{
    "GSP27moksop_u:0": " Mokṣopāya",
    "GSP27moksop_u:1": " 1. Prakaraṇa: Vairāgya",
    "GSP27moksop_u:2": " prathamas sargaḥ",
    "GSP27moksop_u:3": " divi bhūmau tathākāśe bahir antaś ca me vibhuḥ /",
    "GSP27moksop_u:4": " yo 'vabhāty avabhāsātmā tasmai viśvātmane namaḥ //MU_1,1.1//",
    "GSP27moksop_u:5": " aham baddho vimuktas syām iti yasyāsti niścayaḥ /",
    "GSP27moksop_u:6": " nātyantatajjño nātajjñas so 'smiñ śāstre 'dhikāravān //MU_1,1.2//",
    "GSP27moksop_u:7": " vālmīkiḥ:",
    "GSP27moksop_u:8": " kathopāyān vicāryādau mokṣopāyān imān atha /",
    "GSP27moksop_u:9": " yo vicārayati prājño na sa bhūyo 'bhijāyate //MU_1,1.3//",
    "GSP27moksop_u:10": " asmin rāmāyaṇe nāma kathopāyān mahāphalān /",
    "GSP27moksop_u:11": " etāṃs tu prathamaṃ kṛtvā purāham arimardana //MU_1,1.4//",
    "GSP27moksop_u:12": " śiṣyāyāsmai vinītāya bharadvājāya dhīmate /",
    "GSP27moksop_u:13": " ekāgro dattavān ramyān maṇīn abdhir ivārthine //MU_1,1.5//",
    "GSP27moksop_u:14": " tata ete kathopāyā bharadvājena dhīmatā /",
    "GSP27moksop_u:15": " kasmiṃścin merugahane brahmaṇo 'gra udāhṛtāḥ //MU_1,1.6//",
    "GSP27moksop_u:16": " athāsya tuṣṭo bhagavān brahmā lokapitāmahaḥ /",
    "GSP27moksop_u:17": " varaṃ putra gṛhāṇeti samuvāca mahāśayaḥ //MU_1,1.7//",
    "GSP27moksop_u:18": " bharadvājaḥ:",
    "GSP27moksop_u:19": " bhagavan bhūtabhavyeśa varo 'yaṃ me 'dya rocate /",
    "GSP27moksop_u:20": " yeneyaṃ janatā duḥkhān mucyate tad udāhara //MU_1,1.8//",
    "GSP27moksop_u:21": " brahmā:",
    "GSP27moksop_u:22": " guruṃ vālmīkim atrāśu prārthayasva prayatnataḥ /",
    "GSP27moksop_u:23": " tenedaṃ yat samārabdhaṃ rāmāyaṇam aninditam //MU_1,1.9//",
    "GSP27moksop_u:24": " tasmiñ jñāte naro mohāt samagrāt santariṣyati /",
    "GSP27moksop_u:25": " setunevāmbudheḥ pāram apāraguṇaśālinā //MU_1,1.10//",
    "GSP27moksop_u:26": " ity uktvā sa bharadvājaṃ parameṣṭhī mamāśramam /",
    "GSP27moksop_u:27": " abhyāgamat samaṃ tena bharadvājena bhūtakṛt //MU_1,1.11//",
    "GSP27moksop_u:28": " tūrṇaṃ sampūjito devas so 'rghyapādyādinā mayā /",
    "GSP27moksop_u:29": " avocan māṃ mahāsattvas sarvabhūtahite rataḥ //MU_1,1.12//",
    "GSP27moksop_u:30": " rāmasvabhāvakathanād asmād varamune tvayā /",
    "GSP27moksop_u:31": " nodyogas samparityājya ā samāpter aninditāt //MU_1,1.13//",
    "GSP27moksop_u:32": " jñātenānena loko 'yam asmāt saṃsārasaṅkaṭāt /",
    "GSP27moksop_u:33": " samuttariṣyati kṣipraṃ potenevāśu sāgarāt //MU_1,1.14//",
    "GSP27moksop_u:34": " vaktuṃ tavaitam evārtham aham āgatavān ayam /",
    "GSP27moksop_u:35": " kuru lokahitārthaṃ tvaṃ śāstram ity uktavān ajaḥ //MU_1,1.15//",
    "GSP27moksop_u:36": " mama puṇyāśramāt tasmāt kṣaṇād antardhim āgataḥ /",
    "GSP27moksop_u:37": " muhūrtād udyataḥ proccais taraṅga iva vāriṇaḥ //MU_1,1.16//",
    "GSP27moksop_u:38": " tasmin prayāte bhagavaty ahaṃ vismayam āgataḥ /",
    "GSP27moksop_u:39": " punas tatra bharadvājam apṛcchaṃ svacchayā dhiyā //MU_1,1.17//",
    "GSP27moksop_u:40": " kim etad brahmaṇā proktam bharadvāja vadāśu me /",
    "GSP27moksop_u:41": " ity uktena punaḥ proktam bharadvājena me 'nagha //MU_1,1.18//",
    "GSP27moksop_u:42": " bharadvājaḥ:",
    "GSP27moksop_u:43": " etad uktam bhagavatā yathā rāmāyaṇaṃ kuru /",
    "GSP27moksop_u:44": " sarvalokahitāyāśu saṃsārārṇavapotakam //MU_1,1.19//",
    "GSP27moksop_u:45": " mahyaṃ ca bhagavan brūhi kathaṃ saṃsārasaṅkaṭe /",
    "GSP27moksop_u:46": " rāmo vyavahṛto 'py asmin bharataś ca mahāmanāḥ //MU_1,1.20//",
    "GSP27moksop_u:47": " śatrughno lakṣmaṇaś cāpi sītā cāpi yaśasvinī /",
    "GSP27moksop_u:48": " rāmānuyāyinas te vā mantriputrā mahādhiyaḥ //MU_1,1.21//",
    "GSP27moksop_u:49": " nirduḥkhatāṃ kathaṃ te tu prāptās tad brūhi me sphuṭam /",
    "GSP27moksop_u:50": " tathaivāhaṃ tariṣyāmi tato janatayā saha //MU_1,1.22//",
    "GSP27moksop_u:51": " bharadvājena rājendra yadety ukto 'smi sādaram /",
    "GSP27moksop_u:52": " tadā kartuṃ vibhor ājñām ahaṃ vaktuṃ pravṛttavān //MU_1,1.23//",
    "GSP27moksop_u:53": " śṛṇu vatsa bharadvāja yathāpṛṣṭaṃ vadāmi te /",
    "GSP27moksop_u:54": " śrutena yena sammoham alaṃ dūrīkariṣyasi //MU_1,1.24//",
    "GSP27moksop_u:55": " tathā vyavahara prājña yathā vyavahṛtas sukhī /",
    "GSP27moksop_u:56": " sarvāsaṃsaktayā buddhyā rāmo rājīvalocanaḥ //MU_1,1.25//",
    "GSP27moksop_u:57": " lakṣmaṇo bharataś caiva śatrughnaś ca mahāmanāḥ /",
    "GSP27moksop_u:58": " kausalyā ca sumitrā ca sītā daśarathas tathā //MU_1,1.26//",
    "GSP27moksop_u:59": " kṛtāsthaś cāvirodhaś ca bodhapāram upāgataḥ /",
    "GSP27moksop_u:60": " vasiṣṭho vāmadevaś ca mantriṇo 'ṣṭau tathetare //MU_1,1.27//",
    "GSP27moksop_u:61": " ghṛṣṭir vikunto bhāmaś ca satyavardhana eva ca /",
    "GSP27moksop_u:62": " vibhīṣaṇas suṣeṇaś ca hanumān indrajit tathā //MU_1,1.28//",
    "GSP27moksop_u:63": " ete 'ṣṭāviṃśatiḥ proktās samanīrāgacetasaḥ /",
    "GSP27moksop_u:64": " jīvanmuktā mahātmāno yathāprāptānuvartinaḥ //MU_1,1.29//",
    "GSP27moksop_u:65": " ebhir yathā hṛtaṃ dattaṃ gṛhītam uṣitaṃ smṛtam /",
    "GSP27moksop_u:66": " tathā ced vartase putra mukta evāsi saṅkaṭāt //MU_1,1.30//",
    "GSP27moksop_u:67": " apārasaṃsārasamudrapātī labdhvā parāṃ yuktim udārasattvaḥ /",
    "GSP27moksop_u:68": " na śokam āyāti na dainyam eti gatajvaras tiṣṭhati nityatṛptaḥ //MU_1,1.31//",
    "GSP27moksop_u:69": " sūtramātraṃ nāma sargaḥ",
    "GSP27moksop_u:70": " dvitīyas sargaḥ",
    "GSP27moksop_u:71": " bharadvājaḥ:",
    "GSP27moksop_u:72": " jīvanmuktasthitiṃ brahman kṛtvā rāghavam āditaḥ /",
    "GSP27moksop_u:73": " kramāt kathaya me nityaṃ bhaviṣyāmi sukhī yathā //MU_1,2.1//",
    "GSP27moksop_u:74": " vālmīkiḥ:",
    "GSP27moksop_u:75": " bhramasya jāgatasyāsya jātasyākāśavarṇavat /",
    "GSP27moksop_u:76": " apunassmaraṇaṃ manye sādho vismaraṇaṃ varam //MU_1,2.2//",
    "GSP27moksop_u:77": " dṛśyātyantābhāvabodhaṃ vinā tan nānubhūyate /",
    "GSP27moksop_u:78": " kadācit kenacin nāma sa bodho 'nviṣyatām ataḥ //MU_1,2.3//",
    "GSP27moksop_u:79": " sa ceha sambhavaty eva tadartham idam ātatam /",
    "GSP27moksop_u:80": " śāstram ākarṇayasi cet tattvaṃ prāpnoṣi nānyathā //MU_1,2.4//",
    "GSP27moksop_u:81": " jagadbhramo 'yaṃ dṛśyo 'pi nāsty evety anubhūyate /",
    "GSP27moksop_u:82": " varṇo vyomna ivākhedād vicāreṇāmunānagha //MU_1,2.5//",
    "GSP27moksop_u:83": " dṛśyaṃ nāstīti bodhena manaso dṛśyamārjanam /",
    "GSP27moksop_u:84": " sampannaṃ cet tad utpannā parā nirvāṇanirvṛtiḥ //MU_1,2.6//",
    "GSP27moksop_u:85": " anyathā śāstragarteṣu luṭhatāṃ bhavatām iha /",
    "GSP27moksop_u:86": " bhavaty akṛtrimajñānā kalpair api na nirvṛtiḥ //MU_1,2.7//",
    "GSP27moksop_u:87": " parityāgo vāsanāyā uttamo mokṣa ucyate /",
    "GSP27moksop_u:88": " brahman sa eṣa vimalakramo jñānaprakāśakaḥ //MU_1,2.8//",
    "GSP27moksop_u:89": " kṣīṇāyāṃ vāsanāyāṃ tu mano galati satvaram /",
    "GSP27moksop_u:90": " kṣīṇāyāṃ śītasantatyāṃ brahman himakaṇo yathā //MU_1,2.9//",
    "GSP27moksop_u:91": " ayaṃ vāsanayā deho dhriyate bhūtapañjaraḥ /",
    "GSP27moksop_u:92": " tanunāntarniviṣṭena muktaughas tantunā yathā //MU_1,2.10//",
    "GSP27moksop_u:93": " vāsanā dvividhā proktā śuddhā ca malinā tathā /",
    "GSP27moksop_u:94": " malinā janmano hetuś śuddhā janmavināśinī //MU_1,2.11//",
    "GSP27moksop_u:95": " ajñānasughanākārā ghanāhaṅkāraśālinī /",
    "GSP27moksop_u:96": " punarjanmakarī proktā malinā vāsanā budhaiḥ //MU_1,2.12//",
    "GSP27moksop_u:97": " punarjanmāṅkuratyaktā sthitā sambhṛṣṭabījavat /",
    "GSP27moksop_u:98": " dehāntaṃ dhriyate jñātajñeyā śuddheti socyate //MU_1,2.13//",
    "GSP27moksop_u:99": " apunarjanmakaraṇī jīvanmukteṣu dehiṣu /",
    "GSP27moksop_u:100": " vāsanā vidyate śuddhā dehe cakra iva bhramaḥ //MU_1,2.14//",
    "GSP27moksop_u:101": " ye śuddhavāsanā bhūyo na janmānarthabhājanam /",
    "GSP27moksop_u:102": " jñātajñeyās ta ucyante jīvanmuktā mahādhiyaḥ //MU_1,2.15//",
    "GSP27moksop_u:103": " jīvanmuktapadaṃ prāpto yathā rāmo mahāmatiḥ /",
    "GSP27moksop_u:104": " tat te 'haṃ sampravakṣyāmi jarāmaraṇaśāntaye //MU_1,2.16//",
    "GSP27moksop_u:105": " bharadvāja mahābuddhe rāmakramam imaṃ śubham /",
    "GSP27moksop_u:106": " śṛṇu vakṣyāmi tenaiva sarvaṃ jñāsyasi sarvathā //MU_1,2.17//",
    "GSP27moksop_u:107": " vidyāgṛhād viniṣkramya rāmo rājīvalocanaḥ /",
    "GSP27moksop_u:108": " divasāny anayad gehe līlābhir akutobhayaḥ //MU_1,2.18//",
    "GSP27moksop_u:109": " atha gacchati kāle 'tra pālayaty avaniṃ nṛpe /",
    "GSP27moksop_u:110": " prajāsu vītaśokāsu sthitāsu vigatajvaram //MU_1,2.19//",
    "GSP27moksop_u:111": " tīrthamunyāśramaśreṇīṃ draṣṭum utkaṇṭhitaṃ manaḥ /",
    "GSP27moksop_u:112": " rāmasyābhūd bhṛśaṃ tatra kadācid guṇaśālinaḥ //MU_1,2.20//",
    "GSP27moksop_u:113": " rāghavaś cintayitvaivam upetya caraṇau pituḥ /",
    "GSP27moksop_u:114": " haṃsaḥ padmāv iva navau jagrāha nakhakesarau //MU_1,2.21//",
    "GSP27moksop_u:115": " rāmaḥ:",
    "GSP27moksop_u:116": " tīrthāni devasadmāni vanāny āyatanāni ca /",
    "GSP27moksop_u:117": " draṣṭum utkaṇṭhitaṃ tāta mamedaṃ hi bhṛśaṃ manaḥ //MU_1,2.22//",
    "GSP27moksop_u:118": " tad etām arthanāṃ pūrvāṃ saphalīkartum arhasi /",
    "GSP27moksop_u:119": " na so 'sti bhuvane tāta tvayā yo 'rthī vimānitaḥ //MU_1,2.23//",
    "GSP27moksop_u:120": " iti samprārthito rājā vasiṣṭhena samaṃ tadā /",
    "GSP27moksop_u:121": " vicāryāmuñcad evainaṃ rāmaṃ prathamam arthinam //MU_1,2.24//",
    "GSP27moksop_u:122": " śubhe nakṣatradivase bhrātṛbhyāṃ saha rāghavaḥ /",
    "GSP27moksop_u:123": " maṅgalālaṅkṛtavapuḥ kṛtasvastyayano dvijaiḥ //MU_1,2.25//",
    "GSP27moksop_u:124": " vasiṣṭhaprahitair vipraiś śāstratajjñais samanvitaḥ /",
    "GSP27moksop_u:125": " snigdhaiḥ katipayair eva rājaputravarais saha //MU_1,2.26//",
    "GSP27moksop_u:126": " ambābhir vihitāśīrbhir āliṅgyāliṅgya bhūṣitaḥ /",
    "GSP27moksop_u:127": " niragāt sa gṛhāt tasmāt tīrthayātrārtham udyataḥ //MU_1,2.27//",
    "GSP27moksop_u:128": " nirgatas svapurāt paurais tūryaghoṣeṇa vardhitaḥ /",
    "GSP27moksop_u:129": " pīyamānaḥ purandhrīṇāṃ netrair bhṛṅgaughabhaṅguraiḥ //MU_1,2.28//",
    "GSP27moksop_u:130": " grāmīṇalalanālokahastapadmāpavarjitaiḥ /",
    "GSP27moksop_u:131": " lājavarṣair vikīrṇātmā himair iva himācalaḥ //MU_1,2.29//",
    "GSP27moksop_u:132": " āvarjayan vipragaṇān pariśṛṇvan prajāśiṣaḥ /",
    "GSP27moksop_u:133": " ālokayan digantāṃś ca paricakrāma jaṅgale //MU_1,2.30//",
    "GSP27moksop_u:134": " athārabhya svakāt tasmāt kramāt kosalamaṇḍalāt /",
    "GSP27moksop_u:135": " snānadānatapodhyānapūrvakaṃ sa dadarśa ha //MU_1,2.31//",
    "GSP27moksop_u:136": " nadīs tīrthāni puṇyāni vanāny āyatanāni ca /",
    "GSP27moksop_u:137": " jaṅgalāni vanānteṣu taṭāny abdhimahībhṛtām //MU_1,2.32//",
    "GSP27moksop_u:138": " mandākinīm indunibhāṃ kālindīṃ cotpalāmalām /",
    "GSP27moksop_u:139": " sarasvatīṃ śatadruṃ ca candrabhāgām irāvatīm //MU_1,2.33//",
    "GSP27moksop_u:140": " veṇāṃ ca kṛṣṇaveṇāṃ ca nirvindhyāṃ sarayūṃ tathā /",
    "GSP27moksop_u:141": " carmaṇvatīṃ vitastāṃ ca vipāśāṃ bāhudām api //MU_1,2.34//",
    "GSP27moksop_u:142": " prayāgaṃ naimiṣaṃ caiva dharmāraṇyaṃ gayāṃ tathā /",
    "GSP27moksop_u:143": " vārāṇasīṃ śrīgiriṃ ca kedāraṃ puṣkaraṃ tathā //MU_1,2.35//",
    "GSP27moksop_u:144": " mānasaṃ ca kramasaras tathaivottaramānasam /",
    "GSP27moksop_u:145": " vaḍavāṃ maḍavāṃ caiva tīrthavṛndaṃ sasodaram //MU_1,2.36//",
    "GSP27moksop_u:146": " agnitīrthaṃ mahātīrtham indradyumnasaras tathā /",
    "GSP27moksop_u:147": " sarāṃsi sarasīś caiva tathā vāpīhradāvalīm //MU_1,2.37//",
    "GSP27moksop_u:148": " svāminaṃ kārttikeyaṃ ca sāligrāmahariṃ tathā /",
    "GSP27moksop_u:149": " sthānāni ca catuṣṣaṣṭiṃ harasya girijāpateḥ //MU_1,2.38//",
    "GSP27moksop_u:150": " nānāścaryavicitrāṇi caturabdhitaṭāni ca /",
    "GSP27moksop_u:151": " vindhyakandarakuñjāṃś ca kulaśailasthalāni ca //MU_1,2.39//",
    "GSP27moksop_u:152": " rājarṣīṇāṃ ca mahatāṃ brahmarṣīṇāṃ tathaiva ca /",
    "GSP27moksop_u:153": " devānāṃ brāhmaṇānāṃ ca pāvanān āśramāñ śubhān //MU_1,2.40//",
    "GSP27moksop_u:154": " bhūyo bhūyas sa babhrāma bhrātṛbhyāṃ saha mānadaḥ /",
    "GSP27moksop_u:155": " caturṣv api diganteṣu sarvān eva mahītaṭān //MU_1,2.41//",
    "GSP27moksop_u:156": " amarakinnaramānavamānitas samavalokya mahīm akhilām imām /",
    "GSP27moksop_u:157": " upayayau svagṛhaṃ raghunandano vihṛtadik śivalokam iveśvaraḥ //MU_1,2.42//",
    "GSP27moksop_u:158": " tīrthayātrākaraṇaṃ nāma sargaḥ",
    "GSP27moksop_u:159": " tṛtīyas sargaḥ",
    "GSP27moksop_u:160": " vālmīkiḥ:",
    "GSP27moksop_u:161": " lājapuṣpāñjalivrātair vikīrṇaḥ pauravāsibhiḥ /",
    "GSP27moksop_u:162": " sa viveśa gṛhaṃ śrīmāñ jayanto viṣṭapaṃ yathā //MU_1,3.1//",
    "GSP27moksop_u:163": " praṇanāmātha pitaraṃ vasiṣṭhaṃ mātṛbāndhavān /",
    "GSP27moksop_u:164": " brāhmaṇān guruvṛddhāṃś ca rāghavaḥ prathamāgataḥ //MU_1,3.2//",
    "GSP27moksop_u:165": " suhṛdbhir mātṛbhiś caiva pitrā dvijagaṇena ca /",
    "GSP27moksop_u:166": " muhurāliṅganācārai rāghavo na mamau tadā //MU_1,3.3//",
    "GSP27moksop_u:167": " tasmin dṛḍhair dāśarathau priyaprakathanair mithaḥ /",
    "GSP27moksop_u:168": " jughūrṇur madhurair āśā mṛduvaṃśasvanair iva //MU_1,3.4//",
    "GSP27moksop_u:169": " bahūny āsa dināny atra rāmāgamanam utsavaḥ /",
    "GSP27moksop_u:170": " mahānande janān muñcan kelikolāhalākulaḥ //MU_1,3.5//",
    "GSP27moksop_u:171": " uvāsa sa sukhaṃ gehe tataḥ prabhṛti rāghavaḥ /",
    "GSP27moksop_u:172": " varṇayan vividhācārān deśācārān itas tataḥ //MU_1,3.6//",
    "GSP27moksop_u:173": " prātar utthāya rāmo 'sau kṛtvā sandhyāṃ yathāvidhi /",
    "GSP27moksop_u:174": " sabhāsaṃsthaṃ dadarśendrasamaṃ svapitaraṃ tadā //MU_1,3.7//",
    "GSP27moksop_u:175": " kathābhis suvicitrābhis sa vasiṣṭhādibhis saha /",
    "GSP27moksop_u:176": " sthitvā dinacaturbhāgaṃ jñānagarbhābhir ādṛtaḥ //MU_1,3.8//",
    "GSP27moksop_u:177": " jagāma pitranujñāto mahatyā senayāvṛtaḥ /",
    "GSP27moksop_u:178": " varāhamahiṣākīrṇaṃ vanam ākheṭakecchayā //MU_1,3.9//",
    "GSP27moksop_u:179": " tata āgatya sadane kṛtvā snānādikaṃ kramāt /",
    "GSP27moksop_u:180": " samitrabāndhavo bhuktvā nināya sasuhṛn niśām //MU_1,3.10//",
    "GSP27moksop_u:181": " evamprāyadinācāro bhrātṛbhyāṃ saha rāghavaḥ /",
    "GSP27moksop_u:182": " āgatya tīrthayātrāyās samuvāsa pitur gṛhe //MU_1,3.11//",
    "GSP27moksop_u:183": " nṛpatisaṃvyavahāramanojñayā sujanacetasi candrikayā tathā /",
    "GSP27moksop_u:184": " parinināya dināni sa ceṣṭayā śrutasudhārasapeśalayānaghaḥ //MU_1,3.12//",
    "GSP27moksop_u:185": " divasavyavahāranirūpaṇaṃ nāma sargaḥ",
    "GSP27moksop_u:186": " caturthas sargaḥ",
    "GSP27moksop_u:187": " vālmīkiḥ:",
    "GSP27moksop_u:188": " athonaṣoḍaśe varṣe vartamāne raghūdvahe /",
    "GSP27moksop_u:189": " rāmānuyāyini tathā śatrughne lakṣmaṇe 'pi ca //MU_1,4.1//",
    "GSP27moksop_u:190": " bharate saṃsthite nityaṃ mātāmahagṛhe sukham /",
    "GSP27moksop_u:191": " pālayaty avaniṃ rājñi yathāvad akhilām imām //MU_1,4.2//",
    "GSP27moksop_u:192": " janyatrārthaṃ ca putrāṇāṃ pratyahaṃ saha mantribhiḥ /",
    "GSP27moksop_u:193": " kṛtamantre mahāprajñe tajjñe daśarathe nṛpe //MU_1,4.3//",
    "GSP27moksop_u:194": " kṛtāyāṃ tīrthayātrāyāṃ rāmo nijagṛhasthitaḥ /",
    "GSP27moksop_u:195": " jagāmānudinaṃ kārśyaṃ śaradīvāmalaṃ saraḥ //MU_1,4.4//",
    "GSP27moksop_u:196": " kramād asya viśālākṣaṃ pāṇḍutāṃ mukham ādadhe /",
    "GSP27moksop_u:197": " pākaphulladalaṃ śuklaṃ sālimālam ivāmbujam //MU_1,4.5//",
    "GSP27moksop_u:198": " kapolatalasaṃlīnapāṇiḥ padmāsanasthitaḥ /",
    "GSP27moksop_u:199": " cintāparavaśas tūṣṇīm avyāpāro babhūva saḥ //MU_1,4.6//",
    "GSP27moksop_u:200": " kṛśāṅgaś cintayā yuktaḥ khedī paramadurmanāḥ /",
    "GSP27moksop_u:201": " novāca kasyacit kiñcil lipikarmārpitopamaḥ //MU_1,4.7//",
    "GSP27moksop_u:202": " khedāt parijanenāsau prārthyamānaḥ punaḥ punaḥ /",
    "GSP27moksop_u:203": " cakārāhnikam ācāraṃ parimlānamukhāmbujaḥ //MU_1,4.8//",
    "GSP27moksop_u:204": " evaṃ muniviśiṣṭaṃ taṃ rāmaṃ guṇagaṇākaram /",
    "GSP27moksop_u:205": " ālokya bhrātarāv asya tām evāyayatur daśām //MU_1,4.9//",
    "GSP27moksop_u:206": " tathā teṣu tanūjeṣu khedavatsu kṛśeṣu ca /",
    "GSP27moksop_u:207": " sapatnīko mahīpālaś cintāvivaśatāṃ yayau //MU_1,4.10//",
    "GSP27moksop_u:208": " kā te putra ghanā cintety evaṃ rāmaṃ punaḥ punaḥ /",
    "GSP27moksop_u:209": " apṛcchat snigdhayā vācā na cākathayad asya saḥ //MU_1,4.11//",
    "GSP27moksop_u:210": " na kiñcit tāta me duḥkham ity uktvā pitur aṅkagaḥ /",
    "GSP27moksop_u:211": " rāmo rājīvapatrākṣas tūṣṇīm eva sma tiṣṭhati //MU_1,4.12//",
    "GSP27moksop_u:212": " tato daśaratho rājā rāmaḥ kiṃ khedavān iti /",
    "GSP27moksop_u:213": " apṛcchat sarvakāryajñaṃ vasiṣṭhaṃ vadatāṃ varam //MU_1,4.13//",
    "GSP27moksop_u:214": " asty atra kāraṇaṃ śrīman mā rājan duḥkham astu te /",
    "GSP27moksop_u:215": " ity uktaś cintayā yukto vasiṣṭhamuninā nṛpaḥ //MU_1,4.14//",
    "GSP27moksop_u:216": " kopaṃ viṣādakalanāṃ vitataṃ ca harṣaṃ nālpena kāraṇavaśena vahanti santaḥ /",
    "GSP27moksop_u:217": " sargeṇa saṃhatijavena vinā jagatyāṃ bhūtāni bhūpa na mahānti vikārayanti //MU_1,4.15//",
    "GSP27moksop_u:218": " kārśyaparidevanaṃ nāma sargaḥ",
    "GSP27moksop_u:219": " pañcamas sargaḥ",
    "GSP27moksop_u:220": " vālmīkiḥ:",
    "GSP27moksop_u:221": " ity ukte munināthena sandehavati pārthive /",
    "GSP27moksop_u:222": " khedavaty āsthite maunaṃ kañcit kālaṃ pratīkṣiṇi //MU_1,5.1//",
    "GSP27moksop_u:223": " parikhinnāsu sarvāsu rājñīṣu nṛpasadmasu /",
    "GSP27moksop_u:224": " sthitāsu sāvadhānāsu rāmaceṣṭāsu sarvataḥ //MU_1,5.2//",
    "GSP27moksop_u:225": " etasminn eva kāle tu viśvāmitra iti śrutaḥ /",
    "GSP27moksop_u:226": " maharṣir āgamad draṣṭuṃ tam ayodhyāṃ narādhipam //MU_1,5.3//",
    "GSP27moksop_u:227": " tasya yajño 'tha rakṣobhis tadā vilulupe kila /",
    "GSP27moksop_u:228": " māyāvīryabalonmattair dharmakāmasya dhīmataḥ //MU_1,5.4//",
    "GSP27moksop_u:229": " rakṣārthaṃ tasya yajñasya draṣṭum aicchat sa pārthivam /",
    "GSP27moksop_u:230": " na hi śakto hy avighnena tam āptuṃ sa muniḥ kratum //MU_1,5.5//",
    "GSP27moksop_u:231": " tatas teṣāṃ vināśārtham udyatas tapasāṃ nidhiḥ /",
    "GSP27moksop_u:232": " viśvāmitro mahātejā ayodhyām abhyayāt purīm //MU_1,5.6//",
    "GSP27moksop_u:233": " sa rājño darśanākāṅkṣī dvārādhyakṣān uvāca ha /",
    "GSP27moksop_u:234": " śīghram ākhyāta māṃ prāptaṃ kauśikaṃ gādhinas sutam //MU_1,5.7//",
    "GSP27moksop_u:235": " tasya tad vacanaṃ śrutvā dvāssthā rājagṛhaṃ yayuḥ /",
    "GSP27moksop_u:236": " sambhrāntamanasas sarve tena vākyena coditāḥ //MU_1,5.8//",
    "GSP27moksop_u:237": " te gatvā rājabhavanaṃ viśvāmitram ṛṣiṃ tataḥ /",
    "GSP27moksop_u:238": " prāptam āvedayām āsuḥ pratīhārapatiṃ tadā //MU_1,5.9//",
    "GSP27moksop_u:239": " athāsthānagataṃ bhūpaṃ rājamaṇḍalamālitam /",
    "GSP27moksop_u:240": " samupetya tvarāyukto yāṣṭīko 'sau vyajijñapat //MU_1,5.10//",
    "GSP27moksop_u:241": " deva dvāri mahātejā bālabhāskarabhāsvaraḥ /",
    "GSP27moksop_u:242": " jvālāruṇajaṭājūṭaḥ pumāñ śrīmān avasthitaḥ //MU_1,5.11//",
    "GSP27moksop_u:243": " sacāmarapatākāḍhyaṃ sāśvebhapuruṣāyudham /",
    "GSP27moksop_u:244": " kṛtavāṃs taṃ pradeśaṃ yas tejobhiḥ kīrṇakāñcanam //MU_1,5.12//",
    "GSP27moksop_u:245": " vakty asmān āśu yāṣṭīkā nivedayata rājani /",
    "GSP27moksop_u:246": " viśvāmitro muniḥ prāpta ity anuddhatayā girā //MU_1,5.13//",
    "GSP27moksop_u:247": " iti yāṣṭīkavacanam ākarṇya nṛpasattamaḥ /",
    "GSP27moksop_u:248": " sa samantrī sasāmantaḥ prottasthe hemaviṣṭarāt //MU_1,5.14//",
    "GSP27moksop_u:249": " padātir eva mahatāṃ rājñāṃ vṛndena pālitaḥ /",
    "GSP27moksop_u:250": " vasiṣṭhavāmadevābhyāṃ saha sāmantasaṃstutaḥ //MU_1,5.15//",
    "GSP27moksop_u:251": " jagāma tatra yatrāsau viśvāmitro mahāmuniḥ /",
    "GSP27moksop_u:252": " dadarśa muniśārdūlaṃ dvārabhūmāv adhiṣṭhitam //MU_1,5.16//",
    "GSP27moksop_u:253": " kenāpi kāraṇenorvītalam arkam ivāgatam /",
    "GSP27moksop_u:254": " brāhmeṇa tejasākrāntaṃ kṣātreṇa ca mahaujasā //MU_1,5.17//",
    "GSP27moksop_u:255": " jarājaraḍhayā nityaṃ tapaḥprasararūkṣayā /",
    "GSP27moksop_u:256": " jaṭāvallyā vṛtaskandhaṃ sasandhyābhram ivācalam //MU_1,5.18//",
    "GSP27moksop_u:257": " upaśāntaṃ ca kāntaṃ ca dīptam apratighaṃ tathā /",
    "GSP27moksop_u:258": " nibhṛtaṃ corjitākāraṃ dadhānaṃ bhāsvaraṃ vapuḥ //MU_1,5.19//",
    "GSP27moksop_u:259": " peśalenātibhīmena prasannenākulena ca /",
    "GSP27moksop_u:260": " gambhīreṇātipūrṇena tejasā rañjitaprajam //MU_1,5.20//",
    "GSP27moksop_u:261": " anantajīvitadaśāsakhīm ekām aninditām /",
    "GSP27moksop_u:262": " dhārayantaṃ kare ślakṣṇāṃ vīṇām amlānamānasam //MU_1,5.21//",
    "GSP27moksop_u:263": " karuṇākrāntacetastvāt prasannamadhurekṣitaiḥ /",
    "GSP27moksop_u:264": " īkṣaṇair amṛteneva saṃsiñcantam imāḥ prajāḥ //MU_1,5.22//",
    "GSP27moksop_u:265": " sitāsitatatāpāṅgaṃ dhavalapronnatabhruvam /",
    "GSP27moksop_u:266": " ānandaṃ ca bhayaṃ cāntaḥ prayacchantam avekṣituḥ //MU_1,5.23//",
    "GSP27moksop_u:267": " munim ālokya bhūpālo dūrād evānatākṛtiḥ /",
    "GSP27moksop_u:268": " praṇanāma galanmaulimaṇimālitabhūtalam //MU_1,5.24//",
    "GSP27moksop_u:269": " munir apy avaner īśaṃ bhāsvān iva śatakratum /",
    "GSP27moksop_u:270": " tatrābhivādayāṃ cakre madhurodārayā girā //MU_1,5.25//",
    "GSP27moksop_u:271": " tato vasiṣṭhapramukhās sarva eva dvijātayaḥ /",
    "GSP27moksop_u:272": " svāgatādikrameṇainaṃ pūjayām āsur ādṛtāḥ //MU_1,5.26//",
    "GSP27moksop_u:273": " daśarathaḥ:",
    "GSP27moksop_u:274": " aśaṅkitopanītena bhāsvatā darśanena te /",
    "GSP27moksop_u:275": " sādho svanugṛhītās smo raviṇevāmbujākarāḥ //MU_1,5.27//",
    "GSP27moksop_u:276": " yad anādi yad akṣubdhaṃ yad apāyavivarjitam /",
    "GSP27moksop_u:277": " tad ānandasukhaṃ prāptā adya tvaddarśanān mune //MU_1,5.28//",
    "GSP27moksop_u:278": " adya vartāmahe nūnaṃ dharmyāṇāṃ dhuri dharmataḥ /",
    "GSP27moksop_u:279": " bhavadāgamanasyeme yad vayaṃ lakṣyatāṃ gatāḥ //MU_1,5.29//",
    "GSP27moksop_u:280": " evaṃ prakathayanto 'tra rājāno 'tha maharṣayaḥ /",
    "GSP27moksop_u:281": " āsaneṣu sabhāsthānam āsthāya samupāviśan //MU_1,5.30//",
    "GSP27moksop_u:282": " sa dṛṣṭvā jvalitaṃ lakṣmyā bhītas tam ṛṣim āgatam /",
    "GSP27moksop_u:283": " prahṛṣṭavadano rājā svayam arghyaṃ nyavedayat //MU_1,5.31//",
    "GSP27moksop_u:284": " sa rājñaḥ pratigṛhyārghyaṃ śāstradṛṣṭena karmaṇā /",
    "GSP27moksop_u:285": " pradakṣiṇaṃ prakurvantaṃ rājānaṃ paryapūjayat //MU_1,5.32//",
    "GSP27moksop_u:286": " sa rājñā pūjitas tena prahṛṣṭavadanas tadā /",
    "GSP27moksop_u:287": " kuśalaṃ cāpyayaṃ caiva paryapṛcchan narādhipam //MU_1,5.33//",
    "GSP27moksop_u:288": " vasiṣṭhena samāgamya prahasya munipuṅgavaḥ /",
    "GSP27moksop_u:289": " yathārhaṃ cārcayitvainaṃ papracchānāmayaṃ tataḥ //MU_1,5.34//",
    "GSP27moksop_u:290": " kṣaṇaṃ yathārham anyo'nyaṃ pūjayitvā sametya ca /",
    "GSP27moksop_u:291": " te sarve hṛṣṭamanaso mahārājaniveśane //MU_1,5.35//",
    "GSP27moksop_u:292": " yathocitāsanagatā mithas saṃvṛddhatejasaḥ /",
    "GSP27moksop_u:293": " paraspareṇa papracchus sarve 'nāmayam ādarāt //MU_1,5.36//",
    "GSP27moksop_u:294": " upaviṣṭāya tasmai sa viśvāmitrāya dhīmate /",
    "GSP27moksop_u:295": " pādyam arghyaṃ ca gāś caiva bhūyo bhūyo nyavedayat //MU_1,5.37//",
    "GSP27moksop_u:296": " arcayitvā ca vidhivad viśvāmitram abhāṣata /",
    "GSP27moksop_u:297": " prāñjaliḥ prayato vākyam idaṃ prītamanā nṛpaḥ //MU_1,5.38//",
    "GSP27moksop_u:298": " yathāmṛtasya samprāptir yathā varṣam avarṣake /",
    "GSP27moksop_u:299": " yathāndhasyekṣaṇaprāptir bhavadāgamanaṃ tathā //MU_1,5.39//",
    "GSP27moksop_u:300": " yatheṣṭadhanasamparkaḥ putrajanmāprajāvataḥ /",
    "GSP27moksop_u:301": " svapnadṛṣṭārthalābhaś ca bhavadāgamanaṃ tathā //MU_1,5.40//",
    "GSP27moksop_u:302": " yathepsitena saṃyoga iṣṭasyāgamanaṃ yathā /",
    "GSP27moksop_u:303": " praṇaṣṭasya yathā lābho bhavadāgamanaṃ tathā //MU_1,5.41//",
    "GSP27moksop_u:304": " yathā harṣo nabhogatyā mṛtasya punar āgamāt /",
    "GSP27moksop_u:305": " tathā tvadāgamād brahman svāgataṃ te mahāmune //MU_1,5.42//",
    "GSP27moksop_u:306": " brahmalokanivāso hi kasya na prītim āvahet /",
    "GSP27moksop_u:307": " mune tavāgamas tadvat satyam eva bravīmi te //MU_1,5.43//",
    "GSP27moksop_u:308": " kaś ca te paramaḥ kāmaḥ kiṃ ca te karavāṇy aham /",
    "GSP27moksop_u:309": " pātrabhūto 'si me vipra prāptaḥ paramadhārmikaḥ //MU_1,5.44//",
    "GSP27moksop_u:310": " pūjyo rājarṣiśabdena tapasā dyotitaprajaḥ /",
    "GSP27moksop_u:311": " brahmarṣitvam anu prāptaḥ pūjyo 'si bhagavan mama //MU_1,5.45//",
    "GSP27moksop_u:312": " gaṅgājalābhiṣekeṇa yathā prītir bhaven mama /",
    "GSP27moksop_u:313": " tathā tvaddarśanāt prītir antaś śītayatīva mām //MU_1,5.46//",
    "GSP27moksop_u:314": " vigatecchābhayakrodho vītarāgo nirāmayaḥ /",
    "GSP27moksop_u:315": " idam atyadbhutaṃ brahman yad bhavān mām upāgataḥ //MU_1,5.47//",
    "GSP27moksop_u:316": " śubhakṣetragataṃ cāham ātmānam apakalmaṣam /",
    "GSP27moksop_u:317": " candrabimba ivonmagnaṃ vedmi vedyavidāṃ vara //MU_1,5.48//",
    "GSP27moksop_u:318": " sākṣād iva brahmaṇo me tavābhyāgamanaṃ matam /",
    "GSP27moksop_u:319": " pūto 'smy anugṛhīto 'smi tavābhyāgamanān mune //MU_1,5.49//",
    "GSP27moksop_u:320": " tvadāgamanapuṇyena sādho yad anurañjitam /",
    "GSP27moksop_u:321": " adya me saphalaṃ janma jīvitaṃ tat sujīvitam //MU_1,5.50//",
    "GSP27moksop_u:322": " tvām ihābhyāgataṃ dṛṣṭvā pratipūjya praṇamya ca /",
    "GSP27moksop_u:323": " ātmany eva namāmy antar dṛṣṭendur jaladhir yathā //MU_1,5.51//",
    "GSP27moksop_u:324": " yat kāryaṃ yena cārthena prāpto 'si munipuṅgava /",
    "GSP27moksop_u:325": " kṛtam ity eva tad viddhi mānyo 'si hi bhṛśaṃ mama //MU_1,5.52//",
    "GSP27moksop_u:326": " svakāryeṇa vimarśaṃ tvaṃ kartum arhasi kauśika /",
    "GSP27moksop_u:327": " bhagavan nāsty adeyaṃ hi tvayi yat pratipadyate //MU_1,5.53//",
    "GSP27moksop_u:328": " kāryasya ca vicāraṃ tvaṃ kartum arhasi dharmataḥ /",
    "GSP27moksop_u:329": " kartā cāham aśeṣaṃ te daivataṃ paramaṃ bhavān //MU_1,5.54//",
    "GSP27moksop_u:330": " idam atimadhuraṃ niśamya vākyaṃ śrutisukham arthavidā vinītam uktam /",
    "GSP27moksop_u:331": " prathitaguṇavaśād guṇair viśiṣṭaṃ munivṛṣabhaḥ paramaṃ jagāma harṣam //MU_1,5.55//",
    "GSP27moksop_u:332": " viśvāmitrābhyāgamanaṃ nāma sargaḥ",
    "GSP27moksop_u:333": " ṣaṣṭhas sargaḥ",
    "GSP27moksop_u:334": " vālmīkiḥ:",
    "GSP27moksop_u:335": " tac chrutvā rājasiṃhasya vākyam adbhutavistaram /",
    "GSP27moksop_u:336": " hṛṣṭaromā mahātejā viśvāmitro 'bhyabhāṣata //MU_1,6.1//",
    "GSP27moksop_u:337": " sadṛśaṃ rājaśārdūla tavaivaitan mahītale /",
    "GSP27moksop_u:338": " mahāvaṃśaprasūtasya vasiṣṭhavaśavartinaḥ //MU_1,6.2//",
    "GSP27moksop_u:339": " yat tu me hṛdgataṃ vākyaṃ tasya kāryavinirṇayam /",
    "GSP27moksop_u:340": " kuru tvaṃ rājaśārdūla dharmaṃ samanupālaya //MU_1,6.3//",
    "GSP27moksop_u:341": " ahaṃ niyamam ātiṣṭhe siddhyarthaṃ puruṣarṣabha /",
    "GSP27moksop_u:342": " tasya vighnakarā ghorā rākṣasā mama saṃsthitāḥ //MU_1,6.4//",
    "GSP27moksop_u:343": " yadā yadā tu yajñena yaje 'haṃ vibudhavrajam /",
    "GSP27moksop_u:344": " tadā tadā me yajñaṃ taṃ vinighnanti niśācarāḥ //MU_1,6.5//",
    "GSP27moksop_u:345": " bahuśo vihite tasmin mama rākṣasanāyakāḥ /",
    "GSP27moksop_u:346": " akiraṃs te mahīṃ yāge māṃsena rudhireṇa ca //MU_1,6.6//",
    "GSP27moksop_u:347": " avadhūte tathābhūte tasmin yāgakadambake /",
    "GSP27moksop_u:348": " kṛtaśramo nirutsāhas tasmād deśād apāgamam //MU_1,6.7//",
    "GSP27moksop_u:349": " na ca me krodham utsraṣṭuṃ buddhir bhavati pārthiva /",
    "GSP27moksop_u:350": " tathābhūtaṃ hi tat karma na śāpas tasya vidyate //MU_1,6.8//",
    "GSP27moksop_u:351": " īdṛśī ca kṣamā rājan mama tasmin mahākratau /",
    "GSP27moksop_u:352": " tvatprasādād avighnena prāpayeyaṃ mahāphalam //MU_1,6.9//",
    "GSP27moksop_u:353": " trātum arhasi mām ārtaṃ śaraṇārthinam āgatam /",
    "GSP27moksop_u:354": " arthināṃ yan nirāśatvaṃ satām abhibhavo hi saḥ //MU_1,6.10//",
    "GSP27moksop_u:355": " tavāsti tanayaś śrīmān dṛptaśārdūlavikramaḥ /",
    "GSP27moksop_u:356": " mahendrasadṛśo vīro rāmo rakṣovidāraṇaḥ //MU_1,6.11//",
    "GSP27moksop_u:357": " taṃ putraṃ rājaśārdūla rāmaṃ satyaparākramam /",
    "GSP27moksop_u:358": " kākapakṣadharaṃ śūraṃ jyeṣṭhaṃ me dātum arhasi //MU_1,6.12//",
    "GSP27moksop_u:359": " śakto hy eṣa mayā gupto divyena svena tejasā /",
    "GSP27moksop_u:360": " rākṣasā ye 'pakartāras teṣāṃ mūrdhavinigrahe //MU_1,6.13//",
    "GSP27moksop_u:361": " śreyaś cāsmai kariṣyāmi bahurūpam anantakam /",
    "GSP27moksop_u:362": " trayāṇām api lokānāṃ yena pūjyo bhaviṣyati //MU_1,6.14//",
    "GSP27moksop_u:363": " na ca tena samāsādya sthātuṃ śaktā niśācarāḥ /",
    "GSP27moksop_u:364": " kruddhaṃ kesariṇaṃ dṛṣṭvā raṇe vana ivaiṇakāḥ //MU_1,6.15//",
    "GSP27moksop_u:365": " teṣāṃ nānyaś ca kākutsthād yoddhum utsahate pumān /",
    "GSP27moksop_u:366": " ṛte kesariṇaḥ kruddhān mattānāṃ kariṇām iva //MU_1,6.16//",
    "GSP27moksop_u:367": " vīryotsiktā hi te pāpāḥ kālakūṭopamā raṇe /",
    "GSP27moksop_u:368": " kharadūṣaṇayor bhṛtyāḥ kṛtāntāḥ kupitā iva //MU_1,6.17//",
    "GSP27moksop_u:369": " rāmasya rājaśārdūla sahiṣyante na sāyakān /",
    "GSP27moksop_u:370": " anāratāgatā dhārā jaladasyeva pāṃsavaḥ //MU_1,6.18//",
    "GSP27moksop_u:371": " na ca putragataṃ snehaṃ kartum arhasi pārthiva /",
    "GSP27moksop_u:372": " na tad asti jagaty asmin yan na deyaṃ mahātmanaḥ //MU_1,6.19//",
    "GSP27moksop_u:373": " hanta nūnaṃ vijānāmi hatāṃs tān viddhi rākṣasān /",
    "GSP27moksop_u:374": " na hy asmadādayaḥ prājñās sandigdhe sampravṛttayaḥ //MU_1,6.20//",
    "GSP27moksop_u:375": " ahaṃ vedmi mahātmānaṃ rāmaṃ rājīvalocanam /",
    "GSP27moksop_u:376": " vasiṣṭhaś ca mahātejā ye cānye dīrghadarśinaḥ //MU_1,6.21//",
    "GSP27moksop_u:377": " yadi dharmo mahattvaṃ ca yaśas te manasi sthitam /",
    "GSP27moksop_u:378": " tan mahyaṃ svam abhipretam ātmajaṃ dātum arhasi //MU_1,6.22//",
    "GSP27moksop_u:379": " daśarātraś ca me yajño yasmin rāmeṇa rākṣasāḥ /",
    "GSP27moksop_u:380": " hantavyā vighnakartāro mama yajñasya vairiṇaḥ //MU_1,6.23//",
    "GSP27moksop_u:381": " atrābhyanujñāṃ kākutstha dadatāṃ tava mantriṇaḥ /",
    "GSP27moksop_u:382": " vasiṣṭhapramukhās sarve tena rāmaṃ visarjaya //MU_1,6.24//",
    "GSP27moksop_u:383": " nātyeti kālaḥ kālajña yathāyaṃ mama rāghava /",
    "GSP27moksop_u:384": " tathā kuruṣva bhadraṃ te mā ca śoke manaḥ kṛthāḥ //MU_1,6.25//",
    "GSP27moksop_u:385": " kāryam aṇv api kāle tu kṛtam ety upakāratām /",
    "GSP27moksop_u:386": " mahad apy upakāreṇa riktatām ety akālataḥ //MU_1,6.26//",
    "GSP27moksop_u:387": " ity evam uktvā dharmātmā dharmārthasahitaṃ vacaḥ /",
    "GSP27moksop_u:388": " virarāma mahātejā viśvāmitro munīśvaraḥ //MU_1,6.27//",
    "GSP27moksop_u:389": " śrutvā vaco munivarasya mahāprabhāvas tūṣṇīm atiṣṭhad upapannam idaṃ sa vaktum /",
    "GSP27moksop_u:390": " no yuktiyuktakathanena vinaiti toṣaṃ dhīmān apūritamano'bhimataś ca lokaḥ //MU_1,6.28//",
    "GSP27moksop_u:391": " viśvāmitravākyaṃ nāma sargaḥ",
    "GSP27moksop_u:392": " saptamas sargaḥ",
    "GSP27moksop_u:393": " vālmīkiḥ:",
    "GSP27moksop_u:394": " tac chrutvā rājaśārdūlo viśvāmitrasya bhāṣitam /",
    "GSP27moksop_u:395": " muhūrtam āsīn niśceṣṭas sadainyaṃ cedam abravīt //MU_1,7.1//",
    "GSP27moksop_u:396": " ūnaṣoḍaśavarṣo 'yaṃ rāmo rājīvalocanaḥ /",
    "GSP27moksop_u:397": " na yuddhayogyatām asya paśyāmi saha rākṣasaiḥ //MU_1,7.2//",
    "GSP27moksop_u:398": " iyam akṣauhiṇī pūrṇā yasyāḥ patir ahaṃ prabho /",
    "GSP27moksop_u:399": " tayā parivṛto yuddhaṃ dāsyāmi piśitāśinām //MU_1,7.3//",
    "GSP27moksop_u:400": " ime hi śūrā vikrāntā bhṛtyā astraviśāradāḥ /",
    "GSP27moksop_u:401": " ahaṃ caiṣāṃ dhanuṣpāṇir goptā samaramūrdhani //MU_1,7.4//",
    "GSP27moksop_u:402": " ebhis saha tavārīṇāṃ mahendramahatām api /",
    "GSP27moksop_u:403": " dadāmi yuddhaṃ mattānāṃ kariṇām iva kesarī //MU_1,7.5//",
    "GSP27moksop_u:404": " bālo rāmas tv anīkeṣu na jānāti balābalam /",
    "GSP27moksop_u:405": " antaḥpurād ṛte dṛṣṭā nānenānyā raṇāvaniḥ //MU_1,7.6//",
    "GSP27moksop_u:406": " na cāstraiḥ paramair yukto na ca yuddhaviśāradaḥ /",
    "GSP27moksop_u:407": " na bhaṭabhrūkuṭīnāṃ ca tajjñas samaramūrdhasu //MU_1,7.7//",
    "GSP27moksop_u:408": " kevalaṃ puṣpaṣaṇḍeṣu nagaropavaneṣu ca /",
    "GSP27moksop_u:409": " udyānavanakuñjeṣu sadaiva pariśīlitaḥ //MU_1,7.8//",
    "GSP27moksop_u:410": " vihartum eṣa jānāti saha rājakumārakaiḥ /",
    "GSP27moksop_u:411": " kīrṇapuṣpopakārāsu svakāsv ajirabhūmiṣu //MU_1,7.9//",
    "GSP27moksop_u:412": " adya tv atitarāṃ brahman mama bhāgyaviparyayāt /",
    "GSP27moksop_u:413": " himenevāhataḥ padmas sampanno haritaḥ kṛśaḥ //MU_1,7.10//",
    "GSP27moksop_u:414": " nāttum annāni śaknoti na vihartuṃ gṛhāvanau /",
    "GSP27moksop_u:415": " antaḥkhedaparītātmā tūṣṇīṃ tiṣṭhati kevalam //MU_1,7.11//",
    "GSP27moksop_u:416": " sadāras sahabhṛtyo 'haṃ tatkṛte munināyaka /",
    "GSP27moksop_u:417": " śaradīva payovāho nūnaṃ nissahatāṃ gataḥ //MU_1,7.12//",
    "GSP27moksop_u:418": " īdṛśo 'sau suto bāla ādhinā vivaśīkṛtaḥ /",
    "GSP27moksop_u:419": " kathaṃ dadāmi taṃ tubhyaṃ yoddhuṃ saha niśācaraiḥ //MU_1,7.13//",
    "GSP27moksop_u:420": " api bālāṅganāsaṅgād api sādho sudhārasāt /",
    "GSP27moksop_u:421": " rājyād api sukhāyaiṣa putrasneho mahāmate //MU_1,7.14//",
    "GSP27moksop_u:422": " ye durantā mahārambhās triṣu lokeṣu khedadāḥ /",
    "GSP27moksop_u:423": " putrasnehena santo 'pi kurvate te na saṃśrayam //MU_1,7.15//",
    "GSP27moksop_u:424": " asavo 'tha dhanaṃ dārās tyajyante mānavais sukham /",
    "GSP27moksop_u:425": " na putrā muniśārdūla svabhāvo hy eṣa jantuṣu //MU_1,7.16//",
    "GSP27moksop_u:426": " rākṣasāḥ krūrakarmāṇaḥ kūṭayuddhaviśāradāḥ /",
    "GSP27moksop_u:427": " rāmas tān yodhayatv ittham uktir evātidussahā //MU_1,7.17//",
    "GSP27moksop_u:428": " viprayukto hi rāmeṇa muhūrtam api notsahe /",
    "GSP27moksop_u:429": " jīvituṃ jīvitākāṅkṣī na rāmaṃ netum arhasi //MU_1,7.18//",
    "GSP27moksop_u:430": " navavarṣasahasrāṇi mama yātāni kauśika /",
    "GSP27moksop_u:431": " duḥkhenotpāditās tv ete catvāraḥ putrakā mayā //MU_1,7.19//",
    "GSP27moksop_u:432": " pradhānabhūtas teṣv eṣu rāmaḥ kamalalocanaḥ /",
    "GSP27moksop_u:433": " taṃ vinā te trayo 'py anye dhārayanti na jīvitam //MU_1,7.20//",
    "GSP27moksop_u:434": " sa eva rāmo bhavatā nīyate rākṣasān prati /",
    "GSP27moksop_u:435": " yadi tat putrahīnaṃ tvaṃ mṛtam evāśu viddhi mām //MU_1,7.21//",
    "GSP27moksop_u:436": " caturṇām ātmajānāṃ hi prītir atra hi me parā /",
    "GSP27moksop_u:437": " jyeṣṭhaṃ dharmamayaṃ tasmān na rāmaṃ netum arhasi //MU_1,7.22//",
    "GSP27moksop_u:438": " niśācarabalaṃ hantuṃ mune yadi tavepsitam /",
    "GSP27moksop_u:439": " caturaṅgasamāyuktaṃ mayā saha balaṃ naya //MU_1,7.23//",
    "GSP27moksop_u:440": " kiṃvīryā rākṣasās te tu kasya putrāḥ kathaṃ ca te /",
    "GSP27moksop_u:441": " kiyatpramāṇāḥ ke caite iti varṇaya me sphuṭam //MU_1,7.24//",
    "GSP27moksop_u:442": " kathaṃ tena prahartavyaṃ teṣāṃ rāmeṇa rakṣasām /",
    "GSP27moksop_u:443": " māmakair vā balair brahman mayā vā kūṭayodhinām //MU_1,7.25//",
    "GSP27moksop_u:444": " sarvaṃ me śaṃsa bhagavan yathā teṣāṃ mayā raṇe /",
    "GSP27moksop_u:445": " sthātavyaṃ duṣṭasattvānāṃ vīryotsiktā hi rākṣasāḥ //MU_1,7.26//",
    "GSP27moksop_u:446": " śrūyate hi mahāvīro rāvaṇo nāma rākṣasaḥ /",
    "GSP27moksop_u:447": " sākṣād vaiśravaṇabhrātā putro viśravaso muneḥ //MU_1,7.27//",
    "GSP27moksop_u:448": " sa cet tava makhe vighnaṃ karoti kila durmatiḥ /",
    "GSP27moksop_u:449": " tat saṅgrāme na śaktās smo vayaṃ tasya durātmanaḥ //MU_1,7.28//",
    "GSP27moksop_u:450": " kāle kāle pṛthag brahman bhūrivīryavibhūtayaḥ /",
    "GSP27moksop_u:451": " bhūteṣv abhyudayaṃ yānti pralīyante ca kālataḥ //MU_1,7.29//",
    "GSP27moksop_u:452": " adyāsmiṃs te vayaṃ kāle rāvaṇādiṣu śatruṣu /",
    "GSP27moksop_u:453": " na samarthāḥ puras sthātuṃ niyater eṣa niścayaḥ //MU_1,7.30//",
    "GSP27moksop_u:454": " tasmāt prasādaṃ dharmajña kuru tvaṃ mama putrake /",
    "GSP27moksop_u:455": " mama caivālpabhāgyasya bhavān hy asamadaivatam //MU_1,7.31//",
    "GSP27moksop_u:456": " devadānavagandharvā yakṣaplavagapannagāḥ /",
    "GSP27moksop_u:457": " na śaktā rāvaṇaṃ yoddhuṃ kiṃ punaḥ puruṣā yudhi //MU_1,7.32//",
    "GSP27moksop_u:458": " mahāvīryavatāṃ vīryam ādatte sa sudhābhujām /",
    "GSP27moksop_u:459": " tena sārdhaṃ na śaktās smas saṃyuge tasya vā varaiḥ //MU_1,7.33//",
    "GSP27moksop_u:460": " ayam anyatamaḥ kālaḥ pelavīkṛtasajjanaḥ /",
    "GSP27moksop_u:461": " rāghavo 'pi gato dainyaṃ yatra vārddhakajarjaraḥ //MU_1,7.34//",
    "GSP27moksop_u:462": " atha vā lavaṇaṃ brahman yajñaghnaṃ taṃ madhos sutam /",
    "GSP27moksop_u:463": " kathaya tvaṃ suraprakhya kveva mokṣyāmi putrakam //MU_1,7.35//",
    "GSP27moksop_u:464": " atha necchasi ced brahmaṃs tad vidheyo 'ham eva te /",
    "GSP27moksop_u:465": " anyathā tu na paśyāmi śāśvataṃ jayam ātmanaḥ //MU_1,7.36//",
    "GSP27moksop_u:466": " ity uktvā mṛduvacanaṃ bhayākulo 'sāv ālole munimatasaṃśaye nimagnaḥ /",
    "GSP27moksop_u:467": " nājñāsīt kaṇam api niścayaṃ mahātmā prodvīcāv iva jaladhau samuhyamānaḥ //MU_1,7.37//",
    "GSP27moksop_u:468": " daśarathavākyaṃ nāma sargaḥ",
    "GSP27moksop_u:469": " aṣṭamas sargaḥ",
    "GSP27moksop_u:470": " vālmīkiḥ:",
    "GSP27moksop_u:471": " tac chrutvā vacanaṃ tasya snehaparyākulākṣaram /",
    "GSP27moksop_u:472": " samanyuḥ kauśiko vākyaṃ pratyuvāca mahīpatim //MU_1,8.1//",
    "GSP27moksop_u:473": " viśvāmitraḥ:",
    "GSP27moksop_u:474": " kariṣyāmīti saṃśrutya pratijñāṃ hātum icchasi /",
    "GSP27moksop_u:475": " sattvavān kesarī bhūtvā mṛgatām abhivāñchasi //MU_1,8.2//",
    "GSP27moksop_u:476": " rāghavānām ayukto 'yaṃ kulasyāsya viparyayaḥ /",
    "GSP27moksop_u:477": " na kadācana jāyante śītāṃśau kṛṣṇaraśmayaḥ //MU_1,8.3//",
    "GSP27moksop_u:478": " yadi tvaṃ na kṣamo rājan gamiṣyāmi yathāgataḥ /",
    "GSP27moksop_u:479": " hīnapratijñaḥ kākutstha sukhī bhava sabāndhavaḥ //MU_1,8.4//",
    "GSP27moksop_u:480": " vālmīkiḥ:",
    "GSP27moksop_u:481": " tasmin kopaparīte 'tha viśvāmitre mahātmani /",
    "GSP27moksop_u:482": " cacāla vasudhā kṛtsnā surāś ca bhayam āviśan //MU_1,8.5//",
    "GSP27moksop_u:483": " krodhābhibhūtaṃ vijñāya jaganmitraṃ mahāmunim /",
    "GSP27moksop_u:484": " dhṛtimān suvrato dhīmān vasiṣṭho vākyam abravīt //MU_1,8.6//",
    "GSP27moksop_u:485": " vasiṣṭhaḥ:",
    "GSP27moksop_u:486": " ikṣvākūṇāṃ kule jātas sākṣād dharma ivāparaḥ /",
    "GSP27moksop_u:487": " bhavān daśarathaś śrīmāṃs trailokye guṇabhūṣitaḥ //MU_1,8.7//",
    "GSP27moksop_u:488": " nītimān suvrato bhūtvā na dharmaṃ hātum arhasi /",
    "GSP27moksop_u:489": " munes tribhuvaneśasya vacanaṃ kartum arhasi //MU_1,8.8//",
    "GSP27moksop_u:490": " triṣu lokeṣu vikhyāto dharmeṇa yaśasā yutaḥ /",
    "GSP27moksop_u:491": " svadharmaṃ pratipadyasva na dharmaṃ hātum arhasi //MU_1,8.9//",
    "GSP27moksop_u:492": " kariṣyāmīti saṃśrutya tat te rājann akurvataḥ /",
    "GSP27moksop_u:493": " iṣṭāpūrtaḥ pated dharmas tasmād rāmaṃ visarjaya //MU_1,8.10//",
    "GSP27moksop_u:494": " guptaṃ puruṣasiṃhena jvalanenāmṛtaṃ yathā /",
    "GSP27moksop_u:495": " kṛtāstram akṛtāstraṃ vā nainaṃ drakṣyanti rākṣasāḥ //MU_1,8.11//",
    "GSP27moksop_u:496": " ikṣvākuvaṃśajāto 'pi svayaṃ daśaratho 'pi san /",
    "GSP27moksop_u:497": " na pālayasi ced vākyaṃ ko 'paraḥ pālayiṣyati //MU_1,8.12//",
    "GSP27moksop_u:498": " yuṣmadādipraṇītena vyavahāreṇa jantavaḥ /",
    "GSP27moksop_u:499": " maryādāṃ na vimuñcanti tāṃ na hātum ihārhasi //MU_1,8.13//",
    "GSP27moksop_u:500": " eṣa vigrahavān dharma eṣa vīryavatāṃ varaḥ /",
    "GSP27moksop_u:501": " eṣa buddhyādhiko loke tapasāṃ ca parāyaṇaḥ //MU_1,8.14//",
    "GSP27moksop_u:502": " eṣo 'straṃ vividhaṃ vetti trailokye sacarācare /",
    "GSP27moksop_u:503": " naitad anyaḥ pumān vetti na ca vetsyati kaścana //MU_1,8.15//",
    "GSP27moksop_u:504": " na ca devarṣayaḥ kecin nāmarā na ca rākṣasāḥ /",
    "GSP27moksop_u:505": " na nāgayakṣagandharvā anena sadṛśā nṛpa //MU_1,8.16//",
    "GSP27moksop_u:506": " astram asmai bhṛśāśvena paraiḥ paramadurjayam /",
    "GSP27moksop_u:507": " kauśikāya purā dattaṃ yadā rājyaṃ samanvaśāt //MU_1,8.17//",
    "GSP27moksop_u:508": " te hi putrāḥ bhṛśāśvasya prajāpatisutopamāḥ /",
    "GSP27moksop_u:509": " enam anvacaran vīrā dīptimanto mahaujasaḥ //MU_1,8.18//",
    "GSP27moksop_u:510": " jayā ca suprabhā caiva dākṣāyaṇyau sumadhyame /",
    "GSP27moksop_u:511": " tayos tu yāny apatyāni śataṃ paramadurjayam //MU_1,8.19//",
    "GSP27moksop_u:512": " pañcāśatas sutāñ jajñe jayā labdhavarā purā /",
    "GSP27moksop_u:513": " vadhāyāsurasainyānāṃ te 'kṣayāḥ kāmarūpiṇaḥ //MU_1,8.20//",
    "GSP27moksop_u:514": " suprabhā janayām āsa putrān pañcāśataḥ parān /",
    "GSP27moksop_u:515": " saṅgharṣān nāma durdharṣān durākrośān balīyasaḥ //MU_1,8.21//",
    "GSP27moksop_u:516": " evaṃvīryo mahātejā viśvāmitro mahāmuniḥ /",
    "GSP27moksop_u:517": " na rāmagamane buddhiṃ viklavāṃ kartum arhasi //MU_1,8.22//",
    "GSP27moksop_u:518": " asmin mahāsattvamaye munīndre sthite samīpe puruṣas tu sādhuḥ /",
    "GSP27moksop_u:519": " prāpte 'pi mṛtyāv amaratvam eti mā dīnatāṃ gaccha yathā vimūḍhaḥ //MU_1,8.23//",
    "GSP27moksop_u:520": " vasiṣṭhavākyaṃ nāma sargaḥ",
    "GSP27moksop_u:521": " navamas sargaḥ",
    "GSP27moksop_u:522": " vālmīkiḥ:",
    "GSP27moksop_u:523": " tathā vasiṣṭhe bruvati rājā daśarathas sutam /",
    "GSP27moksop_u:524": " samutsraṣṭumanā rāmam ājuhāva salakṣmaṇam //MU_1,9.1//",
    "GSP27moksop_u:525": " daśarathaḥ:",
    "GSP27moksop_u:526": " pratīhāra mahābāhuṃ rāmaṃ satyaparākramam /",
    "GSP27moksop_u:527": " salakṣmaṇam avighnena munyarthaṃ śīghram ānaya //MU_1,9.2//",
    "GSP27moksop_u:528": " iti rājñā visṛṣṭo 'sau gatvāntaḥpuramandiram /",
    "GSP27moksop_u:529": " muhūrtamātreṇāgatya samuvāca mahīpatim //MU_1,9.3//",
    "GSP27moksop_u:530": " deva dordalitāśeṣaripo rāmas svamandire /",
    "GSP27moksop_u:531": " vimanās saṃsthito rātrau ṣaṭpadaḥ kamale yathā //MU_1,9.4//",
    "GSP27moksop_u:532": " āgacchāmi kṣaṇeneti vakti dhyāyati caikakaḥ /",
    "GSP27moksop_u:533": " na kasyacit sa nikaṭe sthātum icchati khinnadhīḥ //MU_1,9.5//",
    "GSP27moksop_u:534": " ity ukte tena bhūpālas taṃ rāmānucaraṃ janam /",
    "GSP27moksop_u:535": " sarvam āśvāsayām āsa papraccha ca yathākramam //MU_1,9.6//",
    "GSP27moksop_u:536": " kathaṃ kīdṛk sthito rāma iti pṛṣṭo mahībhṛtā /",
    "GSP27moksop_u:537": " rāmabhṛtyajanaḥ khinno vākyam āha mahīpatim //MU_1,9.7//",
    "GSP27moksop_u:538": " dehayaṣṭim imāṃ deva dhārayanta ime vayam /",
    "GSP27moksop_u:539": " khinnāḥ khedaparimlāne vibho rāme sute tava //MU_1,9.8//",
    "GSP27moksop_u:540": " rāmo rājīvapattrākṣo yataḥ prabhṛti cāgataḥ /",
    "GSP27moksop_u:541": " savipras tīrthayātrāyās tataḥ prabhṛti durmanāḥ //MU_1,9.9//",
    "GSP27moksop_u:542": " yatnaprārthanayāsmākaṃ nijavyāpāram āhnikam /",
    "GSP27moksop_u:543": " sāyam amlānavadanaḥ karoti na karoti vā //MU_1,9.10//",
    "GSP27moksop_u:544": " snānadevārcanācāraparyante parikhedavān /",
    "GSP27moksop_u:545": " prārthito 'pi hi nā tṛpter aśnāty aśanam īśvaraḥ //MU_1,9.11//",
    "GSP27moksop_u:546": " lolāntaḥpuranārībhiḥ kṛtadolābhir aṅgane /",
    "GSP27moksop_u:547": " na ca krīḍati līlābhir dharādbhir iva cātakaḥ //MU_1,9.12//",
    "GSP27moksop_u:548": " māṇikyamuktāsamprotā keyūrakaṭakāvalī /",
    "GSP27moksop_u:549": " nānandayati taṃ rājan dyauḥ pātavivaśaṃ yathā //MU_1,9.13//",
    "GSP27moksop_u:550": " krīḍadvadhūviloleṣu vahatkusumavāyuṣu /",
    "GSP27moksop_u:551": " latāvalayageheṣu bhavaty ativiṣādavān //MU_1,9.14//",
    "GSP27moksop_u:552": " yad ramyam ucitaṃ svādu peśalaṃ cittahāri vā /",
    "GSP27moksop_u:553": " bāṣpapūrekṣaṇa iva tenaiva parikhidyate //MU_1,9.15//",
    "GSP27moksop_u:554": " kim imā duḥkhadāyinyaḥ prasphuranti purogatāḥ /",
    "GSP27moksop_u:555": " iti nṛttavilāseṣu kāminīḥ parinindati //MU_1,9.16//",
    "GSP27moksop_u:556": " bhojanaṃ śayanaṃ snānaṃ vilāsaṃ pānam āsanam /",
    "GSP27moksop_u:557": " unmattaceṣṭitam iva nābhinandati ninditam //MU_1,9.17//",
    "GSP27moksop_u:558": " kiṃ sampadā kiṃ vipadā kiṃ gehena kim īhitaiḥ /",
    "GSP27moksop_u:559": " sarvam evāsad ity uktvā tūṣṇīm eko 'vatiṣṭhate //MU_1,9.18//",
    "GSP27moksop_u:560": " nodeti parihāseṣu na bhogeṣu nimajjati /",
    "GSP27moksop_u:561": " na ca tiṣṭhati kāryeṣu maunam evāvalambate //MU_1,9.19//",
    "GSP27moksop_u:562": " vilolālakavallaryo helāvalitalocanāḥ /",
    "GSP27moksop_u:563": " nānandayanti taṃ nāryo mṛgyo vanataruṃ yathā //MU_1,9.20//",
    "GSP27moksop_u:564": " ekānteṣu diganteṣu tīreṣu vipineṣu ca /",
    "GSP27moksop_u:565": " ratim āyāty araṇyeṣu vikrītavad ajantuṣu //MU_1,9.21//",
    "GSP27moksop_u:566": " vastrapānāśanādānaparāṅmukhatayā tayā /",
    "GSP27moksop_u:567": " parivrāḍdharmiṇāṃ rājan so 'nuyāti tapasvinām //MU_1,9.22//",
    "GSP27moksop_u:568": " eka eva vasan deśe janaśūnye janeśvara /",
    "GSP27moksop_u:569": " na hasaty ekayā buddhyā na gāyati na roditi //MU_1,9.23//",
    "GSP27moksop_u:570": " baddhapadmāsanaś śūnyamanā vāmakarasthale /",
    "GSP27moksop_u:571": " kapolatalam ādāya kevalaṃ paritiṣṭhati //MU_1,9.24//",
    "GSP27moksop_u:572": " nābhimānam upādatte nābhivāñchati rājatām /",
    "GSP27moksop_u:573": " nodeti nāstam āyāti sukhaduḥkhānuvṛttiṣu //MU_1,9.25//",
    "GSP27moksop_u:574": " na vidmaḥ kim asau jātaḥ kiṃ karoti kim īhate /",
    "GSP27moksop_u:575": " kiṃ dhyāyati kim āyāti kathaṃ kim anudhāvati //MU_1,9.26//",
    "GSP27moksop_u:576": " pratyahaṃ kṛśatāṃ yāti pratyahaṃ yāti pāṇḍutām /",
    "GSP27moksop_u:577": " virāgaṃ pratyahaṃ yāti śaradanta iva drumaḥ //MU_1,9.27//",
    "GSP27moksop_u:578": " anuyātau tam evaitau rājañ śatrughnalakṣmaṇau /",
    "GSP27moksop_u:579": " tādṛśāv eva tasyaiva pratibimbāv ivotthitau //MU_1,9.28//",
    "GSP27moksop_u:580": " bhṛtyai rājabhir ambābhis sa pṛṣṭo 'pi punaḥ punaḥ /",
    "GSP27moksop_u:581": " uktvā na kiñcid eveti tūṣṇīm āste nirīhitaḥ //MU_1,9.29//",
    "GSP27moksop_u:582": " āpātamātrahṛdyeṣu mā bhogeṣu manaḥ kṛthāḥ /",
    "GSP27moksop_u:583": " iti pārśvagataṃ bhavyam anuśāsti suhṛjjanam //MU_1,9.30//",
    "GSP27moksop_u:584": " nānāvibhavaramyāsu strīṣu goṣṭhīkathāsu ca /",
    "GSP27moksop_u:585": " purassthitam ivāsneho nāśam evānupaśyati //MU_1,9.31//",
    "GSP27moksop_u:586": " rītimādhuryasāyāsapadasaṃsthitivarjitaiḥ /",
    "GSP27moksop_u:587": " ceṣṭitair eva kākalyā bhūyo bhūyaḥ pragāyati //MU_1,9.32//",
    "GSP27moksop_u:588": " samrāḍ bhaveti pārśvasthaṃ vadantam anujīvinam /",
    "GSP27moksop_u:589": " pralapantam ivonmattaṃ hasaty anyamanā muniḥ //MU_1,9.33//",
    "GSP27moksop_u:590": " na proktam ākarṇayati prekṣate na purogatam /",
    "GSP27moksop_u:591": " karoty avajñāṃ sarvatra sumahaty api vastuni //MU_1,9.34//",
    "GSP27moksop_u:592": " apy ākāśasarojinyām apy ākāśamahāvane /",
    "GSP27moksop_u:593": " ittham etat katham iti vismayo 'sya na jāyate //MU_1,9.35//",
    "GSP27moksop_u:594": " kāntāmadhyagatasyāpi mano 'sya madaneṣavaḥ /",
    "GSP27moksop_u:595": " na bhedayanti durbhedaṃ dhārā iva mahopalam //MU_1,9.36//",
    "GSP27moksop_u:596": " āpadām ekam āvāsam abhivāñchasi kiṃ dhanam /",
    "GSP27moksop_u:597": " anuśāsyeti sarvasvam arthine sa prayacchati //MU_1,9.37//",
    "GSP27moksop_u:598": " iyam āpad iyaṃ sampad ity ayaṃ kalpanāmayaḥ /",
    "GSP27moksop_u:599": " manasy abhyudito moha iti śokāt pragāyati //MU_1,9.38//",
    "GSP27moksop_u:600": " hā hato 'ham anātho 'ham ity ākrandaparo 'pi san /",
    "GSP27moksop_u:601": " na jano yāti vairāgyaṃ citram ity eva vakty asau //MU_1,9.39//",
    "GSP27moksop_u:602": " raghukānanasālena rāmeṇa ripughātinā /",
    "GSP27moksop_u:603": " bhṛśam itthaṃ sthitenaiva vayaṃ khedam upāgatāḥ //MU_1,9.40//",
    "GSP27moksop_u:604": " na vidmaḥ kiṃ mahābāho tasya tādṛśacetasaḥ /",
    "GSP27moksop_u:605": " kurmaḥ kamalapattrākṣa gatir atra hi no bhavān //MU_1,9.41//",
    "GSP27moksop_u:606": " rājānam atha vā vipram upadeṣṭāram agragam /",
    "GSP27moksop_u:607": " hasan paśum ivāvyagras so 'vadhīrayati prabho //MU_1,9.42//",
    "GSP27moksop_u:608": " prapañco 'yam iha sphāraṃ jagannāma yad utthitam /",
    "GSP27moksop_u:609": " naitad vastu na caivāham iti nirṇīya saṃsthitaḥ //MU_1,9.43//",
    "GSP27moksop_u:610": " nārau nātmani no mitre na rājye na ca mātari /",
    "GSP27moksop_u:611": " na sampadāpador nāntas tasyāsthā na vibhor bahiḥ //MU_1,9.44//",
    "GSP27moksop_u:612": " nirastāstho nirāśo 'sau nirīho 'sau nirāspadaḥ /",
    "GSP27moksop_u:613": " mohena ca vimukto 'sau tena tapyāmahe vayam //MU_1,9.45//",
    "GSP27moksop_u:614": " kiṃ dhanena kim ambābhiḥ kiṃ rājyena kim īhayā /",
    "GSP27moksop_u:615": " iti niścayavān antaḥ prāṇatyāgamanās sthitaḥ //MU_1,9.46//",
    "GSP27moksop_u:616": " bhogeṣv āyuṣi rājye ca mitre pitari mātari /",
    "GSP27moksop_u:617": " param udvegam āyātaś cātako 'vagrahe yathā //MU_1,9.47//",
    "GSP27moksop_u:618": " tasya tādṛksvabhāvasya samagravibhavānvitam /",
    "GSP27moksop_u:619": " saṃsārajālam ābhogi prabho prativiṣāyate //MU_1,9.48//",
    "GSP27moksop_u:620": " tādṛśas syān mahāsattvaḥ ka ivāsmin mahītale /",
    "GSP27moksop_u:621": " prakṛte vyavahāre taṃ yo niveśayituṃ kṣamaḥ //MU_1,9.49//",
    "GSP27moksop_u:622": " iti no yeyam āyātā śākhāprasaraśālinī /",
    "GSP27moksop_u:623": " āpat tām alam uddhartuṃ samudetu dayāparaḥ //MU_1,9.50//",
    "GSP27moksop_u:624": " manasi moham apāsya mahāmanās sakalam ārtimataḥ kila sādhutām /",
    "GSP27moksop_u:625": " saphalatāṃ nayatīha tamoharan dinakaro bhuvi bhāskaratām iva //MU_1,9.51//",
    "GSP27moksop_u:626": " rāghavaviṣādo nāma sargaḥ",
    "GSP27moksop_u:627": " daśamas sargaḥ",
    "GSP27moksop_u:628": " viśvāmitraḥ:",
    "GSP27moksop_u:629": " evaṃ cet tan mahāprājñaṃ bhavanto raghunandanam /",
    "GSP27moksop_u:630": " ihānayantu tvaritaṃ hariṇaṃ hariṇā iva //MU_1,10.1//",
    "GSP27moksop_u:631": " eṣa moho raghupater nāpadbhyo na ca rāgataḥ /",
    "GSP27moksop_u:632": " vivekavairāgyakṛto bodha eṣa mahodayaḥ //MU_1,10.2//",
    "GSP27moksop_u:633": " ihāyātu kṣaṇād rāmas tad ihaiva vayaṃ kṣaṇāt /",
    "GSP27moksop_u:634": " mohaṃ tasyāpaneṣyāmo maruto 'drer ghanaṃ yathā //MU_1,10.3//",
    "GSP27moksop_u:635": " etasmin mārjite yuktyā mohe ca raghunandanaḥ /",
    "GSP27moksop_u:636": " viśrāntim eṣyati pade tasmin vayam ivottame //MU_1,10.4//",
    "GSP27moksop_u:637": " satyatāṃ muditāṃ prajñāṃ viśrāntiṃ ca sametya saḥ /",
    "GSP27moksop_u:638": " pīnatāṃ varavarṇatvaṃ pītāmṛta ivaiṣyati //MU_1,10.5//",
    "GSP27moksop_u:639": " nijāṃ ca prakṛtām eva vyavahāraparamparām /",
    "GSP27moksop_u:640": " paripūrṇamanā mānya ācariṣyaty akhaṇḍitām //MU_1,10.6//",
    "GSP27moksop_u:641": " bhaviṣyati mahāsattvo jñātalokaparāvaraḥ /",
    "GSP27moksop_u:642": " sukhaduḥkhadaśāhīnas samaloṣṭāśmakāñcanaḥ //MU_1,10.7//",
    "GSP27moksop_u:643": " ity ukte munināthena rājā sampūrṇamānasaḥ /",
    "GSP27moksop_u:644": " prāhiṇod rāmam ānetuṃ bhūyo dūtaparamparām //MU_1,10.8//",
    "GSP27moksop_u:645": " etāvatā ca kālena rāmo nijagṛhāsanāt /",
    "GSP27moksop_u:646": " pitus sakāśam āgantum utthito 'rka ivācalāt //MU_1,10.9//",
    "GSP27moksop_u:647": " vṛtaḥ katipayair bhṛtyair bhrātṛbhyāṃ cājagāma ha /",
    "GSP27moksop_u:648": " tat puṇyaṃ pitur āsthānaṃ svargaṃ surapater iva //MU_1,10.10//",
    "GSP27moksop_u:649": " dūrād eva dadarśāsau rāmo daśarathaṃ tadā /",
    "GSP27moksop_u:650": " vṛtaṃ rājasamūhena devaugheneva vāsavam //MU_1,10.11//",
    "GSP27moksop_u:651": " vasiṣṭhaviśvāmitrābhyāṃ sevitaṃ pārśvayor dvayoḥ /",
    "GSP27moksop_u:652": " sarvaśāstrārthatajjñena mantrivṛndena pālitam //MU_1,10.12//",
    "GSP27moksop_u:653": " cārucāmarahastābhiḥ kāntābhis samupāsitam /",
    "GSP27moksop_u:654": " kakubbhir iva mūrtābhis saṃsthitābhir yathocitam //MU_1,10.13//",
    "GSP27moksop_u:655": " vasiṣṭhaviśvāmitrādyās tathā daśarathādayaḥ /",
    "GSP27moksop_u:656": " dadṛśū rāghavaṃ dūrād upāyāntaṃ guhopamam //MU_1,10.14//",
    "GSP27moksop_u:657": " sattvāvaṣṭambhagarveṇa śaityeneva himālayam /",
    "GSP27moksop_u:658": " śritaṃ sakalasevyena gambhīreṇa svareṇa ca //MU_1,10.15//",
    "GSP27moksop_u:659": " saumyaṃ samaśubhākāraṃ vinayodāram ūrjitam /",
    "GSP27moksop_u:660": " kāntopaśāntavapuṣaṃ parasyārthasya bhājanam //MU_1,10.16//",
    "GSP27moksop_u:661": " samudyadyauvanārambham udyogaśamaśobhitam /",
    "GSP27moksop_u:662": " anudvignam anāyāsaṃ pūrṇaprāyamanoratham //MU_1,10.17//",
    "GSP27moksop_u:663": " vicāritajagadyātraṃ pavitraguṇagocaram /",
    "GSP27moksop_u:664": " mahāsattvaikalobhena guṇair iva samāśritam //MU_1,10.18//",
    "GSP27moksop_u:665": " udārasāram āpūrṇam antaḥkaraṇakoṭaram /",
    "GSP27moksop_u:666": " avikṣubhitayā vṛttyā darśayantam anuttamam //MU_1,10.19//",
    "GSP27moksop_u:667": " evaṃ guṇagaṇākīrṇo dūrād eva raghūdvahaḥ /",
    "GSP27moksop_u:668": " parimeyasitācchācchasvahārāmbarapallavaḥ //MU_1,10.20//",
    "GSP27moksop_u:669": " praṇanāma calaccārucūḍāmaṇimarīcinā /",
    "GSP27moksop_u:670": " śirasā vasudhākampalolamānācalaśriyā //MU_1,10.21//",
    "GSP27moksop_u:671": " prathamaṃ pitaraṃ paścān munīn mānyaikam ānataḥ /",
    "GSP27moksop_u:672": " tato viprāṃs tato bandhūṃs tato 'dhikaguṇān gurūn //MU_1,10.22//",
    "GSP27moksop_u:673": " jagrāha cātmanā dṛṣṭvā manāk svādugirā tathā /",
    "GSP27moksop_u:674": " rājalokena vihitāṃ sa praṇāmaparamparām //MU_1,10.23//",
    "GSP27moksop_u:675": " vihitāśīr munibhyāṃ tu rāmas sa śamamānasaḥ /",
    "GSP27moksop_u:676": " āsasāda pituḥ puṇyaṃ samīpaṃ surasundaraḥ //MU_1,10.24//",
    "GSP27moksop_u:677": " pādābhivandanarataṃ tam athāsau mahīpatiḥ /",
    "GSP27moksop_u:678": " śirasy abhyāliliṅgāśu cucumba ca punaḥ punaḥ //MU_1,10.25//",
    "GSP27moksop_u:679": " śatrughnaṃ lakṣmaṇaṃ caiva tathaiva paravīrahā /",
    "GSP27moksop_u:680": " āliliṅga ghanasnehaṃ rājahaṃso 'mbujaṃ yathā //MU_1,10.26//",
    "GSP27moksop_u:681": " utsaṅge vatsa tiṣṭheti vadaty atha mahīpatau /",
    "GSP27moksop_u:682": " bhūmau parijanāstīrṇe so 'ṃśuke 'tha nyavikṣata //MU_1,10.27//",
    "GSP27moksop_u:683": " daśarathaḥ:",
    "GSP27moksop_u:684": " putra prāptavivekas tvaṃ kalyāṇānāṃ ca bhājanam /",
    "GSP27moksop_u:685": " janavaj jīrṇayā buddhyā khedāyātmā na dīyate //MU_1,10.28//",
    "GSP27moksop_u:686": " vṛddhavipraguruproktaṃ tvādṛśenānutiṣṭhatā /",
    "GSP27moksop_u:687": " padam āsādyate puṇyaṃ na moham anudhāvatā //MU_1,10.29//",
    "GSP27moksop_u:688": " tāvad evāpado dūre tiṣṭhanti paripelavāḥ /",
    "GSP27moksop_u:689": " yāvad eva na mohasya prasaraḥ putra dīyate //MU_1,10.30//",
    "GSP27moksop_u:690": " vasiṣṭhaḥ:",
    "GSP27moksop_u:691": " rājaputra mahābāho śūras tvaṃ vijitās tvayā /",
    "GSP27moksop_u:692": " durucchedā durārambhā apy amī viṣayārayaḥ //MU_1,10.31//",
    "GSP27moksop_u:693": " kim atajjña ivājñānāṃ yogye vā mohasāgare /",
    "GSP27moksop_u:694": " vinimajjasi kallolagahane jāḍyaśālini //MU_1,10.32//",
    "GSP27moksop_u:695": " viśvāmitraḥ:",
    "GSP27moksop_u:696": " calannīlotpalavyūhasamalocana lolatām /",
    "GSP27moksop_u:697": " brūhi cetaḥkṛtāṃ tyaktvā hetunā kena muhyasi //MU_1,10.33//",
    "GSP27moksop_u:698": " kiṃniṣṭhāḥ kiyatā kena kiyantaḥ kāraṇena te /",
    "GSP27moksop_u:699": " ādhayo nu vilumpanti mano geham ivākhavaḥ //MU_1,10.34//",
    "GSP27moksop_u:700": " manye nānucitānāṃ tvam ādhīnāṃ padam uttamaḥ /",
    "GSP27moksop_u:701": " āpatsu cāpto yo dhīro nirjitās tena cādhayaḥ //MU_1,10.35//",
    "GSP27moksop_u:702": " yathābhimatam āśu tvaṃ brūhi prāpsyasi cānagham /",
    "GSP27moksop_u:703": " sarvam eva punar yena tava bhetsyanti nādhayaḥ //MU_1,10.36//",
    "GSP27moksop_u:704": " ity uttamasya sa mune raghuvaṃśaketur ākarṇya vākyam ucitārthavilāsagarbham /",
    "GSP27moksop_u:705": " tatyāja khedam abhigarjati vārivāhe barhī yathābhyanumitābhimatārthasiddhiḥ //MU_1,10.37//",
    "GSP27moksop_u:706": " rāghavasamāśvāsanaṃ nāma sargaḥ",
    "GSP27moksop_u:707": " ekādaśas sargaḥ",
    "GSP27moksop_u:708": " vālmīkiḥ:",
    "GSP27moksop_u:709": " iti pṛṣṭo munīndreṇa samāśvāsya ca rāghavaḥ /",
    "GSP27moksop_u:710": " uvāca vacanaṃ cāru dhīrapūrṇārthamantharam //MU_1,11.1//",
    "GSP27moksop_u:711": " rāmaḥ:",
    "GSP27moksop_u:712": " bhagavan bhavatā pṛṣṭo yathāvad adhunā kila /",
    "GSP27moksop_u:713": " kathayāmy aham ajño 'pi ko laṅghayati sadvacaḥ //MU_1,11.2//",
    "GSP27moksop_u:714": " ahaṃ tāvad ayaṃ jāto nije 'smin pitṛsadmani /",
    "GSP27moksop_u:715": " krameṇa vṛddhiṃ samprāptaḥ prāptavidyaś ca saṃsthitaḥ //MU_1,11.3//",
    "GSP27moksop_u:716": " tatas sadācāraparo bhūtvāhaṃ munināyaka /",
    "GSP27moksop_u:717": " vihṛtas tīrthayātrārtham urvīm ambudhimekhalām //MU_1,11.4//",
    "GSP27moksop_u:718": " etāvatātha kālena saṃsārāsthām imāṃ mama /",
    "GSP27moksop_u:719": " svaviveko jahārāntar oghas taṭalatām iva //MU_1,11.5//",
    "GSP27moksop_u:720": " vivekena parītātmā tenāhaṃ tadanu svayam /",
    "GSP27moksop_u:721": " bhoganīrasayā buddhyā pravicāritavān idam //MU_1,11.6//",
    "GSP27moksop_u:722": " kiṃ nāmedaṃ vata sukhaṃ yo 'yaṃ saṃsārasaṃsṛtiḥ /",
    "GSP27moksop_u:723": " jāyate mṛtaye loko mriyate jananāya ca //MU_1,11.7//",
    "GSP27moksop_u:724": " svasthitās sarva eveme sacarācaraceṣṭitāḥ /",
    "GSP27moksop_u:725": " āpadāṃ patayaḥ pāpā bhāvā vibhavabhūmayaḥ //MU_1,11.8//",
    "GSP27moksop_u:726": " ayaśśalākāsadṛśāḥ parasparam asaṅginaḥ /",
    "GSP27moksop_u:727": " śliṣyante kevalaṃ bhāvā manaḥkalpanayā svayā //MU_1,11.9//",
    "GSP27moksop_u:728": " manassamāyattam idaṃ jagad ābhogi dṛśyate /",
    "GSP27moksop_u:729": " manaś cāsad ihābhāti kena smaḥ parimohitāḥ //MU_1,11.10//",
    "GSP27moksop_u:730": " asataiva vayaṃ kaṣṭaṃ vikrītā mūḍhabuddhayaḥ /",
    "GSP27moksop_u:731": " mṛgatṛṣṇāmbhasā dūre vane mugdhamṛgā iva //MU_1,11.11//",
    "GSP27moksop_u:732": " na kenacic ca vikrītā vikrītā iva saṃsthitāḥ /",
    "GSP27moksop_u:733": " vata mūḍhā vayaṃ sarve jānānā api śambaram //MU_1,11.12//",
    "GSP27moksop_u:734": " kim eteṣu prapañceṣu bhogā nāma sudurbhagāḥ /",
    "GSP27moksop_u:735": " mudhaiva hi vayaṃ mohāt saṃsthitā baddhabhāvanāḥ //MU_1,11.13//",
    "GSP27moksop_u:736": " ajñāte bahukālena vyartha eva vayaṃ ghane /",
    "GSP27moksop_u:737": " mohe nipatitā mugdhāś śvabhre mugdhamṛgā iva //MU_1,11.14//",
    "GSP27moksop_u:738": " kiṃ me rājyena kiṃ bhogaiḥ ko 'haṃ kim idam āgatam /",
    "GSP27moksop_u:739": " yan mithyaivāstu tan mithyā kasya nāma kim āgatam //MU_1,11.15//",
    "GSP27moksop_u:740": " evaṃ vimṛśato brahman sarveṣv eva tato mama /",
    "GSP27moksop_u:741": " bhāveṣv aratir āyātā pathikasya maruṣv iva //MU_1,11.16//",
    "GSP27moksop_u:742": " tad etad bhagavan brūhi kim idaṃ parinaśyati /",
    "GSP27moksop_u:743": " kim idaṃ jāyate bhūyaḥ kim idaṃ parivardhate //MU_1,11.17//",
    "GSP27moksop_u:744": " jarāmaraṇam āpac ca jananaṃ sampadas tathā /",
    "GSP27moksop_u:745": " āvirbhāvatirobhāvair vivartante punaḥ punaḥ //MU_1,11.18//",
    "GSP27moksop_u:746": " bhāvais tair eva tair eva tucchair vayam ime kila /",
    "GSP27moksop_u:747": " paśya jarjaratāṃ nītā vātair iva giridrumāḥ //MU_1,11.19//",
    "GSP27moksop_u:748": " acetanā iva janāḥ pavanaiḥ prāṇanāmabhiḥ /",
    "GSP27moksop_u:749": " dhvanantas saṃsthitā vyarthaṃ yathā kīcakaveṇavaḥ //MU_1,11.20//",
    "GSP27moksop_u:750": " śāmyatīdaṃ kathaṃ duḥkham iti tapto 'smi cintayā /",
    "GSP27moksop_u:751": " jaraddruma ivogreṇa koṭarasthena vahninā //MU_1,11.21//",
    "GSP27moksop_u:752": " saṃsāraduḥkhapāṣāṇanīrandhrahṛdayo 'py aham /",
    "GSP27moksop_u:753": " nijalokabhayād eva galadbāṣpair na rodimi //MU_1,11.22//",
    "GSP27moksop_u:754": " śūnyamanmukhavṛttīs tu śuṣkarodananīrasāḥ /",
    "GSP27moksop_u:755": " viveka eva hṛtsaṃstho mamaikānteṣu paśyati //MU_1,11.23//",
    "GSP27moksop_u:756": " bhṛśaṃ muhyāmi saṃsmṛtya bhāvābhāvamayīṃ sthitim /",
    "GSP27moksop_u:757": " dāridryeṇeva subhago dūre saṃsāracintayā //MU_1,11.24//",
    "GSP27moksop_u:758": " mohayanti manovṛttiṃ khaṇḍayanti guṇān alam /",
    "GSP27moksop_u:759": " duḥkhajālaṃ prayacchanti vipralambhaparāś śriyaḥ //MU_1,11.25//",
    "GSP27moksop_u:760": " cintānicayavakrāṇi nānandāya dhanāni me /",
    "GSP27moksop_u:761": " samprasūtakalatrāṇi gṛhāṇy ugrāpadāṃ yathā //MU_1,11.26//",
    "GSP27moksop_u:762": " vividhadoṣadaśāparicintanais satatabhaṅgurakāraṇakalpitaiḥ /",
    "GSP27moksop_u:763": " mama na nirvṛtim eti mano mune nigaḍitasya yathā vanahastinaḥ //MU_1,11.27//",
    "GSP27moksop_u:764": " khalāḥ kāle kāle niśi niśitamohaikamihikāgatāloke loke viṣayahaṭhacaurās sucaturāḥ /",
    "GSP27moksop_u:765": " pravṛttāḥ prodyuktā diśi diśi vivekaikaharaṇe raṇe śaktās teṣāṃ vadata vibudhāḥ ke 'dya subhaṭāḥ //MU_1,11.28//",
    "GSP27moksop_u:766": " prathamaparidevitaṃ nāma sargaḥ",
    "GSP27moksop_u:767": " dvādaśas sargaḥ",
    "GSP27moksop_u:768": " rāmaḥ:",
    "GSP27moksop_u:769": " iyam asmin vinodāya saṃsāre parikalpitā /",
    "GSP27moksop_u:770": " śrīr mune parimohāya sāpi nūnam anarthadā //MU_1,12.1//",
    "GSP27moksop_u:771": " ullāsabahulān antaḥ kallolān akramākulān /",
    "GSP27moksop_u:772": " jaḍān prasravati sphārān prāvṛṣīva taraṅgiṇī //MU_1,12.2//",
    "GSP27moksop_u:773": " cintāduhitaro bahvyo bhūridurlaliteritāḥ /",
    "GSP27moksop_u:774": " cañcalāḥ prabhavanty asyās taraṅgās sarito yathā //MU_1,12.3//",
    "GSP27moksop_u:775": " eṣā hi padam ekatra na nibadhnāti durbhagā /",
    "GSP27moksop_u:776": " mugdhevāniyatācāram itaś cetaś ca dhāvati //MU_1,12.4//",
    "GSP27moksop_u:777": " janayantī paraṃ dāhaṃ parāmṛṣṭāṅgikā satī /",
    "GSP27moksop_u:778": " vināśam eva dhatte 'ntar dīpalekheva kajjalam //MU_1,12.5//",
    "GSP27moksop_u:779": " guṇāguṇavicāreṇa vinaiva kila pārśvagam /",
    "GSP27moksop_u:780": " rājaprakṛtivan mūḍhā durārūḍhāvalambate //MU_1,12.6//",
    "GSP27moksop_u:781": " karmaṇā tena tenaiṣā vistāram upagacchati /",
    "GSP27moksop_u:782": " doṣāśīviṣavegasya yat kṣīravisarāyate //MU_1,12.7//",
    "GSP27moksop_u:783": " tāvac chītamṛdusparśaḥ pare sve ca jane janaḥ /",
    "GSP27moksop_u:784": " vātyayeva himaṃ yāvac chriyā na paruṣīkṛtaḥ //MU_1,12.8//",
    "GSP27moksop_u:785": " prājñāś śūrāḥ kṛtajñāś ca peśalā mṛdavaś ca ye /",
    "GSP27moksop_u:786": " pāṃsumuṣṭyeva maṇayaś śriyā te malinīkṛtāḥ //MU_1,12.9//",
    "GSP27moksop_u:787": " na śrīs sukhāya bhagavan duḥkhāyaiva hi kalpate /",
    "GSP27moksop_u:788": " guptaṃ vināśanaṃ dhatte mṛtiṃ viṣalatā yathā //MU_1,12.10//",
    "GSP27moksop_u:789": " śrīmān ajananindyaś ca śūraś cāpy avikatthanaḥ /",
    "GSP27moksop_u:790": " samadṛṣṭiḥ prabhuś caiva durlabhāḥ puruṣās trayaḥ //MU_1,12.11//",
    "GSP27moksop_u:791": " eṣā hi viṣamā duḥkhabhogināṃ gahanā guhā /",
    "GSP27moksop_u:792": " ghanamohagajendrāṇāṃ vindhyaśailamahāṭavī //MU_1,12.12//",
    "GSP27moksop_u:793": " satkāryapadmarajanī duḥkhakairavacandrikā /",
    "GSP27moksop_u:794": " saddṛṣṭidīpikāvātyā kallolaughataraṅgiṇī //MU_1,12.13//",
    "GSP27moksop_u:795": " sambhramābhrādripadavī viṣādaviṣavardhinī /",
    "GSP27moksop_u:796": " kedārikā vikalpānāṃ khadā kubhayabhoginām //MU_1,12.14//",
    "GSP27moksop_u:797": " himaṃ vairāgyavallīnāṃ vikārolūkayāminī /",
    "GSP27moksop_u:798": " rāhudaṃṣṭrā vivekendos saujanyāmbhojacandrikā //MU_1,12.15//",
    "GSP27moksop_u:799": " indrāyudhavad ālolanānārāgamanoharā /",
    "GSP27moksop_u:800": " lolā taḍid ivotpannadhvaṃsinī jaḍasaṃśrayā //MU_1,12.16//",
    "GSP27moksop_u:801": " capalā varjitā ratyā nakulī nakulīnajā /",
    "GSP27moksop_u:802": " vipralambhanatātparyahetūgramṛgatṛṣṇikā //MU_1,12.17//",
    "GSP27moksop_u:803": " laharīvaikarūpeṇa kṣaṇaṃ padam akurvatī /",
    "GSP27moksop_u:804": " calā dīpaśikhevātidurjñeyāgatigocarā //MU_1,12.18//",
    "GSP27moksop_u:805": " siṃhīva vigrahavyagrakarīndrakulapātinī /",
    "GSP27moksop_u:806": " khaḍgadhāreva śiśirā tīkṣṇā tīkṣṇāśayāśrayā //MU_1,12.19//",
    "GSP27moksop_u:807": " nānayopahatārthinyā durādhiparipīnayā /",
    "GSP27moksop_u:808": " paśyāmy abhavyayā lakṣmyā kiñcid duḥkhād ṛte sukham //MU_1,12.20//",
    "GSP27moksop_u:809": " dvāreṇotsāritā lakṣmīḥ punar eti tamo'riṇā /",
    "GSP27moksop_u:810": " aho vata hṛtasthānā nirlajjā durjanāspadā //MU_1,12.21//",
    "GSP27moksop_u:811": " manoramā karṣati cittavṛttiṃ kadaryasādhyā kṣaṇabhaṅgurā ca /",
    "GSP27moksop_u:812": " vyālāvalīgarbhanivṛttadehā śvabhrotthitā puṣpalateva lakṣmīḥ //MU_1,12.22//",
    "GSP27moksop_u:813": " lakṣmīnirākaraṇaṃ nāma sargaḥ",
    "GSP27moksop_u:814": " trayodaśas sargaḥ",
    "GSP27moksop_u:815": " rāmaḥ:",
    "GSP27moksop_u:816": " āyuḥ pallavakoṇāgralambāmbukaṇabhaṅguram /",
    "GSP27moksop_u:817": " unmattam iva santyajya yāty akāṇḍe śarīrakam //MU_1,13.1//",
    "GSP27moksop_u:818": " viṣayāśīrviṣāsaṅgaparijarjaracetasām /",
    "GSP27moksop_u:819": " aprauḍhātmavivekānām āyur āyāsakāraṇam //MU_1,13.2//",
    "GSP27moksop_u:820": " ye tu vijñātavijñeyā viśrāntā vitate pade /",
    "GSP27moksop_u:821": " bhāvābhāvasamāśvastā āyus teṣāṃ sukhāyate //MU_1,13.3//",
    "GSP27moksop_u:822": " vayaṃ parimitākārapariniṣṭhitaniścayāḥ /",
    "GSP27moksop_u:823": " saṃsārābhrataḍitpuñje mune nāyuṣi nirvṛtāḥ //MU_1,13.4//",
    "GSP27moksop_u:824": " yujyate veṣṭanaṃ vāyāv ākāśasyāvakhaṇḍanam /",
    "GSP27moksop_u:825": " grathanaṃ ca taraṅgāṇām āsthā nāyuṣi yujyate //MU_1,13.5//",
    "GSP27moksop_u:826": " pelavaṃ śaradīvābhram asneham iva dīpakam /",
    "GSP27moksop_u:827": " taraṅgakam ivālolaṃ gatam evopalakṣyate //MU_1,13.6//",
    "GSP27moksop_u:828": " taraṅgapratibimbenduṃ taḍitpuñjaṃ nabho'mbude /",
    "GSP27moksop_u:829": " grahītum āsthāṃ badhnāmi na tv āyuṣi gatasthitau //MU_1,13.7//",
    "GSP27moksop_u:830": " aviśrāntamanāś śūnyam āyur ātatam īhate /",
    "GSP27moksop_u:831": " duḥkhāyaiva vimūḍho 'ntar garbham aśvatarī yathā //MU_1,13.8//",
    "GSP27moksop_u:832": " saṃsārasaṃsṛtāv ambhaḥ pheno 'smin sargasāgare /",
    "GSP27moksop_u:833": " kāyavallyāṃ raso rājañ jīvitaṃ me na rocate //MU_1,13.9//",
    "GSP27moksop_u:834": " prāpyaṃ samprāpyate yena bhūyo yena na śocyate /",
    "GSP27moksop_u:835": " parāyā nirvṛtes sthānaṃ yat taj jīvitam ucyate //MU_1,13.10//",
    "GSP27moksop_u:836": " taravo 'pi hi jīvanti jīvanti mṛgapakṣiṇaḥ /",
    "GSP27moksop_u:837": " sa jīvati mano yasya mananena na jīvati //MU_1,13.11//",
    "GSP27moksop_u:838": " jātās ta eva jagati jantavas sādhujīvitāḥ /",
    "GSP27moksop_u:839": " ye punar neha jāyante śeṣā jānīta gardabhāḥ //MU_1,13.12//",
    "GSP27moksop_u:840": " bhāro 'vivekinaś śāstraṃ bhāro jñānaṃ ca rāgiṇaḥ /",
    "GSP27moksop_u:841": " aśāntaṃ ca mano bhāro bhāro 'nātmavido vapuḥ //MU_1,13.13//",
    "GSP27moksop_u:842": " rūpam āyur mano buddhir ahaṅkāras tathehitam /",
    "GSP27moksop_u:843": " bhāro bhāradharasyeva sarvaṃ duḥkhāya durdhiyaḥ //MU_1,13.14//",
    "GSP27moksop_u:844": " aviśrāntamanaḥpūrṇam āpadāṃ paramāspadam /",
    "GSP27moksop_u:845": " nīḍo rogavihaṅgānām āyur āyāsanaṃ dṛḍham //MU_1,13.15//",
    "GSP27moksop_u:846": " pratyahaṃ khedam utsṛjya śanair alam anāratam /",
    "GSP27moksop_u:847": " āśv eva janmanaś śvabhraṃ kālena vinikhanyate //MU_1,13.16//",
    "GSP27moksop_u:848": " śarīrabilaviśrāntair viṣadāhapradāyibhiḥ /",
    "GSP27moksop_u:849": " rogair nipīyate raudrair vyālair iva vanānilaḥ //MU_1,13.17//",
    "GSP27moksop_u:850": " prasuvānair avacchedaṃ tucchair antaravāsibhiḥ /",
    "GSP27moksop_u:851": " duḥkhair ākṛṣyate krūrair ghuṇair iva jaraddrumaḥ //MU_1,13.18//",
    "GSP27moksop_u:852": " nūnaṃ nigiraṇāyāśu ghanagarvam anāratam /",
    "GSP27moksop_u:853": " ākhur mārjārakeṇeva maraṇenāvalokyate //MU_1,13.19//",
    "GSP27moksop_u:854": " garvādiguṇagarbhiṇyā śūnyayāśaktivaśyayā /",
    "GSP27moksop_u:855": " annaṃ mahāśaneneva jarasā parijīryate //MU_1,13.20//",
    "GSP27moksop_u:856": " dinaiḥ katipayair eva parijñāya gatādaram /",
    "GSP27moksop_u:857": " durjanas sajjaneneva yauvanenāvamucyate //MU_1,13.21//",
    "GSP27moksop_u:858": " vināśasuhṛdā nityaṃ jarāmaraṇabandhunā /",
    "GSP27moksop_u:859": " rūpaṃ śiḍgavareṇeva kṛtāntenābhilaṣyate //MU_1,13.22//",
    "GSP27moksop_u:860": " sthiratayā sukhahāritayā tayā satatam ujjhitam uttama phalgu ca /",
    "GSP27moksop_u:861": " jagati nāsti tathā guṇavarjitaṃ maraṇamārjitam āyur idaṃ yathā //MU_1,13.23//",
    "GSP27moksop_u:862": " jīvitagarhā nāma sargaḥ",
    "GSP27moksop_u:863": " caturdaśas sargaḥ",
    "GSP27moksop_u:864": " rāmaḥ:",
    "GSP27moksop_u:865": " mudhaivābhyutthito mohān mudhaiva parivardhate /",
    "GSP27moksop_u:866": " mithyāmayena bhīto 'smi durahaṅkāraśatruṇā //MU_1,14.1//",
    "GSP27moksop_u:867": " ahaṅkāravaśād eva doṣakośaḥ kadarthanām /",
    "GSP27moksop_u:868": " dadāti dīnadīnānāṃ saṃsāro vividhākṛtiḥ //MU_1,14.2//",
    "GSP27moksop_u:869": " ahaṅkāravaśād āpad ahaṅkārād durādhayaḥ /",
    "GSP27moksop_u:870": " ahaṅkāravaśād īhāpy ahaṅkāro mahāmayaḥ //MU_1,14.3//",
    "GSP27moksop_u:871": " tam ahaṅkāram āśritya paramaṃ ciravairiṇam /",
    "GSP27moksop_u:872": " na bhuñje na pibāmy ambhaḥ kim u bhogān bhaje mune //MU_1,14.4//",
    "GSP27moksop_u:873": " saṃsārarajjur ādīrghā mama cetasi mohinī /",
    "GSP27moksop_u:874": " tatāhaṅkāradoṣeṇa kirāteneva vāgurā //MU_1,14.5//",
    "GSP27moksop_u:875": " yāni duḥkhāni dīrghāṇi viṣamāṇi mahānti ca /",
    "GSP27moksop_u:876": " ahaṅkārāt prasūtāni tāny agāt khadirā iva //MU_1,14.6//",
    "GSP27moksop_u:877": " śamendos saiṃhikeyāsyaṃ guṇapadmamahāśanim /",
    "GSP27moksop_u:878": " jñānameghaśaratkālam ahaṅkāraṃ tyajāmy aham //MU_1,14.7//",
    "GSP27moksop_u:879": " nāhaṃ rāmo na me vāñchā bhāveṣu ca na me manaḥ /",
    "GSP27moksop_u:880": " śānta āsitum icchāmi svātmany eva jino yathā //MU_1,14.8//",
    "GSP27moksop_u:881": " ahaṅkāravaśād yad yan mayā bhuktaṃ kṛtaṃ hṛtam /",
    "GSP27moksop_u:882": " sarvaṃ tu tad avastv eva vastv ahaṅkārariktatā //MU_1,14.9//",
    "GSP27moksop_u:883": " aham ity asti ced brahmann aham āpadi duḥkhitaḥ /",
    "GSP27moksop_u:884": " sampatsu sukhitas tasmād anahaṅkāritādhanaḥ //MU_1,14.10//",
    "GSP27moksop_u:885": " ahaṅkāraṃ parityajya mune śāntamanās tathā /",
    "GSP27moksop_u:886": " avatiṣṭhe gatodvego bhogaughe 'bhaṅgurāspadam //MU_1,14.11//",
    "GSP27moksop_u:887": " brahman yāvad ahaṅkāravāridaḥ pravijṛmbhate /",
    "GSP27moksop_u:888": " tāvad vikāsam āyāti tṛṣṇākuṭajamañjarī //MU_1,14.12//",
    "GSP27moksop_u:889": " ahaṅkāraghane śānte tṛṣṇānavataḍillatā /",
    "GSP27moksop_u:890": " śāntadīpaśikhāvṛttyā kvāpi yāsyati satvaram //MU_1,14.13//",
    "GSP27moksop_u:891": " ahaṅkāramahāvindhye manomattamataṅgajaḥ /",
    "GSP27moksop_u:892": " visphūrjati ghanāsphoṭais stanitair iva vāridaḥ //MU_1,14.14//",
    "GSP27moksop_u:893": " iha dehamahādaryāṃ ghanāhaṅkārakesarī /",
    "GSP27moksop_u:894": " yo 'yam ullasati sphāraṃ tenedaṃ jagad ātatam //MU_1,14.15//",
    "GSP27moksop_u:895": " tṛṣṇātantulavaprotā bahujanmaparamparā /",
    "GSP27moksop_u:896": " ahaṅkārograśiḍgena kaṇṭhe muktāvalī kṛtā //MU_1,14.16//",
    "GSP27moksop_u:897": " putradārakalatrāṇi tantraṃ mantravivarjitam /",
    "GSP27moksop_u:898": " prasāritam aneneha durahaṅkāravairiṇā //MU_1,14.17//",
    "GSP27moksop_u:899": " pramārjite 'ham ity asmin pade svayam akhidyatā /",
    "GSP27moksop_u:900": " pramārjitā bhavanty eva sarva eva durādhayaḥ //MU_1,14.18//",
    "GSP27moksop_u:901": " aham ity ambude śānte śanais suśamaśālini /",
    "GSP27moksop_u:902": " manomananasammohamihikā kvāpi gacchati //MU_1,14.19//",
    "GSP27moksop_u:903": " nirahaṅkāravṛtter me maurkhyāc chokena sīdataḥ /",
    "GSP27moksop_u:904": " yat kiñcid ucitaṃ brahmaṃs tad ākhyātum ihārhasi //MU_1,14.20//",
    "GSP27moksop_u:905": " sarvāpadāṃ nilayam adhruvam antarastham unmuktam uttamaguṇena na saṃśrayāmi /",
    "GSP27moksop_u:906": " yatnād ahaṅkṛtipadaṃ parito 'tiduḥkhaṃ śeṣeṇa māṃ samanuśādhi mahānubhāva //MU_1,14.21//",
    "GSP27moksop_u:907": " ahaṅkārajugupsā nāma sargaḥ",
    "GSP27moksop_u:908": " pañcadaśas sargaḥ",
    "GSP27moksop_u:909": " rāmaḥ:",
    "GSP27moksop_u:910": " doṣair jarjaratāṃ yātaṃ satkāryād āryasevitāt /",
    "GSP27moksop_u:911": " vātāttapiñchalavavac cetaś calati cañcalam //MU_1,15.1//",
    "GSP27moksop_u:912": " itaś cetaś ca suvyagraṃ vyartham evābhidhāvati /",
    "GSP27moksop_u:913": " dūrād dūrataraṃ dīnaṃ grāme kauleyako yathā //MU_1,15.2//",
    "GSP27moksop_u:914": " na prāpnoti kvacit kiñcit prāptair api mahādhanaiḥ /",
    "GSP27moksop_u:915": " nāntas sampūrṇatām eti karaṇḍaka ivāmbubhiḥ //MU_1,15.3//",
    "GSP27moksop_u:916": " nityam eva manaś śūnyaṃ kadāśāvāgurāvṛtam /",
    "GSP27moksop_u:917": " na manāṅ nirvṛtiṃ yāti mṛgo yūthād iva cyutaḥ //MU_1,15.4//",
    "GSP27moksop_u:918": " taraṅgataralāṃ vṛttiṃ dadhad ālūnaśīrṇatām /",
    "GSP27moksop_u:919": " parityajya kṣaṇam api na mano yāti nirvṛtim //MU_1,15.5//",
    "GSP27moksop_u:920": " mano mananavikṣubdhaṃ diśo daśa vidhāvati /",
    "GSP27moksop_u:921": " mandarāhananoddhūtaṃ kṣīrārṇavapayo yathā //MU_1,15.6//",
    "GSP27moksop_u:922": " kallolakalanāvartaṃ māyāmakaramālinam /",
    "GSP27moksop_u:923": " na niroddhuṃ samartho 'smi manomohamahārṇavam //MU_1,15.7//",
    "GSP27moksop_u:924": " bhogadūrvāṅkurākāṅkṣī śvabhrapātam acintayan /",
    "GSP27moksop_u:925": " manohariṇako brahman dūraṃ viparidhāvati //MU_1,15.8//",
    "GSP27moksop_u:926": " na kadācana me cetas tām ālūnaviśīrṇatām /",
    "GSP27moksop_u:927": " tyajaty ākulayā vṛttyā cañcalatvam ivārṇavaḥ //MU_1,15.9//",
    "GSP27moksop_u:928": " cetaś cañcalayā vṛttyā cintānicayacañcuram /",
    "GSP27moksop_u:929": " dhṛtiṃ badhnāti naikatra kesarī pañjare yathā //MU_1,15.10//",
    "GSP27moksop_u:930": " mano moharathārūḍhaṃ śarīrāc chamatāsukham /",
    "GSP27moksop_u:931": " haraty upagatodyogaṃ haṃsaḥ kṣīram ivāmbhasaḥ //MU_1,15.11//",
    "GSP27moksop_u:932": " analpakalpanātalpe nilīnāś cittavṛttayaḥ /",
    "GSP27moksop_u:933": " munīndra na prabudhyante tena tapto 'ham ākulaḥ //MU_1,15.12//",
    "GSP27moksop_u:934": " kroḍīkṛtadṛḍhagranthitṛṣṇāsūtrombhitātmanā /",
    "GSP27moksop_u:935": " vihago jālakeneva brahman baddho 'smi cetasā //MU_1,15.13//",
    "GSP27moksop_u:936": " satatāmarṣadhūmena cintājvālābilena ca /",
    "GSP27moksop_u:937": " vahnineva tṛṇaṃ śuṣkaṃ mune dagdho 'smi cetasā //MU_1,15.14//",
    "GSP27moksop_u:938": " krūreṇa jaḍatāṃ yātas tṛṣṇābhāryānugāminā /",
    "GSP27moksop_u:939": " śavaḥ kauleyakeneva brahman bhukto 'smi cetasā //MU_1,15.15//",
    "GSP27moksop_u:940": " taraṅgataralāsphālavṛttinā jaḍarūpiṇā /",
    "GSP27moksop_u:941": " taṭavṛkṣa ivaughena brahman nīto 'smi cetasā //MU_1,15.16//",
    "GSP27moksop_u:942": " avāntaranipātāya śūnyenākramaṇāya ca /",
    "GSP27moksop_u:943": " tṛṇaṃ caṇḍānileneva dūre nunno 'smi cetasā //MU_1,15.17//",
    "GSP27moksop_u:944": " saṃsārajaladher asmān nityam uttaraṇonmukhaḥ /",
    "GSP27moksop_u:945": " setuneva payaḥpūro rodhito 'smi kucetasā //MU_1,15.18//",
    "GSP27moksop_u:946": " pātālād gacchatā pṛṣṭhaṃ pṛṣṭhāt pātālagāminā /",
    "GSP27moksop_u:947": " kūpakāṣṭhaṃ kudāmneva veṣṭito hy asmi cetasā //MU_1,15.19//",
    "GSP27moksop_u:948": " mithyaiva sphārarūpeṇa vicāraviśarāruṇā /",
    "GSP27moksop_u:949": " bālo vetālakeneva gṛhīto 'smi svacetasā //MU_1,15.20//",
    "GSP27moksop_u:950": " vahner uṣṇataraś śailād api kaṣṭatarakramaḥ /",
    "GSP27moksop_u:951": " vajrād api dṛḍho brahman durnigrahamanograhaḥ //MU_1,15.21//",
    "GSP27moksop_u:952": " cetaḥ patati kāryeṣu vihagaś cāmiṣeṣv iva /",
    "GSP27moksop_u:953": " kṣaṇena viratiṃ yāti bālaḥ krīḍanakād iva //MU_1,15.22//",
    "GSP27moksop_u:954": " jaḍaprakṛtir ālolo vitatāvartavṛttimān /",
    "GSP27moksop_u:955": " mano'bdhir īhitavyālo dūrān nayati tāta mām //MU_1,15.23//",
    "GSP27moksop_u:956": " apy abdhipānān mahatas sumerūllaṅghanād api /",
    "GSP27moksop_u:957": " api vahnyaśanāt sādho viṣamaś cittanigrahaḥ //MU_1,15.24//",
    "GSP27moksop_u:958": " cittaṃ kāraṇam arthānāṃ tasmin sati jagattrayam /",
    "GSP27moksop_u:959": " tasmin kṣīṇe jagat kṣīṇaṃ tac cikitsyaṃ prayatnataḥ //MU_1,15.25//",
    "GSP27moksop_u:960": " cittād imāni sukhaduḥkhaśatāni nūnam abhyāgatāny agavarād iva kānanāni /",
    "GSP27moksop_u:961": " tasmin vivekavaśatas tanutāṃ prayāte manye mune nipuṇam eva galanti tāni //MU_1,15.26//",
    "GSP27moksop_u:962": " sakalaguṇajayāśā yatra baddhā mahadbhis tam arim iha vijetuṃ cittam abhyutthito 'ham /",
    "GSP27moksop_u:963": " vigataratitayāntar nābhinandāmi lakṣmīṃ jaḍamalinaviśālāṃ meghamālām ivenduḥ //MU_1,15.27//",
    "GSP27moksop_u:964": " cittadaurātmyavarṇanaṃ nāma sargaḥ",
    "GSP27moksop_u:965": " ṣoḍaśas sargaḥ",
    "GSP27moksop_u:966": " rāmaḥ:",
    "GSP27moksop_u:967": " hārdāndhakāraśarvaryā tṛṣṇayeha durantayā /",
    "GSP27moksop_u:968": " caranti cetanākāśe doṣakauśikapaṅktayaḥ //MU_1,16.1//",
    "GSP27moksop_u:969": " antardāhapradāyinyā samūḍharasamārdavaḥ /",
    "GSP27moksop_u:970": " paṅka ādityadīptyeva śoṣaṃ nīto 'smi cintayā //MU_1,16.2//",
    "GSP27moksop_u:971": " mama cittamahāraṇye vyāmohatimirākule /",
    "GSP27moksop_u:972": " śūnye tāṇḍavinī mattā bhṛśam āśāpiśācikā //MU_1,16.3//",
    "GSP27moksop_u:973": " rajoracitanīhārā kāñcanāvacayojjvalā /",
    "GSP27moksop_u:974": " nūnaṃ vikāsam āyāti cintā me 'śokamañjarī //MU_1,16.4//",
    "GSP27moksop_u:975": " alam antar bhramāyaiṣā tṛṣṇā kavalitāśayā /",
    "GSP27moksop_u:976": " āyātā viṣamollāsam ūrmir ambunidhāv iva //MU_1,16.5//",
    "GSP27moksop_u:977": " uddāmakallolaravā dehādrau vahatīva me /",
    "GSP27moksop_u:978": " taraṅgitatarākārā tarattṛṣṇātaraṅgiṇī //MU_1,16.6//",
    "GSP27moksop_u:979": " vegaṃ saṃroddhum udito vātyayeva jarattṛṇam /",
    "GSP27moksop_u:980": " nītaḥ kaluṣayā kvāpi dhiyāyaṃ cittacātakaḥ //MU_1,16.7//",
    "GSP27moksop_u:981": " yāṃ yām aham adhītāsthām āśrayāmi guṇaśriyam /",
    "GSP27moksop_u:982": " tāṃ tāṃ kṛntati me tṛṣṇā tantrīm iva kumūṣikā //MU_1,16.8//",
    "GSP27moksop_u:983": " payasīva jaratparṇaṃ vāyāv iva jarattṛṇam /",
    "GSP27moksop_u:984": " nabhasīva śaranmeghaś cintācakre bhramāmy aham //MU_1,16.9//",
    "GSP27moksop_u:985": " gantum āspadam ātmīyam asamarthadhiyo vayam /",
    "GSP27moksop_u:986": " cintājāle vimuhyāmo jāle śakunayo yathā //MU_1,16.10//",
    "GSP27moksop_u:987": " tṛṣṇābhidhānayā tāta dagdho 'smi jvālayā tathā /",
    "GSP27moksop_u:988": " yathā dāhopaśamanam āśaṅke nāmṛtair api //MU_1,16.11//",
    "GSP27moksop_u:989": " dūraṃ dūram ito gatvā sametya ca punaḥ punaḥ /",
    "GSP27moksop_u:990": " bhramaty āśu diganteṣu tṛṣṇonmattaturaṅgamī //MU_1,16.12//",
    "GSP27moksop_u:991": " jaḍasaṃsaṅginī tṛṣṇā kṛtordhvādhogamāgamā /",
    "GSP27moksop_u:992": " kṣubdhā granthimatī nityam araghaṭṭograrajjuvat //MU_1,16.13//",
    "GSP27moksop_u:993": " antar grathitayā dehe sambhramocchidyamānayā /",
    "GSP27moksop_u:994": " rajjvevāśu balīvardas tṛṣṇayā vāhyate janaḥ //MU_1,16.14//",
    "GSP27moksop_u:995": " putradārakalatrāditṛṣṇayā nityakṛṣṇayā /",
    "GSP27moksop_u:996": " khageṣv iva kirātyeha jālaṃ lokeṣu racyate //MU_1,16.15//",
    "GSP27moksop_u:997": " bhāyayaty api dhīreham andhayaty api sekṣaṇam /",
    "GSP27moksop_u:998": " khedayaty api sānandaṃ tṛṣṇā kṛṣṇeva śarvarī //MU_1,16.16//",
    "GSP27moksop_u:999": " kuṭilā komalasparśā viṣavaiṣamyaśaṃsinī /",
    "GSP27moksop_u:1000": " dahaty api manāk spṛṣṭā tṛṣṇā kṛṣṇeva bhoginī //MU_1,16.17//",
    "GSP27moksop_u:1001": " bhinatti hṛdayaṃ puṃsāṃ māyāmayavidhāyinī /",
    "GSP27moksop_u:1002": " daurbhāgyadāyinī dīnā tṛṣṇā kṛṣṇeva rākṣasī //MU_1,16.18//",
    "GSP27moksop_u:1003": " tandrātantrīgaṇaṃ kośe dadhānā pariveṣṭitam /",
    "GSP27moksop_u:1004": " nānande rājate brahmaṃs tṛṣṇājarjaravallakī //MU_1,16.19//",
    "GSP27moksop_u:1005": " nityam evātimalinā kaṭukonmādaśālinī /",
    "GSP27moksop_u:1006": " dīrghā tanvī ghanasnehā tṛṣṇāgahvaravallarī //MU_1,16.20//",
    "GSP27moksop_u:1007": " anānandakarī śūnyā niṣphalātyartham unnatā /",
    "GSP27moksop_u:1008": " amaṅgalakarī krūrā tṛṣṇā kṣīṇeva mañjarī //MU_1,16.21//",
    "GSP27moksop_u:1009": " anāvarjitacittāpi sarvam evānudhāvati /",
    "GSP27moksop_u:1010": " na cāpnoti phalaṃ kiñcit tṛṣṇā jīrṇeva kāminī //MU_1,16.22//",
    "GSP27moksop_u:1011": " saṃsāranṛtte mahati nānārasasamākule /",
    "GSP27moksop_u:1012": " bhuvanābhogaraṅgeṣu tṛṣṇā jaraḍhanartakī //MU_1,16.23//",
    "GSP27moksop_u:1013": " jarākusumitārūḍhā pātotpātaphalāvaliḥ /",
    "GSP27moksop_u:1014": " saṃsārajaṅgale dīrghe tṛṣṇāviṣalatā tatā //MU_1,16.24//",
    "GSP27moksop_u:1015": " yan na śaknoti tatrāpi dhatte tāṇḍavitāṃ gatim /",
    "GSP27moksop_u:1016": " nṛtyaty ānandarahitaṃ tṛṣṇā jīrṇeva nartakī //MU_1,16.25//",
    "GSP27moksop_u:1017": " bhṛśaṃ sphurati nīhāre śāmyaty āloka āgate /",
    "GSP27moksop_u:1018": " duḥkhaugheṣu padaṃ dhatte tṛṣṇācapalabarhiṇī //MU_1,16.26//",
    "GSP27moksop_u:1019": " jaḍakallolabahalā ciraṃ śūnyatarāntarā /",
    "GSP27moksop_u:1020": " kṣaṇam ullāsam āyāti tṛṣṇāprāvṛṭtaraṅgiṇī //MU_1,16.27//",
    "GSP27moksop_u:1021": " naṣṭam utsṛjya tiṣṭhantaṃ vṛkṣād vṛkṣam ivāparam /",
    "GSP27moksop_u:1022": " puruṣāt puruṣaṃ yāti tṛṣṇā loleva pakṣiṇī //MU_1,16.28//",
    "GSP27moksop_u:1023": " padaṃ karoty alaṅghye 'pi tṛptāpi phalam īhate /",
    "GSP27moksop_u:1024": " ciraṃ tiṣṭhati naikatra tṛṣṇācapalamarkaṭī //MU_1,16.29//",
    "GSP27moksop_u:1025": " idaṃ kṛtvedam āyāti sarvam evāsamañjasam /",
    "GSP27moksop_u:1026": " anārataṃ ca yatate tṛṣṇā ceṣṭeva daivikī //MU_1,16.30//",
    "GSP27moksop_u:1027": " kṣaṇam āyāti pātālaṃ kṣaṇaṃ yāti nabhastalam /",
    "GSP27moksop_u:1028": " kṣaṇaṃ bhramati dikkuñje tṛṣṇāhṛtpadmaṣaṭpadī //MU_1,16.31//",
    "GSP27moksop_u:1029": " sarvasaṃsāradoṣāṇāṃ tṛṣṇaikā dīrghaduḥkhadā /",
    "GSP27moksop_u:1030": " antaḥpurastham api yā yojayaty atisaṅkaṭe //MU_1,16.32//",
    "GSP27moksop_u:1031": " prayacchati paraṃ jāḍyaṃ paramālokarodhinī /",
    "GSP27moksop_u:1032": " mohanīhāragahanā tṛṣṇājaladamālikā //MU_1,16.33//",
    "GSP27moksop_u:1033": " sarveṣāṃ jantujālānāṃ saṃsāravyavahāriṇām /",
    "GSP27moksop_u:1034": " pariprotamanomālās tṛṣṇā bandhanarajjavaḥ //MU_1,16.34//",
    "GSP27moksop_u:1035": " vicitravarṇā viguṇā dīrghā malinasaṃsthitiḥ /",
    "GSP27moksop_u:1036": " śūnyā śūnyāspadā tṛṣṇā śakrakārmukadharmiṇī //MU_1,16.35//",
    "GSP27moksop_u:1037": " aśanir guṇasasyānāṃ phalitā śarad āpade /",
    "GSP27moksop_u:1038": " himaṃ sampatsarojinyās tamasāṃ dīrghayāminī //MU_1,16.36//",
    "GSP27moksop_u:1039": " saṃsāranāṭakanaṭī kāyālayavihaṅgamī /",
    "GSP27moksop_u:1040": " mānasāraṇyahariṇī smarasaṅgītavallakī //MU_1,16.37//",
    "GSP27moksop_u:1041": " vyavahārābdhilaharī mohamātaṅgaśṛṅkhalā /",
    "GSP27moksop_u:1042": " mārganyagrodhasubhagā duḥkhakairavacandrikā //MU_1,16.38//",
    "GSP27moksop_u:1043": " jarāmaraṇaduḥkhānām ekā ratnasamudgikā /",
    "GSP27moksop_u:1044": " ādhivyādhivilāsānāṃ nityamattā vilāsinī //MU_1,16.39//",
    "GSP27moksop_u:1045": " kṣaṇam ālokavimalā sāndhakāralavā kṣaṇam /",
    "GSP27moksop_u:1046": " vyomavīthīsamā tṛṣṇā nīhāragahanā kṣaṇam //MU_1,16.40//",
    "GSP27moksop_u:1047": " gacchatūpaśamaṃ tṛṣṇā kāryavyāyāmaśāntaye /",
    "GSP27moksop_u:1048": " tamī ghanatamaḥkṛṣṇā yathā rakṣonivṛttaye //MU_1,16.41//",
    "GSP27moksop_u:1049": " tāvan muhyaty ayaṃ loko mūko vilulitāśayaḥ /",
    "GSP27moksop_u:1050": " yāvad evānusandhatte tṛṣṇāviṣaviṣūcikām //MU_1,16.42//",
    "GSP27moksop_u:1051": " loko 'yam akhilaṃ duḥkhaṃ cintayojjhita ujjhati /",
    "GSP27moksop_u:1052": " cintāviṣūcikāmantraś cintātyāgo hi kathyate //MU_1,16.43//",
    "GSP27moksop_u:1053": " tṛṇapāṣāṇakāṣṭhādi sarvam āmiṣaśaṅkayā /",
    "GSP27moksop_u:1054": " ādadhānā sphuraty antas tṛṣṇā matsyī hrade yathā //MU_1,16.44//",
    "GSP27moksop_u:1055": " rogārtiraṅgagā tṛṣṇā gambhīram api mānavam /",
    "GSP27moksop_u:1056": " uttānatāṃ nayaty āśu sūryāṃśava ivāmbujam //MU_1,16.45//",
    "GSP27moksop_u:1057": " antaśśūnyā granthimatyo dīrghasvāṅkurakaṇṭakāḥ /",
    "GSP27moksop_u:1058": " muktāmaṇiśriyo nityaṃ tṛṣṇā veṇulatā iva //MU_1,16.46//",
    "GSP27moksop_u:1059": " aho bata mahac citraṃ tṛṣṇām api mahādhiyaḥ /",
    "GSP27moksop_u:1060": " duśchedyām api kṛntanti vivekenāmalāsinā //MU_1,16.47//",
    "GSP27moksop_u:1061": " nāsidhārā na vajrāgnir na taptāyaḥkaṇārciṣaḥ /",
    "GSP27moksop_u:1062": " tathā tīkṣṇā yathā brahmaṃs tṛṣṇeyaṃ hṛdi saṃsthitā //MU_1,16.48//",
    "GSP27moksop_u:1063": " kajjalāsitatīkṣṇāgrās snehadīrghadaśāparāḥ /",
    "GSP27moksop_u:1064": " prakāśā dāhadasparśās tṛṣṇā dīpaśikhā iva //MU_1,16.49//",
    "GSP27moksop_u:1065": " api merūpamaṃ prājñam api śūram api sthiram /",
    "GSP27moksop_u:1066": " tṛṇīkaroti tṛṣṇaikā nimeṣeṇa narottamam //MU_1,16.50//",
    "GSP27moksop_u:1067": " vistīrṇagahanā bhīmā ghanajālarajomayī /",
    "GSP27moksop_u:1068": " sāndhakārogranīhārā tṛṣṇā vindhyamahāṭavī //MU_1,16.51//",
    "GSP27moksop_u:1069": " ekaiva sarvabhuvanāntaralabdhalakṣyā durlakṣatām upagateva purassthitaiva /",
    "GSP27moksop_u:1070": " tṛṣṇā sthitā jagati cañcalavīcimāle kṣīrārṇavāmbupaṭale madhureva śaktiḥ //MU_1,16.52//",
    "GSP27moksop_u:1071": " tṛṣṇāgarhā nāma sargaḥ",
    "GSP27moksop_u:1072": " saptadaśas sargaḥ",
    "GSP27moksop_u:1073": " rāmaḥ:",
    "GSP27moksop_u:1074": " ārdrāntratantrīgahano vikārī paritāpavān /",
    "GSP27moksop_u:1075": " dehas sphurati saṃsāre so 'pi duḥkhāya kevalam //MU_1,17.1//",
    "GSP27moksop_u:1076": " ajño 'pi tajjñasadṛśo valitātmacamatkṛtiḥ /",
    "GSP27moksop_u:1077": " yuktyā bhavyo 'py abhavyo me na jaḍo nāpi cetanaḥ //MU_1,17.2//",
    "GSP27moksop_u:1078": " jaḍājaḍadṛśor madhye dolāyitadurāśayaḥ /",
    "GSP27moksop_u:1079": " na vivekī na mūḍhātmā moham eva prayacchati //MU_1,17.3//",
    "GSP27moksop_u:1080": " stokenānandam āyāti stokenāyāti kheditām /",
    "GSP27moksop_u:1081": " nāsti dehasamaś śocyo nīco guṇabahiṣkṛtaḥ //MU_1,17.4//",
    "GSP27moksop_u:1082": " āgamāpāyinā nityaṃ dantakesaraśālinā /",
    "GSP27moksop_u:1083": " vikāsismitapuṣpeṇa pratikṣaṇam alaṅkṛtaḥ //MU_1,17.5//",
    "GSP27moksop_u:1084": " bhujaśākhaughanamito dvijānustambhasusthitaḥ /",
    "GSP27moksop_u:1085": " locanālivapākrāntaś śiraḥpīṭhabṛhatphalaḥ //MU_1,17.6//",
    "GSP27moksop_u:1086": " sravadasrurasasrotā hastapādasupallavaḥ /",
    "GSP27moksop_u:1087": " gulphavān kāryasaṅghātavihaṅgamatatāspadam //MU_1,17.7//",
    "GSP27moksop_u:1088": " sacchāyo dehavṛkṣo 'yaṃ jīvapānthagaṇāspadam /",
    "GSP27moksop_u:1089": " kasyātmīyaḥ kasya para āsthānāsthe kilātra ke //MU_1,17.8//",
    "GSP27moksop_u:1090": " bhārasantāraṇārthena gṛhītāyāṃ punaḥ punaḥ /",
    "GSP27moksop_u:1091": " nāvi dehalatāyāṃ ca kasya syād ātmabhāvanā //MU_1,17.9//",
    "GSP27moksop_u:1092": " dehanāmni vane śūnye bahugartasamākule /",
    "GSP27moksop_u:1093": " tanūruhāsaṅkhyatarau viśvāsaṃ ko 'dhigacchati //MU_1,17.10//",
    "GSP27moksop_u:1094": " carmasnāyvasthivalite śarīrapaṭahe dṛḍhe /",
    "GSP27moksop_u:1095": " mārjāravad ahaṃ nāntas tiṣṭhāmy aviratadhvanau //MU_1,17.11//",
    "GSP27moksop_u:1096": " saṃsārāraṇyasaṃrūḍho vilasaccittamarkaṭaḥ /",
    "GSP27moksop_u:1097": " cintāmañjarikākāro dīrghaduḥkhaghuṇakṣataḥ //MU_1,17.12//",
    "GSP27moksop_u:1098": " tṛṣṇābhujaṅgamīgehaḥ kopakākakṛtālayaḥ /",
    "GSP27moksop_u:1099": " smitapuṣpo drumaś śrīmāñ śubhāśubhamahāphalaḥ //MU_1,17.13//",
    "GSP27moksop_u:1100": " suskandho dorlatājālo hastastabakasundaraḥ /",
    "GSP27moksop_u:1101": " pavanaspanditāśeṣasvāṅgāvayavapallavaḥ //MU_1,17.14//",
    "GSP27moksop_u:1102": " sarvendriyakhagādhāras sujānus sutvag unnataḥ /",
    "GSP27moksop_u:1103": " sarasacchāyayā yuktaḥ kāmapānthaniṣevitaḥ //MU_1,17.15//",
    "GSP27moksop_u:1104": " mūrdhni sañjanitādīrghaśiroruhatṛṇāvaliḥ /",
    "GSP27moksop_u:1105": " ahaṅkārajaradgṛddhakulāyasuṣirodaraḥ //MU_1,17.16//",
    "GSP27moksop_u:1106": " udbhinnavāsanājālamūlatvād durbalākṛtiḥ /",
    "GSP27moksop_u:1107": " vyāyāmaviramaḥ kāyavṛkṣo 'yaṃ na sukhāya me //MU_1,17.17//",
    "GSP27moksop_u:1108": " kalevaram ahaṅkāragṛhasthasya mahāgṛham /",
    "GSP27moksop_u:1109": " luṭhatv abhyetu vā sthairyaṃ kim anena mune hi me //MU_1,17.18//",
    "GSP27moksop_u:1110": " paṅktibaddhendriyapaśu valgattṛṣṇāgṛhāṅganam /",
    "GSP27moksop_u:1111": " rajorañjitasarvāṅgaṃ neṣṭaṃ dehagṛhaṃ mama //MU_1,17.19//",
    "GSP27moksop_u:1112": " kāṣṭhāsthikāṣṭhasaṅghaṭṭaparisaṅkaṭakoṭaram /",
    "GSP27moksop_u:1113": " antradāmabhir ābaddhaṃ neṣṭaṃ dehagṛhaṃ mama //MU_1,17.20//",
    "GSP27moksop_u:1114": " prasṛtasnāyutantrīkaṃ raktāmbukṛtakardamam /",
    "GSP27moksop_u:1115": " jarāmakkoladhavalaṃ neṣṭaṃ dehagṛhaṃ mama //MU_1,17.21//",
    "GSP27moksop_u:1116": " citrakṛtyabhṛtānantaceṣṭāvaṣṭabdhasaṃsthiti /",
    "GSP27moksop_u:1117": " mithyāmohamahāsthūṇaṃ neṣṭaṃ dehagṛhaṃ mama //MU_1,17.22//",
    "GSP27moksop_u:1118": " duḥkhārbhakakṛtākrandaṃ sukhaśayyāmanoharam /",
    "GSP27moksop_u:1119": " durīhādagdhadāsīkaṃ neṣṭaṃ dehagṛhaṃ mama //MU_1,17.23//",
    "GSP27moksop_u:1120": " malāḍhyaviṣayavyūhabhāṇḍopaskarasaṅkaṭam /",
    "GSP27moksop_u:1121": " ajñānakṣāravalitaṃ neṣṭaṃ dehagṛhaṃ mama //MU_1,17.24//",
    "GSP27moksop_u:1122": " gulphagulguluviśrāntajānūccastambhamastakam /",
    "GSP27moksop_u:1123": " dīrghadordārusudṛḍhaṃ neṣṭaṃ dehagṛhaṃ mama //MU_1,17.25//",
    "GSP27moksop_u:1124": " prakaṭākṣagavākṣāntaḥkrīḍatprajñāgṛhāṅganam /",
    "GSP27moksop_u:1125": " cintāduhitṛkaṃ brahman neṣṭaṃ dehagṛhaṃ mama //MU_1,17.26//",
    "GSP27moksop_u:1126": " mūrdhajacchādanacchannakarṇaśrīcandraśālikam /",
    "GSP27moksop_u:1127": " ādīrghāṅguliniryūhaṃ neṣṭaṃ dehagṛhaṃ mama //MU_1,17.27//",
    "GSP27moksop_u:1128": " sarvāṅgakuḍyasañjātaghanaromayavāṅkuram /",
    "GSP27moksop_u:1129": " saṃśūnyapīṭhapiṭhiraṃ neṣṭaṃ dehagṛhaṃ mama //MU_1,17.28//",
    "GSP27moksop_u:1130": " nakhorṇanābhanilayaiś śāram āraṇitāntaram /",
    "GSP27moksop_u:1131": " bhāṅkārakāripavanaṃ neṣṭaṃ dehagṛhaṃ mama //MU_1,17.29//",
    "GSP27moksop_u:1132": " praveśanirgamavyagravātavegam anāratam /",
    "GSP27moksop_u:1133": " vitatākṣagavākṣaṃ ca neṣṭaṃ dehagṛhaṃ mama //MU_1,17.30//",
    "GSP27moksop_u:1134": " jihvāmarkaṭikākrāntavadanadvārabhīṣaṇam /",
    "GSP27moksop_u:1135": " dṛṣṭadantāsthiśakalaṃ neṣṭaṃ dehagṛhaṃ mama //MU_1,17.31//",
    "GSP27moksop_u:1136": " tvaksudhālepamasṛṇaṃ yantrasañcāracañcalam /",
    "GSP27moksop_u:1137": " mano'mandākhunotkhātaṃ neṣṭaṃ dehagṛhaṃ mama //MU_1,17.32//",
    "GSP27moksop_u:1138": " smitadīpaprabhābhāsi kṣaṇam ānandasundaram /",
    "GSP27moksop_u:1139": " kṣaṇaṃ vyāptaṃ prabhāpūrair neṣṭaṃ dehagṛhaṃ mama //MU_1,17.33//",
    "GSP27moksop_u:1140": " samastarogāyatanaṃ valīpalitapattanam /",
    "GSP27moksop_u:1141": " sarvādhisāraṅgavanaṃ neṣṭaṃ mama kalevaram //MU_1,17.34//",
    "GSP27moksop_u:1142": " akṣarkṣakṣobhaviṣamā śūnyā nissārakoṭarā /",
    "GSP27moksop_u:1143": " tamogahanahṛtkuñjā neṣṭā dehāṭavī mama //MU_1,17.35//",
    "GSP27moksop_u:1144": " dehālayaṃ dhārayituṃ na śakto 'smi munīśvarāḥ /",
    "GSP27moksop_u:1145": " paṅkamagnaṃ samuddhartuṃ gajam alpabalo yathā //MU_1,17.36//",
    "GSP27moksop_u:1146": " kiṃ śriyā kiṃ ca kāyena kiṃ kāmena kim īhayā /",
    "GSP27moksop_u:1147": " dinaiḥ katipayair eva kālas sarvaṃ nikṛntati //MU_1,17.37//",
    "GSP27moksop_u:1148": " raktamāṃsamayasyāsya sabāhyābhyantaraṃ mune /",
    "GSP27moksop_u:1149": " nāśaikadharmiṇo brūhi keva kāyasya ramyatā //MU_1,17.38//",
    "GSP27moksop_u:1150": " maraṇāvasare kāyā jīvaṃ nānusaranti ye /",
    "GSP27moksop_u:1151": " teṣu tāta kṛtaghneṣu kevāsthā vata dhīmataḥ //MU_1,17.39//",
    "GSP27moksop_u:1152": " mattebhakarṇāgracalaḥ kāyo lambāmbubhaṅguraḥ /",
    "GSP27moksop_u:1153": " na santyajati māṃ yāvat tāvad enaṃ tyajāmy aham //MU_1,17.40//",
    "GSP27moksop_u:1154": " pavanaspandataralaḥ pelavaḥ kāyapallavaḥ /",
    "GSP27moksop_u:1155": " jarjaras tanuvṛttaś ca neṣṭo 'yaṃ kaṭunīrasaḥ //MU_1,17.41//",
    "GSP27moksop_u:1156": " bhuktvā pītvā ciraṃ kālaṃ bālapallavapelavam /",
    "GSP27moksop_u:1157": " tanutām etya yatnena vināśam anudhāvati //MU_1,17.42//",
    "GSP27moksop_u:1158": " tāny eva sukhaduḥkhāni bhāvābhāvamayāny asau /",
    "GSP27moksop_u:1159": " bhūyo 'py anubhavan kāyaḥ prākṛto hi na lajjate //MU_1,17.43//",
    "GSP27moksop_u:1160": " suciraṃ prabhutāṃ kṛtvā saṃsevya vibhavaśriyam /",
    "GSP27moksop_u:1161": " nocchrāyam eti na sthairyaṃ kāyaḥ kim iti pālyate //MU_1,17.44//",
    "GSP27moksop_u:1162": " jarākāle jarām eti mṛtyukāle tathā mṛtim /",
    "GSP27moksop_u:1163": " samam evāviśeṣajñaḥ kāyo bhogidaridrayoḥ //MU_1,17.45//",
    "GSP27moksop_u:1164": " saṃsārāmbhodhijaṭhare tṛṣṇākuharakāntare /",
    "GSP27moksop_u:1165": " suptas tiṣṭhati mukteho mūko 'yaṃ kāyakacchapaḥ //MU_1,17.46//",
    "GSP27moksop_u:1166": " dahanaikārthayogyāni kāyakāṣṭhāni bhūriśaḥ /",
    "GSP27moksop_u:1167": " saṃsārābdhāv ihohyante kañcit teṣu naraṃ viduḥ //MU_1,17.47//",
    "GSP27moksop_u:1168": " dīrghadaurātmyacalayā nipātaphalayānayā /",
    "GSP27moksop_u:1169": " na dehalatayā kāryaṃ kiñcid asti vivekinaḥ //MU_1,17.48//",
    "GSP27moksop_u:1170": " majjan kardamakośeṣu jhagity eva jarāṃ gataḥ /",
    "GSP27moksop_u:1171": " na jñāyate yāty acirāt kva kathaṃ dehadarduraḥ //MU_1,17.49//",
    "GSP27moksop_u:1172": " nissārasakalārambhāḥ kāyāś capalavāyavaḥ /",
    "GSP27moksop_u:1173": " rajomārgeṇa gacchanto dṛśyante neha kenacit //MU_1,17.50//",
    "GSP27moksop_u:1174": " vāyor dīpasya manaso gacchato jñāyate gatiḥ /",
    "GSP27moksop_u:1175": " āgacchataś ca bhagavan na śarīraśarasya naḥ //MU_1,17.51//",
    "GSP27moksop_u:1176": " baddhāśā ye śarīreṣu baddhāśā ye jagatsthitau /",
    "GSP27moksop_u:1177": " tān mohamadironmattān dhig dhig astu punaḥ punaḥ //MU_1,17.52//",
    "GSP27moksop_u:1178": " nāhaṃ dehasya no deho mama nāyam ahaṃ tathā /",
    "GSP27moksop_u:1179": " iti viśrāntacittā ye te mune puruṣottamāḥ //MU_1,17.53//",
    "GSP27moksop_u:1180": " mānāvamānabahulā bahulābhamanoramāḥ /",
    "GSP27moksop_u:1181": " śarīramātrabaddhāsthaṃ ghnanti doṣadṛśo naram //MU_1,17.54//",
    "GSP27moksop_u:1182": " śarīrasaṅgaśāyinyā piśācyā peśalāṅgayā /",
    "GSP27moksop_u:1183": " ahaṅkāracamatkṛtyā chalena cchalitā vayam //MU_1,17.55//",
    "GSP27moksop_u:1184": " prajñā varākī sarvaiva kāyabaddhāsthayānayā /",
    "GSP27moksop_u:1185": " mithyājñānakurākṣasyā chalitā kaṣṭam ekikā //MU_1,17.56//",
    "GSP27moksop_u:1186": " na kiñcid api yasyāsti satyaṃ tena hatātmanā /",
    "GSP27moksop_u:1187": " citraṃ dagdhaśarīreṇa janatā vipralabhyate //MU_1,17.57//",
    "GSP27moksop_u:1188": " dinaiḥ katipayair eva nirjharāmbukaṇo yathā /",
    "GSP27moksop_u:1189": " pataty ayam ayatnena jarjaraḥ kāyapallavaḥ //MU_1,17.58//",
    "GSP27moksop_u:1190": " kāyo 'yam acirāpāyo budbudo 'mbunidhāv iva /",
    "GSP27moksop_u:1191": " vyarthaṃ kāryaparāvarte parisphurati niṣphalaḥ //MU_1,17.59//",
    "GSP27moksop_u:1192": " mithyājñānavikāre 'smin svapnasambhramapattane /",
    "GSP27moksop_u:1193": " kāye sphuṭatarāpāye kṣaṇam āsthā na me dvija //MU_1,17.60//",
    "GSP27moksop_u:1194": " taḍitsu śaradabhreṣu gandharvanagareṣu ca /",
    "GSP27moksop_u:1195": " sthairyaṃ yena vinirṇītaṃ sa viśvasiti vigrahe //MU_1,17.61//",
    "GSP27moksop_u:1196": " satatabhaṅgurakāryaparamparāvijayi jātajayaṃ śaṭhavṛttiṣu /",
    "GSP27moksop_u:1197": " sakaladoṣam idaṃ kukalevaraṃ tṛṇam ivāham upojjhya sukhaṃ sthitaḥ //MU_1,17.62//",
    "GSP27moksop_u:1198": " śarīrajugupsā nāma sargaḥ",
    "GSP27moksop_u:1199": " aṣṭādaśas sargaḥ",
    "GSP27moksop_u:1200": " rāmaḥ:",
    "GSP27moksop_u:1201": " labdhvāpi taralākāre kāryabhārataraṅgiṇi /",
    "GSP27moksop_u:1202": " saṃsārasāgare janma bālyaṃ duḥkhāya kevalam //MU_1,18.1//",
    "GSP27moksop_u:1203": " aśaktir āpadas tṛṣṇā mūkatā mūḍhabuddhitā /",
    "GSP27moksop_u:1204": " gṛdhnutā lolatā dainyaṃ sarvaṃ bālye pravartate //MU_1,18.2//",
    "GSP27moksop_u:1205": " roṣarodanaraudrīṣu dainyajarjaritāsu ca /",
    "GSP27moksop_u:1206": " daśāsu bandhanaṃ bālyam ālānaṃ kariṇīṣv iva //MU_1,18.3//",
    "GSP27moksop_u:1207": " na mṛtau na jarāroge na cāpadi na yauvane /",
    "GSP27moksop_u:1208": " tāś cintā vinikṛntanti hṛdayaṃ śaiśaveṣu yāḥ //MU_1,18.4//",
    "GSP27moksop_u:1209": " tiryagjātisamārambhas sarvair evāvadhīritaḥ /",
    "GSP27moksop_u:1210": " lolo bālajanācāro maraṇād api duḥkhadaḥ //MU_1,18.5//",
    "GSP27moksop_u:1211": " pratibimbaṃ ghanājñānāṃ nānāsaṅkalpapelavam /",
    "GSP27moksop_u:1212": " bālyam ālūnasaṃśīrṇamanaḥ kasya sukhāvaham //MU_1,18.6//",
    "GSP27moksop_u:1213": " jaḍaśyāmalayājasraṃ jātabhītyā pade pade /",
    "GSP27moksop_u:1214": " yad bhayaṃ śaiśave buddhyā kasyām āpadi tad bhavet //MU_1,18.7//",
    "GSP27moksop_u:1215": " līlāsu durvilāseṣu durīhāsu durāśaye /",
    "GSP27moksop_u:1216": " paramaṃ moham ādatte bālo balavadāpadam //MU_1,18.8//",
    "GSP27moksop_u:1217": " vikalpakalilārambhaṃ durvilāsaṃ durāspadam /",
    "GSP27moksop_u:1218": " śaiśavaṃ śāsanāyaiva puruṣasya na śāntaye //MU_1,18.9//",
    "GSP27moksop_u:1219": " ye doṣā ye durācārā duṣkramā ye durādhayaḥ /",
    "GSP27moksop_u:1220": " te sarve saṃsthitā bālye durgarta iva kauśikāḥ //MU_1,18.10//",
    "GSP27moksop_u:1221": " bālyaṃ ramyam iti vyarthabuddhayaḥ kathayanti ye /",
    "GSP27moksop_u:1222": " tān mūrkhapuruṣān brahman dhig astu hatacetasaḥ //MU_1,18.11//",
    "GSP27moksop_u:1223": " yatra lolākṛti manaḥ parisphurati vṛttiṣu /",
    "GSP27moksop_u:1224": " trailokyarājyam api tat kathaṃ bhavati tuṣṭaye //MU_1,18.12//",
    "GSP27moksop_u:1225": " sarveṣām eva sattvānāṃ sarvāvasthāsu caiva hi /",
    "GSP27moksop_u:1226": " manaś cañcalatām eti bālye daśaguṇaṃ mune //MU_1,18.13//",
    "GSP27moksop_u:1227": " manaḥ prakṛtyaiva calaṃ bālyaṃ ca calatāvaram /",
    "GSP27moksop_u:1228": " tayos saṃśliṣṭayos tāta kenaivāntaḥ kucāpale //MU_1,18.14//",
    "GSP27moksop_u:1229": " strīlocanais taḍitpuñjair jvālāmālais taraṅgakaiḥ /",
    "GSP27moksop_u:1230": " cāpalaṃ śikṣitaṃ brahmañ śaiśavān manaso 'tha vā //MU_1,18.15//",
    "GSP27moksop_u:1231": " śaiśavaṃ ca manaś caiva sarvāsv eva hi vṛttiṣu /",
    "GSP27moksop_u:1232": " bhrātarāv iva lakṣyete satataṃ bhaṅgurasthitī //MU_1,18.16//",
    "GSP27moksop_u:1233": " sarvāṇi duṣṭabhūtāni sarve doṣā durāśayāḥ /",
    "GSP27moksop_u:1234": " bālyam evopajīvanti śrīmantam iva mānavāḥ //MU_1,18.17//",
    "GSP27moksop_u:1235": " navaṃ navaṃ prītikaraṃ na śiśuḥ pratyahaṃ yadi /",
    "GSP27moksop_u:1236": " prāpnoti tad asau yāti viṣavegasya mūrchanām //MU_1,18.18//",
    "GSP27moksop_u:1237": " stokena vaśam āyāti stokenaiti vikāritām /",
    "GSP27moksop_u:1238": " amedhya eva ramate bālaḥ kauleyako yathā //MU_1,18.19//",
    "GSP27moksop_u:1239": " ajasraṃ bāṣpavadanaḥ kardamāntar jaḍāśayaḥ /",
    "GSP27moksop_u:1240": " varṣokṣitasya taptasya sthalasya sadṛśaś śiśuḥ //MU_1,18.20//",
    "GSP27moksop_u:1241": " bhayāhāraparaṃ dīnaṃ yathādṛṣṭābhilāṣi ca /",
    "GSP27moksop_u:1242": " lolabuddhir vapur dhatte bālo duḥkhāya kevalam //MU_1,18.21//",
    "GSP27moksop_u:1243": " svasaṅkalpābhilaṣitān bhāvān aprāpya taptadhīḥ /",
    "GSP27moksop_u:1244": " duḥkham ety abalo bālo vinikṛtta ivāśaye //MU_1,18.22//",
    "GSP27moksop_u:1245": " durīhālabdhalakṣyāṇi bahupakṣolvaṇāni ca /",
    "GSP27moksop_u:1246": " bālasya yāni duḥkhāni mune tāni na kasyacit //MU_1,18.23//",
    "GSP27moksop_u:1247": " bālo balavatāśv eva manorathavilāsinā /",
    "GSP27moksop_u:1248": " manasā tapyate nityaṃ grīṣmeṇeva vanasthalam //MU_1,18.24//",
    "GSP27moksop_u:1249": " vidyāgṛhagato bālaḥ parām eti kadarthanām /",
    "GSP27moksop_u:1250": " ālāna iva nāgendro viṣavaiṣamyabhīṣaṇām //MU_1,18.25//",
    "GSP27moksop_u:1251": " nānāmanorathamayī mithyākalpitakalpanā /",
    "GSP27moksop_u:1252": " duḥkhāyātyantadīrghāya bālatā pelavāśayā //MU_1,18.26//",
    "GSP27moksop_u:1253": " sambhṛṣṭaṃ tuhinaṃ bhoktum indum ādātum ambarāt /",
    "GSP27moksop_u:1254": " vāñchyate yena maurkhyeṇa tat sukhāya kathaṃ bhavet //MU_1,18.27//",
    "GSP27moksop_u:1255": " antaściter aśaktasya śītātapanivāraṇe /",
    "GSP27moksop_u:1256": " ko viśeṣo mahābuddhe bālasyorvīruhasya ca //MU_1,18.28//",
    "GSP27moksop_u:1257": " uḍḍīnam abhivāñchanti pakṣābhyāṃ kṣutparāyaṇāḥ /",
    "GSP27moksop_u:1258": " bhayāhāraparā nityaṃ bālā vihagadharmiṇaḥ //MU_1,18.29//",
    "GSP27moksop_u:1259": " śaiśave guruto bhītir mātṛtaḥ pitṛtas tathā /",
    "GSP27moksop_u:1260": " janato jyeṣṭhabālāc ca śaiśavaṃ bhayamandiram //MU_1,18.30//",
    "GSP27moksop_u:1261": " sakaladoṣadaśāvihatāśayaṃ śaraṇam apy avivekavilāsinaḥ /",
    "GSP27moksop_u:1262": " iha na kasyacid eva mahāmune bhavati bālyam alaṃ parituṣṭidam //MU_1,18.31//",
    "GSP27moksop_u:1263": " bālyajugupsā nāma sargaḥ",
    "GSP27moksop_u:1264": " ekonaviṃśas sargaḥ",
    "GSP27moksop_u:1265": " rāmaḥ:",
    "GSP27moksop_u:1266": " bālyānartham atha tyaktvā pumān abhihatāśayaḥ /",
    "GSP27moksop_u:1267": " ārohati nipātāya yauvanaśvabhrasambhramam //MU_1,19.1//",
    "GSP27moksop_u:1268": " tatrānantavilāsasya lolasya svasya cetasaḥ /",
    "GSP27moksop_u:1269": " vṛttīr anusaran yāti duḥkhād duḥkhataraṃ jaḍaḥ //MU_1,19.2//",
    "GSP27moksop_u:1270": " svacittabilasaṃsthena nānāsambhramakāriṇā /",
    "GSP27moksop_u:1271": " balāt kāmapiśācena vivaśaḥ paribhūyate //MU_1,19.3//",
    "GSP27moksop_u:1272": " cintānāṃ lolavṛttīnāṃ lalanānām ivābhitaḥ /",
    "GSP27moksop_u:1273": " arpayaty avaśaś ceto jvālānām ātmajaṃ yathā //MU_1,19.4//",
    "GSP27moksop_u:1274": " te te doṣā durārambhās tatra taṃ tādṛśāśayam /",
    "GSP27moksop_u:1275": " taruṇaṃ pravilumpanti dṛśyās te naiva ye mune //MU_1,19.5//",
    "GSP27moksop_u:1276": " mahānarakabījena santatabhramadāyinā /",
    "GSP27moksop_u:1277": " yauvanena na ye naṣṭā naṣṭā nānyena te janāḥ //MU_1,19.6//",
    "GSP27moksop_u:1278": " nānārasamayī citrā vṛttāntanicayombhitā /",
    "GSP27moksop_u:1279": " bhīmā yauvanabhūr yena tīrṇā dhīras sa ucyate //MU_1,19.7//",
    "GSP27moksop_u:1280": " nimeṣabhāsurākāram ālolaghanagarjitam /",
    "GSP27moksop_u:1281": " vidyutprakāśam aniśaṃ yauvanaṃ me na rocate //MU_1,19.8//",
    "GSP27moksop_u:1282": " vividhāvartabahulaṃ paṅkalagnaṃ jaḍāśayam /",
    "GSP27moksop_u:1283": " taraṅgabhaṅguraṃ bhīmaṃ yauvanaṃ me na rocate //MU_1,19.9//",
    "GSP27moksop_u:1284": " sarvasyāgresaraṃ puṃsaḥ kṣaṇamātramanoharam /",
    "GSP27moksop_u:1285": " gandharvanagaraprakhyaṃ yauvanaṃ me na rocate //MU_1,19.10//",
    "GSP27moksop_u:1286": " iṣuprapātamātraṃ hi sukhadaṃ duḥkhabhāsuram /",
    "GSP27moksop_u:1287": " dāhadoṣapradaṃ nityaṃ yauvanaṃ me na rocate //MU_1,19.11//",
    "GSP27moksop_u:1288": " madhuraṃ svādu tiktaṃ ca dūṣaṇaṃ doṣabhūṣaṇam /",
    "GSP27moksop_u:1289": " surākallolasadṛśaṃ yauvanaṃ me na rocate //MU_1,19.12//",
    "GSP27moksop_u:1290": " asatyaṃ satyasaṅkāśam acirād vipralambhadam /",
    "GSP27moksop_u:1291": " svapnāṅganāsaṅgasamaṃ yauvanaṃ me na rocate //MU_1,19.13//",
    "GSP27moksop_u:1292": " kṣaṇaprakāśataralaṃ mithyāracitacakrikam /",
    "GSP27moksop_u:1293": " alātacakrapratimaṃ yauvanaṃ me na rocate //MU_1,19.14//",
    "GSP27moksop_u:1294": " mṛdusphāratarodāram antaśśūnyaṃ kṣaṇakṣatam /",
    "GSP27moksop_u:1295": " śaradambudasaṅkāśaṃ yauvanaṃ me na rocate //MU_1,19.15//",
    "GSP27moksop_u:1296": " āpātamātraramaṇaṃ sadbhāvarahitāntaram /",
    "GSP27moksop_u:1297": " veśyāstrīsaṅgamaprakhyaṃ yauvanaṃ me na rocate //MU_1,19.16//",
    "GSP27moksop_u:1298": " ye kecana durārambhās te sarve sarvaduḥkhadāḥ /",
    "GSP27moksop_u:1299": " tāruṇye sannidhiṃ yānti mahotpātā iva kṣaye //MU_1,19.17//",
    "GSP27moksop_u:1300": " hārdāndhakārakāriṇyā bhairavākāravān api /",
    "GSP27moksop_u:1301": " yauvanājñānayāminyā bibheti bhagavān api //MU_1,19.18//",
    "GSP27moksop_u:1302": " suvismṛtaśubhācāraṃ buddhivaidhuryadāyinam /",
    "GSP27moksop_u:1303": " dadāty atitarām eṣa bhramaṃ yauvanavibhramaḥ //MU_1,19.19//",
    "GSP27moksop_u:1304": " kāntāviyogajātena hṛdi durdharṣavahninā /",
    "GSP27moksop_u:1305": " yauvane dahyate jantus tarur dāvāgninā yathā //MU_1,19.20//",
    "GSP27moksop_u:1306": " vistīrṇāpi prasannāpi pāvany api hi yauvane /",
    "GSP27moksop_u:1307": " matiḥ kaluṣatām eti prāvṛṣīva taraṅgiṇī //MU_1,19.21//",
    "GSP27moksop_u:1308": " śakyate ghanakallolabhīmā rodhayituṃ nadī /",
    "GSP27moksop_u:1309": " na tu tāruṇyataralā tṛṣṇātaralitāntarā //MU_1,19.22//",
    "GSP27moksop_u:1310": " sā kāntā tau stanau pīnau te vilāsās tad ānanam /",
    "GSP27moksop_u:1311": " tāruṇya iti cintābhir yāti jarjaratāṃ janaḥ //MU_1,19.23//",
    "GSP27moksop_u:1312": " tarattaralatṛṣṇārtaṃ yuvānam iha sādhavaḥ /",
    "GSP27moksop_u:1313": " pūjayanti na tucchehaṃ jarattṛṇalavaṃ yathā //MU_1,19.24//",
    "GSP27moksop_u:1314": " nāśāyaiva madāndhasya doṣamauktikadhāriṇaḥ /",
    "GSP27moksop_u:1315": " abhimānamahebhasya nityālānaṃ hi yauvanam //MU_1,19.25//",
    "GSP27moksop_u:1316": " manovipulamūlānāṃ doṣāśīviṣadhāriṇām /",
    "GSP27moksop_u:1317": " roṣarodanavṛkṣāṇāṃ yauvanaṃ navakānanam //MU_1,19.26//",
    "GSP27moksop_u:1318": " rasakesarasambādhaṃ kuvikalpadalākulam /",
    "GSP27moksop_u:1319": " duścintācañcarīkāṇāṃ puṣkaraṃ viddhi yauvanam //MU_1,19.27//",
    "GSP27moksop_u:1320": " kṛtākṛtakupakṣāṇāṃ hṛtsarastīracāriṇām /",
    "GSP27moksop_u:1321": " ādhivyādhivihaṅgānām ālayo navayauvanam //MU_1,19.28//",
    "GSP27moksop_u:1322": " jaḍānāṃ gatasaṅkhyānāṃ kallolānāṃ vilāsinām /",
    "GSP27moksop_u:1323": " anapekṣitamaryādo vāridhiḥ pūrṇayauvanam //MU_1,19.29//",
    "GSP27moksop_u:1324": " sarveṣāṃ guṇaparṇānām apanetuṃ rajas tataḥ /",
    "GSP27moksop_u:1325": " apanetuṃ sthito dakṣo viṣamo yauvanānilaḥ //MU_1,19.30//",
    "GSP27moksop_u:1326": " nayanti pāṇḍutāṃ vaktram ākulāvakarotkaṭāḥ /",
    "GSP27moksop_u:1327": " ārohanti parāṃ koṭiṃ rūkṣā yauvanapāṃsavaḥ //MU_1,19.31//",
    "GSP27moksop_u:1328": " udbodhayati doṣālīṃ nikṛntati guṇāvalīm /",
    "GSP27moksop_u:1329": " narāṇāṃ yauvanollāso vilāso duṣkṛtaśriyaḥ //MU_1,19.32//",
    "GSP27moksop_u:1330": " śarīrapaṅkajarajaś cañcalāṃ matiṣaṭpadīm /",
    "GSP27moksop_u:1331": " nibadhya mohayaty eṣa naraṃ yauvanacandramāḥ //MU_1,19.33//",
    "GSP27moksop_u:1332": " śarīraṣaṇḍakodbhūtā ramyā yauvanavallarī /",
    "GSP27moksop_u:1333": " lagnam eva manobhṛṅgaṃ madayaty unnatiṃ gatā //MU_1,19.34//",
    "GSP27moksop_u:1334": " śarīramarutāpotthāṃ yuvatāmṛgatṛṣṇikām /",
    "GSP27moksop_u:1335": " manomṛgāḥ pradhāvantaḥ patanti viṣamāvaṭe //MU_1,19.35//",
    "GSP27moksop_u:1336": " śarīraśarvarījyotsnā cittakesariṇas saṭā /",
    "GSP27moksop_u:1337": " laharī jīvitāmbhodher yuvatā me na rocate //MU_1,19.36//",
    "GSP27moksop_u:1338": " dināni katicid yeyaṃ phalitā dehajaṅgale /",
    "GSP27moksop_u:1339": " yuvatāśarad asyāṃ hi na samāśvāsam arhatha //MU_1,19.37//",
    "GSP27moksop_u:1340": " jhagity eva prayāty eṣa śarīrād yuvatākhagaḥ /",
    "GSP27moksop_u:1341": " kṣaṇenaivālpabhāgyasya hastāc cintāmaṇir yathā //MU_1,19.38//",
    "GSP27moksop_u:1342": " yadā yadā parāṃ koṭim abhyārohati yauvanam /",
    "GSP27moksop_u:1343": " valganti sarasāḥ kāmās tadā nāśāya kevalam //MU_1,19.39//",
    "GSP27moksop_u:1344": " tāvad eva vivalganti rāgadveṣapiśācikāḥ /",
    "GSP27moksop_u:1345": " nāstam eti samastaiṣā yāvad yauvanayāminī //MU_1,19.40//",
    "GSP27moksop_u:1346": " nānādhikārabahule varāke kṣaṇanāśini /",
    "GSP27moksop_u:1347": " kāruṇyaṃ kuru tāruṇye mriyamāṇe sute yathā //MU_1,19.41//",
    "GSP27moksop_u:1348": " harṣam āyāti yo mohāt puruṣaḥ kṣaṇabhaṅginā /",
    "GSP27moksop_u:1349": " yauvanena mahāmugdhas sa vai naramṛgas smṛtaḥ //MU_1,19.42//",
    "GSP27moksop_u:1350": " mānamohamadonmattaṃ yauvanaṃ yo 'bhilaṣyati /",
    "GSP27moksop_u:1351": " acireṇa sa durbuddhiḥ paścāttāpena yujyate //MU_1,19.43//",
    "GSP27moksop_u:1352": " te dharmyās te mahātmānas ta eva puruṣā bhuvi /",
    "GSP27moksop_u:1353": " ye sukhena samuttīrṇās sādho yauvanasaṅkaṭāt //MU_1,19.44//",
    "GSP27moksop_u:1354": " sukhena tīryate 'mbhodhir utkṛṣṭamakarākaraḥ /",
    "GSP27moksop_u:1355": " na kallolavanollāsi sadoṣaṃ hatayauvanam //MU_1,19.45//",
    "GSP27moksop_u:1356": " vinayabhūṣitam āryajanāspadaṃ karuṇayojjvalam āvalitaṃ guṇaiḥ /",
    "GSP27moksop_u:1357": " iha hi durlabham aṅga suyauvanaṃ jagati kānanam ambaragaṃ yathā //MU_1,19.46//",
    "GSP27moksop_u:1358": " yauvanagarhā nāma sargaḥ",
    "GSP27moksop_u:1359": " viṃśas sargaḥ",
    "GSP27moksop_u:1360": " rāmaḥ:",
    "GSP27moksop_u:1361": " māṃsaputtalikāyāś ca yantralolāṅgapañjare /",
    "GSP27moksop_u:1362": " snāyvasthigranthiśālinyās striyāḥ kim iva śobhanam //MU_1,20.1//",
    "GSP27moksop_u:1363": " tvaṅmāṃsaraktabāṣpāsru pṛthak kṛtvā vilocanam /",
    "GSP27moksop_u:1364": " samālokaya ramyaṃ cet kiṃ mudhā parimuhyasi //MU_1,20.2//",
    "GSP27moksop_u:1365": " itaḥ keśā ito raktam itīyaṃ pramadātanuḥ /",
    "GSP27moksop_u:1366": " kim etayā ninditayā karotu vipulāśayaḥ //MU_1,20.3//",
    "GSP27moksop_u:1367": " vāsovilepanair yāni lālitāni punaḥ punaḥ /",
    "GSP27moksop_u:1368": " tāny aṅgāny avalumpanti kravyādās sarvadehinām //MU_1,20.4//",
    "GSP27moksop_u:1369": " meroś śṛṅgataṭollāsigaṅgājalarayopamāḥ /",
    "GSP27moksop_u:1370": " dṛṣṭā yasmin stane muktā hārasyollāsaśālinaḥ //MU_1,20.5//",
    "GSP27moksop_u:1371": " śmaśāneṣu diganteṣu sa eva lalanāstanaḥ /",
    "GSP27moksop_u:1372": " śvabhir āsvādyate kāle laghupiṇḍa ivāndhasaḥ //MU_1,20.6//",
    "GSP27moksop_u:1373": " raktamāṃsādidigdhāni karabhasya yathā vane /",
    "GSP27moksop_u:1374": " tathaivāṅgāni kāminyās tat praty api hi ko grahaḥ //MU_1,20.7//",
    "GSP27moksop_u:1375": " āpātaramaṇīyatvaṃ kalpyate kevalaṃ striyāḥ /",
    "GSP27moksop_u:1376": " manye tad api nāsty atra mune mohaikakāraṇe //MU_1,20.8//",
    "GSP27moksop_u:1377": " vipulollāsadāyinyā madonmathanapūrvakam /",
    "GSP27moksop_u:1378": " ko viśeṣo vikāriṇyā madirāyā iha striyāḥ //MU_1,20.9//",
    "GSP27moksop_u:1379": " lalanālānasaṃlīnā mune mānavadantinaḥ /",
    "GSP27moksop_u:1380": " prabodhaṃ nādhigacchanti dīrghair api śamāṅkuśaiḥ //MU_1,20.10//",
    "GSP27moksop_u:1381": " keśakajjaladhāriṇyas tīkṣṇāḥ prakṛtitas sadā /",
    "GSP27moksop_u:1382": " duṣkṛtāgniśikhā nāryo dahanti tṛṇavan naram //MU_1,20.11//",
    "GSP27moksop_u:1383": " te vandyās te mahātmānas ta eva puruṣā bhuvi /",
    "GSP27moksop_u:1384": " ye sukhena samuttīrṇās sādho yauvatasaṅkaṭāt //MU_1,20.12//",
    "GSP27moksop_u:1385": " jvalatām api dūre 'pi sarasā api nīrasam /",
    "GSP27moksop_u:1386": " striyo hi narakāgnīnāṃ dāru cāru ca dāruṇam //MU_1,20.13//",
    "GSP27moksop_u:1387": " kīrṇāndhakārakavarī tarattārakalocanā /",
    "GSP27moksop_u:1388": " pūrṇendubimbavadanā kumudotkarahāsinī //MU_1,20.14//",
    "GSP27moksop_u:1389": " līlāvilolaparuṣā kāryasaṃhārakāriṇī /",
    "GSP27moksop_u:1390": " paraṃ vimohanaṃ buddheḥ kāminī dīrghayāminī //MU_1,20.15//",
    "GSP27moksop_u:1391": " puṣpābhirāmamadhurā karapallavalāsinī /",
    "GSP27moksop_u:1392": " bhramarabhrūvilāsāḍhyā stabakastanadhāriṇī //MU_1,20.16//",
    "GSP27moksop_u:1393": " puṣpakesaragaurāṅgī naramāraṇatatparā /",
    "GSP27moksop_u:1394": " dadāty uttamavaivaśyaṃ kāntā viṣamahālatā //MU_1,20.17//",
    "GSP27moksop_u:1395": " sītkārocchvāsamātreṇa bhujaṅgadalanotkayā /",
    "GSP27moksop_u:1396": " kāntayoddhriyate jantuḥ karabhyevorago bilāt //MU_1,20.18//",
    "GSP27moksop_u:1397": " kāmanāmnā kirātena vitīrṇā mugdhacetasām /",
    "GSP27moksop_u:1398": " nāryo naravihaṅgānām aṅgabandhanavāgurāḥ //MU_1,20.19//",
    "GSP27moksop_u:1399": " lalanāvipulālāne manomattamataṅgajaḥ /",
    "GSP27moksop_u:1400": " ratiśṛṅkhalayā brahman baddhas tiṣṭhati mūkavat //MU_1,20.20//",
    "GSP27moksop_u:1401": " janmapalvalamatsyānāṃ karmakoṭaracāriṇām /",
    "GSP27moksop_u:1402": " puṃsāṃ durvāsanārajjur nārī baḍiśapiṇḍikā //MU_1,20.21//",
    "GSP27moksop_u:1403": " mandureva turaṅgānām ālānam iva dantinām /",
    "GSP27moksop_u:1404": " puṃsām abjam ivālīnāṃ bandhanaṃ vāmalocanāḥ //MU_1,20.22//",
    "GSP27moksop_u:1405": " nānārasamayī citrā bhogabhūmir iyaṃ mune /",
    "GSP27moksop_u:1406": " striyam āśritya saṃyātā parām iha hi saṃsthitim //MU_1,20.23//",
    "GSP27moksop_u:1407": " sarveṣāṃ doṣaratnānāṃ susamudgikayānayā /",
    "GSP27moksop_u:1408": " duḥkhaśṛṅkhalayā nityam alam astu mama striyā //MU_1,20.24//",
    "GSP27moksop_u:1409": " kiṃ stanena kim akṣṇā vā kiṃ nitambena kiṃ bhruvā /",
    "GSP27moksop_u:1410": " māṃsamātraikasāreṇa karomy aham avastunā //MU_1,20.25//",
    "GSP27moksop_u:1411": " ito māṃsam ito raktam ito 'sthīni ca vāsaraiḥ /",
    "GSP27moksop_u:1412": " brahman katipayair eva yāti strī viśarārutām //MU_1,20.26//",
    "GSP27moksop_u:1413": " yās tā niṣparuṣais tūlair lālitāḥ patibhis striyaḥ /",
    "GSP27moksop_u:1414": " tā mune pravibhaktāṅgyas svapanti pitṛbhūmiṣu //MU_1,20.27//",
    "GSP27moksop_u:1415": " yasmin ghananavasnehaṃ mukhe pattrāṅkuraśriyaḥ /",
    "GSP27moksop_u:1416": " kāntena racitā brahmañ śīryate tat tu jaṅgale //MU_1,20.28//",
    "GSP27moksop_u:1417": " keśāś śmaśānavṛkṣeṣu yānti cāmaraleśatām /",
    "GSP27moksop_u:1418": " asthīny uḍuvad ābhānti dinair avanimaṇḍale //MU_1,20.29//",
    "GSP27moksop_u:1419": " pibanti pāṃsavo raktaṃ kravyādāś cāpy anekaśaḥ /",
    "GSP27moksop_u:1420": " carmānalaśikhā bhuṅkte khaṃ yānti prāṇavāyavaḥ //MU_1,20.30//",
    "GSP27moksop_u:1421": " ity eṣā lalanāṅgānām acireṇaiva bhāvinī /",
    "GSP27moksop_u:1422": " sthitir mayā vaḥ kathitā kiṃ bhrāntim anudhāvatha //MU_1,20.31//",
    "GSP27moksop_u:1423": " bhūtapañcakasaṅghaṭṭasaṃsthānaṃ lalanābhidham /",
    "GSP27moksop_u:1424": " rasād abhivahatv etat kathaṃ nāma dhiyānvitaḥ //MU_1,20.32//",
    "GSP27moksop_u:1425": " śākhāvitānagahanā kaṭvamlaphalaśālinī /",
    "GSP27moksop_u:1426": " pratānottālatām eti cintā kāntānusāriṇī //MU_1,20.33//",
    "GSP27moksop_u:1427": " kvacid bhūtatayā ceto dhanagardhāndham ākulam /",
    "GSP27moksop_u:1428": " paraṃ moham upādatte yūthabhraṣṭo mṛgo yathā //MU_1,20.34//",
    "GSP27moksop_u:1429": " śocyatāṃ paramām eti taruṇas taruṇīrataḥ /",
    "GSP27moksop_u:1430": " nibaddhaḥ kariṇīlobhād vindhyakhāte yathā dvipaḥ //MU_1,20.35//",
    "GSP27moksop_u:1431": " yasya strī tasya bhogecchā nisstrīkasya na bhogabhūḥ /",
    "GSP27moksop_u:1432": " striyaṃ tyaktvā jagat tyaktaṃ jagat tyaktvā sukhī bhavet //MU_1,20.36//",
    "GSP27moksop_u:1433": " āpātamātraramaṇeṣu durantareṣu bhogeṣu nāham alipakṣatipelaveṣu /",
    "GSP27moksop_u:1434": " brahman rame maraṇarogajarādibhītyā śāmyāmy ahaṃ param upaimi vanaṃ prayatnāt //MU_1,20.37//",
    "GSP27moksop_u:1435": " strījugupsā nāma sargaḥ",
    "GSP27moksop_u:1436": " ekaviṃśas sargaḥ",
    "GSP27moksop_u:1437": " rāmaḥ:",
    "GSP27moksop_u:1438": " aparyāptaṃ hi bālatvaṃ bālyaṃ pibati yauvanam /",
    "GSP27moksop_u:1439": " yauvanaṃ ca jarā paścāt paśya karkaśatāṃ mithaḥ //MU_1,21.1//",
    "GSP27moksop_u:1440": " himāśanir ivāmbhojaṃ vātyeva śaradambudam /",
    "GSP27moksop_u:1441": " dehaṃ jarā jarayati sarit tīrataruṃ yathā //MU_1,21.2//",
    "GSP27moksop_u:1442": " śithilādīrghasarvāṅgaṃ jarājīrṇakalevaram /",
    "GSP27moksop_u:1443": " samaṃ paśyanti kāminyaḥ puruṣaṃ karabhaṃ tathā //MU_1,21.3//",
    "GSP27moksop_u:1444": " śvāsāyāsakadarthinyā gṛhīte jarasā jane /",
    "GSP27moksop_u:1445": " palāyya gacchati prajñā sapatnyeva hatāṅganā //MU_1,21.4//",
    "GSP27moksop_u:1446": " dāsāḥ putrās striyaś caiva bāndhavās suhṛdas tathā /",
    "GSP27moksop_u:1447": " hasanty unmattakam iva naraṃ vārddhakakampitam //MU_1,21.5//",
    "GSP27moksop_u:1448": " duṣprajñaṃ jaraḍhaṃ dīnaṃ hīnaṃ guṇaparākramaiḥ /",
    "GSP27moksop_u:1449": " gṛdhro vṛkṣam ivādīrghaṃ gardho hy abhyeti vṛddhatām //MU_1,21.6//",
    "GSP27moksop_u:1450": " dainyadoṣamayī dīrghā hṛdi dāhapradāyinī /",
    "GSP27moksop_u:1451": " sarvāpadām ekasakhī vardhate vārddhake spṛhā //MU_1,21.7//",
    "GSP27moksop_u:1452": " kartavyaṃ kiṃ mayā kaṣṭaṃ paratrety atidāruṇam /",
    "GSP27moksop_u:1453": " apratīkārayogyaṃ hi vardhate vārddhake bhayam //MU_1,21.8//",
    "GSP27moksop_u:1454": " ko 'haṃ varākaḥ kim iva karomi katham eva vā /",
    "GSP27moksop_u:1455": " tiṣṭhāmi maunam eveti dīnatodeti vārddhake //MU_1,21.9//",
    "GSP27moksop_u:1456": " gardho 'bhyudeti sollāsam upabhoktuṃ na śakyate /",
    "GSP27moksop_u:1457": " hṛdayaṃ dahyate nūnaṃ śaktidaussthyena vārddhake //MU_1,21.10//",
    "GSP27moksop_u:1458": " jarājīrṇabakī yāvat kāsakreṅkārakāriṇī /",
    "GSP27moksop_u:1459": " rauti rogoragākīrṇā kāyadrumaśirassthitā //MU_1,21.11//",
    "GSP27moksop_u:1460": " tāvad āgata evāśu kuto 'pi paridṛśyate /",
    "GSP27moksop_u:1461": " ghanāndhatimirākāṅkṣī mune maraṇakauśikaḥ //MU_1,21.12//",
    "GSP27moksop_u:1462": " sāyaṃsandhyā prajātaiva tamas samanudhāvati /",
    "GSP27moksop_u:1463": " jarā vapuṣi dṛṣṭaiva mṛtiṃ samanudhāvati //MU_1,21.13//",
    "GSP27moksop_u:1464": " jarākusumitaṃ dehadrumaṃ dṛṣṭvaiva dūrataḥ /",
    "GSP27moksop_u:1465": " mṛtibhṛṅgī drutaṃ brahman narasyāyāti sūtsukā //MU_1,21.14//",
    "GSP27moksop_u:1466": " śūnyaṃ nagaram ābhāti bhāti cchinnalato drumaḥ /",
    "GSP27moksop_u:1467": " bhāty anāvṛṣṭimān deśo na jarājarjaraṃ vapuḥ //MU_1,21.15//",
    "GSP27moksop_u:1468": " kṣaṇān nigiraṇāyaiva kāsakvaṇitakāriṇī /",
    "GSP27moksop_u:1469": " gṛdhrīvāmiṣam ādatte tarasaiva naraṃ jarā //MU_1,21.16//",
    "GSP27moksop_u:1470": " dṛṣṭvaiva sotsukevāśu pragṛhya śirasi kṣaṇāt /",
    "GSP27moksop_u:1471": " pralunāti jarā dehaṃ kumārī kairavaṃ yathā //MU_1,21.17//",
    "GSP27moksop_u:1472": " sītkārakāriṇī pāṃsuparuṣā parijarjaram /",
    "GSP27moksop_u:1473": " śarīraṃ śātayaty eṣā vātyeva tarupallavam //MU_1,21.18//",
    "GSP27moksop_u:1474": " jarasopahato deho dhatte jarjaratāṃ gataḥ /",
    "GSP27moksop_u:1475": " tuṣāranikarākīrṇaparimlānāmbujaśriyam //MU_1,21.19//",
    "GSP27moksop_u:1476": " jarājyotsnoditaiveyaṃ śiraśśikharipṛṣṭhataḥ /",
    "GSP27moksop_u:1477": " vikāsayati saṃrabdhavātāṃ kāsakumudvatīm //MU_1,21.20//",
    "GSP27moksop_u:1478": " paripakvaṃ samālokya jarākṣāravidhūsaram /",
    "GSP27moksop_u:1479": " śiraḥkuṣmāṇḍakaṃ bhuṅkte puṃsaḥ kālaḥ kileśvaraḥ //MU_1,21.21//",
    "GSP27moksop_u:1480": " jarājahnusutodyuktā mūlāny asya nikṛntati /",
    "GSP27moksop_u:1481": " śarīratīravṛkṣasya calasyāyūṃṣi satvaram //MU_1,21.22//",
    "GSP27moksop_u:1482": " jarāmārjārikā bhuktayauvanākhutayaidhitā /",
    "GSP27moksop_u:1483": " param ullāsam āyāti śarīrāmiṣagardhinī //MU_1,21.23//",
    "GSP27moksop_u:1484": " kācid asti jagaty asmin nāmaṅgalakarī tathā /",
    "GSP27moksop_u:1485": " yathā jarākrośakarī dehajaṅgalajambukī //MU_1,21.24//",
    "GSP27moksop_u:1486": " kāsaśvāsasasītkārā duḥkhadhūmatamomayī /",
    "GSP27moksop_u:1487": " jarājvālā jvalaty eṣā yayāsau dagdha eva hi //MU_1,21.25//",
    "GSP27moksop_u:1488": " jarasā vakratām eti śuklāvayavapallavā /",
    "GSP27moksop_u:1489": " tāta tanvī tanur nṝṇāṃ latā puṣpānatā yathā //MU_1,21.26//",
    "GSP27moksop_u:1490": " jarākarpūradhavalaṃ dehakarpūrapādapam /",
    "GSP27moksop_u:1491": " mune maraṇamātaṅgo nūnam uddharati kṣaṇāt //MU_1,21.27//",
    "GSP27moksop_u:1492": " maraṇasya mune rājño jarādhavalacāmarā /",
    "GSP27moksop_u:1493": " āgacchato 'gre niryāti svādhivyādhipatākinī //MU_1,21.28//",
    "GSP27moksop_u:1494": " na jitāś śatrubhis saṅkhye ye niṣpiṣṭādrikoṭayaḥ /",
    "GSP27moksop_u:1495": " te jarājīrṇarākṣasyā paśyāśu vijitā mune //MU_1,21.29//",
    "GSP27moksop_u:1496": " jarātuṣāradhavale śarīrasadanāntare /",
    "GSP27moksop_u:1497": " śaknuvanty akṣaśiśavas spandituṃ na manāg api //MU_1,21.30//",
    "GSP27moksop_u:1498": " saṃsārasaṃsṛter asyā gandhakuṭyāś śirogatā /",
    "GSP27moksop_u:1499": " dehayaṣṭyā jarānāmnī cāmaraśrīr virājate //MU_1,21.31//",
    "GSP27moksop_u:1500": " jarācandrodayasite śarīranagare sthite /",
    "GSP27moksop_u:1501": " kṣaṇād vikāsam āyāti mune maraṇakairavam //MU_1,21.32//",
    "GSP27moksop_u:1502": " jarāsudhālepasite śarīrāntaḥpurāntare /",
    "GSP27moksop_u:1503": " aśaktir ārtir āpac ca tiṣṭhanti sukham aṅganāḥ //MU_1,21.33//",
    "GSP27moksop_u:1504": " abhāvāgresarā yatra jarā jayati jantuṣu /",
    "GSP27moksop_u:1505": " kas tatreha samāśvāso mama mandamater mune //MU_1,21.34//",
    "GSP27moksop_u:1506": " kiṃ tena durjīvitadurgraheṇa jarāṃ gatenāpi hi jīvyate yat /",
    "GSP27moksop_u:1507": " jarā jagatyām ajitā narāṇāṃ sarvaiṣaṇās tāta tiraskaroti //MU_1,21.35//",
    "GSP27moksop_u:1508": " jarājugupsā nāma sargaḥ",
    "GSP27moksop_u:1509": " dvāviṃśas sargaḥ",
    "GSP27moksop_u:1510": " rāmaḥ:",
    "GSP27moksop_u:1511": " vikalpakalpanānalpakalpitair alpabuddhibhiḥ /",
    "GSP27moksop_u:1512": " bhedair uddhuratāṃ nītas saṃsārakuhakabhramaḥ //MU_1,22.1//",
    "GSP27moksop_u:1513": " satāṃ katham ivāstheha jāyate jālapañjare /",
    "GSP27moksop_u:1514": " bālā evāttum icchanti phalaṃ makurabimbitam //MU_1,22.2//",
    "GSP27moksop_u:1515": " ihāpi vidyate yaiṣā pelavā sukhabhāvanā /",
    "GSP27moksop_u:1516": " ākhus tantum ivāśeṣaṃ kālas tām api kṛntati //MU_1,22.3//",
    "GSP27moksop_u:1517": " na tad astīha yad ayaṃ kālas sakalaghasmaraḥ /",
    "GSP27moksop_u:1518": " grasate na jagajjātaṃ mahābdhim iva vāḍavaḥ //MU_1,22.4//",
    "GSP27moksop_u:1519": " samastasāmānyatayā bhīmaḥ kālo maheśvaraḥ /",
    "GSP27moksop_u:1520": " dṛśyasattām imāṃ sarvāṃ kavalīkartum udyataḥ //MU_1,22.5//",
    "GSP27moksop_u:1521": " mahatām api no devaḥ pratipālayati kṣaṇāt /",
    "GSP27moksop_u:1522": " kālaḥ kavalitānantaviśvo viśvātmatāṃ gataḥ //MU_1,22.6//",
    "GSP27moksop_u:1523": " yugavatsarakalpākhyaiḥ kiñcit prakaṭatāṃ gataḥ /",
    "GSP27moksop_u:1524": " rūpair alakṣyarūpātmā sarvam ākramya tiṣṭhati //MU_1,22.7//",
    "GSP27moksop_u:1525": " ye ramyā ye śubhārambhās sumeruguravo 'pi ye /",
    "GSP27moksop_u:1526": " kālena vinigīrṇās te karabheṇeva pannagāḥ //MU_1,22.8//",
    "GSP27moksop_u:1527": " nirdayaḥ kaṭhinaḥ krūraḥ karkaśaḥ kṛpaṇo 'dhamaḥ /",
    "GSP27moksop_u:1528": " na tad asti yad adyāpi na kālo nigiraty ayam //MU_1,22.9//",
    "GSP27moksop_u:1529": " kālaḥ kavalanaikāntamatir atti girīn api /",
    "GSP27moksop_u:1530": " anantair api bhogaughair nāyaṃ tṛpto mahāśanaḥ //MU_1,22.10//",
    "GSP27moksop_u:1531": " haraty ayaṃ nāśayati karoty atti nihanti ca /",
    "GSP27moksop_u:1532": " kālas saṃsāranṛtye hi nānārūpair yathā naṭaḥ //MU_1,22.11//",
    "GSP27moksop_u:1533": " bhinatti pravibhāgastho bhūtabījāny anāratam /",
    "GSP27moksop_u:1534": " jagaty asattayā cañcvā dāḍimāni yathā śukaḥ //MU_1,22.12//",
    "GSP27moksop_u:1535": " śubhāśubhaviṣāṇāgravilūnajanapallavaḥ /",
    "GSP27moksop_u:1536": " sphūrjati sphītajanatājīvarājīvinīgajaḥ //MU_1,22.13//",
    "GSP27moksop_u:1537": " viriñcamajjabrahmāṇḍabṛhadbilvaphaladrumam /",
    "GSP27moksop_u:1538": " brahmakānanam ābhogi param āvṛtya tiṣṭhati //MU_1,22.14//",
    "GSP27moksop_u:1539": " yāminībhramarīpūrṇā racayan dinamañjarīḥ /",
    "GSP27moksop_u:1540": " varṣakalpakalāvallīr na kadācana khidyate //MU_1,22.15//",
    "GSP27moksop_u:1541": " bhidyate nāvabhagno 'pi dagdho 'pi hi na dahyate /",
    "GSP27moksop_u:1542": " dṛśyate nātidṛśyo 'pi dhūrtacūḍāmaṇir mune //MU_1,22.16//",
    "GSP27moksop_u:1543": " ekenaiva nimeṣeṇa kiñcid utthāpayaty alam /",
    "GSP27moksop_u:1544": " kiñcid vināśayaty uccair manorājyavad ātataḥ //MU_1,22.17//",
    "GSP27moksop_u:1545": " durvilāsavilāsinyā ceṣṭayā kaṣṭapuṣṭayā /",
    "GSP27moksop_u:1546": " darvyeva sūpakṛt sūpaṃ janam āvartayan sthitaḥ //MU_1,22.18//",
    "GSP27moksop_u:1547": " tṛṇaṃ pāṃsuṃ mahendraṃ ca sumeruṃ parṇam arṇavam /",
    "GSP27moksop_u:1548": " ātmasphāratayā sarvam ātmasātkartum udyataḥ //MU_1,22.19//",
    "GSP27moksop_u:1549": " krauryam atraiva paryāptaṃ lubdhatātraiva saṃsthitā /",
    "GSP27moksop_u:1550": " sarvaṃ daurbhāgyam atraiva sarvam atraiva cāpalam //MU_1,22.20//",
    "GSP27moksop_u:1551": " prerayaṃl līlayārkendū krīḍatīha nabhastale /",
    "GSP27moksop_u:1552": " nikṣiptavīṭāyugalo nije bāla ivāṅgane //MU_1,22.21//",
    "GSP27moksop_u:1553": " sarvabhūtāsthimālābhir āpādavalitākṛtiḥ /",
    "GSP27moksop_u:1554": " vilasaty eṣa kalpānte kālaḥ kalpitakalpanaḥ //MU_1,22.22//",
    "GSP27moksop_u:1555": " asyoḍḍāmaranṛttasya kalpānte 'ṅgavinirgataiḥ /",
    "GSP27moksop_u:1556": " prasphuraty ambare merur bhūrjatvag iva vāyubhiḥ //MU_1,22.23//",
    "GSP27moksop_u:1557": " rudro bhūtvā bhavaty eṣa mahendro 'tha pitāmahaḥ /",
    "GSP27moksop_u:1558": " śukro vaiśravaṇaś cāpi punar eva na kiñcana //MU_1,22.24//",
    "GSP27moksop_u:1559": " dhatte 'jasrotthitadhvastān sargān amitabhāsurān /",
    "GSP27moksop_u:1560": " anyān anyān apy ananyān vīcīn abdhir ivātmani //MU_1,22.25//",
    "GSP27moksop_u:1561": " mahākalpābhidhānebhyo vṛkṣebhyaḥ pariśātayan /",
    "GSP27moksop_u:1562": " devāsuragaṇān pakvān phalabhārān avasthitaḥ //MU_1,22.26//",
    "GSP27moksop_u:1563": " ālolabhūtamaṣakaghuṅghumānāṃ prapātinām /",
    "GSP27moksop_u:1564": " brahmāṇḍoḍumbaraughānāṃ bṛhatpādapatāṃ gataḥ //MU_1,22.27//",
    "GSP27moksop_u:1565": " sattāmātrakumudvatyā cijjyotsnāpariphullayā /",
    "GSP27moksop_u:1566": " vapur vinodayaty ekaḥ kriyāpriyatamānvitaḥ //MU_1,22.28//",
    "GSP27moksop_u:1567": " anantāpāyaparyantaṃ baddhapīṭhaṃ nijaṃ vapuḥ /",
    "GSP27moksop_u:1568": " mahāśailavad uttuṅgam avalambya vyavasthitaḥ //MU_1,22.29//",
    "GSP27moksop_u:1569": " kvacic chyāmātamaśśyāmaṃ kvacit kāntiyutaṃ tatam /",
    "GSP27moksop_u:1570": " dvayenāpi kramād riktaṃ svabhāvaṃ bhāvayan sthitaḥ //MU_1,22.30//",
    "GSP27moksop_u:1571": " saṃlīnāsaṅkhyasaṃsārasārayā svātmasattayā /",
    "GSP27moksop_u:1572": " gurvīva bhāraghanayā nibaddhapadatāṃ gataḥ //MU_1,22.31//",
    "GSP27moksop_u:1573": " na khidyate na mriyate nāyāti na ca gacchati /",
    "GSP27moksop_u:1574": " nāstam eti na codeti mahākalpaśatair api //MU_1,22.32//",
    "GSP27moksop_u:1575": " kevalaṃ jagadārambhalīlayā ghanahelayā /",
    "GSP27moksop_u:1576": " yāpayaty ātmanātmānam anahaṅkāram āgatam //MU_1,22.33//",
    "GSP27moksop_u:1577": " yāminīpaṅkakalilāṃ dinakokanadāvalīm /",
    "GSP27moksop_u:1578": " kriyābhramarikāṃ svātmasarassv āropayan sthitaḥ //MU_1,22.34//",
    "GSP27moksop_u:1579": " gṛhītvā bhīṣaṇaḥ kṛṣṇāṃ rajanīṃ jīrṇamārjanīm /",
    "GSP27moksop_u:1580": " ālokakanakakṣodam āharaty abhito 'vanim //MU_1,22.35//",
    "GSP27moksop_u:1581": " sañcārayan kriyāṅgulyā koṇakeṣv arkadīpikām /",
    "GSP27moksop_u:1582": " jagatsadmani kāruṇyāt kva kim astīti vīkṣate //MU_1,22.36//",
    "GSP27moksop_u:1583": " prekṣyāhāni nimeṣeṇa sūryākṣṇā pākavanty alam /",
    "GSP27moksop_u:1584": " lokapālaphalāny atti jagajjīrṇavanād ayam //MU_1,22.37//",
    "GSP27moksop_u:1585": " jagajjīrṇakuṭīkīrṇān arpayaty ugrakoṭare /",
    "GSP27moksop_u:1586": " krameṇa guṇavallokamaṇīn mṛtyusamudgake //MU_1,22.38//",
    "GSP27moksop_u:1587": " guṇair āpūryate yaiva lokaratnāvalī bhṛśam /",
    "GSP27moksop_u:1588": " bhūṣārtham iva tām aṅge kṛtvā bhūyo nikṛntati //MU_1,22.39//",
    "GSP27moksop_u:1589": " dinahaṃsānusṛtayā niśendīvaramālayā /",
    "GSP27moksop_u:1590": " tārākesarayājasraṃ capalo valayaty alam //MU_1,22.40//",
    "GSP27moksop_u:1591": " śailorṇadyudharāśṛṅgajagadūrṇāyusaunikaḥ /",
    "GSP27moksop_u:1592": " pratyahaṃ pibati prokṣya tārāraktakaṇān api //MU_1,22.41//",
    "GSP27moksop_u:1593": " tāruṇyanalinīsoma āyurmātaṅgakesarī /",
    "GSP27moksop_u:1594": " na tad asti na yasyāyaṃ tucchātucchasya taskaraḥ //MU_1,22.42//",
    "GSP27moksop_u:1595": " kalpakelivilāsena piṣṭapātitajantunā /",
    "GSP27moksop_u:1596": " nyagbhāvodbhavahāsena ramate svātmanātmani //MU_1,22.43//",
    "GSP27moksop_u:1597": " kartā bhoktātha saṃhartā smartā sarvapadaṃ gataḥ /",
    "GSP27moksop_u:1598": " sarvam eva karotīdaṃ na karoti ca kiñcana //MU_1,22.44//",
    "GSP27moksop_u:1599": " sakalam apy akalākalitāntaraṃ subhagadurbhagarūpadharaṃ vapuḥ /",
    "GSP27moksop_u:1600": " prakaṭayan sahasaiva ca gopayan vilasatīha hi kālabalaṃ nṛṣu //MU_1,22.45//",
    "GSP27moksop_u:1601": " kālāpavādo nāma sargaḥ",
    "GSP27moksop_u:1602": " trayoviṃśas sargaḥ",
    "GSP27moksop_u:1603": " rāmaḥ:",
    "GSP27moksop_u:1604": " asyoḍḍāmaralīlasya dūrāstasakalāpadaḥ /",
    "GSP27moksop_u:1605": " saṃsāre rājaputrasya kālasyākalitaujasaḥ //MU_1,23.1//",
    "GSP27moksop_u:1606": " asminn ācarato dīnair mugdhair bhūtamṛgavrajaiḥ /",
    "GSP27moksop_u:1607": " ākheṭakaṃ jarjarite jagajjaṅgalajālake //MU_1,23.2//",
    "GSP27moksop_u:1608": " ekadeśollasaccāruvaḍavānalapaṅkajā /",
    "GSP27moksop_u:1609": " krīḍāpuṣkariṇī ramyā kalpakālamahārṇavaḥ //MU_1,23.3//",
    "GSP27moksop_u:1610": " kaṭutiktāmblabhūtāḍhyais sadadhikṣīrasāgaraiḥ /",
    "GSP27moksop_u:1611": " tair eva taiḥ paryuṣitair jagadbhiḥ kālavartanam //MU_1,23.4//",
    "GSP27moksop_u:1612": " caṇḍī caturasañcārā sarvamātṛgaṇānvitā /",
    "GSP27moksop_u:1613": " saṃsāravanavinyastanaraiṇākarṣaṇī vṛkī //MU_1,23.5//",
    "GSP27moksop_u:1614": " pṛthvī karatale pṛthvī pānapātrī rasānvitā /",
    "GSP27moksop_u:1615": " kamalotpalakalhāralolajālakamālitā //MU_1,23.6//",
    "GSP27moksop_u:1616": " virāvī vikaṭāsphālo nṛsiṃho bhujapañjare /",
    "GSP27moksop_u:1617": " saṭāvikaṭapīnāṃsaḥ kāntaḥ krīḍāśakuntakaḥ //MU_1,23.7//",
    "GSP27moksop_u:1618": " alābuvīṇāmadhuraś śaradvyomāmalacchaviḥ /",
    "GSP27moksop_u:1619": " devaḥ kila mahākālo līlākokilabālakaḥ //MU_1,23.8//",
    "GSP27moksop_u:1620": " ajasrasphūrjitākāro vāntaduḥkhaśarāśaniḥ /",
    "GSP27moksop_u:1621": " abhāvanāmakodaṇḍaḥ parisphurati sarvataḥ //MU_1,23.9//",
    "GSP27moksop_u:1622": " anuttamasphuritavilāsavardhito bhraman haran parivilasan vidārayan /",
    "GSP27moksop_u:1623": " jarajjagajjaraḍhavilolamarkaṭaḥ parisphuradvapur iha kāla īhate //MU_1,23.10//",
    "GSP27moksop_u:1624": " kālavilāso nāma sargaḥ",
    "GSP27moksop_u:1625": " caturviṃśas sargaḥ",
    "GSP27moksop_u:1626": " rāmaḥ:",
    "GSP27moksop_u:1627": " atraiva durvilāsānāṃ cūḍāmaṇir ivāparaḥ /",
    "GSP27moksop_u:1628": " karoty astīti lokena daivaṃ kālaś ca kathyate //MU_1,24.1//",
    "GSP27moksop_u:1629": " kriyāmātrād ṛte yasya svaparispandarūpiṇaḥ /",
    "GSP27moksop_u:1630": " nānyad ālakṣyate rūpaṃ karmaṇo na samīhitam //MU_1,24.2//",
    "GSP27moksop_u:1631": " teneyam akhilā bhūtasantatir nityapelavā /",
    "GSP27moksop_u:1632": " tāpena himamāleva nītā vidhuratāṃ bhṛśam //MU_1,24.3//",
    "GSP27moksop_u:1633": " yad idaṃ dṛśyate kiñcij jagadābhogimaṇḍalam /",
    "GSP27moksop_u:1634": " tat tasya nartanāgāram ihāsāv abhinṛtyati //MU_1,24.4//",
    "GSP27moksop_u:1635": " tṛtīyaṃ ca kṛtānteti nāma bibhrat sudāruṇam /",
    "GSP27moksop_u:1636": " kāpālikavapur mattaṃ daivaṃ jagati nṛtyati //MU_1,24.5//",
    "GSP27moksop_u:1637": " nṛtyato hi kṛtāntasya nitāntam avirāmiṇaḥ /",
    "GSP27moksop_u:1638": " nityaṃ niyatikāntāyā mune paramakāminaḥ //MU_1,24.6//",
    "GSP27moksop_u:1639": " śeṣaś śaśikalāśubhro gaṅgāvāhaś ca tau tridhā /",
    "GSP27moksop_u:1640": " upavīte avītābhe ubhe saṃsāravakṣasi //MU_1,24.7//",
    "GSP27moksop_u:1641": " candrārkamaṇḍale hemakaṭake karamūlayoḥ /",
    "GSP27moksop_u:1642": " līlāsarasijaṃ haste brāhmaṃ brahmāṇḍakarṇikam //MU_1,24.8//",
    "GSP27moksop_u:1643": " tārābinducitaṃ lolapuṣkarāvartapallavam /",
    "GSP27moksop_u:1644": " ekārṇavapayodhautam ekam ambaram ambaram //MU_1,24.9//",
    "GSP27moksop_u:1645": " evaṃrūpasya tasyāgre niyatir nityakāminī /",
    "GSP27moksop_u:1646": " anastamitasaṃrambham ārambhaiḥ parinṛtyati //MU_1,24.10//",
    "GSP27moksop_u:1647": " tasyā nartanalolāyā jaganmaṇḍapakoṭare /",
    "GSP27moksop_u:1648": " aruddhaspandarūpāyā āgamāpāyacañcure //MU_1,24.11//",
    "GSP27moksop_u:1649": " cārubhūṣaṇam aṅgeṣu devalokāntarāvalī /",
    "GSP27moksop_u:1650": " āpātālaṃ nabho lambaṃ kavarīmaṇḍalaṃ bṛhat //MU_1,24.12//",
    "GSP27moksop_u:1651": " narakālī ca mañjīramālā kalakalākulā /",
    "GSP27moksop_u:1652": " protā duṣkṛtasūtreṇa pātālacaraṇe calā //MU_1,24.13//",
    "GSP27moksop_u:1653": " kastūrikātilakakaṃ kriyāsakhyopakalpitam /",
    "GSP27moksop_u:1654": " citritaṃ citraguptena yāme vadanapaṭṭake //MU_1,24.14//",
    "GSP27moksop_u:1655": " kālīrūpam upasthāya kalpānteṣu kriyākulam /",
    "GSP27moksop_u:1656": " nṛtyaty eṣā punar devī sphuṭacchailaghanāravam //MU_1,24.15//",
    "GSP27moksop_u:1657": " paścātpralambavibhrāntakaumārarathabarhibhiḥ /",
    "GSP27moksop_u:1658": " netratrayabṛhadrandhrabhūribhāṅkārabhīṣaṇaiḥ //MU_1,24.16//",
    "GSP27moksop_u:1659": " lambalolaśaraccandravitīrṇaharamūrdhajaiḥ /",
    "GSP27moksop_u:1660": " uccaraccārumandāragaurīkavaricāmaraiḥ //MU_1,24.17//",
    "GSP27moksop_u:1661": " uttāṇḍavācalākārabhairavodaratumbakaiḥ /",
    "GSP27moksop_u:1662": " raṇatsahasrarandhrendradehabhikṣākapālakaiḥ //MU_1,24.18//",
    "GSP27moksop_u:1663": " śuṣkā śarīrakhaṭvāṅgabhaṅgair āpūritāmbaram /",
    "GSP27moksop_u:1664": " bhāyayaty ātmanātmānam api kṛṣṇair ghanāsitam //MU_1,24.19//",
    "GSP27moksop_u:1665": " viśvarūpaśiraścakracārupuṣkaramālayā /",
    "GSP27moksop_u:1666": " tāṇḍaveṣu vivalgantī mahākalpeṣu rājate //MU_1,24.20//",
    "GSP27moksop_u:1667": " pramattapuṣkarāvartaḍamarūḍḍāmarāravaiḥ /",
    "GSP27moksop_u:1668": " tasyāḥ kila palāyante kalpānte tumburādayaḥ //MU_1,24.21//",
    "GSP27moksop_u:1669": " nṛtyato 'nte kṛtāntasya candramaṇḍalahāsinaḥ /",
    "GSP27moksop_u:1670": " tārakācandrikācāruvyomapiñchāvacūlinaḥ //MU_1,24.22//",
    "GSP27moksop_u:1671": " ekasmiñ śravaṇe dīrghā himavān asti mudrikā /",
    "GSP27moksop_u:1672": " apare 'pi mahāmeruḥ kāntā kāñcanakarṇikā //MU_1,24.23//",
    "GSP27moksop_u:1673": " atraiva kuṇḍale lole candrārkau gaṇḍamaṇḍale /",
    "GSP27moksop_u:1674": " lokālokācalaśreṇī sarvataḥ kaṭimekhalā //MU_1,24.24//",
    "GSP27moksop_u:1675": " itaś cetaś ca gacchantī vidyudvalayavarṇikā /",
    "GSP27moksop_u:1676": " anilāndolitā bhāti nīradāṃśukapaṭṭikā //MU_1,24.25//",
    "GSP27moksop_u:1677": " musulaiḥ paṭṭisaiś śūlaiḥ prāsais tomaramudgaraiḥ /",
    "GSP27moksop_u:1678": " tīkṣṇaiḥ kṣīṇajagadvrātakṛtāntair iva sambhṛtaiḥ //MU_1,24.26//",
    "GSP27moksop_u:1679": " saṃsārabandhanādīrghe pāśe kālakaracyute /",
    "GSP27moksop_u:1680": " śeṣabhogamahāsūtre protair mālāsya śobhate //MU_1,24.27//",
    "GSP27moksop_u:1681": " jīvollasanmakarikāratnatejobhir ujjvalā /",
    "GSP27moksop_u:1682": " saptābdhikaṅkaṇaśreṇī bhujayor asya bhūṣaṇam //MU_1,24.28//",
    "GSP27moksop_u:1683": " vyavahāramahāvartā sukhaduḥkhaparamparā /",
    "GSP27moksop_u:1684": " rajaḥpūrṇā tamaśśyāmā romālī tasya rājate //MU_1,24.29//",
    "GSP27moksop_u:1685": " evamprāyāṃ sa kalpānte kṛtāntas tāṇḍavodbhaṭām /",
    "GSP27moksop_u:1686": " upasaṃhṛtya nṛttehāṃ sṛṣṭyā saha maheśvaraḥ //MU_1,24.30//",
    "GSP27moksop_u:1687": " punar hāsyamayīṃ nṛttalīlāṃ sarvasvarūpiṇīm /",
    "GSP27moksop_u:1688": " tanotīmāṃ jarāduḥkhaśokābhinayabhūṣitām //MU_1,24.31//",
    "GSP27moksop_u:1689": " bhūyaḥ karoti bhuvanāni vanāntarāṇi lokāntarāṇi janajālakakalpanāṃ ca /",
    "GSP27moksop_u:1690": " ācāracārukalanāṃ ca calācalāṃ ca paṅkād yathārbhakajano racanām akhinnaḥ //MU_1,24.32//",
    "GSP27moksop_u:1691": " kṛtāntavilasitaṃ nāma sargaḥ",
    "GSP27moksop_u:1692": " pañcaviṃśas sargaḥ",
    "GSP27moksop_u:1693": " rāmaḥ:",
    "GSP27moksop_u:1694": " vṛtte 'sminn eva caiteṣāṃ kālādīnāṃ mahāmune /",
    "GSP27moksop_u:1695": " saṃsāranāmni kaivāsthā mādṛśānāṃ bhavatv iha //MU_1,25.1//",
    "GSP27moksop_u:1696": " vikrītā iva tiṣṭhāma etair daivādibhir vayam /",
    "GSP27moksop_u:1697": " dhūrtaiḥ prapañcacaturair mugdhā vanamṛgā iva //MU_1,25.2//",
    "GSP27moksop_u:1698": " eṣo 'nāryasamācāraḥ kālaḥ kavalanonmukhaḥ /",
    "GSP27moksop_u:1699": " jagaty avirataṃ lokaṃ pātayaty āpadarṇave //MU_1,25.3//",
    "GSP27moksop_u:1700": " dahaty ante durāśābhir daivo dāruṇaceṣṭayā /",
    "GSP27moksop_u:1701": " lokaṃ puṣpanikāśābhir jvālābhir dahano yathā //MU_1,25.4//",
    "GSP27moksop_u:1702": " dhṛtiṃ vidhurayaty ekāmayadā rūpavallabhā /",
    "GSP27moksop_u:1703": " strītvāt svabhāvacapalā niyatir niyamonmukhī //MU_1,25.5//",
    "GSP27moksop_u:1704": " grasate 'virataṃ bhūtajālaṃ sarpa ivānilam /",
    "GSP27moksop_u:1705": " kṛtāntaḥ karkaśācāro jarāṃ nītvā jagadvapuḥ //MU_1,25.6//",
    "GSP27moksop_u:1706": " yamanirghṛṇarājendro nārtaṃ nāmānukampate /",
    "GSP27moksop_u:1707": " sarvabhūtadayācāro jano durlabhatāṃ gataḥ //MU_1,25.7//",
    "GSP27moksop_u:1708": " sarvā eva mune phalguvibhavā bhūtajātayaḥ /",
    "GSP27moksop_u:1709": " duḥkhāyaiva durantāya dāruṇā lobhabhūmayaḥ //MU_1,25.8//",
    "GSP27moksop_u:1710": " āyur atyantataralaṃ mṛtyur ekas tu niṣṭhuraḥ /",
    "GSP27moksop_u:1711": " tāruṇyaṃ cātitaralaṃ bālyaṃ jaḍatayā hṛtam //MU_1,25.9//",
    "GSP27moksop_u:1712": " kalākalaṅkito loko bandhavo bhavabandhanam /",
    "GSP27moksop_u:1713": " bhogā bhavamahārogās tṛṣṇā ca mṛgatṛṣṇikā //MU_1,25.10//",
    "GSP27moksop_u:1714": " śatravaś cendriyāṇy eva satyaṃ yātam asatyatām /",
    "GSP27moksop_u:1715": " praharaty ātmanaivātmā mana eva manoripuḥ //MU_1,25.11//",
    "GSP27moksop_u:1716": " ahaṅkāraḥ kalaṅkāya buddhayaḥ paripelavāḥ /",
    "GSP27moksop_u:1717": " kriyā duṣphaladāyinyo līlās strīniṣṭhatāṃ gatāḥ //MU_1,25.12//",
    "GSP27moksop_u:1718": " vāñchāviṣayaśālinyas sacamatkṛtayaḥ kṛtāḥ /",
    "GSP27moksop_u:1719": " nāryo doṣapatākinyo rasā nīrasatāṃ gatāḥ //MU_1,25.13//",
    "GSP27moksop_u:1720": " vastv avastutayā cāttaṃ dattaṃ cittam ahaṅkṛtau /",
    "GSP27moksop_u:1721": " abhāvarodhitā bhāvā bhavānto nādhigamyate //MU_1,25.14//",
    "GSP27moksop_u:1722": " tapyate kevalaṃ sādho matir ākulitāntarā /",
    "GSP27moksop_u:1723": " rāgorago vilasati virāgaṃ nopagacchati //MU_1,25.15//",
    "GSP27moksop_u:1724": " rajoguṇāhatā dṛṣṭis tamas samparivardhate /",
    "GSP27moksop_u:1725": " na cādhigamyate sattvaṃ tattvam atyantadūrataḥ //MU_1,25.16//",
    "GSP27moksop_u:1726": " sthitir asthiratāṃ yātā mṛtir āgamanonmukhī /",
    "GSP27moksop_u:1727": " dhṛtir vaidhuryam āyāti ratir nityam avastuni //MU_1,25.17//",
    "GSP27moksop_u:1728": " matir māndyena malinā pātaikaparamaṃ vapuḥ /",
    "GSP27moksop_u:1729": " jvalatīva jarā dehe pravisphūrjati duṣkṛtam //MU_1,25.18//",
    "GSP27moksop_u:1730": " yatnena yāti yuvatā dūre sajjanasaṅgatiḥ /",
    "GSP27moksop_u:1731": " gatir na vidyate kācit kvacin nodeti satyatā //MU_1,25.19//",
    "GSP27moksop_u:1732": " mano vimuhyatīvāntar muditā dūrato gatā /",
    "GSP27moksop_u:1733": " nojjvalā karuṇodeti dūrād āyāti nīcatā //MU_1,25.20//",
    "GSP27moksop_u:1734": " dhīratādhīratām eti pātotpātaparo janaḥ /",
    "GSP27moksop_u:1735": " sulabho durjanāśleṣo durlabhas sādhusaṅgamaḥ //MU_1,25.21//",
    "GSP27moksop_u:1736": " āgamāpāyino bhāvā bhāvanā bhavabandhanī /",
    "GSP27moksop_u:1737": " nīyate kevalaṃ kvāpi nityaṃ bhūtaparamparā //MU_1,25.22//",
    "GSP27moksop_u:1738": " diśo 'pi hi na dṛśyante deśo 'py avyapadeśabhāk /",
    "GSP27moksop_u:1739": " śailā api hi śīryante kaivāsthā mādṛśe jane //MU_1,25.23//",
    "GSP27moksop_u:1740": " dravanty api samudrāś ca śīryante tārakā api /",
    "GSP27moksop_u:1741": " siddhā api na sidhyanti kaivāsthā mādṛśe jane //MU_1,25.24//",
    "GSP27moksop_u:1742": " adyate 'sattayāpi dyaur bhuvanaṃ cāpi bhajyate /",
    "GSP27moksop_u:1743": " dharāpi yāti vaidhuryaṃ kaivāsthā mādṛśe jane //MU_1,25.25//",
    "GSP27moksop_u:1744": " dānavā api dīryante dhruvo 'py adhruvajīvitaḥ /",
    "GSP27moksop_u:1745": " amarā api māryante kaivāsthā mādṛśe jane //MU_1,25.26//",
    "GSP27moksop_u:1746": " śakro 'py ākramyate śakrair yamo 'pi hi niyamyate /",
    "GSP27moksop_u:1747": " vāyor apy asty avāyutvaṃ kaivāsthā mādṛśe jane //MU_1,25.27//",
    "GSP27moksop_u:1748": " somo 'pi vyomatām eti mārtāṇḍo 'py eti khaṇḍanām /",
    "GSP27moksop_u:1749": " rugṇatām agnir apy eti kaivāsthā mādṛśe jane //MU_1,25.28//",
    "GSP27moksop_u:1750": " parameṣṭhy apy aniṣṭhāvān harate harim apy ajaḥ /",
    "GSP27moksop_u:1751": " bhavo 'py abhavatāṃ yāti kaivāsthā mādṛśe jane //MU_1,25.29//",
    "GSP27moksop_u:1752": " kālaś śakalatām eti niyatiś cāpi nīyate /",
    "GSP27moksop_u:1753": " kham apy ālīyate 'nante kaivāsthā mādṛśe jane //MU_1,25.30//",
    "GSP27moksop_u:1754": " aśravyāvācyadurdarśatantreṇājñātamūrtinā /",
    "GSP27moksop_u:1755": " bhuvanāni viḍambyante kenacid bhramadāyinā //MU_1,25.31//",
    "GSP27moksop_u:1756": " ahaṅkārakalām etya sarvatrāntaravāsinā /",
    "GSP27moksop_u:1757": " na so 'sti triṣu lokeṣu yas teneha na bādhyate //MU_1,25.32//",
    "GSP27moksop_u:1758": " śilāśailakaṭapreṣu sāśvasūto divākaraḥ /",
    "GSP27moksop_u:1759": " vanapāṣāṇavan nityam avaśaḥ paridolyate //MU_1,25.33//",
    "GSP27moksop_u:1760": " dharāgolakam antassthasurāsuragaṇāspadam /",
    "GSP27moksop_u:1761": " veṣṭyate dhiṣṇyacakreṇa pakvākṣoṭam iva tvacā //MU_1,25.34//",
    "GSP27moksop_u:1762": " divi devā bhuvi narāḥ pātāle 'surabhoginaḥ /",
    "GSP27moksop_u:1763": " kalpitāḥ kalpamātreṇa nīyante jarjarāṃ daśām //MU_1,25.35//",
    "GSP27moksop_u:1764": " kāmaś ca jagatīśānaraṇalabdhaparākramaḥ /",
    "GSP27moksop_u:1765": " akrameṇaiva vikrānto lokam ākramya valgati //MU_1,25.36//",
    "GSP27moksop_u:1766": " vasanto mattamātaṅgo madaiḥ kusumavarṣaṇaiḥ /",
    "GSP27moksop_u:1767": " āmoditakakupcakraś ceto nayati vakratām //MU_1,25.37//",
    "GSP27moksop_u:1768": " anuraktāṅganālokalocanālokitākṛti /",
    "GSP27moksop_u:1769": " spaṣṭīkartuṃ manaś śakto na viveko mahān api //MU_1,25.38//",
    "GSP27moksop_u:1770": " paropakārakāriṇyā parārtyā paritaptayā /",
    "GSP27moksop_u:1771": " buddha eva sukhī manye svārthaśītalayā dhiyā //MU_1,25.39//",
    "GSP27moksop_u:1772": " utpannadhvaṃsinaḥ kālavaḍavānalapātinaḥ /",
    "GSP27moksop_u:1773": " saṅkhyātuṃ kena śakyante kallolā jīvitāmbudheḥ //MU_1,25.40//",
    "GSP27moksop_u:1774": " sarva eva narā mohād durāśāpāśapātinaḥ /",
    "GSP27moksop_u:1775": " doṣagulmakasāraṅgā nigīrṇā janmajaṅgale //MU_1,25.41//",
    "GSP27moksop_u:1776": " saṅkṣīyate jagati janmaparamparāsu lokasya tair iha kukarmabhir āyur etat /",
    "GSP27moksop_u:1777": " ākāśapādapalatākṛtapāśakalpaṃ yeṣāṃ phalaṃ na hi vicāravido 'pi vidmaḥ //MU_1,25.42//",
    "GSP27moksop_u:1778": " adyotsavo 'yam ṛtur eṣa tatheha yātrā te bandhavas sukham idaṃ sa viśeṣabhogaḥ /",
    "GSP27moksop_u:1779": " itthaṃ mudhaiva kalayan svavikalpajālam ālolapelavamatir galatīha lokaḥ //MU_1,25.43//",
    "GSP27moksop_u:1780": " durvilāsavarṇanaṃ nāma sargaḥ",
    "GSP27moksop_u:1781": " ṣaḍviṃśas sargaḥ",
    "GSP27moksop_u:1782": " rāmaḥ:",
    "GSP27moksop_u:1783": " anyac ca tātātitarām aramye manorame veha jagatsvarūpe /",
    "GSP27moksop_u:1784": " na kiñcid apy eti tad arthajātaṃ yenātiviśrāntim upaiti cetaḥ //MU_1,26.1//",
    "GSP27moksop_u:1785": " bālye gate kalpitakelilole vayomṛge dāradarīṣu kīrṇe /",
    "GSP27moksop_u:1786": " śarīrake jarjaratāṃ prayāte vidūyate kevalam eva lokaḥ //MU_1,26.2//",
    "GSP27moksop_u:1787": " jarātuṣārābhihatāṃ śarīrasarojinīṃ dūratare vihāya /",
    "GSP27moksop_u:1788": " kṣaṇād gate jīvitacañcarīke janasya saṃsārasaro viśuṣkam //MU_1,26.3//",
    "GSP27moksop_u:1789": " yadā yadā pākam upaiti nūnaṃ tadā tadeyaṃ natim ātanoti /",
    "GSP27moksop_u:1790": " jarābharānalpanavaprasūnavijarjarā kāyalatā narāṇām //MU_1,26.4//",
    "GSP27moksop_u:1791": " tṛṣṇānadī sāratarapravāhagrastākhilānantapadārthajātā /",
    "GSP27moksop_u:1792": " taṭasthasantoṣasuvṛkṣamūlanikāṣadakṣā vahatīha loke //MU_1,26.5//",
    "GSP27moksop_u:1793": " śarīranauś carmanibaddhabandhā bhavāmbudhāv ālulitā bhramantī /",
    "GSP27moksop_u:1794": " pravroḍyate pañcabhir indriyākhyair adho vahantī makarair adhīnā //MU_1,26.6//",
    "GSP27moksop_u:1795": " tṛṣṇālatākānanacāriṇo 'mī śākhāśataṃ kāmamahīruheṣu /",
    "GSP27moksop_u:1796": " paribhramantaḥ kṣapayanti kāmam manomṛgā no phalam āpnuvanti //MU_1,26.7//",
    "GSP27moksop_u:1797": " kṛcchreṣu dūrāstaviṣādamohās svāmyeṣv anutsiktamano'bhirāmāḥ /",
    "GSP27moksop_u:1798": " sudurlabhās samprati sundarībhir anāhatāntaḥkaraṇā mahāntaḥ //MU_1,26.8//",
    "GSP27moksop_u:1799": " taranti mātaṅgaghaṭātaraṅgaṃ raṇāmbudhiṃ ye mayi te na śūrāḥ /",
    "GSP27moksop_u:1800": " śūrās ta eveha manastaraṅgaṃ ye hīndriyāmbhodhim imaṃ taranti //MU_1,26.9//",
    "GSP27moksop_u:1801": " akliṣṭaparyantaphalābhirāmā na dṛśyate kasyacid eva kācit /",
    "GSP27moksop_u:1802": " kriyā durāśāhatacittavṛtter yām etya viśrāntim upaiti lokaḥ //MU_1,26.10//",
    "GSP27moksop_u:1803": " kīrtyā jagad dikkuharaṃ pratāpaiś śriyā gṛhaṃ sattvabalena lakṣmīm /",
    "GSP27moksop_u:1804": " ye pūrayanty akṣatadharmabandhā na te jagatyāṃ sulabhā manuṣyāḥ //MU_1,26.11//",
    "GSP27moksop_u:1805": " apy antarasthaṃ giriśailabhitter vajrālayābhyantarasaṃsthitaṃ vā /",
    "GSP27moksop_u:1806": " sarvaṃ samāyānti samiddhavegās sarvāś śriyas santatam āpadaś ca //MU_1,26.12//",
    "GSP27moksop_u:1807": " putrāś ca dārāś ca dhanaṃ ca buddhyā prakalpyate tāta rasāyanaṃ va /",
    "GSP27moksop_u:1808": " sarvaṃ tu tan nopakaroty athānte yatrātiramyā viṣamūrchanaiva //MU_1,26.13//",
    "GSP27moksop_u:1809": " viṣādayukto viṣamām avasthām upāgataḥ kāyavayo'vasāne /",
    "GSP27moksop_u:1810": " bhāvān smaran svān abhidharmariktāñ jano jarāvān abhidahyate 'ntaḥ //MU_1,26.14//",
    "GSP27moksop_u:1811": " kāmārthadharmāptikṛśāntarābhiḥ kriyābhir ādau divasāni nītvā /",
    "GSP27moksop_u:1812": " cetaś calad barhiṇapiñchalolaṃ viśrāntim āgacchatu kena puṃsaḥ //MU_1,26.15//",
    "GSP27moksop_u:1813": " purogatair apy anavāptarūpais taraṅgiṇītuṅgataraṅgakalpaiḥ /",
    "GSP27moksop_u:1814": " kriyāphalair daivavaśād upetair viḍambyate bhinnarucir hi lokaḥ //MU_1,26.16//",
    "GSP27moksop_u:1815": " imāny amūnīti vibhāvitāni kāryāṇy aparyantamanoramāṇi /",
    "GSP27moksop_u:1816": " janasya jāyājanarañjanena jaṭājarāntaṃ jarayanti cetaḥ //MU_1,26.17//",
    "GSP27moksop_u:1817": " parṇāni śīrṇāni yathā tarūṇāṃ sametya janmāśu layaṃ prayānti /",
    "GSP27moksop_u:1818": " tathaiva lokās svavivekahīnās sametya gacchanti kuto 'py ahobhiḥ //MU_1,26.18//",
    "GSP27moksop_u:1819": " itas tato dūrataraṃ vihṛtya praviśya gehaṃ divasāvasāne /",
    "GSP27moksop_u:1820": " vivekilokāśrayisādhukarmarikte 'hni yāte ka upaiti nidrām //MU_1,26.19//",
    "GSP27moksop_u:1821": " vidrāvite śatrujane samaste samāgatāyām abhitaś ca lakṣmyām /",
    "GSP27moksop_u:1822": " sevyanta etāni sukhāni yāvat tāvat samāyāti kuto 'pi mṛtyuḥ //MU_1,26.20//",
    "GSP27moksop_u:1823": " kuto 'pi saṃvardhitatuccharūpair bhāvair amībhiḥ kṣaṇadṛṣṭanaṣṭaiḥ /",
    "GSP27moksop_u:1824": " vilobhyamānā janatā jagatyāṃ na vetty upāyātam aho na yātam //MU_1,26.21//",
    "GSP27moksop_u:1825": " yiyāsubhiḥ kālamukhaṃ kriyante janaiḍakais te hatakarmabandhāḥ /",
    "GSP27moksop_u:1826": " ye pīnatām eva balād upetya śarīrabandhe nanu te bhavanti //MU_1,26.22//",
    "GSP27moksop_u:1827": " ajasram āgacchati satvareyam anārataṃ gacchati satvaraiva /",
    "GSP27moksop_u:1828": " kuto 'pi lolā janatā jagatyāṃ taraṅgamālā kṣaṇabhaṅgureva //MU_1,26.23//",
    "GSP27moksop_u:1829": " prāṇāpahāraikaparā narāṇām mano manohāritayā haranti /",
    "GSP27moksop_u:1830": " raktacchadāṣ ṣaṭpadacañcalākṣyo viṣadrumā lolalatās striyaś ca //MU_1,26.24//",
    "GSP27moksop_u:1831": " ito 'nyataś copagatā mudhaiva samānasaṅketanibaddhabhāvā /",
    "GSP27moksop_u:1832": " yātrāsamāsaṅgasamā narāṇāṃ kalatramitravyavahāramāyā //MU_1,26.25//",
    "GSP27moksop_u:1833": " pradīpakāntiṣv iva bhuktabhūridaśāsv atisnehanibandhanīṣu /",
    "GSP27moksop_u:1834": " saṃsāramāyāsu calācalāsu na jñāyate tattvam atāttvikīṣu //MU_1,26.26//",
    "GSP27moksop_u:1835": " saṃsārasaṃrambhakucakrikeyam prāvṛṭpayobudbudabhaṅgurāpi /",
    "GSP27moksop_u:1836": " asāvadhānasya janasya buddhau cirasthirapratyayam ātanoti //MU_1,26.27//",
    "GSP27moksop_u:1837": " śobhojjvalā dainyavaśād vinaṣṭā guṇās sthitās samprati jarjaratve /",
    "GSP27moksop_u:1838": " āśvāsanā dūrataraṃ prayātā janasya hemanta ivābjinīṣu //MU_1,26.28//",
    "GSP27moksop_u:1839": " punaḥ punar daivavaśād upetya svadehabhāreṇa kṛtāpakāraḥ /",
    "GSP27moksop_u:1840": " vilūyate yatra taruḥ kuṭhārair āśvāsane tatra hi kaḥ prasaṅgaḥ //MU_1,26.29//",
    "GSP27moksop_u:1841": " manoramasyāpy atidoṣavṛtter antar vighātāya samutthitasya /",
    "GSP27moksop_u:1842": " viṣadrumasyeva janasya saṅgād āsādyate samprati mūrchanaiva //MU_1,26.30//",
    "GSP27moksop_u:1843": " kās tā dṛśo yāsu na santi doṣāḥ kās tā diśo yāsu na duḥkhadāhaḥ /",
    "GSP27moksop_u:1844": " kās tāḥ prajā yāsu na bhaṅguratvaṃ kās tāḥ kriyā yāsu na nāma māyā //MU_1,26.31//",
    "GSP27moksop_u:1845": " kalpābhidhānakṣaṇajīvino 'pi kalpaughasaṅkhyākalane viriñcāḥ /",
    "GSP27moksop_u:1846": " ataḥ kalāśālini kālajāle laghutvadīrghatvadhiyo 'py asatyāḥ //MU_1,26.32//",
    "GSP27moksop_u:1847": " sarvatra pāṣāṇamayā mahīdhrā mṛdā mahī dārubhir eva vṛkṣāḥ /",
    "GSP27moksop_u:1848": " māṃsair janāḥ pauruṣabaddhabhāvā nāpūrvam astīha vikārahīnam //MU_1,26.33//",
    "GSP27moksop_u:1849": " ālokyate cetanayānuviddhaḥ payonibaddho 'ṇucayo nabhassthaḥ /",
    "GSP27moksop_u:1850": " pṛthagvibhāgena padārthalakṣmyā etaj jagan netarad asti kiñcit //MU_1,26.34//",
    "GSP27moksop_u:1851": " camatkṛtiś ceha manasviloke cetaścamatkārakarī narāṇām /",
    "GSP27moksop_u:1852": " svapne 'pi sādho viṣayaṃ kadācit keṣāñcid apy eti na citrarūpā //MU_1,26.35//",
    "GSP27moksop_u:1853": " adyāpayāte tv api kalpanāyā ākāśavallīphalavanmahattve /",
    "GSP27moksop_u:1854": " udeti no 'lobhalavāhatānām udāravṛttāntamayī kathaiva //MU_1,26.36//",
    "GSP27moksop_u:1855": " ādātum icchan padam uttamānāṃ svacetasaivopahato 'dya lokaḥ /",
    "GSP27moksop_u:1856": " pataty aśaṅkaṃ paśur adrikūṭād ānīlavallīdalavāñchayeva //MU_1,26.37//",
    "GSP27moksop_u:1857": " avāntaranyastanirarthakāṃsacchāyālatāpattraphalaprasūnāḥ /",
    "GSP27moksop_u:1858": " śarīra eva kṣatasampadaś ca śvabhradrumā adyatanā narāś ca //MU_1,26.38//",
    "GSP27moksop_u:1859": " kvacij janā mārdavasundareṣu kvacit karāleṣu ca sañcaranti /",
    "GSP27moksop_u:1860": " daśāntarāleṣu nirantareṣu vanāntaṣaṇḍeṣv iva kṛṣṇaśārāḥ //MU_1,26.39//",
    "GSP27moksop_u:1861": " dhātur navāni divasaṃ prati bhīṣaṇāni ramyāṇi cāvalulitākhilamānavāni /",
    "GSP27moksop_u:1862": " kāryāṇi kaṣṭaphalapākahatodayāni vismāpayanti na śaṭhasya manāṃsi keṣām //MU_1,26.40//",
    "GSP27moksop_u:1863": " janaḥ kāmāsakto vividhakukalāvedanaparas samas svapne 'py asmiñ jagati sulabho nādya sujanaḥ /",
    "GSP27moksop_u:1864": " kriyā duḥkhāsaṅgād vidhuravidhurā nūnam akhilā na jāne netavyā katham iva daśā jīvitamayī //MU_1,26.41//",
    "GSP27moksop_u:1865": " anityatāpratipādanaṃ nāma sargaḥ",
    "GSP27moksop_u:1866": " saptaviṃśas sargaḥ",
    "GSP27moksop_u:1867": " rāmaḥ:",
    "GSP27moksop_u:1868": " yac cedaṃ dṛśyate kiñcij jagat sthāvarajaṅgamam /",
    "GSP27moksop_u:1869": " tat sarvam asthiraṃ brahman svapnasaṅgamasannibham //MU_1,27.1//",
    "GSP27moksop_u:1870": " śuṣkasāgarasaṅkāśo nikhāto yo 'dya dṛśyate /",
    "GSP27moksop_u:1871": " sa prātar abhrasaṃvīto nagas sampadyate mune //MU_1,27.2//",
    "GSP27moksop_u:1872": " yo vanavyūhavistīrṇo vilīḍhagagano 'calaḥ /",
    "GSP27moksop_u:1873": " dinair eva sa yāty urvīsamatāṃ kūpatāṃ ca vā //MU_1,27.3//",
    "GSP27moksop_u:1874": " yad aṅgam adya saṃvītaṃ kauśeyasragvilepanaiḥ /",
    "GSP27moksop_u:1875": " digambaraṃ tad eva śvo dūre viśaritāvaṭe //MU_1,27.4//",
    "GSP27moksop_u:1876": " yatrādya nagaraṃ dṛṣṭaṃ vicitrācāracañcalam /",
    "GSP27moksop_u:1877": " tatraivodeti divasais saṃśūnyāraṇyadhanvatā //MU_1,27.5//",
    "GSP27moksop_u:1878": " yaḥ pumān adya tejasvī maṇḍalāny adhitiṣṭhati /",
    "GSP27moksop_u:1879": " sa bhasmakūṭatāṃ rājan divasair eva gacchati //MU_1,27.6//",
    "GSP27moksop_u:1880": " araṇyānī mahābhīmā yā nabhomaṇḍalopamā /",
    "GSP27moksop_u:1881": " patākācchāditākāśā saiva sampadyate purī //MU_1,27.7//",
    "GSP27moksop_u:1882": " yā latāvalitā bhīmā bhāty adya vipināvalī /",
    "GSP27moksop_u:1883": " divasair eva sā yāti mune marumahīpadam //MU_1,27.8//",
    "GSP27moksop_u:1884": " salilaṃ sthalatāṃ yāti sthalī bhavati vāribhūḥ /",
    "GSP27moksop_u:1885": " viparyasyati sarvaṃ hi sakāṣṭhāmbutṛṇaṃ jagat //MU_1,27.9//",
    "GSP27moksop_u:1886": " anityaṃ yauvanaṃ bālyaṃ śarīraṃ dravyasañcayāḥ /",
    "GSP27moksop_u:1887": " bhāvād bhāvāntaraṃ yānti taraṅgavad anāratam //MU_1,27.10//",
    "GSP27moksop_u:1888": " vātāttadīpakaśikhālolaṃ jagati jīvitam /",
    "GSP27moksop_u:1889": " taḍitsphuraṇasaṅkāśā padārthaśrīr jagattraye //MU_1,27.11//",
    "GSP27moksop_u:1890": " viparyāsam iyaṃ yāti bhūribhūtaparamparā /",
    "GSP27moksop_u:1891": " bījarāśir ivājasraṃ prathamānaḥ punaḥ punaḥ //MU_1,27.12//",
    "GSP27moksop_u:1892": " manaḥpavanaparyastabhūribhūtarajaḥpaṭā /",
    "GSP27moksop_u:1893": " pātotpātaparāvartavarābhinayabhūṣitā //MU_1,27.13//",
    "GSP27moksop_u:1894": " ālakṣyate sthitir iyaṃ jāgatī janitabhramā /",
    "GSP27moksop_u:1895": " nṛttāveśavivṛtteva saṃsārārabhaṭīnaṭī //MU_1,27.14//",
    "GSP27moksop_u:1896": " gandharvanagarākāraviparyāsavidhāyinī /",
    "GSP27moksop_u:1897": " apāṅgabhaṅgurodāravyavahāramanoramā //MU_1,27.15//",
    "GSP27moksop_u:1898": " taḍittaralam ālokam ātanvānā punaḥ punaḥ /",
    "GSP27moksop_u:1899": " saṃsārarañjanā brahman nṛttamatteva rājate //MU_1,27.16//",
    "GSP27moksop_u:1900": " divasās te mahāntas te sampadas tāḥ kriyāś ca tāḥ /",
    "GSP27moksop_u:1901": " sarvaṃ smṛtipadaṃ yātaṃ yāmo vayam api kṣaṇāt //MU_1,27.17//",
    "GSP27moksop_u:1902": " pratyahaṃ kṣayam āyāti pratyahaṃ jāyate punaḥ /",
    "GSP27moksop_u:1903": " adyāpi hatarūpāyā nānto 'syā dagdhasaṃsṛteḥ //MU_1,27.18//",
    "GSP27moksop_u:1904": " tiryaktvaṃ puruṣā yānti tiryañco naratām api /",
    "GSP27moksop_u:1905": " devāś cādevatāṃ caite kim eveha vibho sthiram //MU_1,27.19//",
    "GSP27moksop_u:1906": " racayan raśmijālena rātryahāni punaḥ punaḥ /",
    "GSP27moksop_u:1907": " ativāhya raviḥ kālaṃ vināśāvadhim īkṣate //MU_1,27.20//",
    "GSP27moksop_u:1908": " brahmā viṣṇuś ca rudraś ca sarvā vā bhūtajātayaḥ /",
    "GSP27moksop_u:1909": " nāśam evānudhāvanti salilānīva vāḍavam //MU_1,27.21//",
    "GSP27moksop_u:1910": " dyauḥ kṣamā vāyur ākāśaṃ parvatās sarito diśaḥ /",
    "GSP27moksop_u:1911": " vināśavāḍavasyaitat sarvaṃ saṃśuṣkam indhanam //MU_1,27.22//",
    "GSP27moksop_u:1912": " dhanāni bandhavo bhṛtyā mitrāṇi vibhavāś ca ye /",
    "GSP27moksop_u:1913": " vināśabhayabhītasya sarvaṃ nīrasatāṃ gatam //MU_1,27.23//",
    "GSP27moksop_u:1914": " svadante tāvad evaite bhāvā jagati dhīmataḥ /",
    "GSP27moksop_u:1915": " yāvat smṛtipathaṃ yāti na vināśakurākṣasaḥ //MU_1,27.24//",
    "GSP27moksop_u:1916": " kṣaṇam aiśvaryam āyāti kṣaṇam eti daridratā /",
    "GSP27moksop_u:1917": " kṣaṇaṃ vigatarogatvaṃ kṣaṇam āgatarogatā //MU_1,27.25//",
    "GSP27moksop_u:1918": " pratikṣaṇaṃ viparyāsadāyinā mahatāmunā /",
    "GSP27moksop_u:1919": " jagadbhrameṇa ke nāma dhīmanto 'pi na mohitāḥ //MU_1,27.26//",
    "GSP27moksop_u:1920": " tamaḥpaṅkasamālabdhaṃ kṣaṇam ākāśamaṇḍalam /",
    "GSP27moksop_u:1921": " kṣaṇaṃ kanakaniṣṣyandakomalālokasundaram //MU_1,27.27//",
    "GSP27moksop_u:1922": " kṣaṇaṃ jaladanīlābjamālāvalitakoṭaram /",
    "GSP27moksop_u:1923": " kṣaṇam uḍḍāmararavaṃ kṣaṇaṃ mūkam avasthitam //MU_1,27.28//",
    "GSP27moksop_u:1924": " kṣaṇaṃ tārāvilasitaṃ kṣaṇam arkeṇa bhūṣitam /",
    "GSP27moksop_u:1925": " kṣaṇam indukṛtāhlādaṃ kṣaṇaṃ sarvabahiṣkṛtam //MU_1,27.29//",
    "GSP27moksop_u:1926": " āgamāpāyaparayā sthityā saṃsthitanāśayā /",
    "GSP27moksop_u:1927": " na bibhetīha saṃsāre dhīro 'pi ka ivānayā //MU_1,27.30//",
    "GSP27moksop_u:1928": " āpadaḥ kṣaṇam āyānti kṣaṇam āyānti sampadaḥ /",
    "GSP27moksop_u:1929": " kṣaṇaṃ janmātha maraṇaṃ mune kim iva na kṣaṇam //MU_1,27.31//",
    "GSP27moksop_u:1930": " prāg āsīd anya eveha jātas tv anyetaro dinaiḥ /",
    "GSP27moksop_u:1931": " apy ekarūpaṃ bhagavan kiñcid asti na susthitam //MU_1,27.32//",
    "GSP27moksop_u:1932": " ghaṭasya paṭatā dṛṣṭā paṭasyāpi ghaṭasthitiḥ /",
    "GSP27moksop_u:1933": " na tad asti na yad dṛṣṭaṃ viparyasyati saṃsṛtiḥ //MU_1,27.33//",
    "GSP27moksop_u:1934": " aśūreṇa hataś śūra ekenāpi śataṃ hatam /",
    "GSP27moksop_u:1935": " prākṛtāḥ prabhutāṃ yātās sarvam āvartate jagat //MU_1,27.34//",
    "GSP27moksop_u:1936": " janateyaṃ viparyāsam ajasram anugacchati /",
    "GSP27moksop_u:1937": " jaḍaspandaparāmarśāt taraṅgānām ivāvalī //MU_1,27.35//",
    "GSP27moksop_u:1938": " bālyam adya dinair eva yauvanaśrīs tato jarā /",
    "GSP27moksop_u:1939": " dehe 'pi naikarūpatvaṃ kāsthā bāhyeṣu vastuṣu //MU_1,27.36//",
    "GSP27moksop_u:1940": " kṣaṇam ānanditām eti kṣaṇam eti viṣāditām /",
    "GSP27moksop_u:1941": " kṣaṇaṃ saumyatvam āyāti sarvasmin naṭavan manaḥ //MU_1,27.37//",
    "GSP27moksop_u:1942": " itaś cānyad itaś cānyad itaś cānyad ayaṃ vidhiḥ /",
    "GSP27moksop_u:1943": " racayan vastu nāyāti khedaṃ līlāsv ivārbhakaḥ //MU_1,27.38//",
    "GSP27moksop_u:1944": " cinoty unmādayaty atti nihanty āhanti cātmasāt /",
    "GSP27moksop_u:1945": " jagajjātam idaṃ dhātā pātotpātaśatair iha //MU_1,27.39//",
    "GSP27moksop_u:1946": " kṣaṇenānyad dinenānyat prātar anyad itas tataḥ /",
    "GSP27moksop_u:1947": " racayan vañcanādakṣo vidhir dṛṣṭo na kenacit //MU_1,27.40//",
    "GSP27moksop_u:1948": " yad adya tat tu na prātar yat prātas tat tu nādya ca /",
    "GSP27moksop_u:1949": " yad anyadā tu tan nādya sarvam āvartatetarām //MU_1,27.41//",
    "GSP27moksop_u:1950": " santatānīha duḥkhāni sukhāni viralāni ca /",
    "GSP27moksop_u:1951": " satataṃ rātryahānīva vivartante naraṃ prati //MU_1,27.42//",
    "GSP27moksop_u:1952": " āvirbhāvatirobhāvabhāgino bhavabhāvinaḥ /",
    "GSP27moksop_u:1953": " janasya sthiratāṃ yānti nāpado na ca sampadaḥ //MU_1,27.43//",
    "GSP27moksop_u:1954": " padāt padam ayaṃ pāpas sarvam āpadi pātayan /",
    "GSP27moksop_u:1955": " helāvivalitāśeṣaḥ khalakālalavas sthitaḥ //MU_1,27.44//",
    "GSP27moksop_u:1956": " samaviṣamadaśāvipākabhinnās tribhuvanabhūtaparamparāphalaughāḥ /",
    "GSP27moksop_u:1957": " samayapavanapātitāḥ patanti pratidinam ātatasaṃsṛtidrumebhyaḥ //MU_1,27.45//",
    "GSP27moksop_u:1958": " virataviparyāsapratipādanaṃ nāma sargaḥ",
    "GSP27moksop_u:1959": " aṣṭāviṃśas sargaḥ",
    "GSP27moksop_u:1960": " rāmaḥ:",
    "GSP27moksop_u:1961": " iti medhopadāvāgnidagdhe mahati cetasi /",
    "GSP27moksop_u:1962": " prasphuranti na bhogāśā mṛgatṛṣṇās sarassv iva //MU_1,28.1//",
    "GSP27moksop_u:1963": " pratyahaṃ cātikaṭutām eti saṃsārasaṃsṛtiḥ /",
    "GSP27moksop_u:1964": " kālapākavaśollāsirasā nimbalatā yathā //MU_1,28.2//",
    "GSP27moksop_u:1965": " vṛddhim āyāti daurjanyaṃ saujanyaṃ yāti tānavam /",
    "GSP27moksop_u:1966": " karañjakarkaśe rājan pratyahaṃ janacetasi //MU_1,28.3//",
    "GSP27moksop_u:1967": " bhajyate bhuvi maryādā jhagity eva diśaṃ prati /",
    "GSP27moksop_u:1968": " śuṣkeva māṣaśimikā ṭāṅkārakaṭhināravam //MU_1,28.4//",
    "GSP27moksop_u:1969": " rājyebhyo bhogapūgebhyaś cintāvanto mahīśvarāḥ /",
    "GSP27moksop_u:1970": " nirastacintākalikā varam ekāntaśīlatā //MU_1,28.5//",
    "GSP27moksop_u:1971": " nānandāya mamodyānaṃ na sukhāya mama śriyaḥ /",
    "GSP27moksop_u:1972": " na harṣāya mamārthāśā śāmyāmi manasā saha //MU_1,28.6//",
    "GSP27moksop_u:1973": " anityaś cāsukho lokas tṛṣṇā tāta durudvahā /",
    "GSP27moksop_u:1974": " cāpalopahataṃ cetaḥ kathaṃ yāsyāmi nirvṛtim //MU_1,28.7//",
    "GSP27moksop_u:1975": " nābhinandāmi maraṇaṃ nābhinandāmi jīvitam /",
    "GSP27moksop_u:1976": " yathā tiṣṭhāmi tiṣṭhāmi tathaiva vigatajvaram //MU_1,28.8//",
    "GSP27moksop_u:1977": " kiṃ me rājyena kiṃ bhogaiḥ kim arthena kim īhitaiḥ /",
    "GSP27moksop_u:1978": " ahaṅkāravaśād etat sa eva galito mama //MU_1,28.9//",
    "GSP27moksop_u:1979": " janmāvalivaratrāyām indriyagranthayo dṛḍhāḥ /",
    "GSP27moksop_u:1980": " ye lagnās tadvimokṣārthaṃ ye yatante ta uttamāḥ //MU_1,28.10//",
    "GSP27moksop_u:1981": " dalitaṃ māninīlokair mano makaraketunā /",
    "GSP27moksop_u:1982": " komalaṃ khuraniṣpeṣaiḥ kamalaṃ kariṇā yathā //MU_1,28.11//",
    "GSP27moksop_u:1983": " adya cet svasthayā buddhyā munīndra na cikitsyate /",
    "GSP27moksop_u:1984": " bhūyaś cittacikitsāyāṃ kaḥ kilāvasaraḥ kutaḥ //MU_1,28.12//",
    "GSP27moksop_u:1985": " viṣaṃ viṣayavaiṣamyaṃ na viṣaṃ viṣam ucyate /",
    "GSP27moksop_u:1986": " janmāntaraghnā viṣayā ekadehaharaṃ viṣam //MU_1,28.13//",
    "GSP27moksop_u:1987": " na sukhāni na duḥkhāni na mitrāṇi na bandhavaḥ /",
    "GSP27moksop_u:1988": " na jīvitaṃ na maraṇaṃ bandhāya jñasya cetasaḥ //MU_1,28.14//",
    "GSP27moksop_u:1989": " tad bhavāmi yathā brahman pūrvāparavidāṃ vara /",
    "GSP27moksop_u:1990": " vītaśokabhayāyāso jñas tathopadiśāśu me //MU_1,28.15//",
    "GSP27moksop_u:1991": " vāsanājālavalitā duḥkhakaṇṭakasaṅkaṭā /",
    "GSP27moksop_u:1992": " nipātotpātabahalā bhīmarūpājñatāṭavī //MU_1,28.16//",
    "GSP27moksop_u:1993": " krakacograviniṣpeṣaṃ soḍhuṃ śakto 'smy ahaṃ mune /",
    "GSP27moksop_u:1994": " saṃsāravyavahārotthaṃ nāśāviṣamavaiśasam //MU_1,28.17//",
    "GSP27moksop_u:1995": " idaṃ nāstīdam astīti vyavahārijanabhramaḥ /",
    "GSP27moksop_u:1996": " dhunotīdaṃ calaṃ ceto rajorāśim ivānilaḥ //MU_1,28.18//",
    "GSP27moksop_u:1997": " tṛṣṇātantulavaprotajīvasañcayamauktikam /",
    "GSP27moksop_u:1998": " cidacchāṅgatayā nityaṃ prakaṭaṃ cittanāyakam //MU_1,28.19//",
    "GSP27moksop_u:1999": " saṃsārahāram aratiḥ kālavyālavibhūṣaṇam /",
    "GSP27moksop_u:2000": " troṭayāmy aham akrūrāṃ vāgurām iva kesarī //MU_1,28.20//",
    "GSP27moksop_u:2001": " nīhāraṃ hṛdayāṭavyāṃ manastimiram āśu me /",
    "GSP27moksop_u:2002": " kenacij jñānadīpena bhinddhi tattvavidāṃ vara //MU_1,28.21//",
    "GSP27moksop_u:2003": " vidyanta eveha na te mahātman durādhayo na kṣayam āpnuvanti /",
    "GSP27moksop_u:2004": " ye saṅgamenottamamānasānāṃ niśātamāṃsīva niśākareṇa //MU_1,28.22//",
    "GSP27moksop_u:2005": " āyur vāyuvighaṭṭitābjapaṭalīlambāmbuvad bhaṅguraṃ bhogā meghavitānamadhyavilasatsaudāminīcañcalāḥ /",
    "GSP27moksop_u:2006": " lolo yauvanalālanājalarayaś cety ākalayya drutaṃ mudraivādridṛḍhārpitā nanu mayā citte ciraṃ śāntaye //MU_1,28.23//",
    "GSP27moksop_u:2007": " sakalapadārthānāsthāpratipādanaṃ nāma sargaḥ",
    "GSP27moksop_u:2008": " ekonatriṃśas sargaḥ",
    "GSP27moksop_u:2009": " rāmaḥ:",
    "GSP27moksop_u:2010": " evam abhyutthitānarthasārthasaṅkaṭakoṭaram /",
    "GSP27moksop_u:2011": " jagad ālokya nirmagnaṃ mano mananakardame //MU_1,29.1//",
    "GSP27moksop_u:2012": " mano me bhramatīvedaṃ sambhramaś copajāyate /",
    "GSP27moksop_u:2013": " gātrāṇi parikampante pattrāṇīva jarattaroḥ //MU_1,29.2//",
    "GSP27moksop_u:2014": " anāptottamasantoṣacaryotsaṅgākulā matiḥ /",
    "GSP27moksop_u:2015": " śūnyāspadā bibhetīha bālevālpabaleśvarā //MU_1,29.3//",
    "GSP27moksop_u:2016": " vikalpebhyo luṭhanty etāś cāntaḥkaraṇavṛttayaḥ /",
    "GSP27moksop_u:2017": " śvabhrebhya iva sāraṅgyas tucchālambaviḍambitāḥ //MU_1,29.4//",
    "GSP27moksop_u:2018": " avivekāspadabhraṣṭāḥ kaṣṭe rūḍhā na satpade /",
    "GSP27moksop_u:2019": " andhakūpam ivāpannā varākāś cakṣurādayaḥ //MU_1,29.5//",
    "GSP27moksop_u:2020": " nāvasthitim upāyāti na ca yāti yathepsitam /",
    "GSP27moksop_u:2021": " cintā jīveśvarāyattā kāntevāpriyasadmani //MU_1,29.6//",
    "GSP27moksop_u:2022": " jarjarīkṛtya vastūni tyajantī bibhratī tathā /",
    "GSP27moksop_u:2023": " mārgaśīrṣāntavallīva dhṛtir vidhuratāṃ gatā //MU_1,29.7//",
    "GSP27moksop_u:2024": " apahastitasarvārtham anavasthitir āsthitā /",
    "GSP27moksop_u:2025": " gṛhītvotsṛjya cātmānam avasthitir avasthitā //MU_1,29.8//",
    "GSP27moksop_u:2026": " calitācalitenāntar avaṣṭambhena me matiḥ /",
    "GSP27moksop_u:2027": " daridrācchinnavṛkṣasya mūleneva viḍambyate //MU_1,29.9//",
    "GSP27moksop_u:2028": " cetaś cañcalam ābhogi bhuvanāntarvihāri ca /",
    "GSP27moksop_u:2029": " sambhramaṃ na jahātīdaṃ svavimānam ivāmaraḥ //MU_1,29.10//",
    "GSP27moksop_u:2030": " ato 'tuccham anāyāsam anupādhi gatabhramam /",
    "GSP27moksop_u:2031": " kiṃ tat sthitipadaṃ sādhu yatra śaṅkā na vidyate //MU_1,29.11//",
    "GSP27moksop_u:2032": " sarvārambhasamārambhās sujanā janakādayaḥ /",
    "GSP27moksop_u:2033": " vyavahāraparā eva katham uttamatāṃ gatāḥ //MU_1,29.12//",
    "GSP27moksop_u:2034": " lagnenāpi kilāṅgeṣu bahunā bahumānada /",
    "GSP27moksop_u:2035": " kathaṃ saṃsārapaṅkena pumān iha na lipyate //MU_1,29.13//",
    "GSP27moksop_u:2036": " kāṃ dṛṣṭiṃ samupāśritya bhavanto vītakalmaṣāḥ /",
    "GSP27moksop_u:2037": " mahānto vicarantīha jīvanmuktā mahāśayāḥ //MU_1,29.14//",
    "GSP27moksop_u:2038": " lobhayanto bhayāyaiva viṣayā bhogabhoginaḥ /",
    "GSP27moksop_u:2039": " bhaṅgurākāravibhavāḥ katham āyānti bhavyatām //MU_1,29.15//",
    "GSP27moksop_u:2040": " mohamātaṅgamṛditā kalaṅkakalitāntarā /",
    "GSP27moksop_u:2041": " paraṃ prasādam āyāti śemuṣīsarasī katham //MU_1,29.16//",
    "GSP27moksop_u:2042": " saṃsāra eva nivasañ jano vyavaharann api /",
    "GSP27moksop_u:2043": " na bandhaṃ katham āyāti padmapattre payo yathā //MU_1,29.17//",
    "GSP27moksop_u:2044": " ātmavat tṛṇavad vedaṃ sakalaṃ janayañ jagat /",
    "GSP27moksop_u:2045": " katham uttamatām eti manomanmatham aspṛśan //MU_1,29.18//",
    "GSP27moksop_u:2046": " kaṃ mahāpuruṣaṃ pāram upayātaṃ bhavodadheḥ /",
    "GSP27moksop_u:2047": " ācāreṇānusṛtyāyaṃ jano yāti na duṣkṛtam //MU_1,29.19//",
    "GSP27moksop_u:2048": " kiṃ tad yad ucitaṃ śreyaḥ kiṃ tat syād ucitaṃ phalam /",
    "GSP27moksop_u:2049": " vartitavyaṃ ca saṃsāre kathaṃ nāmāsamañjase //MU_1,29.20//",
    "GSP27moksop_u:2050": " tat tvaṃ kathaya me kiñcid yenāsya jagataḥ prabho /",
    "GSP27moksop_u:2051": " vedmi pūrvāparāṃ dhātuś ceṣṭitasyāsamasthitim //MU_1,29.21//",
    "GSP27moksop_u:2052": " hṛdayākāśaśaśinaś cetaso malamārjanam /",
    "GSP27moksop_u:2053": " yathā me jāyatāṃ brahmaṃs tathā nirvighnam ācara //MU_1,29.22//",
    "GSP27moksop_u:2054": " kim iha syād upādeyaṃ kiṃ vā heyam athetarat /",
    "GSP27moksop_u:2055": " kathaṃ viśrāntim āyātu cetaś capalam adrivat //MU_1,29.23//",
    "GSP27moksop_u:2056": " kena pāvanamantreṇa dussaṃsṛtiviṣūcikā /",
    "GSP27moksop_u:2057": " śāmyatīyam anāyāsam āyāsaśatakāriṇī //MU_1,29.24//",
    "GSP27moksop_u:2058": " kathaṃ śītalatām antar ānandatarumañjarīm /",
    "GSP27moksop_u:2059": " pūrṇacandra ivākṣīṇāṃ rākām āsādayāmy aham //MU_1,29.25//",
    "GSP27moksop_u:2060": " prāpyāntaḥpūrṇatām antar na śocāmi yathā punaḥ /",
    "GSP27moksop_u:2061": " santo bhavantas tattvajñās tathaivopadiśantu mām //MU_1,29.26//",
    "GSP27moksop_u:2062": " anuttamānandapadapradhānaviśrāntiriktaṃ hi mano mahātman /",
    "GSP27moksop_u:2063": " kadarthayantīha bhṛśaṃ vikalpāś śvāno vane deham ivālpajīvam //MU_1,29.27//",
    "GSP27moksop_u:2064": " prayojanaṃ nāma sargaḥ",
    "GSP27moksop_u:2065": " triṃśas sargaḥ",
    "GSP27moksop_u:2066": " rāmaḥ:",
    "GSP27moksop_u:2067": " proccavṛkṣacalatpattralambāmbukaṇabhaṅgure /",
    "GSP27moksop_u:2068": " āyuṣīśānaśītāṃśukalāmṛduni dehake //MU_1,30.1//",
    "GSP27moksop_u:2069": " kedāraviraṭadbhekakaṇṭhatvakkoṇabhaṅgure /",
    "GSP27moksop_u:2070": " vāgurāvalaye jantos suhṛtsvajanasaṅgame //MU_1,30.2//",
    "GSP27moksop_u:2071": " vāsanāvātavalitakadāśātaḍiti sphuṭe /",
    "GSP27moksop_u:2072": " mohaughamihikāmeghe ghanaṃ sphūrjati garjati //MU_1,30.3//",
    "GSP27moksop_u:2073": " nṛtyaty uttāṇḍavaṃ caṇḍe lole lobhakalāpini /",
    "GSP27moksop_u:2074": " suvikāsini sasphoṭam anarthakuṭajadrume //MU_1,30.4//",
    "GSP27moksop_u:2075": " krūre kṛtāntamārjāre sarvabhūtākhuhāriṇi /",
    "GSP27moksop_u:2076": " aśrutaspandasañcāre kuto 'py uparipātini //MU_1,30.5//",
    "GSP27moksop_u:2077": " ka upāyo gatiḥ kā vā kā cintā kas samāśrayaḥ /",
    "GSP27moksop_u:2078": " keneyam aśubhodarkā na bhavej jīvitāṭavī //MU_1,30.6//",
    "GSP27moksop_u:2079": " na tad asti pṛthivyāṃ vā divi deveṣu vā kvacit /",
    "GSP27moksop_u:2080": " sudhiyas tuccham apy etad yan na yāti naramyatām //MU_1,30.7//",
    "GSP27moksop_u:2081": " ayaṃ hi dagdhasaṃsāro nīrandhrakalanākulaḥ /",
    "GSP27moksop_u:2082": " kathaṃ susvādutām eti nīraso mūrkhatāṃ vinā //MU_1,30.8//",
    "GSP27moksop_u:2083": " āśāprativiṣā kena kṣīrasnānena ramyatām /",
    "GSP27moksop_u:2084": " upaiti puṣpaśubhreṇa madhuneva suvallarī //MU_1,30.9//",
    "GSP27moksop_u:2085": " apamṛṣṭamalodeti kṣālanenāmṛtadyutiḥ /",
    "GSP27moksop_u:2086": " manaścandramasaḥ kena tena kāmakalaṅkinaḥ //MU_1,30.10//",
    "GSP27moksop_u:2087": " dṛṣṭasaṃsāragatinā dṛṣṭādṛṣṭavināśinā /",
    "GSP27moksop_u:2088": " kena vā vyavahartavyaṃ saṃsāravanavīthiṣu //MU_1,30.11//",
    "GSP27moksop_u:2089": " rāgadveṣamahārogā bhogapūrvātipūtayaḥ /",
    "GSP27moksop_u:2090": " kathaṃ jantor na bādhante saṃsārāraṇyacāriṇaḥ //MU_1,30.12//",
    "GSP27moksop_u:2091": " kathaṃ ca vīravairāgnau patatāpi na dahyate /",
    "GSP27moksop_u:2092": " pāvake pārateneva rasena rasaśālinā //MU_1,30.13//",
    "GSP27moksop_u:2093": " yasmāt kila jagaty asmin vyavahārakriyāṃ vinā /",
    "GSP27moksop_u:2094": " na sthitis sambhavaty abdhau patitasyājalā yathā //MU_1,30.14//",
    "GSP27moksop_u:2095": " rāgadveṣavinirmuktā sukhaduḥkhavivarjitā /",
    "GSP27moksop_u:2096": " kṛśānor dāhahīneva śikhā nāstīha satkriyā //MU_1,30.15//",
    "GSP27moksop_u:2097": " manomananamāninyās satāpābhuvanatraye /",
    "GSP27moksop_u:2098": " kṣayo yuktiṃ vinā nāsti brūta tām alam uttamāḥ //MU_1,30.16//",
    "GSP27moksop_u:2099": " vyavahāravato yuktyā duḥkhaṃ nāyāti me yayā /",
    "GSP27moksop_u:2100": " atha vāvyavahārasya brūta tāṃ gatim uttamām //MU_1,30.17//",
    "GSP27moksop_u:2101": " tat kathaṃ kena vā kiṃ vā kṛtam uttamacetasā /",
    "GSP27moksop_u:2102": " pūrvaṃ yenaiti viśrāmaṃ paramaṃ pāvanaṃ manaḥ //MU_1,30.18//",
    "GSP27moksop_u:2103": " yathā jānāsi bhagavaṃs tathā mohanivṛttaye /",
    "GSP27moksop_u:2104": " brūhi me sādhavo yena yūyaṃ nirduḥkhatāṃ gatāḥ //MU_1,30.19//",
    "GSP27moksop_u:2105": " atha vā tādṛśī brahman yuktir yadi na vidyate /",
    "GSP27moksop_u:2106": " na vakti mama vā kaścid vidyamānām api sphuṭam //MU_1,30.20//",
    "GSP27moksop_u:2107": " svayaṃ caiva na cāpnomi tāṃ viśrāntim anuttamām /",
    "GSP27moksop_u:2108": " tad ahaṃ tyaktasarveho nirahaṅkāratāṃ gataḥ //MU_1,30.21//",
    "GSP27moksop_u:2109": " na bhokṣye na pibāmy ambu nāhaṃ paridadhe 'mbaram /",
    "GSP27moksop_u:2110": " karomi nāhaṃ vyāpāraṃ snānadānāśanādikam //MU_1,30.22//",
    "GSP27moksop_u:2111": " na ca tiṣṭhāmi kāryeṣu sampatsv āpaddaśāsu ca /",
    "GSP27moksop_u:2112": " na kiñcid abhivāñchāmi dehatyāgād ṛte mune //MU_1,30.23//",
    "GSP27moksop_u:2113": " kevalaṃ vigatāśaṅko nirmamo gatamatsaraḥ /",
    "GSP27moksop_u:2114": " maunam eveha tiṣṭhāmi lipikarmasv ivārpitaḥ //MU_1,30.24//",
    "GSP27moksop_u:2115": " atha krameṇa santyajya saśvāsocchvāsasaṃvidam /",
    "GSP27moksop_u:2116": " sanniveśaṃ tyajāmīmam anarthaṃ dehanāmakam //MU_1,30.25//",
    "GSP27moksop_u:2117": " nāham asya na me dehaś śāmyāmy asnehadīpavat /",
    "GSP27moksop_u:2118": " sarvam eva parityajya tyajāmīdaṃ kalevaram //MU_1,30.26//",
    "GSP27moksop_u:2119": " ity uktavān amalaśītakarābhirāmo rāmo mahattaravivekavikāsicetāḥ /",
    "GSP27moksop_u:2120": " tūṣṇīṃ babhūva purato mahatāṃ ghanānāṃ kekāravaśramavaśād iva nīlakaṇṭhaḥ //MU_1,30.27//",
    "GSP27moksop_u:2121": " rāghavapraśno nāma sargaḥ",
    "GSP27moksop_u:2122": " ekatriṃśas sargaḥ",
    "GSP27moksop_u:2123": " vālmīkiḥ:",
    "GSP27moksop_u:2124": " vadaty evaṃ manomohavinivṛttikaraṃ vacaḥ /",
    "GSP27moksop_u:2125": " rāme rājīvapattrākṣe tasmin rājakumārake //MU_1,31.1//",
    "GSP27moksop_u:2126": " sarve babhūvus tatrasthā vismayotphullalocanāḥ /",
    "GSP27moksop_u:2127": " dhṛtāmbarā deharuhair giraś śrotum ivodgataiḥ //MU_1,31.2//",
    "GSP27moksop_u:2128": " virāmavāsanāpāstasamastabhavavāsanāḥ /",
    "GSP27moksop_u:2129": " muhūrtam amṛtāmbhodhivīcīvilulitā iva //MU_1,31.3//",
    "GSP27moksop_u:2130": " tā giro rāmabhadrasya tasya citrārpitair iva /",
    "GSP27moksop_u:2131": " saṃśrutāś śṛṇukair antar ānandaparipīvaraiḥ //MU_1,31.4//",
    "GSP27moksop_u:2132": " vasiṣṭhaviśvāmitrādyair munibhis saṃsadi sthitaiḥ /",
    "GSP27moksop_u:2133": " jayantaghṛṣṭipramukhair mantribhir mantrakovidaiḥ //MU_1,31.5//",
    "GSP27moksop_u:2134": " nṛpair daśarathaprakhyaiḥ pauraiḥ pāraśavādibhiḥ /",
    "GSP27moksop_u:2135": " sāmantai rājaputraiś ca brāhmaṇair brahmavādibhiḥ //MU_1,31.6//",
    "GSP27moksop_u:2136": " tathā bhṛtyair amātyaiś ca pañjarasthaiś ca pakṣibhiḥ /",
    "GSP27moksop_u:2137": " krīḍāmṛgair gataspandais turaṅgair gatacarvaṇaiḥ //MU_1,31.7//",
    "GSP27moksop_u:2138": " kausalyāpramukhaiś caiva nijavātāyanasthitaiḥ /",
    "GSP27moksop_u:2139": " saṃśāntabhūṣaṇārāvair aspandair vanitāgaṇaiḥ //MU_1,31.8//",
    "GSP27moksop_u:2140": " udyānavallīnilayair viṭaṅkanilayair api /",
    "GSP27moksop_u:2141": " akṣubdhapakṣatatibhir vihagair viratāravaiḥ //MU_1,31.9//",
    "GSP27moksop_u:2142": " siddhair nabhaścaraiś caiva tathā gandharvakinnaraiḥ /",
    "GSP27moksop_u:2143": " nāradavyāsapulahapramukhair munipuṅgavaiḥ //MU_1,31.10//",
    "GSP27moksop_u:2144": " anyaiś ca devadeveśavidyādharamahoragaiḥ /",
    "GSP27moksop_u:2145": " rāmasya tā vicitrārthā mahodārā giraś śrutāḥ //MU_1,31.11//",
    "GSP27moksop_u:2146": " atha tūṣṇīṃ sthitavati rāme rājīvalocane /",
    "GSP27moksop_u:2147": " tasmin raghukulākāśaśaśāṅkasamasundare //MU_1,31.12//",
    "GSP27moksop_u:2148": " sādhuvādagirā sārdhaṃ siddhasārthasamīritā /",
    "GSP27moksop_u:2149": " vitānakasamā vyomnaḥ puṣpavṛṣṭiḥ papāta ha //MU_1,31.13//",
    "GSP27moksop_u:2150": " mandārakośaviśrāntabhramaradvandvanādinī /",
    "GSP27moksop_u:2151": " madirāmodasaundaryamuditonmadamānavā //MU_1,31.14//",
    "GSP27moksop_u:2152": " vyomavātavinunneva tārakāṇāṃ paramparā /",
    "GSP27moksop_u:2153": " patiteva dharāpīṭhaṃ svargastrīhasitacchaṭā //MU_1,31.15//",
    "GSP27moksop_u:2154": " vṛṣṭiṣv ekaśaranmeghalavāvalir iva cyutā /",
    "GSP27moksop_u:2155": " haiyyaṅgavīnapiṇḍānām īriteva paramparā //MU_1,31.16//",
    "GSP27moksop_u:2156": " himavṛṣṭir ivodārā muktāhāracayopamā /",
    "GSP27moksop_u:2157": " aindavī raśmimāleva kṣīrormīṇām ivātatiḥ //MU_1,31.17//",
    "GSP27moksop_u:2158": " kiñjalkāmodavalitā bhramadbhṛṅgakadambakā /",
    "GSP27moksop_u:2159": " sītkāragāyadāmodamadhurāniladolitā //MU_1,31.18//",
    "GSP27moksop_u:2160": " prabhramatketakavyūhā prasaratkairavotkarā /",
    "GSP27moksop_u:2161": " prapatatkundavalayā valatkuvalayālayā //MU_1,31.19//",
    "GSP27moksop_u:2162": " āpūritāṅganārāmagṛhacchādanacatvarā /",
    "GSP27moksop_u:2163": " udgrīvapuravāstavyavaranārīvilokitā //MU_1,31.20//",
    "GSP27moksop_u:2164": " nirabhrotpalasaṅkāśavyomavṛṣṭir anākulā /",
    "GSP27moksop_u:2165": " adṛṣṭapūrvā sarvasya janasya janitasmayā //MU_1,31.21//",
    "GSP27moksop_u:2166": " adṛṣṭapūrvā siddhaughakarotkarasamīritā /",
    "GSP27moksop_u:2167": " sā muhūrtacaturbhāge puṣpavṛṣṭiḥ papāta ha //MU_1,31.22//",
    "GSP27moksop_u:2168": " āpūritasabhāloke śānte kusumavarṣaṇe /",
    "GSP27moksop_u:2169": " imān siddhagaṇālāpāñ śuśruvus te sabhāsadaḥ //MU_1,31.23//",
    "GSP27moksop_u:2170": " ākalpaṃ siddhasenāsu bhramadbhir abhito divam /",
    "GSP27moksop_u:2171": " apūrvam adya tv asmābhiś śrutaṃ śrutirasāyanam //MU_1,31.24//",
    "GSP27moksop_u:2172": " yad anena kilodāram uktaṃ raghukulendunā /",
    "GSP27moksop_u:2173": " vītarāgatayā tad dhi vākpater apy agocaram //MU_1,31.25//",
    "GSP27moksop_u:2174": " aho vata mahat puṇyam adyāsmābhir idaṃ śrutam /",
    "GSP27moksop_u:2175": " vaco rāmamukhodbhūtam amṛtāhlādakaṃ dhiyaḥ //MU_1,31.26//",
    "GSP27moksop_u:2176": " upaśamāmṛtasundaram ādarād adhigatottamatāpadam eṣa yat /",
    "GSP27moksop_u:2177": " kathitavān ucitaṃ raghunandanas sapadi tena vayaṃ pratibodhitāḥ //MU_1,31.27//",
    "GSP27moksop_u:2178": " nabhaścarasādhuvādo nāma sargaḥ",
    "GSP27moksop_u:2179": " dvātriṃśas sargaḥ",
    "GSP27moksop_u:2180": " siddhāḥ:",
    "GSP27moksop_u:2181": " pāvanasyāsya vacasaḥ proktasya raghuketunā /",
    "GSP27moksop_u:2182": " nirṇayaṃ śrotum ucitaṃ vakṣyamāṇaṃ maharṣibhiḥ //MU_1,32.1//",
    "GSP27moksop_u:2183": " nāradavyāsapulahapramukhā munipuṅgavāḥ /",
    "GSP27moksop_u:2184": " āgacchatāśv avighnena sarva eva maharṣayaḥ //MU_1,32.2//",
    "GSP27moksop_u:2185": " patāmaḥ paritaḥ puṇyām etāṃ dāśarathīṃ sabhām /",
    "GSP27moksop_u:2186": " nīrandhrakanakāmbhojāṃ nalinīm iva ṣaṭpadāḥ //MU_1,32.3//",
    "GSP27moksop_u:2187": " vālmīkiḥ:",
    "GSP27moksop_u:2188": " ity uktvā sā samastaiva vyomāvāsanivāsinī /",
    "GSP27moksop_u:2189": " āpapāta sabhāṃ tatra divyā muniparamparā //MU_1,32.4//",
    "GSP27moksop_u:2190": " agrasthitamarutpṛṣṭharaṇadvīṇamunīśvarā /",
    "GSP27moksop_u:2191": " payaḥpīnaghanaśyāmavyāsamecakitāntarā //MU_1,32.5//",
    "GSP27moksop_u:2192": " bhṛgvaṅgiraḥpulastyādimunināyakamaṇḍitā /",
    "GSP27moksop_u:2193": " cyavanoddālakośīraśaralomādipālitā //MU_1,32.6//",
    "GSP27moksop_u:2194": " parasparaparāmarśād dussaṃsthānamṛgājinā /",
    "GSP27moksop_u:2195": " lolākṣamālāvalayā sukamaṇḍaludhāriṇī //MU_1,32.7//",
    "GSP27moksop_u:2196": " tārāvalir ivānyo'nyaṃ kṛtaśobhātiśāyinī /",
    "GSP27moksop_u:2197": " kausumī vṛṣṭir anyeva dvitīyevārkamaṇḍalī //MU_1,32.8//",
    "GSP27moksop_u:2198": " tārājāla ivāmbhodo vyāso hy atra vyarājata /",
    "GSP27moksop_u:2199": " tāraugha iva śītāṃśur nārado 'tra vyarājata //MU_1,32.9//",
    "GSP27moksop_u:2200": " deveṣv iva surādhīśaḥ pulastyo 'tra vyarājata /",
    "GSP27moksop_u:2201": " āditya iva devānām aṅgirāś ca vyarājata //MU_1,32.10//",
    "GSP27moksop_u:2202": " athāsyāṃ siddhasenāyāṃ patantyāṃ nabhaso rasāt /",
    "GSP27moksop_u:2203": " uttasthau munisampūrṇā tadā dāśarathī sabhā //MU_1,32.11//",
    "GSP27moksop_u:2204": " miśrībhūtā virejus te nabhaścaramahīcarāḥ /",
    "GSP27moksop_u:2205": " parasparavṛtāṅgābhā bhāsayanto diśo daśa //MU_1,32.12//",
    "GSP27moksop_u:2206": " veṇughaṇṭāvṛtakarā līlākamaladhāriṇaḥ /",
    "GSP27moksop_u:2207": " dūrvāṅkurākrāntaśikhās sacūḍāmaṇimūrdhajāḥ //MU_1,32.13//",
    "GSP27moksop_u:2208": " jaṭākaṭaprakapilā maulimālitamastakāḥ /",
    "GSP27moksop_u:2209": " prakoṣṭhagākṣavalayā māṇikyavalayānvitāḥ //MU_1,32.14//",
    "GSP27moksop_u:2210": " cīravalkalasaṃvītās srakkauśeyāvaguṇṭhitāḥ /",
    "GSP27moksop_u:2211": " vilolamekhalāpāśāś calanmuktākalāpinaḥ //MU_1,32.15//",
    "GSP27moksop_u:2212": " vasiṣṭhaviśvāmitrau tān pūjayām āsatuḥ kṣaṇāt /",
    "GSP27moksop_u:2213": " arghyaiḥ pādyair vacobhiś ca nabhaścaramahāgaṇān //MU_1,32.16//",
    "GSP27moksop_u:2214": " sarvācāreṇa siddhaughaṃ pūjayām āsa bhūpatiḥ /",
    "GSP27moksop_u:2215": " siddhaugho bhūpatiṃ caiva kuśalapraśnavārttayā //MU_1,32.17//",
    "GSP27moksop_u:2216": " tais taiḥ praṇayasaṃrambhair anyo'nyaṃ prāptasatkriyāḥ /",
    "GSP27moksop_u:2217": " upāviśan viṣṭareṣu nabhaścaramahīcarāḥ //MU_1,32.18//",
    "GSP27moksop_u:2218": " vacobhiḥ puṣpavarṣeṇa sādhuvādena cābhitaḥ /",
    "GSP27moksop_u:2219": " rāmaṃ taṃ pūjayām āsuḥ puraḥ praṇatam āsthitam //MU_1,32.19//",
    "GSP27moksop_u:2220": " āsāṃ cakre ca tatrāsau rājalakṣmyā virājitaḥ /",
    "GSP27moksop_u:2221": " viśvāmitro vasiṣṭhaś ca vāmadevaś ca mantriṇaḥ //MU_1,32.20//",
    "GSP27moksop_u:2222": " nārado devaputraś ca vyāsaś ca munipuṅgavaḥ /",
    "GSP27moksop_u:2223": " marīcir atha durvāsā munir āṅgirasas tathā //MU_1,32.21//",
    "GSP27moksop_u:2224": " kratuḥ pulastyaḥ pulahaś śaralomā munīśvaraḥ /",
    "GSP27moksop_u:2225": " vātsyāyano bharadvājo vālmīkir munipuṅgavaḥ //MU_1,32.22//",
    "GSP27moksop_u:2226": " uddālaka ṛcīkaś ca śaryātiś cyavanas tathā /",
    "GSP27moksop_u:2227": " ūṣmapāś ca ghṛtārciś ca śāluḍir vāluḍis tathā //MU_1,32.23//",
    "GSP27moksop_u:2228": " ete cānye ca bahavo vedavedāṅgapāragāḥ /",
    "GSP27moksop_u:2229": " jñātajñeyā mahātmānas saṃsthitās tatra nāyakāḥ //MU_1,32.24//",
    "GSP27moksop_u:2230": " vasiṣṭhaviśvāmitrābhyāṃ saha te nāradādayaḥ /",
    "GSP27moksop_u:2231": " idam ūcur anūcānā rāmam ānamitānanam //MU_1,32.25//",
    "GSP27moksop_u:2232": " aho vata kumāreṇa kalyāṇaguṇaśālinī /",
    "GSP27moksop_u:2233": " vāg uktā paramodāravirāgarasagarbhiṇī //MU_1,32.26//",
    "GSP27moksop_u:2234": " pariniṣṭhitavākyārthasubodham ucitaṃ sphuṭam /",
    "GSP27moksop_u:2235": " udāraṃ priyacaryārham avihvalam aviplutam //MU_1,32.27//",
    "GSP27moksop_u:2236": " abhivyaktapadaspaṣṭam iṣṭaṃ puṣṭaṃ ca tuṣṭimat /",
    "GSP27moksop_u:2237": " karoti rāghavaproktaṃ vacaḥ kasya na vismayam //MU_1,32.28//",
    "GSP27moksop_u:2238": " śatād ekatamasyaiva sarvodāracamatkṛteḥ /",
    "GSP27moksop_u:2239": " īpsitārthārpaṇaikāntadakṣā bhavati bhāratī //MU_1,32.29//",
    "GSP27moksop_u:2240": " kumāra tvāṃ vinā kasya vivekaphalaśālinī /",
    "GSP27moksop_u:2241": " evaṃ vikāsam āyāti prajñāvanalatā navā //MU_1,32.30//",
    "GSP27moksop_u:2242": " prajñādīpaśikhā yasya rāmasyeva hṛdi sthitā /",
    "GSP27moksop_u:2243": " prajvalaty alam ālokakāriṇī sa pumān smṛtaḥ //MU_1,32.31//",
    "GSP27moksop_u:2244": " raktamāṃsāsthiyantrāṇi bahūny atitatāni ca /",
    "GSP27moksop_u:2245": " padārthān apakarṣanti nāsti teṣu sacetanam //MU_1,32.32//",
    "GSP27moksop_u:2246": " janmamṛtyujarāduḥkham anuyānti punaḥ punaḥ /",
    "GSP27moksop_u:2247": " vimṛśanti na saṃsāraṃ paśavaḥ parimohitāḥ //MU_1,32.33//",
    "GSP27moksop_u:2248": " kathañcit kvacid evaiko dṛśyate vimalāśayaḥ /",
    "GSP27moksop_u:2249": " pūrvāparavicārārho yathāyam arisūdanaḥ //MU_1,32.34//",
    "GSP27moksop_u:2250": " anuttamacamatkāraphalās subhagamūrtayaḥ /",
    "GSP27moksop_u:2251": " bhavyā hi viralā loke sahakāradrumā iva //MU_1,32.35//",
    "GSP27moksop_u:2252": " samyagdṛṣṭir jagajjātau svavivekacamatkṛtiḥ /",
    "GSP27moksop_u:2253": " asmin bhavyamatāv antar iyam anyeva dṛśyate //MU_1,32.36//",
    "GSP27moksop_u:2254": " sulabhās subhagā lokāḥ phalapallavaśālinaḥ /",
    "GSP27moksop_u:2255": " jāyante taravo deśe na tu candanapādapāḥ //MU_1,32.37//",
    "GSP27moksop_u:2256": " vṛkṣāḥ prativane santi satyaṃ suphalapallavāḥ /",
    "GSP27moksop_u:2257": " na tv apūrvacamatkāro lavaṅgas sulabhas sadā //MU_1,32.38//",
    "GSP27moksop_u:2258": " jyotsneva śītamahasas sutaror iva mañjarī /",
    "GSP27moksop_u:2259": " puṣpād āmodalekheva dṛṣṭā rāmāc camatkṛtiḥ //MU_1,32.39//",
    "GSP27moksop_u:2260": " asmād uddāmadaurātmyadaivanirmāṇanirmiteḥ /",
    "GSP27moksop_u:2261": " dvijendrā dagdhasaṃsārāt sāro hy atyantadurlabhaḥ //MU_1,32.40//",
    "GSP27moksop_u:2262": " yatante sārasamprāptau ye yaśonidhayo dhiyā /",
    "GSP27moksop_u:2263": " dhanyā dhuri satāṃ gaṇyās ta eva puruṣottamāḥ //MU_1,32.41//",
    "GSP27moksop_u:2264": " na rāmeṇa samo 'stīha triṣu lokeṣu kaścana /",
    "GSP27moksop_u:2265": " vivekavān udārātmā mahātmā ceti no matiḥ //MU_1,32.42//",
    "GSP27moksop_u:2266": " sakalalokacamatkṛtikāriṇo 'py abhimataṃ yadi rāghavacetasaḥ /",
    "GSP27moksop_u:2267": " phalati no tad ime vayam eva hi sphuṭataraṃ munayo hatabuddhayaḥ //MU_1,32.43//",
    "GSP27moksop_u:2268": " siddhamunīśvarādisabhāpatanaṃ nāma sargaḥ",
    "GSP27moksop_u:2269": " vairāgyaprakaraṇaṃ samāptam nāma sargaḥ",
    "GSP27moksop_u:2270": " 2. Prakaraṇa: Mumukṣuvyavahāra",
    "GSP27moksop_u:2271": " prathamas sargaḥ",
    "GSP27moksop_u:2272": " vālmīkiḥ:",
    "GSP27moksop_u:2273": " nāradeneti mahatā vacasy ukte sabhāgataḥ /",
    "GSP27moksop_u:2274": " rāmam agragataṃ prītyā viśvāmitro 'py uvāca ha //MU_2,1.1//",
    "GSP27moksop_u:2275": " viśvāmitraḥ:",
    "GSP27moksop_u:2276": " tava rāghava nāsty anyaj jñeyaṃ jñānavatāṃ vara /",
    "GSP27moksop_u:2277": " svayaiva sūkṣmayā buddhyā sarvaṃ vijñātavān asi //MU_2,1.2//",
    "GSP27moksop_u:2278": " kevalaṃ mārjanāmātraṃ manāg evopayujyate /",
    "GSP27moksop_u:2279": " svabhāvavimale nityaṃ subuddhimakure tava //MU_2,1.3//",
    "GSP27moksop_u:2280": " bhagavadvyāsaputrasya śukasyeva matis tava /",
    "GSP27moksop_u:2281": " viśrāntimātram evāntar jñātajñeyāpy apekṣate //MU_2,1.4//",
    "GSP27moksop_u:2282": " rāmaḥ:",
    "GSP27moksop_u:2283": " bhagavadvyāsaputrasya śukasya bhagavan katham /",
    "GSP27moksop_u:2284": " dhiyāpy ādau na viśrāntaṃ viśrāntaṃ ca dhiyā punaḥ //MU_2,1.5//",
    "GSP27moksop_u:2285": " viśvāmitraḥ:",
    "GSP27moksop_u:2286": " ātmodantasamaṃ rāma varṇyamānam imaṃ mayā /",
    "GSP27moksop_u:2287": " śṛṇu vyāsātmajodantaṃ janmanām antakāraṇam //MU_2,1.6//",
    "GSP27moksop_u:2288": " yo 'yam añjanavarṇābho niviṣṭo hemaviṣṭare /",
    "GSP27moksop_u:2289": " pārśve tava pitur vyāso bhagavān bhāskaradyutiḥ //MU_2,1.7//",
    "GSP27moksop_u:2290": " asyābhūd induvadanas tanayo nayakovidaḥ /",
    "GSP27moksop_u:2291": " śuko nāma mahāprājño yajño mūrtyeva saṃsthitaḥ //MU_2,1.8//",
    "GSP27moksop_u:2292": " pravicārayato lokayātrām alam imāṃ hṛdi /",
    "GSP27moksop_u:2293": " taveva kila tasyāpi viveka udabhūd bhṛśam //MU_2,1.9//",
    "GSP27moksop_u:2294": " tenāsau svavivekena svayam eva mahāmate /",
    "GSP27moksop_u:2295": " vicārya suciraṃ cāru yat satyaṃ tad avāptavān //MU_2,1.10//",
    "GSP27moksop_u:2296": " svayaṃ prāpte pare vastuny aviśrāntamanās tataḥ /",
    "GSP27moksop_u:2297": " nedaṃ vastv iti viśvāsaṃ nāsāv ātmany upāyayau //MU_2,1.11//",
    "GSP27moksop_u:2298": " kevalaṃ virarāmāsya ceto vigatacāpalam /",
    "GSP27moksop_u:2299": " bhogebhyo bhūribhaṅgebhyo dharādbhya iva cātakaḥ //MU_2,1.12//",
    "GSP27moksop_u:2300": " ekadā so 'malaprajño merāv ekāntasaṃsthitam /",
    "GSP27moksop_u:2301": " papraccha pitaraṃ bhaktyā kṛṣṇadvaipāyanaṃ munim //MU_2,1.13//",
    "GSP27moksop_u:2302": " saṃsārāḍambaram idaṃ katham abhyutthitaṃ mune /",
    "GSP27moksop_u:2303": " kathaṃ ca praśamaṃ yāti kiyat kasya kadeti ca //MU_2,1.14//",
    "GSP27moksop_u:2304": " iti pṛṣṭena muninā vyāsenākhilam ātmaje /",
    "GSP27moksop_u:2305": " yathāvad amalaṃ proktaṃ vaktavyaṃ viditātmanā //MU_2,1.15//",
    "GSP27moksop_u:2306": " ajñāsiṣaṃ pūrvam etad aham ity atha tatpituḥ /",
    "GSP27moksop_u:2307": " sa śukaś śuddhayā buddhyā na vākyaṃ bahv amanyata //MU_2,1.16//",
    "GSP27moksop_u:2308": " vyāso 'pi bhagavān buddhvā putrābhiprāyam īdṛśam /",
    "GSP27moksop_u:2309": " pratyuvāca punaḥ putraṃ nāhaṃ jānāmi tattvataḥ //MU_2,1.17//",
    "GSP27moksop_u:2310": " janako nāma bhūpālo vidyate vasudhātale /",
    "GSP27moksop_u:2311": " yathāvad vetty asau vedyaṃ tasmāt sarvam avāpsyasi //MU_2,1.18//",
    "GSP27moksop_u:2312": " pitrety uktaś śukaḥ prāyāt sumeror vasudhātalam /",
    "GSP27moksop_u:2313": " videhanagarīṃ prāpa janakenābhipālitām //MU_2,1.19//",
    "GSP27moksop_u:2314": " āvedito 'sau yāṣṭīkair janakāya mahātmane /",
    "GSP27moksop_u:2315": " dvāri vyāsasuto rājañ śuko 'tra sthitavān iti //MU_2,1.20//",
    "GSP27moksop_u:2316": " jijñāsārthaṃ śukasyāsāv āstām evety avajñayā /",
    "GSP27moksop_u:2317": " uktvā babhūva janakas tūṣṇīṃ saptadināny api //MU_2,1.21//",
    "GSP27moksop_u:2318": " tataḥ praveśayām āsa janakaś śukam aṅganam /",
    "GSP27moksop_u:2319": " tatrāhāni sa saptaiva tathaivāvasad unmanāḥ //MU_2,1.22//",
    "GSP27moksop_u:2320": " atha praveśayām āsa janako 'ntaḥpuraṃ śukam /",
    "GSP27moksop_u:2321": " rājā na dṛśyate tāvad iti saptadināni tam //MU_2,1.23//",
    "GSP27moksop_u:2322": " tatronmadābhiḥ kāntābhir bhojanair bhogasañcayaiḥ /",
    "GSP27moksop_u:2323": " janako lālayām āsa śukaṃ śaśisamānanam //MU_2,1.24//",
    "GSP27moksop_u:2324": " te bhogās tāni duḥkhāni vyāsaputrasya tan manaḥ /",
    "GSP27moksop_u:2325": " na jahrur mandapavano baddhapīṭham yathācalam //MU_2,1.25//",
    "GSP27moksop_u:2326": " kevalaṃ saśamas svaccho maunī muditamānasaḥ /",
    "GSP27moksop_u:2327": " atiṣṭhad atra sa śukas sampūrṇa iva candramāḥ //MU_2,1.26//",
    "GSP27moksop_u:2328": " parijñātasvabhāvaṃ taṃ śukaṃ sa janako nṛpaḥ /",
    "GSP27moksop_u:2329": " ānīya muditātmānam avalokya nanāma ha //MU_2,1.27//",
    "GSP27moksop_u:2330": " niśśeṣitajagatkārya prāptākhilamanoratha /",
    "GSP27moksop_u:2331": " kim īpsitaṃ tavety āśu kṛtasvāgatam āha tam //MU_2,1.28//",
    "GSP27moksop_u:2332": " śukaḥ:",
    "GSP27moksop_u:2333": " saṃsārāḍambaram idaṃ katham abhyutthitaṃ guro /",
    "GSP27moksop_u:2334": " kathaṃ praśamam āyāti yathāvat kathayāśu me //MU_2,1.29//",
    "GSP27moksop_u:2335": " viśvāmitraḥ:",
    "GSP27moksop_u:2336": " janakeneti pṛṣṭena śukasya kathitaṃ tathā /",
    "GSP27moksop_u:2337": " tad eva yat purā proktaṃ tasya pitrā mahātmanā //MU_2,1.30//",
    "GSP27moksop_u:2338": " śukaḥ:",
    "GSP27moksop_u:2339": " svayam eva mayā pūrvam etaj jñātaṃ vivekataḥ /",
    "GSP27moksop_u:2340": " etāvad eva pṛṣṭena pitrā me samudāhṛtam //MU_2,1.31//",
    "GSP27moksop_u:2341": " bhavatāpy eṣa evārthaḥ kathito vāgvidāṃ vara /",
    "GSP27moksop_u:2342": " eṣa eva ca vākyārthaś śāstreṣu paridṛśyate //MU_2,1.32//",
    "GSP27moksop_u:2343": " yathāyaṃ svavikalpotthas svavikalpaparikṣayāt /",
    "GSP27moksop_u:2344": " kṣīyate dagdhasaṃsāro nissāra iti niścayaḥ //MU_2,1.33//",
    "GSP27moksop_u:2345": " tat kim etan mahābāho satyaṃ brūhi mamāmalam /",
    "GSP27moksop_u:2346": " tvatto viśrāmam āpnoti ceto mā bhramatāj jagat //MU_2,1.34//",
    "GSP27moksop_u:2347": " janakaḥ:",
    "GSP27moksop_u:2348": " nātaḥ parataraḥ kaścin niścayo 'sty aparo mune /",
    "GSP27moksop_u:2349": " svayam etat tvayā jñātaṃ gurutaś ca punaś śrutam //MU_2,1.35//",
    "GSP27moksop_u:2350": " avyucchinnaś cidātmaikaḥ pumān astīha netarat /",
    "GSP27moksop_u:2351": " sa saṅkalpavaśād baddho nissaṅkalpaś ca mucyate //MU_2,1.36//",
    "GSP27moksop_u:2352": " yena tv etat sphuṭaṃ jñātaṃ jñeyaṃ tasya mahātmanaḥ /",
    "GSP27moksop_u:2353": " bhogebhyo viratir jātā dṛśyād vā sakalād iha //MU_2,1.37//",
    "GSP27moksop_u:2354": " tava cālaṃ mahāvīra matir viratim āgatā /",
    "GSP27moksop_u:2355": " bhogebhyo dīrgharogebhyaḥ kim anyat paripṛcchasi //MU_2,1.38//",
    "GSP27moksop_u:2356": " na tathā pūrṇatā jātā sarvajñānamahānidheḥ /",
    "GSP27moksop_u:2357": " tiṣṭhatas tapasi sphāre pitus tava yathā tava //MU_2,1.39//",
    "GSP27moksop_u:2358": " vyāsād adhika evāhaṃ vyāsaśiṣyo 'pi tatsutaḥ /",
    "GSP27moksop_u:2359": " bhogecchātānaveneha matto 'py abhyadhiko bhavān //MU_2,1.40//",
    "GSP27moksop_u:2360": " prāptaṃ prāptavyam akhilaṃ bhavatā pūrṇacetasā /",
    "GSP27moksop_u:2361": " na dṛśye patasi brahman muktas tvaṃ bhrāntim utsṛja //MU_2,1.41//",
    "GSP27moksop_u:2362": " anuśiṣṭas sa ity evaṃ janakena mahātmanā /",
    "GSP27moksop_u:2363": " viśaśrāma śukas tūṣṇīṃ svacche paramavastuni //MU_2,1.42//",
    "GSP27moksop_u:2364": " vītaśokabhayāyāso nirīhaś chinnasaṃśayaḥ /",
    "GSP27moksop_u:2365": " jagāma śikharaṃ meros samādhyartham aninditam //MU_2,1.43//",
    "GSP27moksop_u:2366": " tatra varṣasahasrāṇi nirvikalpasamādhinā /",
    "GSP27moksop_u:2367": " daśa sthitvā śaśāmāsāv ātmany asnehadīpavat //MU_2,1.44//",
    "GSP27moksop_u:2368": " vyapagatakalanākalaṅkaśuddhas svayam amalātmani pāvane pade 'sau /",
    "GSP27moksop_u:2369": " salilakaṇa ivāmbudhau mahātmā vigalitabhedam athaikatāṃ jagāma //MU_2,1.45//",
    "GSP27moksop_u:2370": " śukanirvāṇaṃ nāma sargaḥ",
    "GSP27moksop_u:2371": " dvitīyas sargaḥ",
    "GSP27moksop_u:2372": " viśvāmitraḥ:",
    "GSP27moksop_u:2373": " tasya vyāsatanūjasya matimātrāpamārjanam /",
    "GSP27moksop_u:2374": " yathopayuktaṃ te rāma tāvad evopayujyate //MU_2,2.1//",
    "GSP27moksop_u:2375": " jñeyam etena vijñātam aśeṣeṇāvanīśvara /",
    "GSP27moksop_u:2376": " svadante 'smai na yad bhogā rogā iva sumedhase //MU_2,2.2//",
    "GSP27moksop_u:2377": " jñātajñeyasya manaso nūnam etad dhi lakṣaṇam /",
    "GSP27moksop_u:2378": " na svadante samagrāṇi bhogavṛndāni yat punaḥ //MU_2,2.3//",
    "GSP27moksop_u:2379": " bhogabhāvanayā yāti bandho dārḍhyam avastujaḥ /",
    "GSP27moksop_u:2380": " tayaiva śāntayā yāti bandho jagati tānavam //MU_2,2.4//",
    "GSP27moksop_u:2381": " vāsanātānavaṃ rāma mokṣa ity ucyate budhaiḥ /",
    "GSP27moksop_u:2382": " padārthavāsanādārḍhyaṃ bandha ity abhidhīyate //MU_2,2.5//",
    "GSP27moksop_u:2383": " ātmatattvābhigamanaṃ bhavati prāyaśo nṛṇām /",
    "GSP27moksop_u:2384": " punar viṣayavairasyaṃ kadarthād upajāyate //MU_2,2.6//",
    "GSP27moksop_u:2385": " samyak paśyati yas tajjño jñātajñeyas tu paṇḍitaḥ /",
    "GSP27moksop_u:2386": " na svadante balād eva tasmai bhogā mahātmane //MU_2,2.7//",
    "GSP27moksop_u:2387": " yaśaḥprabhṛtinā yasmai hetunaiva vinā punaḥ /",
    "GSP27moksop_u:2388": " bhuvi bhogā na rocante sa jīvanmukta ucyate //MU_2,2.8//",
    "GSP27moksop_u:2389": " jñeyaṃ yāvan na vijñātaṃ tāvat tāta na jāyate /",
    "GSP27moksop_u:2390": " viṣayeṣv aratir jantor marubhūmau latā yathā //MU_2,2.9//",
    "GSP27moksop_u:2391": " ata eva hi vijñātajñeyaṃ viddhi raghūdvaha /",
    "GSP27moksop_u:2392": " yad enaṃ rañjayanty etā na ramyā bhogabhūmayaḥ //MU_2,2.10//",
    "GSP27moksop_u:2393": " rāmo yad etaj jānāti tad vastv ity eva sanmukhāt /",
    "GSP27moksop_u:2394": " ākarṇya cittaviśrāmo rāghavasyopajāyate //MU_2,2.11//",
    "GSP27moksop_u:2395": " kevalaṃ kevalībhāvaviśrāntiṃ samapekṣate /",
    "GSP27moksop_u:2396": " rāmabuddhiś śarallakṣmīr jalaviśramaṇaṃ yathā //MU_2,2.12//",
    "GSP27moksop_u:2397": " atrāsya cittaviśrāntyai rāghavasya mahātmanaḥ /",
    "GSP27moksop_u:2398": " yuktiṃ kathayatu śrīmān vasiṣṭho bhagavān ayam //MU_2,2.13//",
    "GSP27moksop_u:2399": " raghūṇām eṣa sarveṣāṃ prabhuḥ kulagurus sadā /",
    "GSP27moksop_u:2400": " sarvajñas sarvadarśī ca trikālāmaladarśanaḥ //MU_2,2.14//",
    "GSP27moksop_u:2401": " vasiṣṭha bhagavan pūrvaṃ kaccit smarasi yat svayaṃ /",
    "GSP27moksop_u:2402": " āvayor vairaśāntyarthaṃ śreyase ca mahātmanām //MU_2,2.15//",
    "GSP27moksop_u:2403": " niṣadhādrer munīnāṃ ca sānau saralasaṅkule /",
    "GSP27moksop_u:2404": " upadiṣṭaṃ bhagavatā jñānaṃ padmabhuvā bahu //MU_2,2.16//",
    "GSP27moksop_u:2405": " yena yuktimatā brahmañ jñāneneyaṃ hi vāsanā /",
    "GSP27moksop_u:2406": " saṃsārī nūnam āyāti śamaṃ śyāmeva bhāsvatā //MU_2,2.17//",
    "GSP27moksop_u:2407": " tad eva yuktimaj jñeyaṃ rāmāyāntenivāsine /",
    "GSP27moksop_u:2408": " brahmann upadiśāśu tvaṃ yena viśrāntim eṣyati //MU_2,2.18//",
    "GSP27moksop_u:2409": " kadarthanā ca naivaiṣā rāmo hi gatakilbiṣaḥ /",
    "GSP27moksop_u:2410": " nirmale makure vaktram ayatnenaiva bimbati //MU_2,2.19//",
    "GSP27moksop_u:2411": " taj jñānaṃ sa ca śāstrārthas tad vaidagdhyam akhaṇḍitam /",
    "GSP27moksop_u:2412": " sacchiṣyāya viraktāya sādho yad upadiśyate //MU_2,2.20//",
    "GSP27moksop_u:2413": " aśiṣyāyāviraktāya yat kiñcid upadiśyate /",
    "GSP27moksop_u:2414": " tat prayāty apavitratvaṃ gokṣīraṃ śvadṛtāv iva //MU_2,2.21//",
    "GSP27moksop_u:2415": " vītarāgabhayakrodhā nirmamā galitainasaḥ /",
    "GSP27moksop_u:2416": " vadanti tvādṛśā yat tu tatra viśrāmyatīha dhīḥ //MU_2,2.22//",
    "GSP27moksop_u:2417": " ity ukte gādhiputreṇa vyāsanāradapūrvakāḥ /",
    "GSP27moksop_u:2418": " munayas te tam evārthaṃ sādhu sādhv ity apūjayan //MU_2,2.23//",
    "GSP27moksop_u:2419": " athovāca mahātejā rājñaḥ pārśve vyavasthitaḥ /",
    "GSP27moksop_u:2420": " brahmeva brahmaṇaḥ putro vasiṣṭho bhagavān muniḥ //MU_2,2.24//",
    "GSP27moksop_u:2421": " vasiṣṭhaḥ:",
    "GSP27moksop_u:2422": " mune yad ādiśasi me tad avighnaṃ karomy aham /",
    "GSP27moksop_u:2423": " kas samarthas samartho 'pi satāṃ laṅghayituṃ vacaḥ //MU_2,2.25//",
    "GSP27moksop_u:2424": " ahaṃ hi rājaputrāṇāṃ rāmādīnāṃ manastamaḥ /",
    "GSP27moksop_u:2425": " jñānenāpanayāmy adya dīpeneva niśātamaḥ //MU_2,2.26//",
    "GSP27moksop_u:2426": " smarāmy akhaṇḍitaṃ sarvaṃ saṃsārabhramaśāntaye /",
    "GSP27moksop_u:2427": " niṣadhādrau purā proktaṃ yaj jñānaṃ padmajanmanā //MU_2,2.27//",
    "GSP27moksop_u:2428": " vālmīkiḥ:",
    "GSP27moksop_u:2429": " iti nigaditavān asau mahātmā parikarabandhagṛhītavandyatejāḥ /",
    "GSP27moksop_u:2430": " akathayad idam ajñatopaśāntyai paramapadaikavibodhanaṃ vasiṣṭhaḥ //MU_2,2.28//",
    "GSP27moksop_u:2431": " viśvāmitravākyaṃ nāma sargaḥ",
    "GSP27moksop_u:2432": " tṛtīyas sargaḥ",
    "GSP27moksop_u:2433": " vasiṣṭhaḥ:",
    "GSP27moksop_u:2434": " pūrvam uktaṃ bhagavatā yaj jñānaṃ padmajanmanā /",
    "GSP27moksop_u:2435": " sargādau lokaśāntyarthaṃ tad idaṃ kathayāmy aham //MU_2,3.1//",
    "GSP27moksop_u:2436": " rāmaḥ:",
    "GSP27moksop_u:2437": " kathayiṣyasi vistīrṇāṃ bhagavan mokṣasaṃhitāṃ /",
    "GSP27moksop_u:2438": " imaṃ tāvat kṣaṇaṃ jātaṃ saṃśayaṃ me nivāraya //MU_2,3.2//",
    "GSP27moksop_u:2439": " pitā śukasya sarvajño gurur vyāso mahāmuniḥ /",
    "GSP27moksop_u:2440": " videhamukto na kathaṃ kathaṃ muktas suto 'sya saḥ //MU_2,3.3//",
    "GSP27moksop_u:2441": " vasiṣṭhaḥ:",
    "GSP27moksop_u:2442": " paramārkaprakāśāntas trijagattrasareṇavaḥ /",
    "GSP27moksop_u:2443": " utpatyotpatya līnā ye na saṅkhyām upayānti te //MU_2,3.4//",
    "GSP27moksop_u:2444": " vartamāne ca yās santi trailokyagaṇakoṭayaḥ /",
    "GSP27moksop_u:2445": " śakyante naiva saṅkhyātuṃ tāś ca kāścana kenacit //MU_2,3.5//",
    "GSP27moksop_u:2446": " bhaviṣyanti parāmbhodhau jagatsargataraṅgakāḥ /",
    "GSP27moksop_u:2447": " ye tāṃś ca parisaṅkhyātuṃ saṅkathaiva na vidyate //MU_2,3.6//",
    "GSP27moksop_u:2448": " rāmaḥ:",
    "GSP27moksop_u:2449": " yā bhūtā yā bhaviṣyantyo jagatsargaparamparāḥ /",
    "GSP27moksop_u:2450": " tāsāṃ vicāraṇaṃ yuktaṃ vartamānāsu kā kathā //MU_2,3.7//",
    "GSP27moksop_u:2451": " vasiṣṭhaḥ:",
    "GSP27moksop_u:2452": " tiryakpuruṣadevāder yo yo rāma vinaśyati /",
    "GSP27moksop_u:2453": " tasminn eva pradeśe 'sau tadaivedaṃ prapaśyati //MU_2,3.8//",
    "GSP27moksop_u:2454": " ātivāhikanāmnāntas svahṛdy eva jagattrayam /",
    "GSP27moksop_u:2455": " vyomni cittaśarīreṇa vyomātmānubhavaty ajaḥ //MU_2,3.9//",
    "GSP27moksop_u:2456": " evaṃ mṛtā mriyante ca mariṣyanti ca koṭayaḥ /",
    "GSP27moksop_u:2457": " bhūtānāṃ yā jaganty āsām uditāni pṛthak pṛthak //MU_2,3.10//",
    "GSP27moksop_u:2458": " durvātabhūkampa iva piśācatrastabālavat /",
    "GSP27moksop_u:2459": " muktālīvāmale vyomni nauspandataruyānavat //MU_2,3.11//",
    "GSP27moksop_u:2460": " svapnasaṃvittipuravat smṛtijātakhavṛkṣavat /",
    "GSP27moksop_u:2461": " jagatsaṃsaraṇaṃ svāntar mṛto 'nubhavati svayam //MU_2,3.12//",
    "GSP27moksop_u:2462": " tatrātipariṇāmena tad eva ghanatāṃ gatam /",
    "GSP27moksop_u:2463": " iha loko 'yam ity eva jīvākāśe vijṛmbhate //MU_2,3.13//",
    "GSP27moksop_u:2464": " punas tatraiva janmehāmaraṇādyanubhūtimān /",
    "GSP27moksop_u:2465": " paralokaṃ kalpayati mṛtas tatra tathā punaḥ //MU_2,3.14//",
    "GSP27moksop_u:2466": " tadantar anye puruṣās teṣām antas tathā pare /",
    "GSP27moksop_u:2467": " saṃsārā iti bhāntīme kadalīdalapīṭhavat //MU_2,3.15//",
    "GSP27moksop_u:2468": " na pṛthvyādimahābhūtagaṇā na ca jagatkramāḥ /",
    "GSP27moksop_u:2469": " mṛtānāṃ santi tatrāpi tathāpy eṣāṃ jagadbhramāḥ //MU_2,3.16//",
    "GSP27moksop_u:2470": " avidyaivam ananteyaṃ nānāprasavaśālinī /",
    "GSP27moksop_u:2471": " jaḍānāṃ sarid ādīrghā jagatsargataraṅgiṇī //MU_2,3.17//",
    "GSP27moksop_u:2472": " paramārthāmbudhau sphāre rāma sargataraṅgakāḥ /",
    "GSP27moksop_u:2473": " bhūyo bhūyo vivartante ta evānye ca bhūriśaḥ //MU_2,3.18//",
    "GSP27moksop_u:2474": " sarvatas sadṛśāḥ kecit kulakramamanoguṇaiḥ /",
    "GSP27moksop_u:2475": " kecid ardhena sadṛśāḥ kecic cātivilakṣaṇāḥ //MU_2,3.19//",
    "GSP27moksop_u:2476": " imaṃ vyāsamuniṃ tatra dvātriṃśaṃ saṃsmarāmy aham /",
    "GSP27moksop_u:2477": " yathāsambhavayā jñānadṛśā darśasamānayā //MU_2,3.20//",
    "GSP27moksop_u:2478": " dvādaśānyadhiyas tatra kulākārehitais samāḥ /",
    "GSP27moksop_u:2479": " daśa sarvasamākārāś śiṣṭāḥ kulavilakṣaṇāḥ //MU_2,3.21//",
    "GSP27moksop_u:2480": " adyāpy anye bhaviṣyanti vyāsavālmīkayas tathā /",
    "GSP27moksop_u:2481": " bhṛgvaṅgiraḥpulastyāś ca tathaivāthānya eva ca //MU_2,3.22//",
    "GSP27moksop_u:2482": " nānāsurarṣidevānāṃ gaṇās sambhūya bhūriśaḥ /",
    "GSP27moksop_u:2483": " utpadyante vilīyante kadācic ca pṛthak pṛthak //MU_2,3.23//",
    "GSP27moksop_u:2484": " brahmadvāsaptates tretā āsīd asti bhaviṣyati /",
    "GSP27moksop_u:2485": " sa evānyaś ca lokaś ca tvaṃ cāhaṃ ceti vedmy aham //MU_2,3.24//",
    "GSP27moksop_u:2486": " krameṇāsya muner itthaṃ vyāsasyādbhutakarmaṇaḥ /",
    "GSP27moksop_u:2487": " saṃlakṣyate 'vatāro 'yaṃ daśamo dīrghadarśinaḥ //MU_2,3.25//",
    "GSP27moksop_u:2488": " abhūma vyāsavālmīkiyuktā vayam anekaśaḥ /",
    "GSP27moksop_u:2489": " abhūma vayam eveme nānākārās samāśayāḥ //MU_2,3.26//",
    "GSP27moksop_u:2490": " bhāvyam adyāpy aneneha nanu vārāṣṭakaṃ punaḥ /",
    "GSP27moksop_u:2491": " bhūyo 'pi bhārataṃ nāma svetihāsaṃ kariṣyati //MU_2,3.27//",
    "GSP27moksop_u:2492": " kṛtvā vedavibhāgaṃ ca nītvānena kulaṃ prathām /",
    "GSP27moksop_u:2493": " brahmatvaṃ ca tato gatvā bhāvyaṃ vaidehamokṣiṇā //MU_2,3.28//",
    "GSP27moksop_u:2494": " vītaśokabhayaś śānto nirvāṇo gatakalpanaḥ /",
    "GSP27moksop_u:2495": " jīvanmukto jitamanā vyāso 'yam iti varṇitaḥ //MU_2,3.29//",
    "GSP27moksop_u:2496": " vittabandhuvayaḥkarmavidyāvijñānaceṣṭitaiḥ /",
    "GSP27moksop_u:2497": " samāni santi bhūtāni sarge sarge punaḥ punaḥ //MU_2,3.30//",
    "GSP27moksop_u:2498": " kvacit sargaśatais tāni bhavanti na bhavanti vā /",
    "GSP27moksop_u:2499": " kadācid api māyeyam ittham antavivarjitā //MU_2,3.31//",
    "GSP27moksop_u:2500": " gacchatīyaṃ viparyāsaṃ bhūribhūtaparamparā /",
    "GSP27moksop_u:2501": " bījarāśir ivājasraṃ upyamānaḥ punaḥ punaḥ //MU_2,3.32//",
    "GSP27moksop_u:2502": " tenaiva sanniveśena tathānyena punaḥ punaḥ /",
    "GSP27moksop_u:2503": " sargākārāḥ pravartante taraṅgāḥ kālavāridheḥ //MU_2,3.33//",
    "GSP27moksop_u:2504": " āśvastāntaḥkaraṇaḥ kṣīṇavikalpas svarūpasāramayaḥ /",
    "GSP27moksop_u:2505": " paramaśamāmṛtatṛptas tiṣṭhati vidvān nirāvaraṇaḥ //MU_2,3.34//",
    "GSP27moksop_u:2506": " bhūyo bhūyas sargānubhavanaṃ nāma sargaḥ",
    "GSP27moksop_u:2507": " caturthas sargaḥ",
    "GSP27moksop_u:2508": " vasiṣṭhaḥ:",
    "GSP27moksop_u:2509": " saumyāmbutve taraṅgatve salilasyāmbutā yathā /",
    "GSP27moksop_u:2510": " samaivābdhau tathādehasadehatvavimuktatā //MU_2,4.1//",
    "GSP27moksop_u:2511": " [rāmaḥ]:",
    "GSP27moksop_u:2512": " sadehā vāstv adehā vā muktatā viṣayena vaḥ /",
    "GSP27moksop_u:2513": " anāsvāditabhojyasya kuto bhojyānubhūtayaḥ //MU_2,4.2//",
    "GSP27moksop_u:2514": " jīvanmuktaṃ muniśreṣṭha kevalaṃ hi padārthavat /",
    "GSP27moksop_u:2515": " paśyāmaḥ purato nāsya punar vidmo 'ntarāśayam //MU_2,4.3//",
    "GSP27moksop_u:2516": " vasiṣṭhaḥ:",
    "GSP27moksop_u:2517": " sadehādehamuktānāṃ bhedaḥ ko 'bhedarūpiṇām /",
    "GSP27moksop_u:2518": " yad evāmbu taraṅgatve saumyatve 'pi tad eva tat //MU_2,4.4//",
    "GSP27moksop_u:2519": " na manāg api bhedo 'sti sadehādehamuktayoḥ /",
    "GSP27moksop_u:2520": " saspando 'stv atha vāspando vāyur eva kilānilaḥ //MU_2,4.5//",
    "GSP27moksop_u:2521": " sadehā vā videhā vā muktatā na pramāspadam /",
    "GSP27moksop_u:2522": " asmākam asyās tu yadā svaikatāsty avibhāginī //MU_2,4.6//",
    "GSP27moksop_u:2523": " tasmāt prakṛtam evedaṃ śṛṇu śravaṇabhūṣaṇam /",
    "GSP27moksop_u:2524": " mayopadiśyamānaṃ tvaṃ jñānam ajñāndhyanāśanam //MU_2,4.7//",
    "GSP27moksop_u:2525": " sarvam eveha hi sadā saṃsāre raghunandana /",
    "GSP27moksop_u:2526": " samyakprayuktāt sarveṇa pauruṣāt samavāpyate //MU_2,4.8//",
    "GSP27moksop_u:2527": " iha hīndor ivodeti śītalāhlādanaṃ hṛdi /",
    "GSP27moksop_u:2528": " parispandaphalaprāptau pauruṣād eva nānyataḥ //MU_2,4.9//",
    "GSP27moksop_u:2529": " pauruṣaspandaphalavad dṛṣṭaṃ pratyakṣato na yat /",
    "GSP27moksop_u:2530": " kalpitaṃ mohibhir mandair daivaṃ kiñcin na vidyate //MU_2,4.10//",
    "GSP27moksop_u:2531": " sādhūpadeśaśāstreṇa yan mano'ṅgaviceṣṭitam /",
    "GSP27moksop_u:2532": " tat pauruṣaṃ tat saphalam anyad unmattaceṣṭitam //MU_2,4.11//",
    "GSP27moksop_u:2533": " yo yam arthaṃ kāmayate tad arthaṃ cehate kramāt /",
    "GSP27moksop_u:2534": " avaśyaṃ tam avāpnoti na ced ardhān nivartate //MU_2,4.12//",
    "GSP27moksop_u:2535": " pauruṣeṇa prayatnena trailokyaiśvaryasundarīm /",
    "GSP27moksop_u:2536": " kaścit prāṇiviśeṣo hi śakratāṃ samupāgataḥ //MU_2,4.13//",
    "GSP27moksop_u:2537": " pauruṣeṇa prayatnena sahasāmbhoruhāspadām /",
    "GSP27moksop_u:2538": " kaścid eva cidullāso brahmatām adhigacchati //MU_2,4.14//",
    "GSP27moksop_u:2539": " sāreṇa puruṣārthena svenaiva garuḍadhvajām /",
    "GSP27moksop_u:2540": " kaścid eva pumān eṣa puruṣottamatāṃ gataḥ //MU_2,4.15//",
    "GSP27moksop_u:2541": " pauruṣeṇaiva yatnena lalanāvalanākṛtim /",
    "GSP27moksop_u:2542": " śarīrī kaścid eveha gataś candrārdhacūḍatām //MU_2,4.16//",
    "GSP27moksop_u:2543": " prāktanaṃ caihikaṃ ceti dvividhaṃ viddhi pauruṣam /",
    "GSP27moksop_u:2544": " prāktano 'dyatanenāśu puruṣārthena jīyate //MU_2,4.17//",
    "GSP27moksop_u:2545": " yatnavadbhir dṛḍhābhyāsaiḥ prajñotsāhasamanvitaiḥ /",
    "GSP27moksop_u:2546": " meravo 'pi nigīryante kaiva prākpauruṣe kathā //MU_2,4.18//",
    "GSP27moksop_u:2547": " śāstraniyantritapauruṣaparamā puruṣasya puruṣatā yā syāt /",
    "GSP27moksop_u:2548": " abhimataphalabharasiddhyai bhavati hi sānyā tv anarthāya //MU_2,4.19//",
    "GSP27moksop_u:2549": " kasyāñcit svayam ātmadussthitivaśāt puṃso daśāyāṃ śanair aṅgulyagranipīḍitaikaculukād ācāmabindur bahuḥ /",
    "GSP27moksop_u:2550": " kasyāñcij jalarāśiparvatapuradvīpāntarālaṅkṛtā kartavyocitasaṃvibhāgakaraṇe pṛthvī na pṛthvī bhavet //MU_2,4.20//",
    "GSP27moksop_u:2551": " pauruṣopakramaṇaṃ nāma sargaḥ",
    "GSP27moksop_u:2552": " pañcamas sargaḥ",
    "GSP27moksop_u:2553": " vasiṣṭhaḥ:",
    "GSP27moksop_u:2554": " pravṛttir evaṃ prathamaṃ yathāśāstraṃ vihāriṇām /",
    "GSP27moksop_u:2555": " prabheva varṇabhedānāṃ sādhanī sarvakarmaṇām //MU_2,5.1//",
    "GSP27moksop_u:2556": " manasā vāñchyate yat tu yathāśāstraṃ na karmaṇā /",
    "GSP27moksop_u:2557": " sādhyate mattalīlāsau mohanī nārthasādhanī //MU_2,5.2//",
    "GSP27moksop_u:2558": " yathā sañcetyate yena tathā tenānubhūyate /",
    "GSP27moksop_u:2559": " svakarmaiveti vāstv anyā vyatiriktā na daivadṛk //MU_2,5.3//",
    "GSP27moksop_u:2560": " ucchāstraṃ śāstritaṃ ceti pauruṣaṃ dvividhaṃ smṛtam /",
    "GSP27moksop_u:2561": " tatrocchāstram anarthāya paramārthāya śāstritam //MU_2,5.4//",
    "GSP27moksop_u:2562": " dvau huḍāv iva yudhyete puruṣārthau samāsamau /",
    "GSP27moksop_u:2563": " ātmīyaś cānyadīyaś ca jayaty atibalas tayoḥ //MU_2,5.5//",
    "GSP27moksop_u:2564": " anarthaḥ prāpyate yatra śāstritād api pauruṣāt /",
    "GSP27moksop_u:2565": " anarthakartur balavat tatra jñeyaṃ svapauruṣam //MU_2,5.6//",
    "GSP27moksop_u:2566": " paraṃ pauruṣam āśritya dantair dantān vicūrṇayan /",
    "GSP27moksop_u:2567": " śubhenāśubham udyuktaḥ prāktanaṃ pauruṣaṃ jayet //MU_2,5.7//",
    "GSP27moksop_u:2568": " prāktanaḥ puruṣārtho 'sau māṃ niyojayatīti dhīḥ /",
    "GSP27moksop_u:2569": " balād adhaspadīkāryā pratyakṣād adhikā na sā //MU_2,5.8//",
    "GSP27moksop_u:2570": " tāvat tāvat prayatnena yatitavyaṃ svapauruṣam /",
    "GSP27moksop_u:2571": " prāktanaṃ pauruṣaṃ yāvad aśubhaṃ śāmyati svayam //MU_2,5.9//",
    "GSP27moksop_u:2572": " doṣaś śāmyaty asandehaṃ prāktano 'dyatanair guṇaiḥ /",
    "GSP27moksop_u:2573": " dṛṣṭānto 'tra hyastanasya doṣasyādyaguṇaiḥ kṣayaḥ //MU_2,5.10//",
    "GSP27moksop_u:2574": " asaddaivam adhaḥ kṛtvā nityam udyuktayā dhiyā /",
    "GSP27moksop_u:2575": " saṃsārottaraṇaṃ bhūtyai yatetādhātum ātmani //MU_2,5.11//",
    "GSP27moksop_u:2576": " na gantavyam anudyogais sāmyaṃ puruṣagardabhaiḥ /",
    "GSP27moksop_u:2577": " udyogas tu yathāśāstraṃ lokadvitayasiddhaye //MU_2,5.12//",
    "GSP27moksop_u:2578": " saṃsārakuharād asmān nirgantavyaṃ svayaṃ balāt /",
    "GSP27moksop_u:2579": " pauruṣaṃ yatnam āśritya hariṇevāripañjarāt //MU_2,5.13//",
    "GSP27moksop_u:2580": " pratyahaṃ pratyavekṣeta naraś caritam ātmanaḥ /",
    "GSP27moksop_u:2581": " santyajet paśubhis tulyaṃ śrayet satpuruṣocitam //MU_2,5.14//",
    "GSP27moksop_u:2582": " kiñcit kāntānnapānādikalilaṃ komalaṃ gṛhe /",
    "GSP27moksop_u:2583": " vraṇe kīṭa ivāsvādya vayaḥ kāryaṃ na bhasmasāt //MU_2,5.15//",
    "GSP27moksop_u:2584": " śubhena pauruṣeṇāśu śubham āsādyate phalam /",
    "GSP27moksop_u:2585": " aśubhenāśubhaṃ nityaṃ daivaṃ nāma na kiñcana //MU_2,5.16//",
    "GSP27moksop_u:2586": " pratyakṣadṛṣṭam utsṛjya yo 'numānamanās tv asau /",
    "GSP27moksop_u:2587": " svabhujābhyām imau sarpāv iti prekṣya palāyatām //MU_2,5.17//",
    "GSP27moksop_u:2588": " daivaṃ samprerayati mām iti mugdhadhiyāṃ mukham /",
    "GSP27moksop_u:2589": " adṛṣṭaśreṣṭhadṛṣṭīnāṃ dṛṣṭvā lakṣmīr nivartate //MU_2,5.18//",
    "GSP27moksop_u:2590": " tasmāt puruṣayatnena vivekaṃ pūrṇam āśrayet /",
    "GSP27moksop_u:2591": " ātmajñānamayārthāni śāstrāṇi pravicārayet //MU_2,5.19//",
    "GSP27moksop_u:2592": " citte cintayatām arthaṃ yathāśāstraṃ nijehitaiḥ /",
    "GSP27moksop_u:2593": " asaṃsādhayatām eva mūḍhānāṃ dhig durīpsitam //MU_2,5.20//",
    "GSP27moksop_u:2594": " pauruṣaṃ ca na cānantaṃ na yan nāmābhivāñchyate /",
    "GSP27moksop_u:2595": " na yatnenāpi mahatā tailam āsādyate 'śmanaḥ //MU_2,5.21//",
    "GSP27moksop_u:2596": " yathā ghaṭaḥ parimito yathā parimitaḥ paṭaḥ /",
    "GSP27moksop_u:2597": " niyataḥ parimāṇasthaḥ puruṣārthas tathaiva vaḥ //MU_2,5.22//",
    "GSP27moksop_u:2598": " sa ca śāstrārthasatsaṅgasamācārair nijaṃ phalam /",
    "GSP27moksop_u:2599": " dadātīti svabhāvo 'yam anyathānarthasiddhaye //MU_2,5.23//",
    "GSP27moksop_u:2600": " svarūpaṃ pauruṣasyaitad evaṃ vyavaharan naraḥ /",
    "GSP27moksop_u:2601": " yāti niṣphalayatnatvaṃ na kadācana kaścana //MU_2,5.24//",
    "GSP27moksop_u:2602": " dainyadāridryaduḥkhārtā apy anye puruṣottamāḥ /",
    "GSP27moksop_u:2603": " pauruṣeṇaiva yatnena yātā devendratulyatām //MU_2,5.25//",
    "GSP27moksop_u:2604": " ā bālyāc caivam abhyastaiś śāstrasatsaṅgamādibhiḥ /",
    "GSP27moksop_u:2605": " guṇaiḥ puruṣayatnena svo 'rthas samprāpyate hi taiḥ //MU_2,5.26//",
    "GSP27moksop_u:2606": " iti pratyakṣato dṛṣṭam anubhūtaṃ śrutaṃ kṛtam /",
    "GSP27moksop_u:2607": " daivottham iti manyante ye hatās te kubuddhayaḥ //MU_2,5.27//",
    "GSP27moksop_u:2608": " ālasyaṃ yadi na bhavej jagaty anarthaḥ ko na syād bahudhaniko bahuśruto vā /",
    "GSP27moksop_u:2609": " ālasyād iyam avanis sasāgarāntā sampūrṇā narapaśubhiś ca nirdhanaiś ca //MU_2,5.28//",
    "GSP27moksop_u:2610": " bālye gate 'viratakalpitakelilole paugaṇḍamaṇḍanavayaḥprabhṛti prayatnāt /",
    "GSP27moksop_u:2611": " satsaṅgamaiḥ padapadārthavibuddhabuddhiḥ kuryān naras svaguṇadoṣavicāraṇāni //MU_2,5.29//",
    "GSP27moksop_u:2612": " vālmīkiḥ:",
    "GSP27moksop_u:2613": " ity uktavaty atha munau divaso jagāma sāyantanāya vidhaye 'stam ino jagāma /",
    "GSP27moksop_u:2614": " snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_2,5.30//",
    "GSP27moksop_u:2615": " pauruṣasthāpanaṃ nāma sargaḥ",
    "GSP27moksop_u:2616": " ṣaṣṭhas sargaḥ",
    "GSP27moksop_u:2617": " vasiṣṭhaḥ:",
    "GSP27moksop_u:2618": " tasmāt prākpauruṣaṃ daivaṃ nānyat tat projjhya dūrataḥ /",
    "GSP27moksop_u:2619": " sādhusaṅgamasacchāstrair jīvam uttārayed balāt //MU_2,6.1//",
    "GSP27moksop_u:2620": " yathā yathā prayatnas syād bhaved āśu phalaṃ tathā /",
    "GSP27moksop_u:2621": " iti pauruṣam evāsti daivam astu tad eva vaḥ //MU_2,6.2//",
    "GSP27moksop_u:2622": " duḥkhād yathā duḥkhakāle hā kaṣṭam iti kathyate /",
    "GSP27moksop_u:2623": " hākaṣṭaśabdaparyāyas tathā hā daivam ity api //MU_2,6.3//",
    "GSP27moksop_u:2624": " prāksvakarmetarākāraṃ daivaṃ nāma na vidyate /",
    "GSP27moksop_u:2625": " bālaḥ prabalapuṃseva taj jetum iha śakyate //MU_2,6.4//",
    "GSP27moksop_u:2626": " hyastano duṣṭa ācāra ācāreṇādya cāruṇā /",
    "GSP27moksop_u:2627": " yathāśu śubhatāṃ yāti prāktanaṃ kukṛtaṃ tathā //MU_2,6.5//",
    "GSP27moksop_u:2628": " tajjayāya yatante ye na lābhalavalampaṭāḥ /",
    "GSP27moksop_u:2629": " te mūḍhāḥ prākṛtā dīnās sthitā daivaparāyaṇāḥ //MU_2,6.6//",
    "GSP27moksop_u:2630": " pauruṣeṇa kṛtaṃ karma daivād yad abhinaśyati /",
    "GSP27moksop_u:2631": " tatra nāśayitur jñeyaṃ pauruṣaṃ balavattaram //MU_2,6.7//",
    "GSP27moksop_u:2632": " yad ekavṛntaphalayor apy ekaṃ śūnyakoṭaram /",
    "GSP27moksop_u:2633": " tatra prayatnas sphuritas tathā tadrasasaṃvidaḥ //MU_2,6.8//",
    "GSP27moksop_u:2634": " yat prayānti jagadbhāvās saṃsiddhā api saṅkṣayam /",
    "GSP27moksop_u:2635": " kṣayakārakayatnasya tatra jñeyaṃ mahad balam //MU_2,6.9//",
    "GSP27moksop_u:2636": " bhikṣuko maṅgalebhena nṛpo yat kriyate balāt /",
    "GSP27moksop_u:2637": " tad amātyebhapaurāṇāṃ prayatnasya mahat phalam //MU_2,6.10//",
    "GSP27moksop_u:2638": " pauruṣeṇānnam ākramya yathā dantair vicūrṇyate /",
    "GSP27moksop_u:2639": " alpaṃ pauruṣam ākramya tathā śūreṇa cūrṇyate //MU_2,6.11//",
    "GSP27moksop_u:2640": " anubhūtaṃ hi mahatāṃ lāghavaṃ yatnaśālinām /",
    "GSP27moksop_u:2641": " yatheṣṭaṃ viniyujyante te taiḥ karmasu loṣṭavat //MU_2,6.12//",
    "GSP27moksop_u:2642": " śaktasya pauruṣaṃ dṛśyam adṛśyaṃ vāpi yad bhavet /",
    "GSP27moksop_u:2643": " tad daivam ity aśaktena buddham ātmany abuddhinā //MU_2,6.13//",
    "GSP27moksop_u:2644": " bhūtānāṃ balavadbhūtayatno daivam iti sthitam /",
    "GSP27moksop_u:2645": " tasthuṣām apy adhiṣṭhātṛvatām etat sphuṭaṃ mithaḥ //MU_2,6.14//",
    "GSP27moksop_u:2646": " śāstrāmātyebhapaurāṇām avikalpyā svabhāvadhīḥ /",
    "GSP27moksop_u:2647": " sā yā bhikṣukarājyasya kartrī dhartrī prajāsthiteḥ //MU_2,6.15//",
    "GSP27moksop_u:2648": " aihikaḥ prāktanaṃ hanti prāktano 'dyatanaṃ balāt /",
    "GSP27moksop_u:2649": " sarvadā puruṣaspandas tatrānudvegavāñ jayī //MU_2,6.16//",
    "GSP27moksop_u:2650": " dvayor adyatanasyaiva pratyakṣād balitā bhavet /",
    "GSP27moksop_u:2651": " daivaṃ jetum ato yatnair bālo yūneva śakyate //MU_2,6.17//",
    "GSP27moksop_u:2652": " meghena nīyate yad vā vatsaropārjitā kṛṣiḥ /",
    "GSP27moksop_u:2653": " meghasya puruṣārtho 'sau jayaty adhikayatnavān //MU_2,6.18//",
    "GSP27moksop_u:2654": " krameṇopārjite 'py arthe naṣṭe kāryā na kheditā /",
    "GSP27moksop_u:2655": " na balaṃ yatra me śaktaṃ tatra kā paridevanā //MU_2,6.19//",
    "GSP27moksop_u:2656": " yan na śaknomi tasyārthe yadi duḥkhaṃ karomy aham /",
    "GSP27moksop_u:2657": " tad amānitamṛtyor me yuktaṃ pratyaharodanam //MU_2,6.20//",
    "GSP27moksop_u:2658": " deśakālakriyādravyavaśato visphuranty amī /",
    "GSP27moksop_u:2659": " sarva eva jagadbhāvā jayaty adhikayatnavān //MU_2,6.21//",
    "GSP27moksop_u:2660": " tasmāt pauruṣam āśritya sacchāstrais satsamāgamaiḥ /",
    "GSP27moksop_u:2661": " prajñām amalatāṃ nītvā saṃsārāmbunidhiṃ tara //MU_2,6.22//",
    "GSP27moksop_u:2662": " prāktanaś caihikaś cemau puruṣārthau phaladrumau /",
    "GSP27moksop_u:2663": " aihikaḥ puruṣārthaś ca jayaty abhyadhikas tayoḥ //MU_2,6.23//",
    "GSP27moksop_u:2664": " karma yaḥ prāktanaṃ tucchaṃ na nihanti śubhehitaiḥ /",
    "GSP27moksop_u:2665": " ajño jantur anīśo 'sau vāṅmanassukhaduḥkhayoḥ //MU_2,6.24//",
    "GSP27moksop_u:2666": " yas tūdāracamatkāras sadācāravihāravān /",
    "GSP27moksop_u:2667": " sa niryāti jaganmohān mṛgendraḥ pañjarād iva //MU_2,6.25//",
    "GSP27moksop_u:2668": " kaścin māṃ prerayaty evam ity anarthakukalpane /",
    "GSP27moksop_u:2669": " yas sthito dṛṣṭam utsṛjya tyājyo 'sau dūrato 'dhamaḥ //MU_2,6.26//",
    "GSP27moksop_u:2670": " vyavahārasahasrāṇi yāny upāyānti yānti ca /",
    "GSP27moksop_u:2671": " yathāśāstraṃ vihartavyaṃ teṣu tyaktvā sukhāsukhe //MU_2,6.27//",
    "GSP27moksop_u:2672": " yathāśāstram anucchinnāṃ maryādāṃ svām anujjhataḥ /",
    "GSP27moksop_u:2673": " upatiṣṭhanti sarvāṇi ratnāny ambunidher iva //MU_2,6.28//",
    "GSP27moksop_u:2674": " svārthaprāpakakāryaikaprayatnaparatā budhaiḥ /",
    "GSP27moksop_u:2675": " proktā pauruṣaśabdena sā siddhyai śāstrayantritā //MU_2,6.29//",
    "GSP27moksop_u:2676": " kriyāyās spandadharmiṇyās svārthasādhakatā svayam /",
    "GSP27moksop_u:2677": " sādhusaṅgamasacchāstratīkṣṇayābhyūhyate dhiyā //MU_2,6.30//",
    "GSP27moksop_u:2678": " anantaṃ samatānandaṃ paramārthaṃ vidur budhāḥ /",
    "GSP27moksop_u:2679": " sa yebhyaḥ prāpyate 'tyantaṃ te sevyāś śāstrasādhavaḥ //MU_2,6.31//",
    "GSP27moksop_u:2680": " prāktanaṃ pauruṣaṃ tac ced daivaśabdena kathyate /",
    "GSP27moksop_u:2681": " tad yuktam etad etasmin nāmni nāpavadāmahe //MU_2,6.32//",
    "GSP27moksop_u:2682": " mūḍhaiḥ prakalpitaṃ daivam anyad yais te kṣayaṃ gatāḥ /",
    "GSP27moksop_u:2683": " nityaṃ svapauruṣād eva lokadvayahitaṃ bhavet //MU_2,6.33//",
    "GSP27moksop_u:2684": " hyastanī duṣkriyābhyeti śobhāṃ satkriyayā yathā /",
    "GSP27moksop_u:2685": " adyaivaṃ prāktanī tasmād yatnāt satkāryavān bhava //MU_2,6.34//",
    "GSP27moksop_u:2686": " karāmalakavad dṛṣṭaṃ pauruṣād eva yat phalam /",
    "GSP27moksop_u:2687": " mūḍhaḥ pratyakṣam utsṛjya daivamohe nimajjati //MU_2,6.35//",
    "GSP27moksop_u:2688": " sakalakāraṇakāryavivarjitaṃ nijavikalpabalād upakalpitam /",
    "GSP27moksop_u:2689": " tad anapekṣya hi daivam asanmayaṃ śraya śubhāśaya pauruṣam ātmanaḥ //MU_2,6.36//",
    "GSP27moksop_u:2690": " śāstrais sadācaritajṛṃbhitadeśadharmair yat kalpitaṃ phalam atīva ciraprarūḍham /",
    "GSP27moksop_u:2691": " tasmin hṛdi sphurati no 'param eti cittam aṅgāvalī tadanu pauruṣam etad āhuḥ //MU_2,6.37//",
    "GSP27moksop_u:2692": " buddhvaiva pauruṣaphalaṃ puruṣatvam etad ātmaprayatnaparataiva sadaiva kāryā /",
    "GSP27moksop_u:2693": " neyā tatas saphalatāṃ paramām athāsau sacchāstrasādhujanapaṇḍitasevanena //MU_2,6.38//",
    "GSP27moksop_u:2694": " daivapauruṣavicāracārubhiś cetasā caritam ātmapauruṣam /",
    "GSP27moksop_u:2695": " nityam eva jayatīti bhāvitaiḥ kārya āryajanasevanodyamaḥ //MU_2,6.39//",
    "GSP27moksop_u:2696": " janmaprabandhamayam āmayam eṣa jīvo buddhvaihikaṃ sahajapauruṣam eva siddhyai /",
    "GSP27moksop_u:2697": " śāntiṃ nayatv avitathena varauṣadhena pṛṣṭena tuṣṭiparapaṇḍitasevanena //MU_2,6.40//",
    "GSP27moksop_u:2698": " daivanirākaraṇaṃ nāma sargaḥ",
    "GSP27moksop_u:2699": " saptamas sargaḥ",
    "GSP27moksop_u:2700": " vasiṣṭhaḥ:",
    "GSP27moksop_u:2701": " prāpya vyādhivinirmuktaṃ deham alpādhivedhitam /",
    "GSP27moksop_u:2702": " tathātmānaṃ samādadhyād yathā bhūyo na jāyate //MU_2,7.1//",
    "GSP27moksop_u:2703": " daivaṃ puruṣakāreṇa yo 'tivartitum icchati /",
    "GSP27moksop_u:2704": " iha cāmutra ca jayet sa sampūrṇābhivāñchitam //MU_2,7.2//",
    "GSP27moksop_u:2705": " ye samudyogam utsṛjya sthitā daivaparāyaṇāḥ /",
    "GSP27moksop_u:2706": " te dharmam arthakāmau ca nāśayanty ātmavidviṣaḥ //MU_2,7.3//",
    "GSP27moksop_u:2707": " saṃvitspando manasspanda indriyaspanda eva ca /",
    "GSP27moksop_u:2708": " etāni puruṣārthasya rūpāṇy ebhyaḥ phalodayaḥ //MU_2,7.4//",
    "GSP27moksop_u:2709": " yathā saṃvedanaṃ cetas tathāntasspandam ṛcchati /",
    "GSP27moksop_u:2710": " tathaiva kāyaś calati tathaiva phalabhoktṛtā //MU_2,7.5//",
    "GSP27moksop_u:2711": " ābālyam etat saṃsiddhaṃ yatra tatra yathā tathā /",
    "GSP27moksop_u:2712": " daivaṃ tu na kvacid dṛṣṭam ato jayati pauruṣam //MU_2,7.6//",
    "GSP27moksop_u:2713": " puruṣārthena deveśagurur eṣa bṛhaspatiḥ /",
    "GSP27moksop_u:2714": " śukro daityendragurutāṃ puruṣārthena cāsthitaḥ //MU_2,7.7//",
    "GSP27moksop_u:2715": " dainyadāridryaduḥkhārtā api sādho narottamāḥ /",
    "GSP27moksop_u:2716": " pauruṣeṇaiva yatnena yātā devendratulyatām //MU_2,7.8//",
    "GSP27moksop_u:2717": " mahānto vibhavāḍhyā ye nānāścaryasamāśrayāḥ /",
    "GSP27moksop_u:2718": " pauruṣeṇaiva doṣeṇa narakātithitāṃ gatāḥ //MU_2,7.9//",
    "GSP27moksop_u:2719": " bhāvābhāvasahasreṣu daśāsu vividhāsu ca /",
    "GSP27moksop_u:2720": " svapauruṣavaśād eva vivṛttā bhūtajātayaḥ //MU_2,7.10//",
    "GSP27moksop_u:2721": " śāstrato gurutaś caiva svataś ceti trisiddhatā /",
    "GSP27moksop_u:2722": " sarvatra puruṣārthasya na daivasya kadācana //MU_2,7.11//",
    "GSP27moksop_u:2723": " aśubheṣu samāviṣṭaṃ śubheṣv evāvatārayet /",
    "GSP27moksop_u:2724": " yatnena cittam ity āśu sarvaśāstrārthasaṅgrahaḥ //MU_2,7.12//",
    "GSP27moksop_u:2725": " yac chreyo yad atucchaṃ ca yad apāyavivarjitam /",
    "GSP27moksop_u:2726": " tat tad ācara yatnena putreti guravas sthitāḥ //MU_2,7.13//",
    "GSP27moksop_u:2727": " yathā yathā prayatno me phalam āśu tathā tathā /",
    "GSP27moksop_u:2728": " ity ahaṃ pauruṣād eva phalabhāṅ na tu daivataḥ //MU_2,7.14//",
    "GSP27moksop_u:2729": " pauruṣād dṛśyate siddhiḥ pauruṣo dhīmatāṃ kramaḥ /",
    "GSP27moksop_u:2730": " daivam āśvāsanāmātraṃ duḥkhe pelavabuddhiṣu //MU_2,7.15//",
    "GSP27moksop_u:2731": " pratyakṣapramukhān nityaṃ pramāṇāt pauruṣaḥ kramaḥ /",
    "GSP27moksop_u:2732": " phalato dṛśyate loke deśāntaragamādikaḥ //MU_2,7.16//",
    "GSP27moksop_u:2733": " bhoktā tṛpyati nābhoktā gantā gacchati nāgatiḥ /",
    "GSP27moksop_u:2734": " vaktā vakti na cāvaktā pauruṣaṃ saphalaṃ nṛṇām //MU_2,7.17//",
    "GSP27moksop_u:2735": " pauruṣeṇa durantebhyas saṅkaṭebhyas subuddhayaḥ /",
    "GSP27moksop_u:2736": " samuttaranty ayatnena na tu mūkatayānayā //MU_2,7.18//",
    "GSP27moksop_u:2737": " yo yo yathā prayatate sa sa tadvat phalaikabhāk /",
    "GSP27moksop_u:2738": " na tu tūṣṇīṃ sthiteneha kenacit prāpyate phalam //MU_2,7.19//",
    "GSP27moksop_u:2739": " śubhena puruṣārthena śubham āsādyate phalam /",
    "GSP27moksop_u:2740": " aśubhenāśubhaṃ rāma yathecchasi tathā kuru //MU_2,7.20//",
    "GSP27moksop_u:2741": " puruṣārthaphalaprāptir deśakālavaśād iha /",
    "GSP27moksop_u:2742": " prāptā cireṇa śīghraṃ vā yāsau daivam iti smṛtā //MU_2,7.21//",
    "GSP27moksop_u:2743": " na daivaṃ dṛśyate dṛṣṭyā na ca lokāntare sthitam /",
    "GSP27moksop_u:2744": " uktaṃ daivābhidhānena svaṃ loke karmaṇaḥ phalam //MU_2,7.22//",
    "GSP27moksop_u:2745": " puruṣo jāyate loke vardhate kṣīyate punaḥ /",
    "GSP27moksop_u:2746": " na tatra dṛśyate daivaṃ jarāyauvanabālyavān //MU_2,7.23//",
    "GSP27moksop_u:2747": " deśād deśāntaraprāptir hastasthadravyadhāraṇam /",
    "GSP27moksop_u:2748": " vyāpāraś ca tathāṅgānāṃ pauruṣeṇa na daivataḥ //MU_2,7.24//",
    "GSP27moksop_u:2749": " arthaprāpakakāryaikaprayatnaparatā budhaiḥ /",
    "GSP27moksop_u:2750": " proktā pauruṣaśabdena sarvam āsādyate 'nayā //MU_2,7.25//",
    "GSP27moksop_u:2751": " anarthaprāptikāryaikaprayatnaparatā tu yā /",
    "GSP27moksop_u:2752": " soktā pronmattaceṣṭeti na kiñcit prāpyate 'nayā //MU_2,7.26//",
    "GSP27moksop_u:2753": " kriyāyās spandadharmiṇyās svārthasādhakatā svayam /",
    "GSP27moksop_u:2754": " sādhusaṅgamasacchāstratīkṣṇayonnīyate dhiyā //MU_2,7.27//",
    "GSP27moksop_u:2755": " anantaṃ samatānandaṃ paramārthaṃ svakaṃ viduḥ /",
    "GSP27moksop_u:2756": " tad yebhyaḥ prāpyate yatnāt te sevyāś śāstrasādhavaḥ //MU_2,7.28//",
    "GSP27moksop_u:2757": " sacchāstrādiguṇo matyā sacchāstrādiguṇān matiḥ /",
    "GSP27moksop_u:2758": " vardhete te mitho 'bhyāsāt sarobdāv iva kālataḥ //MU_2,7.29//",
    "GSP27moksop_u:2759": " ā bālyād alam abhyastaiś śāstrasatsaṅgamādibhiḥ /",
    "GSP27moksop_u:2760": " guṇaiḥ puruṣayatnena svo 'rthas samprāpyate hitaḥ //MU_2,7.30//",
    "GSP27moksop_u:2761": " pauruṣeṇa jitā daityās sthāpitā bhuvanakriyāḥ /",
    "GSP27moksop_u:2762": " racitāni jagantīha viṣṇunā na tu daivataḥ //MU_2,7.31//",
    "GSP27moksop_u:2763": " jagati puruṣakārakāraṇe 'smin kuru raghunātha ciraṃ tathā prayatnam /",
    "GSP27moksop_u:2764": " vrajasi tarusarīsṛpābhidhānāṃ subhaga yathā na daśām aśaṅka eva //MU_2,7.32//",
    "GSP27moksop_u:2765": " pauruṣapratipādanaṃ nāma sargaḥ",
    "GSP27moksop_u:2766": " aṣṭamas sargaḥ",
    "GSP27moksop_u:2767": " vasiṣṭhaḥ:",
    "GSP27moksop_u:2768": " nākṛtir na ca karmāṇi nāspadaṃ na parākramaḥ /",
    "GSP27moksop_u:2769": " tan mithyājñānavat prauḍhaṃ daivaṃ nāma kim ucyate //MU_2,8.1//",
    "GSP27moksop_u:2770": " svakarmaphalasamprāptāv idam ittham itīva yāḥ /",
    "GSP27moksop_u:2771": " giras tā daivanāmnaitāḥ prasiddhiṃ samupāgatāḥ //MU_2,8.2//",
    "GSP27moksop_u:2772": " tathaiva mūḍhamatibhir daivam astīti niścayaḥ /",
    "GSP27moksop_u:2773": " ātto duravabodhena rajjāv iva bhujaṅgamaḥ //MU_2,8.3//",
    "GSP27moksop_u:2774": " hyastanī duṣkriyābhyeti śobhāṃ satkriyayā yathā /",
    "GSP27moksop_u:2775": " adyaivaṃ prāktanī tasmād yatnāt satkāryavān bhava //MU_2,8.4//",
    "GSP27moksop_u:2776": " mūḍhānumānasaṃsiddhaṃ daivaṃ yasyāsti durmateḥ /",
    "GSP27moksop_u:2777": " daivād dāho 'stu mā veti vaktavyaṃ tena pāvake //MU_2,8.5//",
    "GSP27moksop_u:2778": " daivam eveha cet karma puṃsaḥ kim iva ceṣṭayā /",
    "GSP27moksop_u:2779": " snānadānāśanācāraṃ daivam eva kariṣyati //MU_2,8.6//",
    "GSP27moksop_u:2780": " kiṃ vā śāstropadeśena mūko 'yaṃ puruṣaḥ kila /",
    "GSP27moksop_u:2781": " sañcāryate tu daivena kiṃ kasyehopadiśyate //MU_2,8.7//",
    "GSP27moksop_u:2782": " na ca nisspandatā loke dṛṣṭeha śavatāṃ vinā /",
    "GSP27moksop_u:2783": " spandāś ca phalasamprāptis tasmād daivaṃ nirarthakam //MU_2,8.8//",
    "GSP27moksop_u:2784": " na cāmūrtena daivena mūrtasya sahakartṛtā /",
    "GSP27moksop_u:2785": " hastādīn īhataś caiva na daivena kvacit kṛtam //MU_2,8.9//",
    "GSP27moksop_u:2786": " manobuddhivad apy etad daivaṃ nehānubhūyate /",
    "GSP27moksop_u:2787": " āgopālaṃ kila prājñais tena daivam asat sadā //MU_2,8.10//",
    "GSP27moksop_u:2788": " buddheś cet pṛthag anyo 'rthas saiva cet kānyatā tayoḥ /",
    "GSP27moksop_u:2789": " kalpanā vā pramāṇaṃ cet pauruṣaṃ kiṃ na kalpyate //MU_2,8.11//",
    "GSP27moksop_u:2790": " nāmūrtes tena saṅgo 'sti nabhaseva vapuṣmataḥ /",
    "GSP27moksop_u:2791": " mūrtaṃ ca dṛśyate lagnaṃ tasmād daivaṃ na vidyate //MU_2,8.12//",
    "GSP27moksop_u:2792": " viniyoktātha bhūtānām asty anyas taj jagattraye /",
    "GSP27moksop_u:2793": " śeratāṃ bhūtavṛndāni daivaṃ sarvaṃ kariṣyati //MU_2,8.13//",
    "GSP27moksop_u:2794": " daivenetthaṃ niyukto 'smi kiṃ karomīdṛśaṃ sthitam /",
    "GSP27moksop_u:2795": " samāśvāsanavāg eṣā na daivaṃ paramārthataḥ //MU_2,8.14//",
    "GSP27moksop_u:2796": " mūḍhaiḥ prakalpitaṃ daivaṃ tatparās te kṣayaṃ gatāḥ /",
    "GSP27moksop_u:2797": " prājñās tu puruṣārthena padam uttamam āgatāḥ //MU_2,8.15//",
    "GSP27moksop_u:2798": " ye śūrā ye ca vikrāntā ye prājñā ye ca paṇḍitāḥ /",
    "GSP27moksop_u:2799": " tais taiḥ kair iva loke 'smin vada daivaṃ pracakṣyate //MU_2,8.16//",
    "GSP27moksop_u:2800": " kālavidbhir vinirṇītā yasyāsti cirajīvitā /",
    "GSP27moksop_u:2801": " sa cej jīvati sañchinnaśirās tad daivam uttamam //MU_2,8.17//",
    "GSP27moksop_u:2802": " kālavidbhir vinirṇītaṃ pāṇḍityaṃ yasya rāghava /",
    "GSP27moksop_u:2803": " anadhyāpita evāsau tajjñaś ced daivam uttamam //MU_2,8.18//",
    "GSP27moksop_u:2804": " viśvāmitreṇa muninā daivam utsṛjya dūrataḥ /",
    "GSP27moksop_u:2805": " pauruṣeṇaiva samprāptaṃ brāhmaṇyaṃ rāma nānyathā //MU_2,8.19//",
    "GSP27moksop_u:2806": " amībhir aparai rāma puruṣair munitāṃ gataiḥ /",
    "GSP27moksop_u:2807": " pauruṣeṇaiva samprāptā ciraṃ gaganagāmitā //MU_2,8.20//",
    "GSP27moksop_u:2808": " utsādya devasaṅghātāṃś cakrus tribhuvanodare /",
    "GSP27moksop_u:2809": " pauruṣeṇaiva yatnena sāmrājyaṃ dānaveśvarāḥ //MU_2,8.21//",
    "GSP27moksop_u:2810": " ālūnaśīrṇam ābhogi jagad ājahrur ojasā /",
    "GSP27moksop_u:2811": " pauruṣeṇaiva yatnena dānavebhyas sureśvarāḥ //MU_2,8.22//",
    "GSP27moksop_u:2812": " rāma pauruṣayuktyaiva salilaṃ dhāryate na vā /",
    "GSP27moksop_u:2813": " ciraṃ karaṇḍake yuktyā na daivaṃ tatra kāraṇam //MU_2,8.23//",
    "GSP27moksop_u:2814": " haraṇādānasaṃrambhavibhramabhramabhūmiṣu /",
    "GSP27moksop_u:2815": " śaktatā dṛśyate rāma na daivasyauṣadher iva //MU_2,8.24//",
    "GSP27moksop_u:2816": " sakalakāraṇakāryavivarjitaṃ nijavikalpavaśād upakalpitam /",
    "GSP27moksop_u:2817": " tvam anavekṣya hi daivam asanmayaṃ śraya śubhāśaya pauruṣam uttamam //MU_2,8.25//",
    "GSP27moksop_u:2818": " daivanirākaraṇaṃ nāma sargaḥ",
    "GSP27moksop_u:2819": " navamas sargaḥ",
    "GSP27moksop_u:2820": " rāmaḥ:",
    "GSP27moksop_u:2821": " bhagavan sarvadharmajña pratiṣṭhām alam āgatam /",
    "GSP27moksop_u:2822": " yal loke tad vada brahman daivam evaṃ kim ucyate //MU_2,9.1//",
    "GSP27moksop_u:2823": " vasiṣṭhaḥ:",
    "GSP27moksop_u:2824": " pauruṣaṃ sarvakāryāṇāṃ kartṛ rāghava netarat /",
    "GSP27moksop_u:2825": " phalabhoktṛ ca sarvatra na daivaṃ tatra kāraṇam //MU_2,9.2//",
    "GSP27moksop_u:2826": " daivaṃ na kiñcit kurute na ca bhuṅkte na vidyate /",
    "GSP27moksop_u:2827": " na dṛśyate nādriyate kevalaṃ kalpanedṛśī //MU_2,9.3//",
    "GSP27moksop_u:2828": " siddhasya pauruṣeṇeha phalasya phalaśālinām /",
    "GSP27moksop_u:2829": " śubhāśubhā vā sampattir daivaśabdena kathyate //MU_2,9.4//",
    "GSP27moksop_u:2830": " pauruṣopanatā nityam iṣṭāniṣṭasya vastunaḥ /",
    "GSP27moksop_u:2831": " prāptir iṣṭāpy aniṣṭā vā daivaśabdena kathyate //MU_2,9.5//",
    "GSP27moksop_u:2832": " bhāvī tv avaśyam evārthaḥ puruṣārthaikasādhanaḥ /",
    "GSP27moksop_u:2833": " yas so 'smiṃl lokasaṅghāte daivaśabdena kathyate //MU_2,9.6//",
    "GSP27moksop_u:2834": " na tu rāghava lokasya kasyacit kiñcid eva hi /",
    "GSP27moksop_u:2835": " daivam ākāśakalpaṃ hi karoti na karoti vā //MU_2,9.7//",
    "GSP27moksop_u:2836": " puruṣārthasya siddhasya śubhāśubhaphalodaye /",
    "GSP27moksop_u:2837": " idam itthaṃ sthitir iti yoktis tad daivam ucyate //MU_2,9.8//",
    "GSP27moksop_u:2838": " itthaṃ mamābhavad buddhir itthaṃ me niścayo hy abhūt /",
    "GSP27moksop_u:2839": " iti karmaphalāvāptir yoktis tad daivam ucyate //MU_2,9.9//",
    "GSP27moksop_u:2840": " iṣṭāniṣṭaphalāvāptāv evam ityarthavācakam /",
    "GSP27moksop_u:2841": " āśvāsanāmātravaco daivam ity eva kathyate //MU_2,9.10//",
    "GSP27moksop_u:2842": " rāmaḥ:",
    "GSP27moksop_u:2843": " bhagavan sarvadharmajña prāg yat karmopasañcitam /",
    "GSP27moksop_u:2844": " tad etad daivam ity uktam apamṛṣṭaṃ kathaṃ tvayā //MU_2,9.11//",
    "GSP27moksop_u:2845": " vasiṣṭhaḥ:",
    "GSP27moksop_u:2846": " sādhu rāghava jānāsi śṛṇu vakṣyāmi te 'khilam /",
    "GSP27moksop_u:2847": " daivaṃ nāstīti te yena sthirā buddhir bhaviṣyati //MU_2,9.12//",
    "GSP27moksop_u:2848": " yā magnā vāsanā pūrvaṃ babhūva kila bhūriśaḥ /",
    "GSP27moksop_u:2849": " saiveyaṃ karmabhāvena nṝṇāṃ pariṇatiṃ gatā //MU_2,9.13//",
    "GSP27moksop_u:2850": " jantur yadvāsano nāma tatkarmā bhavati kṣaṇāt /",
    "GSP27moksop_u:2851": " anyakarmānyabhāvaś cety etan naivopapadyate //MU_2,9.14//",
    "GSP27moksop_u:2852": " grāmago grāmam āpnoti pattanārthī ca pattanam /",
    "GSP27moksop_u:2853": " yo yo yadvāsanas tat tat sa sa prayatate tathā //MU_2,9.15//",
    "GSP27moksop_u:2854": " yad eva tīvrasaṃvegād iha karma kṛtaṃ purā /",
    "GSP27moksop_u:2855": " tad eva daivaśabdena paryāyeṇa hi kathyate //MU_2,9.16//",
    "GSP27moksop_u:2856": " evaṃ daivaṃ svakarmāṇi karma prauḍhā svavāsanā /",
    "GSP27moksop_u:2857": " vāsanā manaso nānyā mano hi puruṣas smṛtaḥ //MU_2,9.17//",
    "GSP27moksop_u:2858": " yad daivaṃ tāni karmāṇi karma sādho mano hi tat /",
    "GSP27moksop_u:2859": " mano hi puruṣas tasmād daivaṃ nāstīti niścayaḥ //MU_2,9.18//",
    "GSP27moksop_u:2860": " ekam eva mano jantor yathā prayatate hi yat /",
    "GSP27moksop_u:2861": " nūnaṃ tat tad avāpnoti svata eva na daivataḥ //MU_2,9.19//",
    "GSP27moksop_u:2862": " manaś cittaṃ vāsanā ca karma daivaṃ svaniścayaḥ /",
    "GSP27moksop_u:2863": " rāma puṃniścayasyaitās sañjñās sadbhir udāhṛtāḥ //MU_2,9.20//",
    "GSP27moksop_u:2864": " evaṃnāmā hi puruṣo dṛḍhabhāvanayā yathā /",
    "GSP27moksop_u:2865": " nityaṃ prayatate rāma phalam āpnoty alaṃ tathā //MU_2,9.21//",
    "GSP27moksop_u:2866": " evaṃ puruṣakāreṇa sarvam eva raghūdvaha /",
    "GSP27moksop_u:2867": " prāpyate netareṇeha tasmāt sa śubhado 'stu te //MU_2,9.22//",
    "GSP27moksop_u:2868": " rāmaḥ:",
    "GSP27moksop_u:2869": " prāktanaṃ vāsanājālaṃ niyojayati māṃ yathā /",
    "GSP27moksop_u:2870": " mune tathaiva tiṣṭhāmi kṛpaṇaḥ kiṃ karomy aham //MU_2,9.23//",
    "GSP27moksop_u:2871": " vasiṣṭhaḥ:",
    "GSP27moksop_u:2872": " ata eva hi he rāma śreyaḥ prāpnoṣi śāśvatam /",
    "GSP27moksop_u:2873": " svaprayatnopanītena pauruṣeṇaiva nānyathā //MU_2,9.24//",
    "GSP27moksop_u:2874": " dvividho vāsanāvyūhaś śubhaś caivāśubhaś ca te /",
    "GSP27moksop_u:2875": " prāktano vidyate rāma dvayor ekataro 'tha vā //MU_2,9.25//",
    "GSP27moksop_u:2876": " vāsanaughena śuddhena tatra ced adya nīyase /",
    "GSP27moksop_u:2877": " tat krameṇa śubhenaiva padaṃ prāpnoṣi śāśvatam //MU_2,9.26//",
    "GSP27moksop_u:2878": " atha ced aśubho bhāvas tvāṃ yojayati saṅkaṭe /",
    "GSP27moksop_u:2879": " prāktanas tad asau yatnāj jetavyo bhavatā balāt //MU_2,9.27//",
    "GSP27moksop_u:2880": " prājña cetanamātraṃ tvaṃ na dehas tvaṃ jaḍātmakaḥ /",
    "GSP27moksop_u:2881": " tad eva cetasy anyena cet tat tvaṃ kveva vidyase //MU_2,9.28//",
    "GSP27moksop_u:2882": " anyas tvāṃ cetayati cet tat tvayy asati ko 'paraḥ /",
    "GSP27moksop_u:2883": " kam imaṃ cetayet tasmād anavasthā na vāstavī //MU_2,9.29//",
    "GSP27moksop_u:2884": " śubhāśubhābhyāṃ mārgābhyāṃ vahantī vāsanāsarit /",
    "GSP27moksop_u:2885": " pauruṣeṇa prayatnena yojanīyā śubhe pathi //MU_2,9.30//",
    "GSP27moksop_u:2886": " aśubheṣu samāviṣṭaṃ śubheṣv evāvatārayet /",
    "GSP27moksop_u:2887": " svamanaḥ puruṣārthena balena balināṃ vara //MU_2,9.31//",
    "GSP27moksop_u:2888": " aśubhāc calitaṃ yāti śubhaṃ tasmād apītarat /",
    "GSP27moksop_u:2889": " jantoś cittaṃ tu paśuvat tasmāt tat pālayet sadā //MU_2,9.32//",
    "GSP27moksop_u:2890": " samatāsāntvanenāśu na drāgiti śanaiś śanaiḥ /",
    "GSP27moksop_u:2891": " pauruṣeṇa prayatnena pālayec cittabālakam //MU_2,9.33//",
    "GSP27moksop_u:2892": " vāsanaughas tvayā pūrvam abhyāsena ghanīkṛtaḥ /",
    "GSP27moksop_u:2893": " śubho vāpy aśubho rāma śubham adya ghanīkuru //MU_2,9.34//",
    "GSP27moksop_u:2894": " prāgabhyāsavaśād yātā yadā te vāsanodayam /",
    "GSP27moksop_u:2895": " tadābhyāsasya sāphalyaṃ viddhi tvam arimardana //MU_2,9.35//",
    "GSP27moksop_u:2896": " idānīm api te yāti ghanatāṃ vāsanānagha /",
    "GSP27moksop_u:2897": " abhyāsavaśatas tasmāc chubhābhyāsam upāhara //MU_2,9.36//",
    "GSP27moksop_u:2898": " pūrvaṃ ced ghanatāṃ yātā nābhyāsāt tava vāsanā /",
    "GSP27moksop_u:2899": " vardhiṣyate tu nedānīm api tāta sukhī bhava //MU_2,9.37//",
    "GSP27moksop_u:2900": " sandigdhāyām api bhṛśaṃ śubham eva samāhara /",
    "GSP27moksop_u:2901": " asyāṃ tu vāsanāvṛddhau śubhād doṣo na kaścana //MU_2,9.38//",
    "GSP27moksop_u:2902": " yad yad abhyasyate loke tanmayenaiva bhūyate /",
    "GSP27moksop_u:2903": " ity ākumāraṃ prājñeṣu dṛṣṭaṃ sandehavarjitam //MU_2,9.39//",
    "GSP27moksop_u:2904": " śubhavāsanayā yuktas tad atra bhava bhūtaye /",
    "GSP27moksop_u:2905": " paraṃ pauruṣam āśritya vijityendriyapañcakam //MU_2,9.40//",
    "GSP27moksop_u:2906": " avyutpannamanā yāvad bhavān ajñātatatpadaḥ /",
    "GSP27moksop_u:2907": " guruśāstrapramāṇais tu nirṇītaṃ tāvad ācara //MU_2,9.41//",
    "GSP27moksop_u:2908": " tataḥ kaṣāyapākena nūnaṃ vijñātavastunā /",
    "GSP27moksop_u:2909": " śubho 'py asau tvayā tyājyo bhāvanaugho nirādhinā //MU_2,9.42//",
    "GSP27moksop_u:2910": " yad atisubhagam āryasevitaṃ tac chubham anusṛtya manojñabhāvabuddhyā /",
    "GSP27moksop_u:2911": " adhigamaya padaṃ sadā viśokaṃ tad anu tad apy avamucya sādhu tiṣṭha //MU_2,9.43//",
    "GSP27moksop_u:2912": " karmavicāro nāma sargaḥ",
    "GSP27moksop_u:2913": " daśamas sargaḥ",
    "GSP27moksop_u:2914": " vasiṣṭhaḥ:",
    "GSP27moksop_u:2915": " ataḥ pauruṣam āśritya śreyase nityabāndhavam /",
    "GSP27moksop_u:2916": " ekāgraṃ kuru cittaṃ tvaṃ śṛṇu cedaṃ vaco mama //MU_2,10.1//",
    "GSP27moksop_u:2917": " avāntarābhipātīni svārūḍhāni manoratham /",
    "GSP27moksop_u:2918": " pauruṣeṇendriyāṇy āśu saṃyamya samatāṃ naya //MU_2,10.2//",
    "GSP27moksop_u:2919": " ihāmutra ca siddhyarthaṃ puruṣārthaphalapradām /",
    "GSP27moksop_u:2920": " mokṣopāyamayīṃ vakṣye saṃhitāṃ sārasammitām //MU_2,10.3//",
    "GSP27moksop_u:2921": " apunargrahaṇāyāntas tyaktvā saṃsāravāsanām /",
    "GSP27moksop_u:2922": " sampūrṇau śamasantoṣāv ādāyodārayā dhiyā //MU_2,10.4//",
    "GSP27moksop_u:2923": " sapūrvāparavākyārthavicāraviṣayādṛtam /",
    "GSP27moksop_u:2924": " manas samarasaṃ kṛtvā sānusandhānam ātmani //MU_2,10.5//",
    "GSP27moksop_u:2925": " sukhaduḥkhakṣayakaraṃ mahānandaikasādhanam /",
    "GSP27moksop_u:2926": " mokṣopāyam ito rāma vakṣyamāṇaṃ imaṃ śṛṇu //MU_2,10.6//",
    "GSP27moksop_u:2927": " imāṃ mokṣakathāṃ śrutvā saha sarvair vivekibhiḥ /",
    "GSP27moksop_u:2928": " padaṃ yāsyasi nirduḥkhaṃ nāśo yatra na vidyate //MU_2,10.7//",
    "GSP27moksop_u:2929": " idam uktaṃ purākalpe brahmaṇā parameṣṭhinā /",
    "GSP27moksop_u:2930": " sarvaduḥkhakṣayakaraṃ paramāśvāsanaṃ dhiyaḥ //MU_2,10.8//",
    "GSP27moksop_u:2931": " rāmaḥ:",
    "GSP27moksop_u:2932": " kenoktaṃ kāraṇenedaṃ brahman pūrvaṃ svayambhuvā /",
    "GSP27moksop_u:2933": " kathaṃ ca bhavatā prāptam etat kathaya me prabho //MU_2,10.9//",
    "GSP27moksop_u:2934": " vasiṣṭhaḥ:",
    "GSP27moksop_u:2935": " asty anantavilāsātmā sarvagas sarvasaṃśrayaḥ /",
    "GSP27moksop_u:2936": " cidākāśo 'vināśātmā pradīpas sarvavastuṣu //MU_2,10.10//",
    "GSP27moksop_u:2937": " spandāspandasamākārāt tato viṣṇur ajāyata /",
    "GSP27moksop_u:2938": " spandamānarasāpūrāt taraṅgas sāgarād iva //MU_2,10.11//",
    "GSP27moksop_u:2939": " sumerukarṇikāt tasya digdalād dhṛdayāmbujāt /",
    "GSP27moksop_u:2940": " tārakākesaravataḥ parameṣṭhī vyajāyata //MU_2,10.12//",
    "GSP27moksop_u:2941": " vedavedārthadeveśamunimaṇḍalamālitam /",
    "GSP27moksop_u:2942": " so 'sṛjat sakalaṃ sargaṃ vikalpaughaṃ yathā manaḥ //MU_2,10.13//",
    "GSP27moksop_u:2943": " jambudvīpasya koṇe 'smin varṣe bhāratanāmani /",
    "GSP27moksop_u:2944": " sa sasarja janaṃ putrair ādhivyādhipariplutam //MU_2,10.14//",
    "GSP27moksop_u:2945": " bhāvābhāvaviṣaṇṇārtham utpātadhvaṃsatatparam /",
    "GSP27moksop_u:2946": " sarge 'smin bhūtajātīnām āpyāyanakaraṃ param //MU_2,10.15//",
    "GSP27moksop_u:2947": " janasya tasya duḥkhaṃ sa dṛṣṭvā sakalalokakṛt /",
    "GSP27moksop_u:2948": " jagāma karuṇām īśaḥ putraduḥkhād yathā pitā //MU_2,10.16//",
    "GSP27moksop_u:2949": " ka eteṣāṃ hatāśānāṃ duḥkhasyānto hatāyuṣām /",
    "GSP27moksop_u:2950": " syād iti kṣaṇam ekāgraś cintayām āsa bhūtapaḥ //MU_2,10.17//",
    "GSP27moksop_u:2951": " iti sañcintya bhagavān sasarja punar īśvaraḥ /",
    "GSP27moksop_u:2952": " tapo dharmaṃ ca dānaṃ ca satyaṃ tīrthāni caiva ha //MU_2,10.18//",
    "GSP27moksop_u:2953": " etat sṛṣṭvā punar devaś cintayām āsa bhūtakṛt /",
    "GSP27moksop_u:2954": " puṃsāṃ nānena sarvasya duḥkhasyānta iti svayam //MU_2,10.19//",
    "GSP27moksop_u:2955": " nirvāṇaṃ nāma paramaṃ sukhaṃ yena punar janaḥ /",
    "GSP27moksop_u:2956": " na jāyate na mriyate taj jñānād eva labhyate //MU_2,10.20//",
    "GSP27moksop_u:2957": " saṃsārottaraṇe jantor upāyo jñānam eva hi /",
    "GSP27moksop_u:2958": " tapo dānaṃ tathā tīrtham aṇūpāyaḥ prakīrtitaḥ //MU_2,10.21//",
    "GSP27moksop_u:2959": " tat tāvad duḥkhamokṣārthaṃ janasyāsya mahātmanaḥ /",
    "GSP27moksop_u:2960": " pratyagraṃ taraṇopāyam āśu prakaṭayāmy aham //MU_2,10.22//",
    "GSP27moksop_u:2961": " iti sañcintya bhagavān brahmā kamalasaṃsthitaḥ /",
    "GSP27moksop_u:2962": " manasā parisaṅkalpya mām utpāditavān imam //MU_2,10.23//",
    "GSP27moksop_u:2963": " kuto 'py utpanna evāśu tato 'haṃ samupasthitaḥ /",
    "GSP27moksop_u:2964": " pitus tasya puraś śīghram ūrmer ūrmir ivānagha //MU_2,10.24//",
    "GSP27moksop_u:2965": " kamaṇḍaludharo nāthas sakamaṇḍalunā mayā /",
    "GSP27moksop_u:2966": " sākṣamālas sākṣamālaṃ sa praṇamyābhivāditaḥ //MU_2,10.25//",
    "GSP27moksop_u:2967": " ehi putreti mām uktvā sa svābjasyottare dale /",
    "GSP27moksop_u:2968": " śukle 'bhra iva śītāṃśuṃ yojayām āsa pāṇinā //MU_2,10.26//",
    "GSP27moksop_u:2969": " mṛgakṛttiparīdhāno mṛgakṛttinijāmbaram /",
    "GSP27moksop_u:2970": " mām uvāca pitā brahmā sa haṃsas sārasaṃ yathā //MU_2,10.27//",
    "GSP27moksop_u:2971": " muhūrtamātraṃ te putra ceto vānaracañcalam /",
    "GSP27moksop_u:2972": " ajñānam abhyāviśatu śaśaś śaśadharaṃ yathā //MU_2,10.28//",
    "GSP27moksop_u:2973": " iti tenāśu śaptas san vicārasamanantaram /",
    "GSP27moksop_u:2974": " ahaṃ vismṛtavān sarvaṃ svarūpam amalaṃ dvijaḥ //MU_2,10.29//",
    "GSP27moksop_u:2975": " athāhaṃ dīnatāṃ yātas sthitas sambuddhayā dhiyā /",
    "GSP27moksop_u:2976": " duḥkhaśokābhisantapto jāto jana ivādhamaḥ //MU_2,10.30//",
    "GSP27moksop_u:2977": " kaṣṭaṃ saṃsāranāmāyaṃ doṣaḥ katham ivāgataḥ /",
    "GSP27moksop_u:2978": " iti cintitavān antas tūṣṇīm eva vyavasthitaḥ //MU_2,10.31//",
    "GSP27moksop_u:2979": " athābhyadhāt sa māṃ tātaḥ putra kiṃ duḥkhavān asi /",
    "GSP27moksop_u:2980": " duḥkhopaghātaṃ māṃ pṛccha sukhī nityaṃ bhaviṣyasi //MU_2,10.32//",
    "GSP27moksop_u:2981": " tataḥ pṛṣṭas sa bhagavān mayā sakalalokakṛt /",
    "GSP27moksop_u:2982": " haimapadmadalasthena saṃsāravyādhibheṣajam //MU_2,10.33//",
    "GSP27moksop_u:2983": " kathaṃ nāma mahad duḥkham ayaṃ saṃsāra āgataḥ /",
    "GSP27moksop_u:2984": " kathaṃ ca kṣīyate jantor iti pṛṣṭena tena me //MU_2,10.34//",
    "GSP27moksop_u:2985": " taj jñānaṃ subahu proktaṃ yaj jñātvā pāvanaṃ param /",
    "GSP27moksop_u:2986": " ahaṃ pitur api prāyaḥ kilādhika iva sthitaḥ //MU_2,10.35//",
    "GSP27moksop_u:2987": " tato viditavedyaṃ māṃ nijaprakṛtim āsthitam /",
    "GSP27moksop_u:2988": " sa uvāca jagatkartā vaktā sakalakāraṇam //MU_2,10.36//",
    "GSP27moksop_u:2989": " śāpenājñapadaṃ nītvā pṛcchakas tvaṃ mayā kṛtaḥ /",
    "GSP27moksop_u:2990": " putrāsya jñānasārasya samastajanasiddhaye //MU_2,10.37//",
    "GSP27moksop_u:2991": " idānīṃ śāntaśāpas tvaṃ paraṃ bodham upāgataḥ /",
    "GSP27moksop_u:2992": " saṃsthito 'ham ivaikātmā kanakaṃ kanakād iva //MU_2,10.38//",
    "GSP27moksop_u:2993": " gacchedānīṃ mahīpīṭhe jambudvīpāntarasthitam /",
    "GSP27moksop_u:2994": " sādho bhāratavarṣaṃ tvaṃ lokānugrahahetunā //MU_2,10.39//",
    "GSP27moksop_u:2995": " tatra kriyākāṇḍaparās tvayā putra mahādhiyaḥ /",
    "GSP27moksop_u:2996": " upadeśyāḥ kriyākāṇḍakrameṇa kramaśālinaḥ //MU_2,10.40//",
    "GSP27moksop_u:2997": " viraktacittāś ca tathā mahāprajñā virāgiṇaḥ /",
    "GSP27moksop_u:2998": " upadeśyās tvayā sādho jñānenānandadāyinā //MU_2,10.41//",
    "GSP27moksop_u:2999": " iti tena niyukto 'haṃ pitrā kamalayoninā /",
    "GSP27moksop_u:3000": " iha rāghava tiṣṭhāmi yāvad bhūtaparamparā //MU_2,10.42//",
    "GSP27moksop_u:3001": " kartavyam asti mama neha hi kiñcid eva sthātavyam ity abhimanā bhuvi saṃsthito 'smi /",
    "GSP27moksop_u:3002": " saṃśāntayā satatasuptadhiyeva vṛttyā kāryaṃ karomi na ca kiñcid ahaṃ karomi //MU_2,10.43//",
    "GSP27moksop_u:3003": " jñānāvataraṇaṃ nāma sargaḥ",
    "GSP27moksop_u:3004": " ekādaśas sargaḥ",
    "GSP27moksop_u:3005": " vasiṣṭhaḥ:",
    "GSP27moksop_u:3006": " etat te kathitaṃ sarvaṃ jñānāvataraṇaṃ bhuvi /",
    "GSP27moksop_u:3007": " mayā svam īhitaṃ caiva kamalodbhavakalpitam //MU_2,11.1//",
    "GSP27moksop_u:3008": " tad idaṃ paramaṃ jñānaṃ śrotum adya tavānagha /",
    "GSP27moksop_u:3009": " bhṛśam utkaṇṭhitaṃ ceto mahatas sukṛtodayāt //MU_2,11.2//",
    "GSP27moksop_u:3010": " rāmaḥ:",
    "GSP27moksop_u:3011": " kathaṃ brahman bhagavato loke jñānāvatāraṇe /",
    "GSP27moksop_u:3012": " sargād anantaraṃ buddhiḥ pravṛttā parameṣṭhinaḥ //MU_2,11.3//",
    "GSP27moksop_u:3013": " vasiṣṭhaḥ:",
    "GSP27moksop_u:3014": " parame brahmaṇi brahmā svabhāvavaśatas svayam /",
    "GSP27moksop_u:3015": " jātas spandamayo nityam ūrmir ambunidhāv iva //MU_2,11.4//",
    "GSP27moksop_u:3016": " sṛṣṭvaivam ātataṃ sargaṃ sargasya sakalā gatīḥ /",
    "GSP27moksop_u:3017": " bhūtabhavyabhaviṣyatsthā dadarśa parameśvaraḥ //MU_2,11.5//",
    "GSP27moksop_u:3018": " satkriyākramakālasya kṛtādeḥ kṣaya āgate /",
    "GSP27moksop_u:3019": " moham ālokya lokānāṃ kāruṇyam agamat prabhuḥ //MU_2,11.6//",
    "GSP27moksop_u:3020": " tato mām īśvaras sṛṣṭvā jñānenāyojya cāsakṛt /",
    "GSP27moksop_u:3021": " visasarja mahīpīṭhe lokasyājñānaśāntaye //MU_2,11.7//",
    "GSP27moksop_u:3022": " yathāhaṃ prahitas tena tathānye 'pi maharṣayaḥ /",
    "GSP27moksop_u:3023": " sanatkumārapramukhā nāradādyāś ca bhūriśaḥ //MU_2,11.8//",
    "GSP27moksop_u:3024": " kriyākrameṇa puṇyena tathā jñānakrameṇa ca /",
    "GSP27moksop_u:3025": " manomahāmayottabdham uddhartuṃ lokam īritāḥ //MU_2,11.9//",
    "GSP27moksop_u:3026": " maharṣibhis tatas tais tu kṣīṇe kṛtayuge purā /",
    "GSP27moksop_u:3027": " kramāt kriyākrame śuddhe pṛthivyāṃ tanutāṃ gate //MU_2,11.10//",
    "GSP27moksop_u:3028": " kriyākramavidhānārthaṃ maryādāniyamāya ca /",
    "GSP27moksop_u:3029": " pṛthagdeśavibhāgena bhūpālāḥ parikalpitāḥ //MU_2,11.11//",
    "GSP27moksop_u:3030": " bahūni smṛtiśāstrāṇi yajñaśāstrāṇi cāvanau /",
    "GSP27moksop_u:3031": " dharmakāmārthasiddhyarthaṃ kalpitāny uditāny atha //MU_2,11.12//",
    "GSP27moksop_u:3032": " kālacakre vahaty asmiṃs tato vigalite krame /",
    "GSP27moksop_u:3033": " pratyahaṃ bhojanapare jane śālyarjanonmukhe //MU_2,11.13//",
    "GSP27moksop_u:3034": " dvandvāni sampravṛttāni viṣayārthaṃ mahībhujām /",
    "GSP27moksop_u:3035": " daṇḍyatāṃ samprayātāni bhūtāni bhuvi bhūriśaḥ //MU_2,11.14//",
    "GSP27moksop_u:3036": " tato yuddhaṃ vinā bhūpā mahīṃ pālayituṃ kramāt /",
    "GSP27moksop_u:3037": " asamarthās tad āyātāḥ prajābhis saha dīnatām //MU_2,11.15//",
    "GSP27moksop_u:3038": " teṣāṃ dainyāpanodārthaṃ samyaksṛṣṭikramāya ca /",
    "GSP27moksop_u:3039": " tato 'smadādibhiḥ proktā mahatyo jñānadṛṣṭayaḥ //MU_2,11.16//",
    "GSP27moksop_u:3040": " adhyātmavidyā teneyaṃ pūrvaṃ rājasu varṇitā /",
    "GSP27moksop_u:3041": " tadanu prasṛtā loke rājavidyety udāhṛtā //MU_2,11.17//",
    "GSP27moksop_u:3042": " rājavidyā rājaguhyam adhyātmagrantham uttamam /",
    "GSP27moksop_u:3043": " jñātvā rāghava rājānaḥ parāṃ nirduḥkhatāṃ gatāḥ //MU_2,11.18//",
    "GSP27moksop_u:3044": " atha rājasv atīteṣu bahuṣv amalakīrtiṣu /",
    "GSP27moksop_u:3045": " asmād daśarathād rāma jāto 'dya tvam ihāvanau //MU_2,11.19//",
    "GSP27moksop_u:3046": " tava cātiprasanne 'smiñ jātaṃ manasi pāvanam /",
    "GSP27moksop_u:3047": " nirnimittam idaṃ cāru vairāgyam arimardana //MU_2,11.20//",
    "GSP27moksop_u:3048": " sarvasyaiva hi bhavyasya sādhor api vivekinaḥ /",
    "GSP27moksop_u:3049": " nimittapūrvaṃ vairāgyaṃ jāyate rāma rājasam //MU_2,11.21//",
    "GSP27moksop_u:3050": " idaṃ tv apūrvam utpannaṃ camatkārakaraṃ satām /",
    "GSP27moksop_u:3051": " tavānimittaṃ vairāgyaṃ sāttvikaṃ svavivekajam //MU_2,11.22//",
    "GSP27moksop_u:3052": " bībhatsaṃ viṣamaṃ dṛṣṭvā ko nāma na virajyate /",
    "GSP27moksop_u:3053": " satāṃ tūttamavairāgyaṃ vivekād eva jāyate //MU_2,11.23//",
    "GSP27moksop_u:3054": " te mahānto mahāprajñā nimittena vinaiva hi /",
    "GSP27moksop_u:3055": " vairāgyaṃ jāyate yeṣāṃ ta evāmalamānasāḥ //MU_2,11.24//",
    "GSP27moksop_u:3056": " svavivekacamatkāraparāmarśaviraktayā /",
    "GSP27moksop_u:3057": " rājate hi dhiyā jantur yuveva vanamālayā //MU_2,11.25//",
    "GSP27moksop_u:3058": " parāmṛśya vivekena saṃsāraracanām imām /",
    "GSP27moksop_u:3059": " virāgaṃ ye 'dhigacchanti ta eva puruṣottamāḥ //MU_2,11.26//",
    "GSP27moksop_u:3060": " svavivekavaśād eva vicāryedaṃ punaḥ punaḥ /",
    "GSP27moksop_u:3061": " indrajālaṃ parityājyaṃ sabāhyābhyantaraṃ balāt //MU_2,11.27//",
    "GSP27moksop_u:3062": " śmaśānam āpadaṃ dainyaṃ dṛṣṭvā ko na virajyate /",
    "GSP27moksop_u:3063": " tad vairāgyaṃ paraṃ śreyas svato yad abhijāyate //MU_2,11.28//",
    "GSP27moksop_u:3064": " akṛtrimavirāgas tvaṃ mahattām alam āgataḥ /",
    "GSP27moksop_u:3065": " yogyo 'si jñānasārasya bījasyeva mṛdusthalam //MU_2,11.29//",
    "GSP27moksop_u:3066": " prasādāt parameśasya nāthasya paramātmanaḥ /",
    "GSP27moksop_u:3067": " tvādṛśasya śubhā buddhir vivekam anudhāvati //MU_2,11.30//",
    "GSP27moksop_u:3068": " kriyākrameṇa mahatā tapasā niyamena ca /",
    "GSP27moksop_u:3069": " dānena tīrthayātrābhiś cirakālavivekataḥ //MU_2,11.31//",
    "GSP27moksop_u:3070": " duṣkṛte kṣayam āpanne paramārthavicāraṇe /",
    "GSP27moksop_u:3071": " kākatālīyayogena buddhir jantoḥ pravartate //MU_2,11.32//",
    "GSP27moksop_u:3072": " kriyāparās tāvad alaṃ cakrāvṛttibhir ādṛtāḥ /",
    "GSP27moksop_u:3073": " bhramantīha janā yāvan na paśyanti paraṃ padam //MU_2,11.33//",
    "GSP27moksop_u:3074": " yathābhūtam imaṃ dṛṣṭvā saṃsāraṃ tanmayīṃ dhiyam /",
    "GSP27moksop_u:3075": " parityajya paraṃ yānti nirālānā gajā iva //MU_2,11.34//",
    "GSP27moksop_u:3076": " viṣameyam anantehā rāma saṃsārasaṃsṛtiḥ /",
    "GSP27moksop_u:3077": " dehamuktā mahātantur vinā jñānaṃ na naśyati //MU_2,11.35//",
    "GSP27moksop_u:3078": " jñānayuktiplavenaiva saṃsārābdhiṃ sudustaram /",
    "GSP27moksop_u:3079": " mahādhiyas samuttīrṇā netareṇa raghūdvaha //MU_2,11.36//",
    "GSP27moksop_u:3080": " tām imāṃ jñānayuktiṃ tvaṃ saṃsārāmbhodhitāriṇīm /",
    "GSP27moksop_u:3081": " śṛṇuṣvāvahito buddhyā nityāvahitayānayā //MU_2,11.37//",
    "GSP27moksop_u:3082": " yasmād anantasaṃrambhā jagato duḥkharītayaḥ /",
    "GSP27moksop_u:3083": " cirāyāntar dahanty etā vinā yuktim anindita //MU_2,11.38//",
    "GSP27moksop_u:3084": " śītavātātapādīni dvandvaduḥkhāni rāghava /",
    "GSP27moksop_u:3085": " jñānayuktiṃ vinā kena sahyatāṃ yānti sādhuṣu //MU_2,11.39//",
    "GSP27moksop_u:3086": " āpatanti pratipadaṃ yathākālaṃ dahanti ca /",
    "GSP27moksop_u:3087": " duḥkhacintā naraṃ mūḍhaṃ tṛṇam agniśikhā iva //MU_2,11.40//",
    "GSP27moksop_u:3088": " prājñaṃ vijñātavijñānaṃ samyagdarśinam ādhayaḥ /",
    "GSP27moksop_u:3089": " na dahanti vanaṃ varṣadabdam agniśikhā iva //MU_2,11.41//",
    "GSP27moksop_u:3090": " ādhivyādhiparāvarte saṃsāramarumārute /",
    "GSP27moksop_u:3091": " kṣubhite 'pi na tattvajño bhajyate kalpavṛkṣavat //MU_2,11.42//",
    "GSP27moksop_u:3092": " tattvaṃ jñātum ato yatnād dhīmān eva hi dhīmatā /",
    "GSP27moksop_u:3093": " prāmāṇikaḥ prabuddhātmā praṣṭavyaḥ praṇayānvitaṃ //MU_2,11.43//",
    "GSP27moksop_u:3094": " prāmāṇikasya pṛṣṭasya vaktur uttamacetasā /",
    "GSP27moksop_u:3095": " yatnena vacanaṃ grāhyam aṃśukeneva kuṅkumam //MU_2,11.44//",
    "GSP27moksop_u:3096": " atattvajñam anādeyavacanaṃ vāgvidāṃ vara /",
    "GSP27moksop_u:3097": " yaḥ pṛcchati naraṃ tasmān nāsti mūḍhataro 'paraḥ //MU_2,11.45//",
    "GSP27moksop_u:3098": " prāmāṇikasya tajjñasya vaktuḥ pṛṣṭasya yatnataḥ /",
    "GSP27moksop_u:3099": " nānutiṣṭhati yo vākyaṃ nānyas tasmān narādhamaḥ //MU_2,11.46//",
    "GSP27moksop_u:3100": " tajjñatātajjñate pūrvaṃ vaktur nirṇīya kāryataḥ /",
    "GSP27moksop_u:3101": " yaḥ karoti naraḥ praśnaṃ pṛcchakas sa mahāmatiḥ //MU_2,11.47//",
    "GSP27moksop_u:3102": " anirṇīya pravaktāraṃ bālaḥ praśnaṃ karoti yaḥ /",
    "GSP27moksop_u:3103": " adhamaḥ pṛcchakas sa syān na mahārthasya bhājanam //MU_2,11.48//",
    "GSP27moksop_u:3104": " pūrvāparasamādhānakṣamabuddhāv anindite /",
    "GSP27moksop_u:3105": " pṛṣṭaṃ prājñena vaktavyaṃ nādhame paśudharmiṇi //MU_2,11.49//",
    "GSP27moksop_u:3106": " prāmāṇikārthayogyatvaṃ pṛcchakasyāvicārya vā /",
    "GSP27moksop_u:3107": " yo vakti tam iha prājñāḥ prāhur mūḍhatamaṃ naram //MU_2,11.50//",
    "GSP27moksop_u:3108": " tvam atīva guṇādhāraḥ pṛcchako raghunandana /",
    "GSP27moksop_u:3109": " ahaṃ ca vaktuṃ jānāmi sa ca yogo 'yam āvayoḥ //MU_2,11.51//",
    "GSP27moksop_u:3110": " yad ahaṃ vacmi tad yatnāt tvayā śabdārthakovida /",
    "GSP27moksop_u:3111": " etad vastv iti nirṇīya hṛdi kāryam akhaṇḍitaṃ //MU_2,11.52//",
    "GSP27moksop_u:3112": " mahān asi virakto 'si tajjño 'si janatāsthitau /",
    "GSP27moksop_u:3113": " tvayi vastu lagaty antaḥ kuṅkumāmbu yathāṃśuke //MU_2,11.53//",
    "GSP27moksop_u:3114": " uktāvadhānaparamā paramārthavivecanī /",
    "GSP27moksop_u:3115": " viśaty arthaṃ tava prajñā jalamadhyam ivārkabhā //MU_2,11.54//",
    "GSP27moksop_u:3116": " yad yad vacmi tavādeyaṃ hṛdi kāryaṃ prayatnataḥ /",
    "GSP27moksop_u:3117": " na cet praṣṭavya evāhaṃ na tvayeha nirarthakam //MU_2,11.55//",
    "GSP27moksop_u:3118": " mano hi capalaṃ rāma saṃsāravanamarkaṭam /",
    "GSP27moksop_u:3119": " saṃrodhya hṛdi yatnena śrotavyā paramārthadhīḥ //MU_2,11.56//",
    "GSP27moksop_u:3120": " avivekinam ajñānam asajjanaratiṃ janam /",
    "GSP27moksop_u:3121": " ciraṃ dūrataraṃ kṛtvā pūjanīyā hi sādhavaḥ //MU_2,11.57//",
    "GSP27moksop_u:3122": " nityaṃ sajjanasamparkād viveka upajāyate /",
    "GSP27moksop_u:3123": " vivekapādapasyaite bhogamokṣau phale smṛte //MU_2,11.58//",
    "GSP27moksop_u:3124": " mokṣadvāre dvārapālāś catvāraḥ parikīrtitāḥ /",
    "GSP27moksop_u:3125": " śamo vicāras santoṣaś caturthas sādhusaṅgamaḥ //MU_2,11.59//",
    "GSP27moksop_u:3126": " ete sevyāḥ prayatnena catvāro dvau trayo 'tha vā /",
    "GSP27moksop_u:3127": " dvāram udghāṭayanty ete mokṣarājagṛhe balāt //MU_2,11.60//",
    "GSP27moksop_u:3128": " ekaṃ vā sarvayatnena prāṇāṃs tyaktvā samāśrayet /",
    "GSP27moksop_u:3129": " etasmin vaśage yānti catvāro 'pi vaśaṃ yataḥ //MU_2,11.61//",
    "GSP27moksop_u:3130": " saviveko hi śāstrasya jñānasya tapaso dyuteḥ /",
    "GSP27moksop_u:3131": " bhājanaṃ bhūṣaṇākāro bhāskaras tejasām iva //MU_2,11.62//",
    "GSP27moksop_u:3132": " ghanatām upayātaṃ hi prajñāmāndyam acetasām /",
    "GSP27moksop_u:3133": " yāti sthāvaratām ambu jāḍyāt pāṣāṇatām iva //MU_2,11.63//",
    "GSP27moksop_u:3134": " tvaṃ tu rāghava saujanyaguṇaśāstrārthadṛṣṭibhiḥ /",
    "GSP27moksop_u:3135": " vikāsitāntaḥkaraṇas sthitaḥ padma ivodaye //MU_2,11.64//",
    "GSP27moksop_u:3136": " imāṃ jñānadṛśaṃ śrotum avaboddhuṃ ca sanmate /",
    "GSP27moksop_u:3137": " arhasy uddhṛtakarṇas tu jantur vīṇādhvaniṃ yathā //MU_2,11.65//",
    "GSP27moksop_u:3138": " vairāgyābhyāsayogena samasaujanyasampadā /",
    "GSP27moksop_u:3139": " tat padaṃ prāpyate rāma yatra nāśo na vidyate //MU_2,11.66//",
    "GSP27moksop_u:3140": " śāstrais sujanasamparkapūrvakais sutapodamaiḥ /",
    "GSP27moksop_u:3141": " ādau saṃsāramuktyarthaṃ prajñām evābhivardhayet //MU_2,11.67//",
    "GSP27moksop_u:3142": " saṃsāraviṣavṛkṣograsekam āspadam āpadām /",
    "GSP27moksop_u:3143": " añjanaṃ mohayāminyā maurkhyaṃ yatnena nāśayet //MU_2,11.68//",
    "GSP27moksop_u:3144": " etad eva ca maurkhyasya paramaṃ viddhi nāśanam /",
    "GSP27moksop_u:3145": " yad idaṃ prekṣyate śāstraṃ kiñcitsaṃskṛtayā dhiyā //MU_2,11.69//",
    "GSP27moksop_u:3146": " durāśāsarpagartena maurkhyeṇa hṛdi valgatā /",
    "GSP27moksop_u:3147": " cetas sañkocam āyāti carmāgnāv iva yojitam //MU_2,11.70//",
    "GSP27moksop_u:3148": " prājñe yathārthabhūteyaṃ vastudṛṣṭiḥ prasīdati /",
    "GSP27moksop_u:3149": " dṛg ivendau nirambhodasakalāmalamaṇḍale //MU_2,11.71//",
    "GSP27moksop_u:3150": " pūrvāparavicārārthacārucāturyaśālinī /",
    "GSP27moksop_u:3151": " savikāsā matir yasya sa pumān iti kathyate //MU_2,11.72//",
    "GSP27moksop_u:3152": " vikasitena sitena manomuṣā varavicāraṇaśītalarociṣā /",
    "GSP27moksop_u:3153": " guṇavatā hṛdayena virājase tvam amalena nabhaś śaśinā yathā //MU_2,11.73//",
    "GSP27moksop_u:3154": " vaktṛpṛcchakalakṣaṇaṃ nāma sargaḥ",
    "GSP27moksop_u:3155": " dvādaśas sargaḥ",
    "GSP27moksop_u:3156": " vasiṣṭhaḥ:",
    "GSP27moksop_u:3157": " paripūrṇamanā mānyaḥ praṣṭuṃ jānāsi rāghava /",
    "GSP27moksop_u:3158": " vetsi coktaṃ ca tenāhaṃ pravṛtto vaktum ādarāt //MU_2,12.1//",
    "GSP27moksop_u:3159": " rajastamobhyāṃ rahitāṃ śuddhasattvānupātinīm /",
    "GSP27moksop_u:3160": " matim ātmani saṃsthāpya jñānaṃ śrotuṃ sthiro bhava //MU_2,12.2//",
    "GSP27moksop_u:3161": " vidyate tvayi sarvaiva pṛcchakasya guṇāvalī /",
    "GSP27moksop_u:3162": " vaktur guṇālī ca mayi ratnaśrīr jaladhau yathā //MU_2,12.3//",
    "GSP27moksop_u:3163": " āttavān asi vairāgyaṃ vivekāsaṅgajaṃ mune /",
    "GSP27moksop_u:3164": " candrakānta ivārdratvaṃ lagnacandrakarotkaraḥ //MU_2,12.4//",
    "GSP27moksop_u:3165": " ciram ā śaiśavād eva tavābhyāso 'sti sadguṇaiḥ /",
    "GSP27moksop_u:3166": " śuddhaiś śuddhasya dīrghaiś ca padmasyevātisantataiḥ //MU_2,12.5//",
    "GSP27moksop_u:3167": " ataś śṛṇu kathāṃ vakṣye tvam evāsyā hi bhājanam /",
    "GSP27moksop_u:3168": " na hi candraṃ vinā śuddhā savikāsā kumudvatī //MU_2,12.6//",
    "GSP27moksop_u:3169": " ye kecana samārambhā yāś ca kāścana dṛṣṭayaḥ /",
    "GSP27moksop_u:3170": " te ca tāś ca pade dṛṣṭe niśśeṣaṃ yānti vai śamam //MU_2,12.7//",
    "GSP27moksop_u:3171": " yadi vijñānaviśrāntir na bhaved bhavyacetasaḥ /",
    "GSP27moksop_u:3172": " tad asyāṃ saṃsṛtau sādhuś cintāṃ soḍhuṃ saheta kaḥ //MU_2,12.8//",
    "GSP27moksop_u:3173": " paraprāptyā vilīyante sarvā mananavṛttayaḥ /",
    "GSP27moksop_u:3174": " kalpāntārkagaṇāsaṅgāt kulaśailaśilā iva //MU_2,12.9//",
    "GSP27moksop_u:3175": " dussahā rāma saṃsāraviṣāveśaviṣūcikā /",
    "GSP27moksop_u:3176": " yogagāruḍamantreṇa pāvanena praśāmyati //MU_2,12.10//",
    "GSP27moksop_u:3177": " sa ca yogas sujanena saha śāstrārthavicārāt /",
    "GSP27moksop_u:3178": " paramārthajñānamayo labhyate eva / (MU_2,12.11)",
    "GSP27moksop_u:3179": " avaśyam iha hi vicāre kṛte sakaladuḥkhaparikṣayo bhavatīti mantavyam / (MU_2,12.12)",
    "GSP27moksop_u:3180": " nāto vicāradṛṣṭayo 'vahelayā draṣṭavyāḥ /",
    "GSP27moksop_u:3181": " vicāravaśataḥ puruṣeṇa sakalam idam ādhipañjaraṃ sarpeṇa tvacam iva paripakvāṃ parityajya",
    "GSP27moksop_u:3182": " vigatajvareṇa śītalāntaḥkaraṇena vinoda iva jagad akhilam ālokyate samyagdarśanavatā / (MU_2,12.13)",
    "GSP27moksop_u:3183": " asamyagdarśanavato hi paraṃ duḥkham idam /",
    "GSP27moksop_u:3184": " viṣamo hy ayam atitarāṃ saṃsārarogo bhogīva daśati /",
    "GSP27moksop_u:3185": " asir iva cchinatti /",
    "GSP27moksop_u:3186": " śara iva vedhayati /",
    "GSP27moksop_u:3187": " rajjur iva veṣṭayati /",
    "GSP27moksop_u:3188": " pāvaka iva dahati /",
    "GSP27moksop_u:3189": " rātrir ivāndhayati /",
    "GSP27moksop_u:3190": " aśaṅkitaparipātitaparuṣapāṣāṇa iva vivaśīkaroti /",
    "GSP27moksop_u:3191": " harati prajñām /",
    "GSP27moksop_u:3192": " nāśayati sthitim /",
    "GSP27moksop_u:3193": " pātayati mohāndhakūpe /",
    "GSP27moksop_u:3194": " tṛṣṇayā jarjarīkaroti /",
    "GSP27moksop_u:3195": " na tad asti kiñcid duḥkhaṃ saṃsārī yan nāpnoti / (MU_2,12.14)",
    "GSP27moksop_u:3196": " duranteyaṃ kila viṣayaviṣamaviṣaviṣūcikā /",
    "GSP27moksop_u:3197": " yadi na cikitsyate tad atitarāṃ narakanagaranikaraphalānubandhinī tat tat karoti /",
    "GSP27moksop_u:3198": " yatra śitāsiśatapāta utpalatāḍanam /",
    "GSP27moksop_u:3199": " agnidāho himāvaseko /",
    "GSP27moksop_u:3200": " 'ṅgavikartanaṃ candanacakrakaracanā /",
    "GSP27moksop_u:3201": " ghūrṇadvātāntaḥ paripeṣo 'ṅgaparimālanam /",
    "GSP27moksop_u:3202": " anavaratānalajvālāvicalitacāmaranārācanikaranipāto nidāghavinodanadhārāgṛhaśīkaravarṣaṇam /",
    "GSP27moksop_u:3203": " śiraśchedas sukhanidrā /",
    "GSP27moksop_u:3204": " mūkīkaraṇaṃ pāṭavamudrā mahān upacayaḥ / (MU_2,12.15)",
    "GSP27moksop_u:3205": " tad evaṃvidhe kaṣṭaceṣṭāsahasradāruṇe saṃsāracapalayantre 'smin rāghava nāvahelā kartavyā /",
    "GSP27moksop_u:3206": " avaśyam idaṃ hi vicāraṇīyam / (MU_2,12.16)",
    "GSP27moksop_u:3207": " evaṃ cāvaboddhavyam yathā kilāsti vicārāc chreyo'vāptir iti / (MU_2,12.17)",
    "GSP27moksop_u:3208": " anyac ca raghukulendo /",
    "GSP27moksop_u:3209": " yadi naite mahānto munayo maharṣayaś ca viprāś ca rājānaś ca jñānakavacenāvaguṇṭhitaśarīrās",
    "GSP27moksop_u:3210": " tat katham aduḥkhakṣamā api duḥkhamayīṃ tamovṛttipūrvakaṃ saṃsārakadarthanām anubhavantas",
    "GSP27moksop_u:3211": " satatam eva muditamanasas tiṣṭhanti / (MU_2,12.18)",
    "GSP27moksop_u:3212": " iha hi /",
    "GSP27moksop_u:3213": " vikautukā vigatavikalpaviplavā yathā sthitā hariharapadmajādayaḥ /",
    "GSP27moksop_u:3214": " narottamās samadhigatātmadīpakās tathā sthitā jagati vibuddhabuddhayaḥ //MU_2,12.19//",
    "GSP27moksop_u:3215": " tathā ca /",
    "GSP27moksop_u:3216": " parikṣīṇe mohe galati ca ghane 'jñānajalade parijñāte tattve samadhigata ātmany abhimate /",
    "GSP27moksop_u:3217": " vicāryāryais sārdhaṃ galitavapuṣor vā sadasator dhiyā dṛṣṭe tattve ramaṇam aṭanaṃ jāgatam idam //MU_2,12.20//",
    "GSP27moksop_u:3218": " anyac ca rāghava /",
    "GSP27moksop_u:3219": " prasanne cittattve hṛdi savibhave valgati pare samābhogībhūtāsv akhilakalanādṛṣṭiṣu puraḥ /",
    "GSP27moksop_u:3220": " śamaṃ yāntīṣv antaḥkaraṇaghaṭanāsv āhitarasaṃ dhiyā dṛṣṭe tattve ramaṇam aṭanaṃ jāgatam idam //MU_2,12.21//",
    "GSP27moksop_u:3221": " anyac ca /",
    "GSP27moksop_u:3222": " rathas sphāro dehas turagaracanā cendriyagatiḥ parispando vātād aham akalitānantaviṣamaḥ /",
    "GSP27moksop_u:3223": " paro vārvāg dehī jagati viharāmīty anaghayā dhiyā dṛṣṭe tattve ramaṇam aṭanaṃ jāgatam idam //MU_2,12.22//",
    "GSP27moksop_u:3224": " tattvamāhātmyapratipādanaṃ nāma sargaḥ",
    "GSP27moksop_u:3225": " trayodaśas sargaḥ",
    "GSP27moksop_u:3226": " vasiṣṭhaḥ:",
    "GSP27moksop_u:3227": " etāṃ dṛṣṭim avaṣṭabhya puṣṭātmānas subuddhayaḥ /",
    "GSP27moksop_u:3228": " vicaranty asamunnaddhā mahānto 'bhyuditā iva //MU_2,13.1//",
    "GSP27moksop_u:3229": " na śocanti na yācante na vāñchanti śubhāśubham /",
    "GSP27moksop_u:3230": " sarvam eva ca kurvanti kurvanti na ca kiñcana //MU_2,13.2//",
    "GSP27moksop_u:3231": " svastham evāvatiṣṭhanti svasthaṃ kurvanti yānti ca /",
    "GSP27moksop_u:3232": " heyopādeyatāpakṣarahitās svātmani sthitāḥ //MU_2,13.3//",
    "GSP27moksop_u:3233": " āyānti ca na cāyānti vanaṃ yānti na yānti ca /",
    "GSP27moksop_u:3234": " na kurvanty api kurvanti na vadanti vadanti ca //MU_2,13.4//",
    "GSP27moksop_u:3235": " ye kecana samārambhā yāś ca kāścana dṛṣṭayaḥ /",
    "GSP27moksop_u:3236": " heyādeyadṛśo yās tāḥ kṣīyante 'dhigate pade //MU_2,13.5//",
    "GSP27moksop_u:3237": " parityaktasamastehaṃ mano madhuravṛttimat /",
    "GSP27moksop_u:3238": " sarvatas sukham abhyeti candrabimba iva sthitam //MU_2,13.6//",
    "GSP27moksop_u:3239": " api nirmananārambham apy astākhilakautukam /",
    "GSP27moksop_u:3240": " ātmany eva na māty antar indāv iva rasāyanam //MU_2,13.7//",
    "GSP27moksop_u:3241": " na karotīndrajālāni nānudhāvati vāsanām /",
    "GSP27moksop_u:3242": " bālacāpalam utsṛjya pūrṇam eva virājate //MU_2,13.8//",
    "GSP27moksop_u:3243": " evaṃvidhā hi vṛttaya ātmatattvāvalokanāl labhyante /",
    "GSP27moksop_u:3244": " nānyataḥ /",
    "GSP27moksop_u:3245": " tasmād vicāreṇātmānveṣṭavyaḥ upāsanīyo jñātavyo yāvajjīvaṃ puruṣeṇa netarad iti / (MU_2,13.9)",
    "GSP27moksop_u:3246": " svānubhūtes suśāstrasya guroś caivaikavākyatā /",
    "GSP27moksop_u:3247": " yatrābhyāsena tenātmā santatenāvalokyate //MU_2,13.10//",
    "GSP27moksop_u:3248": " avahelitaśāstrārthair avajñātamahājanaiḥ /",
    "GSP27moksop_u:3249": " kaṣṭām apy āpadaṃ prāpto na mūḍhais samatām iyāt //MU_2,13.11//",
    "GSP27moksop_u:3250": " na vyādhir na viṣaṃ nāpat tathā nāmāsti bhūtale /",
    "GSP27moksop_u:3251": " khedāya svaśarīrasthaṃ maurkhyam eva yathā nṛṇām //MU_2,13.12//",
    "GSP27moksop_u:3252": " kiñcitsaṃskṛtabuddhīnāṃ śravyaṃ śāstram idaṃ yathā /",
    "GSP27moksop_u:3253": " maurkhyāpahaṃ tathā śāstram anyad asti na kiñcana //MU_2,13.13//",
    "GSP27moksop_u:3254": " idaṃ śravyaṃ sukhakaraṃ kathādṛṣṭāntasundaram /",
    "GSP27moksop_u:3255": " aviruddham aśeṣeṇa śāstravākyārthabandhunā //MU_2,13.14//",
    "GSP27moksop_u:3256": " āpado yā duruttārā yāś ca tucchāḥ kuyonayaḥ /",
    "GSP27moksop_u:3257": " tās tā maurkhyāt prasūyante khadirāt kaṇṭakā iva //MU_2,13.15//",
    "GSP27moksop_u:3258": " varaṃ śarāvahastasya caṇḍālāgāravīthiṣu /",
    "GSP27moksop_u:3259": " bhikṣārtham aṭanaṃ rāma na maurkhyahatajīvitam //MU_2,13.16//",
    "GSP27moksop_u:3260": " imam ālokam āsādya mokṣopāyamayaṃ janaḥ /",
    "GSP27moksop_u:3261": " andhatām eti na punaḥ kaścin mohatamasy api //MU_2,13.17//",
    "GSP27moksop_u:3262": " tāvan nayati saṅkocaṃ tṛṣṇāśyāmā narāmbujam /",
    "GSP27moksop_u:3263": " yāvad vivekasūryasya noditā vimalā prabhā //MU_2,13.18//",
    "GSP27moksop_u:3264": " saṃsāraduḥkhamokṣārthaṃ mādṛśais saha bandhubhiḥ /",
    "GSP27moksop_u:3265": " svarūpam ātmano jñātvā guruśāstrapramāṇataḥ //MU_2,13.19//",
    "GSP27moksop_u:3266": " jīvanmuktāś carantīha yathā hariharādayaḥ /",
    "GSP27moksop_u:3267": " yathā brahmarṣayaś cānye tathā vihara rāghava //MU_2,13.20//",
    "GSP27moksop_u:3268": " anantānīha duḥkhāni sukhaṃ kṣaṇalavopamam /",
    "GSP27moksop_u:3269": " nātas sukheṣu badhnīyād dṛṣṭiṃ duḥkhānubandhiṣu //MU_2,13.21//",
    "GSP27moksop_u:3270": " yad anantam anāyāsaṃ tat padaṃ sārasiddhaye /",
    "GSP27moksop_u:3271": " sādhanīyaṃ prayatnena puruṣeṇa vijānatā //MU_2,13.22//",
    "GSP27moksop_u:3272": " ta eva puruṣārthasya bhājanaṃ puruṣottamāḥ /",
    "GSP27moksop_u:3273": " anuttamapadālambi mano yeṣāṃ gatajvaram //MU_2,13.23//",
    "GSP27moksop_u:3274": " sambhogāśanamātreṣu rājyādiṣu sukheṣu ye /",
    "GSP27moksop_u:3275": " santuṣṭā duṣṭamanaso viddhi tān andhaḍuṇḍubhān //MU_2,13.24//",
    "GSP27moksop_u:3276": " ye śaṭheṣu duranteṣu duṣkṛtārambhaśāliṣu /",
    "GSP27moksop_u:3277": " dviṣatsu mitrarūpeṣu bhaktā vai bhogabhogiṣu //MU_2,13.25//",
    "GSP27moksop_u:3278": " te yānti durgamād durgaṃ duḥkhād duḥkhaṃ bhayād bhayam /",
    "GSP27moksop_u:3279": " narakān narakaṃ mūḍhā mohamantharabuddhayaḥ //MU_2,13.26//",
    "GSP27moksop_u:3280": " parasparavināśotke śreyasyau na kadācana /",
    "GSP27moksop_u:3281": " sukhaduḥkhadaśe rāma taḍitprasarabhaṅgure //MU_2,13.27//",
    "GSP27moksop_u:3282": " ye viraktā mahātmānas suviviktā bhavādṛśaḥ /",
    "GSP27moksop_u:3283": " puruṣān viddhi tān vandyān bhogamokṣaikabhāginaḥ //MU_2,13.28//",
    "GSP27moksop_u:3284": " vivekaṃ param āśritya vairāgyābhyāsayogataḥ /",
    "GSP27moksop_u:3285": " saṃsārasaritaṃ ghorām imām āpadam uttaret //MU_2,13.29//",
    "GSP27moksop_u:3286": " na svaptavyaṃ tu saṃsāramāyāsv iha vijānatā /",
    "GSP27moksop_u:3287": " viṣamūrchanasammohadāyinīṣu vivekinā //MU_2,13.30//",
    "GSP27moksop_u:3288": " saṃsāram imam āsādya yas tiṣṭhaty avahelayā /",
    "GSP27moksop_u:3289": " jvalitasya gṛhasyoccaiś śete tārṇasya so 'ntare //MU_2,13.31//",
    "GSP27moksop_u:3290": " yat prāpya na nivartante yad āsādya na śocyate /",
    "GSP27moksop_u:3291": " tat padaṃ śemuṣīlabhyam asty evātra na saṃśayaḥ //MU_2,13.32//",
    "GSP27moksop_u:3292": " nāsti cet tad vicāreṇa doṣaḥ ko bhavatāṃ bhavet /",
    "GSP27moksop_u:3293": " asti cet tat samuttīrṇā bhaviṣyatha bhavārṇavāt //MU_2,13.33//",
    "GSP27moksop_u:3294": " pravṛttiḥ puruṣasyeha mokṣopāyavicāraṇe /",
    "GSP27moksop_u:3295": " yadā bhavaty āśu tadā mokṣabhāgī sa ucyate //MU_2,13.34//",
    "GSP27moksop_u:3296": " anapāyi nirāśaṅkaṃ svāsthyaṃ vigatavibhramam /",
    "GSP27moksop_u:3297": " na vinā kevalībhāvaṃ vidyate bhuvanatraye //MU_2,13.35//",
    "GSP27moksop_u:3298": " tatprāptāv uttamaprāptau na kleśa upayujyate /",
    "GSP27moksop_u:3299": " na mitrāṇy upakurvanti na dhanāni na bandhavaḥ //MU_2,13.36//",
    "GSP27moksop_u:3300": " na hastapādacalanaṃ na deśāntarasaṅgamaḥ /",
    "GSP27moksop_u:3301": " kleśātiśayasādhyo vā na tīrthāyatanāśrayaḥ //MU_2,13.37//",
    "GSP27moksop_u:3302": " puruṣārthaikasādhyena vāsanaikārthakarmaṇā /",
    "GSP27moksop_u:3303": " kevalaṃ tan manomātrajayenāsādyate padam //MU_2,13.38//",
    "GSP27moksop_u:3304": " vivekamātrasādhyaṃ tadvicāraikāntaniścayam /",
    "GSP27moksop_u:3305": " tyajatā duḥkhajālāni nareṇa tad avāpyate //MU_2,13.39//",
    "GSP27moksop_u:3306": " sukhasevyāsanasthena tad vicārayatā svayam /",
    "GSP27moksop_u:3307": " na śocyate padaṃ prāpya na ca bhūyo 'bhijāyate //MU_2,13.40//",
    "GSP27moksop_u:3308": " tat samastasukhāsārasīmāntaṃ sādhavo viduḥ /",
    "GSP27moksop_u:3309": " tad anuttamaniṣṣyandaṃ param āhū rasāyanam //MU_2,13.41//",
    "GSP27moksop_u:3310": " kṣayitvāt sarvabhāvānāṃ svargamānuṣyayor dvayoḥ /",
    "GSP27moksop_u:3311": " sukhaṃ nāsty eva salilaṃ mṛgatṛṣṇāsv ivaitayoḥ //MU_2,13.42//",
    "GSP27moksop_u:3312": " ato manojayaś cintyaś śamas santoṣasādhanaḥ /",
    "GSP27moksop_u:3313": " anantaśamasambhogas tasmād ānanda āpyate //MU_2,13.43//",
    "GSP27moksop_u:3314": " jīvatā gacchatā caiva bhramatā patatā tathā /",
    "GSP27moksop_u:3315": " rakṣasā dānavenāpi devena puruṣeṇa vā //MU_2,13.44//",
    "GSP27moksop_u:3316": " manaḥpraśamanodbhūtaṃ tat prāpya paramaṃ sukham /",
    "GSP27moksop_u:3317": " vikāsiśamapuṣpasya vivekoccataroḥ phalam //MU_2,13.45//",
    "GSP27moksop_u:3318": " vyavahārapareṇāpi kāryavṛndam acinvatā /",
    "GSP27moksop_u:3319": " bhānunevāmbarasthena nojjhyate na ca vāñchyate //MU_2,13.46//",
    "GSP27moksop_u:3320": " manaḥ praśāntam atyacchaṃ viśrāntaṃ gatavibhramam /",
    "GSP27moksop_u:3321": " anīhaṃ vigatābhīṣṭaṃ nābhivāñchati nojjhati //MU_2,13.47//",
    "GSP27moksop_u:3322": " mokṣadvāre dvārapālān imāñ śṛṇu yathākramam /",
    "GSP27moksop_u:3323": " yeṣām ekatamāsaktyā mokṣadvāre praviśyate //MU_2,13.48//",
    "GSP27moksop_u:3324": " duḥkhadoṣadaśā dīrghā saṃsāramarumaṇḍalī /",
    "GSP27moksop_u:3325": " jantoś śītalatām eti śītalena śamāmbunā //MU_2,13.49//",
    "GSP27moksop_u:3326": " śamenāsādyate śreyaś śamo hi paramaṃ padam /",
    "GSP27moksop_u:3327": " śamaś śivaṃ śamaś śāntiś śamo bhrāntinivāraṇam //MU_2,13.50//",
    "GSP27moksop_u:3328": " puṃsaḥ praśamatṛptasya śītalācchatarātmanaḥ /",
    "GSP27moksop_u:3329": " śamatoṣitacittasya śatrur apy eti mitratām //MU_2,13.51//",
    "GSP27moksop_u:3330": " śamacandramasā yeṣām āśayas samalaṅkṛtaḥ /",
    "GSP27moksop_u:3331": " kṣīrābdhīnām ivodeti teṣāṃ paramaśuddhatā //MU_2,13.52//",
    "GSP27moksop_u:3332": " hṛtkuśeśayakośeṣu yeṣāṃ śamakuśeśayam /",
    "GSP27moksop_u:3333": " satāṃ vikasitaṃ te hi dvihṛtpadmās samā hareḥ //MU_2,13.53//",
    "GSP27moksop_u:3334": " śamaśrīś śobhate yeṣāṃ mukhendāv akalaṅkite /",
    "GSP27moksop_u:3335": " te 'mī kulendavo vandyās saundaryavijitendavaḥ //MU_2,13.54//",
    "GSP27moksop_u:3336": " trailokyodaravartinyo nānandāya tathā śriyaḥ /",
    "GSP27moksop_u:3337": " sāmrājyasampatpratimā yathā śamavibhūtayaḥ //MU_2,13.55//",
    "GSP27moksop_u:3338": " yāni duḥkhāni yās tṛṣṇā dussahā ye durādhayaḥ /",
    "GSP27moksop_u:3339": " tat sarvaṃ śāntacetassu tamo 'rkeṣv iva naśyati //MU_2,13.56//",
    "GSP27moksop_u:3340": " mano hi sarvabhūtānāṃ prasādam anugacchati /",
    "GSP27moksop_u:3341": " na tathendau yathā śānte jane janitakautukam //MU_2,13.57//",
    "GSP27moksop_u:3342": " śamaśālini sauhārdavati sarveṣu jantuṣu /",
    "GSP27moksop_u:3343": " sujane paramaṃ tattvaṃ svayam eva prasīdati //MU_2,13.58//",
    "GSP27moksop_u:3344": " mātarīva paraṃ yānti viṣamāṇi mṛdūni ca /",
    "GSP27moksop_u:3345": " viśvāsam iha bhūtāni sarvāṇi śamaśālini //MU_2,13.59//",
    "GSP27moksop_u:3346": " na rasāyanapānena na lakṣmyāliṅganena ca /",
    "GSP27moksop_u:3347": " tathā sukham avāpnoti śamenāntar yathā janaḥ //MU_2,13.60//",
    "GSP27moksop_u:3348": " sarvādhivyādhivalitaṃ krāntaṃ tṛṣṇāvaratrayā /",
    "GSP27moksop_u:3349": " manaś śamāmṛtāsekais samāśvāsaya rāghava //MU_2,13.61//",
    "GSP27moksop_u:3350": " yat karoṣi yad aśnāsi śamaśītalayā dhiyā /",
    "GSP27moksop_u:3351": " tat te 'tisvadate svādu netarat tāta mānase //MU_2,13.62//",
    "GSP27moksop_u:3352": " śamāmṛtarasasnātaṃ mano yām eti nirvṛtim /",
    "GSP27moksop_u:3353": " chinnāny api tayāṅgāni manye rohanti rāghava //MU_2,13.63//",
    "GSP27moksop_u:3354": " na piśācā na rakṣāṃsi na daityā na ca śatravaḥ /",
    "GSP27moksop_u:3355": " na ca vyāghrabhujaṅgādyā dviṣanti śamaśālinam //MU_2,13.64//",
    "GSP27moksop_u:3356": " susannaddhasamastāṅgaṃ praśamāmṛtavarmaṇā /",
    "GSP27moksop_u:3357": " vedhayanti na duḥkhāni śarā vajraśilām iva //MU_2,13.65//",
    "GSP27moksop_u:3358": " na tathā rājate rājāmātyāntaḥpurasaṃsthitaḥ /",
    "GSP27moksop_u:3359": " samayā svasthayā vṛttyā yathopaśamaśobhitaḥ //MU_2,13.66//",
    "GSP27moksop_u:3360": " prāṇāt priyataraṃ dṛṣṭvā tuṣṭim eti na tāṃ janaḥ /",
    "GSP27moksop_u:3361": " yām āyāti janaṃ śāntam avalokya samāśayam //MU_2,13.67//",
    "GSP27moksop_u:3362": " samayā śamaśālinyā vṛttyā yas sādhu vartate /",
    "GSP27moksop_u:3363": " abhinanditayā loke jīvatīha sa netaraḥ //MU_2,13.68//",
    "GSP27moksop_u:3364": " anuddhatamanāś śāntas sādhu karma karoti yat /",
    "GSP27moksop_u:3365": " tat sarvam abhinandanti tasyemā bhūtajātayaḥ //MU_2,13.69//",
    "GSP27moksop_u:3366": " śrutvā spṛṣṭvā ca dṛṣṭvā ca bhuktvā ghrātvā śubhāśubham /",
    "GSP27moksop_u:3367": " na hṛṣyati glāyati yas sa śānta iti kathyate //MU_2,13.70//",
    "GSP27moksop_u:3368": " yas samas sarvabhāveṣu nābhivāñchati nojjhati /",
    "GSP27moksop_u:3369": " jitvendriyāṇi yatnena sa śānta iti kathyate //MU_2,13.71//",
    "GSP27moksop_u:3370": " tuṣārakarabimbācchaṃ mano yasya nirākulam /",
    "GSP27moksop_u:3371": " maraṇotsavayuddheṣu sa śānta iti kathyate //MU_2,13.72//",
    "GSP27moksop_u:3372": " sthito 'pi na sthita iva na hṛṣyati na kupyati /",
    "GSP27moksop_u:3373": " yas suṣuptamanās svasthas sa śānta iti kathyate //MU_2,13.73//",
    "GSP27moksop_u:3374": " amṛtasyandasubhagā yasya sarvajanaṃ prati /",
    "GSP27moksop_u:3375": " dṛṣṭiḥ prasarati prītā sa śānta iti kathyate //MU_2,13.74//",
    "GSP27moksop_u:3376": " spaṣṭāvadātayā buddhyā yathaivāntas tathā bahiḥ /",
    "GSP27moksop_u:3377": " dṛśyante yasya kāryāṇi sa śānta iti kathyate //MU_2,13.75//",
    "GSP27moksop_u:3378": " apy āpatsu durantāsu kalpānteṣu dahatsv api /",
    "GSP27moksop_u:3379": " tucchehaṃ na mano yasya sa śānta iti kathyate //MU_2,13.76//",
    "GSP27moksop_u:3380": " antaśśītalatāṃ yāto yo bhāveṣu na majjati /",
    "GSP27moksop_u:3381": " vyavahārī na sammūḍhas sa śānta iti kathyate //MU_2,13.77//",
    "GSP27moksop_u:3382": " ākāśasadṛśī yasya nityaṃ svavyavahāriṇaḥ /",
    "GSP27moksop_u:3383": " kalaṅkam eti na matis sa śānta iti kathyate //MU_2,13.78//",
    "GSP27moksop_u:3384": " tapasviṣu bahujñeṣu yājakeṣu nṛpeṣu ca /",
    "GSP27moksop_u:3385": " balavatsu guṇāḍhyeṣu śamavān eva rājate //MU_2,13.79//",
    "GSP27moksop_u:3386": " śamasaṃsaktamanasāṃ mahatāṃ guṇaśālinām /",
    "GSP27moksop_u:3387": " udeti nirvṛtiś cittāj jyotsneva himarociṣaḥ //MU_2,13.80//",
    "GSP27moksop_u:3388": " sīmānto guṇapūgānāṃ pauruṣaikāntabhūṣaṇam /",
    "GSP27moksop_u:3389": " saṅkaṭeṣv abhayasthānaṃ śamaś śrīmān virājate //MU_2,13.81//",
    "GSP27moksop_u:3390": " śamam amṛtam ahāryam āryajuṣṭaṃ param avalambya padaṃ paraṃ prayātāḥ /",
    "GSP27moksop_u:3391": " raghutanaya yathā mahānubhāvāḥ kramam anupālaya siddhaye tam eva //MU_2,13.82//",
    "GSP27moksop_u:3392": " śamanirūpaṇaṃ nāma sargaḥ",
    "GSP27moksop_u:3393": " caturdaśas sargaḥ",
    "GSP27moksop_u:3394": " vasiṣṭhaḥ:",
    "GSP27moksop_u:3395": " śāstrāvabodhāmalayā dhiyā paramapūtayā /",
    "GSP27moksop_u:3396": " kartavyaḥ kāraṇajñena vicāro niyatātmanā //MU_2,14.1//",
    "GSP27moksop_u:3397": " vicārāt tīkṣṇatām etya dhīḥ paśyati paraṃ padam /",
    "GSP27moksop_u:3398": " dīrghasaṃsārarogasya vicāro hi mahauṣadham //MU_2,14.2//",
    "GSP27moksop_u:3399": " āpadvanam anantehāparipallavitākṛti /",
    "GSP27moksop_u:3400": " vicārakrakacacchinnaṃ naiva bhūyaḥ prarohati //MU_2,14.3//",
    "GSP27moksop_u:3401": " moheṣu bandhunāśeṣu saṅkaṭeṣu bhrameṣu ca /",
    "GSP27moksop_u:3402": " sarveṣv eva mahāprājña vicāro hi satāṃ gatiḥ //MU_2,14.4//",
    "GSP27moksop_u:3403": " na vicāraṃ vinā kaścid upāyo 'sti vipacchame /",
    "GSP27moksop_u:3404": " vicārād aśubhaṃ tyaktvā śubham āyāti dhīs satām //MU_2,14.5//",
    "GSP27moksop_u:3405": " balaṃ buddhiś ca tejaś ca pratipattiḥ kriyāphalam /",
    "GSP27moksop_u:3406": " phalanty etāni sarvāṇi vicāreṇaiva dhīmataḥ //MU_2,14.6//",
    "GSP27moksop_u:3407": " yuktāyuktamahādīpam abhivāñchitasādhakam /",
    "GSP27moksop_u:3408": " sphāraṃ vicāram āśritya saṃsārajaladhiṃ taret //MU_2,14.7//",
    "GSP27moksop_u:3409": " ālūnahṛdayāmbhojaṃ mahāmohamataṅgajam /",
    "GSP27moksop_u:3410": " vidārayati śuddhātmā vicārodārakesarī //MU_2,14.8//",
    "GSP27moksop_u:3411": " mūḍhāḥ kālavaśeneha yad gatāḥ paramaṃ padam /",
    "GSP27moksop_u:3412": " tad vicārapradīpasya vijṛmbhitam anuttamam //MU_2,14.9//",
    "GSP27moksop_u:3413": " rājyāni sampadas sphāro bhogo mokṣaś ca śāśvataḥ /",
    "GSP27moksop_u:3414": " vicārakalpavṛkṣasya phalāny etāni rāghava //MU_2,14.10//",
    "GSP27moksop_u:3415": " yā vivekavilāsinyo matayo mahatām iha /",
    "GSP27moksop_u:3416": " na tā vipadi majjanti tumbakānīva vāriṇi //MU_2,14.11//",
    "GSP27moksop_u:3417": " vicārodayahāriṇyā dhiyā vyavaharanti ye /",
    "GSP27moksop_u:3418": " phalānām atyudārāṇāṃ bhājanaṃ hi bhavanti te //MU_2,14.12//",
    "GSP27moksop_u:3419": " mūrkhahṛtkānanasthānām āśāprasararodhinām /",
    "GSP27moksop_u:3420": " avicārakarañjānāṃ mañjaryo duḥkharītayaḥ //MU_2,14.13//",
    "GSP27moksop_u:3421": " kajjalakṣodamalinā madirāmodadharmiṇī /",
    "GSP27moksop_u:3422": " avicāramayī nidrā yātu te rāghava kṣayam //MU_2,14.14//",
    "GSP27moksop_u:3423": " mahāpady api dīrgheṣu sadvicāraparo naraḥ /",
    "GSP27moksop_u:3424": " na nimajjati moheṣu tejorāśis tamassv iva //MU_2,14.15//",
    "GSP27moksop_u:3425": " mānase sarasi svacche vicārakamalotkaraḥ /",
    "GSP27moksop_u:3426": " nūnaṃ vikasito yasya himavān iva bhāti saḥ //MU_2,14.16//",
    "GSP27moksop_u:3427": " vicāravikalā yasya matir māndyam upeyuṣaḥ /",
    "GSP27moksop_u:3428": " tasyodety aśaniś candrān mudhā yakṣaś śiśor iva //MU_2,14.17//",
    "GSP27moksop_u:3429": " duḥkhaṣaṇḍakavalmīkaṃ vipannavalatāmadhuḥ /",
    "GSP27moksop_u:3430": " rāma dūre parityājyo nirviveko narādhamaḥ //MU_2,14.18//",
    "GSP27moksop_u:3431": " ye kecana durārambhā durācārā durādhayaḥ /",
    "GSP27moksop_u:3432": " avicāreṇa te bhānti vetālās tamasā yathā //MU_2,14.19//",
    "GSP27moksop_u:3433": " avicāriṇam ekāntajaraddrumasadharmiṇam /",
    "GSP27moksop_u:3434": " akṣamaṃ sādhukāryeṣu dūre kuru raghūdvaha //MU_2,14.20//",
    "GSP27moksop_u:3435": " viviktaṃ hi mano jantor āśāvaivaśyavarjitam /",
    "GSP27moksop_u:3436": " parāṃ nirvṛtim abhyeti pūrṇaś candra ivātmani //MU_2,14.21//",
    "GSP27moksop_u:3437": " vivekitoditā dehaṃ sarvaṃ śītalayaty alam /",
    "GSP27moksop_u:3438": " alaṅkaroti cātyantaṃ jyotsneva bhuvanam navā //MU_2,14.22//",
    "GSP27moksop_u:3439": " paramārthapatākāyā dhiyo dhavalacāmaram /",
    "GSP27moksop_u:3440": " vicāro rājate janto rajanyām iva candramāḥ //MU_2,14.23//",
    "GSP27moksop_u:3441": " vicāracāravo bhāvā bhāsayanto diśo daśa /",
    "GSP27moksop_u:3442": " bhānti bhāskaravad bhagnabhūyobhavabhayāmayāḥ //MU_2,14.24//",
    "GSP27moksop_u:3443": " bālasya svamanomohakalpitaḥ prāṇahārakaḥ /",
    "GSP27moksop_u:3444": " rātrau tamasi vetālo vicāreṇa vilīyate //MU_2,14.25//",
    "GSP27moksop_u:3445": " sarva eva jagadbhāvā avicāraṇacāravaḥ /",
    "GSP27moksop_u:3446": " avidyamānasadbhāvā vicāraviśarāravaḥ //MU_2,14.26//",
    "GSP27moksop_u:3447": " puṃso nijamanomohakalpito 'nalpaduḥkhadaḥ /",
    "GSP27moksop_u:3448": " saṃsāraciravetālo vicāreṇa vilīyate //MU_2,14.27//",
    "GSP27moksop_u:3449": " samasvacchaṃ nirābādham anantam anapāśrayam /",
    "GSP27moksop_u:3450": " viddhīmaṃ kevalībhāvaṃ vicārogrataroḥ phalam //MU_2,14.28//",
    "GSP27moksop_u:3451": " acalasthitinodāraprakaṭābhogatejasā /",
    "GSP27moksop_u:3452": " tena niṣkāmatodeti śītatevoditendunā //MU_2,14.29//",
    "GSP27moksop_u:3453": " cintājvaramahauṣadhyā sādhucittaniṣaṇṇayā /",
    "GSP27moksop_u:3454": " tayottamatvapradayā nābhivāñchati nojjhati //MU_2,14.30//",
    "GSP27moksop_u:3455": " tat sadālambanaṃ cetas sphāram ābhāsam āgatam /",
    "GSP27moksop_u:3456": " nāstam eti na codeti kham ivātitatāntaram //MU_2,14.31//",
    "GSP27moksop_u:3457": " na jahāti na cādatte na tāmyati na śāmyati /",
    "GSP27moksop_u:3458": " kevalaṃ sākṣivat paśyañ jagad ātmani tiṣṭhati //MU_2,14.32//",
    "GSP27moksop_u:3459": " na ca śāmyati nāpy antar nāpi bāhye 'vatiṣṭhati /",
    "GSP27moksop_u:3460": " na ca naiṣkarmyam ādatte na ca karmaṇi majjati //MU_2,14.33//",
    "GSP27moksop_u:3461": " upekṣate gataṃ vastu samprāptam anuvartate /",
    "GSP27moksop_u:3462": " na kṣubdho nāti cākṣubdho bhāti pūrṇa ivārṇavaḥ //MU_2,14.34//",
    "GSP27moksop_u:3463": " evaṃrūpeṇa manasā mahātmāno mahāśayāḥ /",
    "GSP27moksop_u:3464": " jīvanmuktā jagaty asmin viharanti hi yoginaḥ //MU_2,14.35//",
    "GSP27moksop_u:3465": " uṣitvā suciraṃ kālaṃ dhīrās te yāvadīpsitam /",
    "GSP27moksop_u:3466": " tanum ante parityajya yānti kevalatāṃ tatām //MU_2,14.36//",
    "GSP27moksop_u:3467": " ko 'haṃ kasya ca saṃsāra ity āpady api dhīmatā /",
    "GSP27moksop_u:3468": " cintanīyaṃ prayatnena sapratīkāram ātmanā //MU_2,14.37//",
    "GSP27moksop_u:3469": " kāryasaṅkaṭasandehaṃ rājā jānāti rāghava /",
    "GSP27moksop_u:3470": " niṣphalaṃ saphalaṃ vāpi vicāreṇaiva nānyathā //MU_2,14.38//",
    "GSP27moksop_u:3471": " vedavedāntasiddhāntasthitayas sthitikāraṇam /",
    "GSP27moksop_u:3472": " nirṇīyante vicāreṇa dīpeneva bhuvo niśi //MU_2,14.39//",
    "GSP27moksop_u:3473": " anaṣṭam andhakāreṣu bahutejassv ajihmitam /",
    "GSP27moksop_u:3474": " paśyaty api vyavahitaṃ vicārac cārulocanam //MU_2,14.40//",
    "GSP27moksop_u:3475": " vivekāndho hi jātyandhaś śocyaś sarvasya durmatiḥ /",
    "GSP27moksop_u:3476": " divyacakṣur vivekātmā jayaty akhilavastuṣu //MU_2,14.41//",
    "GSP27moksop_u:3477": " paramātmamayī pālyā mahānandaikasādhanī /",
    "GSP27moksop_u:3478": " kṣaṇam ekaṃ parityājyā na vicāracamatkṛtiḥ //MU_2,14.42//",
    "GSP27moksop_u:3479": " vicāracāruḥ puruṣo mahatām api rocate /",
    "GSP27moksop_u:3480": " paripakvaṃ camatkāri sahakāraphalaṃ yathā //MU_2,14.43//",
    "GSP27moksop_u:3481": " vicārakāntamatayo nānekeṣu punaḥ punaḥ /",
    "GSP27moksop_u:3482": " patanti duḥkhagarteṣu jñātordhvagatayo narāḥ //MU_2,14.44//",
    "GSP27moksop_u:3483": " na virauti tathā rogī nānarthaśatajarjaraḥ /",
    "GSP27moksop_u:3484": " avicāravinaṣṭātmā yathājñaḥ pariroditi //MU_2,14.45//",
    "GSP27moksop_u:3485": " varaṃ kardamakīṭatvaṃ śvabhrakaṇṭakatā varam /",
    "GSP27moksop_u:3486": " varam andhaguhāhitvaṃ na narasyāvicāritā //MU_2,14.46//",
    "GSP27moksop_u:3487": " sarvānarthanijāvāsaṃ sarvasādhutiraskṛtam /",
    "GSP27moksop_u:3488": " sarvadaussthityasīmāntam avicāraṃ parityajet //MU_2,14.47//",
    "GSP27moksop_u:3489": " nityaṃ vicārayuktena bhavitavyaṃ mahātmanā /",
    "GSP27moksop_u:3490": " bhavāndhakūpe patatāṃ vicāro hy avalambanam //MU_2,14.48//",
    "GSP27moksop_u:3491": " svayam evātmanātmānam avaṣṭabhya vicārataḥ /",
    "GSP27moksop_u:3492": " saṃsāramohajaladhes tārayet svamanomṛgam //MU_2,14.49//",
    "GSP27moksop_u:3493": " ko 'haṃ katham ayaṃ doṣas saṃsārākhya upāgataḥ /",
    "GSP27moksop_u:3494": " nyāyeneti parāmarśo vicāra iti kathyate //MU_2,14.50//",
    "GSP27moksop_u:3495": " andhāndhamohamukharaṃ ciraṃ duḥkhāya kevalam /",
    "GSP27moksop_u:3496": " kṛtaṃ śilāyā hṛdayaṃ durmateś cāvicāriṇaḥ //MU_2,14.51//",
    "GSP27moksop_u:3497": " bhāvābhāvagrahotsargadṛśām iha hi rāghava /",
    "GSP27moksop_u:3498": " na vicārād ṛte tattvaṃ jñāyate sādhu kiñcana //MU_2,14.52//",
    "GSP27moksop_u:3499": " vicārāj jñāyate tattvaṃ tattvād viśrāntir ātmani /",
    "GSP27moksop_u:3500": " tato manasi śānte tu sarvaduḥkhaparikṣayaḥ //MU_2,14.53//",
    "GSP27moksop_u:3501": " saphalatā phalate bhuvi karmaṇāṃ prakaṭatāṃ kila gacchata uttamāt /",
    "GSP27moksop_u:3502": " sphuṭavicāradṛśaiva vicāritā śamavate bhavate 'pi virocatām //MU_2,14.54//",
    "GSP27moksop_u:3503": " vicāranirūpaṇaṃ nāma sargaḥ",
    "GSP27moksop_u:3504": " pañcadaśas sargaḥ",
    "GSP27moksop_u:3505": " vasiṣṭhaḥ:",
    "GSP27moksop_u:3506": " santoṣo hi paraṃ śreyas santoṣas sukham ucyate /",
    "GSP27moksop_u:3507": " santuṣṭaḥ param abhyeti viśrāmam arisūdana //MU_2,15.1//",
    "GSP27moksop_u:3508": " santoṣaiśvaryasukhināṃ ciraviśrāntacetasām /",
    "GSP27moksop_u:3509": " sāmrājyam api sādhūnāṃ jarattṛṇalavāyate //MU_2,15.2//",
    "GSP27moksop_u:3510": " santoṣaśālinī buddhī rāma saṃsāravṛttiṣu /",
    "GSP27moksop_u:3511": " viṣamāsv apy anudvignā na kadācana dūyate //MU_2,15.3//",
    "GSP27moksop_u:3512": " santoṣāmṛtapānena ye parāṃ tṛptim āgatāḥ /",
    "GSP27moksop_u:3513": " bhogaśrīr atulā teṣām eṣā prativiṣāyate //MU_2,15.4//",
    "GSP27moksop_u:3514": " na tathā tarpayanty etāḥ pīyūṣarasavīcayaḥ /",
    "GSP27moksop_u:3515": " yathā hi madhurāsvādas santoṣo doṣanāśanaḥ //MU_2,15.5//",
    "GSP27moksop_u:3516": " aprāptavāñchām utsṛjya samprāpte samatāṃ gataḥ /",
    "GSP27moksop_u:3517": " adṛṣṭakhedākhedo 'ntas sa santuṣṭa ihocyate //MU_2,15.6//",
    "GSP27moksop_u:3518": " ātmanātmani santoṣaṃ yāvad yāti na mānasam /",
    "GSP27moksop_u:3519": " udbhavanty āpadas tāval latā iva manovanāt //MU_2,15.7//",
    "GSP27moksop_u:3520": " santoṣaśītalaṃ cetaś śuddhavijñānadṛṣṭibhiḥ /",
    "GSP27moksop_u:3521": " bhṛśaṃ vikāsam āyāti sūryāṃśubhir ivāmbujam //MU_2,15.8//",
    "GSP27moksop_u:3522": " āśāvaivaśyavivaśe citte santoṣavarjite /",
    "GSP27moksop_u:3523": " mlāne vaktram ivādarśe na jñānaṃ pratibimbati //MU_2,15.9//",
    "GSP27moksop_u:3524": " ajñānaghanayāminyā saṅkocaṃ na narāmbujam /",
    "GSP27moksop_u:3525": " yāty asāv udito yasya nityaṃ santoṣabhāskaraḥ //MU_2,15.10//",
    "GSP27moksop_u:3526": " akiñcano 'py asau jantus sāmrājyasukham aśnute /",
    "GSP27moksop_u:3527": " ādhivyādhivinirmuktaṃ santuṣṭaṃ yasya mānasam //MU_2,15.11//",
    "GSP27moksop_u:3528": " nābhivāñchaty asamprāptaṃ prāptaṃ bhuṅkte yathākramam /",
    "GSP27moksop_u:3529": " yas sa somyas sadācāras santuṣṭa iti kathyate //MU_2,15.12//",
    "GSP27moksop_u:3530": " santoṣaparitṛptasya mahataḥ pūrṇacetasaḥ /",
    "GSP27moksop_u:3531": " kṣīrābdher iva śuddhasya mukhe lakṣmīr virājate //MU_2,15.13//",
    "GSP27moksop_u:3532": " pūrṇatām alam āśritya svātmany evātmanā svayam /",
    "GSP27moksop_u:3533": " pauruṣeṇa prayatnena tṛṣṇāṃ sarvatra varjayet //MU_2,15.14//",
    "GSP27moksop_u:3534": " santoṣāmṛtapūrṇasya svāntaś śītalatā svayam /",
    "GSP27moksop_u:3535": " sthairyam āyāty ariktasya śītāṃśor iva śāśvatam //MU_2,15.15//",
    "GSP27moksop_u:3536": " santoṣapuṣṭamanasaṃ bhṛtyā iva maharddhayaḥ /",
    "GSP27moksop_u:3537": " rājānam upatiṣṭhante kiṅkaratvam upāgatāḥ //MU_2,15.16//",
    "GSP27moksop_u:3538": " ātmanaivātmani svacche santuṣṭe puruṣe sthite /",
    "GSP27moksop_u:3539": " praśāmyanty ādhayas sarve prāvṛṣīvāśu pāṃsavaḥ //MU_2,15.17//",
    "GSP27moksop_u:3540": " nityaṃ śītalayā nāma kalaṅkaparihīnayā /",
    "GSP27moksop_u:3541": " puruṣaś śuddhayā vṛttyā bhāti pūrṇatayenduvat //MU_2,15.18//",
    "GSP27moksop_u:3542": " samatāsundaraṃ vaktraṃ puruṣasyāvalokayan /",
    "GSP27moksop_u:3543": " toṣam eti yathā loko na tathā dhanasaṅgamaiḥ //MU_2,15.19//",
    "GSP27moksop_u:3544": " samatayā matayā guṇaśālināṃ puruṣarāḍ iha yas samalaṅkṛtaḥ /",
    "GSP27moksop_u:3545": " tam amalaṃ praṇamanti nabhaścarā api mahāmunayo raghunandana //MU_2,15.20//",
    "GSP27moksop_u:3546": " santoṣanirūpaṇaṃ nāma sargaḥ",
    "GSP27moksop_u:3547": " ṣoḍaśas sargaḥ",
    "GSP27moksop_u:3548": " vasiṣṭhaḥ:",
    "GSP27moksop_u:3549": " viśeṣeṇa mahābuddhe saṃsārottaraṇe nṛṇām /",
    "GSP27moksop_u:3550": " sarvatropakarotīha sādhus sādhusamāgamaḥ //MU_2,16.1//",
    "GSP27moksop_u:3551": " sādhusaṅgataror jātaṃ vivekakusumaṃ śubham /",
    "GSP27moksop_u:3552": " rakṣanti ye mahātmāno bhājanaṃ te phalaśriyaḥ //MU_2,16.2//",
    "GSP27moksop_u:3553": " śūnyam ākīrṇatām eti mṛtir apy utsavāyate /",
    "GSP27moksop_u:3554": " āpat sampad ivābhāti vidvajjanasamāgame //MU_2,16.3//",
    "GSP27moksop_u:3555": " himam āpatsarojinyā mohanīhāramārutaḥ /",
    "GSP27moksop_u:3556": " jayaty eko jagaty asmin sādhus sādhusamāgamaḥ //MU_2,16.4//",
    "GSP27moksop_u:3557": " paraṃ vivardhanaṃ buddher ajñānataruśātanam /",
    "GSP27moksop_u:3558": " samutsaraṇam ādhīnāṃ viddhi sādhusamāgamam //MU_2,16.5//",
    "GSP27moksop_u:3559": " vivekaḥ paramo dīpo jāyate sādhusaṅgamāt /",
    "GSP27moksop_u:3560": " manoharojjvalo nūnam aśokād iva gucchakam //MU_2,16.6//",
    "GSP27moksop_u:3561": " nirapāyāṃ nirābādhāṃ nirvṛtiṃ nityapīvarīm /",
    "GSP27moksop_u:3562": " anuttamāṃ prayacchanti sādhusaṅgavibhūtayaḥ //MU_2,16.7//",
    "GSP27moksop_u:3563": " api kaṣṭatarāṃ prāptair daśāṃ vivaśatāṃ gataiḥ /",
    "GSP27moksop_u:3564": " manāg api na santyājyā mānavais sādhusaṅgatiḥ //MU_2,16.8//",
    "GSP27moksop_u:3565": " sādhusaṅgatayo loke sanmārgaśubhadīpikāḥ /",
    "GSP27moksop_u:3566": " hārdāndhakārahāriṇyo bhāso jñānavivasvataḥ //MU_2,16.9//",
    "GSP27moksop_u:3567": " yas snātaś śītasitayā sādhusaṅgatigaṅgayā /",
    "GSP27moksop_u:3568": " kiṃ tasya dānaiḥ kiṃ tīrthaiḥ kiṃ tapobhiḥ kim adhvaraiḥ //MU_2,16.10//",
    "GSP27moksop_u:3569": " nīrāgāś chinnasandehā galitagranthayo 'nagha /",
    "GSP27moksop_u:3570": " sādhavo yadi vidyante kiṃ tapastīrthasaṅgrahaiḥ //MU_2,16.11//",
    "GSP27moksop_u:3571": " viśrāntamanaso vandyāḥ prayatnena pareṇa hi /",
    "GSP27moksop_u:3572": " daridreṇeva maṇayaḥ prekṣaṇīyā hi sādhavaḥ //MU_2,16.12//",
    "GSP27moksop_u:3573": " satsamāgamasaundaryaśālinī dhīmatāṃ matiḥ /",
    "GSP27moksop_u:3574": " kamalevāpsarovṛnde sarvadaiva virājate //MU_2,16.13//",
    "GSP27moksop_u:3575": " tenāmalavilāsasya padasyāgrāvacūlatā /",
    "GSP27moksop_u:3576": " prathitā yena bhavyena na tyaktā sādhusaṅgatiḥ //MU_2,16.14//",
    "GSP27moksop_u:3577": " vicchinnagranthayas tajjñās sādhavas sarvasammatāḥ /",
    "GSP27moksop_u:3578": " sarvopāyena saṃsevyās te hy upāyā bhavāmbudhau //MU_2,16.15//",
    "GSP27moksop_u:3579": " ta ete narakāgnīnāṃ saṃśuṣkendhanatāṃ gatāḥ /",
    "GSP27moksop_u:3580": " yair dṛṣṭā helayā santo narakānalavāridāḥ //MU_2,16.16//",
    "GSP27moksop_u:3581": " dāridryaṃ maraṇaṃ duḥkham ityādiviṣamo bhramaḥ /",
    "GSP27moksop_u:3582": " sampraśāmyaty aśeṣeṇa sādhusaṅgamabheṣajaiḥ //MU_2,16.17//",
    "GSP27moksop_u:3583": " santoṣas sādhusaṅgaś ca vicāro 'tha śamas tathā /",
    "GSP27moksop_u:3584": " eta eva bhavāmbhodhāv upāyās taraṇe nṛṇām //MU_2,16.18//",
    "GSP27moksop_u:3585": " santoṣaḥ paramo lābhas satsaṅgaḥ paramā gatiḥ /",
    "GSP27moksop_u:3586": " vicāraḥ paramaṃ jñānaṃ śamo hi paramaṃ sukhaṃ //MU_2,16.19//",
    "GSP27moksop_u:3587": " catvāra ete vimalā upāyā bhavabhedane /",
    "GSP27moksop_u:3588": " yair abhyastās ta uttīrṇā mohavārer bhavārṇavāt //MU_2,16.20//",
    "GSP27moksop_u:3589": " ekasminn eva caiteṣām abhyaste vimalodaye /",
    "GSP27moksop_u:3590": " catvāro 'pi kilābhyastā bhavanti sudhiyāṃ vara //MU_2,16.21//",
    "GSP27moksop_u:3591": " eko 'py eko 'pi sarveṣāṃ eṣāṃ prasavabhūr iva /",
    "GSP27moksop_u:3592": " sarvasaṃsiddhaye tasmād yatnenaikaṃ samāśrayet //MU_2,16.22//",
    "GSP27moksop_u:3593": " satsamāgamasantoṣavicārās tv avicāritam /",
    "GSP27moksop_u:3594": " pravartante śame svacche vahanānīva sāgare //MU_2,16.23//",
    "GSP27moksop_u:3595": " vicārasantoṣaśamās satsamāgamaśālini /",
    "GSP27moksop_u:3596": " pravartante śriyo jantau kalpavṛkṣāśrite yathā //MU_2,16.24//",
    "GSP27moksop_u:3597": " vicāraśamasatsaṅgās santoṣavati mānave /",
    "GSP27moksop_u:3598": " pravartante prapūrṇendau saundaryādyā guṇā iva //MU_2,16.25//",
    "GSP27moksop_u:3599": " satsaṅgasantoṣaśamā vicāravati sanmatau /",
    "GSP27moksop_u:3600": " pravartante mantrivare rājanīva jayaśriyaḥ //MU_2,16.26//",
    "GSP27moksop_u:3601": " tasmād ekatamaṃ nityam eteṣāṃ raghunandana /",
    "GSP27moksop_u:3602": " pauruṣeṇa mano jitvā yatnenābhyāhared guṇam //MU_2,16.27//",
    "GSP27moksop_u:3603": " paraṃ pauruṣam āśritya jitvā cittamataṅgajam /",
    "GSP27moksop_u:3604": " yāvad eko guṇo nāptas tāvan nāsty uttamā gatiḥ //MU_2,16.28//",
    "GSP27moksop_u:3605": " pauruṣeṇa prayatnena dantair dantān vicūrṇayat /",
    "GSP27moksop_u:3606": " yāvan nābhiniviṣṭaṃ te mano rāma guṇārjane //MU_2,16.29//",
    "GSP27moksop_u:3607": " devo bhavātha yakṣo vā puruṣaḥ pādapo 'tha vā /",
    "GSP27moksop_u:3608": " tāvat tava mahābāho nopāyo 'stīha kaścana //MU_2,16.30//",
    "GSP27moksop_u:3609": " ekasminn eva phalite guṇe balam upāgate /",
    "GSP27moksop_u:3610": " kṣīyante sarva evāśu doṣā viṣadacetasaḥ //MU_2,16.31//",
    "GSP27moksop_u:3611": " guṇe vivṛddhe vardhante guṇā doṣakṣayāvahāḥ /",
    "GSP27moksop_u:3612": " doṣe vivṛddhe vardhante doṣā guṇavināśinaḥ //MU_2,16.32//",
    "GSP27moksop_u:3613": " manomahāvane hy asmin veginī vāsanāsarit /",
    "GSP27moksop_u:3614": " śubhāśubhabṛhatkūlā nityaṃ vahati jantuṣu //MU_2,16.33//",
    "GSP27moksop_u:3615": " sā hi svena prayatnena yasminn eva nipātyate /",
    "GSP27moksop_u:3616": " kūle tenaiva vahati yathecchasi tathā kuru //MU_2,16.34//",
    "GSP27moksop_u:3617": " puruṣayatnajavena manovane śubhataṭānugatāṃ kramaśaḥ kuru /",
    "GSP27moksop_u:3618": " varamate nijabhāvamahānadīm iha hi tena manāg api nohyase //MU_2,16.35//",
    "GSP27moksop_u:3619": " sadācāranirūpaṇaṃ nāma sargaḥ",
    "GSP27moksop_u:3620": " saptadaśas sargaḥ",
    "GSP27moksop_u:3621": " vasiṣṭhaḥ:",
    "GSP27moksop_u:3622": " evam āttaviveko yas sa bhavān iva rāghava /",
    "GSP27moksop_u:3623": " yogyo jñānagiraś śrotuṃ rājeva nayabhāratīḥ //MU_2,17.1//",
    "GSP27moksop_u:3624": " avadāto 'vadātasya vijñānasya mahāśayaḥ /",
    "GSP27moksop_u:3625": " jaḍasaṅgojjhito yogyaś śaradīndor yathā nabhaḥ //MU_2,17.2//",
    "GSP27moksop_u:3626": " tvam etayākhaṇḍitayā guṇalakṣmyā samāśritaḥ /",
    "GSP27moksop_u:3627": " manomohaharaṃ vākyaṃ vakṣyamāṇam idaṃ śṛṇu //MU_2,17.3//",
    "GSP27moksop_u:3628": " puṇyakalpadrumo yasya phalabhārānatas sthitaḥ /",
    "GSP27moksop_u:3629": " muktaye jāyate jantos tasyedaṃ śrotum udyamaḥ //MU_2,17.4//",
    "GSP27moksop_u:3630": " pāvanānām udārāṇāṃ parabodhaikadāyinām /",
    "GSP27moksop_u:3631": " vacasāṃ bhājanaṃ bhūtyai bhavyo bhavati nādhamaḥ //MU_2,17.5//",
    "GSP27moksop_u:3632": " mokṣopāyābhidhāneyaṃ saṃhitā sārasammitā /",
    "GSP27moksop_u:3633": " triṃśad dve ca sahasrāṇi jñātā nirvāṇadāyinī //MU_2,17.6//",
    "GSP27moksop_u:3634": " dīpe yathā vinidrasya jvalite sampravartate /",
    "GSP27moksop_u:3635": " āloko 'nicchato 'py evaṃ nirvāṇam anayā bhavet //MU_2,17.7//",
    "GSP27moksop_u:3636": " svayaṃ jñātā śrutā vāpi bhrāntiśāntyaiva saukhyadā /",
    "GSP27moksop_u:3637": " āptoktivarṇitā sadyo yathāmṛtataraṅgiṇī //MU_2,17.8//",
    "GSP27moksop_u:3638": " yathā rajjvām ahibhrāntir vinaśyaty avalokanāt /",
    "GSP27moksop_u:3639": " tathaitatprekṣaṇāc chāntim eti saṃsāraduḥkhitā //MU_2,17.9//",
    "GSP27moksop_u:3640": " yuktiyuktārthavākyāni kalpitāni pṛthak pṛthak /",
    "GSP27moksop_u:3641": " dṛṣṭāntasārasūktāni cāsyāṃ prakaraṇāni ṣaṭ //MU_2,17.10//",
    "GSP27moksop_u:3642": " vairāgyākhyaṃ prakaraṇaṃ prathamaṃ parikīrtitam /",
    "GSP27moksop_u:3643": " vairāgyaṃ vardhate yena sekeneva marau taruḥ //MU_2,17.11//",
    "GSP27moksop_u:3644": " sārdhaṃ sahasraṃ granthasya yasmin hṛdi vicārite /",
    "GSP27moksop_u:3645": " prakāśā śuddhatodeti maṇāv iva vimārjite //MU_2,17.12//",
    "GSP27moksop_u:3646": " mumukṣuvyavahārākhyaṃ tataḥ prakaraṇaṃ kṛtam /",
    "GSP27moksop_u:3647": " sahasramātraṃ granthasya sūktigranthena sundaram //MU_2,17.13//",
    "GSP27moksop_u:3648": " svabhāvo hi mumukṣūṇāṃ narāṇāṃ yatra varṇyate /",
    "GSP27moksop_u:3649": " evaṃsvabhāvo mokṣasya yogya ity avagamyate //MU_2,17.14//",
    "GSP27moksop_u:3650": " athotpattiprakaraṇaṃ dṛṣṭāntākhyāyikāmayam /",
    "GSP27moksop_u:3651": " pañcagranthasahasrāṇi vijñānapratipādanam //MU_2,17.15//",
    "GSP27moksop_u:3652": " jāgatī draṣṭṛdṛśyaśrīr ahaṃ tvam itirūpiṇī /",
    "GSP27moksop_u:3653": " anutthitaivotthiteva yatreti parivarṇyate //MU_2,17.16//",
    "GSP27moksop_u:3654": " yasmiñ śrute jagad idaṃ śrotrāntar budhyate 'khilam /",
    "GSP27moksop_u:3655": " sāsmadyuṣmat savistāraṃ salokākāśaparvatam //MU_2,17.17//",
    "GSP27moksop_u:3656": " piṇḍagrahavinirmuktaṃ nirbhittikam aparvatam /",
    "GSP27moksop_u:3657": " pṛthvyādibhūtarahitaṃ saṅkalpa iva pattanam //MU_2,17.18//",
    "GSP27moksop_u:3658": " svapnopalabdhabhāvābhaṃ manorājyavad ātatam /",
    "GSP27moksop_u:3659": " gandharvanagaraprakhyam arthaśūnyopalambhanam //MU_2,17.19//",
    "GSP27moksop_u:3660": " dvicandravibhramābhāsaṃ mṛgatṛṣṇāmbuvat tatam /",
    "GSP27moksop_u:3661": " nauyānalolaśailābhaṃ satyalābhavivarjitam //MU_2,17.20//",
    "GSP27moksop_u:3662": " cittabhramapiśācābhaṃ nirbījam api bhāsvaram /",
    "GSP27moksop_u:3663": " kathārthapratibhānābhaṃ vyomamuktāvalīnibham //MU_2,17.21//",
    "GSP27moksop_u:3664": " kaṭakatvaṃ yathā hemni taraṅgatvaṃ yathāmbhasi /",
    "GSP27moksop_u:3665": " yathā nabhasi nīlatvam asad evotthitaṃ tathā //MU_2,17.22//",
    "GSP27moksop_u:3666": " abhitti raṅgarahitam upalabdhimanoharam /",
    "GSP27moksop_u:3667": " svapne vā vyomni vā citram akarma cirabhāsuram //MU_2,17.23//",
    "GSP27moksop_u:3668": " avahnir eva vahnitvaṃ dhatte citrānalo yathā /",
    "GSP27moksop_u:3669": " tathā dadhaj jagacchabdarūpārtham asadātmakam //MU_2,17.24//",
    "GSP27moksop_u:3670": " taraṅgotpalamālāḍhyadṛṣatpattram ivotthitam /",
    "GSP27moksop_u:3671": " cakraśūtkāracūrṇasya malarāśim ivoditam //MU_2,17.25//",
    "GSP27moksop_u:3672": " śīrṇapattraṃ bhraṣṭanaṣṭaṃ grīṣme vanam ivārasam /",
    "GSP27moksop_u:3673": " maraṇavyagranṛttābhaṃ śilāstrīhāsyahāsadam //MU_2,17.26//",
    "GSP27moksop_u:3674": " andhakāragṛhaikaikanṛttam unmattaceṣṭitam /",
    "GSP27moksop_u:3675": " praśāntājñānanīhāraṃ vijñānaśaradambaram //MU_2,17.27//",
    "GSP27moksop_u:3676": " samutkīrṇam iva stambhe citrabhittāv ivehitam /",
    "GSP27moksop_u:3677": " paṅkād ivābhiracitaṃ sacetanam acetanam //MU_2,17.28//",
    "GSP27moksop_u:3678": " tatas sthitiprakaraṇaṃ caturthaṃ parikalpitam /",
    "GSP27moksop_u:3679": " trīṇi granthasahasrāṇi svākhyānākhyāyikāmayam //MU_2,17.29//",
    "GSP27moksop_u:3680": " itthaṃ jagad ahambhāvarūpaṃ sthitim upāgatam /",
    "GSP27moksop_u:3681": " draṣṭṛdṛśyakramaprauḍham ity atra parivarṇitam //MU_2,17.30//",
    "GSP27moksop_u:3682": " daśadiṅmaṇḍalābhogabhāsuro 'yaṃ jagadbhramaḥ /",
    "GSP27moksop_u:3683": " ittham abhyāgato vṛddhim iti tatrocyate ciram //MU_2,17.31//",
    "GSP27moksop_u:3684": " upaśāntiprakaraṇaṃ tataḥ pañcasahasrikam /",
    "GSP27moksop_u:3685": " pañcamaṃ pāvanaṃ proktaṃ munisantatisundaram //MU_2,17.32//",
    "GSP27moksop_u:3686": " idaṃ jagad ahaṃ tvaṃ ca sa iti bhrāntir utthitā /",
    "GSP27moksop_u:3687": " ity asau śāmyatīty asmin kathyate ślokasaṅgrahe //MU_2,17.33//",
    "GSP27moksop_u:3688": " upaśāntiprakaraṇe śrute śāmyati saṃsṛtiḥ /",
    "GSP27moksop_u:3689": " praspaṣṭā vibhrameṇaiva kiñcillabhyopalambhanā //MU_2,17.34//",
    "GSP27moksop_u:3690": " śatāṃśaśiṣṭā bhavati saṃśāntabhrāntirūpiṇī /",
    "GSP27moksop_u:3691": " anyasaṅkalpacittasthā nagaraśrīr ivāsatī //MU_2,17.35//",
    "GSP27moksop_u:3692": " alabhyaiva svapārśvasthasvapnayuddhavirāvavat /",
    "GSP27moksop_u:3693": " śāntasaṅkalpamattābhrabhīṣaṇāśaniśabdavat //MU_2,17.36//",
    "GSP27moksop_u:3694": " vismṛtasvapnasaṅkalpanirmāṇanagaropamā /",
    "GSP27moksop_u:3695": " bhaviṣyannagarodyānasotsavaśyāmalāṅgikā //MU_2,17.37//",
    "GSP27moksop_u:3696": " naśyajjihvocyamānograkathārthānubhavopamā /",
    "GSP27moksop_u:3697": " anullikhitacittasthacitravyāpteva bhittibhūḥ //MU_2,17.38//",
    "GSP27moksop_u:3698": " parivismaryamāṇācchakalpanānagarīnibhā /",
    "GSP27moksop_u:3699": " sarvartumadanutpannavaramardāsphuṭākṛtiḥ //MU_2,17.39//",
    "GSP27moksop_u:3700": " bhāvipuṣpavarākāravasantarasarañjanā /",
    "GSP27moksop_u:3701": " antarlīnataraṅgaughasaumyavārisaritsamā //MU_2,17.40//",
    "GSP27moksop_u:3702": " nirvāṇākhyaṃ prakaraṇaṃ tataṣ ṣaṣṭham udāhṛtam /",
    "GSP27moksop_u:3703": " śiṣṭo granthaḥ parīmāṇaṃ tasya jñeyaṃ mahārthadam //MU_2,17.41//",
    "GSP27moksop_u:3704": " buddhe tasmin bhavec chrotā nirvāṇaś śāntakalpanaḥ /",
    "GSP27moksop_u:3705": " acetyacitprakāśātmā vijñānātmā nirāmayaḥ //MU_2,17.42//",
    "GSP27moksop_u:3706": " paramākāśakośācchaś śāntasarvabhavabhramaḥ /",
    "GSP27moksop_u:3707": " nirvāhitajagadyātraḥ kṛtakartavyasusthitaḥ //MU_2,17.43//",
    "GSP27moksop_u:3708": " samastavitatārambhavajrastambho nabhonibhaḥ /",
    "GSP27moksop_u:3709": " vinigīrṇayathāsaṃsthajagajjālātitṛptimān //MU_2,17.44//",
    "GSP27moksop_u:3710": " ākāśībhūtaniśśeṣarūpālokamanaskṛtiḥ /",
    "GSP27moksop_u:3711": " kāryakāraṇakartṛtvaheyādeyadaśojjhitaḥ //MU_2,17.45//",
    "GSP27moksop_u:3712": " sadeha eva nirdehas sasaṃsāro 'py asaṃsṛtiḥ /",
    "GSP27moksop_u:3713": " cinmayo ghanapāṣāṇajaṭharājaṭharopamaḥ //MU_2,17.46//",
    "GSP27moksop_u:3714": " cidādityas tapaṃl loke 'py andhakārodaropamaḥ /",
    "GSP27moksop_u:3715": " paraprakāśarūpo 'pi param āndhyam ivāgataḥ //MU_2,17.47//",
    "GSP27moksop_u:3716": " ruddhasaṃsṛtidurlīlaḥ prakṣīṇāśāviṣūcikaḥ /",
    "GSP27moksop_u:3717": " naṣṭāhaṅkāravetālo dehavān akalevaraḥ //MU_2,17.48//",
    "GSP27moksop_u:3718": " kasmiṃścid romakoṭyagre tasyeyam avatiṣṭhate /",
    "GSP27moksop_u:3719": " jagallakṣmīr mahāmeroḥ puṣpe kvacid ivālinī //MU_2,17.49//",
    "GSP27moksop_u:3720": " paramāṇau paramāṇau cidākāśasya koṭare /",
    "GSP27moksop_u:3721": " jagallakṣmīsahasrāṇi dhatte kṛtvā ca paśyati //MU_2,17.50//",
    "GSP27moksop_u:3722": " pravitatā hṛdayasya mahāmate hariharābjajalakṣaśatair api /",
    "GSP27moksop_u:3723": " tulanam eti na muktimato bata pravitatāsti na nūnam avastunaḥ //MU_2,17.51//",
    "GSP27moksop_u:3724": " prakaraṇavarṇanaṃ nāma sargaḥ",
    "GSP27moksop_u:3725": " aṣṭādaśas sargaḥ",
    "GSP27moksop_u:3726": " vasiṣṭhaḥ:",
    "GSP27moksop_u:3727": " asyāṃ vā citimātrāyāṃ paro bodhaḥ pravartate /",
    "GSP27moksop_u:3728": " bījād iva yato vyuptād avaśyambhāvi satphalam //MU_2,18.1//",
    "GSP27moksop_u:3729": " api pauruṣam ādeyaṃ śāstraṃ ced yuktibodhakam /",
    "GSP27moksop_u:3730": " anyatrārṣam api tyājyaṃ bhāvyaṃ nyāyaikasevinā //MU_2,18.2//",
    "GSP27moksop_u:3731": " yuktiyuktam upādeyaṃ vacanaṃ bālakād api /",
    "GSP27moksop_u:3732": " anyat tṛṇam iva tyājyam apy uktaṃ padmajanmanā //MU_2,18.3//",
    "GSP27moksop_u:3733": " yo 'mbhas tātasya kūpo 'yam iti kaupaṃ pibet kaṭu /",
    "GSP27moksop_u:3734": " tyaktvā gāṅgaṃ purassthaṃ taṃ ko 'nuśāsati rāgiṇam //MU_2,18.4//",
    "GSP27moksop_u:3735": " yathoṣasi pravṛttāyām āloko 'vaśyam eṣyati /",
    "GSP27moksop_u:3736": " asyāṃ vā citimātrāyāṃ svavivekas tathaiṣyati //MU_2,18.5//",
    "GSP27moksop_u:3737": " śrutāyāṃ prājñavadanād buddhāyāṃ svayam eva vā /",
    "GSP27moksop_u:3738": " śanaiś śanair vicāreṇa buddhau saṃskāra āgate //MU_2,18.6//",
    "GSP27moksop_u:3739": " pūrvaṃ tāvad udety antar bhṛśaṃ saṃskṛtavākyatā /",
    "GSP27moksop_u:3740": " śuddhā muktālatevoccair yā sabhāsthānabhūṣaṇam //MU_2,18.7//",
    "GSP27moksop_u:3741": " parā virāgatodeti mahattvaguṇaśālinī /",
    "GSP27moksop_u:3742": " sā yayā sneham āyānti rājāno 'jagarā api //MU_2,18.8//",
    "GSP27moksop_u:3743": " pūrvāparajñas sarvatra naro bhavati buddhimān /",
    "GSP27moksop_u:3744": " padārthānāṃ yathā dīpahasto niśi sulocanaḥ //MU_2,18.9//",
    "GSP27moksop_u:3745": " lobhamohādayo doṣās tānavaṃ yānty alaṃ śanaiḥ /",
    "GSP27moksop_u:3746": " dhiyo diśas samāsannaśarado mihikā yathā //MU_2,18.10//",
    "GSP27moksop_u:3747": " kevalaṃ samapekṣante vivekābhyasanaṃ dhiyaḥ /",
    "GSP27moksop_u:3748": " na kācana phalaṃ dhatte svabhyāsena vinā kriyā //MU_2,18.11//",
    "GSP27moksop_u:3749": " manaḥ prasādam āyāti śaradīva mahat saraḥ /",
    "GSP27moksop_u:3750": " paraṃ sāmyam upādatte nirmandara ivārṇavaḥ //MU_2,18.12//",
    "GSP27moksop_u:3751": " nirantaḥkālimā vajraśikhevāstatamaḥpaṭā /",
    "GSP27moksop_u:3752": " parijvalaty alaṃ prajñā padārthapravibhāginī //MU_2,18.13//",
    "GSP27moksop_u:3753": " dainyadāridryaduḥkhādyā dṛṣṭayo darśitāntarāḥ /",
    "GSP27moksop_u:3754": " na nikṛntanti marmāṇi sasannāham iveṣavaḥ //MU_2,18.14//",
    "GSP27moksop_u:3755": " hṛdayaṃ nāvalumpanti bhīmās saṃsṛtibhītayaḥ /",
    "GSP27moksop_u:3756": " purassthitam api prājñaṃ mahopalam ivākhavaḥ //MU_2,18.15//",
    "GSP27moksop_u:3757": " kathaṃ syād āditā janmakarmaṇor daivapuṃstvayoḥ /",
    "GSP27moksop_u:3758": " ityādisaṃśayagaṇaś śāmyaty ahni yathā tamaḥ //MU_2,18.16//",
    "GSP27moksop_u:3759": " sarvathā sarvabhāveṣu saṅgatir hy upaśāmyati /",
    "GSP27moksop_u:3760": " yāminyām iva yātāyāṃ prajñāloka upāgate //MU_2,18.17//",
    "GSP27moksop_u:3761": " samudrasyeva gāmbhīryaṃ sthairyaṃ meror iva sthiram /",
    "GSP27moksop_u:3762": " antaśśītalatā cendor ivodeti vicāriṇaḥ //MU_2,18.18//",
    "GSP27moksop_u:3763": " sā jīvanmuktatā tasya śanaiḥ pariṇatiṃ gatā /",
    "GSP27moksop_u:3764": " śāntāśeṣavikalpasya bhavaty āviśya yoginaḥ //MU_2,18.19//",
    "GSP27moksop_u:3765": " sarvārthaśītalā śuddhā paramālokadā sudhīḥ /",
    "GSP27moksop_u:3766": " paraṃ prakāśam āyāti jyotsneva sakalaindavī //MU_2,18.20//",
    "GSP27moksop_u:3767": " hṛdyākāśe vivekārke śamālokini nirmale /",
    "GSP27moksop_u:3768": " anarthasārthakartāro nodyanti kaliketavaḥ //MU_2,18.21//",
    "GSP27moksop_u:3769": " śāmyanti śuddhim āyānti saumyās tiṣṭhanti sūnnate /",
    "GSP27moksop_u:3770": " acañcale jaḍās tṛṣṇāś śaradīvābhramālikāḥ //MU_2,18.22//",
    "GSP27moksop_u:3771": " yatkiñcanakarī krūrā grāmyatā vinivartate /",
    "GSP27moksop_u:3772": " dīnānanā piśācānāṃ līleva divasāgame //MU_2,18.23//",
    "GSP27moksop_u:3773": " dharmabhittau bhṛśaṃ lagnāṃ dhiyaṃ dhairyadhuraṃ gatām /",
    "GSP27moksop_u:3774": " ādhayo na vilumpanti vātāś citralatām iva //MU_2,18.24//",
    "GSP27moksop_u:3775": " na pataty avaṭe jantur viṣayāsaṅgarūpiṇi /",
    "GSP27moksop_u:3776": " kaḥ kila jñātasaraṇiś śvabhre samanudhāvati //MU_2,18.25//",
    "GSP27moksop_u:3777": " sacchāstrasādhuvṛttānām avirodhini karmaṇi /",
    "GSP27moksop_u:3778": " ramate dhīr yathāprāpte sādhvīvāntaḥpurājire //MU_2,18.26//",
    "GSP27moksop_u:3779": " jagatāṃ koṭilakṣyeṣu yāvantaḥ paramāṇavaḥ /",
    "GSP27moksop_u:3780": " teṣām ekaikaśo 'ntassthān sargān paśyaty asargadhīḥ //MU_2,18.27//",
    "GSP27moksop_u:3781": " mokṣopāyāvabodhena śuddhāntaḥkaraṇaṃ janam /",
    "GSP27moksop_u:3782": " na khedayati bhogaugho na cānandayati kvacit //MU_2,18.28//",
    "GSP27moksop_u:3783": " paramāṇau paramāṇau sargavargā nirargalam /",
    "GSP27moksop_u:3784": " ye patanty utpatanty ambuvīcivat tān sa paśyati //MU_2,18.29//",
    "GSP27moksop_u:3785": " na dveṣṭi sampravṛttāni na nivṛttāni kāṅkṣati /",
    "GSP27moksop_u:3786": " kāryāṇy eṣa prabuddho 'pi niṣprabuddha iva drumaḥ //MU_2,18.30//",
    "GSP27moksop_u:3787": " dṛśyate lokasāmānyo yathāprāptānuvṛttimān /",
    "GSP27moksop_u:3788": " iṣṭāniṣṭaphalaprāptau hṛdayenāparājitaḥ //MU_2,18.31//",
    "GSP27moksop_u:3789": " buddhvedam akhilaṃ śāstraṃ vācayitvā vivecya vā /",
    "GSP27moksop_u:3790": " anubhūyata evaitan na tūktaṃ varaśāpavat //MU_2,18.32//",
    "GSP27moksop_u:3791": " śāstraṃ subodham evedaṃ nānālaṅkārabhūṣitam /",
    "GSP27moksop_u:3792": " kāvyaṃ rasaghanaṃ cāru dṛṣṭāntaiḥ pratipādakam //MU_2,18.33//",
    "GSP27moksop_u:3793": " budhyate svayam evedaṃ kiñcitpadapadārthavit /",
    "GSP27moksop_u:3794": " svayaṃ yas tu na vettīdaṃ śrotavyaṃ tena paṇḍitāt //MU_2,18.34//",
    "GSP27moksop_u:3795": " asmiñ śrute mate jñāte tapodhyānajapādikam /",
    "GSP27moksop_u:3796": " mokṣaprāptau tu tasyeha na kiñcid upayujyate //MU_2,18.35//",
    "GSP27moksop_u:3797": " etacchāstraghanābhyāsāt paunaḥpunyena vīkṣitāt /",
    "GSP27moksop_u:3798": " jantoḥ pāṇḍityapūrvaṃ hi cittasaṃskārapūrvakam //MU_2,18.36//",
    "GSP27moksop_u:3799": " ahaṃ jagad iti prauḍho draṣṭṛdṛśyapiśācakaḥ /",
    "GSP27moksop_u:3800": " piśāco 'rkodayeneva svayaṃ śāmyaty avighnataḥ //MU_2,18.37//",
    "GSP27moksop_u:3801": " bhramo jagad ahaṃ ceti sthita evopaśāmyati /",
    "GSP27moksop_u:3802": " svapnamohaḥ parijñāta iva no ramayaty alam //MU_2,18.38//",
    "GSP27moksop_u:3803": " yathā saṅkalpanagare puṃso harṣaviṣāditā /",
    "GSP27moksop_u:3804": " na bādhate tathaivāntaḥ parijñāte jagadbhrame //MU_2,18.39//",
    "GSP27moksop_u:3805": " citrasarpaḥ parijñāto na sarpabhayado yathā /",
    "GSP27moksop_u:3806": " dṛśyasarpaḥ parijñātas tathā na sukhaduḥkhadaḥ //MU_2,18.40//",
    "GSP27moksop_u:3807": " parijñānena sarpatvaṃ citrasarpasya naśyati /",
    "GSP27moksop_u:3808": " yathā tathaiva saṃsāras sthita evopaśāmyati //MU_2,18.41//",
    "GSP27moksop_u:3809": " sumanaḥpallavāmarṣe kiñcid vyatikaro bhavet /",
    "GSP27moksop_u:3810": " paramārthapadaprāptau na tu vyatikaro 'sti naḥ //MU_2,18.42//",
    "GSP27moksop_u:3811": " gacchaty avayavaspandas sumanaḥpatramardane /",
    "GSP27moksop_u:3812": " iha dhīmātrabodhas tu nāṅgāvayavabodhanam //MU_2,18.43//",
    "GSP27moksop_u:3813": " sukhāsanopaviṣṭena yathāsambhavam aśnatā /",
    "GSP27moksop_u:3814": " bhogajālaṃ sadācāraviruddheṣu na tiṣṭhatā //MU_2,18.44//",
    "GSP27moksop_u:3815": " yathākṣaṇaṃ yathādeśaṃ pravicārayatā sukham /",
    "GSP27moksop_u:3816": " yathāsambhavasatsaṅgam idaṃ śāstram athetarat //MU_2,18.45//",
    "GSP27moksop_u:3817": " āsādyate mahājñānabodhas saṃsāraśāntidaḥ /",
    "GSP27moksop_u:3818": " sa bhūyo yena nāyāti yoniyantraprapīḍanam //MU_2,18.46//",
    "GSP27moksop_u:3819": " etāvaty eva ye bhūtā bhogān prāpya rase sthitāḥ /",
    "GSP27moksop_u:3820": " svamātṛviṣṭhākrimayaḥ kīrtanīyā na te 'dhamāḥ //MU_2,18.47//",
    "GSP27moksop_u:3821": " śṛṇu tāvad idānīṃ tvaṃ kathyamānam imaṃ mayā /",
    "GSP27moksop_u:3822": " rāghava jñānavistāraṃ buddhisāratarāntaram //MU_2,18.48//",
    "GSP27moksop_u:3823": " yayedaṃ śrūyate śāstraṃ tāṃ tu vistarataś śṛṇu /",
    "GSP27moksop_u:3824": " vicāryate yathārtho 'yaṃ yayā ca paribhāṣayā //MU_2,18.49//",
    "GSP27moksop_u:3825": " yenehānanubhūte 'rthe dṛṣṭenārthāvabodhanam /",
    "GSP27moksop_u:3826": " bodhopakāraphaladaṃ taṃ dṛṣṭāntaṃ vidur budhāḥ //MU_2,18.50//",
    "GSP27moksop_u:3827": " dṛṣṭāntena vinā rāma nāpūrvo 'rtho 'vabudhyate /",
    "GSP27moksop_u:3828": " yathā dīpaṃ vinā rātrau bhāṇḍopaskaraṇaṃ gṛhe //MU_2,18.51//",
    "GSP27moksop_u:3829": " yair yaiḥ kākutstha dṛṣṭāntais tvaṃ mayehāvabodhyase /",
    "GSP27moksop_u:3830": " sarve sakāraṇās te hi prāpyaṃ tu sad akāraṇam //MU_2,18.52//",
    "GSP27moksop_u:3831": " upamānopameyānāṃ kāryakāraṇatoditā /",
    "GSP27moksop_u:3832": " varjayitvā paraṃ brahma sarveṣām eva vidyate //MU_2,18.53//",
    "GSP27moksop_u:3833": " brahmopadeśadṛṣṭānto yasya veha hi kathyate /",
    "GSP27moksop_u:3834": " ekadeśasadharmatvaṃ tatrātaḥ parigṛhyate //MU_2,18.54//",
    "GSP27moksop_u:3835": " yo yo nāmeha dṛṣṭānto brahmatattvāvabodhane /",
    "GSP27moksop_u:3836": " dīyate sa sa boddhavyas svapnadṛṣṭajagadgataḥ //MU_2,18.55//",
    "GSP27moksop_u:3837": " evaṃ sati nirākāre brahmaṇy ākāravān katham /",
    "GSP27moksop_u:3838": " dṛṣṭānta iti nodyanti mūrkhavaikalpikoktayaḥ //MU_2,18.56//",
    "GSP27moksop_u:3839": " anyā siddhaviruddhādidṛg dṛṣṭāntapradūṣaṇe /",
    "GSP27moksop_u:3840": " svapnopamatvāj jagatas samudeti na kācana //MU_2,18.57//",
    "GSP27moksop_u:3841": " avastu pūrvāparayor vartamānavicāritam /",
    "GSP27moksop_u:3842": " yathā jāgrat tathā svapnas siddha ābālam akṣatam //MU_2,18.58//",
    "GSP27moksop_u:3843": " svapnasaṅkalpanadhyānavaraśāpauṣadhādibhiḥ /",
    "GSP27moksop_u:3844": " ye 'rthās ta iha dṛṣṭāntās tadrūpatvāj jagatsthiteḥ //MU_2,18.59//",
    "GSP27moksop_u:3845": " mokṣopāyakṛtā granthakāreṇānye 'pi ye kṛtāḥ /",
    "GSP27moksop_u:3846": " granthās teṣv iyam evaikā vyavasthā bodhyabodhane //MU_2,18.60//",
    "GSP27moksop_u:3847": " svapnābhatvaṃ ca jagataś śrute śāstre 'vabhotsyate /",
    "GSP27moksop_u:3848": " śīghraṃ na pāryate vaktuṃ vāk kila kramavartinī //MU_2,18.61//",
    "GSP27moksop_u:3849": " svapnasaṅkalpasudhyānanagarādyupamaṃ jagat /",
    "GSP27moksop_u:3850": " yatas ta eva dṛṣṭāntās tasmād bhāntīha netare //MU_2,18.62//",
    "GSP27moksop_u:3851": " akāraṇaṃ kāraṇinā yad bodhāyopamīyate /",
    "GSP27moksop_u:3852": " na tatra sarvasādharmyaṃ sambhavaty upamābhramaiḥ //MU_2,18.63//",
    "GSP27moksop_u:3853": " upameyasyopamānād ekāṃśena sadharmatā /",
    "GSP27moksop_u:3854": " aṅgīkāryāvabodhāya dhīmatā nirvivādinā //MU_2,18.64//",
    "GSP27moksop_u:3855": " arthāvalokane dīpād ābhāmātrād ṛte kila /",
    "GSP27moksop_u:3856": " na sthālatailavartyādi kiñcid evopayujyate //MU_2,18.65//",
    "GSP27moksop_u:3857": " ekadeśasadharmatvād upameyāvabodhanam /",
    "GSP27moksop_u:3858": " upamānaṃ karoty aṅga dīpo 'rthaṃ prabhayā yathā //MU_2,18.66//",
    "GSP27moksop_u:3859": " dṛṣṭāntasyāṃśamātreṇa bodhyabodhodaye sati /",
    "GSP27moksop_u:3860": " upādeyatayā grāhyo mahāvākyārthaniścayaḥ //MU_2,18.67//",
    "GSP27moksop_u:3861": " na kutārkikatām etya nāśanīyā prabuddhatā /",
    "GSP27moksop_u:3862": " anubhūtyapalāpāttair apavitrair vikalpitaiḥ //MU_2,18.68//",
    "GSP27moksop_u:3863": " vicāraṇād anubhavakāri vāṅmayaprasaṅgatām upagatam asmadādiṣu /",
    "GSP27moksop_u:3864": " striyoktam apy aparam athāpi vaidikaṃ vaco vacaḥpralapanam eva nāgamaḥ //MU_2,18.69//",
    "GSP27moksop_u:3865": " asmākam asti matir aṅga tayeti sarvaśāstraikavākyakaraṇaṃ phalitaṃ yato 'taḥ /",
    "GSP27moksop_u:3866": " prātītikārthamayaśāstranijāṅgapuṣṭāt saṃvedanād itarad asti na naḥ pramāṇam //MU_2,18.70//",
    "GSP27moksop_u:3867": " pramāṇadṛṣṭāntanirṇayo nāma sargaḥ",
    "GSP27moksop_u:3868": " ekonaviṃśas sargaḥ",
    "GSP27moksop_u:3869": " vasiṣṭhaḥ:",
    "GSP27moksop_u:3870": " viśiṣṭāṃśasadharmatvam upamāneṣu gṛhyate /",
    "GSP27moksop_u:3871": " ko bhedas sarvasādṛśye tūpamānopameyayoḥ //MU_2,19.1//",
    "GSP27moksop_u:3872": " dṛṣṭāntabuddhād ekātmajñānaśāstrārthavedanāt /",
    "GSP27moksop_u:3873": " mahāvākyārthasaṃvittyā śāntir nirvāṇam ucyate //MU_2,19.2//",
    "GSP27moksop_u:3874": " tasmād dṛṣṭāntadārṣṭāntavikalpollasitair alam /",
    "GSP27moksop_u:3875": " yayā kayācid yuktyāśu mahāvākyārtham āśrayet //MU_2,19.3//",
    "GSP27moksop_u:3876": " śāntiś śreyaḥ paraṃ viddhi tatprāptau yatnavān bhavet /",
    "GSP27moksop_u:3877": " bhoktavya odanaḥ prāptaḥ kiṃ tatsiddhivikalpitaiḥ //MU_2,19.4//",
    "GSP27moksop_u:3878": " akāraṇaṃ kāraṇibhir bodhārtham upamīyate /",
    "GSP27moksop_u:3879": " upamānais tūpameyasadṛśair ekadeśataḥ //MU_2,19.5//",
    "GSP27moksop_u:3880": " sthātavyaṃ neha bhogeṣu vivekavikalātmanā /",
    "GSP27moksop_u:3881": " upalodarasañjātaparipīnāndhabhekavat //MU_2,19.6//",
    "GSP27moksop_u:3882": " dṛṣṭāntair yuktibhir yatnād vāñchitaṃ tyajatetarat /",
    "GSP27moksop_u:3883": " vicāraṇavatā bhāvyaṃ śāntiśāstrārthaśālinā //MU_2,19.7//",
    "GSP27moksop_u:3884": " śāstropaśamasaujanyaprajñātajjñasamāgamaiḥ /",
    "GSP27moksop_u:3885": " antarāntarasampannadharmyārthopārjanakriyaḥ //MU_2,19.8//",
    "GSP27moksop_u:3886": " tāvad vicārayet prājño yāvad viśrāntim ātmani /",
    "GSP27moksop_u:3887": " samprayāty apunarnāśāṃ śāntiṃ turyapadābhidhām //MU_2,19.9//",
    "GSP27moksop_u:3888": " turyaviśrāntiyuktasya pratīrṇasya bhavārṇavāt /",
    "GSP27moksop_u:3889": " jīvato 'jīvataś caiva gṛhasthasyātha vā yateḥ //MU_2,19.10//",
    "GSP27moksop_u:3890": " na kṛtenākṛtenārtho na śrutismṛtivibhramaiḥ /",
    "GSP27moksop_u:3891": " nirmandara ivāmbhodhis sa tiṣṭhati yathāsthitam //MU_2,19.11//",
    "GSP27moksop_u:3892": " ekāṃśenopamānānām upameyasadharmatā /",
    "GSP27moksop_u:3893": " boddhavyā bodhyabodhāya na stheyaṃ codyacañcunā //MU_2,19.12//",
    "GSP27moksop_u:3894": " yayā kayācid yuktyāśu boddhavyaṃ bodhyam eva te /",
    "GSP27moksop_u:3895": " muktaye tan na paśyanti vyākulāś codyacañcavaḥ //MU_2,19.13//",
    "GSP27moksop_u:3896": " hṛdaye saṃvidākāśe viśrānte 'nubhavātmani /",
    "GSP27moksop_u:3897": " vastuny anarthaṃ yaḥ praṣṭā codyacañcus sa ucyate //MU_2,19.14//",
    "GSP27moksop_u:3898": " abhimānavikalpāṃśair ajño jñaptiṃ vikalpayan /",
    "GSP27moksop_u:3899": " bodhaṃ malinayaty antar mukhaṃ sarpa ivāmalam //MU_2,19.15//",
    "GSP27moksop_u:3900": " sarvapramāṇasattānāṃ padam abdhir apām iva /",
    "GSP27moksop_u:3901": " pramāṇam ekam eveha pratyakṣaṃ rāma tac chṛṇu //MU_2,19.16//",
    "GSP27moksop_u:3902": " sarvārthasāram adhyakṣaṃ vedanaṃ vidur uttamāḥ /",
    "GSP27moksop_u:3903": " nūnaṃ tat prati yat siddhaṃ pratyakṣaṃ tad udāhṛtam //MU_2,19.17//",
    "GSP27moksop_u:3904": " anubhūter vedanasya pratipatter yathāsthitam /",
    "GSP27moksop_u:3905": " pratyakṣam iti nāmeha kṛtaṃ jīvas sa eva ca //MU_2,19.18//",
    "GSP27moksop_u:3906": " sa eva saṃvit sa punar ahantāpratyayātmakaḥ /",
    "GSP27moksop_u:3907": " sa yayodeti saṃvittyā sā padārtha iti smṛtā //MU_2,19.19//",
    "GSP27moksop_u:3908": " sa saṅkalpavikalpādyaiḥ kṛtanānākramo bhramaiḥ /",
    "GSP27moksop_u:3909": " jagattayā sphuraty ambu taraṅgāditayā yathā //MU_2,19.20//",
    "GSP27moksop_u:3910": " prāg akāraṇam evāśu sargādau sargalīlayā /",
    "GSP27moksop_u:3911": " sphuritvā kāraṇībhūtaṃ pratyakṣaṃ svayam ātmani //MU_2,19.21//",
    "GSP27moksop_u:3912": " kāraṇatvaṃ vicāro 'sya jīvasyāsad api sthitam /",
    "GSP27moksop_u:3913": " sad ivāsyāṃ jagadrūpasampattau vyaktim āgatam //MU_2,19.22//",
    "GSP27moksop_u:3914": " svayam eva vicāras tu sanañarthaṃ svakaṃ vapuḥ /",
    "GSP27moksop_u:3915": " nāśayitvā karoty āśu pratyakṣaṃ paramaṃ padam //MU_2,19.23//",
    "GSP27moksop_u:3916": " vicārayan vicāro 'pi nātmānam adhigacchati /",
    "GSP27moksop_u:3917": " yadā tadā nirullekhaṃ param evāvaśiṣyate //MU_2,19.24//",
    "GSP27moksop_u:3918": " manasy anīhite śānte tair buddhīndriyakarmabhiḥ /",
    "GSP27moksop_u:3919": " neha kaiścit kṛtair artho nākṛtair apy abhāvanāt //MU_2,19.25//",
    "GSP27moksop_u:3920": " manasy anīhite śānte na pravartanta eva te /",
    "GSP27moksop_u:3921": " karmendriyāṇi karmādāv asañcāritayantravat //MU_2,19.26//",
    "GSP27moksop_u:3922": " manoyantrasya calane kāraṇaṃ vedanaṃ viduḥ /",
    "GSP27moksop_u:3923": " prāṇālī dārumeṣasya rajjur antargatā yathā //MU_2,19.27//",
    "GSP27moksop_u:3924": " rūpālokamanaskārapadārthādyākulaṃ jagat /",
    "GSP27moksop_u:3925": " vidyate vedanasyāntar vāte 'ntas spandanaṃ yathā //MU_2,19.28//",
    "GSP27moksop_u:3926": " sarvātmavedanaṃ śuddhaṃ yathodeti tadātmakam /",
    "GSP27moksop_u:3927": " bhāti prasṛtadikkālabāhyāntārūpadehakam //MU_2,19.29//",
    "GSP27moksop_u:3928": " draṣṭaiva dṛśyatābhāsaṃ svaṃ rūpaṃ dhārayan sthitaḥ /",
    "GSP27moksop_u:3929": " svaṃ yathā tatra yad rūpaṃ pravibhāti tathaiva tat //MU_2,19.30//",
    "GSP27moksop_u:3930": " sarvam ātmā yathā tatra saṅkalpatvam ivāgataḥ /",
    "GSP27moksop_u:3931": " tiṣṭhaty āśu tathā tatra tadrūpa iva rājate //MU_2,19.31//",
    "GSP27moksop_u:3932": " sarvātmakatayā draṣṭur dṛśyatvam iva yujyate /",
    "GSP27moksop_u:3933": " draṣṭṛtvaṃ draṣṭrasadbhāve dṛśyasya tv asti nāsataḥ //MU_2,19.32//",
    "GSP27moksop_u:3934": " akāraṇakam evāto brahmakalpam idaṃ sthitam /",
    "GSP27moksop_u:3935": " pratyakṣam eva nirmātṛ tasyāṃśās tv anupādhayaḥ //MU_2,19.33//",
    "GSP27moksop_u:3936": " svayatnamātretararūpako yas taddaivaśabdārtham apāsya dūre /",
    "GSP27moksop_u:3937": " śūreṇa sādho padam uttamaṃ tat svapauruṣeṇaiva hi labhyate 'ntaḥ //MU_2,19.34//",
    "GSP27moksop_u:3938": " vicārayācāryaparamparāṇāṃ matena satyena sitena tāvat /",
    "GSP27moksop_u:3939": " yāvad viśuddhāṃ svayam eva buddhām anantarūpāṃ paratām upaiṣi //MU_2,19.35//",
    "GSP27moksop_u:3940": " pramāṇanirūpaṇaṃ nāma sargaḥ",
    "GSP27moksop_u:3941": " viṃśas sargaḥ",
    "GSP27moksop_u:3942": " vasiṣṭhaḥ:",
    "GSP27moksop_u:3943": " āryasaṅgamayuktyādau prajñāṃ vṛddhiṃ nayed balāt /",
    "GSP27moksop_u:3944": " tato mahāpuruṣatā mahāpuruṣalakṣaṇaiḥ //MU_2,20.1//",
    "GSP27moksop_u:3945": " yo yo yena guṇeneha puruṣaḥ pravirājate /",
    "GSP27moksop_u:3946": " śikṣeta taṃ tam evāśu tasmād buddhivivṛddhaye //MU_2,20.2//",
    "GSP27moksop_u:3947": " mahāpuruṣatā tv eṣā śamādiguṇaśālinī /",
    "GSP27moksop_u:3948": " samyagjñānaṃ vinā rāma siddhim eti na kasyacit //MU_2,20.3//",
    "GSP27moksop_u:3949": " jñānāc chamādayo yānti vṛddhiṃ satpuruṣakramāt /",
    "GSP27moksop_u:3950": " ślāghanīyāḥ phalenāntar vṛṣṭer iva navāṅkurāḥ //MU_2,20.4//",
    "GSP27moksop_u:3951": " śamādibhyo guṇebhyaś ca vardhate jñānam uttamam /",
    "GSP27moksop_u:3952": " annātmakebhyo yajñebhyaś śālivṛṣṭir ivottamā //MU_2,20.5//",
    "GSP27moksop_u:3953": " guṇāś śamādayo jñānāc chamādibhyas tathā jñatā /",
    "GSP27moksop_u:3954": " parasparaṃ vivardhete ete 'bdasarasī yathā //MU_2,20.6//",
    "GSP27moksop_u:3955": " jñānaṃ satpuruṣācārāj jñānāt satpuruṣakramaḥ /",
    "GSP27moksop_u:3956": " parasparaṃ gatau vṛddhiṃ jñānasatpuruṣakramau /",
    "GSP27moksop_u:3957": " eko 'pi naitayos tāvat puruṣasyeha sidhyati //MU_2,20.7//",
    "GSP27moksop_u:3958": " yathā kalamarakṣiṇyā gītyā vitatatārayā /",
    "GSP27moksop_u:3959": " khagotsādena sahito gītānandaḥ prasādhyate //MU_2,20.8//",
    "GSP27moksop_u:3960": " jñānasatpuruṣehābhyām akartrā kartṛrūpiṇā /",
    "GSP27moksop_u:3961": " tathā puṃsā niricchena samam āsādyate padam //MU_2,20.9//",
    "GSP27moksop_u:3962": " sadācārakramaḥ prokto mayaiṣa raghunandana /",
    "GSP27moksop_u:3963": " tathopaveśyate samyag ayaṃ jñānakramo 'dhunā //MU_2,20.10//",
    "GSP27moksop_u:3964": " idaṃ yaśasyam āyuṣyaṃ puruṣārthaphalapradam /",
    "GSP27moksop_u:3965": " tajjñād āptātmaśāstrārthāc chrotavyaṃ kila dhīmatā //MU_2,20.11//",
    "GSP27moksop_u:3966": " śrutvā tu buddhinairmalyād balād yāsyasi satpadam /",
    "GSP27moksop_u:3967": " yathā katakasaṃśleṣāt prasādam avaśaṃ payaḥ //MU_2,20.12//",
    "GSP27moksop_u:3968": " viditavedyam idaṃ hi mano mune vivaśam eva hi yāti paraṃ padam /",
    "GSP27moksop_u:3969": " yad avabuddham akhaṇḍitam uttamaṃ tadavabodhadaśāṃ na jahāti hi //MU_2,20.13//",
    "GSP27moksop_u:3970": " jñānasatpuruṣakramo nāma sargaḥ",
    "GSP27moksop_u:3971": " mumukṣuvyavahāraprakaraṇaṃ samāptam",
    "GSP27moksop_u:3972": " 3. Prakaraṇa: Utpatti",
    "GSP27moksop_u:3973": " vasiṣṭhaḥ:",
    "GSP27moksop_u:3974": " vāgbhābhir brahmavid brahma bhāti svapna ivātmani /",
    "GSP27moksop_u:3975": " yad idaṃ tat svaśabdārthair yo yad vetti sa vettu tat //MU_3,1.1//",
    "GSP27moksop_u:3976": " nyāyenānena sarvasmin sarge brahmāmbare sati /",
    "GSP27moksop_u:3977": " kim idaṃ kasya vakṣīti codyacañcur nirākṛtaḥ //MU_3,1.2//",
    "GSP27moksop_u:3978": " ahaṃ tāvad yathājñānaṃ yathāvastu yathākramam /",
    "GSP27moksop_u:3979": " yathāsvabhāvaṃ vacmīdaṃ tat sarvaṃ śrūyatāṃ budhāḥ //MU_3,1.3//",
    "GSP27moksop_u:3980": " svapnavat paśyati jagac cinnabho dehavinmayam /",
    "GSP27moksop_u:3981": " svapnasaṃsāradṛṣṭāntā ihaivāntas samanvitāḥ //MU_3,1.4//",
    "GSP27moksop_u:3982": " mumukṣuvyavahāroktimayāt prakaraṇād anu /",
    "GSP27moksop_u:3983": " athotpattiprakaraṇaṃ mayedaṃ parikathyate //MU_3,1.5//",
    "GSP27moksop_u:3984": " bandho 'yaṃ dṛśyasadbhāvo dṛśyābhāve na bandhanam /",
    "GSP27moksop_u:3985": " na sambhavati dṛśyaṃ tu yathedaṃ tac chṛṇu kramāt //MU_3,1.6//",
    "GSP27moksop_u:3986": " utpadyate yo jagati sa eva kila vardhate /",
    "GSP27moksop_u:3987": " sa eva mokṣam āpnoti svargaṃ vā narakaṃ ca vā //MU_3,1.7//",
    "GSP27moksop_u:3988": " atas te svavabodhārthaṃ tat tāvat kathayāmy aham /",
    "GSP27moksop_u:3989": " utpattiṃ saṃsṛtāv eti pūrvam eva hi yo yathā //MU_3,1.8//",
    "GSP27moksop_u:3990": " idaṃ prakaraṇārthaṃ tvaṃ saṅkṣepāc chṛṇu rāghava /",
    "GSP27moksop_u:3991": " tataḥ prakathayiṣyāmi vistaraṃ te yathepsitam //MU_3,1.9//",
    "GSP27moksop_u:3992": " yad idaṃ dṛśyate sarvaṃ jagat sthāvarajaṅgamam /",
    "GSP27moksop_u:3993": " tat suṣupta iva svapnaḥ kalpānte pravinaśyati //MU_3,1.10//",
    "GSP27moksop_u:3994": " tatas stimitagambhīraṃ na tejo na tamas tatam /",
    "GSP27moksop_u:3995": " anākhyam anabhivyaktaṃ yat kiñcid avaśiṣyate //MU_3,1.11//",
    "GSP27moksop_u:3996": " ṛtam ātmā paraṃ brahma satyam ityādikā budhaiḥ /",
    "GSP27moksop_u:3997": " kalpitā vyavahārārthaṃ yasya sañjñā mahātmanaḥ //MU_3,1.12//",
    "GSP27moksop_u:3998": " sa tathābhūta evātmā svayam anya ivollasan /",
    "GSP27moksop_u:3999": " jīvatām upayātīva bhāvināmakadarthanām //MU_3,1.13//",
    "GSP27moksop_u:4000": " tatas sa jīvaśabdārthakalanākulatāṃ gataḥ /",
    "GSP27moksop_u:4001": " mano bhavati maunātmā mananān mantharībhavat //MU_3,1.14//",
    "GSP27moksop_u:4002": " manas sampadyate tena mahataḥ paramātmanaḥ /",
    "GSP27moksop_u:4003": " susthirād asthirākāras taraṅga iva vāridheḥ //MU_3,1.15//",
    "GSP27moksop_u:4004": " tat svayaṃ svairam evāśu saṅkalpayati nityaśaḥ /",
    "GSP27moksop_u:4005": " teneyam indrajālaśrīr vitateva vitanyate //MU_3,1.16//",
    "GSP27moksop_u:4006": " yathā kaṭakaśabdārthaḥ pṛthaktvārho 'sti kānake /",
    "GSP27moksop_u:4007": " na nāma kaṭake tadvaj jagacchabdārthatā pare //MU_3,1.17//",
    "GSP27moksop_u:4008": " brahmaṇy evāsty ananyātma yathāsthitam idaṃ jagat /",
    "GSP27moksop_u:4009": " na jagacchabdakārtho 'sti hemnīva kaṭakāditā //MU_3,1.18//",
    "GSP27moksop_u:4010": " asataivāsatī tāpanadyeva laharī calā /",
    "GSP27moksop_u:4011": " manasaivendrajālaśrīr jāgatī pravitanyate //MU_3,1.19//",
    "GSP27moksop_u:4012": " avidyā saṃsṛtir bandho māyā moho mahat tamaḥ /",
    "GSP27moksop_u:4013": " kalpitānīti nāmāni yasyās sakalavedibhiḥ //MU_3,1.20//",
    "GSP27moksop_u:4014": " bandhasya tāvad rūpaṃ tvaṃ kathyamānam idaṃ śṛṇu /",
    "GSP27moksop_u:4015": " tatas svarūpaṃ mokṣasya jñāsyasīndusamānana //MU_3,1.21//",
    "GSP27moksop_u:4016": " draṣṭur dṛśyatvasattāṅga bandha ity abhidhīyate /",
    "GSP27moksop_u:4017": " draṣṭā dṛśyavaśād baddho dṛśyābhāvād vimucyate //MU_3,1.22//",
    "GSP27moksop_u:4018": " jagat tvam aham ityādisargātmā dṛśyam ucyate /",
    "GSP27moksop_u:4019": " yāvad etat sambhavati tāvan mokṣo na vidyate //MU_3,1.23//",
    "GSP27moksop_u:4020": " nedaṃ nedam iti vyarthaiḥ pralāpair nopaśāmyati /",
    "GSP27moksop_u:4021": " saṅkalpajanakair dṛśyavyādhiḥ pratyuta vardhate //MU_3,1.24//",
    "GSP27moksop_u:4022": " na ca tarkabharakṣodair na tīrthaniyamādibhiḥ /",
    "GSP27moksop_u:4023": " sato dṛśyasya jagato yasmād ete vicārakāḥ //MU_3,1.25//",
    "GSP27moksop_u:4024": " jagad dṛśyaṃ tu yady asti na śāmyaty eva tat kvacit /",
    "GSP27moksop_u:4025": " nāsato vidyate bhāvo nābhāvo vidyate sataḥ //MU_3,1.26//",
    "GSP27moksop_u:4026": " acetyacitsvarūpātmā yatra yatraiṣa tiṣṭhati /",
    "GSP27moksop_u:4027": " tatra tatrāsya dṛśyaśrīs samudety apy aṇūdare //MU_3,1.27//",
    "GSP27moksop_u:4028": " tasmād asti jagad dṛśyaṃ tat pramṛṣṭam idaṃ mayā /",
    "GSP27moksop_u:4029": " tyaktaṃ tapodhyānajapair iti kāñcikatṛptivat //MU_3,1.28//",
    "GSP27moksop_u:4030": " yadi nāma jagad dṛśyam asti tat pratibimbati /",
    "GSP27moksop_u:4031": " paramāṇūdare 'py asmiṃś cidādarśe na saṃśayaḥ //MU_3,1.29//",
    "GSP27moksop_u:4032": " yatra tatra sthitaṃ rāma yathādarśe prabimbati /",
    "GSP27moksop_u:4033": " adridyūrvīnadīśādi cidādarśe tathaiva hi //MU_3,1.30//",
    "GSP27moksop_u:4034": " tatas tatra punar duḥkhaṃ jarā maraṇajanmanī /",
    "GSP27moksop_u:4035": " bhāvābhāvagrahotsargās sthūlasūkṣmacalācalāḥ //MU_3,1.31//",
    "GSP27moksop_u:4036": " idaṃ pramārjitaṃ dṛśyaṃ mayā nātrāham āsthitaḥ /",
    "GSP27moksop_u:4037": " etad evākṣayaṃ bījaṃ samādhau saṃsṛtismṛteḥ //MU_3,1.32//",
    "GSP27moksop_u:4038": " sati tv asmiñ jagaddṛśye nirvikalpasamādhinā /",
    "GSP27moksop_u:4039": " na cākṣayasuṣuptatvaṃ turyaṃ vāpy upapadyate //MU_3,1.33//",
    "GSP27moksop_u:4040": " vyutthāne hi samādhīnāṃ suṣuptānta ivākhilam /",
    "GSP27moksop_u:4041": " jagadduḥkham idaṃ bhāti yathāsthitam akhaṇḍitam //MU_3,1.34//",
    "GSP27moksop_u:4042": " prāptaṃ bhavati he rāma tat kiṃ nāma samādhibhiḥ /",
    "GSP27moksop_u:4043": " bhūyo 'narthanipāte hi kṣaṇasāmye 'pi kiṃ sukham //MU_3,1.35//",
    "GSP27moksop_u:4044": " yadi vāpi samādhāne nirvikalpe sthitiṃ vrajet /",
    "GSP27moksop_u:4045": " tad akṣayasuṣuptābhaṃ tan manye nāmalaṃ padam //MU_3,1.36//",
    "GSP27moksop_u:4046": " prāpyate sati dṛśye 'smin na ca tan nāma kenacit /",
    "GSP27moksop_u:4047": " yatra tatra kilāyāti cittabhrāntyā jagadbhramaḥ //MU_3,1.37//",
    "GSP27moksop_u:4048": " draṣṭātha yadi pāṣāṇarūpatāṃ bhāvayan balāt /",
    "GSP27moksop_u:4049": " kilāste tat tadante 'pi bhūyo 'syodeti dṛśyatā //MU_3,1.38//",
    "GSP27moksop_u:4050": " na ca pāṣāṇatātulyā nirvikalpasamādhayaḥ /",
    "GSP27moksop_u:4051": " keṣāñcit sthitim āyānti sarvair ity anubhūyate //MU_3,1.39//",
    "GSP27moksop_u:4052": " na ca pāṣāṇatātulyā rūḍhiṃ yātās samādhayaḥ /",
    "GSP27moksop_u:4053": " bhavanty agryaṃ padaṃ śāntaṃ cidrūpam ajam avyayam //MU_3,1.40//",
    "GSP27moksop_u:4054": " tasmād yadīdaṃ sad dṛśyaṃ tan na śāmyet kadācana /",
    "GSP27moksop_u:4055": " śāmyet tapojapadhyānair dṛḍham ity ajñakalpanā //MU_3,1.41//",
    "GSP27moksop_u:4056": " ālīnavallarīrūpaṃ yathā padmākṣakoṭare /",
    "GSP27moksop_u:4057": " āste kamalinībījaṃ tathā draṣṭari dṛśyadhīḥ //MU_3,1.42//",
    "GSP27moksop_u:4058": " yathā rasaḥ padārtheṣu yathā tailaṃ tilādiṣu /",
    "GSP27moksop_u:4059": " kusumeṣu yathāmodas tathā draṣṭari dṛśyadhīḥ //MU_3,1.43//",
    "GSP27moksop_u:4060": " yatra yatra sthitasyāpi karpūrādes sugandhatā /",
    "GSP27moksop_u:4061": " yathodeti tathā dṛśyaṃ ciddhātor udare jagat //MU_3,1.44//",
    "GSP27moksop_u:4062": " yathā cātra tava svapnasaṅkalpaś cittarājyadhīḥ /",
    "GSP27moksop_u:4063": " svānubhūtyaiva dṛṣṭāntas tasmād dhṛdy asti dṛśyabhūḥ //MU_3,1.45//",
    "GSP27moksop_u:4064": " tasmāc cittavikalpasthaḥ piśāco bālakaṃ yathā /",
    "GSP27moksop_u:4065": " vinihanty evam eṣāntar draṣṭāraṃ dṛśyarūpikā //MU_3,1.46//",
    "GSP27moksop_u:4066": " yathāṅkuro 'ntar bījasya saṃsthito deśakālataḥ /",
    "GSP27moksop_u:4067": " karoti bhāsuraṃ dehaṃ tanoty evaṃ hi dṛśyadhīḥ //MU_3,1.47//",
    "GSP27moksop_u:4068": " dravyasya hṛdy eva camatkṛtir yathā sadoditāsty astamayojjhitodare /",
    "GSP27moksop_u:4069": " dravyasya cinmātraśarīriṇas tathā svabhāvabhūtāsty udare jagatsthitiḥ //MU_3,1.48//",
    "GSP27moksop_u:4070": " bandhahetuvarṇanaṃ nāma sargaḥ",
    "GSP27moksop_u:4071": " dvitīyas sargaḥ",
    "GSP27moksop_u:4072": " vasiṣṭhaḥ:",
    "GSP27moksop_u:4073": " idam ākāśajākhyānaṃ śṛṇu śravaṇabhūṣaṇam /",
    "GSP27moksop_u:4074": " utpattyākhyaṃ prakaraṇaṃ yena rāghava budhyase //MU_3,2.1//",
    "GSP27moksop_u:4075": " astīhākāśajo nāma dvijaḥ paramadhārmikaḥ /",
    "GSP27moksop_u:4076": " dhyānaikaniṣṭhas satataṃ prajānāṃ ca hite rataḥ //MU_3,2.2//",
    "GSP27moksop_u:4077": " sa ciraṃ jīvati yadā tadā mṛtyur acintayat /",
    "GSP27moksop_u:4078": " sarvāṇy eva krameṇāhaṃ bhūtāny admi kilākṣayaḥ //MU_3,2.3//",
    "GSP27moksop_u:4079": " evam ākāśajaṃ vipraṃ na kasmād bhakṣayāmy aham /",
    "GSP27moksop_u:4080": " atra me kuṇṭhitā śaktiḥ khaḍgadhārā yathopale //MU_3,2.4//",
    "GSP27moksop_u:4081": " iti sañcintya taṃ hantum agacchat tatpuraṃ tadā /",
    "GSP27moksop_u:4082": " tyajanty udyamam udyuktā na kadācana kecana //MU_3,2.5//",
    "GSP27moksop_u:4083": " tatas tatsadanaṃ yāvan mṛtyuḥ praviśati svayam /",
    "GSP27moksop_u:4084": " tāvad enaṃ dahaty agniḥ kalpāntajvalanopamaḥ //MU_3,2.6//",
    "GSP27moksop_u:4085": " agnijvālāmahājālaṃ vidāryāntargato 'py asau /",
    "GSP27moksop_u:4086": " dvijaṃ dṛṣṭvā samādātuṃ hastenaicchat prayatnataḥ //MU_3,2.7//",
    "GSP27moksop_u:4087": " na cāśakat puro dṛṣṭam api hastaśatair dvijam /",
    "GSP27moksop_u:4088": " balavān apy avaṣṭabdhuṃ saṅkalpapuruṣaṃ yathā //MU_3,2.8//",
    "GSP27moksop_u:4089": " athāgatya yamaṃ mṛtyur apṛcchat saṃśayacchidam /",
    "GSP27moksop_u:4090": " kim ity ahaṃ na śaknomi bhoktum ākāśajaṃ prabho //MU_3,2.9//",
    "GSP27moksop_u:4091": " yamaḥ:",
    "GSP27moksop_u:4092": " mṛtyo na kiñcic chaktas tvam eko mārayituṃ balāt /",
    "GSP27moksop_u:4093": " māraṇīyasya karmāṇi tatkartṝṇīha netarat //MU_3,2.10//",
    "GSP27moksop_u:4094": " tasmād etasya viprasya māraṇīyasya yatnataḥ /",
    "GSP27moksop_u:4095": " karmāṇy anviccha teṣāṃ tvaṃ sāhāyyenainam atsyasi //MU_3,2.11//",
    "GSP27moksop_u:4096": " tatas sa mṛtyur babhrāma tatkarmānveṣaṇādṛtaḥ /",
    "GSP27moksop_u:4097": " maṇḍalāni digantāṃś ca sarāṃsi sarito diśaḥ //MU_3,2.12//",
    "GSP27moksop_u:4098": " vanajaṅgalajālāni śailāmbhodhitaṭāny api /",
    "GSP27moksop_u:4099": " dvīpāntarāṇy araṇyāni nagarāṇi purāṇi ca //MU_3,2.13//",
    "GSP27moksop_u:4100": " grāmān akhilarāṣṭrāṇi deśāntagahanāni ca /",
    "GSP27moksop_u:4101": " evaṃ bhūmaṇḍalaṃ bhrāntvā sa kutaścin na kānicit //MU_3,2.14//",
    "GSP27moksop_u:4102": " tāny ākāśajakarmāṇi labdhavān mṛtyur udyataḥ /",
    "GSP27moksop_u:4103": " vandhyāputram iva prājñas saṅkalpādrim ivāparaḥ //MU_3,2.15//",
    "GSP27moksop_u:4104": " samapṛcchad athāgatya yamaṃ sarvārthakovidam /",
    "GSP27moksop_u:4105": " parāyaṇaṃ hi prabhavas sandeheṣv anujīvinām //MU_3,2.16//",
    "GSP27moksop_u:4106": " mṛtyuḥ:",
    "GSP27moksop_u:4107": " ākāśajasya karmāṇi kva sthitāni vada prabho /",
    "GSP27moksop_u:4108": " dharmarājo 'tha sañcintya suciraṃ proktavān idam //MU_3,2.17//",
    "GSP27moksop_u:4109": " dharmarājaḥ:",
    "GSP27moksop_u:4110": " ākāśajasya karmāṇi mṛtyo santi na kānicit /",
    "GSP27moksop_u:4111": " eṣa hy ākāśajo vipro jātaḥ khād eva kevalāt //MU_3,2.18//",
    "GSP27moksop_u:4112": " ākāśād eva yo jātas sa vyomaivāmalaṃ bhavet /",
    "GSP27moksop_u:4113": " sahakārīṇi no santi kāraṇāṇy asya kānicit //MU_3,2.19//",
    "GSP27moksop_u:4114": " sambandhaḥ prāktanenāsya na manāg api karmaṇā /",
    "GSP27moksop_u:4115": " asti vandhyāsutasyeva tathājātākṛter iva //MU_3,2.20//",
    "GSP27moksop_u:4116": " tasmād ajāta evaiṣa svayambhūr aja eva ca /",
    "GSP27moksop_u:4117": " naitasya pūrvakarmāsti nabhasīva mahādrumaḥ //MU_3,2.21//",
    "GSP27moksop_u:4118": " naitad asyāvaśaṃ cittam abhāvāt pūrvakarmaṇaḥ /",
    "GSP27moksop_u:4119": " adya tāvad anenānyan na kiñcit karma sañcitam //MU_3,2.22//",
    "GSP27moksop_u:4120": " eṣa ākāśakośātmā viśadākāśarūpiṇi /",
    "GSP27moksop_u:4121": " samādhau saṃsthito nityaṃ karmāṇy asya na kānicit //MU_3,2.23//",
    "GSP27moksop_u:4122": " prāktanāni na santy asya karmāṇy adya karoti no /",
    "GSP27moksop_u:4123": " kiñcid apy evam eṣo 'tra vijñānākāśamātrakam //MU_3,2.24//",
    "GSP27moksop_u:4124": " prāṇaspando 'sya yat karma lakṣyate cāsmadādibhiḥ /",
    "GSP27moksop_u:4125": " dṛśyate 'smābhir evaitan na tv asyāsty atra karmadhīḥ //MU_3,2.25//",
    "GSP27moksop_u:4126": " deho 'sya dṛśyate 'smābhir naiṣa vetti parāt padāt /",
    "GSP27moksop_u:4127": " bhinnam ākāśam ātmīyaṃ citstambhe sālabhañjikām //MU_3,2.26//",
    "GSP27moksop_u:4128": " anutkīrṇā yathā stambhe saṃsthitā sālabhañjikā /",
    "GSP27moksop_u:4129": " tathaiṣa paramātmāntas svātmabhūtas sthito dvijaḥ //MU_3,2.27//",
    "GSP27moksop_u:4130": " yathā dravatvaṃ payasi śūnyatvaṃ ca yathāmbare /",
    "GSP27moksop_u:4131": " mārute ca yathā spandas tathaiṣa parame pade //MU_3,2.28//",
    "GSP27moksop_u:4132": " karmāṇy adyatanāny asya sañcitāni na santi hi /",
    "GSP27moksop_u:4133": " na pūrvāṇy eva teneha na saṃsāravaśaṃ gataḥ //MU_3,2.29//",
    "GSP27moksop_u:4134": " sahakārikāraṇānām abhāve yaḥ prajāyate /",
    "GSP27moksop_u:4135": " nāsau svakāraṇād bhinno bhavatīty anubhūyate //MU_3,2.30//",
    "GSP27moksop_u:4136": " nirmalākāśakośātmā dvija eṣa svayambhavaḥ /",
    "GSP27moksop_u:4137": " kartā na pūrvaṃ nāpy adya katham ākramyate vada //MU_3,2.31//",
    "GSP27moksop_u:4138": " yadaiṣa kalanāṃ buddhyā mṛtyunāmnīṃ kariṣyati /",
    "GSP27moksop_u:4139": " tadaiva rahito buddhyā svayam eva mariṣyati //MU_3,2.32//",
    "GSP27moksop_u:4140": " pṛthvyādimān aham ayam iti yasya svaniścayaḥ /",
    "GSP27moksop_u:4141": " sa pārthivo bhavaty āśu grahītuṃ sa ca śakyate //MU_3,2.33//",
    "GSP27moksop_u:4142": " eṣa tv apārthivākāraś śuddhavijñānarūpavān /",
    "GSP27moksop_u:4143": " dṛḍharajjveva gaganaṃ grahītuṃ naiva yujyate //MU_3,2.34//",
    "GSP27moksop_u:4144": " mṛtyuḥ:",
    "GSP27moksop_u:4145": " bhagavañ jāyate śūnyaḥ kathaṃ nāma vadeti me /",
    "GSP27moksop_u:4146": " pṛthvyādayaḥ kathaṃ santi na santi vada vā katham //MU_3,2.35//",
    "GSP27moksop_u:4147": " yamaḥ:",
    "GSP27moksop_u:4148": " na kadācana jāto 'sau na ca nāsti kadācana /",
    "GSP27moksop_u:4149": " dvijaḥ kevalavijñānabhāmātraṃ tat tathā sthitam //MU_3,2.36//",
    "GSP27moksop_u:4150": " mahāpralayasampattau na kiñcid avaśiṣyate /",
    "GSP27moksop_u:4151": " brahmāste śāntam ajaram anantātmaiva kevalam //MU_3,2.37//",
    "GSP27moksop_u:4152": " cetyanirmuktacinmātram aṇūnām aṇu viddhi tat /",
    "GSP27moksop_u:4153": " tathā tad aṇu yenāsya nikaṭe 'drinibhaṃ nabhaḥ //MU_3,2.38//",
    "GSP27moksop_u:4154": " sa cinmātrasvabhāvatvād deho 'ham iti cetasi /",
    "GSP27moksop_u:4155": " kākatālīyavad bhātam ākāraṃ tena paśyati //MU_3,2.39//",
    "GSP27moksop_u:4156": " sa eṣa brāhmaṇas tasmin sargādāv ambarodare /",
    "GSP27moksop_u:4157": " svayaṃ bhātas svayambhūtvaṃ gato bhāty ajarāmaraḥ //MU_3,2.40//",
    "GSP27moksop_u:4158": " nāsya deho na karmāṇi na kartṛtvaṃ na vāsanā /",
    "GSP27moksop_u:4159": " eṣa śuddhacidākāśo vijñānaghanam ātatam //MU_3,2.41//",
    "GSP27moksop_u:4160": " prāktanaṃ vāsanājālaṃ kiñcid asya na vidyate /",
    "GSP27moksop_u:4161": " kevalaṃ vyomarūpasya bhārūpasyeva tejasaḥ //MU_3,2.42//",
    "GSP27moksop_u:4162": " kevalaṃ vedanāmātrād evam eṣo 'valokyate /",
    "GSP27moksop_u:4163": " vedanāmātrasaṃśāntāv īdṛśo 'pi na dṛśyate //MU_3,2.43//",
    "GSP27moksop_u:4164": " tasmād yathā cidākāśas tathā tatpratipattayaḥ /",
    "GSP27moksop_u:4165": " kutaḥ kilātra pṛthvyādeḥ kīdṛśas sambhavaḥ katham //MU_3,2.44//",
    "GSP27moksop_u:4166": " etadākramaṇe mṛtyo tasmān mā yatnavān bhava /",
    "GSP27moksop_u:4167": " grahītuṃ yujyate vyoma na kadācana kenacit //MU_3,2.45//",
    "GSP27moksop_u:4168": " rāmaḥ:",
    "GSP27moksop_u:4169": " brahmaiva kathito brahmaṃs tvayā me prapitāmahaḥ /",
    "GSP27moksop_u:4170": " svayambhūr aja ekātmā vijñānātmeti me matiḥ //MU_3,2.46//",
    "GSP27moksop_u:4171": " vasiṣṭhaḥ:",
    "GSP27moksop_u:4172": " evam etan mayā rāma brahmaiṣa kathitas tava /",
    "GSP27moksop_u:4173": " vivādam akaron mṛtyur yamenaitatkṛte purā //MU_3,2.47//",
    "GSP27moksop_u:4174": " manvantare sarvabhakṣo yadā mṛtyur haran prajāḥ /",
    "GSP27moksop_u:4175": " balam ety abjajākrāntāv ārambham akarot svayam //MU_3,2.48//",
    "GSP27moksop_u:4176": " tad evaṃ dharmarājena yamenāśv anuśāsitaḥ /",
    "GSP27moksop_u:4177": " yad eva kriyate nityaṃ ratis tatraiva jāyate //MU_3,2.49//",
    "GSP27moksop_u:4178": " brahmā kila parākāśavapur ākramyate katham /",
    "GSP27moksop_u:4179": " manomātram asaṅkalpaḥ pṛthvyādirahitākṛtiḥ //MU_3,2.50//",
    "GSP27moksop_u:4180": " yaś cidvyomacamatkāraḥ kilākāśānubhūtimān /",
    "GSP27moksop_u:4181": " sa cidvyomaiva no tasya kāraṇatvaṃ na kāryatā //MU_3,2.51//",
    "GSP27moksop_u:4182": " ākāśasphuradākāras saṅkalpapuruṣo yathā /",
    "GSP27moksop_u:4183": " pṛthvyādirahito bhāti svayambhūr bhāsate tathā //MU_3,2.52//",
    "GSP27moksop_u:4184": " na dṛśyam asti no draṣṭā paramātmani kevale /",
    "GSP27moksop_u:4185": " svayaṃ cittvāt tathāpy eṣa svayambhūr iti bhāsate //MU_3,2.53//",
    "GSP27moksop_u:4186": " saṅkalpamātram evaitan mano brahmeti kathyate /",
    "GSP27moksop_u:4187": " saṅkalpākāśapuruṣo nāsya pṛthvyādi vidyate //MU_3,2.54//",
    "GSP27moksop_u:4188": " yathā citrakṛdantassthā nirdehā bhāti putrikā /",
    "GSP27moksop_u:4189": " tathaiva bhāsate brahmā cidākāśāccharañjanam //MU_3,2.55//",
    "GSP27moksop_u:4190": " cidvyoma kevalam anantam anādimadhyaṃ brahmeti bhāti nijacittavaśāt svayambhūḥ /",
    "GSP27moksop_u:4191": " ākāravān iva rasād iha vastutas tu vandhyātanūja iva nāsti tu tasya dehaḥ //MU_3,2.56//",
    "GSP27moksop_u:4192": " ādyasṛṣṭivarṇanaṃ nāma sargaḥ",
    "GSP27moksop_u:4193": " tṛtīyas sargaḥ",
    "GSP27moksop_u:4194": " rāmaḥ:",
    "GSP27moksop_u:4195": " evam etan manaś śuddhaṃ pṛthvyādirahitaṃ nabhaḥ /",
    "GSP27moksop_u:4196": " mune brahmeti kathitaṃ satyaṃ pṛthvyādivarjitam //MU_3,3.1//",
    "GSP27moksop_u:4197": " tad atra prāktanī nāma smṛtiḥ kasmān na kāraṇam /",
    "GSP27moksop_u:4198": " yathā mama tathānyasya bhūtānāṃ ceti me vada //MU_3,3.2//",
    "GSP27moksop_u:4199": " vasiṣṭhaḥ:",
    "GSP27moksop_u:4200": " pūrvadeho 'sti yasyādyaḥ pūrvakarmasamanvitaḥ /",
    "GSP27moksop_u:4201": " tasya smṛtis sambhavati kāraṇaṃ saṃsṛtisthiteḥ //MU_3,3.3//",
    "GSP27moksop_u:4202": " brahmaṇaḥ prāktanaṃ karma yadā kiñcin na vidyate /",
    "GSP27moksop_u:4203": " prāktanī saṃsmṛtis tasya tadodeti kutaḥ katham //MU_3,3.4//",
    "GSP27moksop_u:4204": " tasmād akāraṇaṃ bhāti vā svacittvaikakāraṇam /",
    "GSP27moksop_u:4205": " svakāraṇād ananyātmā svayambhūs svayamātmavān //MU_3,3.5//",
    "GSP27moksop_u:4206": " ātivāhika evāsau deho 'sty asya svayambhuvaḥ /",
    "GSP27moksop_u:4207": " na tv ādhibhautiko rāma deho 'jasyopapadyate //MU_3,3.6//",
    "GSP27moksop_u:4208": " rāmaḥ:",
    "GSP27moksop_u:4209": " ātivāhika eko 'sti deho 'nyas tv ādhibhautikaḥ /",
    "GSP27moksop_u:4210": " sarvāsāṃ bhūtajātīnāṃ brahmaṇo 'sty eka eva kim //MU_3,3.7//",
    "GSP27moksop_u:4211": " vasiṣṭhaḥ:",
    "GSP27moksop_u:4212": " sarveṣām eva dehau dvau bhūtānāṃ kāraṇātmanām /",
    "GSP27moksop_u:4213": " ajasya kāraṇāsattvād eka evātivāhikaḥ //MU_3,3.8//",
    "GSP27moksop_u:4214": " sarvāsāṃ bhūtajātīnām eko 'jaḥ kāraṇaṃ param /",
    "GSP27moksop_u:4215": " ajasya kāraṇaṃ nāsti tenāsāv ekadehavān //MU_3,3.9//",
    "GSP27moksop_u:4216": " nāsty eva bhautiko dehaḥ prathamasya prajāpateḥ /",
    "GSP27moksop_u:4217": " ākāśātmāvabhāty eṣa ātivāhikadehavān //MU_3,3.10//",
    "GSP27moksop_u:4218": " cittamātraśarīro 'sau na pṛthvyādimayātmakaḥ /",
    "GSP27moksop_u:4219": " ādyaḥ prajāpatir vyomatanuḥ pratanute prajāḥ //MU_3,3.11//",
    "GSP27moksop_u:4220": " tāś ca nirvāṇarūpiṇyo vinānyaiḥ kāraṇāntaraiḥ /",
    "GSP27moksop_u:4221": " yad yatas tat tad eveti sarvair evānubhūyate //MU_3,3.12//",
    "GSP27moksop_u:4222": " nirvāṇamātraṃ prathamaṃ paraṃ bodhas tad eva ca /",
    "GSP27moksop_u:4223": " cittamātraṃ tad evāste na yāti vasudhāditām //MU_3,3.13//",
    "GSP27moksop_u:4224": " sarveṣāṃ bhūtamanasāṃ saṃsāravyavahāriṇāṃ /",
    "GSP27moksop_u:4225": " prathamo 'sau praticchandaś cittadehas svatodayaḥ //MU_3,3.14//",
    "GSP27moksop_u:4226": " yasmāt pūrvāt praticchandād ananyaitatsvarūpiṇī /",
    "GSP27moksop_u:4227": " iyaṃ pravisṛtā sṛṣṭis spandadṛṣṭir ivānilāt //MU_3,3.15//",
    "GSP27moksop_u:4228": " pratibhānākṛter asmāt pratibhāmātrarūpadhṛt /",
    "GSP27moksop_u:4229": " vibhāty evam ayaṃ sargas satyānubhavavat sthitaḥ //MU_3,3.16//",
    "GSP27moksop_u:4230": " dṛṣṭānto 'tra svapnapuraṃ svapnastrīsurataṃ tathā /",
    "GSP27moksop_u:4231": " asad apy arthasampattyā satyānubhavabhāsuram //MU_3,3.17//",
    "GSP27moksop_u:4232": " apṛthvyādimayo bhāti vyomākṛtir adehakaḥ /",
    "GSP27moksop_u:4233": " sadeha iva bhūteśas svātmabhūḥ puruṣākṛtiḥ //MU_3,3.18//",
    "GSP27moksop_u:4234": " sa citsaṅkalparūpatvād udety apy atha śāmyati /",
    "GSP27moksop_u:4235": " svāyattatvāt svabhāvasya nodeti na ca śāmyati //MU_3,3.19//",
    "GSP27moksop_u:4236": " brahmā saṅkalparahitaḥ pṛthvyādirahitākṛtiḥ /",
    "GSP27moksop_u:4237": " kevalaś cittamātrātmā kāraṇaṃ trijagatsthiteḥ //MU_3,3.20//",
    "GSP27moksop_u:4238": " saṅkalpa eṣa kacati yathā nāma svasambhavaḥ /",
    "GSP27moksop_u:4239": " vyomātmaiṣa tathā bhāti bhavatsaṅkalpaśailavat //MU_3,3.21//",
    "GSP27moksop_u:4240": " ātivāhikataikāntavismṛtyā dṛḍharūḍhayā /",
    "GSP27moksop_u:4241": " ādhibhautikabodhena mudhā bhāti piśācavat //MU_3,3.22//",
    "GSP27moksop_u:4242": " idamprathamatodyogasamprabuddhamahāciteḥ /",
    "GSP27moksop_u:4243": " nodeti śuddhasaṃvittvād ātivāhikavismṛtiḥ //MU_3,3.23//",
    "GSP27moksop_u:4244": " ādhibhautikatā tena nāsyodeti piśācikā /",
    "GSP27moksop_u:4245": " asatyā mṛgatṛṣṇeva mithyā jāḍyabhramapradā //MU_3,3.24//",
    "GSP27moksop_u:4246": " manomātraṃ yadā brahmā na pṛthvyādimayātmakaḥ /",
    "GSP27moksop_u:4247": " manomātram ato viśvaṃ yad yatas tat tad eva hi //MU_3,3.25//",
    "GSP27moksop_u:4248": " ajasya sahakārīṇi kāraṇāni na santi yat /",
    "GSP27moksop_u:4249": " tajjasyāpi na santy eva tāni tasmāt tu kānicit //MU_3,3.26//",
    "GSP27moksop_u:4250": " kāraṇāt kāryavaicitryaṃ tenātrāsti na kiñcana /",
    "GSP27moksop_u:4251": " yādṛśaṃ kāraṇaṃ śuddhaṃ kāryaṃ tādṛg iha sthitam //MU_3,3.27//",
    "GSP27moksop_u:4252": " kāryakāraṇatā tv atra na kiñcid upapadyate /",
    "GSP27moksop_u:4253": " yādṛg eva paraṃ brahma tādṛg eva jagattrayam //MU_3,3.28//",
    "GSP27moksop_u:4254": " manastām iva yātena brahmaṇā tanyate jagat /",
    "GSP27moksop_u:4255": " ananyad ātmanaś śuddhād dravatvam iva vāriṇā //MU_3,3.29//",
    "GSP27moksop_u:4256": " manasā tanyate sarvam asad evedam ātatam /",
    "GSP27moksop_u:4257": " yathā saṅkalpanagaraṃ yathā gandharvapattanam //MU_3,3.30//",
    "GSP27moksop_u:4258": " ādhibhautikatā nāsti rajjvām iva bhujaṅgatā /",
    "GSP27moksop_u:4259": " brahmādayaḥ prabuddhās tu kathaṃ tiṣṭhantu tatra te //MU_3,3.31//",
    "GSP27moksop_u:4260": " ātivāhika evāsti na prabuddhamateḥ kila /",
    "GSP27moksop_u:4261": " ādhibhautikadehasya carcaivātra kutaḥ katham //MU_3,3.32//",
    "GSP27moksop_u:4262": " manonāmno manuṣyasya vividhākāradhāriṇaḥ /",
    "GSP27moksop_u:4263": " manorājyaṃ jagad iti satyarūpam iva sthitam //MU_3,3.33//",
    "GSP27moksop_u:4264": " mana eva viriñcatvaṃ viddhi saṅkalpanātmakam /",
    "GSP27moksop_u:4265": " svavapus sphāratāṃ nītvā manasedaṃ pratanyate //MU_3,3.34//",
    "GSP27moksop_u:4266": " viriñco manaso rūpaṃ viriñcasya mano vapuḥ /",
    "GSP27moksop_u:4267": " pṛthvyādi vidyate nātra tena pṛthvyādi kalpitam //MU_3,3.35//",
    "GSP27moksop_u:4268": " padmākṣe padminīvāntar manohṛdy asti dṛśyatā /",
    "GSP27moksop_u:4269": " manodṛśyadṛśau bhinne na kadācana kiñcana //MU_3,3.36//",
    "GSP27moksop_u:4270": " tathā cātra bhavatsvapnasaṅkalpaś cittarājyadhīḥ /",
    "GSP27moksop_u:4271": " svānubhūtyaiva dṛṣṭāntas tasmād dhṛdy asti dṛśyabhūḥ //MU_3,3.37//",
    "GSP27moksop_u:4272": " tasmāc cittavikalpasthaḥ piśāco bālakaṃ yathā /",
    "GSP27moksop_u:4273": " vinihanty evam eṣāntar draṣṭāraṃ dṛśyarūpikā //MU_3,3.38//",
    "GSP27moksop_u:4274": " yathāṅkuro 'ntar bījasya saṃsthito deśakālataḥ /",
    "GSP27moksop_u:4275": " karoti bhāsuraṃ dehaṃ tanoty evaṃ hi dṛśyadhīḥ //MU_3,3.39//",
    "GSP27moksop_u:4276": " sac cen na śāmyati kadācana dṛśyaduḥkhaṃ dṛśye tv aśāmyati na boddhari kevalatvam /",
    "GSP27moksop_u:4277": " dṛśye tv asambhavati boddhari boddhṛbhāvaḥ śāmyet sthite 'pi hi tad asya vimokṣam āhuḥ //MU_3,3.40//",
    "GSP27moksop_u:4278": " bandhahetur nāma sargaḥ",
    "GSP27moksop_u:4279": " caturthas sargaḥ",
    "GSP27moksop_u:4280": " vālmīkiḥ:",
    "GSP27moksop_u:4281": " kathayaty evam uddāmavacanaṃ munināyake /",
    "GSP27moksop_u:4282": " śrotum ekarase jāte jane maunavati sthite //MU_3,4.1//",
    "GSP27moksop_u:4283": " śānteṣu kiṅkiṇījālasvaneṣu spandanaṃ vinā /",
    "GSP27moksop_u:4284": " pañjarāntarahārītaśukeṣv apy astakeliṣu //MU_3,4.2//",
    "GSP27moksop_u:4285": " suvismṛtavilāsāsu sthitāsu lalanāsv api /",
    "GSP27moksop_u:4286": " citrabhittāv iva nyaste samaste rājasadmani //MU_3,4.3//",
    "GSP27moksop_u:4287": " muhūrtaśeṣam abhavad divasaṃ madhurātapam /",
    "GSP27moksop_u:4288": " vyavahāro ravikarais saha tānavam āyayau //MU_3,4.4//",
    "GSP27moksop_u:4289": " vavur utphullakamalaprakaronmadamāṃsalāḥ /",
    "GSP27moksop_u:4290": " vāyavo madhuraspandaṃ śravaṇārtham ivāgatāḥ //MU_3,4.5//",
    "GSP27moksop_u:4291": " śrutaṃ cintayituṃ bhānur ivāhoracanābhramam /",
    "GSP27moksop_u:4292": " tatyājaikāntam agamac chūnyam astagires taṭam //MU_3,4.6//",
    "GSP27moksop_u:4293": " uttasthur mihikārambhaśyāmatā vanabhūmiṣu /",
    "GSP27moksop_u:4294": " vijñānaśravaṇād antaśśītalāś śāntatā iva //MU_3,4.7//",
    "GSP27moksop_u:4295": " babhūvur alpasañcārā janā daśasu dikṣv api /",
    "GSP27moksop_u:4296": " sāvadhānatayā śrotum iva santyaktaceṣṭitāḥ //MU_3,4.8//",
    "GSP27moksop_u:4297": " chāyā dīrghatvam ājagmur vāsiṣṭhaṃ varṇanakramam /",
    "GSP27moksop_u:4298": " iva śrotum aśeṣāṇāṃ vastūnāṃ dīrghakandharāḥ //MU_3,4.9//",
    "GSP27moksop_u:4299": " pratīhāraḥ puraḥ prahvo bhūtvāha vasudhādhipam /",
    "GSP27moksop_u:4300": " deva snānadvijārcāsu kālo hy atigato bhṛśam //MU_3,4.10//",
    "GSP27moksop_u:4301": " tato vasiṣṭho bhagavān saṃhṛtya madhurāṃ giram /",
    "GSP27moksop_u:4302": " adya tāvan mahārāja śrutam etāvad astu vaḥ //MU_3,4.11//",
    "GSP27moksop_u:4303": " prātar anyad vadiṣyāma ity uktvā maunavān abhūt /",
    "GSP27moksop_u:4304": " ity ākarṇyaivam astūktvā bhūpatir bhūtivṛddhaye //MU_3,4.12//",
    "GSP27moksop_u:4305": " puṣpārghyapādyasammānadakṣiṇādānapūjayā /",
    "GSP27moksop_u:4306": " sadevarṣimunīn viprān pūjayām āsa sādaram //MU_3,4.13//",
    "GSP27moksop_u:4307": " athottasthau sabhā sarvā sarājamunimaṇḍalā /",
    "GSP27moksop_u:4308": " kuṇḍalākīrṇaraśmyoghapariveśāvṛtānanā //MU_3,4.14//",
    "GSP27moksop_u:4309": " parasparāṃsasaṅghaṭṭaraṇatkeyūrakaṅkaṇā /",
    "GSP27moksop_u:4310": " hārabhārāhatasvarṇapaṭṭābhorastaṭāntarā //MU_3,4.15//",
    "GSP27moksop_u:4311": " śekharotsaṅgaviśrāntaprabuddhamadhupasvanaiḥ /",
    "GSP27moksop_u:4312": " saghuṅghumaśirobhāgā patadbhir iva mūrdhajaiḥ //MU_3,4.16//",
    "GSP27moksop_u:4313": " kāñcanābharaṇoddyotakanakīkṛtadiṅmukhāḥ /",
    "GSP27moksop_u:4314": " buddhisthamunivāgarthasaṃśāntendriyavṛttayaḥ //MU_3,4.17//",
    "GSP27moksop_u:4315": " jagmur nabhaścarā vyoma bhūcarā bhūmimaṇḍalam /",
    "GSP27moksop_u:4316": " cakrur dinasamācāraṃ svaṃ sarve sveṣu veśmasu //MU_3,4.18//",
    "GSP27moksop_u:4317": " etasminn antare śyāmā yāminī samadṛśyata /",
    "GSP27moksop_u:4318": " janasaṅghātanirmukte gṛhe bālāṅganā yathā //MU_3,4.19//",
    "GSP27moksop_u:4319": " deśāntaraṃ bhāsayituṃ yayau divasanāyakaḥ /",
    "GSP27moksop_u:4320": " sarvatrālokakartṛtvam eva sātpuruṣaṃ vratam //MU_3,4.20//",
    "GSP27moksop_u:4321": " udabhūd abhitas sandhyā tārānikaradhāriṇī /",
    "GSP27moksop_u:4322": " utphullakiṃśukavanā vasantaśrīr ivoditā //MU_3,4.21//",
    "GSP27moksop_u:4323": " cūtanīpakadambāgragrāmacaityagṛhodare /",
    "GSP27moksop_u:4324": " nililyire khagāś citte tadā tā vṛttayo yathā //MU_3,4.22//",
    "GSP27moksop_u:4325": " bhānor bhāsā bhūṣitair meghaleśaiḥ kiñcit kiñcit kuṅkumacchāyayeva /",
    "GSP27moksop_u:4326": " pāścātyo 'driḥ pītavāsās tamo'bdhes tārāhāraśrīyutaḥ khaṃ sametaḥ //MU_3,4.23//",
    "GSP27moksop_u:4327": " pūjām ādāya sandhyāyāṃ prayātāyāṃ yathāgatam /",
    "GSP27moksop_u:4328": " andhakārās samuttasthur vetālavalayā iva //MU_3,4.24//",
    "GSP27moksop_u:4329": " avaśyāyakaṇasyandī helāvidhutapallavaḥ /",
    "GSP27moksop_u:4330": " komalaḥ kumudāśaṃsī vavāv āśītalo 'nilaḥ //MU_3,4.25//",
    "GSP27moksop_u:4331": " paramāndhyam upājagmur diśo 'pi sphuṭatārakāḥ /",
    "GSP27moksop_u:4332": " lambadīrghatamaḥkeśyo vidhavā iva yoṣitaḥ //MU_3,4.26//",
    "GSP27moksop_u:4333": " āyayau bhuvanaṃ tejaḥkṣīrapūreṇa pūrayan /",
    "GSP27moksop_u:4334": " rasāyanamayākāraś śaśikṣīrārṇavo nabhaḥ //MU_3,4.27//",
    "GSP27moksop_u:4335": " jagmus timirasaṅghātāḥ palāyya kvāpy adṛśyatām /",
    "GSP27moksop_u:4336": " śrutajñānagiraś cittān mahīpānām ivājñatāḥ //MU_3,4.28//",
    "GSP27moksop_u:4337": " ṛṣayo bhūmipālāś ca munayo brāhmaṇās tathā /",
    "GSP27moksop_u:4338": " cetasīva vicitrārthās svāspadeṣu viśaśramuḥ //MU_3,4.29//",
    "GSP27moksop_u:4339": " yamakāyopamā śyāmā yayau timiramāṃsalā /",
    "GSP27moksop_u:4340": " āyayau mihikākārā tatra teṣām uṣā śanaiḥ //MU_3,4.30//",
    "GSP27moksop_u:4341": " alakṣyatām upājagmus tārā nabhasi bhāsurāḥ /",
    "GSP27moksop_u:4342": " prabhātapavaneneva hṛtāḥ kuṅkumavṛṣṭayaḥ //MU_3,4.31//",
    "GSP27moksop_u:4343": " dṛśyatām ājagāmārkaprabhonmīlitalocanā /",
    "GSP27moksop_u:4344": " vivekavṛttir mahatāṃ manasīva navodgatā //MU_3,4.32//",
    "GSP27moksop_u:4345": " sabhāṃ punar upājagmur nabhaścaramahīcarāḥ /",
    "GSP27moksop_u:4346": " hyastanena krameṇaiva kṛtaprātastanakramāḥ //MU_3,4.33//",
    "GSP27moksop_u:4347": " sā pūrvasanniveśena viveśa vipulā sabhā /",
    "GSP27moksop_u:4348": " babhūvāspanditākārā vātamukteva padminī //MU_3,4.34//",
    "GSP27moksop_u:4349": " atha prasaṅgam āsādya rāmo madhurayā girā /",
    "GSP27moksop_u:4350": " uvāca muniśārdūlaṃ vasiṣṭhaṃ vadatāṃ varam //MU_3,4.35//",
    "GSP27moksop_u:4351": " rāmaḥ:",
    "GSP27moksop_u:4352": " bhagavan manaso rūpaṃ kīdṛśaṃ vada me sphuṭam /",
    "GSP27moksop_u:4353": " yasmāt teneyam akhilā tanyate doṣamañjarī //MU_3,4.36//",
    "GSP27moksop_u:4354": " vasiṣṭhaḥ:",
    "GSP27moksop_u:4355": " rāmāsya manaso rūpaṃ na kiñcid api dṛśyate /",
    "GSP27moksop_u:4356": " nāmamātrād ṛte vyomno yathā śūnyajaḍākṛteḥ //MU_3,4.37//",
    "GSP27moksop_u:4357": " na bāhye nāpi hṛdaye sadrūpaṃ vidyate manaḥ /",
    "GSP27moksop_u:4358": " sarvatraiva sthitaṃ caitad viddhi rāma yathā nabhaḥ //MU_3,4.38//",
    "GSP27moksop_u:4359": " idam asyāsad utpannaṃ mṛgatṛṣṇāmbusannibham /",
    "GSP27moksop_u:4360": " rūpaṃ tu śṛṇu saṅkṣepād dvitīyendubhramopamam //MU_3,4.39//",
    "GSP27moksop_u:4361": " sādho yad etad arthasya pratibhānaṃ prathāṃ gatam /",
    "GSP27moksop_u:4362": " sato vāpy asato vāpi tan mano viddhi netarat //MU_3,4.40//",
    "GSP27moksop_u:4363": " yad arthapratibhānaṃ tan mana ity abhidhīyate /",
    "GSP27moksop_u:4364": " anyan na kiñcid apy asti mano nāma kadācana //MU_3,4.41//",
    "GSP27moksop_u:4365": " saṅkalpanaṃ mano viddhi saṅkalpāt tan na bhidyate /",
    "GSP27moksop_u:4366": " yathā dravatvāt salilaṃ tathā spando yathānilāt //MU_3,4.42//",
    "GSP27moksop_u:4367": " yatra saṅkalpanaṃ tatra tan mano 'ṅga tathā sthitam /",
    "GSP27moksop_u:4368": " saṅkalpamanasī bhinne na kadācana kecana //MU_3,4.43//",
    "GSP27moksop_u:4369": " satyam astv atha vāsatyaṃ yad arthapratibhāsanam /",
    "GSP27moksop_u:4370": " tāvanmātraṃ mano viddhi tad brahmaiṣa pitāmahaḥ //MU_3,4.44//",
    "GSP27moksop_u:4371": " ātivāhikadehātmā mana ity abhidhīyate /",
    "GSP27moksop_u:4372": " ādhibhautikabuddhis tu sadādhīs tu cirasthitiḥ //MU_3,4.45//",
    "GSP27moksop_u:4373": " avidyā saṃsṛtiś cittaṃ mano bandho malaṃ tamaḥ /",
    "GSP27moksop_u:4374": " iti paryāyanāmāni dṛśyasya vidur uttamāḥ //MU_3,4.46//",
    "GSP27moksop_u:4375": " na hi dṛśyād ṛte kiñcin manaso rūpam asti hi /",
    "GSP27moksop_u:4376": " dṛśyaṃ cotpannam evaitan neti vakṣyāmy ahaṃ punaḥ //MU_3,4.47//",
    "GSP27moksop_u:4377": " yathā kamalabīje 'ntas sthitā kamalamañjarī /",
    "GSP27moksop_u:4378": " mahācitparamāṇvantas tathā dṛśyaṃ jagat sthitam //MU_3,4.48//",
    "GSP27moksop_u:4379": " prakāśasya yathāloko yathā vātasya copanam /",
    "GSP27moksop_u:4380": " yathā dravatvaṃ payaso dṛśyatvaṃ draṣṭur īdṛśam //MU_3,4.49//",
    "GSP27moksop_u:4381": " aṅgadatvaṃ yathā hemni mṛganadyāṃ yathā jalam /",
    "GSP27moksop_u:4382": " bhittir yathā svapnapure tathā draṣṭari dṛśyadhīḥ //MU_3,4.50//",
    "GSP27moksop_u:4383": " evaṃ draṣṭari dṛśyatvam ananyad iva yat sthitam /",
    "GSP27moksop_u:4384": " tad apy unmārjayāmy āśu tvaccittādarśato malam //MU_3,4.51//",
    "GSP27moksop_u:4385": " yad draṣṭur asyādraṣṭṛtvaṃ dṛśyābhāve bhaved balāt /",
    "GSP27moksop_u:4386": " tad viddhi kevalībhāvam ata evāsatas sataḥ //MU_3,4.52//",
    "GSP27moksop_u:4387": " tattām upagate bhāve rāgadveṣādivāsanā /",
    "GSP27moksop_u:4388": " śāmyaty aspandite vāte spandasaṅkṣubdhatā yathā //MU_3,4.53//",
    "GSP27moksop_u:4389": " asambhavati sarvasmin digbhūmyākāśarūpiṇi /",
    "GSP27moksop_u:4390": " prakāśye yādṛśaṃ rūpaṃ prakāśasyāmalaṃ bhavet //MU_3,4.54//",
    "GSP27moksop_u:4391": " trijagat tvam ahaṃ ceti dṛśye 'sattām upāgate /",
    "GSP27moksop_u:4392": " draṣṭus syāt kevalībhāvas tādṛśo vimalātmanaḥ //MU_3,4.55//",
    "GSP27moksop_u:4393": " anantākhilaśailādipratibimbe hi yādṛśī /",
    "GSP27moksop_u:4394": " syād darpaṇe darpaṇatā kevalātmasvarūpiṇī //MU_3,4.56//",
    "GSP27moksop_u:4395": " ahaṃ tvaṃ jagad ityādau praśānte dṛśyasambhrame /",
    "GSP27moksop_u:4396": " syāt tādṛśī kevalatā sthite draṣṭary avīkṣake //MU_3,4.57//",
    "GSP27moksop_u:4397": " rāmaḥ:",
    "GSP27moksop_u:4398": " sac cen na śāmyatīdaṃ vā nābhāvo vidyate sataḥ /",
    "GSP27moksop_u:4399": " asattāṃ ca na vidmo 'smin dṛśye doṣapradāyini //MU_3,4.58//",
    "GSP27moksop_u:4400": " tasmāt katham iyaṃ śāmyed brahman dṛśyaviṣūcikā /",
    "GSP27moksop_u:4401": " nānodbhavabhramakarī duḥkhasantatidāyinī //MU_3,4.59//",
    "GSP27moksop_u:4402": " vasiṣṭhaḥ:",
    "GSP27moksop_u:4403": " asya dṛśyapiśācasya śāntyai mantram imaṃ śṛṇu /",
    "GSP27moksop_u:4404": " rāmātyantam ayaṃ yena mṛtim eṣyati naṅkṣyati //MU_3,4.60//",
    "GSP27moksop_u:4405": " yad asti tasya nāśo 'sti na kadācana rāghava /",
    "GSP27moksop_u:4406": " tasmāt tan naṣṭam apy antar bījabhūtaṃ bhaved dhṛdi //MU_3,4.61//",
    "GSP27moksop_u:4407": " smṛtibījā cidākāśe punar udbhūya dṛśyadhīḥ /",
    "GSP27moksop_u:4408": " lokaśailāmbarākāraṃ doṣaṃ vitanute 'tanum //MU_3,4.62//",
    "GSP27moksop_u:4409": " itthaṃ nirmokṣadoṣas syān na ca tasyāṃśasambhavaḥ /",
    "GSP27moksop_u:4410": " yasmād devarṣimunayo dṛśyante muktibhājanam //MU_3,4.63//",
    "GSP27moksop_u:4411": " yadi syāj jagadādīdaṃ tat syān mokṣo na kasyacit /",
    "GSP27moksop_u:4412": " bāhyastham astu hṛtsthaṃ vā dṛśyaṃ nāśāya kevalam //MU_3,4.64//",
    "GSP27moksop_u:4413": " tasmād imāṃ pratijñāṃ tvaṃ śṛṇu rāmātibhīṣaṇām /",
    "GSP27moksop_u:4414": " yām uttareṇa granthena nūnaṃ tvam avabudhyase //MU_3,4.65//",
    "GSP27moksop_u:4415": " ayam ākāśabhūtādirūpo 'haṃ ceti lakṣitaḥ /",
    "GSP27moksop_u:4416": " jagacchabdasya nāmārtho nanu nāsty eva kaścana //MU_3,4.66//",
    "GSP27moksop_u:4417": " yad idaṃ dṛśyate kiñcid dṛśyajālaṃ purogatam /",
    "GSP27moksop_u:4418": " ekaṃ brahmaiva tat sarvam ajarāmaram avyayam //MU_3,4.67//",
    "GSP27moksop_u:4419": " pūrṇe pūrṇaṃ prasarati śānte śāntaṃ paraṃ sthitam /",
    "GSP27moksop_u:4420": " vyomany evoditaṃ vyoma brahma brahmaṇi tiṣṭhati //MU_3,4.68//",
    "GSP27moksop_u:4421": " na dṛśyam asti no dṛk ca na draṣṭā na ca darśanam /",
    "GSP27moksop_u:4422": " na śūnyaṃ no jaḍaṃ no cic chāntam evedam ātatam //MU_3,4.69//",
    "GSP27moksop_u:4423": " rāmaḥ:",
    "GSP27moksop_u:4424": " vandhyāputreṇa piṣṭo 'driś śaśaśṛṅgaṃ pramāyate /",
    "GSP27moksop_u:4425": " prasārya bhujasaṅghātaṃ śilā nṛtyati tāṇḍavam //MU_3,4.70//",
    "GSP27moksop_u:4426": " sravanti sikatās tailaṃ paṭhanty upalaputrikāḥ /",
    "GSP27moksop_u:4427": " garjanti citrajaladā itīvedaṃ vacaḥ prabho //MU_3,4.71//",
    "GSP27moksop_u:4428": " jarāmaraṇaduḥkhādiśailākāśamayaṃ jagat /",
    "GSP27moksop_u:4429": " nāstīti kim idaṃ nāma bhavatāpi mamocyate //MU_3,4.72//",
    "GSP27moksop_u:4430": " yathedaṃ na sthitaṃ viśvaṃ notpannaṃ na ca vidyate /",
    "GSP27moksop_u:4431": " tathā kathaya me brahman yenaitan niścitaṃ bhavet //MU_3,4.73//",
    "GSP27moksop_u:4432": " vasiṣṭhaḥ:",
    "GSP27moksop_u:4433": " nāsamanvitavāg asmi śṛṇu rāghava kathyate /",
    "GSP27moksop_u:4434": " yathedam asad ābhāti vandhyāputra ivāravī //MU_3,4.74//",
    "GSP27moksop_u:4435": " idam ādāv anutpannaṃ sargādau tena nāsty alam /",
    "GSP27moksop_u:4436": " idaṃ hi manasā bhāti svapnādau pattanaṃ yathā //MU_3,4.75//",
    "GSP27moksop_u:4437": " mana eva ca sargādāv anutpannam asadvapuḥ /",
    "GSP27moksop_u:4438": " tathaitac chṛṇu vakṣyāmi yathaitad anubhūyate //MU_3,4.76//",
    "GSP27moksop_u:4439": " mano dṛśyamayaṃ doṣaṃ tanotīmaṃ kṣayātmakam /",
    "GSP27moksop_u:4440": " asad evāsadākāraṃ svapnas svapnāntaraṃ yathā //MU_3,4.77//",
    "GSP27moksop_u:4441": " tat svayaṃ svairam evāśu saṅkalpayati dehakam /",
    "GSP27moksop_u:4442": " teneyam indrajālaśrīr vitatena vitanyate //MU_3,4.78//",
    "GSP27moksop_u:4443": " sphurati gacchati valgati yācate bhavati majjati saṃharati svayam /",
    "GSP27moksop_u:4444": " amaratām upayāty api kevalaṃ calati cañcalaśaktitayā manaḥ //MU_3,4.79//",
    "GSP27moksop_u:4445": " prakaraṇavarṇanaṃ nāma sargaḥ",
    "GSP27moksop_u:4446": " pañcamas sargaḥ",
    "GSP27moksop_u:4447": " rāmaḥ:",
    "GSP27moksop_u:4448": " bhagavan muniśārdūla kim iveha mano bhrame /",
    "GSP27moksop_u:4449": " vidyate katham utpannaṃ mano māyāmayaṃ kutaḥ //MU_3,5.1//",
    "GSP27moksop_u:4450": " utpattim ādāv iti me samāsena vada prabho /",
    "GSP27moksop_u:4451": " pravakṣyasi tataś śiṣṭaṃ vaktavyaṃ vadatāṃ vara //MU_3,5.2//",
    "GSP27moksop_u:4452": " vasiṣṭhaḥ:",
    "GSP27moksop_u:4453": " mahāpralayasampattāv asattāṃ samupāgate /",
    "GSP27moksop_u:4454": " aśeṣadṛśye sargādau śāntam evāvaśiṣyate //MU_3,5.3//",
    "GSP27moksop_u:4455": " āste 'nastamito bhāsvān ajo devo nirāmayaḥ /",
    "GSP27moksop_u:4456": " sarvadā sarvakṛt sarvaḥ paramātmā maheśvaraḥ //MU_3,5.4//",
    "GSP27moksop_u:4457": " yato vāco nivartante yo muktair avagamyate /",
    "GSP27moksop_u:4458": " yasya cātmādikās sañjñāḥ kalpitā na svabhāvajāḥ //MU_3,5.5//",
    "GSP27moksop_u:4459": " yaḥ pumān sāṅkhyadṛṣṭīnāṃ brahma vedāntavādinām /",
    "GSP27moksop_u:4460": " vijñānamātraṃ vijñānavidām ekāntanirmalam //MU_3,5.6//",
    "GSP27moksop_u:4461": " yaś śūnyavādināṃ śūnyaṃ bhāsako yo 'rkatejasām /",
    "GSP27moksop_u:4462": " vaktā smartā ṛtaṃ bhoktā draṣṭā kartā sadaiva yaḥ //MU_3,5.7//",
    "GSP27moksop_u:4463": " sad apy asad yo jagati yo dehastho 'pi dūragaḥ /",
    "GSP27moksop_u:4464": " citprakāśo hy ayaṃ yasmād āloka iva bhāsvataḥ //MU_3,5.8//",
    "GSP27moksop_u:4465": " yasmād viṣṇvādayo devās sūryād iva marīcayaḥ /",
    "GSP27moksop_u:4466": " yasmāj jaganty anantāni budbudā jaladher iva //MU_3,5.9//",
    "GSP27moksop_u:4467": " yaṃ yānti dṛśyavṛndāni payāṃsīva mahāmbudhim /",
    "GSP27moksop_u:4468": " ya ātmānaṃ padārthaṃ ca prakāśayati dīpavat //MU_3,5.10//",
    "GSP27moksop_u:4469": " ākāśe yaś śarīre ca dṛṣatsv apsu latāsu ca /",
    "GSP27moksop_u:4470": " pāṃsuṣv adriṣu vāteṣu pātāleṣu ca saṃsthitaḥ //MU_3,5.11//",
    "GSP27moksop_u:4471": " yaḥ plāvayati saṃrabdhaṃ puryaṣṭakam itas tataḥ /",
    "GSP27moksop_u:4472": " yena mūkīkṛtā mūḍhāś śilā dhyānam ivāsthitāḥ //MU_3,5.12//",
    "GSP27moksop_u:4473": " vyoma yena kṛtaṃ śūnyaṃ śailā yena ghanīkṛtāḥ /",
    "GSP27moksop_u:4474": " āpo drutāḥ kṛtā yena dīpto yasya vaśād raviḥ //MU_3,5.13//",
    "GSP27moksop_u:4475": " prasaranti yataś citrās saṃsārāsāradṛṣṭayaḥ /",
    "GSP27moksop_u:4476": " akṣayāmṛtasampūrṇād ambhodād iva vṛṣṭayaḥ //MU_3,5.14//",
    "GSP27moksop_u:4477": " āvirbhāvatirobhāvamayyas tribhuvanormayaḥ /",
    "GSP27moksop_u:4478": " sphuranty avirataṃ yasmin ghṛṇāv iva marīcayaḥ //MU_3,5.15//",
    "GSP27moksop_u:4479": " nāśarūpo 'vināśātmā yo 'ntassthas sarvavastuṣu /",
    "GSP27moksop_u:4480": " gupto yo vyatirikto 'pi sarvabhāveṣu saṃsthitaḥ //MU_3,5.16//",
    "GSP27moksop_u:4481": " prakṛtivratatir vyomni jātā brahmāṇḍasatphalā /",
    "GSP27moksop_u:4482": " cittamūlendriyadalā yena nṛtyati vāyunā //MU_3,5.17//",
    "GSP27moksop_u:4483": " yaś cinmaṇiḥ prakacati pratidehasamudgakam /",
    "GSP27moksop_u:4484": " yasminn indau sphuranty etā jagajjālamarīcayaḥ //MU_3,5.18//",
    "GSP27moksop_u:4485": " praśāntacidghane yasmin sphuranty amṛtavarṣiṇi /",
    "GSP27moksop_u:4486": " dhārājalāni bhūtāni dṛṣṭayas taḍitas sphuṭāḥ //MU_3,5.19//",
    "GSP27moksop_u:4487": " camatkurvanti vastūni yadālokanayā mithaḥ /",
    "GSP27moksop_u:4488": " asaj jātam asad yena yena sat sattvam āgatam //MU_3,5.20//",
    "GSP27moksop_u:4489": " calatīdam anicchasya kāyāyo yasya sannidhau /",
    "GSP27moksop_u:4490": " jaḍaṃ paramaratnasya śāntam ātmani tiṣṭhataḥ //MU_3,5.21//",
    "GSP27moksop_u:4491": " niyatir deśakālau ca calanaṃ spandanaṃ kriyāḥ /",
    "GSP27moksop_u:4492": " iti yena gataṃ sattāṃ sarvasattvābhigāminā //MU_3,5.22//",
    "GSP27moksop_u:4493": " śuddhasaṃvinmayatvād yaḥ khaṃ bhaved vyomavittayā /",
    "GSP27moksop_u:4494": " padārthavittayārthatvam avatiṣṭhaty aniṣṭhitaḥ //MU_3,5.23//",
    "GSP27moksop_u:4495": " kurvann apīva jagatāṃ mahatām anantaspandaṃ na kiñcana karoti kadācanāpi /",
    "GSP27moksop_u:4496": " svātmany anastamayasaṃvidi nirvikāre tyaktodayasthitimatis sthita eka eva //MU_3,5.24//",
    "GSP27moksop_u:4497": " mūlakāraṇadevasvarūpavarṇanaṃ nāma sargaḥ",
    "GSP27moksop_u:4498": " ṣaṣṭhas sargaḥ",
    "GSP27moksop_u:4499": " vasiṣṭhaḥ:",
    "GSP27moksop_u:4500": " asya devātidevasya parasya paramātmanaḥ /",
    "GSP27moksop_u:4501": " jñānād eva parā siddhir na tv anuṣṭhānakhedadā //MU_3,6.1//",
    "GSP27moksop_u:4502": " atra jñānam anuṣṭhānaṃ na tv anyad upayujyate /",
    "GSP27moksop_u:4503": " mṛgatṛṣṇājalabhrāntiśāntivedanarūpi tat //MU_3,6.2//",
    "GSP27moksop_u:4504": " na caiṣa dūre nākāśe nālabhyo viṣamo na ca /",
    "GSP27moksop_u:4505": " svānandabhāsarūpo 'sau svadehād eva labhyate //MU_3,6.3//",
    "GSP27moksop_u:4506": " kiñcin nopakaroty atra tapodānavratādikam /",
    "GSP27moksop_u:4507": " svabhāvamātraviśrāntim ṛte nātrāsti sādhanam //MU_3,6.4//",
    "GSP27moksop_u:4508": " śāstrasatsaṅgasadyogiparataivātra kevalam /",
    "GSP27moksop_u:4509": " sādhanaṃ bodhanaṃ mohajālasya yad akṛtrimam //MU_3,6.5//",
    "GSP27moksop_u:4510": " ayaṃ sa deva ity eva samparijñānamātrataḥ /",
    "GSP27moksop_u:4511": " jantor na jāyate duḥkhaṃ jīvanmuktatvam eti ca //MU_3,6.6//",
    "GSP27moksop_u:4512": " rāmaḥ:",
    "GSP27moksop_u:4513": " samparijñātamātreṇa kilānenātmanātmani /",
    "GSP27moksop_u:4514": " punar doṣā na bādhante maraṇādyāḥ kadācana //MU_3,6.7//",
    "GSP27moksop_u:4515": " devadevo mahān eṣa kuto dūrād avāpyate /",
    "GSP27moksop_u:4516": " tapasā kena tīvreṇa kleśena kiyatāthavā //MU_3,6.8//",
    "GSP27moksop_u:4517": " vasiṣṭhaḥ:",
    "GSP27moksop_u:4518": " svapauruṣaprayatnena vivekena vikāsinā /",
    "GSP27moksop_u:4519": " sa devo jñāyate rāma na tapassnānakarmabhiḥ //MU_3,6.9//",
    "GSP27moksop_u:4520": " rāgadveṣatamaḥkrodhamadamātsaryavarjanam /",
    "GSP27moksop_u:4521": " vinā rāma tapodānaṃ kleśa eva na vāstavam //MU_3,6.10//",
    "GSP27moksop_u:4522": " rāgādyupahate citte vañcayitvā paraṃ dhanam /",
    "GSP27moksop_u:4523": " yad arjyate tato dānād yasyārthas tasya tatphalam //MU_3,6.11//",
    "GSP27moksop_u:4524": " rāgādyupahate citte vratādi kriyate ca yat /",
    "GSP27moksop_u:4525": " sa dambhaḥ procyate tasya phalam asti manāṅ na vā //MU_3,6.12//",
    "GSP27moksop_u:4526": " tasmāt puruṣayatnena mukhyam auṣadham āharet /",
    "GSP27moksop_u:4527": " sacchāstrasajjanāsaṅgaṃ saṃsṛtivyādhināśanam //MU_3,6.13//",
    "GSP27moksop_u:4528": " atraikaṃ pauruṣaṃ yatnaṃ varjayitvetarā gatiḥ /",
    "GSP27moksop_u:4529": " sarvaduḥkhakṣayaprāptau na kācid upapadyate //MU_3,6.14//",
    "GSP27moksop_u:4530": " śṛṇu tat pauruṣaṃ kīdṛg ātmajñānasya labdhaye /",
    "GSP27moksop_u:4531": " yena śāmyanty aśeṣeṇa rāgadveṣaviṣūcikāḥ //MU_3,6.15//",
    "GSP27moksop_u:4532": " yathāsambhavayā vṛttyā lokaśāstrāviruddhayā /",
    "GSP27moksop_u:4533": " santoṣasantuṣṭamanā bhogagardhaṃ parityajan //MU_3,6.16//",
    "GSP27moksop_u:4534": " yathāsambhavam udyogād anudvignatayā svayā /",
    "GSP27moksop_u:4535": " sādhusaṅgamasacchāstraparatāṃ prathamaṃ śrayet //MU_3,6.17//",
    "GSP27moksop_u:4536": " yathāprāptārthasantuṣṭo yo garhitam upekṣate /",
    "GSP27moksop_u:4537": " sādhusaṅgamasacchāstrarataś śīghraṃ sa mucyate //MU_3,6.18//",
    "GSP27moksop_u:4538": " vicāraṇāparijñātasvabhāvasya mahāmateḥ /",
    "GSP27moksop_u:4539": " anukampyā bhavanty ete brahmaviṣṇvindraśaṅkarāḥ //MU_3,6.19//",
    "GSP27moksop_u:4540": " bhṛśaṃ yaṃ sujanaprāyaṃ lokās sādhuṃ pracakṣate /",
    "GSP27moksop_u:4541": " sa viśiṣṭas sa sādhus syāt taṃ prayatnena saṃśrayet //MU_3,6.20//",
    "GSP27moksop_u:4542": " adhyātmavidyā vidyānāṃ pradhānaṃ tatkathāśrayam /",
    "GSP27moksop_u:4543": " śāstraṃ sacchāstram ity āhur mucyate tadvicāravān //MU_3,6.21//",
    "GSP27moksop_u:4544": " sacchāstrasatsaṅgamajair vivekais tathā vinaśyanti balān malāni /",
    "GSP27moksop_u:4545": " yathā jalānāṃ katakānuṣaṅgād yathā jaḍānām abhayopayogāt //MU_3,6.22//",
    "GSP27moksop_u:4546": " mumukṣuyatnopadeśo nāma sargaḥ",
    "GSP27moksop_u:4547": " saptamas sargaḥ",
    "GSP27moksop_u:4548": " rāmaḥ:",
    "GSP27moksop_u:4549": " ya eṣa devaḥ kathito yasmiñ jñāte vimucyate /",
    "GSP27moksop_u:4550": " vada kvāsau sthito devaḥ katham enam ahaṃ labhe //MU_3,7.1//",
    "GSP27moksop_u:4551": " vasiṣṭhaḥ:",
    "GSP27moksop_u:4552": " ya eṣa devaḥ kathito naiṣa dūre 'vatiṣṭhate /",
    "GSP27moksop_u:4553": " śarīre saṃsthito nityaṃ cinmātram iti viśrutaḥ //MU_3,7.2//",
    "GSP27moksop_u:4554": " eṣa sarvam idaṃ viśvaṃ na viśvaṃ tv eṣa sarvagaḥ /",
    "GSP27moksop_u:4555": " vidyate hy eṣa evaiko na tu viśvābhidhāsti dṛk //MU_3,7.3//",
    "GSP27moksop_u:4556": " cinmātram eṣa śaśibhṛc cinmātraṃ garuḍadhvajaḥ /",
    "GSP27moksop_u:4557": " cinmātram eva tapanaś cinmātraṃ kamalodbhavaḥ //MU_3,7.4//",
    "GSP27moksop_u:4558": " rāmaḥ:",
    "GSP27moksop_u:4559": " bālā api vadanty etad yadi cetanamātrakam /",
    "GSP27moksop_u:4560": " jagad ity eva kaivātra nāma syād upadeśatā //MU_3,7.5//",
    "GSP27moksop_u:4561": " vasiṣṭhaḥ:",
    "GSP27moksop_u:4562": " cinmātraṃ cetanaṃ viśvam iti yaj jñātavān asi /",
    "GSP27moksop_u:4563": " na kiñcid etad vijñātaṃ bhavatā bhavatāraṇam //MU_3,7.6//",
    "GSP27moksop_u:4564": " cetanaṃ nāma saṃsāro jīva eṣa paśus smṛtaḥ /",
    "GSP27moksop_u:4565": " etasmād eva niryānti jarāmaraṇavīcayaḥ //MU_3,7.7//",
    "GSP27moksop_u:4566": " paśur ajño hy amūrto 'pi duḥkhasyaivaiṣa bhājanam /",
    "GSP27moksop_u:4567": " cetanatvāc cetatīdam atyanarthas svayaṃ sthitaḥ //MU_3,7.8//",
    "GSP27moksop_u:4568": " cetyanirmuktatā yā syād acetyonmukhatāthavā /",
    "GSP27moksop_u:4569": " asya sā bharitāvasthā tāṃ jñātvā nānuśocati //MU_3,7.9//",
    "GSP27moksop_u:4570": " bhidyate hṛdayagranthiś chidyante sarvasaṃśayāḥ /",
    "GSP27moksop_u:4571": " ksīyante cāsya karmāṇi tasmin dṛṣṭe parāpare //MU_3,7.10//",
    "GSP27moksop_u:4572": " tasya cetyonmukhatvaṃ tu cetyāsambhavanaṃ vinā /",
    "GSP27moksop_u:4573": " roddhuṃ na śakyaṃ dṛśyaṃ tu cetyaṃ śāmyatu vai katham //MU_3,7.11//",
    "GSP27moksop_u:4574": " rāmaḥ:",
    "GSP27moksop_u:4575": " sādhusaṅgamasacchāstrais saṃsārārṇavatārakaḥ /",
    "GSP27moksop_u:4576": " dṛśyate paramātmā yas sa brahman vada kīdṛśaḥ //MU_3,7.12//",
    "GSP27moksop_u:4577": " vasiṣṭhaḥ:",
    "GSP27moksop_u:4578": " yad etac cetanaṃ jīvo viśīrṇo janmajaṅgale /",
    "GSP27moksop_u:4579": " etam ātmānam icchanti ye te 'jñāḥ paṇḍitā api //MU_3,7.13//",
    "GSP27moksop_u:4580": " jīva eveha saṃsāraś cetanād duḥkhasantateḥ /",
    "GSP27moksop_u:4581": " asmiñ jñāte nāvijñātaṃ kiñcid bhavati kutracit //MU_3,7.14//",
    "GSP27moksop_u:4582": " jñāyate paramātmā ced rāma tad duḥkhasantatiḥ /",
    "GSP27moksop_u:4583": " kṣayam eti viṣāveśaśāntāv iva viṣūcikā //MU_3,7.15//",
    "GSP27moksop_u:4584": " rāmaḥ:",
    "GSP27moksop_u:4585": " rūpaṃ kathaya me brahman yathāvat paramātmanaḥ /",
    "GSP27moksop_u:4586": " yasmin dṛṣṭe naro mohāt samagrāt santariṣyati //MU_3,7.16//",
    "GSP27moksop_u:4587": " vasiṣṭhaḥ:",
    "GSP27moksop_u:4588": " deśād deśāntaraṃ dūraṃ prāptāyās saṃvido vapuḥ /",
    "GSP27moksop_u:4589": " nimeṣeṇaiva yan madhye tad rūpaṃ paramātmanaḥ //MU_3,7.17//",
    "GSP27moksop_u:4590": " atyantābhāva evāsti saṃsārasya jagatsthiteḥ /",
    "GSP27moksop_u:4591": " yasmin bodhamahāmbhodhau tad rūpaṃ paramātmanaḥ //MU_3,7.18//",
    "GSP27moksop_u:4592": " draṣṭṛdṛśyakramo yatra sthito 'py astam alaṃ gataḥ /",
    "GSP27moksop_u:4593": " yad anākāśam ākāśas tad rūpaṃ paramātmanaḥ //MU_3,7.19//",
    "GSP27moksop_u:4594": " aśūnyam iva yac chūnyaṃ yasmiñ śūnyaṃ jagat sthitam /",
    "GSP27moksop_u:4595": " sargaughe sati yac chūnyaṃ tad rūpaṃ paramātmanaḥ //MU_3,7.20//",
    "GSP27moksop_u:4596": " yan mahācinmayam api bṛhatpāṣāṇavat sthitam /",
    "GSP27moksop_u:4597": " jaḍaṃ tv ajaḍam evāntas tad rūpaṃ paramātmanaḥ //MU_3,7.21//",
    "GSP27moksop_u:4598": " sabāhyābhyantaraṃ sarvaṃ yena samprāpya saṅgamam /",
    "GSP27moksop_u:4599": " svarūpasattām āpnoti tad rūpaṃ paramātmanaḥ //MU_3,7.22//",
    "GSP27moksop_u:4600": " prakāśasya yathāloko yathā śūnyatvam ambare /",
    "GSP27moksop_u:4601": " tathedaṃ saṃsthitaṃ yatra tad rūpaṃ paramātmanaḥ //MU_3,7.23//",
    "GSP27moksop_u:4602": " rāmaḥ:",
    "GSP27moksop_u:4603": " sarvataḥ paramātmaiṣa kathaṃ nāmāvabudhyate /",
    "GSP27moksop_u:4604": " iyato 'sya jagannāmno dṛśyasyāsambhavaḥ kutaḥ //MU_3,7.24//",
    "GSP27moksop_u:4605": " vasiṣṭhaḥ:",
    "GSP27moksop_u:4606": " bhramasya jāgatasyāsya jātasyākāśavarṇavat /",
    "GSP27moksop_u:4607": " atyantābhāvasambodhe yadi rūḍhir alaṃ bhavet //MU_3,7.25//",
    "GSP27moksop_u:4608": " taj jñātaṃ brahmaṇo rūpaṃ bhaven nānyena karmaṇā /",
    "GSP27moksop_u:4609": " dṛśyātyantābhāvatas tu ṛte nānyā śubhā gatiḥ //MU_3,7.26//",
    "GSP27moksop_u:4610": " atyantābhāvasampattau dṛśyasyāsya yathāsthiteḥ /",
    "GSP27moksop_u:4611": " śiṣyate paramārtho 'sau budhyate jñāyate tataḥ //MU_3,7.27//",
    "GSP27moksop_u:4612": " na cid apratibimbāsti dṛśyābhāvād ṛte kvacit /",
    "GSP27moksop_u:4613": " kva vinā pratibimbena kilādarśo 'vatiṣṭhate //MU_3,7.28//",
    "GSP27moksop_u:4614": " jagannāmno 'sya dṛśyasya sattāsambhavanaṃ vinā /",
    "GSP27moksop_u:4615": " budhyate paramaṃ tattvaṃ na kadācana kenacit //MU_3,7.29//",
    "GSP27moksop_u:4616": " rāmaḥ:",
    "GSP27moksop_u:4617": " iyato dṛśyajālasya brahmāṇḍasya jagatsthiteḥ /",
    "GSP27moksop_u:4618": " mune katham asattāsti kva merus sarṣapodare //MU_3,7.30//",
    "GSP27moksop_u:4619": " vasiṣṭhaḥ:",
    "GSP27moksop_u:4620": " dināni katicid rāma yadi tiṣṭhasy akhinnadhīḥ /",
    "GSP27moksop_u:4621": " sādhusaṅgamasacchāstraparamas tad ahaṃ kṣaṇāt //MU_3,7.31//",
    "GSP27moksop_u:4622": " pramārjayāmi te dṛśyaṃ bodhe mṛgajalaṃ yathā /",
    "GSP27moksop_u:4623": " dṛśyābhāve draṣṭṛtā ca śāmyed bodho 'vaśiṣyate //MU_3,7.32//",
    "GSP27moksop_u:4624": " draṣṭṛtvaṃ sati dṛśye 'smin dṛśyatvaṃ saty avekṣake /",
    "GSP27moksop_u:4625": " ekatvaṃ sati hi dvitve dvitvaṃ caikatvavedane //MU_3,7.33//",
    "GSP27moksop_u:4626": " ekābhāve dvayor eva siddhir bhavati nātra hi /",
    "GSP27moksop_u:4627": " dvitvaikyadraṣṭṛdṛśyatvakṣaye sad avaśiṣyate //MU_3,7.34//",
    "GSP27moksop_u:4628": " ahantādi jagaddṛśyaṃ sarvaṃ te mārjayāmy aham /",
    "GSP27moksop_u:4629": " atyantāsattvasaṃvittyā manomakurato malam //MU_3,7.35//",
    "GSP27moksop_u:4630": " nāsato vidyate bhāvo nābhāvo vidyate sataḥ /",
    "GSP27moksop_u:4631": " yat tu nāsti svabhāvena kaḥ kleśas tatpramārjane //MU_3,7.36//",
    "GSP27moksop_u:4632": " jagad ādāv anutpannaṃ yac cedaṃ dṛśyate tatam /",
    "GSP27moksop_u:4633": " tat svātmany eva vimale brahma cittvāt svabṛṃhitam //MU_3,7.37//",
    "GSP27moksop_u:4634": " jagan nāma na cotpannaṃ na cāsti na ca dṛśyate /",
    "GSP27moksop_u:4635": " hemnīva kaṭakāditvaṃ kim etanmārjane śramaḥ //MU_3,7.38//",
    "GSP27moksop_u:4636": " tathaitad vistareṇeha vakṣyāmo bahuyuktibhiḥ /",
    "GSP27moksop_u:4637": " abādhitaṃ yathā nūnaṃ svayam evānubhūyate //MU_3,7.39//",
    "GSP27moksop_u:4638": " ādāv eva hi notpannaṃ yat tasyehāstitā kutaḥ /",
    "GSP27moksop_u:4639": " kuto marau jalasarid dvitīyendau kuto grahaḥ //MU_3,7.40//",
    "GSP27moksop_u:4640": " yathā vandhyāsuto nāsti yathā nāsti marau jalam /",
    "GSP27moksop_u:4641": " yathā nāsti nabhovṛkṣas tathā nāsti jagadbhramaḥ //MU_3,7.41//",
    "GSP27moksop_u:4642": " yad idaṃ dṛśyate rāma tad brahmaiva nirāmayam /",
    "GSP27moksop_u:4643": " etat purastād vakṣyāmo yuktito na giraiva vaḥ //MU_3,7.42//",
    "GSP27moksop_u:4644": " yan nāma yuktibhir iha pravadanti tajjñās tatrāvahelanam ayuktam udārabuddheḥ /",
    "GSP27moksop_u:4645": " yo yuktiyuktam avamatya vimūḍhabuddhyā kaṣṭāvaho bhavati taṃ vidur ajñam eva //MU_3,7.43//",
    "GSP27moksop_u:4646": " jagadādidṛśyāsattāpratijñā nāma sargaḥ",
    "GSP27moksop_u:4647": " aṣṭamas sargaḥ",
    "GSP27moksop_u:4648": " rāmaḥ:",
    "GSP27moksop_u:4649": " kayaitaj jñāyate yuktyā katham etat prasidhyati /",
    "GSP27moksop_u:4650": " nyāye 'nubhūta etasmin na jñeyam avaśiṣyate //MU_3,8.1//",
    "GSP27moksop_u:4651": " vasiṣṭhaḥ:",
    "GSP27moksop_u:4652": " bahukālam iyaṃ rūḍhā mithyājñānaviṣūcikā /",
    "GSP27moksop_u:4653": " jagannāmnī vicārākhyād ṛte mantrān na śāmyati //MU_3,8.2//",
    "GSP27moksop_u:4654": " vadāmy ākhyāyikā rāma yā imā bodhasiddhaye /",
    "GSP27moksop_u:4655": " tāś cec chṛṇoṣi tat sādho mukta evāsi buddhimān //MU_3,8.3//",
    "GSP27moksop_u:4656": " no ced udvegaśīlatvād ardhād utthāya gacchasi /",
    "GSP27moksop_u:4657": " tat tiryagdharmiṇas te 'dya kiñcin nāpi tu setsyati //MU_3,8.4//",
    "GSP27moksop_u:4658": " yo 'yam arthaṃ prārthayate tadarthaṃ yatate tathā /",
    "GSP27moksop_u:4659": " so 'vaśyaṃ tad avāpnoti na cec chrānto nivartate //MU_3,8.5//",
    "GSP27moksop_u:4660": " sādhusaṅgamasacchāstraparo bhavasi rāma cet /",
    "GSP27moksop_u:4661": " tad dinair eva no māsaiḥ prāpnoṣi paramaṃ padam //MU_3,8.6//",
    "GSP27moksop_u:4662": " rāmaḥ:",
    "GSP27moksop_u:4663": " ātmajñānaprabodhāya śāstraṃ śāstravidāṃ vara /",
    "GSP27moksop_u:4664": " kiṃnāma tat pradhānaṃ syād yasmiñ jñāte na śocyate //MU_3,8.7//",
    "GSP27moksop_u:4665": " vasiṣṭhaḥ:",
    "GSP27moksop_u:4666": " ātmajñānapradhānānām idam eva mahāmate /",
    "GSP27moksop_u:4667": " śāstrāṇāṃ paramaṃ śāstraṃ mahārāmāyaṇābhidham //MU_3,8.8//",
    "GSP27moksop_u:4668": " itihāsottamād asmāt paro bodhaḥ pravartate /",
    "GSP27moksop_u:4669": " sarveṣām itihāsānām ayaṃ sāra udāhṛtaḥ //MU_3,8.9//",
    "GSP27moksop_u:4670": " śrute 'smin vāṅmaye yasmāj jīvanmuktatvam akṣatam /",
    "GSP27moksop_u:4671": " udeti svayam evāta idam evātipāvanam //MU_3,8.10//",
    "GSP27moksop_u:4672": " sthitam evāstam āyāti jagad dṛśyaṃ vicāraṇāt /",
    "GSP27moksop_u:4673": " yathā svapne parijñāte svapnārthād eva bhāvanā //MU_3,8.11//",
    "GSP27moksop_u:4674": " yad ihāsti tad anyatra yan nehāsti na tat kvacit /",
    "GSP27moksop_u:4675": " imaṃ samastavijñānaśāstrakośaṃ vidur budhāḥ //MU_3,8.12//",
    "GSP27moksop_u:4676": " ya idaṃ śṛṇuyān nityaṃ tasyodāracamatkṛteḥ /",
    "GSP27moksop_u:4677": " bālasyāpi paraṃ bodhaṃ buddhir eti na saṃśayaḥ //MU_3,8.13//",
    "GSP27moksop_u:4678": " yasmai nedaṃ tv abhavyāya rocate duṣkṛtodayāt /",
    "GSP27moksop_u:4679": " vicārayatu yat kiñcit sa śāstraṃ jñānavāṅmayam //MU_3,8.14//",
    "GSP27moksop_u:4680": " jīvanmuktatvam asmiṃs tu śrute samanubhūyate /",
    "GSP27moksop_u:4681": " svayam eva yathā pīte nīrogatvaṃ varauṣadhe //MU_3,8.15//",
    "GSP27moksop_u:4682": " śrūyamāṇe hi śāstre 'smiñ śrotā vetty etad ātmanā /",
    "GSP27moksop_u:4683": " yathāvad idam asmābhir na tūktaṃ varaśāpavat //MU_3,8.16//",
    "GSP27moksop_u:4684": " śāmyati saṃsṛtiduḥkham idaṃ te svātmavicāramahākathayaiva /",
    "GSP27moksop_u:4685": " no dhanadānatapaśśrutavedais tatkathanojjhitayatnaśatena //MU_3,8.17//",
    "GSP27moksop_u:4686": " sacchāstranirṇayo nāma sargaḥ",
    "GSP27moksop_u:4687": " navamas sargaḥ",
    "GSP27moksop_u:4688": " vasiṣṭhaḥ:",
    "GSP27moksop_u:4689": " taccittās tadgataprāṇā bodhayantaḥ parasparam /",
    "GSP27moksop_u:4690": " kathayantaś ca tan nityaṃ tuṣyanti ramayanti ye //MU_3,9.1//",
    "GSP27moksop_u:4691": " teṣāṃ jñānaikaniṣṭhānām ātmajñānavicāraṇāt /",
    "GSP27moksop_u:4692": " sā jīvanmuktatodeti videhonmuktataiva yā //MU_3,9.2//",
    "GSP27moksop_u:4693": " rāmaḥ:",
    "GSP27moksop_u:4694": " brahman videhamuktasya jīvanmuktasya lakṣaṇam /",
    "GSP27moksop_u:4695": " brūhi yena tathaivāhaṃ yate śāstradṛśā dhiyā //MU_3,9.3//",
    "GSP27moksop_u:4696": " vasiṣṭhaḥ:",
    "GSP27moksop_u:4697": " yathāsthitam idaṃ yasya vyavahāravato 'pi ca /",
    "GSP27moksop_u:4698": " astaṅgataṃ sthitaṃ vyoma sa jīvanmukta ucyate //MU_3,9.4//",
    "GSP27moksop_u:4699": " bodhaikaniṣṭhatāṃ yāto jāgarty eva suṣuptavat /",
    "GSP27moksop_u:4700": " ya āste vyavahartaiva sa jīvanmukta ucyate //MU_3,9.5//",
    "GSP27moksop_u:4701": " nodeti nāstam āyāti sukhe duḥkhe mukhaprabhā /",
    "GSP27moksop_u:4702": " yathāprāptasthiter yasya sa jīvanmukta ucyate //MU_3,9.6//",
    "GSP27moksop_u:4703": " yo jāgarti suṣuptastho yasya jāgran na vidyate /",
    "GSP27moksop_u:4704": " yasya nirvāsano bodhas sa jīvanmukta ucyate //MU_3,9.7//",
    "GSP27moksop_u:4705": " rāgadveṣabhayādīnām anurūpaṃ carann api /",
    "GSP27moksop_u:4706": " yo 'ntar vyomavad atyacchas sa jīvanmukta ucyate //MU_3,9.8//",
    "GSP27moksop_u:4707": " yasya nāhaṅkṛto bhāvo buddhir yasya na lipyate /",
    "GSP27moksop_u:4708": " kurvato 'kurvato vāpi sa jīvanmukta ucyate //MU_3,9.9//",
    "GSP27moksop_u:4709": " yaś conmeṣanimeṣābhyāṃ vidheḥ pralayasambhavau /",
    "GSP27moksop_u:4710": " paśyet trilokyāḥ khasamas sa jīvanmukta ucyate //MU_3,9.10//",
    "GSP27moksop_u:4711": " bhoktaiva yo na bhoktaiva śuddhabodhaikatāṃ gataḥ /",
    "GSP27moksop_u:4712": " buddhas supta ivāste 'ntas sa jīvanmukta ucyate //MU_3,9.11//",
    "GSP27moksop_u:4713": " nityaṃ draṣṭaiva cādraṣṭā jīvann eva mṛtopamaḥ /",
    "GSP27moksop_u:4714": " vyavahartaiva śailābhas sa jīvanmukta ucyate //MU_3,9.12//",
    "GSP27moksop_u:4715": " yasmān nodvijate loko lokān nodvijate ca yaḥ /",
    "GSP27moksop_u:4716": " harṣāmarṣabhayonmuktas sa jīvanmukta ucyate //MU_3,9.13//",
    "GSP27moksop_u:4717": " śāntasaṃsārakalanaḥ kalāvān api niṣkalaḥ /",
    "GSP27moksop_u:4718": " yas sacitto 'pi niścittas sa jīvanmukta ucyate //MU_3,9.14//",
    "GSP27moksop_u:4719": " yas samastārthajāteṣu vyavahāry api śītalaḥ /",
    "GSP27moksop_u:4720": " parārtheṣv iva pūrṇātmā sa jīvanmukta ucyate //MU_3,9.15//",
    "GSP27moksop_u:4721": " jīvanmuktapadaṃ tyaktvā dehe kālavaśāt kṣate /",
    "GSP27moksop_u:4722": " cid yāty adehamuktatvaṃ pavano 'spandatām iva //MU_3,9.16//",
    "GSP27moksop_u:4723": " videhamukto nodeti nāstam eti na śāmyati /",
    "GSP27moksop_u:4724": " na san nāsan na dūrasthaṃ na cāhaṃ na ca vetarat //MU_3,9.17//",
    "GSP27moksop_u:4725": " sūryo bhūtvā pratapati viṣṇuḥ pāti jagattrayam /",
    "GSP27moksop_u:4726": " rudras sarvān saṃharati sarvān sṛjati padmabhūḥ //MU_3,9.18//",
    "GSP27moksop_u:4727": " khaṃ bhūtvā pavanaskandhān dhatte sarkṣasurāsurān /",
    "GSP27moksop_u:4728": " kulācalagaṇo bhūtvā lokapālapurāspadam //MU_3,9.19//",
    "GSP27moksop_u:4729": " bhūmir bhūtvā bibhartīmāṃ lokasthitim akhaṇḍitām /",
    "GSP27moksop_u:4730": " tṛṇagulmalatā bhūtvā dadāti phalasantatim //MU_3,9.20//",
    "GSP27moksop_u:4731": " bibhraj jalānalākārañ jvalati dravati drutaḥ /",
    "GSP27moksop_u:4732": " candro 'mṛtaṃ prasavati mṛtiṃ hālāhalaṃ viṣam //MU_3,9.21//",
    "GSP27moksop_u:4733": " tejaḥ prakaṭayaty āśās tanoty āndhyaṃ tamo bhavan /",
    "GSP27moksop_u:4734": " śūnyaṃ san vyomatām eti giris san rodhayaty alam //MU_3,9.22//",
    "GSP27moksop_u:4735": " karoti jaṅgamaṃ cittve sthāvaraṃ sthāvarākrṭiḥ /",
    "GSP27moksop_u:4736": " bhūtvārṇavo valayati bhūstriyaṃ valayo yathā //MU_3,9.23//",
    "GSP27moksop_u:4737": " paramārkavapur bhūtvā prakāśe 'ntar visārayan /",
    "GSP27moksop_u:4738": " trijagattrasareṇvoghaṃ śāntam evāvatiṣṭhati //MU_3,9.24//",
    "GSP27moksop_u:4739": " yat kiñcid idam ābhāti bhātaṃ vā bhām upaiṣyati /",
    "GSP27moksop_u:4740": " kālatrayagataṃ dṛśyaṃ tad asau sarvam eva vā //MU_3,9.25//",
    "GSP27moksop_u:4741": " rāmaḥ:",
    "GSP27moksop_u:4742": " katham evaṃ vada brahman bhūyate viṣamā hi me /",
    "GSP27moksop_u:4743": " dṛṣṭir eṣā tu duṣprāpā durākramyeti niścayaḥ //MU_3,9.26//",
    "GSP27moksop_u:4744": " vasiṣṭhaḥ:",
    "GSP27moksop_u:4745": " muktir eṣocyate rāma brahmaitat samudāhṛtam /",
    "GSP27moksop_u:4746": " nirvāṇam etat kathitaṃ śṛṇu samprāpyate katham //MU_3,9.27//",
    "GSP27moksop_u:4747": " yad idaṃ dṛśyate dṛśyam ahantvattādisaṃyutam /",
    "GSP27moksop_u:4748": " sato 'py asyāpy anutpattyā buddhayaitad avāpyate //MU_3,9.28//",
    "GSP27moksop_u:4749": " rāmaḥ:",
    "GSP27moksop_u:4750": " videhamuktās trailokyaṃ sampadyante yadā tadā /",
    "GSP27moksop_u:4751": " manye te sargatām eva gatā vedyavidāṃ vara //MU_3,9.29//",
    "GSP27moksop_u:4752": " vasiṣṭhaḥ:",
    "GSP27moksop_u:4753": " vidyate cet tribhuvanaṃ tat tattāṃ samprayāntu te /",
    "GSP27moksop_u:4754": " yatra trailokyaśabdārtho na sambhavati kaścana //MU_3,9.30//",
    "GSP27moksop_u:4755": " tatra trilokatāṃ yātaṃ brahmety uktyarthadhīḥ kutaḥ /",
    "GSP27moksop_u:4756": " tasmān no sambhavaty anyā jagacchabdārthakalpanā //MU_3,9.31//",
    "GSP27moksop_u:4757": " ananyac chāntam ābhāsamātram ākāśanirmalam /",
    "GSP27moksop_u:4758": " brahmaiva jagad ity eva satyaṃ satyāvabodhinaḥ //MU_3,9.32//",
    "GSP27moksop_u:4759": " yathā hi hemakaṭake vicāryāpi na dṛśyate /",
    "GSP27moksop_u:4760": " kaṭakatvaṃ kvacin nāma ṛte nirmalahāṭakam //MU_3,9.33//",
    "GSP27moksop_u:4761": " jalād ṛte payovīcau nāhaṃ paśyāmi kiñcana /",
    "GSP27moksop_u:4762": " vīcitvaṃ tvādṛśair dṛṣṭaṃ yat tu nāsty eva tatra hi //MU_3,9.34//",
    "GSP27moksop_u:4763": " spandatvaṃ pavanād anyan na kadācana kutracit /",
    "GSP27moksop_u:4764": " spanda eva sadā vāyur jagat tasmān na vidyate //MU_3,9.35//",
    "GSP27moksop_u:4765": " yathā śūnyatvam ākāśas tāpa eva marau jalam /",
    "GSP27moksop_u:4766": " teja eva yathāloko brahmaiva trijagat tathā //MU_3,9.36//",
    "GSP27moksop_u:4767": " rāmaḥ:",
    "GSP27moksop_u:4768": " atyantābhāvasampattyā jagaddṛśyasya muktatā /",
    "GSP27moksop_u:4769": " yayodeti mune yuktyā tāṃ mamopadiśottamām //MU_3,9.37//",
    "GSP27moksop_u:4770": " [vasiṣṭhaḥ:]",
    "GSP27moksop_u:4771": " mithas sampannayor draṣṭṛdṛśyayor ekasaṅkṣaye /",
    "GSP27moksop_u:4772": " dvayābhāve sthitiṃ yāte nirvāṇam avaśiṣyate //MU_3,9.38//",
    "GSP27moksop_u:4773": " [rāmaḥ:]",
    "GSP27moksop_u:4774": " dṛśyasya jagatas tasmād atyantānudbhavo yathā /",
    "GSP27moksop_u:4775": " brahma cetthaṃ svabhāvasthaṃ budhyate vada me tathā //MU_3,9.39//",
    "GSP27moksop_u:4776": " kayaitaj jñāyate yuktyā katham etat prasidhyati /",
    "GSP27moksop_u:4777": " etasmiṃs tu mune siddhe na sādhyam avaśiṣyate //MU_3,9.40//",
    "GSP27moksop_u:4778": " vasiṣṭhaḥ:",
    "GSP27moksop_u:4779": " bahukālam iyaṃ rūḍhā mithyājñānaviṣūcikā /",
    "GSP27moksop_u:4780": " nūnaṃ vicāramantreṇa nirmūlam upaśāmyati //MU_3,9.41//",
    "GSP27moksop_u:4781": " na śakyate jhagity eva samucchedayituṃ kṣaṇāt /",
    "GSP27moksop_u:4782": " samaprayatane hy adrau samārohāvarohaṇe //MU_3,9.42//",
    "GSP27moksop_u:4783": " tasmād abhyāsayogena yuktyā nyāyopapattibhiḥ /",
    "GSP27moksop_u:4784": " jagadbhrāntir yathā śāmyet tathedaṃ kathyate śṛṇu //MU_3,9.43//",
    "GSP27moksop_u:4785": " vadāmy ākhyāyikāṃ rāma yām imāṃ bodhasiddhaye /",
    "GSP27moksop_u:4786": " tāṃ cec chṛṇoṣi tat sādho mukta evāsi buddhimān //MU_3,9.44//",
    "GSP27moksop_u:4787": " athotpattiprakaraṇaṃ mayedaṃ tava kathyate /",
    "GSP27moksop_u:4788": " yaḥ kilotpadyate rāma tena muktena bhūyate //MU_3,9.45//",
    "GSP27moksop_u:4789": " iyam itthaṃ jagadbhrāntir bhāty ajātaiva khātmikā /",
    "GSP27moksop_u:4790": " ity utpattiprakaraṇe kathyate 'smin mayādhunā //MU_3,9.46//",
    "GSP27moksop_u:4791": " yad idaṃ dṛśyate kiñcij jagat sthāvarajaṅgamam /",
    "GSP27moksop_u:4792": " sarvaṃ sarvaprakārāḍhyaṃ sasurāsurakinnaram //MU_3,9.47//",
    "GSP27moksop_u:4793": " tan mahāpralaye prāpte rudrādipariṇāmini /",
    "GSP27moksop_u:4794": " bhavaty asad adṛśyaṃ ca kvāpi yāti vinaśyati //MU_3,9.48//",
    "GSP27moksop_u:4795": " tatas stimitagambhīraṃ na tejo na tamas tatam /",
    "GSP27moksop_u:4796": " anākhyam anabhivyaktaṃ sat kiñcid avaśiṣyate //MU_3,9.49//",
    "GSP27moksop_u:4797": " na śūnyaṃ nāpi cākāśaṃ na dṛśyaṃ na ca darśanam /",
    "GSP27moksop_u:4798": " na ca bhūtapadārthaugho yad anantatayā sthitam //MU_3,9.50//",
    "GSP27moksop_u:4799": " kim apy avyapadeśātma pūrṇāt pūrṇatarākrṭi /",
    "GSP27moksop_u:4800": " na san nāsan na sadasan nābhāvo bhavanaṃ na ca //MU_3,9.51//",
    "GSP27moksop_u:4801": " cinmātraṃ cetyarahitam anantam ajaraṃ śivam /",
    "GSP27moksop_u:4802": " anādimadhyaparyantaṃ yad anādhi nirāmayam //MU_3,9.52//",
    "GSP27moksop_u:4803": " yasmiñ jagat prasphurati dṛṣṭimauktikahaṃsavat /",
    "GSP27moksop_u:4804": " yaś cedaṃ yaś ca naivedaṃ devas sadasadātmakaḥ //MU_3,9.53//",
    "GSP27moksop_u:4805": " akarṇajihvo 'nāsātvaṅnetras sarvatra sarvadā /",
    "GSP27moksop_u:4806": " yaś śṛṇoty āsvādayati jighran spṛśati paśyati //MU_3,9.54//",
    "GSP27moksop_u:4807": " sa eva sadasadrūpaṃ yenālokena lakṣyate /",
    "GSP27moksop_u:4808": " sargacitram anādyantaṃ kharūpaṃ cāpy arañjanam //MU_3,9.55//",
    "GSP27moksop_u:4809": " ardhonmīlitadṛg bhrūbhūmadhyatārakavaj jagat /",
    "GSP27moksop_u:4810": " vyomātmaiva sadābhāsaṃ svarūpaṃ yo 'bhipaśyati //MU_3,9.56//",
    "GSP27moksop_u:4811": " yasyānyad asti na vibhoḥ kāraṇaṃ śaśaśṛṅgavat /",
    "GSP27moksop_u:4812": " yasyedaṃ ca jagat kāryaṃ taraṅgaugha ivāmbhasaḥ //MU_3,9.57//",
    "GSP27moksop_u:4813": " jvalatas sarvato 'jasraṃ cittasthālīṣu tiṣṭhataḥ /",
    "GSP27moksop_u:4814": " yasya cinmātradīpasya bhāsā bhāti jagattrayam //MU_3,9.58//",
    "GSP27moksop_u:4815": " yaṃ vinārkādayo 'py ete prakāśās timiropamāḥ /",
    "GSP27moksop_u:4816": " sati yasmin pravartante trijaganmṛgatṛṣṇikāḥ //MU_3,9.59//",
    "GSP27moksop_u:4817": " saspande samudetīva nisspande 'ntargateva ca /",
    "GSP27moksop_u:4818": " iyaṃ yasmiñ jagallakṣmīr alāta iva cakratā //MU_3,9.60//",
    "GSP27moksop_u:4819": " jagannirmāṇavilayavilāso vyāpako mahān /",
    "GSP27moksop_u:4820": " spandāspandātmako yasya svabhāvo nirmalo 'kṣayaḥ //MU_3,9.61//",
    "GSP27moksop_u:4821": " spandāspandamayī yasya pavanasyeva sarvagā /",
    "GSP27moksop_u:4822": " sattā nāmnaiva bhinneva vyavahārān na vastutaḥ //MU_3,9.62//",
    "GSP27moksop_u:4823": " sarvadaiva prabuddho yas supto yas sarvadaiva ca /",
    "GSP27moksop_u:4824": " na supto na prabuddhaś ca yas sarvatraiva sarvadā //MU_3,9.63//",
    "GSP27moksop_u:4825": " yadaspandaś śivaṃ śāntaṃ yatspandas trijagatsthitiḥ /",
    "GSP27moksop_u:4826": " spandāspandavilāsātmā ya eko bharitākṛtiḥ //MU_3,9.64//",
    "GSP27moksop_u:4827": " āmoda iva puṣpeṣu na naśyati vināśiṣu /",
    "GSP27moksop_u:4828": " pratyakṣastho 'py athāgrāhyaś śauklyaṃ śuklapaṭeṣv iva //MU_3,9.65//",
    "GSP27moksop_u:4829": " mūkopamo 'pi yo vaktā mantā yo 'py upalopamaḥ /",
    "GSP27moksop_u:4830": " yo bhoktā nityatṛpto 'pi kartā yaś cāpy akiñcana //MU_3,9.66//",
    "GSP27moksop_u:4831": " yo 'naṅgo 'pi samastāṅgas sahasrakaralocanaḥ /",
    "GSP27moksop_u:4832": " nakiñcit saṃsthitenāpi yena vyāptam idaṃ jagat //MU_3,9.67//",
    "GSP27moksop_u:4833": " nirindriyabalasyāpi yasyāśeṣendriyakriyāḥ /",
    "GSP27moksop_u:4834": " yasya nirmanaso 'py etā manonirmāṇarītayaḥ //MU_3,9.68//",
    "GSP27moksop_u:4835": " yadanālocanād bhānti saṃsāroragabhītayaḥ /",
    "GSP27moksop_u:4836": " yasmin dṛṣṭe palāyante sarvathā sarvadetayaḥ //MU_3,9.69//",
    "GSP27moksop_u:4837": " sākṣiṇi sphāra ābhāse dhruve dīpa iva kriyāḥ /",
    "GSP27moksop_u:4838": " sati yasmin pravartante citrehās spandapūrvikāḥ //MU_3,9.70//",
    "GSP27moksop_u:4839": " yasmād ghaṭapaṭākārapadārthaśatapaṅktayaḥ /",
    "GSP27moksop_u:4840": " taraṅgakaṇakallolavīcayo vāridher iva //MU_3,9.71//",
    "GSP27moksop_u:4841": " sa evānyatayodeti yaḥ padārthaśatabhramaiḥ /",
    "GSP27moksop_u:4842": " kaṭakāṅgadakeyūranūpurair iva kāñcanam //MU_3,9.72//",
    "GSP27moksop_u:4843": " yas tvam ekāvabhāsātmā yo 'ham ete janāś ca ye /",
    "GSP27moksop_u:4844": " yaś ca na tvam abuddhātman nāhaṃ naite janāś ca ye //MU_3,9.73//",
    "GSP27moksop_u:4845": " anyevāvyatiriktaiva saivāseva ca bhaṅgurā /",
    "GSP27moksop_u:4846": " payasīva taraṅgālī yasmin sphurati dṛśyabhūḥ //MU_3,9.74//",
    "GSP27moksop_u:4847": " yataḥ kālasya kalanā yato dṛśyasya dṛśyatā /",
    "GSP27moksop_u:4848": " mānasī kalanā yena yena bhāsāṃ vibhāsanam //MU_3,9.75//",
    "GSP27moksop_u:4849": " kriyāṃ rūpaṃ rasaṃ gandhaṃ sparśaṃ śabdaṃ ca cetanam /",
    "GSP27moksop_u:4850": " yad vetsi tad asau devo yena vetsi tad apy asau //MU_3,9.76//",
    "GSP27moksop_u:4851": " draṣṭṛdarśanadṛśyānāṃ madhye yad darśanaṃ sthitam /",
    "GSP27moksop_u:4852": " sādho tadavadhānena svātmānam avabudhyase //MU_3,9.77//",
    "GSP27moksop_u:4853": " ajam ajaram ajāḍyaṃ śāśvataṃ brahma nityaṃ śivam amalam anādyaṃ vandhyavedyair anindyam /",
    "GSP27moksop_u:4854": " sakalakalanaśūnyaṃ kāraṇaṃ kāraṇānām anubhavanam avedyaṃ vedanaṃ vittvam antaḥ //MU_3,9.78//",
    "GSP27moksop_u:4855": " paramakāraṇavarṇanaṃ nāma sargaḥ",
    "GSP27moksop_u:4856": " daśamas sargaḥ",
    "GSP27moksop_u:4857": " rāmaḥ:",
    "GSP27moksop_u:4858": " mahāpralayasampattau yad etad avaśiṣyate /",
    "GSP27moksop_u:4859": " bhavatv etad anākāraṃ nāma nāsty atra saṃśayaḥ //MU_3,10.1//",
    "GSP27moksop_u:4860": " na śūnyaṃ katham etat syān na prakāśaḥ kathaṃ bhavet /",
    "GSP27moksop_u:4861": " kathaṃ vā na tamorūpaṃ kathaṃ vā naiva khātmakam //MU_3,10.2//",
    "GSP27moksop_u:4862": " kathaṃ vā naiva cidrūpaṃ jīvo vā na kathaṃ bhavet /",
    "GSP27moksop_u:4863": " kathaṃ na buddhitattvaṃ syāt kathaṃ vā na mano bhavet //MU_3,10.3//",
    "GSP27moksop_u:4864": " kathaṃ vā na nakiñcit syāt kathaṃ vā sarvam ity api /",
    "GSP27moksop_u:4865": " anayā ca vacobhaṅgyā mama moha ivoditaḥ //MU_3,10.4//",
    "GSP27moksop_u:4866": " vasiṣṭhaḥ:",
    "GSP27moksop_u:4867": " viṣamo 'yam ati praśno bhavatā samudāhṛtaḥ /",
    "GSP27moksop_u:4868": " bhinadmy enaṃ tv ayatnena naiśaṃ tama ivāṃśumān //MU_3,10.5//",
    "GSP27moksop_u:4869": " mahākalpāntasampattau yat tat sad avaśiṣyate /",
    "GSP27moksop_u:4870": " tan nāma na yathā śūnyaṃ tad idaṃ kathyate śṛṇu //MU_3,10.6//",
    "GSP27moksop_u:4871": " anutkīrṇā yathā stambhe saṃsthitā sālabhañjikā /",
    "GSP27moksop_u:4872": " tathā viśvaṃ sthitaṃ tatra tena śūnyaṃ na tat padam //MU_3,10.7//",
    "GSP27moksop_u:4873": " ayam itthaṃ mahābhogo jagadākhyo 'vabhāsate /",
    "GSP27moksop_u:4874": " satyo bhavatv asatyo vā yatra tatra kva śūnyatā //MU_3,10.8//",
    "GSP27moksop_u:4875": " yathā na putrikāśūnyas stambho 'nutkīrṇasālikaḥ /",
    "GSP27moksop_u:4876": " tathā tāta jagad brahma tena śūnyaṃ na tat padam //MU_3,10.9//",
    "GSP27moksop_u:4877": " saumyāmbhasi yathā vīcir na cāsti na ca nāsti ca /",
    "GSP27moksop_u:4878": " tathā jagad brahmaṇīdaṃ śūnyāśūnyapadaṃ gatam //MU_3,10.10//",
    "GSP27moksop_u:4879": " deśakālādiśāntatvāt putrikāracanaṃ drume /",
    "GSP27moksop_u:4880": " sambhavaty ajadhātau tu kena nāntar vimuhyate //MU_3,10.11//",
    "GSP27moksop_u:4881": " tat stambhaputrikādy etat paramārthajagatsthiteḥ /",
    "GSP27moksop_u:4882": " ekadeśena sadṛśam upamānaṃ na sarvataḥ //MU_3,10.12//",
    "GSP27moksop_u:4883": " na kadācid udetīdaṃ parasmān na ca śāmyati /",
    "GSP27moksop_u:4884": " itthaṃrūpaṃ kevalaṃ sad brahma svātmani saṃsthitam //MU_3,10.13//",
    "GSP27moksop_u:4885": " aśūnyāpekṣayā śūnyaśabdārthaparikalpanā /",
    "GSP27moksop_u:4886": " aśūnyatvāsambhavataś śūnyatāśūnyate kutaḥ //MU_3,10.14//",
    "GSP27moksop_u:4887": " brahmaṇy ayaṃ prakāśo hi na sambhavati bhūtajaḥ /",
    "GSP27moksop_u:4888": " sūryānalendutārādi kutas tatra kilāvyaye //MU_3,10.15//",
    "GSP27moksop_u:4889": " mahābhūtaprakāśānām abhāvas tama ucyate /",
    "GSP27moksop_u:4890": " mahābhūtābhāvajaṃ tu tenātra na tamaḥ kvacit //MU_3,10.16//",
    "GSP27moksop_u:4891": " svānubhūtiprakāśo 'sya kevalaṃ vyomarūpiṇaḥ /",
    "GSP27moksop_u:4892": " yo 'ntar asti sa tenaiva na tv anyenānubhūyate //MU_3,10.17//",
    "GSP27moksop_u:4893": " muktaṃ tamaḥprakāśābhyām ity etad ajaraṃ padam /",
    "GSP27moksop_u:4894": " ākāśakośam evainaṃ viddhi kośaṃ jagatsthiteḥ //MU_3,10.18//",
    "GSP27moksop_u:4895": " bilvasya bilvasañjñasya yathā bhedo na kaścana /",
    "GSP27moksop_u:4896": " tatheha brahmajagator na manāg api bhinnatā //MU_3,10.19//",
    "GSP27moksop_u:4897": " salile 'ntar yathā vīcir mṛdo 'ntar ghaṭako yathā /",
    "GSP27moksop_u:4898": " tathā yatra jagatsattā tat kathaṃ khātmakaṃ bhavet //MU_3,10.20//",
    "GSP27moksop_u:4899": " mṛjjalādyupamānaśrīs sākārātrā samā na sā /",
    "GSP27moksop_u:4900": " brahma tv ākāśaviśadaṃ tasyāntassthaṃ tathaiva tat //MU_3,10.21//",
    "GSP27moksop_u:4901": " tasmād yādṛk cidākāśam ākāśād api nirmalam /",
    "GSP27moksop_u:4902": " tadantassthaṃ tādṛg eva jagacchabdārthabhāg api //MU_3,10.22//",
    "GSP27moksop_u:4903": " marice 'ntar yathā taikṣṇyam ṛte bhoktur na lakṣyate /",
    "GSP27moksop_u:4904": " cinmātratvaṃ parākāśe tathā cetyakalāṃ vinā //MU_3,10.23//",
    "GSP27moksop_u:4905": " tasmāc cid apy acidrūpā cetyariktatayātmani /",
    "GSP27moksop_u:4906": " jagattā tādṛśy eveyaṃ tādṛṅmātrātmatāvaśā //MU_3,10.24//",
    "GSP27moksop_u:4907": " rūpālokamanaskārās tanmayā eva netarat /",
    "GSP27moksop_u:4908": " yathāsthitam ato viśvaṃ suṣuptaṃ turyam eva vā //MU_3,10.25//",
    "GSP27moksop_u:4909": " tena yogī suṣuptātmā vyavahāry api śāntadhīḥ /",
    "GSP27moksop_u:4910": " āste brahma nirābhāsaṃ sarvabhāsāṃ samudgakam //MU_3,10.26//",
    "GSP27moksop_u:4911": " ākāriṇi yathā saumye sthitas toye dravakramaḥ /",
    "GSP27moksop_u:4912": " anākṛtau tathā viśvaṃ sthitaṃ tatsadṛśaṃ pare //MU_3,10.27//",
    "GSP27moksop_u:4913": " pūrṇāt pūrṇaṃ prasarati nirākārān nirākṛti /",
    "GSP27moksop_u:4914": " brahmaṇo viśvam ābhātaṃ tad viśvārthavivarjitam //MU_3,10.28//",
    "GSP27moksop_u:4915": " pūrṇāt pūrṇaṃ prasarati saṃsthitaṃ pūrṇam eva tat /",
    "GSP27moksop_u:4916": " ato viśvam anutpannaṃ yac cotpannaṃ tad eva tat //MU_3,10.29//",
    "GSP27moksop_u:4917": " cetyāsambhavatas tasmin pade keva cidarthatā /",
    "GSP27moksop_u:4918": " āsvādakāsambhavato marice keva tīkṣṇatā //MU_3,10.30//",
    "GSP27moksop_u:4919": " satyeveyam asatyaiva citeś cittoditā pare /",
    "GSP27moksop_u:4920": " abhāvāt pratibimbasya pratibimbārhatā kutaḥ //MU_3,10.31//",
    "GSP27moksop_u:4921": " paramāṇor api paraṃ tad aṇīyo 'py aṇīyasaḥ /",
    "GSP27moksop_u:4922": " śuddhaṃ sūkṣmaṃ paraṃ śāntaṃ tad ākāśodarād api //MU_3,10.32//",
    "GSP27moksop_u:4923": " dikkālādyanavacchinnarūpatvād ativistṛtam /",
    "GSP27moksop_u:4924": " tad anādyantam ābhāsaṃ bhāsanīyavivarjitam //MU_3,10.33//",
    "GSP27moksop_u:4925": " cidrūpam eva no yatra labhyate tatra jīvatā /",
    "GSP27moksop_u:4926": " kathaṃ syāc cittatākārā vāsanānilarūpiṇī //MU_3,10.34//",
    "GSP27moksop_u:4927": " cidrūpānudayād eva tatra nāsty eva jīvatā /",
    "GSP27moksop_u:4928": " na buddhitā na cittatvaṃ nendriyatvaṃ na vāsanāḥ //MU_3,10.35//",
    "GSP27moksop_u:4929": " evaṃ sthitaṃ layārambhapūrṇam apy ajaraṃ padam /",
    "GSP27moksop_u:4930": " asmaddṛṣṭyā sthitaṃ śāntaṃ śūnyam ākāśato 'dhikam //MU_3,10.36//",
    "GSP27moksop_u:4931": " rāmaḥ:",
    "GSP27moksop_u:4932": " paramārthasya kiṃ rūpaṃ tasyānantacidākṛteḥ /",
    "GSP27moksop_u:4933": " punar etat samācakṣva nipuṇaṃ bodhavṛddhaye //MU_3,10.37//",
    "GSP27moksop_u:4934": " vasiṣṭhaḥ:",
    "GSP27moksop_u:4935": " mahāpralayasampattau sarvakāraṇakāraṇam /",
    "GSP27moksop_u:4936": " śiṣyate yat paraṃ brahma tad idaṃ varṇyate śṛṇu //MU_3,10.38//",
    "GSP27moksop_u:4937": " nāśayitvā svam ātmānaṃ manaso vṛttisaṅkṣaye /",
    "GSP27moksop_u:4938": " yad rūpaṃ yad anākhyeyaṃ tad rūpaṃ tasya vastunaḥ //MU_3,10.39//",
    "GSP27moksop_u:4939": " nāsti dṛśyaṃ jagad draṣṭā dṛśyābhāvād vilīnavat /",
    "GSP27moksop_u:4940": " bhātīti bhāsanaṃ yat syāt tad rūpaṃ tasya vastunaḥ //MU_3,10.40//",
    "GSP27moksop_u:4941": " citer jīvasvabhāvo yo yadi cetyonmukho vapuḥ /",
    "GSP27moksop_u:4942": " cinmātraṃ vimalaṃ śāntaṃ yat tat kāraṇakāraṇam //MU_3,10.41//",
    "GSP27moksop_u:4943": " aṅguṣṭhasyātha vāṅgulyā vātādyasparśane sati /",
    "GSP27moksop_u:4944": " jīvataś cetaso rūpaṃ yat tad paramam ātmanaḥ //MU_3,10.42//",
    "GSP27moksop_u:4945": " asvapnāyā anantāyā ajaḍāyā ghanasthiteḥ /",
    "GSP27moksop_u:4946": " yad rūpaṃ ciracintāyās tat tadānagha śiṣyate //MU_3,10.43//",
    "GSP27moksop_u:4947": " yad vyomno hṛdayaṃ yad vā śilāyāḥ pavanasya ca /",
    "GSP27moksop_u:4948": " tasyācetyasya cidvyomnas tad rūpaṃ paramātmanaḥ //MU_3,10.44//",
    "GSP27moksop_u:4949": " acetyasyāmanaskasya jīvato yā kriyāvataḥ /",
    "GSP27moksop_u:4950": " syāt sthitis sā parā śāntā sattā tasyādyavastunaḥ //MU_3,10.45//",
    "GSP27moksop_u:4951": " citprakāśasya yan madhyaṃ prakāśasya ghanasya vā /",
    "GSP27moksop_u:4952": " darśanasya ca yan madhyaṃ tad rūpaṃ paramātmanaḥ //MU_3,10.46//",
    "GSP27moksop_u:4953": " vedanasya prakāśasya dṛśyasya tamasas tathā /",
    "GSP27moksop_u:4954": " vedanaṃ yad anādyantaṃ tad rūpaṃ paramātmanaḥ //MU_3,10.47//",
    "GSP27moksop_u:4955": " yato jagad udetīva nityānuditarūpy api /",
    "GSP27moksop_u:4956": " vibhinnavad ivābhinnaṃ tad rūpaṃ pāramātmanaḥ //MU_3,10.48//",
    "GSP27moksop_u:4957": " vyavahāraparasyāpi yat pāṣāṇavad āsanam /",
    "GSP27moksop_u:4958": " avyomna eva vyomatvaṃ tad rūpaṃ pāramātmikam //MU_3,10.49//",
    "GSP27moksop_u:4959": " vedyavedanavettṛtvarūpatrayam idaṃ punaḥ /",
    "GSP27moksop_u:4960": " yatrodety astam āyāti tat tat paramam uttamam //MU_3,10.50//",
    "GSP27moksop_u:4961": " vedyavedanavettṛtvaṃ yatredaṃ pratibimbati /",
    "GSP27moksop_u:4962": " abuddhyādau mahādarśe tad rūpaṃ paramaṃ smṛtam //MU_3,10.51//",
    "GSP27moksop_u:4963": " manaṣṣaṣṭhendriyonmuktaṃ yad rūpaṃ syān mahāciteḥ /",
    "GSP27moksop_u:4964": " jaṅgame sthāvare vāpi tat sargānte 'vaśiṣyate //MU_3,10.52//",
    "GSP27moksop_u:4965": " sthāvarāṇāṃ hi yad rūpaṃ tac ced bodhamayaṃ bhavet /",
    "GSP27moksop_u:4966": " manobuddhyādinirmuktaṃ tat pareṇa samaṃ bhavet //MU_3,10.53//",
    "GSP27moksop_u:4967": " brahmārkaviṣṇuharaśakrasadāśivādiśāntau śivaṃ paramam etad ihaikam āste /",
    "GSP27moksop_u:4968": " śiṣṭaṃ pradiṣṭam avinaṣṭam akaṣṭam iṣṭaṃ miśraṃ na miśram aṇunāśritam āśritena //MU_3,10.54//",
    "GSP27moksop_u:4969": " mahākalpāntāvaśiṣṭaparamārthavarṇanaṃ nāma sargaḥ",
    "GSP27moksop_u:4970": " ekādaśas sargaḥ",
    "GSP27moksop_u:4971": " rāmaḥ:",
    "GSP27moksop_u:4972": " itthaṃrūpam idaṃ dṛśyaṃ jagan nāmāsti bhāsuram /",
    "GSP27moksop_u:4973": " mahāpralayasampattau bho brahman kva nu gacchati //MU_3,11.1//",
    "GSP27moksop_u:4974": " vasiṣṭhaḥ:",
    "GSP27moksop_u:4975": " kuta āyāti kīdṛg vā vandhyāputraḥ kva gacchati /",
    "GSP27moksop_u:4976": " kva yāti kuta āyāti vada vā vyomakānanam //MU_3,11.2//",
    "GSP27moksop_u:4977": " rāmaḥ:",
    "GSP27moksop_u:4978": " vandhyāputro vyomavanaṃ naivāsti na bhaviṣyati /",
    "GSP27moksop_u:4979": " kīdṛśī dṛśyatā tasya kīdṛśī tasya nāstitā //MU_3,11.3//",
    "GSP27moksop_u:4980": " vasiṣṭhaḥ:",
    "GSP27moksop_u:4981": " vandhyāputravyomavane yathā na staḥ kadācana /",
    "GSP27moksop_u:4982": " jagadādy akhilaṃ dṛśyaṃ tathā nāsti kadācana //MU_3,11.4//",
    "GSP27moksop_u:4983": " na cotpannaṃ na ca dhvaṃsi yat kilādau na vidyate /",
    "GSP27moksop_u:4984": " utpattiḥ kīdṛśī tasya nāśaśabdasya kā kathā //MU_3,11.5//",
    "GSP27moksop_u:4985": " rāmaḥ:",
    "GSP27moksop_u:4986": " vandhyāputranabhovṛkṣakalpanā tāvad asti hi /",
    "GSP27moksop_u:4987": " sā yathā nāśajanmādyā tathaivedaṃ na kiṃ bhavet //MU_3,11.6//",
    "GSP27moksop_u:4988": " vasiṣṭhaḥ:",
    "GSP27moksop_u:4989": " phullasyātulabhus samyag ālakaiḥ kuru kolanam /",
    "GSP27moksop_u:4990": " niranvayā yathaivoktir jagatsattā tathaiva hi //MU_3,11.7//",
    "GSP27moksop_u:4991": " yathā sauvarṇakaṭake dṛśyamānam api sphuṭam /",
    "GSP27moksop_u:4992": " kaṭakatvaṃ tu nāsty eva jagattvaṃ tu tathā pare //MU_3,11.8//",
    "GSP27moksop_u:4993": " ākāśe ca yathā nāsti śūnyatvaṃ vyatirekavat /",
    "GSP27moksop_u:4994": " jagattvaṃ brahmaṇi tathā nāsty evāpy upalabdhimat //MU_3,11.9//",
    "GSP27moksop_u:4995": " kajjalān na yathā kārṣṇyaṃ śaityaṃ ca na yathā himāt /",
    "GSP27moksop_u:4996": " pṛthag eva bhaved buddhaṃ jagan nāsti pare pade //MU_3,11.10//",
    "GSP27moksop_u:4997": " yathā ca śaityaṃ śaśino na himād vyatiricyate /",
    "GSP27moksop_u:4998": " brahmaṇo na tathā sargo vidyate vyatirekavān //MU_3,11.11//",
    "GSP27moksop_u:4999": " marunadyāṃ yathā toyaṃ dvitīyendau yathendutā /",
    "GSP27moksop_u:5000": " nāsty evaivaṃ jagan nāsti dṛṣṭam apy amalātmani //MU_3,11.12//",
    "GSP27moksop_u:5001": " saṃvidvilocanāloko bhāty ayaṃ saṃvidambare /",
    "GSP27moksop_u:5002": " jagadākhye 'male vyomni dṛṣṭimuktāvalī yathā //MU_3,11.13//",
    "GSP27moksop_u:5003": " cidākāśe cidākāśaś cittvād yaḥ kacati svayam /",
    "GSP27moksop_u:5004": " tad eva tena rūpaṃ svaṃ jagad ity avabudhyate //MU_3,11.14//",
    "GSP27moksop_u:5005": " ādāv eva hi yan nāsti kāraṇāsambhavāt svayam /",
    "GSP27moksop_u:5006": " vartamāne 'pi tan nāsti nāśas syāt tatra kīdṛśaḥ //MU_3,11.15//",
    "GSP27moksop_u:5007": " kvāsambhavadbhūtajāḍyaṃ pṛṭhvyāder jaḍavastunaḥ /",
    "GSP27moksop_u:5008": " kāraṇaṃ bhavituṃ śaktaṃ chāyāyā ātapo yathā //MU_3,11.16//",
    "GSP27moksop_u:5009": " kāraṇābhāvataḥ kāryaṃ nedaṃ tat kiñcanoditam /",
    "GSP27moksop_u:5010": " yat tatkāraṇam evāsti tad evettham avasthitam //MU_3,11.17//",
    "GSP27moksop_u:5011": " ajātam eva yad bhāti saṃvido bhānam eva tat /",
    "GSP27moksop_u:5012": " yaj jagad dṛśyate svapne saṃvitkacanam eva tat //MU_3,11.18//",
    "GSP27moksop_u:5013": " saṃvitkacanam evāntar yathā svapnajagadbhramaḥ /",
    "GSP27moksop_u:5014": " sargādau brahmaṇi tathā jagatkacanam ātatam //MU_3,11.19//",
    "GSP27moksop_u:5015": " yad idaṃ dṛśyate kiñcit tat sad evātmani sthitam /",
    "GSP27moksop_u:5016": " nāstam eti na codeti jagat kiñcit kadācana //MU_3,11.20//",
    "GSP27moksop_u:5017": " yathā dravatvaṃ salilaṃ spandatvaṃ pavano yathā /",
    "GSP27moksop_u:5018": " yathā prakāśa ābhāso brahmaiva trijagat tathā //MU_3,11.21//",
    "GSP27moksop_u:5019": " yathā puram ivāste 'ntar vid eva svapnasaṃvidi /",
    "GSP27moksop_u:5020": " tathā jagad ivābhāti svātmaiva paramātmani //MU_3,11.22//",
    "GSP27moksop_u:5021": " rāmaḥ:",
    "GSP27moksop_u:5022": " evaṃ cet tat kathaṃ brahman sughanapratyayaṃ vada /",
    "GSP27moksop_u:5023": " idaṃ dṛśyaviṣaṃ jātam asatsvapnānubhūtivat //MU_3,11.23//",
    "GSP27moksop_u:5024": " [vasiṣṭhaḥ:]",
    "GSP27moksop_u:5025": " sati dṛśye kila draṣṭā sati draṣṭari dṛśyatā /",
    "GSP27moksop_u:5026": " ekasattve dvayor bandho muktir ekakṣaye dvayoḥ //MU_3,11.24//",
    "GSP27moksop_u:5027": " atyantāsambhavo yāvad buddho dṛśyasya nākṣayaḥ /",
    "GSP27moksop_u:5028": " tāvad draṣṭur adraṣṭṛtvaṃ na sambhavati mokṣadam //MU_3,11.25//",
    "GSP27moksop_u:5029": " dṛśyaṃ cet sambhavaty ādau paścāt kṣayam upāgatam /",
    "GSP27moksop_u:5030": " tad dṛśyasmaraṇānartharūpo bandho na śāmyati //MU_3,11.26//",
    "GSP27moksop_u:5031": " yatra kvacana saṃsthasya svādarśasyeva cidgateḥ /",
    "GSP27moksop_u:5032": " pratibimbo lagaty eva sargasmṛtimayo hy ayam //MU_3,11.27//",
    "GSP27moksop_u:5033": " ādāv eva hi notpannaṃ dṛśyaṃ nāsty eva cet svayam /",
    "GSP27moksop_u:5034": " draṣṭṛdṛśyabhramābhāvāt tat sambhavati muktatā //MU_3,11.28//",
    "GSP27moksop_u:5035": " [rāmaḥ:]",
    "GSP27moksop_u:5036": " tasmād asambhavanmukter mama protsārya yuktitaḥ /",
    "GSP27moksop_u:5037": " atyantāsambhavaṃ dṛśye kathayātmavidāṃ vara //MU_3,11.29//",
    "GSP27moksop_u:5038": " vasiṣṭhaḥ:",
    "GSP27moksop_u:5039": " asad eva yathā bhāti jagatsargātmakaṃ tathā /",
    "GSP27moksop_u:5040": " śṛṇv ahaṃ kathayā rāma dīrghayā kathayāmi te //MU_3,11.30//",
    "GSP27moksop_u:5041": " vyavasāyakathāvākyair yāvat tan nānuvarṇitam /",
    "GSP27moksop_u:5042": " na viśrāmyati te tāvad dhṛdi pāṃsur yathā hrade //MU_3,11.31//",
    "GSP27moksop_u:5043": " atyantābhāvam asyās tvaṃ jagatsargabhramasthiteḥ /",
    "GSP27moksop_u:5044": " buddhvaikadhyānaniṣṭhātmā vyavahāraṃ kariṣyasi //MU_3,11.32//",
    "GSP27moksop_u:5045": " bhāvābhāvagrahotsargasthūlasūkṣmacalācalāḥ /",
    "GSP27moksop_u:5046": " dṛśas tvā vedhayiṣyanti na mahādrim iveṣavaḥ //MU_3,11.33//",
    "GSP27moksop_u:5047": " sa eṣo 'sty eka evātmā na dvitīyāsti kalpanā /",
    "GSP27moksop_u:5048": " jagad atra yathotpannaṃ tat te vakṣyāmi rāghava //MU_3,11.34//",
    "GSP27moksop_u:5049": " tasmād imāni sakalāni vijṛmbhitāni yo hīdam aṅga sakale sakalaṃ mahātmā /",
    "GSP27moksop_u:5050": " rūpāvalokanamanomananaprakāśakośāspadaṃ svayam udeti ca līyate ca //MU_3,11.35//",
    "GSP27moksop_u:5051": " paramārthavarṇanaṃ nāma sargaḥ",
    "GSP27moksop_u:5052": " dvādaśas sargaḥ",
    "GSP27moksop_u:5053": " vasiṣṭhaḥ:",
    "GSP27moksop_u:5054": " etasmāt paramāc chāntāt padāt paramapāvanāt /",
    "GSP27moksop_u:5055": " yathedam utthitaṃ viśvaṃ tac chṛṇūttamayā dhiyā //MU_3,12.1//",
    "GSP27moksop_u:5056": " suṣuptaṃ svapnavad bhāti bhāti brahmaiva sargavat /",
    "GSP27moksop_u:5057": " sarvam ekaṃ ca tac chāntaṃ tatra tāvat kramaṃ śṛṇu //MU_3,12.2//",
    "GSP27moksop_u:5058": " tasyānantaprakāśātmarūpasyātatacinmaṇeḥ /",
    "GSP27moksop_u:5059": " sattāmātrātma kacanaṃ yad ajasraṃ svabhāvataḥ //MU_3,12.3//",
    "GSP27moksop_u:5060": " tad ātmani svayaṃ kiñcic cetyatām iva gacchati /",
    "GSP27moksop_u:5061": " agṛhītārthakaṃ saṃvidīhāmarśanasūcakam //MU_3,12.4//",
    "GSP27moksop_u:5062": " bhāvināmārthakalanaiḥ kiñcidūhitarūpakam /",
    "GSP27moksop_u:5063": " ākāśād aṇu śuddhaṃ ca sarvasmin bhāvibodhanam //MU_3,12.5//",
    "GSP27moksop_u:5064": " tatas sā paramā sattā satītaś cetanonmukhī /",
    "GSP27moksop_u:5065": " cinnāmayogyā bhavati kiñcillabhyatayā tayā //MU_3,12.6//",
    "GSP27moksop_u:5066": " ghanasaṃvedanāt paścād bhāvijīvādināmikā /",
    "GSP27moksop_u:5067": " sā bhavaty ātmakalanā yadā yāntī parāt padāt //MU_3,12.7//",
    "GSP27moksop_u:5068": " svataikabhāvanāmātrasārā saṃsaraṇonmukhī /",
    "GSP27moksop_u:5069": " tadā vastusvabhāvena tanvas tiṣṭhanti tām imāḥ //MU_3,12.8//",
    "GSP27moksop_u:5070": " samanantaram etasyāḥ khasattodeti śūnyatā /",
    "GSP27moksop_u:5071": " śabdādiguṇabījaṃ sā bhaviṣyadabhidhārthadā //MU_3,12.9//",
    "GSP27moksop_u:5072": " ahantodeti tadanu saha vai kālasattayā /",
    "GSP27moksop_u:5073": " bhaviṣyadabhidhārthe te bījaṃ mukhyaṃ jagatsthiteḥ //MU_3,12.10//",
    "GSP27moksop_u:5074": " tasyāś śakteḥ parāyās tu svasaṃvedanamātrakam /",
    "GSP27moksop_u:5075": " etaj jālam asadrūpaṃ sad ivodeti visphurat //MU_3,12.11//",
    "GSP27moksop_u:5076": " evamprāyātmikā sā cid bījaṃ saṅkalpaśākhinaḥ /",
    "GSP27moksop_u:5077": " tatrāpy ahaṅkārakaras sa tatspandatayā marut //MU_3,12.12//",
    "GSP27moksop_u:5078": " cid ahantāvatī vyomaśabdatanmātrabhāvanāt /",
    "GSP27moksop_u:5079": " svato ghanībhūya śanaiḥ khatanmātraṃ bhavaty alam //MU_3,12.13//",
    "GSP27moksop_u:5080": " bhāvināmārtharūpaṃ tad bījaṃ śabdaughaśākhinaḥ /",
    "GSP27moksop_u:5081": " padavākyapramāṇāḍhyavedavṛndavikāri tat //MU_3,12.14//",
    "GSP27moksop_u:5082": " tasmād udeṣyaty akhilā jagacchrīś śabdarūpiṇaḥ /",
    "GSP27moksop_u:5083": " śabdaughanirmitārthaughapariṇāmavisāriṇī //MU_3,12.15//",
    "GSP27moksop_u:5084": " cid evamparivārā sā jīvaśabdena kathyate /",
    "GSP27moksop_u:5085": " bhāviśabdārthajālena bījaṃ bhūtaughaśākhinaḥ //MU_3,12.16//",
    "GSP27moksop_u:5086": " caturdaśavidhaṃ bhūtajātam āvalitāmbaram /",
    "GSP27moksop_u:5087": " jagajjaṭharayantraughaṃ prasariṣyati vai tataḥ //MU_3,12.17//",
    "GSP27moksop_u:5088": " asamprāptābhidhāsārā cij jīvatvāt sphuradvapuḥ /",
    "GSP27moksop_u:5089": " yā saiva sparśatanmātraṃ bhāvanād bhavati kṣaṇāt //MU_3,12.18//",
    "GSP27moksop_u:5090": " pavanaskandhavistāraṃ bījaṃ sparśaikaśākhinaḥ /",
    "GSP27moksop_u:5091": " sarvabhūtakriyāspandas tasmāt samprasariṣyati //MU_3,12.19//",
    "GSP27moksop_u:5092": " tatra yaś cidvilāsena prakāśo 'nubhavād bhavet /",
    "GSP27moksop_u:5093": " tejastanmātrakaṃ tattadbhaviṣyadabhidhārthadam //MU_3,12.20//",
    "GSP27moksop_u:5094": " tat sūryādivijṛmbhābhir bījam ālokaśākhinaḥ /",
    "GSP27moksop_u:5095": " tasmād rūpavibhedena saṃsāraḥ prasariṣyati //MU_3,12.21//",
    "GSP27moksop_u:5096": " bhavac caturṇām avatas tatas sata ivāsataḥ /",
    "GSP27moksop_u:5097": " svadanaṃ tasya saṅghasya rasatanmātram ucyate //MU_3,12.22//",
    "GSP27moksop_u:5098": " bhāvivārivilāsātma tad bījaṃ rasaśākhinaḥ /",
    "GSP27moksop_u:5099": " anyo'nyāsvadanenāsmāt saṃsāraḥ prasariṣyati //MU_3,12.23//",
    "GSP27moksop_u:5100": " bhaviṣyadgandhasaṅkalpanāmāsau kalanātmakā /",
    "GSP27moksop_u:5101": " saṅkalpātmā sasaugandhatanmātratvaṃ prayacchati //MU_3,12.24//",
    "GSP27moksop_u:5102": " bhāvibhūgolakatvena bījam ākṛtiśākhinaḥ /",
    "GSP27moksop_u:5103": " sarvādhārātmanas tasmāt saṃsāraḥ prasariṣyati //MU_3,12.25//",
    "GSP27moksop_u:5104": " citā vibhāvyamānāni tanmātrāṇi parasparam /",
    "GSP27moksop_u:5105": " svayaṃ pariṇatāny antar ambunīva nirantaram //MU_3,12.26//",
    "GSP27moksop_u:5106": " tathaitāni vimiśrāṇi viviktāni punar yathā /",
    "GSP27moksop_u:5107": " na śuddhāny upalabhyante sarvanāśāntam eva hi //MU_3,12.27//",
    "GSP27moksop_u:5108": " saṃvittimātrarūpāṇi sthitāni gaganodare /",
    "GSP27moksop_u:5109": " bhavanti vaṭajālāni yathā bījakaṇāntare //MU_3,12.28//",
    "GSP27moksop_u:5110": " prasavaṃ paripaśyanti śataśākhaṃ sphuranti ca /",
    "GSP27moksop_u:5111": " paramāṇvantare mānti kṣaṇāt kalpībhavanti ca //MU_3,12.29//",
    "GSP27moksop_u:5112": " vivartam eva dhāvanti nirvivartāni santi ca /",
    "GSP27moksop_u:5113": " cidveditāni sarvāṇi kṣaṇāt piṇḍībhavanti hi //MU_3,12.30//",
    "GSP27moksop_u:5114": " tanmātragaṇam etat sā svasaṅkalpātmakaṃ citiḥ /",
    "GSP27moksop_u:5115": " vedanāvasare 'ṇvaugham anākāraiva paśyati //MU_3,12.31//",
    "GSP27moksop_u:5116": " bījaṃ jagatsu nanu pañcakamātram asya bījaṃ parā vyavahitā citiśaktir ādyā /",
    "GSP27moksop_u:5117": " tajjaṃ tad eva bhavatīti sadānubhūtaṃ cinmātram ekam ajam ādyam ato jagacchrīḥ //MU_3,12.32//",
    "GSP27moksop_u:5118": " saṃsṛtibījopadeśo nāma sargaḥ",
    "GSP27moksop_u:5119": " trayodaśas sargaḥ",
    "GSP27moksop_u:5120": " vasiṣṭhaḥ:",
    "GSP27moksop_u:5121": " parame brahmaṇi sphāre same samasamasthitau /",
    "GSP27moksop_u:5122": " anutpannanabhastejastamassattādikātmani //MU_3,13.1//",
    "GSP27moksop_u:5123": " pūrvaṃ cetyatvakalanaṃ svacetyāṃśasya cetanāt /",
    "GSP27moksop_u:5124": " udeti cittvakalanaṃ citiśaktitvacetanāt //MU_3,13.2//",
    "GSP27moksop_u:5125": " tato jīvatvakalanaṃ cetyasampoṣacetanāt /",
    "GSP27moksop_u:5126": " tato 'hambhāvakalanaṃ cetyaikaparatāvaśāt //MU_3,13.3//",
    "GSP27moksop_u:5127": " tato buddhitvakalanam ahantāpariṇāmataḥ /",
    "GSP27moksop_u:5128": " etad eva manastādiśabdatanmātrakādimat //MU_3,13.4//",
    "GSP27moksop_u:5129": " aucchūnyād anyatanmātrabhāvanād bhūtarūpiṇaḥ /",
    "GSP27moksop_u:5130": " ayam itthaṃ mahāgulmo jagadādir vilokyate //MU_3,13.5//",
    "GSP27moksop_u:5131": " jhagity eva krameṇeti svapne puram ivākṛtam /",
    "GSP27moksop_u:5132": " mahākāśamahāṭavyām udbhūyodbhūya naśyatām //MU_3,13.6//",
    "GSP27moksop_u:5133": " jagatkarañjakuñjānāṃ bījam etad avāpajam /",
    "GSP27moksop_u:5134": " nāpekṣate kiñcid api kṣitivāryanilādikam //MU_3,13.7//",
    "GSP27moksop_u:5135": " etac cidātmakaṃ paścāt kilorvyādi kariṣyati /",
    "GSP27moksop_u:5136": " svapnasaṃvitpuram iva cinmātrātmakam eva tat //MU_3,13.8//",
    "GSP27moksop_u:5137": " jagadādyaṅkuraṃ yatratatrastham api muñcati /",
    "GSP27moksop_u:5138": " jagataḥ pañcakaṃ bījaṃ pañcakasya cid avyayā //MU_3,13.9//",
    "GSP27moksop_u:5139": " yad bījaṃ tat phalaṃ viddhi tasmād brahmamayaṃ jagat /",
    "GSP27moksop_u:5140": " evam eṣa mahākāśe sargādau pañcako gaṇaḥ //MU_3,13.10//",
    "GSP27moksop_u:5141": " cicchaktyākāśabhūtātmā kalpito 'sti na vāstavaḥ /",
    "GSP27moksop_u:5142": " anenocchūnatām etya yad apīdaṃ vitanyate //MU_3,13.11//",
    "GSP27moksop_u:5143": " tad apy ākāśarūpātma kalanātma na sanmayam /",
    "GSP27moksop_u:5144": " na kvacin nāma tat siddhaṃ yad asiddhena sādhyate //MU_3,13.12//",
    "GSP27moksop_u:5145": " kharūpaṃ yad vikalpātma kathaṃ tat satyatām iyāt /",
    "GSP27moksop_u:5146": " atha cet pañcakaṃ brahma brahmātmakatayā tayā //MU_3,13.13//",
    "GSP27moksop_u:5147": " tat pañcakavidhiprauḍho brahmaiva trijagadbhramaḥ /",
    "GSP27moksop_u:5148": " yathā sphurati sargādāv eṣa pañcakasambhavaḥ //MU_3,13.14//",
    "GSP27moksop_u:5149": " tathaivādyeha bhūtatve yāti kāraṇatāṃ svayam /",
    "GSP27moksop_u:5150": " evaṃ na jāyate kiñcij jagaj jātaṃ ca lakṣyate //MU_3,13.15//",
    "GSP27moksop_u:5151": " svapnasaṅkalpapuravad asat sad anubhūyate /",
    "GSP27moksop_u:5152": " brahmākāśaḥ parākāśo jīvākāśatvam ātmani //MU_3,13.16//",
    "GSP27moksop_u:5153": " iti vetty avadātātmā pṛthvyādīnām asambhavāt /",
    "GSP27moksop_u:5154": " ity eṣa jīvaḥ kathito vyomni khātmā yathoditaḥ //MU_3,13.17//",
    "GSP27moksop_u:5155": " jīvākāśas tv imaṃ dehaṃ yathā vindati tac chṛṇu /",
    "GSP27moksop_u:5156": " jīvākāśaḥ kham evāsau tasmiṃs tu paramāmbare //MU_3,13.18//",
    "GSP27moksop_u:5157": " atra tejaḥkaṇo 'smīti svayaṃ cetati cintayā /",
    "GSP27moksop_u:5158": " tam evocchūnam iva sad bhāvayaty ātmanāmbare //MU_3,13.19//",
    "GSP27moksop_u:5159": " asad eva sadākāraṃ saṅkalpendur yathā śaśam /",
    "GSP27moksop_u:5160": " tam eva bhāvayan draṣṭṛdṛśyarūpatayā sthitaḥ /",
    "GSP27moksop_u:5161": " eka eva dvitām eti svapne svamṛtiboddhṛvat //MU_3,13.20//",
    "GSP27moksop_u:5162": " kiñcit sthaulyam ivādatte tatas tārakatāṃ vidan /",
    "GSP27moksop_u:5163": " yathābhāvitvam atrārthabhāvitāc citsvarūpataḥ //MU_3,13.21//",
    "GSP27moksop_u:5164": " kha eva khātmā satato 'py ayaṃ so 'ham iti svayam /",
    "GSP27moksop_u:5165": " cittvāt pratyayam ādatte svapne tvam iva pānthatām //MU_3,13.22//",
    "GSP27moksop_u:5166": " tārakākāram ākāraṃ bhāvidehābhidhaṃ tataḥ /",
    "GSP27moksop_u:5167": " bhāvayan yāti tadbhāvaṃ cittaṃ cetyārthatām iva //MU_3,13.23//",
    "GSP27moksop_u:5168": " parityajyeva tad bāhyaṃ tatas tārakakoṭare /",
    "GSP27moksop_u:5169": " antar bhāti bahisstho 'pi parvato makure yathā //MU_3,13.24//",
    "GSP27moksop_u:5170": " kūpasaṃsthaṃ yathā dehaṃ samudgakagataṃ ca vā /",
    "GSP27moksop_u:5171": " svapnasaṅkalpayos saṃvid vetty evaṃ jīvako 'ṇuke //MU_3,13.25//",
    "GSP27moksop_u:5172": " kharūpatārakāntasstho jīvo yac cetati svayam /",
    "GSP27moksop_u:5173": " tad etad buddhicittādi jñānasantānarūpakam //MU_3,13.26//",
    "GSP27moksop_u:5174": " jīvākāśas tatas tatra tārakākāśakośagaḥ /",
    "GSP27moksop_u:5175": " prekṣe 'ham iti bhāvena draṣṭuṃ prasaratīva khe //MU_3,13.27//",
    "GSP27moksop_u:5176": " tato randhradvayeneva bhāvibāhyābhidhaṃ punaḥ /",
    "GSP27moksop_u:5177": " yena paśyati tan netrayugmaṃ nāmnā bhaviṣyati //MU_3,13.28//",
    "GSP27moksop_u:5178": " yena spṛśati sāsya tvag yac chṛṇoti śrutis tu sā /",
    "GSP27moksop_u:5179": " yena jighrati tad ghrāṇaṃ sa svam ātmani paśyati //MU_3,13.29//",
    "GSP27moksop_u:5180": " tat tasya svadanaṃ paścād rasanāmnollasiṣyati /",
    "GSP27moksop_u:5181": " yat spandati sa tad vāyuceṣṭāḥ karmendriyavrajam //MU_3,13.30//",
    "GSP27moksop_u:5182": " rūpālokamanaskārajātam ity eva bhāvayan /",
    "GSP27moksop_u:5183": " ātivāhikadehātmā tiṣṭhaty ambaram ambare //MU_3,13.31//",
    "GSP27moksop_u:5184": " evam ucchūnatāṃ tasmin bhāvayaṃs tejasaḥ kaṇe /",
    "GSP27moksop_u:5185": " asatyaṃ satyasaṅkāśaṃ brahmāste jīvaśabdadhṛt //MU_3,13.32//",
    "GSP27moksop_u:5186": " itthaṃ sa jīvaśabdārthakalanākulatāṃ gataḥ /",
    "GSP27moksop_u:5187": " ātivāhikadehātmā cittadehāmbarākṛtiḥ //MU_3,13.33//",
    "GSP27moksop_u:5188": " svakalpanāta ākāram aṇḍasaṃsthaṃ prapaśyati /",
    "GSP27moksop_u:5189": " kaścij jalagataṃ vetti kaścit samrāṭsvarūpiṇam //MU_3,13.34//",
    "GSP27moksop_u:5190": " bhāvibrahmāṇḍakalanaṃ paśyaty anubhavaty api /",
    "GSP27moksop_u:5191": " ātmagarbhagṛhaṃ cittād yathā saṅkalpitātmakaḥ //MU_3,13.35//",
    "GSP27moksop_u:5192": " deśakālakriyādravyakalanāvedanaṃ sa tat /",
    "GSP27moksop_u:5193": " bhāvayañ śabdanirmātā śabdair badhnāti kalpitaiḥ //MU_3,13.36//",
    "GSP27moksop_u:5194": " ātivāhikadeho 'sāv ity asatye jagadbhrame /",
    "GSP27moksop_u:5195": " asatya eva kacati svapneṣūḍḍayanaṃ yathā //MU_3,13.37//",
    "GSP27moksop_u:5196": " ity anudbhūta evāsau svayambhūs svayam utthitaḥ /",
    "GSP27moksop_u:5197": " ātivāhikadehātmā prabhur ādyaḥ prajāpatiḥ //MU_3,13.38//",
    "GSP27moksop_u:5198": " etasminn api sampanne brahmāṇḍākāriṇi bhrame /",
    "GSP27moksop_u:5199": " na kiñcid api sampannaṃ na ca jātaṃ na dṛśyate //MU_3,13.39//",
    "GSP27moksop_u:5200": " tad brahmākāśam ākāśam eva sthitam aśaṅkitam /",
    "GSP27moksop_u:5201": " saṅkalpanagarākāram etat sad api naiva sat //MU_3,13.40//",
    "GSP27moksop_u:5202": " anirmitam anaṅgaṃ ca etad khe citram utthitam /",
    "GSP27moksop_u:5203": " akṛtaṃ cānubhūtaṃ ca na satyaṃ satyavat sthitam //MU_3,13.41//",
    "GSP27moksop_u:5204": " mahākalpe vimuktatvād brahmādīnām asaṃśayam /",
    "GSP27moksop_u:5205": " smṛtir na prāktanī kācit kāraṇaṃ sā svayambhuvaḥ //MU_3,13.42//",
    "GSP27moksop_u:5206": " tena yādṛk svayambhūs syāt tādṛk tajjam idaṃ smṛtam /",
    "GSP27moksop_u:5207": " anādyanubhavas tv itthaṃ ya evāvanitādibhiḥ //MU_3,13.43//",
    "GSP27moksop_u:5208": " svapnānubhūtaṃ pṛthvyādi prabodhe yādṛśaṃ bhavet /",
    "GSP27moksop_u:5209": " smṛtaṃ sad vyomamātrātma sarvadaivedṛśaṃ jagat //MU_3,13.44//",
    "GSP27moksop_u:5210": " yatra yatra yathā toye dravatvaṃ nāma vidyate /",
    "GSP27moksop_u:5211": " tatra tatra tathā nānyas sargo 'sti paramātmani //MU_3,13.45//",
    "GSP27moksop_u:5212": " sṛṣṭir evam iyaṃ prauḍhā sarga evam ayaṃ sthitaḥ /",
    "GSP27moksop_u:5213": " brahmāṇḍaṃ nāma bhāty eva vyomātmaivāpanirmitiḥ //MU_3,13.46//",
    "GSP27moksop_u:5214": " dṛśyam evam idaṃ śāntaṃ khātma nirbhitti nirbhramam /",
    "GSP27moksop_u:5215": " nirādhāraṃ nirādheyam advaitaṃ caikyavarjitam //MU_3,13.47//",
    "GSP27moksop_u:5216": " jagatsaṃvidi jātāyām api jātaṃ na kiñcana /",
    "GSP27moksop_u:5217": " paramākāśam āśūnyam accham eva vyavasthitam //MU_3,13.48//",
    "GSP27moksop_u:5218": " sarvasaṃhārakhe tv āsīd yad eva tad avasthitam /",
    "GSP27moksop_u:5219": " nādheyaṃ tatra nādhāro na ca dṛśyaṃ na draṣṭṛtā //MU_3,13.49//",
    "GSP27moksop_u:5220": " brahmāṇḍaṃ nāsti na brahmā na ca brahmāṇḍikā kvacit /",
    "GSP27moksop_u:5221": " na jagan nāsti jagatī śāntam evākhilaṃ sthitam //MU_3,13.50//",
    "GSP27moksop_u:5222": " brahmaiva kacati svaccham ittham ātmātmanātmani /",
    "GSP27moksop_u:5223": " cittvād dravatvāt salilam ivāvartatayātmani //MU_3,13.51//",
    "GSP27moksop_u:5224": " asad evedam ābhāti sad ivehānubhūyate /",
    "GSP27moksop_u:5225": " vinaśyaty asad evānte svapne svamaraṇaṃ yathā //MU_3,13.52//",
    "GSP27moksop_u:5226": " atha vājasvarūpatvāt sad evedam anāmayam /",
    "GSP27moksop_u:5227": " akhaṇḍitam anādyantaṃ jñānamātrāmbarodaram //MU_3,13.53//",
    "GSP27moksop_u:5228": " ākāśa eva parame prathamaḥ prajeśo nityaṃ svayaṃ kacati śūnyatayā samānaḥ /",
    "GSP27moksop_u:5229": " sa hy ātivāhikavapur na tu bhūtarūpī pṛthvyādi tena na sad asti yadā na jātam //MU_3,13.54//",
    "GSP27moksop_u:5230": " svayambhūtpattivarṇanaṃ nāma sargaḥ",
    "GSP27moksop_u:5231": " caturdaśas sargaḥ",
    "GSP27moksop_u:5232": " vasiṣṭhaḥ:",
    "GSP27moksop_u:5233": " itthaṃ jagadahantādi dṛśyajātaṃ na kiñcana /",
    "GSP27moksop_u:5234": " ajātatvāc ca nāsty eva yac cāsti param eva tat //MU_3,14.1//",
    "GSP27moksop_u:5235": " paramākāśa evāsau jīvatāṃ cetati svayam /",
    "GSP27moksop_u:5236": " nisspandāmbhodhijaṭhare salilaṃ spandatām iva //MU_3,14.2//",
    "GSP27moksop_u:5237": " ākāśarūpam ajahad eva vettīva dṛśyatām /",
    "GSP27moksop_u:5238": " svapnasaṅkalpaśailādāv iva cidvṛttir āntarī //MU_3,14.3//",
    "GSP27moksop_u:5239": " pṛthvyādirahito deho yo virāḍātmano mahān /",
    "GSP27moksop_u:5240": " ātivāhika evāsau cinmātrācchanabhomayaḥ //MU_3,14.4//",
    "GSP27moksop_u:5241": " akṣayasvapnaśailābhas sthirasvapnapuropamaḥ /",
    "GSP27moksop_u:5242": " citrakṛtsthitacittasthacitrasainyasamākṛtiḥ //MU_3,14.5//",
    "GSP27moksop_u:5243": " anikhātamahāstambhaputrikaughasamopamaḥ /",
    "GSP27moksop_u:5244": " brahmākāśe 'nikhātātmā svastambhe sālabhañjikā //MU_3,14.6//",
    "GSP27moksop_u:5245": " ādyaḥ prajāpatiḥ pūrvaṃ svayambhūr iti viśrutaḥ /",
    "GSP27moksop_u:5246": " prāktanānāṃ svakāryāṇām abhāvād apakāraṇaḥ //MU_3,14.7//",
    "GSP27moksop_u:5247": " mahāpralayaparyanteṣv ādyāḥ kila pitāmahāḥ /",
    "GSP27moksop_u:5248": " mucyante sarva evātaḥ prāktanaṃ karma teṣu kim //MU_3,14.8//",
    "GSP27moksop_u:5249": " moktavya eva kuḍyātmā dṛśyo 'dṛśyaś ca saṃsthitaḥ /",
    "GSP27moksop_u:5250": " na ca dṛśyaṃ na ca draṣṭā na sraṣṭā sarvam eva ca //MU_3,14.9//",
    "GSP27moksop_u:5251": " praticchandaḥ padārthānāṃ sarveṣām eṣa eva saḥ /",
    "GSP27moksop_u:5252": " asmād udeti jīvālī dīpālī dīpakād iva //MU_3,14.10//",
    "GSP27moksop_u:5253": " saṅkalpa eva saṅkalpāt kilaiti kṣmādivarjitaḥ /",
    "GSP27moksop_u:5254": " kṣmādimān iva niṣkuḍyas svapnāt svapnāntaraṃ yathā //MU_3,14.11//",
    "GSP27moksop_u:5255": " asmād eva praticchandāj jīvās samprasaranty amī /",
    "GSP27moksop_u:5256": " sahakārikāraṇānām abhāvāc ca sa eva te //MU_3,14.12//",
    "GSP27moksop_u:5257": " sahakārikāraṇānām abhāve kāryakāraṇam /",
    "GSP27moksop_u:5258": " ekam etad ato nānyaḥ parasmāt sargavibhramaḥ //MU_3,14.13//",
    "GSP27moksop_u:5259": " brahmaivādyo virāḍātmā virāḍātmaiva sargatā /",
    "GSP27moksop_u:5260": " jīvākāśas sa evetthaṃ sthitaḥ pṛthvyādy asad yataḥ //MU_3,14.14//",
    "GSP27moksop_u:5261": " rāmaḥ:",
    "GSP27moksop_u:5262": " kiṃ syāt parimito jīvarāśir āho anantakaḥ /",
    "GSP27moksop_u:5263": " āhosvid asty anantātmā jīvapiṇḍo 'calopamaḥ //MU_3,14.15//",
    "GSP27moksop_u:5264": " dhārāḥ payomuca iva śīkarā iva vāridheḥ /",
    "GSP27moksop_u:5265": " kaṇās taptāyasa iva kasmān niryānti jīvakāḥ //MU_3,14.16//",
    "GSP27moksop_u:5266": " iti me bhagavan brūhi jīvajālavinirṇayam /",
    "GSP27moksop_u:5267": " jñātam etan mayā prāyas tad eva prakaṭīkuru //MU_3,14.17//",
    "GSP27moksop_u:5268": " vasiṣṭhaḥ:",
    "GSP27moksop_u:5269": " eka eva na jīvo 'sti rāśīnāṃ sambhavaḥ kutaḥ /",
    "GSP27moksop_u:5270": " śaśaśṛṅgaṃ samuḍḍīya prayātītīva te vacaḥ //MU_3,14.18//",
    "GSP27moksop_u:5271": " na jīvo 'sti na jīvānāṃ rāśayas santi rāghava /",
    "GSP27moksop_u:5272": " na caikaḥ parvataprakhyo jīvapiṇḍo 'sti kaścana //MU_3,14.19//",
    "GSP27moksop_u:5273": " jīvaśabdārthakalanās samastakalanānvitāḥ /",
    "GSP27moksop_u:5274": " na ca kāścana santīti niścayo 'stu tavācalaḥ //MU_3,14.20//",
    "GSP27moksop_u:5275": " śuddhaṃ cinmātram amalaṃ brahmāstīha hi sarvataḥ /",
    "GSP27moksop_u:5276": " tad yathā sarvaśaktitvād vindate yāṃ svayaṃ kalām //MU_3,14.21//",
    "GSP27moksop_u:5277": " cinmātrānukrameṇaiva sampraphultāṃ latām iva /",
    "GSP27moksop_u:5278": " nanu mūrtām amūrtāṃ vā tām evāśu prapaśyati //MU_3,14.22//",
    "GSP27moksop_u:5279": " jīvo buddhiḥ kriyāspando mano dvitvaikyam ity api /",
    "GSP27moksop_u:5280": " svasattāṃ prakacantīṃ tāṃ niyojayati vedane //MU_3,14.23//",
    "GSP27moksop_u:5281": " sābuddhaivaṃ bhavaty eva bhaved brahmaiva bodhataḥ /",
    "GSP27moksop_u:5282": " abodhaḥ prekṣayā yāti nāśaṃ na tu sa budhyate //MU_3,14.24//",
    "GSP27moksop_u:5283": " yathāndhakāro dīpena prekṣyamāṇaḥ praṇaśyati /",
    "GSP27moksop_u:5284": " na cāsya jñāyate tattvam abodhasyaivam eva hi //MU_3,14.25//",
    "GSP27moksop_u:5285": " evaṃ brahmaiva jīvātmā nirvibhāgo nirantaraḥ /",
    "GSP27moksop_u:5286": " sarvaśaktir anādyantaṃ mahācitsārarūpadhṛt //MU_3,14.26//",
    "GSP27moksop_u:5287": " sarvānantatayā tv asya na kācid bhedakalpanā /",
    "GSP27moksop_u:5288": " vidyate yā hi kalanā sā tad evānubhūtitaḥ //MU_3,14.27//",
    "GSP27moksop_u:5289": " rāmaḥ:",
    "GSP27moksop_u:5290": " evam etat kathaṃ brahmann ekajīvecchayākhilāḥ /",
    "GSP27moksop_u:5291": " jagajjīvā na yujyante mahājīvaikatāvaśāt //MU_3,14.28//",
    "GSP27moksop_u:5292": " vasiṣṭhaḥ:",
    "GSP27moksop_u:5293": " mahājīvātma tad brahma sarvaśaktimayātmakam /",
    "GSP27moksop_u:5294": " sthitaṃ yatheccham eveha nirvibhāgaṃ nirantaram //MU_3,14.29//",
    "GSP27moksop_u:5295": " yad evecchati tat tasya bhavaty āśu mahātmanaḥ /",
    "GSP27moksop_u:5296": " pūrvaṃ tu naśyatīcchā ced ato dvitvam udeti tat //MU_3,14.30//",
    "GSP27moksop_u:5297": " paścād dvitvavibhaktānāṃ svaśaktīnāṃ prakalpitaḥ /",
    "GSP27moksop_u:5298": " anenetthaṃ hi bhavatīty evaṃ tena kriyākramaḥ //MU_3,14.31//",
    "GSP27moksop_u:5299": " śaktyādyayā tayā brāhmyā niyamo yaḥ prakalpitaḥ /",
    "GSP27moksop_u:5300": " taṃ vinā nodayo 'nyāsāṃ pradhānecchaiva rohati //MU_3,14.32//",
    "GSP27moksop_u:5301": " yasyā jīvābhidhānāyāś śaktyā yecchā phalaty asau /",
    "GSP27moksop_u:5302": " pradhānaśaktiniyamānuṣṭhānena vinā tu na //MU_3,14.33//",
    "GSP27moksop_u:5303": " pradhānaśaktiniyamas supratiṣṭho bhaven na cet /",
    "GSP27moksop_u:5304": " tat phalaṃ śaktyaśaktitvān nehitānāṃ kvacid bhavet //MU_3,14.34//",
    "GSP27moksop_u:5305": " evaṃ brahma mahājīvo vidyate 'ntādivarjitaḥ /",
    "GSP27moksop_u:5306": " jīvat koṭimahākoṭībhavaty atha na kiñcana //MU_3,14.35//",
    "GSP27moksop_u:5307": " cetyasaṃvedanāj jīvo bhavaty āyāti saṃsṛtim /",
    "GSP27moksop_u:5308": " tadasaṃvedanād rūpaṃ śamam āyāti saṃsṛteḥ //MU_3,14.36//",
    "GSP27moksop_u:5309": " evaṃ kaniṣṭhajīvānāṃ jyeṣṭhajīvakriyākramaiḥ /",
    "GSP27moksop_u:5310": " samudety ādyajīvatvaṃ tāmrāṇām iva hematā //MU_3,14.37//",
    "GSP27moksop_u:5311": " atrānante parākāśe ittham eṣa gaṇo 'py asan /",
    "GSP27moksop_u:5312": " khātmaiva sann ivodeti ciccamatkaraṇātmakaḥ //MU_3,14.38//",
    "GSP27moksop_u:5313": " svayam eva camatkāro yas samāgamyate citā /",
    "GSP27moksop_u:5314": " bhaviṣyannāmadehādi tad ahambhāvanaṃ viduḥ //MU_3,14.39//",
    "GSP27moksop_u:5315": " cito yas syāc cidālokas tanmayatvād anantakaḥ /",
    "GSP27moksop_u:5316": " sa eṣa bhuvanābhoga iti tasyāḥ prabimbati //MU_3,14.40//",
    "GSP27moksop_u:5317": " pariṇāmavikārādiśabdais saiva cid avyayā /",
    "GSP27moksop_u:5318": " tādṛgrūpyād abhedyāpi svaśaktyaiva vibudhyate //MU_3,14.41//",
    "GSP27moksop_u:5319": " avicchinnavilāsātma svato yat svadanaṃ citaḥ /",
    "GSP27moksop_u:5320": " acetyasya prakāśasya jagad ity eva tat sthitam //MU_3,14.42//",
    "GSP27moksop_u:5321": " ākāśād api sūkṣmaiṣā yā śaktir vitatā citaḥ /",
    "GSP27moksop_u:5322": " sā svabhāvata evainām ahantāṃ paripaśyati //MU_3,14.43//",
    "GSP27moksop_u:5323": " ātmany ātmātmanaivāsyā yat prasphurati vārivat /",
    "GSP27moksop_u:5324": " jagadantam ahantāṇuṃ tad evāsau prapaśyati //MU_3,14.44//",
    "GSP27moksop_u:5325": " camatkārakarī cāru yac camatkurute citiḥ /",
    "GSP27moksop_u:5326": " iyaṃ svātmani tasyaiva jagannāma tataṃ kṛtam //MU_3,14.45//",
    "GSP27moksop_u:5327": " citaś cittvam ahaṅkāras saiva rāghava kalpanā /",
    "GSP27moksop_u:5328": " tanmātrādi cid evāto dvitvaikatve kva saṃsthite //MU_3,14.46//",
    "GSP27moksop_u:5329": " jīvahetāv asantyāge tvaṃ cāhaṃ ceti santyaja /",
    "GSP27moksop_u:5330": " śeṣaṃ sadasator madhye bhavety arthātmako bhavet //MU_3,14.47//",
    "GSP27moksop_u:5331": " citā yathādau kalitā svasattā sā tathoditā /",
    "GSP27moksop_u:5332": " abhinnā dṛśyate vyomnas sattāsatte 'tha vedmy aham //MU_3,14.48//",
    "GSP27moksop_u:5333": " citkhaṃ khaṃ jagadīhāḥ khaṃ kham abdhivibudhācalāḥ /",
    "GSP27moksop_u:5334": " khākāraciccamatkārarūpatvān nānyad asti hi //MU_3,14.49//",
    "GSP27moksop_u:5335": " yo yadvilāsas tasmāt sa na kadācana bhidyate /",
    "GSP27moksop_u:5336": " api sāvayavāt tattvāt kaivānavayave kathā //MU_3,14.50//",
    "GSP27moksop_u:5337": " citer nityam acetyāyāś cin nāsty avitatākṛteḥ /",
    "GSP27moksop_u:5338": " yad rūpaṃ jagato rūpaṃ tat tatsphuraṇarūpiṇaḥ //MU_3,14.51//",
    "GSP27moksop_u:5339": " mano buddhir ahaṅkāro bhūtāni girayo diśaḥ /",
    "GSP27moksop_u:5340": " iti paryāyaracanā citas tattvāj jagatsthiteḥ //MU_3,14.52//",
    "GSP27moksop_u:5341": " citaś cittvaṃ jagad viddhi nājagac cittvam asti hi /",
    "GSP27moksop_u:5342": " ajagattvād acic cit syād bhāvābhedāj jagat kutaḥ //MU_3,14.53//",
    "GSP27moksop_u:5343": " citer maricabījasya nijā yāntaś camatkṛtiḥ /",
    "GSP27moksop_u:5344": " saivaiṣā jīvatanmātramātraṃ jagad iti sthitā //MU_3,14.54//",
    "GSP27moksop_u:5345": " cittvāt svaśaktikacanaṃ yad ahambhāvanaṃ citeḥ /",
    "GSP27moksop_u:5346": " jīvas spandātmakarmātmā bhaviṣyadabhidho hy asau //MU_3,14.55//",
    "GSP27moksop_u:5347": " yac cic cittvena kalanaṃ svasampādyābhidhārthadik /",
    "GSP27moksop_u:5348": " vyavacchedavikārais tad bhidyate 'to na vidyate //MU_3,14.56//",
    "GSP27moksop_u:5349": " citspandarūpiṇor asti na bhedaḥ kartṛkarmaṇoḥ /",
    "GSP27moksop_u:5350": " spandamātraṃ bhavet karma sa eva puruṣas smṛtaḥ //MU_3,14.57//",
    "GSP27moksop_u:5351": " jīvaś cittve parispandaḥ puṃsāṃ cittaṃ sa eva ca /",
    "GSP27moksop_u:5352": " manas tv indriyarūpaṃ san nānānānaiva gacchati //MU_3,14.58//",
    "GSP27moksop_u:5353": " śāntāśeṣaviśeṣaṃ hi citprakāśacchaṭā jagat /",
    "GSP27moksop_u:5354": " kāryakāraṇatāditvaṃ tasmād anyan na vidyate //MU_3,14.59//",
    "GSP27moksop_u:5355": " acchedyo 'ham adāhyo 'ham akledyo 'śoṣya eva ca /",
    "GSP27moksop_u:5356": " nityas satatagas sthāṇur acalo 'ham iti sthitam //MU_3,14.60//",
    "GSP27moksop_u:5357": " vivadante yathā hy atra vivadantu tathā bhramaiḥ /",
    "GSP27moksop_u:5358": " bhramanto na vayaṃ tv ete jātā vigatavibhramāḥ //MU_3,14.61//",
    "GSP27moksop_u:5359": " dṛśye mūrte 'jñasaṃrūḍhe vikārādi pṛthag bhavet /",
    "GSP27moksop_u:5360": " nāmūrte tajjñakacite citkhe sadasadātmani //MU_3,14.62//",
    "GSP27moksop_u:5361": " cittaruś cetyarasataś śaktīḥ kālādināmikāḥ /",
    "GSP27moksop_u:5362": " tanoty ākāśaviśadāś cinmadhuśrīs svamañjarīḥ //MU_3,14.63//",
    "GSP27moksop_u:5363": " svayaṃ vicitraṃ sphurati citkarmukam anāhatam /",
    "GSP27moksop_u:5364": " svayaṃ vicitraṃ kacati cidratnam apakāraṇam //MU_3,14.64//",
    "GSP27moksop_u:5365": " svayaṃ vilakṣaṇaspandaś cidvāyur ajaḍātmakaḥ /",
    "GSP27moksop_u:5366": " svayaṃ vicitravalanaṃ cidvāri na nikhātagam //MU_3,14.65//",
    "GSP27moksop_u:5367": " svayaṃ vicitradhātūccaiś cicchṛṅgam apanirmitam /",
    "GSP27moksop_u:5368": " svayaṃ citrarasollāsā cijjyotsnā satatoditā //MU_3,14.66//",
    "GSP27moksop_u:5369": " svayaṃ sadaiva prakaṭaś cidāloko 'malātmakaḥ /",
    "GSP27moksop_u:5370": " svayam astaṅgatevājñe jñe jñānād uditā citiḥ //MU_3,14.67//",
    "GSP27moksop_u:5371": " svayaṃ jaḍeṣu jāḍyena padaṃ sauṣuptam āgatā /",
    "GSP27moksop_u:5372": " svayaṃ spandi tathāspandi cittvāc citimahānabhaḥ //MU_3,14.68//",
    "GSP27moksop_u:5373": " citprakāśaprakāśo hi jagad asti ca nāsti ca /",
    "GSP27moksop_u:5374": " cidākāśaikaśūnyatvaṃ jagad asti ca nāsti ca //MU_3,14.69//",
    "GSP27moksop_u:5375": " cidālokamahārūpaṃ jagad asti ca nāsti ca /",
    "GSP27moksop_u:5376": " cinmārutaghanaspando jagad asti na cāsti ca //MU_3,14.70//",
    "GSP27moksop_u:5377": " cidghanadhvāntakṛṣṇatvaṃ jagad asti ca nāsti ca /",
    "GSP27moksop_u:5378": " cidarkālokadivaso jagad asti na cāsti ca //MU_3,14.71//",
    "GSP27moksop_u:5379": " citkajjalarajaśśailaparamāṇur jagadbhramaḥ /",
    "GSP27moksop_u:5380": " cidagnyauṣṇyaṃ jagallekhā jagac cicchaṅkhaśuklatā //MU_3,14.72//",
    "GSP27moksop_u:5381": " jagac cicchailajaṭharaṃ cijjaladravatā jagat /",
    "GSP27moksop_u:5382": " jagac cidikṣumādhuryaṃ citkṣīrasnigdhatā jagat //MU_3,14.73//",
    "GSP27moksop_u:5383": " jagac ciddhimaśītatvaṃ cijjvālājvalanaṃ jagat /",
    "GSP27moksop_u:5384": " jagac citsarpiṣi sneho vīciś citsarito jagat //MU_3,14.74//",
    "GSP27moksop_u:5385": " jagac citkṣaudramādhuryaṃ jagac citkanakāṅgadam /",
    "GSP27moksop_u:5386": " jagac citpuṣpasaugandhyaṃ cillatāgraphalaṃ jagat //MU_3,14.75//",
    "GSP27moksop_u:5387": " citsattaiva jagatsattā jagatsattaiva cidvapuḥ /",
    "GSP27moksop_u:5388": " atra bhedavikārādi na khe malam iva sthitam //MU_3,14.76//",
    "GSP27moksop_u:5389": " itīdaṃ sanmayatvena sad asad bhuvanatrayam /",
    "GSP27moksop_u:5390": " avikalpyatadātmatvāt sattāsatte tad eva vā //MU_3,14.77//",
    "GSP27moksop_u:5391": " avayavāvayavitāśabdārthau śaśaśṛṅgavat /",
    "GSP27moksop_u:5392": " anubhūtyapalāpāya kalpitau yair dhig astu tān //MU_3,14.78//",
    "GSP27moksop_u:5393": " na vidyate jagad yatra sādridyūrvīnadīśvaram /",
    "GSP27moksop_u:5394": " cidekatvāt prasaṅgas syāt kas tatretaravibhrame //MU_3,14.79//",
    "GSP27moksop_u:5395": " śilāhṛdayapīnāpi svākāśaviśadaiva cit /",
    "GSP27moksop_u:5396": " dhatte 'ntar akhilaṃ śāntaṃ sanniveśaṃ yathā śilā //MU_3,14.80//",
    "GSP27moksop_u:5397": " padārthanikarākāśe tvam ākāśalavopamaḥ /",
    "GSP27moksop_u:5398": " tvattāmattātmatātattāsattollekhā na santi te //MU_3,14.81//",
    "GSP27moksop_u:5399": " pallavāntaralekhaughasanniveśavad ātatam /",
    "GSP27moksop_u:5400": " anyānanyātmakam idaṃ dhatte 'ntaś cit svabhāvataḥ //MU_3,14.82//",
    "GSP27moksop_u:5401": " samastakāraṇaughānāṃ kāraṇādipitāmaham /",
    "GSP27moksop_u:5402": " svabhāvato 'kāraṇātma cittvaṃ viddhy anubhūtitaḥ //MU_3,14.83//",
    "GSP27moksop_u:5403": " na cāsattvam acetyāyāś cito vācāpi sidhyati /",
    "GSP27moksop_u:5404": " yad asti tad udetīti dṛṣṭaṃ bījād ivāṅkuram //MU_3,14.84//",
    "GSP27moksop_u:5405": " gaganam iva suśūnyabhedam asti tribhuvanam aṅga mahācito 'ntar asyāḥ /",
    "GSP27moksop_u:5406": " paramapadamayaṃ samastadṛśyaṃ tv idam iti niścayavān bhavānubhūteḥ //MU_3,14.85//",
    "GSP27moksop_u:5407": " vālmīkiḥ:",
    "GSP27moksop_u:5408": " ity uktavaty atha munau divaso jagāma sāyantanāya vidhaye 'stam ino jagāma /",
    "GSP27moksop_u:5409": " snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_3,14.86//",
    "GSP27moksop_u:5410": " brahmatvapratipādanaṃ nāma sargaḥ",
    "GSP27moksop_u:5411": " pañcadaśas sargaḥ",
    "GSP27moksop_u:5412": " vasiṣṭhaḥ:",
    "GSP27moksop_u:5413": " jagad ākāśam evedaṃ yathā hi vyomni mauktikam /",
    "GSP27moksop_u:5414": " vimale bhāti khātmaiva jagac cidgagane tathā //MU_3,15.1//",
    "GSP27moksop_u:5415": " anutkīrṇaiva bhātīva trijagatsālabhañjikā /",
    "GSP27moksop_u:5416": " citstambhe na ca sotkīrṇā na cotkartātra vidyate //MU_3,15.2//",
    "GSP27moksop_u:5417": " samudre 'ntar jalāspandās svabhāvād acyutā api /",
    "GSP27moksop_u:5418": " vidi vedyā bhavantīva pare dṛśyavidas tathā //MU_3,15.3//",
    "GSP27moksop_u:5419": " jalāntargatasūryābhājālakāracanāny api /",
    "GSP27moksop_u:5420": " jagadbhānaṃ prati sthūlāny aṇuṃ prati yathācalāḥ //MU_3,15.4//",
    "GSP27moksop_u:5421": " jagadbhānam abhānābhaṃ brahmaṇo 'vyatirekataḥ /",
    "GSP27moksop_u:5422": " jalasūryāṃśujālaṃ tu vyatirekānubhūtidam //MU_3,15.5//",
    "GSP27moksop_u:5423": " anubhūtāny apīmāni jagati vyomarūpiṇi /",
    "GSP27moksop_u:5424": " pṛthvyādīni na santy eva svapnasaṅkalpayor iva //MU_3,15.6//",
    "GSP27moksop_u:5425": " piṇḍagrahe sad ity asmin vijñānākāśarūpiṇi /",
    "GSP27moksop_u:5426": " marunadyāṃ jalam iva na sambhavati kutracit //MU_3,15.7//",
    "GSP27moksop_u:5427": " jagaty apiṇḍagrāhe 'smin gandharvanagaropame /",
    "GSP27moksop_u:5428": " marau sarid ivābhāti dṛśyatā bhrāntirūpiṇī //MU_3,15.8//",
    "GSP27moksop_u:5429": " svapnādriṇeva jagatā tulādeśau na kaucana /",
    "GSP27moksop_u:5430": " pūritau kalanonmuktā dṛśyaśrīr vyoma kevalam //MU_3,15.9//",
    "GSP27moksop_u:5431": " varjayitvājñavijñātajagacchabdārthabhāvanam /",
    "GSP27moksop_u:5432": " jagadbrahmakhaśabdānām arthe nāsty eva bhinnatā //MU_3,15.10//",
    "GSP27moksop_u:5433": " idaṃ tv acetyacinmātrabhānor bhānaṃ nabhaḥ prati /",
    "GSP27moksop_u:5434": " tathā sūkṣmaṃ yathā meghaṃ prati saṅkalpavāridaḥ //MU_3,15.11//",
    "GSP27moksop_u:5435": " yathā svapnapuraṃ svacchaṃ jāgratpuravaraṃ prati /",
    "GSP27moksop_u:5436": " tathā jagad idaṃ svacchaṃ saṅkalpitajagat prati //MU_3,15.12//",
    "GSP27moksop_u:5437": " tasmād acetyacidrūpaṃ jagad vyomaiva kevalam /",
    "GSP27moksop_u:5438": " śūnyau vyomajagacchabdau paryāyau viddhi cinmayau //MU_3,15.13//",
    "GSP27moksop_u:5439": " tasmān na kiñcid utpannaṃ jagadādīha dṛśyakam /",
    "GSP27moksop_u:5440": " anākhyam anabhivyaktaṃ yathāsthitam avasthitam //MU_3,15.14//",
    "GSP27moksop_u:5441": " jagad eva mahākāśaṃ cidākāśam abhittimat /",
    "GSP27moksop_u:5442": " tad deśasyāṇumātrasya tulāyāś cāprapūrakam //MU_3,15.15//",
    "GSP27moksop_u:5443": " ākāśarūpam evācchaṃ piṇḍagrahavivarjitam /",
    "GSP27moksop_u:5444": " vyomni vyomamayaṃ citraṃ saṅkalpapuravat sthitam //MU_3,15.16//",
    "GSP27moksop_u:5445": " atredaṃ maṇḍapākhyānaṃ śṛṇu śravaṇabhūṣaṇam /",
    "GSP27moksop_u:5446": " nissandeho yathaiṣo 'rthaś citte viśrāntim eti te //MU_3,15.17//",
    "GSP27moksop_u:5447": " rāmaḥ:",
    "GSP27moksop_u:5448": " sadbodhavṛddhaye brahman samāsena vadāśu me /",
    "GSP27moksop_u:5449": " maṇḍapākhyānam akhilaṃ yena bodho vivardhate //MU_3,15.18//",
    "GSP27moksop_u:5450": " vasiṣṭhaḥ:",
    "GSP27moksop_u:5451": " abhūd asmin mahīpīṭhe kulapadmo vikāsavān /",
    "GSP27moksop_u:5452": " padmo nāma nṛpaś śrīmān bahuputro 'tikośavān //MU_3,15.19//",
    "GSP27moksop_u:5453": " maryādāpālane 'mbhodhir dviṣattimirabhāskaraḥ /",
    "GSP27moksop_u:5454": " kāntākumudinīcandro doṣatṛṇahutāśanaḥ //MU_3,15.20//",
    "GSP27moksop_u:5455": " merur vibudhavṛndānāṃ yaśaścandrodbhavārṇavaḥ /",
    "GSP27moksop_u:5456": " saras sadguṇahaṃsānāṃ kalākamalabhāskaraḥ //MU_3,15.21//",
    "GSP27moksop_u:5457": " śātravāmbhodapavano mānamātaṅgakesarī /",
    "GSP27moksop_u:5458": " samastavidyādayitas sarvāścaryaguṇākaraḥ //MU_3,15.22//",
    "GSP27moksop_u:5459": " śūrārisāgarakṣobhavilasanmandarācalaḥ /",
    "GSP27moksop_u:5460": " vilāsapuṣpaughamadhus saubhāgyakusumāyudhaḥ //MU_3,15.23//",
    "GSP27moksop_u:5461": " līlālatālāsyamarut sāhasotsavakeśavaḥ /",
    "GSP27moksop_u:5462": " saujanyakairavaśaśī durlīlālatikānalaḥ //MU_3,15.24//",
    "GSP27moksop_u:5463": " tasyāsīt subhagā bhāryā līlā nāma vilāsinī /",
    "GSP27moksop_u:5464": " sarvasaubhāgyavalitā kamalevoditāvanau //MU_3,15.25//",
    "GSP27moksop_u:5465": " sarvasampattilalitā līlāmadhurabhāṣiṇī /",
    "GSP27moksop_u:5466": " sānandamandavalitā dvitīyendūdayasmitā //MU_3,15.26//",
    "GSP27moksop_u:5467": " alakālimanohārivadanāmbhojaśālinī /",
    "GSP27moksop_u:5468": " śītāṅgī karṇikāgaurī jaṅgameva sarojinī //MU_3,15.27//",
    "GSP27moksop_u:5469": " latāvilāsakundaughahāsinī rasaśālinī /",
    "GSP27moksop_u:5470": " pravālahastā puṣpāḍhyā madhuśrīr iva dehinī //MU_3,15.28//",
    "GSP27moksop_u:5471": " avadātatanuḥ puṇyā janatāhlādadāyinī /",
    "GSP27moksop_u:5472": " gaṅgeva gāṃ gatā devanadī haṃsavilāsinī //MU_3,15.29//",
    "GSP27moksop_u:5473": " tasya bhūtalapuṣpeṣos sakalāhlādadāyinaḥ /",
    "GSP27moksop_u:5474": " paricaryāṃ ciraṃ kartum anyā ratir ivoditā //MU_3,15.30//",
    "GSP27moksop_u:5475": " udvigne prodvignā muditā mudite samākulākulite /",
    "GSP27moksop_u:5476": " pratibimbasamā kāntā saṅkruddhe kevalaṃ bhītā //MU_3,15.31//",
    "GSP27moksop_u:5477": " jagaty ākāśapratipādanāya maṇḍapopākhyāne rājavarṇanaṃ nāma sargaḥ",
    "GSP27moksop_u:5478": " ṣoḍaśas sargaḥ",
    "GSP27moksop_u:5479": " vasiṣṭhaḥ:",
    "GSP27moksop_u:5480": " bhūtalāpsarasā sārdham ananyavanitāpatiḥ /",
    "GSP27moksop_u:5481": " akṛtrimapremarasaṃ sa reme kāntayā tayā //MU_3,16.1//",
    "GSP27moksop_u:5482": " udyānavanagulmeṣu tamālagahaneṣu ca /",
    "GSP27moksop_u:5483": " puṣpamaṇḍapatalpeṣu latāvalayasadmasu //MU_3,16.2//",
    "GSP27moksop_u:5484": " puṣpāntaḥpuraśayyāsu puṣpasambhāravīthiṣu /",
    "GSP27moksop_u:5485": " vasantodyānadolāsu krīḍāpuṣkariṇīṣu ca //MU_3,16.3//",
    "GSP27moksop_u:5486": " candanadrumaṣaṇḍeṣu santānakataleṣu ca /",
    "GSP27moksop_u:5487": " kadambanimbageheṣu pāribhadrodareṣu ca //MU_3,16.4//",
    "GSP27moksop_u:5488": " śailakandarakaccheṣu vātāyanapureṣu ca /",
    "GSP27moksop_u:5489": " sarittaṭakaṭapreṣu vāraṇoparisadmasu //MU_3,16.5//",
    "GSP27moksop_u:5490": " grīṣme tuṣāraharmyeṣu latāmaṇḍapakeṣu ca /",
    "GSP27moksop_u:5491": " hemamandiravṛkṣeṣu muktāmāṇikyabhittiṣu //MU_3,16.6//",
    "GSP27moksop_u:5492": " vikasatkundamandāramakarandasugandhiṣu /",
    "GSP27moksop_u:5493": " vasantavanajāleṣu kūjatkokilamāliṣu //MU_3,16.7//",
    "GSP27moksop_u:5494": " nānāratnatṛṇānāṃ ca sthaleṣu mṛdudīptiṣu /",
    "GSP27moksop_u:5495": " nirjhareṣu tarattāraśīkarāsāravarṣiṣu //MU_3,16.8//",
    "GSP27moksop_u:5496": " śailānāṃ hemamāṇikyaśilāphalahakeṣu ca /",
    "GSP27moksop_u:5497": " devarṣimunigeheṣu dūrapuṇyāśrameṣu ca //MU_3,16.9//",
    "GSP27moksop_u:5498": " kumudvatīṣu phullāsu smerāsu nalinīṣu ca /",
    "GSP27moksop_u:5499": " vanasthalīṣu phullāsu phullāsūtpalinīṣu ca //MU_3,16.10//",
    "GSP27moksop_u:5500": " prahelikābhir ākhyānais tathaivākṣaramuṣṭibhiḥ /",
    "GSP27moksop_u:5501": " aṣṭāpadair bahūddyotais tathā gūḍhacaturthakaiḥ //MU_3,16.11//",
    "GSP27moksop_u:5502": " nāṭakākhyāyikābhiś ca ślokair bindumatībhramaiḥ /",
    "GSP27moksop_u:5503": " deśabhāṣāvibhāgaiś ca nagaragrāmaceṣṭitaiḥ //MU_3,16.12//",
    "GSP27moksop_u:5504": " sragdāmamālyavalanair nānābharaṇayojanaiḥ /",
    "GSP27moksop_u:5505": " līlāvilolacalanair vicitrarasabhājanaiḥ //MU_3,16.13//",
    "GSP27moksop_u:5506": " ārdrakramukakarpūratāmbūlīdalacarvaṇaiḥ /",
    "GSP27moksop_u:5507": " samālambhanalīlābhir dolārohaṇavibhramaiḥ //MU_3,16.14//",
    "GSP27moksop_u:5508": " gṛhe kusumadolābhir anyo'nyāndolanakramaiḥ /",
    "GSP27moksop_u:5509": " phullapuṣpalatākuñjadehagopanakharvaṇaiḥ //MU_3,16.15//",
    "GSP27moksop_u:5510": " nauyānayugyahastyaśvadāntoṣṭrādigamāgamaiḥ /",
    "GSP27moksop_u:5511": " jalakelivilāsena parasparasamukṣaṇaiḥ //MU_3,16.16//",
    "GSP27moksop_u:5512": " nṛttagītakalālāsyatāṇḍavodbhaṭavṛttibhiḥ /",
    "GSP27moksop_u:5513": " saṅgītakais saṅkathanair vīṇāmurajavādanaiḥ //MU_3,16.17//",
    "GSP27moksop_u:5514": " udyāneṣu sarittīravṛkṣeṣu vanavīthiṣu /",
    "GSP27moksop_u:5515": " antaḥpureṣu harmyeṣu teṣu teṣu tathā tathā //MU_3,16.18//",
    "GSP27moksop_u:5516": " sā bālā sukhasaṃvṛddhā tasya praṇayinī priyā /",
    "GSP27moksop_u:5517": " ekadā cintayām āsa śubhasaṅkalpaśālinī //MU_3,16.19//",
    "GSP27moksop_u:5518": " prāṇebhyo 'pi priyo bhartā mamaiṣa jagatīpatiḥ /",
    "GSP27moksop_u:5519": " yauvanollāsalakṣmīvān kathaṃ syād ajarāmaraḥ //MU_3,16.20//",
    "GSP27moksop_u:5520": " bhartrānena sahottuṅgastanī kusumasadmasu /",
    "GSP27moksop_u:5521": " kathaṃ svairaṃ ciraṃ kāntā rameyābdaśatāny aham //MU_3,16.21//",
    "GSP27moksop_u:5522": " tathā yateya kramatas tapojapayamehitaiḥ /",
    "GSP27moksop_u:5523": " rajanīśarucī rājā yathā syād ajarāmaraḥ //MU_3,16.22//",
    "GSP27moksop_u:5524": " jñānavṛddhāṃs tapovṛddhān vidyāvṛddhān ahaṃ dvijān /",
    "GSP27moksop_u:5525": " pṛcchāmi tāvan maraṇaṃ kathaṃ na syān nṛṇām iti //MU_3,16.23//",
    "GSP27moksop_u:5526": " athānāyyāśu sampūjya dvijān papraccha sānatā /",
    "GSP27moksop_u:5527": " amaratvaṃ kathaṃ viprā bhaved iti punaḥ punaḥ //MU_3,16.24//",
    "GSP27moksop_u:5528": " viprāḥ:",
    "GSP27moksop_u:5529": " tapojapayamair devi samastās siddhasiddhayaḥ /",
    "GSP27moksop_u:5530": " samprāpyante 'maratvaṃ tu na kadācana labhyate //MU_3,16.25//",
    "GSP27moksop_u:5531": " ity ākarṇya dvijamukhāc cintayām āsa sā punaḥ /",
    "GSP27moksop_u:5532": " idaṃ svaprajñayaivāśu bhītā priyaviyogataḥ //MU_3,16.26//",
    "GSP27moksop_u:5533": " maraṇaṃ bhartur agre me yadi daivād bhaviṣyati /",
    "GSP27moksop_u:5534": " tat sarvaduḥkhanirmuktā saṃsthāsye sukham ātmani //MU_3,16.27//",
    "GSP27moksop_u:5535": " atha varṣasahasreṇa bhartādau cen mariṣyati /",
    "GSP27moksop_u:5536": " tat kariṣye tathā yena jīvo gehān na yāsyati //MU_3,16.28//",
    "GSP27moksop_u:5537": " udbhramadbhartṛjīve 'smin nije śuddhāntamaṇḍape /",
    "GSP27moksop_u:5538": " bhartrāvalokitā nityaṃ nivatsyāmi yathāsukham //MU_3,16.29//",
    "GSP27moksop_u:5539": " adyaivārabhyaitadarthaṃ devīṃ jñaptiṃ sarasvatīm /",
    "GSP27moksop_u:5540": " japopavāsaniyamair ātoṣaṃ pūjayāmy aham //MU_3,16.30//",
    "GSP27moksop_u:5541": " iti niścitya sā nātham anuktvaiva varāṅganā /",
    "GSP27moksop_u:5542": " yathāśāstraṃ cacārograṃ tapo niyamam āsthitā //MU_3,16.31//",
    "GSP27moksop_u:5543": " trirātrasya trirātrasya paryante kṛtapāraṇā /",
    "GSP27moksop_u:5544": " devadvijaguruprājñavidvatpūjāparāyaṇā //MU_3,16.32//",
    "GSP27moksop_u:5545": " snānadānatapodhyānanityodyuktaśarīrikā /",
    "GSP27moksop_u:5546": " sarvāstikyasadācārakāriṇī kleśabhāriṇī //MU_3,16.33//",
    "GSP27moksop_u:5547": " yathākālaṃ yathodyogaṃ yathāśāstraṃ yathākramam /",
    "GSP27moksop_u:5548": " toṣayām āsa bhartāram aparijñātatatsthitim //MU_3,16.34//",
    "GSP27moksop_u:5549": " trirātraśatam evaṃ sā bālā niyamaśālinī /",
    "GSP27moksop_u:5550": " anāratataponiṣṭham atiṣṭhat kaṣṭaceṣṭayā //MU_3,16.35//",
    "GSP27moksop_u:5551": " trirātrāṇāṃ śatenātha pūjitā pratimām itā /",
    "GSP27moksop_u:5552": " tuṣṭā bhagavatī gaurī vāgīśīdam uvāca tām //MU_3,16.36//",
    "GSP27moksop_u:5553": " sarasvatī:",
    "GSP27moksop_u:5554": " nirantareṇa tapasā bhartṛbhaktyatiśāyinā /",
    "GSP27moksop_u:5555": " parituṣṭāsmi te vatse gṛhāṇa varam īpsitam //MU_3,16.37//",
    "GSP27moksop_u:5556": " rājñī:",
    "GSP27moksop_u:5557": " jaya janmajarājvālādāhadoṣaśaśiprabhe /",
    "GSP27moksop_u:5558": " jaya hārdāndhakāraughanivāraṇaraviprabhe //MU_3,16.38//",
    "GSP27moksop_u:5559": " amba māṃ trijaganmātas trāyasva kṛpaṇām imām /",
    "GSP27moksop_u:5560": " idaṃ varadvayaṃ dehi yad iha prārthaye śubham //MU_3,16.39//",
    "GSP27moksop_u:5561": " ekaṃ tāvad videhasya bhartur jīvo mamāmbike /",
    "GSP27moksop_u:5562": " asmād eva hi mā yāsīn nijāntaḥpuramaṇḍapāt //MU_3,16.40//",
    "GSP27moksop_u:5563": " dvitīyaṃ tvāṃ mahādevi prārthaye 'haṃ yadā yadā /",
    "GSP27moksop_u:5564": " darśanāya varārthena tadā me dehi darśanam //MU_3,16.41//",
    "GSP27moksop_u:5565": " ity ākarṇya jaganmātā tathāstv evam iti kṣaṇāt /",
    "GSP27moksop_u:5566": " uktvāntardhānam agamad utthāyormir ivārṇave //MU_3,16.42//",
    "GSP27moksop_u:5567": " atha sā rājamahiṣī parituṣṭeṣṭadevatā /",
    "GSP27moksop_u:5568": " śrutagīteva hariṇī babhūvānandadhāriṇī //MU_3,16.43//",
    "GSP27moksop_u:5569": " parāvṛttyugrakaṭake dināre varṣadaṇḍake /",
    "GSP27moksop_u:5570": " kṣaṇanābhau spandamaye kālacakre vahaty api //MU_3,16.44//",
    "GSP27moksop_u:5571": " antardhim ājagāmāsyāḥ patyus tac cetanaṃ tanau /",
    "GSP27moksop_u:5572": " sandṛśyamāna evāśu śuṣkaparṇe raso yathā //MU_3,16.45//",
    "GSP27moksop_u:5573": " raṇakhaṇḍitadehe 'smin mṛte 'ntaḥpuramaṇḍape /",
    "GSP27moksop_u:5574": " nirjalā nalinīvāsau parāṃ mlānim upāyayau //MU_3,16.46//",
    "GSP27moksop_u:5575": " viṣoṣṇaśvasanastabdhasakalādharapallavā /",
    "GSP27moksop_u:5576": " prāpa sā maraṇāvasthāṃ malayādhityakām iva //MU_3,16.47//",
    "GSP27moksop_u:5577": " prāpa sā tamasāndhatvaṃ tasmin maraṇam āgate /",
    "GSP27moksop_u:5578": " dīpajvālālave kṣīṇe sadmaśrīr iva bhūṣitā //MU_3,16.48//",
    "GSP27moksop_u:5579": " kārśyam āpa kṣaṇenāsau bālā virasatāṃ gatā /",
    "GSP27moksop_u:5580": " yathā srotasvinī srotaḥkṣaye kṣāmavidhūsarā //MU_3,16.49//",
    "GSP27moksop_u:5581": " kṣipram ākrandinī kṣipraṃ maunāsaktā viyoginī /",
    "GSP27moksop_u:5582": " babhūva cakravākīva māninī maraṇonmukhī //MU_3,16.50//",
    "GSP27moksop_u:5583": " atha tām atimātravihvalāṃ sakṛd ākāśabhavā sarasvatī /",
    "GSP27moksop_u:5584": " śapharīṃ hradaśoṣavihvalāṃ prathamā vṛṣṭir ivānvakampata //MU_3,16.51//",
    "GSP27moksop_u:5585": " maṇḍapopākhyāne rājñīparidevanaṃ nāma sargaḥ",
    "GSP27moksop_u:5586": " saptadaśas sargaḥ",
    "GSP27moksop_u:5587": " sarasvatī:",
    "GSP27moksop_u:5588": " śavībhūtam imaṃ vatse bhartāraṃ puṣpakambalaiḥ /",
    "GSP27moksop_u:5589": " ācchādya sthāpayeha tvaṃ punar enam avāpsyasi //MU_3,17.1//",
    "GSP27moksop_u:5590": " puṣpāṇi mlānim eṣyanti no na caiṣa vinaṅkṣyati /",
    "GSP27moksop_u:5591": " bhūyaś ca tava bhartāyam acireṇa bhaviṣyati //MU_3,17.2//",
    "GSP27moksop_u:5592": " etadīyaś ca jīvo 'sāv ākāśaviśadas tava /",
    "GSP27moksop_u:5593": " na nirgamiṣyati kṣipram apy antaḥpuramaṇḍapāt //MU_3,17.3//",
    "GSP27moksop_u:5594": " [vasiṣṭhaḥ:]",
    "GSP27moksop_u:5595": " ṣaṭpadaśreṇinayanā samākarṇyeti bandhubhiḥ /",
    "GSP27moksop_u:5596": " sā samāśvāsitāgatya payobhir iva padminī //MU_3,17.4//",
    "GSP27moksop_u:5597": " patiṃ saṃsthāpya tatraiva puṣpapūrapragopitam /",
    "GSP27moksop_u:5598": " kiñcid āśvāsitātiṣṭhat kṛpaṇeva nidhāninī //MU_3,17.5//",
    "GSP27moksop_u:5599": " tasminn eva dine saikā tasmiñ śuddhāntamaṇḍape /",
    "GSP27moksop_u:5600": " ardharātraṃ parijane sarvasmin nidrayā hṛte //MU_3,17.6//",
    "GSP27moksop_u:5601": " jñaptiṃ bhagavatīṃ devīṃ śuddhajñānamahādhiyā /",
    "GSP27moksop_u:5602": " duḥkhād āhvāyayām āsa sovaca samupetya tām //MU_3,17.7//",
    "GSP27moksop_u:5603": " [sarasvatī:]",
    "GSP27moksop_u:5604": " kiṃ smṛtāsmi tvayā vatse dhatse kim iti śokitām /",
    "GSP27moksop_u:5605": " saṃsāre bhrāntayo bhānti mṛgatṛṣṇāmbuvan mudhā //MU_3,17.8//",
    "GSP27moksop_u:5606": " līlā:",
    "GSP27moksop_u:5607": " kva mamāmba sthito bhartā kiṃ karoty atha kīdṛśaḥ /",
    "GSP27moksop_u:5608": " samīpaṃ naya māṃ tasya naikā śaknomi jīvitum //MU_3,17.9//",
    "GSP27moksop_u:5609": " devī:",
    "GSP27moksop_u:5610": " cittākāśaṃ cidākāśam ākāśaṃ ca tṛtīyakam /",
    "GSP27moksop_u:5611": " tebhyaś śūnyatamaṃ viddhi cidākāśaṃ varānane //MU_3,17.10//",
    "GSP27moksop_u:5612": " śūnyam evedam akhilaṃ jagat tatra vyavasthitam /",
    "GSP27moksop_u:5613": " ahaṃ tvam iti dṛśyātma nānānānaiva nirvapuḥ //MU_3,17.11//",
    "GSP27moksop_u:5614": " abhittimayam evedaṃ kalpanārūpitaṃ jagat /",
    "GSP27moksop_u:5615": " jñaptibhāmātrakaṃ deśatulāpūraṇavarjitam //MU_3,17.12//",
    "GSP27moksop_u:5616": " tac cidākāśakośātmā cidākāśaikyabhāvanāt /",
    "GSP27moksop_u:5617": " avidyamānam apy āśu dṛśyate 'thānubhūyate //MU_3,17.13//",
    "GSP27moksop_u:5618": " deśād deśāntaraprāptau saṃvido madhyam eva yat /",
    "GSP27moksop_u:5619": " nimeṣeṇa cidākāśaṃ tad viddhi varavarṇini //MU_3,17.14//",
    "GSP27moksop_u:5620": " tasmin nirastaniśśeṣasaṅkalpasthitim eṣi cet /",
    "GSP27moksop_u:5621": " sarvātmakapadaṃ tat tad dṛṣṭvā prāpnoṣy asaṃśayam //MU_3,17.15//",
    "GSP27moksop_u:5622": " atyantābhāvasaṃvittyā jagatas tv etad āpyate /",
    "GSP27moksop_u:5623": " nānyathā madvareṇāśu tvaṃ tu prāpsyasi sundari //MU_3,17.16//",
    "GSP27moksop_u:5624": " vasiṣṭhaḥ:",
    "GSP27moksop_u:5625": " ity uktvā sā yayau devī divyam ātmīyam āspadam /",
    "GSP27moksop_u:5626": " līlā tu līlayaivāsīn nirvikalpasamādhibhāk //MU_3,17.17//",
    "GSP27moksop_u:5627": " tat tatyāja nimeṣeṇa sāntaḥkaraṇapañjaram /",
    "GSP27moksop_u:5628": " svadehaṃ kham ivoḍḍīnā nijanīḍaṃ vihaṅgamī //MU_3,17.18//",
    "GSP27moksop_u:5629": " dadarśa ca svabhartāraṃ tasminn evālayāmbare /",
    "GSP27moksop_u:5630": " saṃsthitaṃ pṛthivīpālam āsthāne bahurājake //MU_3,17.19//",
    "GSP27moksop_u:5631": " siṃhāsanasamārūḍhaṃ jaya jīveti saṃstutam /",
    "GSP27moksop_u:5632": " prastutaṃ maṇḍalānekakāryam āhartum ādṛtam //MU_3,17.20//",
    "GSP27moksop_u:5633": " patākāmañjarīkīrṇarājadhānīgṛhasthitam /",
    "GSP27moksop_u:5634": " pūrvadvārasthitāsaṅkhyamuniviprarṣimaṇḍalam //MU_3,17.21//",
    "GSP27moksop_u:5635": " dakṣiṇadvāragāsaṅkhyalalanālokamaṇḍalam /",
    "GSP27moksop_u:5636": " paścimadvāragāsaṅkhyarājarājeśamaṇḍalam //MU_3,17.22//",
    "GSP27moksop_u:5637": " uttaradvāragāsaṅkhyarathahastyaśvasaṅkulam /",
    "GSP27moksop_u:5638": " ekabhṛtyavinirṇītadakṣiṇāpathavigraham //MU_3,17.23//",
    "GSP27moksop_u:5639": " karṇāṭanātharacitapūrvadeśakriyākramam /",
    "GSP27moksop_u:5640": " surāṣṭrādhipanirṇītasarvamlecchottarāpatham //MU_3,17.24//",
    "GSP27moksop_u:5641": " mālaveśasamākrāntasarvapāścātyataṅgaṇam /",
    "GSP27moksop_u:5642": " dakṣiṇābdhitaṭāyātalaṅkādūtavinoditam //MU_3,17.25//",
    "GSP27moksop_u:5643": " pūrvābdhitaṭamāhendrasiddhoktagaganāpagam /",
    "GSP27moksop_u:5644": " uttarābdhitaṭāyātadūtavarṇitaguhyakam //MU_3,17.26//",
    "GSP27moksop_u:5645": " paścimābdhitaṭīlokavarṇitāstamayakramam /",
    "GSP27moksop_u:5646": " asaṅkhyabaddhabhūpālakarākīrṇākhilājiram //MU_3,17.27//",
    "GSP27moksop_u:5647": " yajñavāṭapaṭhadviprajitatūryogranissvanam /",
    "GSP27moksop_u:5648": " vandikolāhalollāsapratiśrudghanakandaram //MU_3,17.28//",
    "GSP27moksop_u:5649": " geyavādyodyatadhvānapradhvanadgaganāntaram /",
    "GSP27moksop_u:5650": " hayahastirathāvārirajomeghaghanāmbaram //MU_3,17.29//",
    "GSP27moksop_u:5651": " puṣpakarpūradhūmotthagandhāmoditaparvatam /",
    "GSP27moksop_u:5652": " sarvamaṇḍalasambhāraracitānekaśāsanam //MU_3,17.30//",
    "GSP27moksop_u:5653": " yaśaḥkarpūrajaladhisuśuklāmbaraparṣadam /",
    "GSP27moksop_u:5654": " rodasīstambhabhūtaikasvaprabhāvajitārkakam //MU_3,17.31//",
    "GSP27moksop_u:5655": " ārambhamantharodārakāryasaṃvyagrabhūmipam /",
    "GSP27moksop_u:5656": " nānānagaranirmāṇasodyogasthapatīśvaram //MU_3,17.32//",
    "GSP27moksop_u:5657": " papātātha mahārambhāṃ sā tāṃ narapates sabhām /",
    "GSP27moksop_u:5658": " vyomātmikā vyomamayīṃ mihikevāmbarāṭavīm //MU_3,17.33//",
    "GSP27moksop_u:5659": " bhramantīṃ tatra tām agre dadṛśus te na kecana /",
    "GSP27moksop_u:5660": " anyasaṅkalparacitāṃ puruṣāḥ kāminīm iva //MU_3,17.34//",
    "GSP27moksop_u:5661": " tathā te tāṃ na dadṛśus sañcarantīṃ purogatām /",
    "GSP27moksop_u:5662": " anyasaṅkalparacitāṃ madhye svanagarīṃ yathā //MU_3,17.35//",
    "GSP27moksop_u:5663": " prāktanān eva tān sarvān sā dadarśa purogatān /",
    "GSP27moksop_u:5664": " bhūbhṛtaiva samaṃ prāptān nagarān nagarāntaram //MU_3,17.36//",
    "GSP27moksop_u:5665": " tadveśāṃs tanmayācārāṃs tathā tān eva bālakān /",
    "GSP27moksop_u:5666": " tā eva bālavanitās tāṃs tān eva ca mantriṇaḥ //MU_3,17.37//",
    "GSP27moksop_u:5667": " tān eva bhuvi bhūpālāṃs tāṃs tān eva ca paṇḍitān /",
    "GSP27moksop_u:5668": " tān eva narmasacivān bhṛtyāṃs tān eva tādṛśān //MU_3,17.38//",
    "GSP27moksop_u:5669": " athānyān anyapūrvāṃś ca paṇḍitān suhṛdas tathā /",
    "GSP27moksop_u:5670": " vyavahārāṃs tathā cānyān paurān anyāṃs tathaiva ca //MU_3,17.39//",
    "GSP27moksop_u:5671": " madhyāhnakālaṃ divasaṃ ghanagharmākulā diśaḥ /",
    "GSP27moksop_u:5672": " antarikṣaṃ sacandrārkaṃ sāmbhodapavanadhvani //MU_3,17.40//",
    "GSP27moksop_u:5673": " mahīṃ hradanadīśailapurapattanamaṇḍitām /",
    "GSP27moksop_u:5674": " nānānagaravinyāsajaṅgalagrāmasaṅkulām //MU_3,17.41//",
    "GSP27moksop_u:5675": " dvir aṣṭavarṣaṃ bhūpālaṃ prāktanyā jarasojjhitam /",
    "GSP27moksop_u:5676": " prāktanīṃ janatāṃ sarvāṃ samastān grāmavāsinaḥ //MU_3,17.42//",
    "GSP27moksop_u:5677": " sā tān ālokya lalanā cintāparavaśābhavat /",
    "GSP27moksop_u:5678": " te 'smin nagaravāstavyāḥ kaṣṭaṃ sarve mṛtā iti //MU_3,17.43//",
    "GSP27moksop_u:5679": " punaḥprajñaptibodhena prāktanāntaḥpurāntaram /",
    "GSP27moksop_u:5680": " ājagāma dadarśātra sārdharātraṃ tathaiva tat //MU_3,17.44//",
    "GSP27moksop_u:5681": " śavarūpaṃ svabhartāraṃ puṣpasambhāragopitam /",
    "GSP27moksop_u:5682": " nidrākulaṃ parijanasanniveśaṃ tathaiva tam //MU_3,17.45//",
    "GSP27moksop_u:5683": " atha sotthāpayām āsa nidrākrāntaṃ sakhījanam /",
    "GSP27moksop_u:5684": " āha cātīva me duḥkham āsthānaṃ dīyatām iti //MU_3,17.46//",
    "GSP27moksop_u:5685": " bhartus siṃhāsanasyāsya pārśve tiṣṭhāmy ahaṃ yadi /",
    "GSP27moksop_u:5686": " paśyantī sabhyasaṅghātaṃ tat prajīvāmi nānyathā //MU_3,17.47//",
    "GSP27moksop_u:5687": " sa rājaparivāro 'tha tayety ukto yathākramam /",
    "GSP27moksop_u:5688": " āsīd anidras suvyagras sarvas sarvasvakarmasu //MU_3,17.48//",
    "GSP27moksop_u:5689": " paurān sabhyān samānetuṃ yayur yāṣṭīkapaṅktayaḥ /",
    "GSP27moksop_u:5690": " vyavahāraṃ kalayitum urvīm arkakarā iva //MU_3,17.49//",
    "GSP27moksop_u:5691": " āsthānabhūmiṃ bhṛtyāś ca mārjayām āsur ādṛtāḥ /",
    "GSP27moksop_u:5692": " prāvṛṭpayodamalinaṃ khaṃ śaradvāsarā iva //MU_3,17.50//",
    "GSP27moksop_u:5693": " aṅganaṃ prati dīpaughās tasthuḥ pītatamo'mbhasaḥ /",
    "GSP27moksop_u:5694": " āścāryadarśanāyeva prāptā nakṣatrapaṅktayaḥ //MU_3,17.51//",
    "GSP27moksop_u:5695": " janatāḥ pūrayām āsuḥ pūrair ajirabhūmikāḥ /",
    "GSP27moksop_u:5696": " abdhīn pralayasaṃśuṣkān purāsarge ivāmbhasā //MU_3,17.52//",
    "GSP27moksop_u:5697": " ājagmur mantrisāmantās svaṃ svaṃ sthānam aninditāḥ /",
    "GSP27moksop_u:5698": " trailokye punar utpanne lokapālā yathā diśaḥ //MU_3,17.53//",
    "GSP27moksop_u:5699": " vavur ākīrṇakarpūrasāndrā malayaśītalāḥ /",
    "GSP27moksop_u:5700": " utphullakusumodvāntamāṃsalāmodino 'nilāḥ //MU_3,17.54//",
    "GSP27moksop_u:5701": " paryanteṣu pratīhārās tasthur dhavalavāsasaḥ /",
    "GSP27moksop_u:5702": " vṛṣṭamūkārkatāpāntameghamālā ivādriṣu //MU_3,17.55//",
    "GSP27moksop_u:5703": " prabhāpītatamaḥpuñjāḥ petuḥ puṣpotkarā bhuvi /",
    "GSP27moksop_u:5704": " meghamārutavidhvastās tārakānikarā iva //MU_3,17.56//",
    "GSP27moksop_u:5705": " āsthānaṃ pūrayām āsur mahīpālānuyāyinaḥ /",
    "GSP27moksop_u:5706": " utphullakamalākīrṇaṃ haṃsā iva sarovaram //MU_3,17.57//",
    "GSP27moksop_u:5707": " siṃhāsanasamīpasthe haimavetrāsane śubhe /",
    "GSP27moksop_u:5708": " upāviśad asau līlā līleva smaracetasi //MU_3,17.58//",
    "GSP27moksop_u:5709": " dadarśa tān nṛpān bhṛtyān sarvān eva yathāsthitān /",
    "GSP27moksop_u:5710": " gurūn āryān sakhīn bhṛtyān suhṛtsambandhibāndhavān //MU_3,17.59//",
    "GSP27moksop_u:5711": " sakalam eva hi pūrvavad eva sā samavalokya mudaṃ paramāṃ yayau /",
    "GSP27moksop_u:5712": " nṛpatirāṣṭrajanaḥ khalu jīvatīty uditayā ca babhau śaśivac chriyā //MU_3,17.60//",
    "GSP27moksop_u:5713": " līlopākhyāne sadehādeharāṣṭravarṇanaṃ nāma sargaḥ",
    "GSP27moksop_u:5714": " aṣṭādaśas sargaḥ",
    "GSP27moksop_u:5715": " vasiṣṭha:",
    "GSP27moksop_u:5716": " itthaṃ vinodayāmīdaṃ duḥkhitaṃ cittam ity alam /",
    "GSP27moksop_u:5717": " bodhayitveṅgitair bhūpān āsthānād utthitātha sā //MU_3,18.1//",
    "GSP27moksop_u:5718": " praviśyāntaḥpuraṃ bhartuḥ pārśve 'ntaḥpuramaṇḍape /",
    "GSP27moksop_u:5719": " viveśa puṣpaguptasya cintayām āsa ceti sā //MU_3,18.2//",
    "GSP27moksop_u:5720": " aho vicitrā māyeyam ete 'smatpuramānavāḥ /",
    "GSP27moksop_u:5721": " bahir antaś cidādarśe tatra ceha ca saṃsthitāḥ //MU_3,18.3//",
    "GSP27moksop_u:5722": " tālītamālahintālamālitā girayo 'py amī /",
    "GSP27moksop_u:5723": " yathā tatra tathehāpi bata māyeyam ātatā //MU_3,18.4//",
    "GSP27moksop_u:5724": " ādarśe bahir antaś ca yathā śailo 'nubhūyate /",
    "GSP27moksop_u:5725": " bahir antaś cidādarśe tathā sargo 'nubhūyate //MU_3,18.5//",
    "GSP27moksop_u:5726": " atra bhrāntimayas sargaḥ kas syāt kaḥ pāramārthikaḥ /",
    "GSP27moksop_u:5727": " iti pṛcchāmi vāgīśīm abhyarcyottamasaṃśayam //MU_3,18.6//",
    "GSP27moksop_u:5728": " iti niścitya tāṃ devīṃ pūjayām āsa sā tadā /",
    "GSP27moksop_u:5729": " dadarśa ca puraḥ prāptāṃ kumārīrūpadhāriṇīm //MU_3,18.7//",
    "GSP27moksop_u:5730": " bhadrāsanagatāṃ devīm upaviśya purogatā /",
    "GSP27moksop_u:5731": " paramārthamahāśaktiṃ līlāpṛcchad bhuvi sthitā //MU_3,18.8//",
    "GSP27moksop_u:5732": " līlā:",
    "GSP27moksop_u:5733": " anukampyasya no devi bhajanty udvegam uttamāḥ /",
    "GSP27moksop_u:5734": " tvayaiva kila sargādau sthāpiteti purāsthitiḥ //MU_3,18.9//",
    "GSP27moksop_u:5735": " tad iyaṃ yat purā prahvā pṛcchāmi parameśvari /",
    "GSP27moksop_u:5736": " tvaṃ brūhi tvatkṛto nūnaṃ saphalo me 'sty anugrahaḥ //MU_3,18.10//",
    "GSP27moksop_u:5737": " [devī:]",
    "GSP27moksop_u:5738": " asty ādarśo jagannāmnaḥ khād apy adhikanirmalaḥ /",
    "GSP27moksop_u:5739": " yasya yojanakoṭīnāṃ koṭayo 'vayavo manāk //MU_3,18.11//",
    "GSP27moksop_u:5740": " nissandhibandho 'bhighano mṛdur masṛṇaśītalaḥ /",
    "GSP27moksop_u:5741": " acetyacid iti khyāto nāmnā nirbhittir agrahaḥ //MU_3,18.12//",
    "GSP27moksop_u:5742": " dikkālakalanākāśaprakāśaniyatikramāḥ /",
    "GSP27moksop_u:5743": " yatreme pratibimbanti parāṃ parimitiṃ gatāḥ //MU_3,18.13//",
    "GSP27moksop_u:5744": " trijagatpratibimbaśrīr bahir antaś ca saṃsthitā /",
    "GSP27moksop_u:5745": " [līlā:]",
    "GSP27moksop_u:5746": " tatrāmba kṛtrimā kā syāt kāsau vā syād akṛtrimā //MU_3,18.14//",
    "GSP27moksop_u:5747": " devī:",
    "GSP27moksop_u:5748": " akṛtrimatvaṃ sargasya kīdṛśaṃ vada sundari /",
    "GSP27moksop_u:5749": " kīdṛśaṃ kṛtrimatvaṃ syād yathāvat kathayeti me //MU_3,18.15//",
    "GSP27moksop_u:5750": " līlā:",
    "GSP27moksop_u:5751": " yathāham iha tiṣṭhāmi tvaṃ ca devi sthitāmbike /",
    "GSP27moksop_u:5752": " asāv akṛtrimas sarga iti deveśi vedmy aham //MU_3,18.16//",
    "GSP27moksop_u:5753": " yatrādhunā sa bhartā me sthitas sargas sa kṛtrimaḥ /",
    "GSP27moksop_u:5754": " ahaṃ manye yataś śūnyo deśakālādyapūrakaḥ //MU_3,18.17//",
    "GSP27moksop_u:5755": " devī:",
    "GSP27moksop_u:5756": " kṛtrimo 'kṛtrimāt sargo na kadācana jāyate /",
    "GSP27moksop_u:5757": " na hi kāraṇataḥ kāryam udety asadṛśaṃ kvacit //MU_3,18.18//",
    "GSP27moksop_u:5758": " līlā:",
    "GSP27moksop_u:5759": " dṛśyate kāraṇāt kāryaṃ suvilakṣaṇam ambike /",
    "GSP27moksop_u:5760": " ambv ādātum aśaktā mṛd ghaṭas tajjas tadāspadam //MU_3,18.19//",
    "GSP27moksop_u:5761": " devī:",
    "GSP27moksop_u:5762": " sampadyate hi yat kāryaṃ kāraṇais sahakāribhiḥ /",
    "GSP27moksop_u:5763": " mukhyakāraṇavaicitryaṃ kiñcit tasyāvalokyate //MU_3,18.20//",
    "GSP27moksop_u:5764": " na ca tvadbhartṛsargasya kiñcit pṛthvyādi kāraṇam /",
    "GSP27moksop_u:5765": " na bhūmaṇḍalato bhūmir jātā tatra varānane //MU_3,18.21//",
    "GSP27moksop_u:5766": " gatā cid ita uḍḍīya kutas syād ihabhūtalam /",
    "GSP27moksop_u:5767": " sahakārīṇi kāny eva kāraṇāny atra kāraṇam //MU_3,18.22//",
    "GSP27moksop_u:5768": " kāraṇānām abhāve 'pi yad eti sahakāriṇām /",
    "GSP27moksop_u:5769": " tat pūrvakāraṇān nānyat sarveṇety anubhūyate //MU_3,18.23//",
    "GSP27moksop_u:5770": " līlā:",
    "GSP27moksop_u:5771": " smṛtis sā devi madbhartus tathā sphāratvam āgatā /",
    "GSP27moksop_u:5772": " smṛteś ca kāraṇaṃ vedmi sargo 'yam iti niścayaḥ //MU_3,18.24//",
    "GSP27moksop_u:5773": " devī:",
    "GSP27moksop_u:5774": " smṛtir ākāśarūpaiva yathā tajjas tathaiva te /",
    "GSP27moksop_u:5775": " bhartṛsargo 'nubhūto hi sa kham eva tathābale //MU_3,18.25//",
    "GSP27moksop_u:5776": " līlā:",
    "GSP27moksop_u:5777": " smṛtyākāśamayas sargo yathā bhartur mamoditaḥ /",
    "GSP27moksop_u:5778": " tathaivemam ahaṃ manye sa sargo 'tra nidarśanam //MU_3,18.26//",
    "GSP27moksop_u:5779": " devī:",
    "GSP27moksop_u:5780": " evam etad asatsargo bhartus te bhāti bhāsuraḥ /",
    "GSP27moksop_u:5781": " tathaivāyam ihābhāti paśyāmy etad ahaṃ sute //MU_3,18.27//",
    "GSP27moksop_u:5782": " līlā:",
    "GSP27moksop_u:5783": " yathā patyur amūrto 'smāt sargāt sargo bhramātmakaḥ /",
    "GSP27moksop_u:5784": " jātas tathāyaṃ vada me jagatkuḍyanivṛttaye //MU_3,18.28//",
    "GSP27moksop_u:5785": " devī:",
    "GSP27moksop_u:5786": " prāksmṛtir bhrāntimātrātmā sargo 'yam udito yathā /",
    "GSP27moksop_u:5787": " svapnabhramātmako bhāti tathedaṃ kathyate śṛṇu //MU_3,18.29//",
    "GSP27moksop_u:5788": " asti kaścic cidākāśe kvacit saṃsāramaṇḍapaḥ /",
    "GSP27moksop_u:5789": " ākāśakācadalavac chādanācchādanākṛtiḥ //MU_3,18.30//",
    "GSP27moksop_u:5790": " merustambhasthalokeśapuraśrīsālabhañjikaḥ /",
    "GSP27moksop_u:5791": " caturdaśāpavarakas trigarto bhānudīpakaḥ //MU_3,18.31//",
    "GSP27moksop_u:5792": " koṇasthabhūtavalmīkavyāptaparvataloṣṭakaḥ /",
    "GSP27moksop_u:5793": " anekaputrajaraḍhaprajeśabrāhmaṇāspadam //MU_3,18.32//",
    "GSP27moksop_u:5794": " ṛkṣaughakośakārāḍhyavyomordhvatalakālimā /",
    "GSP27moksop_u:5795": " nabhonivāsisiddhaughamaṣakāhitaghuṅghumaḥ //MU_3,18.33//",
    "GSP27moksop_u:5796": " payodagṛhadhūmograjālāvalitakoṇakaḥ /",
    "GSP27moksop_u:5797": " vātamārgamahāvaṃśasthitavaimānikakrimiḥ //MU_3,18.34//",
    "GSP27moksop_u:5798": " surāsurādidurbālalīlākalakalākulaḥ /",
    "GSP27moksop_u:5799": " lokāntarapuragrāmabhāṇḍopaskaranirbharaḥ //MU_3,18.35//",
    "GSP27moksop_u:5800": " saritsroto'bdhisarasījalokṣitamahītalaḥ /",
    "GSP27moksop_u:5801": " pātālabhūtalasvargābhogabhāsurakoṭaraḥ //MU_3,18.36//",
    "GSP27moksop_u:5802": " tatra kasmiṃścid ekasmin koṇāpavarakodare /",
    "GSP27moksop_u:5803": " śailaloṣṭatale 'sty eko girigrāmakagartakaḥ //MU_3,18.37//",
    "GSP27moksop_u:5804": " asmin nadīśailavanopagūḍhe sāgnis sadāras sutavān arogaḥ /",
    "GSP27moksop_u:5805": " gokṣīravān rājabhayād vimuktaḥ sarvātithir dharmaparo dvijo 'bhūt //MU_3,18.38//",
    "GSP27moksop_u:5806": " līlopākhyāne sakalasargabhrāntitvapratipādanaṃ nāma sargaḥ",
    "GSP27moksop_u:5807": " ekonaviṃśas sargaḥ",
    "GSP27moksop_u:5808": " devī:",
    "GSP27moksop_u:5809": " vittaveśavayaḥkarmavidyāvibhavaceṣṭitaiḥ /",
    "GSP27moksop_u:5810": " vasiṣṭhasyeva sadṛśo na tu vāsiṣṭhacetanaḥ //MU_3,19.1//",
    "GSP27moksop_u:5811": " vasiṣṭha iti nāmnābhūt tasyābhūd indusundarī /",
    "GSP27moksop_u:5812": " nāmnā tv arundhatī bhāryā bhūmivyomany arundhatī //MU_3,19.2//",
    "GSP27moksop_u:5813": " vittaveśavayaḥkarmavidyāvibhavaceṣṭitaiḥ /",
    "GSP27moksop_u:5814": " sameva sāpy arundhatyā na tu cetanasattayā //MU_3,19.3//",
    "GSP27moksop_u:5815": " akṛtrimapremarasā vilāsālasagāminī /",
    "GSP27moksop_u:5816": " sāsya saṃsārasarvasvam āsīt kumudahāsinī //MU_3,19.4//",
    "GSP27moksop_u:5817": " sa vipras tasya śailasya sānau sarasaśādvale /",
    "GSP27moksop_u:5818": " kadācid upaviṣṭas san dadarśādho mahīpatim //MU_3,19.5//",
    "GSP27moksop_u:5819": " samagraparivāreṇa yāntam ākheṭakecchayā /",
    "GSP27moksop_u:5820": " mahatā sainyaghoṣeṇa meror iva bibhitsayā //MU_3,19.6//",
    "GSP27moksop_u:5821": " cāmaraiḥ kīrṇacandrāṃśu patākābhir latāvanam /",
    "GSP27moksop_u:5822": " kurvāṇaṃ khaṃ sitacchatramaṇḍalai raupyakuṭṭimam //MU_3,19.7//",
    "GSP27moksop_u:5823": " aśvīyāgnipṛṣatpūrapūrṇareṇvabhravarṇavat /",
    "GSP27moksop_u:5824": " hāstikottambhitakaravāṭāṭṭālakagopitam //MU_3,19.8//",
    "GSP27moksop_u:5825": " mahākalakalāvartadravaddigbhūtamaṇḍalam /",
    "GSP27moksop_u:5826": " kacatkāñcanamāṇikyahārakeyūrakuṇḍalam //MU_3,19.9//",
    "GSP27moksop_u:5827": " tam ālokya mahīpālam idaṃ cintitavān asau /",
    "GSP27moksop_u:5828": " aho nu ramyā nṛpatā sarvasaubhāgyabhāsitā //MU_3,19.10//",
    "GSP27moksop_u:5829": " padātirathahastyaśvapatākācchatracāmaraiḥ /",
    "GSP27moksop_u:5830": " kadā syāṃ daśadikkuñjapūrako 'haṃ mahīpatiḥ //MU_3,19.11//",
    "GSP27moksop_u:5831": " kadā me vāyavaḥ kundamakarandasugandhayaḥ /",
    "GSP27moksop_u:5832": " pāsyanty antaḥpurastrīṇāṃ surataśramaśīkarān //MU_3,19.12//",
    "GSP27moksop_u:5833": " karpūreṇa purandhrīṇāṃ kīrṇena yaśasā diśām /",
    "GSP27moksop_u:5834": " indūdayāvadātāni kadā kuryāṃ mukhāny aham //MU_3,19.13//",
    "GSP27moksop_u:5835": " itthaṃ tataḥprabhṛty eva vipras saṅkalpavān abhūt /",
    "GSP27moksop_u:5836": " svadharmanirato nityaṃ yāvajjīvam atandritaḥ //MU_3,19.14//",
    "GSP27moksop_u:5837": " himāśanir ivāmbhojaṃ jarjarīkartum ādṛtā /",
    "GSP27moksop_u:5838": " jarā hārdānvitevainaṃ javād dvijam upāyayau //MU_3,19.15//",
    "GSP27moksop_u:5839": " āsannamaraṇasyātra bhāryā mlānim upāyayau /",
    "GSP27moksop_u:5840": " tasya śāmyati puṣpartau lateva grīṣmabhītitaḥ //MU_3,19.16//",
    "GSP27moksop_u:5841": " mām athārādhitavatī sā tatas tvam ivāṅganā /",
    "GSP27moksop_u:5842": " amaratvaṃ suduṣprāpaṃ buddhvemaṃ sāvṛṇod varam //MU_3,19.17//",
    "GSP27moksop_u:5843": " devi svamaṇḍapād eva jīvo bhartur mṛtasya me /",
    "GSP27moksop_u:5844": " mā yāsīd ity atas tasyās sa evāṅgīkṛto mayā //MU_3,19.18//",
    "GSP27moksop_u:5845": " atha kālavaśād vipras sa pañcatvam upāyayau /",
    "GSP27moksop_u:5846": " tasminn eva gṛhākāśe jīvākāśatayā sthitaḥ //MU_3,19.19//",
    "GSP27moksop_u:5847": " sampannaḥ prāktanānalpasaṅkalpavaśatas svayam /",
    "GSP27moksop_u:5848": " ākāśavapur evorvīpatiḥ paramaśaktimān //MU_3,19.20//",
    "GSP27moksop_u:5849": " prabhāvāj jitabhūpīṭhaḥ pratāpākrāntaviṣṭapaḥ /",
    "GSP27moksop_u:5850": " kṛpāpālitapātālas trilokavijayī nṛpaḥ //MU_3,19.21//",
    "GSP27moksop_u:5851": " kālāgnir aripakṣāṇāṃ strīṇāṃ makaraketanaḥ /",
    "GSP27moksop_u:5852": " merur viṣayavāyūnāṃ sādhvabjānāṃ divākaraḥ //MU_3,19.22//",
    "GSP27moksop_u:5853": " ādarśas sarvaśāstrāṇām arthināṃ kalpapādapaḥ /",
    "GSP27moksop_u:5854": " pādapīṭhaṃ dvijāgryāṇāṃ rākā dharmāmṛtatviṣaḥ //MU_3,19.23//",
    "GSP27moksop_u:5855": " svagṛhābhyantarākāśe cittākāśamayātmani /",
    "GSP27moksop_u:5856": " tasmin dvije śavībhūte bhūtākāśaśarīriṇi //MU_3,19.24//",
    "GSP27moksop_u:5857": " sā tasya brāhmaṇī bhāryā śokeṇātyantakarṣitā /",
    "GSP27moksop_u:5858": " śuṣkeva māṣaśimikā hṛdayena dvidhāgamat //MU_3,19.25//",
    "GSP27moksop_u:5859": " bhartrā saha śavībhūtā deham utsṛjya dūrataḥ /",
    "GSP27moksop_u:5860": " ātivāhikadehena bhartāraṃ samupāyayau //MU_3,19.26//",
    "GSP27moksop_u:5861": " nadī nikhātam iva taṃ bhartāram anusṛtya sā /",
    "GSP27moksop_u:5862": " ājagāma viśokatvaṃ savasanteva mañjarī //MU_3,19.27//",
    "GSP27moksop_u:5863": " tatrāsya viprasya sutā gṛhāṇi bhūsthāvarādīni ghanāni santi /",
    "GSP27moksop_u:5864": " adyāṣṭamaṃ vāsaram āptamṛtyor jīvo girigrāmakamandirasthaḥ //MU_3,19.28//",
    "GSP27moksop_u:5865": " līlopākhyāne brāhmaṇamaraṇaṃ nāma sargaḥ",
    "GSP27moksop_u:5866": " viṃśas sargaḥ",
    "GSP27moksop_u:5867": " devī:",
    "GSP27moksop_u:5868": " sa te bhartādya sampanno dvijo bhūpatvam āgataḥ /",
    "GSP27moksop_u:5869": " yāsāv arundhatī nāma brāhmaṇī sā tvam aṅgane //MU_3,20.1//",
    "GSP27moksop_u:5870": " ihemau kuruto rājyaṃ tau bhavantau sudampatī /",
    "GSP27moksop_u:5871": " cakravākāv iva navau bhuvi jātau śivāv iva //MU_3,20.2//",
    "GSP27moksop_u:5872": " eṣa te kathitas sarvaḥ prāktanas saṃsṛtibhramaḥ /",
    "GSP27moksop_u:5873": " bhrāntimātrakam ākāśam eva jīvasvarūpadhṛt //MU_3,20.3//",
    "GSP27moksop_u:5874": " bhramād asmāc cidādarśe bhramo 'yaṃ pratibimbitaḥ /",
    "GSP27moksop_u:5875": " asatya eva cāsatyād bhavator bhavabhaṅgadaḥ //MU_3,20.4//",
    "GSP27moksop_u:5876": " tasmād bhrāntimayaḥ kas syāt ko vā bhrāntyujjhito bhavet /",
    "GSP27moksop_u:5877": " sargo nirargalānalpabodhān nānyad vijṛmbhate //MU_3,20.5//",
    "GSP27moksop_u:5878": " vasiṣṭhaḥ:",
    "GSP27moksop_u:5879": " ity ākarṇya ciraṃ cāruvismayotphullalocanā /",
    "GSP27moksop_u:5880": " bhūtvovāca vaco līlā līlālasapadākṣaram //MU_3,20.6//",
    "GSP27moksop_u:5881": " devi tvadvacanaṃ mithyā kathaṃ sampannam īdṛśam /",
    "GSP27moksop_u:5882": " kva viprajīvas svagṛhe kveme vayam iha sthitāḥ //MU_3,20.7//",
    "GSP27moksop_u:5883": " tādṛg lokāntaraṃ sā bhūs te śailās tā diśo daśa /",
    "GSP27moksop_u:5884": " kathaṃ mānti gṛhasyāntar madbhartā yeṣv avasthitaḥ //MU_3,20.8//",
    "GSP27moksop_u:5885": " matta airāvaṇo baddhas siddhārthakaṇakodare /",
    "GSP27moksop_u:5886": " maṣakena kṛtaṃ yuddhaṃ siṃhaughair aṇukoṭare //MU_3,20.9//",
    "GSP27moksop_u:5887": " padmākṣe sthāpito merur nigīrṇo madhupāyinā /",
    "GSP27moksop_u:5888": " svapnābhragarjitaṃ śrutvā citre nṛtyanti varhiṇaḥ //MU_3,20.10//",
    "GSP27moksop_u:5889": " asamañjasam evaitad yathā sarveśvareśvari /",
    "GSP27moksop_u:5890": " tathā gṛhāntaḥ pṛthivī śailāś cety asamañjasam //MU_3,20.11//",
    "GSP27moksop_u:5891": " yathāvad etad deveśi kathayāmalayā dhiyā /",
    "GSP27moksop_u:5892": " prasādasugṛhīte hi nodvijante mahaujasaḥ //MU_3,20.12//",
    "GSP27moksop_u:5893": " devī:",
    "GSP27moksop_u:5894": " nāhaṃ mithyā vadāmīdaṃ yathāvac chṛṇu sundari /",
    "GSP27moksop_u:5895": " bhedanaṃ niyatīnāṃ hi kriyate nāsmadādibhiḥ //MU_3,20.13//",
    "GSP27moksop_u:5896": " vibhidyamānām anyena sthāpayāmy aham eva yām /",
    "GSP27moksop_u:5897": " maryādāṃ tāṃ mayā bhinnāṃ ko 'paraḥ pālayiṣyati //MU_3,20.14//",
    "GSP27moksop_u:5898": " sagrāmaṃ dvijajīvātmā tasminn eva svasadmani /",
    "GSP27moksop_u:5899": " vyomny evedaṃ mahīrāṣṭraṃ vyomātmaiva prapaśyati //MU_3,20.15//",
    "GSP27moksop_u:5900": " prāktanī sā smṛtir luptā yuvayor uditānyathā /",
    "GSP27moksop_u:5901": " svapne jāgratsmṛtir yadvad etanmaraṇam aṅgane //MU_3,20.16//",
    "GSP27moksop_u:5902": " yathā svapne tribhuvanaṃ saṅkalpāt trijagad yathā /",
    "GSP27moksop_u:5903": " yathā kathārthasaṅgrāmo marubhūmau yathā jalaṃ //MU_3,20.17//",
    "GSP27moksop_u:5904": " tasya brāhmaṇagehasya saśailavanapattanā /",
    "GSP27moksop_u:5905": " iyam antassthitā bhūmis saṅkalpādarśayor iva //MU_3,20.18//",
    "GSP27moksop_u:5906": " asatyaiveyam ābhāti satyeva ghanasargatā /",
    "GSP27moksop_u:5907": " tasyāsatyāvabhāsasya cidvyomnaḥ kośakoṭare //MU_3,20.19//",
    "GSP27moksop_u:5908": " asatyād yat samutpannaṃ smṛtyā nāma tad apy asat /",
    "GSP27moksop_u:5909": " mṛgatṛṣṇātaraṅgiṇyās taraṅgo 'pi na satyataḥ //MU_3,20.20//",
    "GSP27moksop_u:5910": " idaṃ tvadīyaṃ sadanaṃ tadgehākāśakośagam /",
    "GSP27moksop_u:5911": " viddhi māṃ tvāṃ ca sarvaṃ vā tac ca vyomaiva kevalam //MU_3,20.21//",
    "GSP27moksop_u:5912": " svapnasaṅgamasaṅkalpasvānubhūtiparamparāḥ /",
    "GSP27moksop_u:5913": " pramāṇāny atra mukhyāni sambodhāya pradīpavat //MU_3,20.22//",
    "GSP27moksop_u:5914": " sthito brāhmaṇagehe 'ntar dvijajīvas tadantare /",
    "GSP27moksop_u:5915": " sasamudravanā pṛthvī sthitābja iva ṣaṭpadī //MU_3,20.23//",
    "GSP27moksop_u:5916": " tasyāḥ kasmiṃścid ekasmin pelave koṭarodare /",
    "GSP27moksop_u:5917": " idaṃ pattanam ābhāti keśoṇḍuka ivāmbare //MU_3,20.24//",
    "GSP27moksop_u:5918": " tasminn asmin pure tanvi tavedaṃ sadanaṃ sthitam /",
    "GSP27moksop_u:5919": " tasmāt kim aṇumātre 'ntar gajavṛndam iva sthitam //MU_3,20.25//",
    "GSP27moksop_u:5920": " paramāṇau paramāṇau santi vatse cidātmani /",
    "GSP27moksop_u:5921": " antar antar jagantīti kenaitan nāma saṅkhyate //MU_3,20.26//",
    "GSP27moksop_u:5922": " līlā:",
    "GSP27moksop_u:5923": " aṣṭamaṃ divasaṃ vipras sa mṛtaḥ parameśvari /",
    "GSP27moksop_u:5924": " gato varṣagaṇo 'smākam ataḥ katham idaṃ bhavet //MU_3,20.27//",
    "GSP27moksop_u:5925": " devī:",
    "GSP27moksop_u:5926": " deśadairghyaṃ yathā nāsti kāladairghyaṃ tathaiva ca /",
    "GSP27moksop_u:5927": " nāsty eveti yathānyāyaṃ kathyamānaṃ mayā śṛṇu //MU_3,20.28//",
    "GSP27moksop_u:5928": " yathaitat pratibhāmātraṃ jagatsargāvabhāsanam /",
    "GSP27moksop_u:5929": " tathaitat pratibhāmātraṃ kṣaṇakalpāvabhāsanaṃ //MU_3,20.29//",
    "GSP27moksop_u:5930": " kṣaṇakalpajagatsargatvattāmattātmajanmanām /",
    "GSP27moksop_u:5931": " yathāvat pratibhāsasya vatse kramam imaṃ śṛṇu //MU_3,20.30//",
    "GSP27moksop_u:5932": " anubhūya kṣaṇaṃ jīvo mithyāmaraṇamūrchanām /",
    "GSP27moksop_u:5933": " tadaivonmeṣamātreṇa vyomny eva vyomarūpy api //MU_3,20.31//",
    "GSP27moksop_u:5934": " ādheyo 'ham ihādhāre sthito 'ham iti cetati /",
    "GSP27moksop_u:5935": " hastapādādimān deho mamāyam iti paśyati //MU_3,20.32//",
    "GSP27moksop_u:5936": " yadaiva cetati vapus tadaivedaṃ sa cetati /",
    "GSP27moksop_u:5937": " etasyāhaṃ pituḥ putro varṣāṇīmāni santi me //MU_3,20.33//",
    "GSP27moksop_u:5938": " ime me bāndhavā ramyā mamedaṃ ramyam āspadam /",
    "GSP27moksop_u:5939": " jāto 'ham abhavaṃ bālo vṛddhiṃ yāto 'ham īdṛśaḥ //MU_3,20.34//",
    "GSP27moksop_u:5940": " bāndhavāś cāsya te sarve tathaiva viharanty api /",
    "GSP27moksop_u:5941": " cidākāśaghanaikyatvāt svātmany api bhavanti te //MU_3,20.35//",
    "GSP27moksop_u:5942": " evaṃ nāmodite 'py asyāś cites saṃsāraṣaṇḍake /",
    "GSP27moksop_u:5943": " na kiñcid apy abhyuditaṃ sthitaṃ vyomaiva nirmalam //MU_3,20.36//",
    "GSP27moksop_u:5944": " svapne draṣṭari yadvac cit tadvad dṛśye cid eva sā /",
    "GSP27moksop_u:5945": " sarvadaikatayā tasmāt sā svapne draṣṭṛdarśanam //MU_3,20.37//",
    "GSP27moksop_u:5946": " yathā svapne tathodeti paralokadṛśā citiḥ /",
    "GSP27moksop_u:5947": " paraloke yathodeti tathaivehāpy udeti sā //MU_3,20.38//",
    "GSP27moksop_u:5948": " tat svapnaparalokehalokānām asatāṃ satāṃ /",
    "GSP27moksop_u:5949": " na manāg api bhedo 'sti vīcīnām iva vāriṇi //MU_3,20.39//",
    "GSP27moksop_u:5950": " ato 'jātam idaṃ viśvam ajātatvād anāśi ca /",
    "GSP27moksop_u:5951": " kharūpatvāc ca nāsty eva yac ca bhāti cid eva sā //MU_3,20.40//",
    "GSP27moksop_u:5952": " yathaiṣā cetyanirhīnā paramavyomarūpiṇī /",
    "GSP27moksop_u:5953": " sacetyāpi tathaivaiṣā paramavyomarūpiṇī //MU_3,20.41//",
    "GSP27moksop_u:5954": " yasmāc cetyam ato nānyad vīcitvād iva vāritā /",
    "GSP27moksop_u:5955": " vīcitvaṃ ca na caivāsti śaśaśṛṅgavad eva hi //MU_3,20.42//",
    "GSP27moksop_u:5956": " saiva cetyam ivāpannā svabhāvād acyutāpy alam /",
    "GSP27moksop_u:5957": " tasmān nāsty eva dṛśyo 'rthaḥ kuto 'to draṣṭṛdṛśyadhīḥ //MU_3,20.43//",
    "GSP27moksop_u:5958": " nimeṣeṇaiva jīvasya mṛtimohād anantaram /",
    "GSP27moksop_u:5959": " trijagatsargadṛśyaśrīḥ pratibhām upagacchati //MU_3,20.44//",
    "GSP27moksop_u:5960": " yathādeśaṃ yathākālaṃ yathārambhaṃ yathākramam /",
    "GSP27moksop_u:5961": " yathotpādaṃ yathāmātṛ yathāpitṛ yathaurasam //MU_3,20.45//",
    "GSP27moksop_u:5962": " yathāvayo yathāsaṃvid yathāsthānaṃ yathehitam /",
    "GSP27moksop_u:5963": " yathābandhu yathābhṛtyaṃ yathehāstamayodayam //MU_3,20.46//",
    "GSP27moksop_u:5964": " ajātam eva jāto 'ham iti paśyati cidvapuḥ /",
    "GSP27moksop_u:5965": " deśakālakriyādravyamanobuddhīndriyāṇi ca //MU_3,20.47//",
    "GSP27moksop_u:5966": " jhagity eva mṛter ante vapuḥ paśyati yauvanam /",
    "GSP27moksop_u:5967": " eṣā mātā pitā tv eṣa bālo 'bhūvam ahaṃ tv iti //MU_3,20.48//",
    "GSP27moksop_u:5968": " nānubhūto 'nubhūto vā yas syāt smṛtimayaḥ kramaḥ /",
    "GSP27moksop_u:5969": " paścād udety asau tasya puṣpasyeva phalodayaḥ //MU_3,20.49//",
    "GSP27moksop_u:5970": " nimeṣeṇaiva sakalo gata ity anubhūyate /",
    "GSP27moksop_u:5971": " rātrir dvādaśavarṣāṇi hariścandre tathāpy abhūt //MU_3,20.50//",
    "GSP27moksop_u:5972": " kāntāvirahiṇām ekaṃ vāsaraṃ vatsarāyate /",
    "GSP27moksop_u:5973": " mṛto jāto 'ham anyo me piteti svapnadhāmni ca //MU_3,20.51//",
    "GSP27moksop_u:5974": " abhuktasyaiva bhogyasya bhuktadhīr upajāyate /",
    "GSP27moksop_u:5975": " bhukte cābhuktadhīr dṛṣṭam ity alaṃ kitavādiṣu //MU_3,20.52//",
    "GSP27moksop_u:5976": " śūnyam ākīrṇatām eti tulyaṃ vyasanam utsavaiḥ /",
    "GSP27moksop_u:5977": " vipralambho 'pi lābhaś ca madasvapnādisaṃvidi //MU_3,20.53//",
    "GSP27moksop_u:5978": " taikṣṇyaṃ yathā maricabījakaṇe sthitaṃ svaṃ stambhe 'thavā racitaputrakajālam antaḥ /",
    "GSP27moksop_u:5979": " dṛśyaṃ tv ananyad idam evam aje 'sti śāntaṃ kasyāsti bandhanavimokṣadṛśaḥ kutaḥ kāḥ //MU_3,20.54//",
    "GSP27moksop_u:5980": " maṇḍapopākhyāne līlopākhyānāparanāmni",
    "GSP27moksop_u:5981": " jagataḥ paramārthatvapratipādanaṃ nāma sargaḥ",
    "GSP27moksop_u:5982": " ekaviṃśas sargaḥ",
    "GSP27moksop_u:5983": " devī:",
    "GSP27moksop_u:5984": " pratibhānti jaganty āśu mṛtimohād anantaram /",
    "GSP27moksop_u:5985": " jīvasyonmīlanād akṣṇo rūpāṇīvākhilāny alam //MU_3,21.1//",
    "GSP27moksop_u:5986": " dikkālakalanākāśadharmakarmamayāni ca /",
    "GSP27moksop_u:5987": " parisphārāṇy anantāni kalpāntasthairyavanti ca //MU_3,21.2//",
    "GSP27moksop_u:5988": " nānubhūtaṃ na yad dṛṣṭaṃ tan mayā kṛtam ity api /",
    "GSP27moksop_u:5989": " tat kṣaṇāt smṛtitām eti svapne svamaraṇaṃ yathā //MU_3,21.3//",
    "GSP27moksop_u:5990": " bhrāntir evam ananteyaṃ cidvyomavyomni bhāsurā /",
    "GSP27moksop_u:5991": " apakuḍyā jagannāmnī nagarīkalpanātmikā //MU_3,21.4//",
    "GSP27moksop_u:5992": " ahaṃ jagad iyaṃ sargasmṛtir eveti jṛmbhati /",
    "GSP27moksop_u:5993": " dūrakalpakṣaṇābhyāsaviparyāsaikakāriṇī //MU_3,21.5//",
    "GSP27moksop_u:5994": " nānubhūtānubhūtā ca jñaptir itthaṃ dvirūpiṇī /",
    "GSP27moksop_u:5995": " pūrvaṃ kāraṇarikteva cidrūpaiva pravartate //MU_3,21.6//",
    "GSP27moksop_u:5996": " nānubhūte 'nubhūtatvaṃ saṃvido 'ntar udety api /",
    "GSP27moksop_u:5997": " svapnabhramād ananyasmin pitarīva pitṛsmṛtiḥ //MU_3,21.7//",
    "GSP27moksop_u:5998": " kadācit smṛtitām tyaktvā pratibhāmātram eva sat /",
    "GSP27moksop_u:5999": " bhāti prathamasargeśarūpeṇa tadanu kramāt //MU_3,21.8//",
    "GSP27moksop_u:6000": " dṛśyaṃ tribhuvanādīdam anubhūtasmṛtau sthitam /",
    "GSP27moksop_u:6001": " keṣāñcit tanvi keṣāñcin nānubhūtasmṛtau sthitam //MU_3,21.9//",
    "GSP27moksop_u:6002": " pratibhāsata evedaṃ keṣāñcit smaraṇaṃ vinā /",
    "GSP27moksop_u:6003": " cidaṇūnāṃ prajeśatvaṃ kākatālīyavad yataḥ //MU_3,21.10//",
    "GSP27moksop_u:6004": " atyantavismṛtaṃ dṛśyaṃ mokṣa ity abhidhīyate /",
    "GSP27moksop_u:6005": " īpsitānīpsite tatra na staḥ kecana kasyacit //MU_3,21.11//",
    "GSP27moksop_u:6006": " atyantābhāvasampattiṃ vināhantvajagatsthiteḥ /",
    "GSP27moksop_u:6007": " anutpādamayīm eva nodety eva vimuktatā //MU_3,21.12//",
    "GSP27moksop_u:6008": " rajjvāṃ sarpabhramas sarpaśabdārthāsambhavaṃ vinā /",
    "GSP27moksop_u:6009": " anutpādamayo nityaṃ śānto 'pi na hi śāmyati //MU_3,21.13//",
    "GSP27moksop_u:6010": " ardhaśānto na śānto 'sau samety anyatayā punaḥ /",
    "GSP27moksop_u:6011": " udety ekapiśācānte piśāco 'nyo 'py adhīmataḥ //MU_3,21.14//",
    "GSP27moksop_u:6012": " saṃsāraś cāyam ābhogī param eveti niścayaḥ /",
    "GSP27moksop_u:6013": " kāraṇābhāvato bhāti yad ihābhāvam eti tat //MU_3,21.15//",
    "GSP27moksop_u:6014": " līlā:",
    "GSP27moksop_u:6015": " brāhmaṇabrāhmaṇīrūpe sarge yā kāraṇaṃ smṛtiḥ /",
    "GSP27moksop_u:6016": " katham abhyuditā sā syāt smaraṇīyam idaṃ vinā //MU_3,21.16//",
    "GSP27moksop_u:6017": " devī:",
    "GSP27moksop_u:6018": " pitāmahasmṛtis tatra kāraṇaṃ tasya ca smṛtiḥ /",
    "GSP27moksop_u:6019": " pūrvaṃ na sambhavaty eva muktatvāt pūrvajanmanaḥ //MU_3,21.17//",
    "GSP27moksop_u:6020": " pūrvaṃ na sambhavaty eva smaraṇīyā citis svayam /",
    "GSP27moksop_u:6021": " padmajāditvam āyāti cetanasya yathāsthiteḥ //MU_3,21.18//",
    "GSP27moksop_u:6022": " abhūvam aham ity anyaḥ prajānāthaḥ prajāyate /",
    "GSP27moksop_u:6023": " kākatālīyavat kaścid bhavati pratibhāmayaḥ //MU_3,21.19//",
    "GSP27moksop_u:6024": " evam abhyudite loke na kiñcin na kadācana /",
    "GSP27moksop_u:6025": " kvacid abhyuditaṃ nāma kevalaṃ cinnabhas sthitam //MU_3,21.20//",
    "GSP27moksop_u:6026": " dvividhāyās smṛter asyāḥ kāraṇaṃ paramaṃ padam /",
    "GSP27moksop_u:6027": " kāryakāraṇabhāvo 'sāv ekam eva cidambaram //MU_3,21.21//",
    "GSP27moksop_u:6028": " kāryakāraṇayos sattā kāraṇais sahakāribhiḥ /",
    "GSP27moksop_u:6029": " kāryakāraṇayor aikyaṃ tadabhāvān na śāmyati //MU_3,21.22//",
    "GSP27moksop_u:6030": " mahācidrūpam evedaṃ smaraṇād viddhi vedanam /",
    "GSP27moksop_u:6031": " kāryakāraṇabhāvo 'tra tena śabdo na vāstavaḥ //MU_3,21.23//",
    "GSP27moksop_u:6032": " evaṃ na kiñcid utpannaṃ dṛśyaṃ trijagadādy api /",
    "GSP27moksop_u:6033": " cidākāśaṃ cidākāśe kevalaṃ svātmani sthitam //MU_3,21.24//",
    "GSP27moksop_u:6034": " līlā:",
    "GSP27moksop_u:6035": " aho nu paramā dṛṣṭir darśitā devi me tvayā /",
    "GSP27moksop_u:6036": " rūpaśrīr jāgatī prātaḥprabhayevekṣaṇadyuteḥ //MU_3,21.25//",
    "GSP27moksop_u:6037": " idānīm aham etasyāṃ yāvat pariṇatā dṛśi /",
    "GSP27moksop_u:6038": " nābhyāsena vinā tāvad bhinddhīmaṃ devi kautukam //MU_3,21.26//",
    "GSP27moksop_u:6039": " yatrāsau brāhmaṇo gehe brāhmaṇyā sahito 'bhavat /",
    "GSP27moksop_u:6040": " taṃ sargaṃ taṃ girigrāmaṃ naya māṃ samavekṣitum //MU_3,21.27//",
    "GSP27moksop_u:6041": " devī:",
    "GSP27moksop_u:6042": " acetyacidrūpamayīṃ paramāṃ pāvanīṃ dṛśam /",
    "GSP27moksop_u:6043": " avalambyemam ākāram avamucya bhavāmalā //MU_3,21.28//",
    "GSP27moksop_u:6044": " tataḥ prāpsyasy asandehaṃ vyomātmānaṃ nabhassthitam /",
    "GSP27moksop_u:6045": " bhūmiṣṭhanarasaṅkalpo gaganāntaḥ puraṃ yathā //MU_3,21.29//",
    "GSP27moksop_u:6046": " evaṃsthitaṃ taṃ paśyāvas saha sargam anantaram /",
    "GSP27moksop_u:6047": " evaṃ taddarśanadvāre deho hi paramārgalā //MU_3,21.30//",
    "GSP27moksop_u:6048": " līlā:",
    "GSP27moksop_u:6049": " amunā devi dehena jagad anyad avāpyate /",
    "GSP27moksop_u:6050": " na vā kasmād atra yuktiṃ kathayānugrahagrahāt //MU_3,21.31//",
    "GSP27moksop_u:6051": " devī:",
    "GSP27moksop_u:6052": " jagantīmāny amūrtāni mūrtimanti mudhāgrahāt /",
    "GSP27moksop_u:6053": " bhavadbhir avabuddhāni hemanīvormikādhiyā //MU_3,21.32//",
    "GSP27moksop_u:6054": " hemny ūrmikārūpavane 'py ūrmikātvaṃ na vidyate /",
    "GSP27moksop_u:6055": " yathā tathā jagadrūpe jagattvaṃ nāsti citpade //MU_3,21.33//",
    "GSP27moksop_u:6056": " jagad ākāśam evedaṃ brahmaiva na tu dṛśyatā /",
    "GSP27moksop_u:6057": " dṛśyate kācid apy atra dhūlir ambunidhāv iva //MU_3,21.34//",
    "GSP27moksop_u:6058": " brahmaiva paśyati brahma nābrahma brahma paśyati /",
    "GSP27moksop_u:6059": " sargādināmnā prathitas svabhāvo 'syaivam īdṛśaḥ //MU_3,21.35//",
    "GSP27moksop_u:6060": " na brahmajagator asti kāryakāraṇatodayaḥ /",
    "GSP27moksop_u:6061": " kāraṇānām abhāvena sarveṣāṃ sahakāriṇām //MU_3,21.36//",
    "GSP27moksop_u:6062": " yāvad abhyāsayogena na śāntā bhedadhīs tava /",
    "GSP27moksop_u:6063": " nūnaṃ tāvad atadrūpā na brahma paripaśyasi //MU_3,21.37//",
    "GSP27moksop_u:6064": " tatra rūḍhim upāyātā ime ye tv asmadādayaḥ /",
    "GSP27moksop_u:6065": " abhyāsād brahmasaṃvitteḥ paśyāmas te hi tat padam //MU_3,21.38//",
    "GSP27moksop_u:6066": " saṅkalpanagarasyeva mamākaśamayaṃ vapuḥ /",
    "GSP27moksop_u:6067": " brahmaiva vātaḥ paśyāmi dehenānena tat padam //MU_3,21.39//",
    "GSP27moksop_u:6068": " viśuddhajñānadehāhaṃ yathaite padmajādayaḥ /",
    "GSP27moksop_u:6069": " brahmātmajagadādīdam aṅgam asmākam aṅgane //MU_3,21.40//",
    "GSP27moksop_u:6070": " tavābhyāsaṃ vinā bālo nākāro brahmatāṃ gataḥ /",
    "GSP27moksop_u:6071": " sthitaḥ kalanarūpātmā tena tan nānupaśyasi //MU_3,21.41//",
    "GSP27moksop_u:6072": " yatra svasaṅkalpapuraṃ svadehe nānulabhyate /",
    "GSP27moksop_u:6073": " tatrānyasaṅkalpapuraṃ svadehe nānulabhyate //MU_3,21.42//",
    "GSP27moksop_u:6074": " tasmād enaṃ parityajya dehaṃ cidvyomarūpiṇī /",
    "GSP27moksop_u:6075": " tat paśyasy etad evāśu kuru kāryavidāṃ vare //MU_3,21.43//",
    "GSP27moksop_u:6076": " saṅkalpanagaraṃ satyaṃ yathā saṅkalpinaṃ prati /",
    "GSP27moksop_u:6077": " sadehaṃ vā videhaṃ vā netaraṃ prati kiñcana //MU_3,21.44//",
    "GSP27moksop_u:6078": " ādisarge jagadbhrāntir yatheyaṃ sthitim āgatā /",
    "GSP27moksop_u:6079": " tathā tadāprabhṛty eva niyatiḥ prauḍhim āgatā //MU_3,21.45//",
    "GSP27moksop_u:6080": " līlā:",
    "GSP27moksop_u:6081": " tvayoktaṃ devi gacchāvo brāhmaṇabrāhmaṇīgṛham /",
    "GSP27moksop_u:6082": " sahetīdam ahaṃ vacmi kathaṃ gantavyam amba he //MU_3,21.46//",
    "GSP27moksop_u:6083": " iha dehaṃ imaṃ nyasya śuddhasattvānupātinā /",
    "GSP27moksop_u:6084": " cetasā tat paraṃ yāmi lokaṃ tvaṃ kathayeti tu //MU_3,21.47//",
    "GSP27moksop_u:6085": " devī:",
    "GSP27moksop_u:6086": " saṅkalpavyomavṛkṣas te yathā sann api khātmakaḥ /",
    "GSP27moksop_u:6087": " na kuḍyātmā na kuḍyena rodhyate nāpi kuḍyahā //MU_3,21.48//",
    "GSP27moksop_u:6088": " śuddhaikasattvanirmāṇacittarūpasya tat kila /",
    "GSP27moksop_u:6089": " pratibhānam atas tasmād paramād bhidyate manāk //MU_3,21.49//",
    "GSP27moksop_u:6090": " so 'yam etādṛśo deho nainaṃ santyajya yāmy aham /",
    "GSP27moksop_u:6091": " anenaiva tam āpnomi deśaṃ gandham ivānilaḥ //MU_3,21.50//",
    "GSP27moksop_u:6092": " yathā jalaṃ jalair vāgnir agninā vāyunānilaḥ /",
    "GSP27moksop_u:6093": " milaty evaṃ manodeho dehair anyair manomayaiḥ //MU_3,21.51//",
    "GSP27moksop_u:6094": " na hi pārthivatāṃ saṃvid ety apārthivasaṃvidā /",
    "GSP27moksop_u:6095": " ekatvaṃ kalpanāśailaśailayoḥ kvāhatir mithaḥ //MU_3,21.52//",
    "GSP27moksop_u:6096": " ātivāhika evāyaṃ tvādṛśaś cittadehakaḥ /",
    "GSP27moksop_u:6097": " ādhibhautikabuddhyā tu gṛhītaś cirabhāvanāt //MU_3,21.53//",
    "GSP27moksop_u:6098": " yathā svapne yathā dīrghakāladhyāne yathā bhramaiḥ /",
    "GSP27moksop_u:6099": " yathā vyasanisaṅkalpe yathā gandharvapattane //MU_3,21.54//",
    "GSP27moksop_u:6100": " vāsanātānavaṃ nūnaṃ yadā te sthitim eṣyati /",
    "GSP27moksop_u:6101": " tadādhibhautikībhāvaṃ punar eti na dehakaḥ //MU_3,21.55//",
    "GSP27moksop_u:6102": " līlā:",
    "GSP27moksop_u:6103": " ātivāhikadehatvapratyaye ghanatāṃ gate /",
    "GSP27moksop_u:6104": " tam avāpnoty ayaṃ deho daśāmohe vinaśyati //MU_3,21.56//",
    "GSP27moksop_u:6105": " devī:",
    "GSP27moksop_u:6106": " yad asti nāma tatraiṣa nāśānāśakramo bhavet /",
    "GSP27moksop_u:6107": " vastuto nāsti yat tv eva nāśas syāt tatra kīdṛśaḥ //MU_3,21.57//",
    "GSP27moksop_u:6108": " rajjvāṃ sarpabhrame naṣṭe satyabodhavaśāt sute /",
    "GSP27moksop_u:6109": " sarpo na naṣṭas tan naṣṭo vety evaṃ keva saṅkathā //MU_3,21.58//",
    "GSP27moksop_u:6110": " yathā satyaparijñānād dṛśyate nādhibhautikaḥ /",
    "GSP27moksop_u:6111": " tathātivāhikajñānād dṛśyate nādhibhautikaḥ //MU_3,21.59//",
    "GSP27moksop_u:6112": " kalpanā vinivarteta kalpitā yadi kenacit /",
    "GSP27moksop_u:6113": " sā śilā samapāstaiva yā nehāsti kadācana //MU_3,21.60//",
    "GSP27moksop_u:6114": " parasparaṃ parāpūrṇam idaṃ dehādikaṃ sthitam /",
    "GSP27moksop_u:6115": " iti satyaṃ vayaṃ bhadre paśyāmo nāsi paśyasi //MU_3,21.61//",
    "GSP27moksop_u:6116": " ādisarge bhavec cittvaṃ kalpanākalitaṃ yadā /",
    "GSP27moksop_u:6117": " tadā tataḥprabhṛty ekaṃ svatvaṃ dṛśyam ivekṣyate //MU_3,21.62//",
    "GSP27moksop_u:6118": " līlā:",
    "GSP27moksop_u:6119": " ekasminn eva saṃśānte dikkālādyavibhāgini /",
    "GSP27moksop_u:6120": " vidyamāne pare tattve kalpanāvasaraḥ kutaḥ //MU_3,21.63//",
    "GSP27moksop_u:6121": " devī:",
    "GSP27moksop_u:6122": " kaṭakatvaṃ yathā hemni taraṅgatvaṃ yathāmbhasi /",
    "GSP27moksop_u:6123": " satyatvaṃ ca yathā svapnasaṅkalpanagarādiṣu //MU_3,21.64//",
    "GSP27moksop_u:6124": " nāsty eva satyānubhave tathā nāsty eva citpade /",
    "GSP27moksop_u:6125": " kalpanaṃ vyatiriktātma tatsvabhāvād anāmayāt //MU_3,21.65//",
    "GSP27moksop_u:6126": " yathā nāsty ambare pāṃsuḥ pare nāsti tathā kalā /",
    "GSP27moksop_u:6127": " akalākalanaṃ śāntam idam ekam ajaṃ tataḥ //MU_3,21.66//",
    "GSP27moksop_u:6128": " yad vedaṃ bhāsate kiñcit tat tasyaiva nirāmayam /",
    "GSP27moksop_u:6129": " kacanaṃ kāñcanākhyānakāntasyātimaṇer iva //MU_3,21.67//",
    "GSP27moksop_u:6130": " līlā:",
    "GSP27moksop_u:6131": " etāvantaṃ ciraṃ kālam evaṃ devi vayaṃ vada /",
    "GSP27moksop_u:6132": " bhrāmitāḥ ke ca nāmeme dvaitādvaitavikalpanaiḥ //MU_3,21.68//",
    "GSP27moksop_u:6133": " devī:",
    "GSP27moksop_u:6134": " avicāreṇa tarale bhrāntāsi ciram ākulā /",
    "GSP27moksop_u:6135": " avicāras svabhāvotthas sa vicārād vinaśyati //MU_3,21.69//",
    "GSP27moksop_u:6136": " avicāro vicāreṇa nimeṣād eva naśyati /",
    "GSP27moksop_u:6137": " eṣo 'sann eva tenāntar avidyaiṣā na vidyate //MU_3,21.70//",
    "GSP27moksop_u:6138": " tasmān naivāvicāro 'sti nāvidyā naiva bandhanam /",
    "GSP27moksop_u:6139": " na mokṣo 'sti nirābādhaṃ śuddhabodhas tv idaṃ jagat //MU_3,21.71//",
    "GSP27moksop_u:6140": " etāvantaṃ yadā kālaṃ tvayaitan na vicāritam /",
    "GSP27moksop_u:6141": " tadā na samprabuddhā tvaṃ bhrāntaivārṇava ākulā //MU_3,21.72//",
    "GSP27moksop_u:6142": " adyaprabhṛti buddhāsi vimuktāsi vivekinī /",
    "GSP27moksop_u:6143": " vāsanātānave bījaṃ patitaṃ tava cetasi //MU_3,21.73//",
    "GSP27moksop_u:6144": " ādāv eva hi notpannaṃ dṛśyaṃ saṃsāranāṭakam /",
    "GSP27moksop_u:6145": " yadā tadā kathaṃ kena vāsyate vāsanāpi kā //MU_3,21.74//",
    "GSP27moksop_u:6146": " atyantābhāvasampattau draṣṭṛdṛśyadṛśām ataḥ /",
    "GSP27moksop_u:6147": " ekadhyāne paraṃ rūḍhe nirvikalpasamādhini //MU_3,21.75//",
    "GSP27moksop_u:6148": " vāsanākṣayabīje 'smin kiñcid aṅkurite hṛdi /",
    "GSP27moksop_u:6149": " kramān nodayam eṣyanti rāgadveṣādikā dṛśaḥ //MU_3,21.76//",
    "GSP27moksop_u:6150": " saṃsārasambhavaś cāyaṃ nirmūlatvam upaiṣyati /",
    "GSP27moksop_u:6151": " nirvikalpasamādhānaṃ pratiṣṭhām alam eṣyati //MU_3,21.77//",
    "GSP27moksop_u:6152": " vigatakalanakālimākalaṅkā gaganakalāntaranirmalā balena /",
    "GSP27moksop_u:6153": " sakalakaraṇakāryakāraṇāntaḥ katipayakāryavaśād bhaviṣyasīti //MU_3,21.78//",
    "GSP27moksop_u:6154": " līlopākhyāne viśrāntyupadeśo nāma sargaḥ",
    "GSP27moksop_u:6155": " dvāviṃśas sargaḥ",
    "GSP27moksop_u:6156": " devī:",
    "GSP27moksop_u:6157": " yathā svapnaparijñānāt svapnadeho na vāstavaḥ /",
    "GSP27moksop_u:6158": " anubhūto 'py ayaṃ tadvaj jāgraddeho na vāstavaḥ //MU_3,22.1//",
    "GSP27moksop_u:6159": " yathā svapnaparijñānāt svapnadeho 'pi śāmyati /",
    "GSP27moksop_u:6160": " vāsanātānavāt tadvaj jāgraddeho 'pi śāmyati //MU_3,22.2//",
    "GSP27moksop_u:6161": " svapnasaṅkalpadehānte deho 'yaṃ cetyate yathā /",
    "GSP27moksop_u:6162": " tathā jāgradbhāvanāntar udety evātivāhikaḥ //MU_3,22.3//",
    "GSP27moksop_u:6163": " svapne nirvāsanābīje yathodeti suṣuptatā /",
    "GSP27moksop_u:6164": " jāgraty avāsanābīje tathodeti vimuktatā //MU_3,22.4//",
    "GSP27moksop_u:6165": " yeyaṃ tu jīvanmuktānāṃ vāsanā sā na vāsanā /",
    "GSP27moksop_u:6166": " śuddhasattvābhidhānaṃ tat sattāsāmānyam ucyate //MU_3,22.5//",
    "GSP27moksop_u:6167": " yā suptavāsanā nidrā sā suṣuptam iti smṛtā /",
    "GSP27moksop_u:6168": " yat suptavāsanaṃ jāgrat sa ghano moha ucyate //MU_3,22.6//",
    "GSP27moksop_u:6169": " prakṣīṇavāsanā nidrā turyaśabdena kathyate /",
    "GSP27moksop_u:6170": " jāgraty api bhavaty etad vidite parame pade //MU_3,22.7//",
    "GSP27moksop_u:6171": " prakṣīṇavāsanā yeha jīvatāṃ jīvitasthitiḥ /",
    "GSP27moksop_u:6172": " amuktair aparijñātā sā jīvanmuktir ucyate //MU_3,22.8//",
    "GSP27moksop_u:6173": " śuddhasattvānupatitaṃ cetaḥ prabhinnavāsanam /",
    "GSP27moksop_u:6174": " ātivāhikatām eti himaṃ tāpād ivāplutam //MU_3,22.9//",
    "GSP27moksop_u:6175": " ātivāhikatāṃ yātaṃ buddhaṃ cittāntarair manaḥ /",
    "GSP27moksop_u:6176": " sargajanmāntaragatais siddhair milati netarat //MU_3,22.10//",
    "GSP27moksop_u:6177": " yadā te 'yam ahambhāvas svābhyāsāc chāntim eṣyati /",
    "GSP27moksop_u:6178": " tadodeṣyati te sphārā dṛśyānte bodhatā svayam //MU_3,22.11//",
    "GSP27moksop_u:6179": " ātivāhikatā jñātā sthitiṃ te yāti śāśvatīm /",
    "GSP27moksop_u:6180": " yadā tadānyasaṅkalpālokāt prakṛtipāvanī //MU_3,22.12//",
    "GSP27moksop_u:6181": " vāsanātānave tasmāt kuru yatnam anindite /",
    "GSP27moksop_u:6182": " tasmin prauḍhim upāyāte jīvanmuktā bhaviṣyasi //MU_3,22.13//",
    "GSP27moksop_u:6183": " yāvan na pūritas tv eṣa nirmalo bodhacandramāḥ /",
    "GSP27moksop_u:6184": " tāvad deham iha sthāpya lokāntaram avekṣyatām //MU_3,22.14//",
    "GSP27moksop_u:6185": " māṃsadeho māṃsadehenaiva saṃśleṣam ṛcchati /",
    "GSP27moksop_u:6186": " na tu cittaśarīreṇa vyavahāreṣu karmasu //MU_3,22.15//",
    "GSP27moksop_u:6187": " yathānubhavam evaitad yathāsthitam udāhṛtam /",
    "GSP27moksop_u:6188": " ābālasiddhaṃ saṃsiddhaṃ na nāma varaśāpavat //MU_3,22.16//",
    "GSP27moksop_u:6189": " avabodhaghanābhyāsād dehasyāsyaiva jāyate /",
    "GSP27moksop_u:6190": " saṃsāravāsanākārśyaṃ nūnaṃ cittaśarīratā //MU_3,22.17//",
    "GSP27moksop_u:6191": " udeṣyantī ca saiṣātra kenacin nopalakṣyate /",
    "GSP27moksop_u:6192": " kevalaṃ tu janair deho mriyamāṇo 'valokyate //MU_3,22.18//",
    "GSP27moksop_u:6193": " dehas tv ayaṃ na mriyate na ca jīvati kiñcana /",
    "GSP27moksop_u:6194": " ke kila svapnasaṅkalpabhrānter maraṇajīvite //MU_3,22.19//",
    "GSP27moksop_u:6195": " jīvitaṃ maraṇaṃ caitat saṅkalpapuruṣe yathā /",
    "GSP27moksop_u:6196": " asatyam eva bhāty etad asmin putri śarīrake //MU_3,22.20//",
    "GSP27moksop_u:6197": " līlā:",
    "GSP27moksop_u:6198": " tad etad upadiṣṭaṃ me jñānaṃ devi tvayāmalam /",
    "GSP27moksop_u:6199": " yasmiñ śrutiṃ gate śāntim eti viśvaviṣūcikā //MU_3,22.21//",
    "GSP27moksop_u:6200": " atropakurute ko hi ko 'bhyāsaḥ kīdṛśo 'thavā /",
    "GSP27moksop_u:6201": " sa kathaṃ poṣam āyāti puṣṭe tasmiṃś ca kiṃ bhavet //MU_3,22.22//",
    "GSP27moksop_u:6202": " devī:",
    "GSP27moksop_u:6203": " yad eva kriyate kiñcid yena yena yadā yadā /",
    "GSP27moksop_u:6204": " vinābhyāsena tan neha siddhim eti kadācana //MU_3,22.23//",
    "GSP27moksop_u:6205": " taccintanaṃ tatkathanam anyo'nyaṃ tatprabodhanam /",
    "GSP27moksop_u:6206": " tadgataprāṇamananaṃ brahmābhyāsaṃ vidur budhāḥ //MU_3,22.24//",
    "GSP27moksop_u:6207": " yeṣāṃ tv antaṃ gataṃ pāpaṃ janānāṃ puṇyakarmaṇām /",
    "GSP27moksop_u:6208": " te dvandvamohanirmuktā vijñeyā brahmasevakāḥ //MU_3,22.25//",
    "GSP27moksop_u:6209": " adhyātmaśāstracintābhir yeṣāṃ gacchanti rātrayaḥ /",
    "GSP27moksop_u:6210": " vāsanātānavotkābhis te brahmābhyāsinas sthitāḥ //MU_3,22.26//",
    "GSP27moksop_u:6211": " ye viraktā mahātmāno bhogabhāvanatānavam /",
    "GSP27moksop_u:6212": " bhāvayanty abhavāyāntar bhavyā bhuvi jayanti te //MU_3,22.27//",
    "GSP27moksop_u:6213": " uditaudāryasaundaryā vairāgyarasarañjitā /",
    "GSP27moksop_u:6214": " ānandasyandinī yeṣāṃ matis te 'bhyāsinaḥ pare //MU_3,22.28//",
    "GSP27moksop_u:6215": " atyantābhāvasampattiṃ jñātuṃ jñeyasya vastunaḥ /",
    "GSP27moksop_u:6216": " yuktyā śāstre yatante ye te brahmābhyāsinas sthitāḥ //MU_3,22.29//",
    "GSP27moksop_u:6217": " sargādāv eva notpannaṃ dṛśyaṃ nāsty eva tat sadā /",
    "GSP27moksop_u:6218": " idaṃ jagad ahaṃ ceti bodhābhyāsaṃ viduḥ pare //MU_3,22.30//",
    "GSP27moksop_u:6219": " dṛśyāsambhavabodhena rāgadveṣāditānave /",
    "GSP27moksop_u:6220": " ratir baloditā yāsau brahmābhyāsa udāhṛtaḥ //MU_3,22.31//",
    "GSP27moksop_u:6221": " dṛśyāsambhavabodhena rāgadveṣāditānavam /",
    "GSP27moksop_u:6222": " tapa ity ucyate loke dṛśyadoṣas tu duḥkhakṛt //MU_3,22.32//",
    "GSP27moksop_u:6223": " dṛśyāsambhavabodhe hi jñānaṃ jñeyasya kathyate /",
    "GSP27moksop_u:6224": " tadabhyāsena nirvāṇam ity abhyāso mahodayaḥ //MU_3,22.33//",
    "GSP27moksop_u:6225": " bhavabahulaniśānitāntanidrā satatavivekavibodhavārisekaiḥ /",
    "GSP27moksop_u:6226": " pragalati himaśītalair ivoccaiḥ śaradi mahāmihikeva cetasīti //MU_3,22.34//",
    "GSP27moksop_u:6227": " vālmīkiḥ:",
    "GSP27moksop_u:6228": " ity uktavaty atha munau divaso jagāma sāyantanāya vidhaye 'stam ino jagāma /",
    "GSP27moksop_u:6229": " snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_3,22.35//",
    "GSP27moksop_u:6230": " līlopākhyāne vijñānābhyāsavarṇanaṃ nāma sargaḥ",
    "GSP27moksop_u:6231": " trayoviṃśas sargaḥ",
    "GSP27moksop_u:6232": " vasiṣṭhaḥ:",
    "GSP27moksop_u:6233": " iti saṅkathanaṃ kṛtvā tasyāṃ niśi varāṅgane /",
    "GSP27moksop_u:6234": " supte parijane nūnam athāntaḥpuramaṇḍape //MU_3,23.1//",
    "GSP27moksop_u:6235": " dṛḍhākhilārgaladvāragavākṣe dakṣacetasī /",
    "GSP27moksop_u:6236": " puṣpapūraṇasusphītamāṃsalāmodamanthare //MU_3,23.2//",
    "GSP27moksop_u:6237": " amlānamālāvasanaśavapārśvāsanasthite /",
    "GSP27moksop_u:6238": " sakalāmalapūrṇenduvadanoddyotitāspade //MU_3,23.3//",
    "GSP27moksop_u:6239": " samādhisthānakaṃ gatvā tasthatur niścalāṅgake /",
    "GSP27moksop_u:6240": " ratnastambhād ivotkīrṇe citrabhittāv ivārpite //MU_3,23.4//",
    "GSP27moksop_u:6241": " sarvās tatyajatuś cintās saṅkocaṃ samupāgate /",
    "GSP27moksop_u:6242": " divasānta ivābjinyau prasṛtāmodalekhike //MU_3,23.5//",
    "GSP27moksop_u:6243": " babhūvatur bhṛśaṃ śānte śuddhe spandavivarjite /",
    "GSP27moksop_u:6244": " girau śaradi nirvāta iva vṛṣṭyābhramālike //MU_3,23.6//",
    "GSP27moksop_u:6245": " nirvikalpasamādhānāj jahatur vyomni saṃvidam /",
    "GSP27moksop_u:6246": " yathā kalpalate kānte pūrṇam ṛtvantare rasam //MU_3,23.7//",
    "GSP27moksop_u:6247": " ahaṃ jagad iti bhrānter dṛśyasyādāv anudbhavaḥ /",
    "GSP27moksop_u:6248": " yadā tābhyām avagatas svātyantābhāvanātmakaḥ //MU_3,23.8//",
    "GSP27moksop_u:6249": " tadā dṛśyapiśāco 'yam alam astaṅgatas tayoḥ /",
    "GSP27moksop_u:6250": " asattvād eva cāsmākaṃ śaśaśṛṅgam ivānagha //MU_3,23.9//",
    "GSP27moksop_u:6251": " ādāv eva hi yan nāsti vartamāne 'pi tat tathā /",
    "GSP27moksop_u:6252": " bhātaṃ cābhātam evāto mṛgatṛṣṇāmbuvaj jagat //MU_3,23.10//",
    "GSP27moksop_u:6253": " svabhāvaḥ kevalaś śāntas strīdvayaṃ tad babhūva ha /",
    "GSP27moksop_u:6254": " candrārkādipadārthaughadūramuktam ivāmbaram //MU_3,23.11//",
    "GSP27moksop_u:6255": " tenaiva jñānadehena tatāra jñaptidevatā /",
    "GSP27moksop_u:6256": " mānuṣī tv itareṇāśu jñānājñānānurūpiṇā //MU_3,23.12//",
    "GSP27moksop_u:6257": " gehāntar eva prādeśamātram āruhya vai divaḥ /",
    "GSP27moksop_u:6258": " babhūvatuś cidākāśarūpiṇyau vyomagākṛtī //MU_3,23.13//",
    "GSP27moksop_u:6259": " atha te lalane līlālāne lalitalocane /",
    "GSP27moksop_u:6260": " svabhāvāc cetyasaṃvitter nabho dūram ivāgate //MU_3,23.14//",
    "GSP27moksop_u:6261": " tatrasthe ekacidvṛttyā pupluvāte nabhastalam /",
    "GSP27moksop_u:6262": " koṭiyojanavistīrṇaṃ dūrād dūratarāntaram //MU_3,23.15//",
    "GSP27moksop_u:6263": " dṛśyānusandhānanijasvabhāvād ākāśadehe api te mitho 'tra /",
    "GSP27moksop_u:6264": " parasparākāravilokanena babhūvatus snehapare vayasye //MU_3,23.16//",
    "GSP27moksop_u:6265": " līlopākhyāne līlāprajñaptyor vijñānadehākāśagamanaṃ nāma sargaḥ",
    "GSP27moksop_u:6266": " caturviṃśas sargaḥ",
    "GSP27moksop_u:6267": " vasiṣṭhaḥ:",
    "GSP27moksop_u:6268": " dūrād dūraṃ samāplutya śanair uccapadaṃ gate /",
    "GSP27moksop_u:6269": " haste hastaṃ samāsajya yāntyau dadṛśatur nabhaḥ //MU_3,24.1//",
    "GSP27moksop_u:6270": " ekārṇavam ivocchūnaṃ gambhīraṃ nirmalāntaram /",
    "GSP27moksop_u:6271": " komalaṃ komalamarudasaṅgasukhabhogadam //MU_3,24.2//",
    "GSP27moksop_u:6272": " āhlādakam alaṃ saumyaṃ śūnyatāmbhonimajjanāt /",
    "GSP27moksop_u:6273": " atyantaśuddhagambhīraṃ prasannam iva sajjanam //MU_3,24.3//",
    "GSP27moksop_u:6274": " śṛṅgasthanirmalāmbhodapīnodarasudhālaye /",
    "GSP27moksop_u:6275": " viśaśramatur āśāsu pūrṇacandrodarāmale //MU_3,24.4//",
    "GSP27moksop_u:6276": " siddhagandharvamandāramālāmodamanohare /",
    "GSP27moksop_u:6277": " candramaṇḍalaniṣkrānte remāte madhurānile //MU_3,24.5//",
    "GSP27moksop_u:6278": " sasnatur bhūri gharmānte taḍidraktābjasaṅkule /",
    "GSP27moksop_u:6279": " sarasīva jalāpūramanthare meghajālake //MU_3,24.6//",
    "GSP27moksop_u:6280": " bhūtalodyanmahāśailamṛnālāṅkurakoṭiṣu /",
    "GSP27moksop_u:6281": " dikṣu babhramatur bhūri bhramaryau sarasīṣv iva //MU_3,24.7//",
    "GSP27moksop_u:6282": " dhārāgṛhadhiyā dhīragaṅgānirjharadhāriṇi /",
    "GSP27moksop_u:6283": " vavatur vātavikṣubdhameghamaṇḍalamaṇḍape //MU_3,24.8//",
    "GSP27moksop_u:6284": " tato madhurakāminyau viśrāmyantyau svaśaktitaḥ /",
    "GSP27moksop_u:6285": " śūnye dadṛśatur vyoma mahāsaṃrambhamantharam //MU_3,24.9//",
    "GSP27moksop_u:6286": " adṛṣṭapūrvam anyo'nyam anyasaṅkaṭakoṭaram /",
    "GSP27moksop_u:6287": " āpūryamāṇam āśūnyaṃ jagatkoṭiśatair api //MU_3,24.10//",
    "GSP27moksop_u:6288": " upary upary upary uccair anyair anyair vṛtaṃ pṛthak /",
    "GSP27moksop_u:6289": " vicitrāvaraṇākārair bhūtābhrāṃśuvimānakaiḥ //MU_3,24.11//",
    "GSP27moksop_u:6290": " paritaḥ pūritavyomnāṃ mervādikulabhūbhṛtām /",
    "GSP27moksop_u:6291": " padmarāgataṭoddyotaiḥ kalpajvālodaropamam //MU_3,24.12//",
    "GSP27moksop_u:6292": " muktāśikharabhāpūrair himavatsānusundaram /",
    "GSP27moksop_u:6293": " kāñcanādristhalārcirbhiḥ kāñcanasthalabhāsuram //MU_3,24.13//",
    "GSP27moksop_u:6294": " mahāmarakatābhābhiś śādvalasthalanīlima /",
    "GSP27moksop_u:6295": " draṣṭur dṛṣṭikṣayāsatyajātadhvāntotthakālima //MU_3,24.14//",
    "GSP27moksop_u:6296": " pārijātalatālolavimānagaṇaketanam /",
    "GSP27moksop_u:6297": " bodhamañjaritākāram iva vaiḍūryabhūtalam //MU_3,24.15//",
    "GSP27moksop_u:6298": " manovegamahāsiddhajitavātagamāgamam /",
    "GSP27moksop_u:6299": " vimānagṛhadevastrīgītavādyaravākulam //MU_3,24.16//",
    "GSP27moksop_u:6300": " trailokyacarabhūtaughasañcāraviralāntaram /",
    "GSP27moksop_u:6301": " anyo'nyādṛṣṭasañcārasurāsurakulākulam //MU_3,24.17//",
    "GSP27moksop_u:6302": " paryantasthitakumbhāṇḍarakṣoguhyakamaṇḍalam /",
    "GSP27moksop_u:6303": " vātaskandhamahāvegavahadvaimānikavrajam //MU_3,24.18//",
    "GSP27moksop_u:6304": " vahadvimānajhāṅkāramuṣṭigrāhyaghanadhvani /",
    "GSP27moksop_u:6305": " graharkṣagaṇasañcārasañcaladvātayantrakam //MU_3,24.19//",
    "GSP27moksop_u:6306": " nikaṭātapadagdhālpasiddhisiddhojjhitāspadam /",
    "GSP27moksop_u:6307": " arkāśvamukhavātāstadagdhamugdhavimānakam //MU_3,24.20//",
    "GSP27moksop_u:6308": " lokapālāpsarovṛndasañcārācāracañcalam /",
    "GSP27moksop_u:6309": " devāntaḥpurikādagdhadhūpadhūmāmbudāvṛtam //MU_3,24.21//",
    "GSP27moksop_u:6310": " vihagāhṛtadevastrīsvāṅgavibhraṣṭabhūṣaṇam /",
    "GSP27moksop_u:6311": " sāmānyasiddhāsahyogratejaḥpuñjatamobalam //MU_3,24.22//",
    "GSP27moksop_u:6312": " balavatsiddhasaṅghaṭṭagamāgamavighaṭṭitaiḥ /",
    "GSP27moksop_u:6313": " ghanais sāṃśukapārśvasthahimavanmerumandaram //MU_3,24.23//",
    "GSP27moksop_u:6314": " kākolūkais sagṛdhraughaiḥ puñjībhūtaiś calair vṛtam /",
    "GSP27moksop_u:6315": " nṛtyadbhir ḍākinīvāhais taraṅgair iva vāridhim //MU_3,24.24//",
    "GSP27moksop_u:6316": " pranṛtyadyoginīsaṅghaiś śvakākoṣṭrakharānanaiḥ /",
    "GSP27moksop_u:6317": " nirarthaṃ yojanaśataṃ gatvāgacchadbhir āvṛtam //MU_3,24.25//",
    "GSP27moksop_u:6318": " lokapālapurodvāntadhūpadhūmābhramandiram /",
    "GSP27moksop_u:6319": " siddhagandharvamithunaprārabdhasuratotsavam //MU_3,24.26//",
    "GSP27moksop_u:6320": " svargagītaśravonmattakhadirākrāntamārgagam /",
    "GSP27moksop_u:6321": " anāratavahaddhiṣṇyalakṣalakṣitapakṣikam //MU_3,24.27//",
    "GSP27moksop_u:6322": " vātaskandhanikhātāntavahattripathagājalam /",
    "GSP27moksop_u:6323": " āścaryālokanavyagrasañcarattridaśārbhakam //MU_3,24.28//",
    "GSP27moksop_u:6324": " sandehasañcaradvajracakraśūlāsiśaktimat /",
    "GSP27moksop_u:6325": " kvacin nirbhittisadanagāyattumburunāradam //MU_3,24.29//",
    "GSP27moksop_u:6326": " meghamārgamahāmeghamahārambhākulaṃ kvacit /",
    "GSP27moksop_u:6327": " citranyastasamākāramūkakalpāntavāridam //MU_3,24.30//",
    "GSP27moksop_u:6328": " utpakṣakajjalādrīndrasundarāmbhodharaṃ kvacit /",
    "GSP27moksop_u:6329": " kvacit kanakaniṣṣyandakāntatāpādavāridam //MU_3,24.31//",
    "GSP27moksop_u:6330": " kvacic candrābhatāpāḍhyavṛṣṭamūkāmbudāṃśukam /",
    "GSP27moksop_u:6331": " kvacin niṣpavanāmbhodhisaṃśāntaṃ śūnyatājalam //MU_3,24.32//",
    "GSP27moksop_u:6332": " kvacid vātanadīprauḍhavimānatṛṇapallavam /",
    "GSP27moksop_u:6333": " kvacic caladalivrātapṛṣṭhatvakkāntinirmalam //MU_3,24.33//",
    "GSP27moksop_u:6334": " kvacin merudarīkalpavātadhūlividhūsaram /",
    "GSP27moksop_u:6335": " kvacid vimānagīrvāṇaprabhābhiś citritāṅganam //MU_3,24.34//",
    "GSP27moksop_u:6336": " kvacin nirambaronmattamātṛmaṇḍalamālitam /",
    "GSP27moksop_u:6337": " kvacin nityaravakṣīvakṣubdhayogīśvarīgaṇam //MU_3,24.35//",
    "GSP27moksop_u:6338": " kvacic chāntasamādhisthaviśrāntamunimaṇḍalam /",
    "GSP27moksop_u:6339": " samaṃ dūrāstasaṃrambhaṃ sādhucittamanoharam //MU_3,24.36//",
    "GSP27moksop_u:6340": " gāyatkinnaragandharvasurastrīmaṇḍalaṃ kvacit /",
    "GSP27moksop_u:6341": " kvacit stabdhapurākīrṇaṃ vahatsuravaraṃ kvacit //MU_3,24.37//",
    "GSP27moksop_u:6342": " kvacid ruddhapurāpūraṃ kvacid baddhamahāpuram /",
    "GSP27moksop_u:6343": " kvacin māyākṛtapuraṃ kvacid āgāmipattanam //MU_3,24.38//",
    "GSP27moksop_u:6344": " kvacid bhramaccandrasaraḥ kvacit stabdhapayassaraḥ /",
    "GSP27moksop_u:6345": " kvacit saratsiddhagaṇaṃ kvacid indukṛtodayam //MU_3,24.39//",
    "GSP27moksop_u:6346": " kvacit sūryodayamayaṃ kvacid rātritamomayam /",
    "GSP27moksop_u:6347": " kvacit sandhyāṃśukapiśaṃ kvacin nīhāradhūsaram //MU_3,24.40//",
    "GSP27moksop_u:6348": " kvacid vimānadhavalaṃ kvacid varṣatpayodharam /",
    "GSP27moksop_u:6349": " kvacit sthalam ivākāśam eva viśrāntalokapam //MU_3,24.41//",
    "GSP27moksop_u:6350": " ūrdhvādhogamanavyagrasurāsuragaṇaṃ kvacit /",
    "GSP27moksop_u:6351": " pūrvāparottarāyāmyadiksañcārākulaṃ kvacit //MU_3,24.42//",
    "GSP27moksop_u:6352": " api yojanalakṣāṇi kvacid duṣprāpadhūpakam /",
    "GSP27moksop_u:6353": " avināśatamaḥpūrṇadṛṣṭavad vyomavat kvacit //MU_3,24.43//",
    "GSP27moksop_u:6354": " avināśibṛhattejaḥ kvacid arkānalopamam /",
    "GSP27moksop_u:6355": " himānījaṭharāśītaṃ kvacic candrādisadmasu //MU_3,24.44//",
    "GSP27moksop_u:6356": " kvacid bṛhatpuronnṛtyatkalpavṛkṣalatāvanam /",
    "GSP27moksop_u:6357": " kvacid daityahatottuṅgaprapataddevapattanam //MU_3,24.45//",
    "GSP27moksop_u:6358": " vaimānikanipātena vahnilekhāṅkitaṃ kvacit /",
    "GSP27moksop_u:6359": " kvacit ketuśatotpātamithassaṅghaṭṭaghaṭṭitam //MU_3,24.46//",
    "GSP27moksop_u:6360": " kvacic chubhagrahagaṇapragṛhītādyamaṅgalam /",
    "GSP27moksop_u:6361": " kvacid rātritamovyāptaṃ kvacid divasabhāsuram //MU_3,24.47//",
    "GSP27moksop_u:6362": " kvacid durgarjadambhodaṃ kvacin mūkacalāmbudam /",
    "GSP27moksop_u:6363": " vātāvakīrṇaśuklābhrakhaṇḍapuṣpotkaraṃ kvacit //MU_3,24.48//",
    "GSP27moksop_u:6364": " kvacid atyantaniśśūnyam avadātam anantaram /",
    "GSP27moksop_u:6365": " ānandimṛduśāntācchaṃ jñasyeva hṛdayaṃ tatam //MU_3,24.49//",
    "GSP27moksop_u:6366": " śukavāhanabhekaughaiḥ kvacid galakṛtāravam /",
    "GSP27moksop_u:6367": " śūnyatārābhivalitaṃ kṣetram ākāśavāsinām //MU_3,24.50//",
    "GSP27moksop_u:6368": " mayūrahemacūḍādipakṣibhiḥ kvacid āvṛtam /",
    "GSP27moksop_u:6369": " vidyādharīṇāṃ devīnāṃ vāhanair vihitāspadaiḥ //MU_3,24.51//",
    "GSP27moksop_u:6370": " kvacid abhrāntaronnṛtyadguhamāyūramaṇḍalam /",
    "GSP27moksop_u:6371": " kvacid agniśukaiś śyāmaṃ śādvalānām iva sthalam //MU_3,24.52//",
    "GSP27moksop_u:6372": " kvacit preteśamahiṣamahimnā vāhanāmbudam /",
    "GSP27moksop_u:6373": " kvacid aśvais tṛṇagrāsaśaṅkāgrastāsitāmbudam //MU_3,24.53//",
    "GSP27moksop_u:6374": " kvacid devapuravyāptaṃ kvacid daityapurānvitam /",
    "GSP27moksop_u:6375": " anyo'nyāprāpyanagaraṃ nagarandhrakarālinam //MU_3,24.54//",
    "GSP27moksop_u:6376": " kvacit kulācalākāranṛtyadbhairavabhāsuram /",
    "GSP27moksop_u:6377": " kvacid gandharvanagarasurastrīvṛndabandhanam //MU_3,24.55//",
    "GSP27moksop_u:6378": " kvacid kampadgiridhvastavṛkṣalakṣokṣitāmbudhim /",
    "GSP27moksop_u:6379": " kvacin māyākṛtākāśanalinījalaśītalam //MU_3,24.56//",
    "GSP27moksop_u:6380": " kvacit sapakṣaśailendrasamanṛtyadvināyakam /",
    "GSP27moksop_u:6381": " kvacid ghargharavātāḍhyapakṣaproḍḍīnaparvatam //MU_3,24.57//",
    "GSP27moksop_u:6382": " kvacid indukarāvṛṣṭiśītalāhlādimārutam /",
    "GSP27moksop_u:6383": " kvacit taptānalādagdhadrumaparvatavāridam //MU_3,24.58//",
    "GSP27moksop_u:6384": " kvacid atyantasaṃśāntavātādyekāntanirdhvani /",
    "GSP27moksop_u:6385": " kvacit parvatatulyāgniśikhāsadṛśatodayam //MU_3,24.59//",
    "GSP27moksop_u:6386": " kvacit prāvṛḍbharonmattaghanābhraravaghargharam /",
    "GSP27moksop_u:6387": " kvacit surāsuragaṇapravṛttaraṇadurgamam //MU_3,24.60//",
    "GSP27moksop_u:6388": " kvacid vyomābjinīhaṃsīsvarāhūtājavāhanam /",
    "GSP27moksop_u:6389": " kvacin mandākinītīranalinīluṇṭhakānilam //MU_3,24.61//",
    "GSP27moksop_u:6390": " śarīriṇīnāṃ gaṅgādisaritāṃ sannidhānataḥ /",
    "GSP27moksop_u:6391": " proḍḍīnamatsyamakarakulīrāntarakoṭaram //MU_3,24.62//",
    "GSP27moksop_u:6392": " pātālagārkajanitabhūcchāyākākatodaram /",
    "GSP27moksop_u:6393": " kvacit kvacin maṇḍaleṣu grastacandrārkamaṇḍalam //MU_3,24.63//",
    "GSP27moksop_u:6394": " kvacit svargānilādhūtamāyākusumakānanam /",
    "GSP27moksop_u:6395": " patatpuṣpahimāsāratrastavaimānikāṅganam //MU_3,24.64//",
    "GSP27moksop_u:6396": " uḍumbarodaramaṣakakramabhramajjagattrayāntaragatabhūtasañcayam /",
    "GSP27moksop_u:6397": " vilaṅghya tad varalalane vimucya khaṃ mahītalaṃ punar api gantum udyate //MU_3,24.65//",
    "GSP27moksop_u:6398": " līlopākhyāne gaganavarṇanaṃ nāma sargaḥ",
    "GSP27moksop_u:6399": " pañcaviṃśas sargaḥ",
    "GSP27moksop_u:6400": " vasiṣṭhaḥ:",
    "GSP27moksop_u:6401": " nabhastalād girigrāmaṃ gacchantyau kiñcid eva hi /",
    "GSP27moksop_u:6402": " jñapticittasthite bhūmitalaṃ dadṛśatus striyau //MU_3,25.1//",
    "GSP27moksop_u:6403": " brahmāṇḍanarahṛtpadmaṃ digaṣṭakadalaṃ bṛhat /",
    "GSP27moksop_u:6404": " girikesarasambādhaṃ svāmodabharasundaram //MU_3,25.2//",
    "GSP27moksop_u:6405": " saritkesarikānālam avaśyāyāmbubindukam /",
    "GSP27moksop_u:6406": " śarvarībhramarībhrāntaṃ bhūtaughamaṣakākulam //MU_3,25.3//",
    "GSP27moksop_u:6407": " antarghuṇagaṇākīrṇaṃ surandhrais suṣirair vṛtam /",
    "GSP27moksop_u:6408": " uhyamānaṃ payaḥpūrair divasālokakāntimat //MU_3,25.4//",
    "GSP27moksop_u:6409": " rasārdraṃ khe bhramaddhaṃsaṃ rātrisaṅkocabhājanam /",
    "GSP27moksop_u:6410": " pātālapaṅkanirmagnanāganāthamṛṇālakam //MU_3,25.5//",
    "GSP27moksop_u:6411": " kadācid āspadāmbhodhikampakampitadigdalam /",
    "GSP27moksop_u:6412": " adho nāgagatānantadaityadānavakaṇṭakam //MU_3,25.6//",
    "GSP27moksop_u:6413": " asuravraṇavallaryā sambhogasukumārayā /",
    "GSP27moksop_u:6414": " vyāptabhūbhṛnmahābījahṛdayaṃ bījabhūtayā //MU_3,25.7//",
    "GSP27moksop_u:6415": " jambudvīpa iti khyātāṃ vipulāṃ tatra karṇikām /",
    "GSP27moksop_u:6416": " saritkesarikānālāṃ nagaragrāmakesarām //MU_3,25.8//",
    "GSP27moksop_u:6417": " kulaśailoddhurottuṅgabījasaptakasundarīm /",
    "GSP27moksop_u:6418": " madhyasthoccamahāmerubījākrāntanabhastalām //MU_3,25.9//",
    "GSP27moksop_u:6419": " saraḥprāleyakaṇikāvanajaṅgalayūthikām /",
    "GSP27moksop_u:6420": " svalekhāmaṇḍalāntassthajanajālābhramaṇḍalām //MU_3,25.10//",
    "GSP27moksop_u:6421": " tāṃ yojanaśatākāraiḥ pratirākāṃ prabodhibhiḥ /",
    "GSP27moksop_u:6422": " sāgarair bhramarair vyāptāṃ dikcatuṣṭayaśāyibhiḥ //MU_3,25.11//",
    "GSP27moksop_u:6423": " digdalāṣṭakaviśrāntasasvanāmbhojaṣaṭpadām /",
    "GSP27moksop_u:6424": " bhrātṛbhir navabhir bhūpair navadhā parikalpitām //MU_3,25.12//",
    "GSP27moksop_u:6425": " lakṣayojanavistīrṇām ākīrṇāṃ ca rajolavaiḥ /",
    "GSP27moksop_u:6426": " nānājanapadavyūhasthirāvaśyāyaśīkarām //MU_3,25.13//",
    "GSP27moksop_u:6427": " dvīpāt tu dviguṇaṃ sālaṃ lavaṇārṇavalekhayā /",
    "GSP27moksop_u:6428": " dadhatyā valitāṃ bāhye prakoṣṭham iva kambunā //MU_3,25.14//",
    "GSP27moksop_u:6429": " tato 'pi dviguṇaṃ dehaṃ dadhatyā valayākṛtim /",
    "GSP27moksop_u:6430": " jagadbhujalatāvyāptāṃ śākākhyadvīpalekhayā //MU_3,25.15//",
    "GSP27moksop_u:6431": " tato 'pi dviguṇākāradhāriṇyā pariveṣṭitām /",
    "GSP27moksop_u:6432": " pratyagrakṣīrapūrṇābdhilekhayā svāduśītayā //MU_3,25.16//",
    "GSP27moksop_u:6433": " tato 'pi dviguṇākāradhāriṇyā pariveṣṭitām /",
    "GSP27moksop_u:6434": " nānājanālaṅkṛtayā kuśākhyadvīpalekhayā //MU_3,25.17//",
    "GSP27moksop_u:6435": " tato 'pi dviguṇākāraṃ dhārayantyā viveṣṭitām /",
    "GSP27moksop_u:6436": " dadhyabdhilekhayā nityaṃ santarpitasuraughayā //MU_3,25.18//",
    "GSP27moksop_u:6437": " tataḥ krauñcābhidhadvīpalekhayaivampramāṇayā /",
    "GSP27moksop_u:6438": " veṣṭitāṃ khātakhadayā navāṃ nṛpapurīm iva //MU_3,25.19//",
    "GSP27moksop_u:6439": " tato 'pi ca ghṛtāmbhodhilekhayaivampramāṇayā /",
    "GSP27moksop_u:6440": " tato 'pi śalmalidvīpalekhayāmarapūrṇayā //MU_3,25.20//",
    "GSP27moksop_u:6441": " tatas surāmahāmbhodhilekhayā puṣpaśubhrayā /",
    "GSP27moksop_u:6442": " śeṣasya dehalatayā harimūrtim ivāśritām //MU_3,25.21//",
    "GSP27moksop_u:6443": " tato gomedakadvīpalekhayaivampramāṇayā /",
    "GSP27moksop_u:6444": " ikṣūdalekhayāpy evaṃ himavatsānuśuddhayā //MU_3,25.22//",
    "GSP27moksop_u:6445": " tato 'pi puṣkaradvīpalekhayā dviguṇasthayā /",
    "GSP27moksop_u:6446": " ante svādūdakāmbhodhilekhayaivampramāṇayā //MU_3,25.23//",
    "GSP27moksop_u:6447": " saptasv arṇavalekhāsu nairṛte kakubantare /",
    "GSP27moksop_u:6448": " jalendhanajvalajjvālavaḍavāgnikaṇāṅkitām //MU_3,25.24//",
    "GSP27moksop_u:6449": " tato 'pi koṭidaśakaṃ taptakāñcanakāntayā /",
    "GSP27moksop_u:6450": " valitāṃ kāntiśālinyā bhuvā gīrvāṇabhogyayā //MU_3,25.25//",
    "GSP27moksop_u:6451": " atha saptārṇavadvīpahemorvīṇāṃ pramāṇataḥ /",
    "GSP27moksop_u:6452": " tato daśaguṇenādhaḥ pātālatalagāminā //MU_3,25.26//",
    "GSP27moksop_u:6453": " nikhātavalayenoccaiś śvabhrasambhārarūpiṇā /",
    "GSP27moksop_u:6454": " pātālagamamārgeṇa valitāṃ bhayadātmanā //MU_3,25.27//",
    "GSP27moksop_u:6455": " etasmāt khalu sarvasmāt tato daśaguṇoccayā /",
    "GSP27moksop_u:6456": " āvyoma sacaturdikkaṃ śvabhrasambhārabhīmayā //MU_3,25.28//",
    "GSP27moksop_u:6457": " ardhe mlānatamorūpalagnanīlotpalasrajā /",
    "GSP27moksop_u:6458": " nānāmāṇikyaśikharakalhārakumudābjayā //MU_3,25.29//",
    "GSP27moksop_u:6459": " lokālokācalottālavipulāṭṭālamālayā /",
    "GSP27moksop_u:6460": " valitāṃ trijagallakṣmīdhammillavalanām iva //MU_3,25.30//",
    "GSP27moksop_u:6461": " etasmād atha sarvasmāt tato daśaguṇātmanā /",
    "GSP27moksop_u:6462": " ajñātabhūtasañcāranāmnāraṇyena pālitām //MU_3,25.31//",
    "GSP27moksop_u:6463": " etasmād atha sarvasmāt tato daśaguṇātmanā /",
    "GSP27moksop_u:6464": " nabhaseva caturdikkaṃ vyāptāṃ nirmalavāriṇā //MU_3,25.32//",
    "GSP27moksop_u:6465": " etasmād atha sarvasmāt tato daśaguṇātmanā /",
    "GSP27moksop_u:6466": " mervādidrāvaṇotkena jvālājālena mālitām //MU_3,25.33//",
    "GSP27moksop_u:6467": " etasmād atha sarvasmāt tato daśaguṇātmanā /",
    "GSP27moksop_u:6468": " mervādy apy acalanīkaṃ nayatā tṛṇapāṃsuvat //MU_3,25.34//",
    "GSP27moksop_u:6469": " vahatādrīndravisphoṭakāridārvāgnihāriṇā /",
    "GSP27moksop_u:6470": " niśśūnyatvād aśabdena marutā parito vṛtām //MU_3,25.35//",
    "GSP27moksop_u:6471": " etasmād atha sarvasmāt tato daśaguṇātmanā /",
    "GSP27moksop_u:6472": " parito valitāṃ vyomnā niśśūnyenaikarūpiṇā //MU_3,25.36//",
    "GSP27moksop_u:6473": " atha yojanalakṣāṇāṃ śatena ghanarūpiṇā /",
    "GSP27moksop_u:6474": " vyāptāṃ brahmāṇḍakhaṇḍena haimena raviparvaṇā //MU_3,25.37//",
    "GSP27moksop_u:6475": " iti jaladhimahādrilokapāla tridaśapurāmbarabhūtalapraṇītam /",
    "GSP27moksop_u:6476": " jagadudaram avekṣya mānuṣī prāg bhuvi nijamandirakoṭaraṃ dadarśa //MU_3,25.38//",
    "GSP27moksop_u:6477": " līlopākhyāne bhūlokavarṇanaṃ nāma sargaḥ",
    "GSP27moksop_u:6478": " ṣaḍviṃśas sargaḥ",
    "GSP27moksop_u:6479": " tato dadṛśatus sadma svam eva siddhayoṣitau /",
    "GSP27moksop_u:6480": " adṛśye eva lokasya maṇḍapaṃ brāhmaṇāspadam //MU_3,26.1//",
    "GSP27moksop_u:6481": " cintāvidhuradāsīkaṃ bāṣpaklinnāṅganāmukham /",
    "GSP27moksop_u:6482": " vidhvastaprāyaracanaṃ śīrṇapattrāmbujopamam //MU_3,26.2//",
    "GSP27moksop_u:6483": " naṣṭotsavapuraprāyam agastyāntam ivārṇavam /",
    "GSP27moksop_u:6484": " grīṣmadagdham ivodyānaṃ vidyuddagdham iva drumam //MU_3,26.3//",
    "GSP27moksop_u:6485": " vātacchinnam ivāmbhodaṃ himadagdham ivāmbujam /",
    "GSP27moksop_u:6486": " svalpasnehadaśaṃ dīpam ivālokanakhedadam //MU_3,26.4//",
    "GSP27moksop_u:6487": " āsannamṛtyutaruṇāntaravaktrakāntisaṃśīrṇajīrṇataruparṇavanopamānam /",
    "GSP27moksop_u:6488": " vṛṣṭivyapāyaparidhūsaradeśarūkṣaṃ jātaṃ gṛheśvaraviyogahataṃ gṛhaṃ tat //MU_3,26.5//",
    "GSP27moksop_u:6489": " atha sā nirmalajñānacirābhyāsena sundarī /",
    "GSP27moksop_u:6490": " sampannā satyasaṅkalpā satyakāmā ca devavat //MU_3,26.6//",
    "GSP27moksop_u:6491": " cintayām āsa mām ete devīṃ cemāṃ svabāndhavāḥ /",
    "GSP27moksop_u:6492": " paśyantu tāvat sāmānyalalanārūpadhāriṇīm //MU_3,26.7//",
    "GSP27moksop_u:6493": " tato gṛhajanas tatra sa dadarśāṅganādvayam /",
    "GSP27moksop_u:6494": " lakṣmīgauryor yugam iva samudbhāsitamandiram //MU_3,26.8//",
    "GSP27moksop_u:6495": " āpādaṃ vividhāmlānamālāvalanasundaram /",
    "GSP27moksop_u:6496": " vasantalakṣmyor yugalam ivāmoditakānanam //MU_3,26.9//",
    "GSP27moksop_u:6497": " sarvauṣadhivanagrāmaṃ pūrayat taṃ rasāyanaiḥ /",
    "GSP27moksop_u:6498": " śītalāhlādasukhadaṃ candradvayam ivoditam //MU_3,26.10//",
    "GSP27moksop_u:6499": " lambālakalatālolalocanālivilokitaiḥ /",
    "GSP27moksop_u:6500": " kirat kuvalayonmiśramālatīkusumotkarān //MU_3,26.11//",
    "GSP27moksop_u:6501": " drutahemarasāpūrṇasaritsaraṇahāriṇā /",
    "GSP27moksop_u:6502": " dehaprabhāprabhāvena kanakīkṛtakānanam //MU_3,26.12//",
    "GSP27moksop_u:6503": " sahajāyā vapur lakṣmyā līlādolāvilāsinā /",
    "GSP27moksop_u:6504": " tarateva taraṅgāḍhyanijalāvaṇyavāridheḥ //MU_3,26.13//",
    "GSP27moksop_u:6505": " vilolabāhulatikāyugenāruṇapāṇinā /",
    "GSP27moksop_u:6506": " prakirad vā navaṃ haimakalpavṛkṣalatāvanam //MU_3,26.14//",
    "GSP27moksop_u:6507": " pādair amṛditāmlānapuṣpapallavakomalaiḥ /",
    "GSP27moksop_u:6508": " phullābjadalamālābhair aspṛśadbhūtalaṃ punaḥ //MU_3,26.15//",
    "GSP27moksop_u:6509": " tālītamālaṣaṇḍānāṃ śuṣkānāṃ śaśirociṣām /",
    "GSP27moksop_u:6510": " ālokanāmṛtāsekair janayad bālapallavān //MU_3,26.16//",
    "GSP27moksop_u:6511": " namo 'stu vanadevībhyām ity uktvā kusumāñjalim /",
    "GSP27moksop_u:6512": " tatyāja jyeṣṭhaśarmātha sārdhaṃ gṛhajanena saḥ //MU_3,26.17//",
    "GSP27moksop_u:6513": " papāta pādayor devyos tayos sakusumāñjaliḥ /",
    "GSP27moksop_u:6514": " prāleyaśīkarāsāraḥ padminyā iva padmayoḥ //MU_3,26.18//",
    "GSP27moksop_u:6515": " jyeṣṭhaśarmādayaḥ:",
    "GSP27moksop_u:6516": " jayataṃ vanadevyau no duḥkhanāśārtham āgate /",
    "GSP27moksop_u:6517": " prāyaḥ paraparitrāṇam eva karma nijaṃ satām //MU_3,26.19//",
    "GSP27moksop_u:6518": " devyāv abhavatāṃ snigdhāv iha brāhmaṇadampatī /",
    "GSP27moksop_u:6519": " sarvātithī kulakarau stambhabhūtau dvijasthiteḥ //MU_3,26.20//",
    "GSP27moksop_u:6520": " tāv adya gṛham utsṛjya saputrapaśubāndhavam /",
    "GSP27moksop_u:6521": " svargaṃ gatau naḥ pitarau tena śūnyaṃ jagattrayam //MU_3,26.21//",
    "GSP27moksop_u:6522": " pakṣiṇo vṛkṣam āruhya vikṣipantaḥ pratikṣaṇam /",
    "GSP27moksop_u:6523": " gṛhe śūnye mṛtāv utkāś śocanti madhurasvanaiḥ //MU_3,26.22//",
    "GSP27moksop_u:6524": " guhā ghuraghurārāvapralāpakalanākulā /",
    "GSP27moksop_u:6525": " saritsthūlāśrudhārābhiḥ pariroditi parvataḥ //MU_3,26.23//",
    "GSP27moksop_u:6526": " nirjharākrandahāriṇyo muktāmbarapayodharāḥ /",
    "GSP27moksop_u:6527": " taptaniśśvāsavidhvastāḥ paraṃ kārśyam itā diśaḥ //MU_3,26.24//",
    "GSP27moksop_u:6528": " kṣatavikṣatasarvāṅgaḥ karuṇākrandakarkaśaḥ /",
    "GSP27moksop_u:6529": " upavāsaparo grāmo dīno mṛtiparas sthitaḥ //MU_3,26.25//",
    "GSP27moksop_u:6530": " divasaṃ prati vṛkṣāṇām avaśyāyāsrubindavaḥ /",
    "GSP27moksop_u:6531": " gucchalocanakośebhyas tāpoṣṇā nipatanty adhaḥ //MU_3,26.26//",
    "GSP27moksop_u:6532": " praśāntajanasañcārā rathyāḥ kṣāravidhūsarāḥ /",
    "GSP27moksop_u:6533": " vidhavā vigatānandās saṃśūnyahṛdayaṃ gatāḥ //MU_3,26.27//",
    "GSP27moksop_u:6534": " kokilālipralāpinyo vṛṣṭibāṣpahatā latāḥ /",
    "GSP27moksop_u:6535": " uṣṇoṣṇaśvasanā dehaṃ ghnanti pallavapāṇibhiḥ //MU_3,26.28//",
    "GSP27moksop_u:6536": " ātmānaṃ śatadhā kartuṃ bṛhacchvabhrāc chilātale /",
    "GSP27moksop_u:6537": " nirjharā nipatanty ete tāpataptaśarīrakāḥ //MU_3,26.29//",
    "GSP27moksop_u:6538": " nissaṅkathā gataśrīkā mūkā vilulitāśayāḥ /",
    "GSP27moksop_u:6539": " andhena tamasā pūrṇā gṛhā gahanatāṃ gatāḥ //MU_3,26.30//",
    "GSP27moksop_u:6540": " udyānapuṣpaṣaṇḍebhyo rudadbhyo bhramarāravaiḥ /",
    "GSP27moksop_u:6541": " pūtigandho viniryāti svāmodāparanāmakaḥ //MU_3,26.31//",
    "GSP27moksop_u:6542": " cūtadrumavilāsinyo virasāḥ prativāsaram /",
    "GSP27moksop_u:6543": " latāḥ kṛśā vilīyante saṅkucadgucchalocanāḥ //MU_3,26.32//",
    "GSP27moksop_u:6544": " prakṣeptum ambudhau dehaṃ pravṛttā gantum ākulāḥ /",
    "GSP27moksop_u:6545": " kulyāḥ kalakalālolā lolayantyas tanuṃ bhuvi //MU_3,26.33//",
    "GSP27moksop_u:6546": " aśaṅkamaṣakāpātaspandam apy aticāpalam /",
    "GSP27moksop_u:6547": " kalayantyas sthitā vāpyo nisspandānandam ātmani //MU_3,26.34//",
    "GSP27moksop_u:6548": " gāyatkinnaragandharvavidyādharasurāṅganam /",
    "GSP27moksop_u:6549": " nūnam adya nabho jātam asmattātābhyalaṅkṛtam //MU_3,26.35//",
    "GSP27moksop_u:6550": " tad devyau kriyatāṃ tāvad asmākaṃ śokanāśanam /",
    "GSP27moksop_u:6551": " mahatāṃ darśanaṃ nāma na kadācana niṣphalam //MU_3,26.36//",
    "GSP27moksop_u:6552": " ity uktavantaṃ sā putraṃ mūrdhni pasparśa pāṇinā /",
    "GSP27moksop_u:6553": " pallavenānatā namraṃ mūlagranthim ivābjinī //MU_3,26.37//",
    "GSP27moksop_u:6554": " tasyās sparśena tenāsau duḥkhadaurbhāgyasaṅkaṭam /",
    "GSP27moksop_u:6555": " jahau prāvṛḍghanāsaṅgād grīṣmatāpam ivācalaḥ //MU_3,26.38//",
    "GSP27moksop_u:6556": " sarvo gṛhajanas so 'tha tayor devyor vilokanāt /",
    "GSP27moksop_u:6557": " lakṣmīvān duḥkhanirmukto babhūvāmṛtapo yathā //MU_3,26.39//",
    "GSP27moksop_u:6558": " rāmaḥ:",
    "GSP27moksop_u:6559": " tayāsya līlayā mātrā putrasya jyeṣṭhaśarmaṇaḥ /",
    "GSP27moksop_u:6560": " kasmān na darśanaṃ dattaṃ no dattaḥ kathito 'thavā //MU_3,26.40//",
    "GSP27moksop_u:6561": " vasiṣṭhaḥ:",
    "GSP27moksop_u:6562": " buddhaḥ pṛthvyādibodhena yena pṛthvyādisaṅghakaḥ /",
    "GSP27moksop_u:6563": " tasya piṇḍātmatāṃ dhatte vyomaivānyasya kevalam //MU_3,26.41//",
    "GSP27moksop_u:6564": " asad evāṅga sad iva bhāti pṛthvyādivedanāt /",
    "GSP27moksop_u:6565": " yathā bālasya vetālo na bhāti tadavedanāt //MU_3,26.42//",
    "GSP27moksop_u:6566": " yathā pṛthvyāditā bhātā na pṛthvyādi bhavet kṣaṇāt /",
    "GSP27moksop_u:6567": " svapne svapnaparijñānāt tathā jāgraty api sphuṭam //MU_3,26.43//",
    "GSP27moksop_u:6568": " pṛthvyādi khatayā buddhaṃ kham ity evānubhūyate /",
    "GSP27moksop_u:6569": " tathā hi kṣubdhadhātūnāṃ kuḍye 'pi kha ivodyamaḥ //MU_3,26.44//",
    "GSP27moksop_u:6570": " svapne nagaram urvī vā śūnyaṃ khātaṃ ca budhyate /",
    "GSP27moksop_u:6571": " svapnāṅganā ca kurute śūnyāpy arthakriyā nṛṇām //MU_3,26.45//",
    "GSP27moksop_u:6572": " khaṃ pṛthvyāditayā buddhaṃ pṛthvyādi bhavati kṣaṇāt /",
    "GSP27moksop_u:6573": " mūrchayā paraloko 'pi pratyakṣam anubhūyate //MU_3,26.46//",
    "GSP27moksop_u:6574": " bālo vyomaiva vetālaṃ mriyamāno 'mbaraṃ vanam /",
    "GSP27moksop_u:6575": " keśoṇḍukaṃ kham anyas tu kham anyo vetti mauktikam //MU_3,26.47//",
    "GSP27moksop_u:6576": " trastakṣīvārdhanidrāś ca nauyānāś ca sadaiva khe /",
    "GSP27moksop_u:6577": " vetālavac ca vṛkṣādi paśyanty anubhavaty api //MU_3,26.48//",
    "GSP27moksop_u:6578": " prathābhāvitam eteṣāṃ padārthānām ado vapuḥ /",
    "GSP27moksop_u:6579": " abhyāsajanitaṃ bhāvi nāsty ekaṃ paramārthataḥ //MU_3,26.49//",
    "GSP27moksop_u:6580": " līlayā tu yathāvastu buddhaṃ pṛthvyādi nāsti tat /",
    "GSP27moksop_u:6581": " ākāśam eva saṃvittyā bhāvitvāditayoditam //MU_3,26.50//",
    "GSP27moksop_u:6582": " brahmātmaikacidākāśamātrabodhavato muneḥ /",
    "GSP27moksop_u:6583": " putramitrakalatrāṇi kathaṃ kāni kadā kutaḥ //MU_3,26.51//",
    "GSP27moksop_u:6584": " hastaś śirasi yad datto līlayā jyeṣṭhaśarmaṇaḥ /",
    "GSP27moksop_u:6585": " tat pravāhasthitārambhasambodhāyāś citeḥ phalam //MU_3,26.52//",
    "GSP27moksop_u:6586": " bodho hi cetati yathaiva tathā vibhāti sūkṣmas tu khād atitarāṃ ca tathā viśuddhaḥ /",
    "GSP27moksop_u:6587": " sarvatra rāghava sa eva padārthajālaṃ svapneṣu kalpitapureṣv anubhūtam eva //MU_3,26.53//",
    "GSP27moksop_u:6588": " līlopākhyāne siddhadarśanahetukathanaṃ nāma sargaḥ",
    "GSP27moksop_u:6589": " saptaviṃśas sargaḥ",
    "GSP27moksop_u:6590": " vasiṣṭhaḥ:",
    "GSP27moksop_u:6591": " tasmin giritaṭe grāme tasmin maṇḍapakodare /",
    "GSP27moksop_u:6592": " antardhim āśv āyayatus tatrasthe eva te striyau //MU_3,27.1//",
    "GSP27moksop_u:6593": " asmākaṃ vanadevībhyāṃ prasādaḥ kṛta ity atha /",
    "GSP27moksop_u:6594": " śāntaduḥkhe gṛhajane puṇyapārapare sthite //MU_3,27.2//",
    "GSP27moksop_u:6595": " maṇḍapākāśasaṃlīnā līlām āha sarasvatī /",
    "GSP27moksop_u:6596": " vyomarūpā vyomarūpāṃ smayāt tūṣṇīm avasthitām //MU_3,27.3//",
    "GSP27moksop_u:6597": " saṅkalpasvapnayor moghakriyāyāḥ kathanaṃ mithaḥ /",
    "GSP27moksop_u:6598": " yathehārthakriyāṃ dhatte tayos sā saṅkathā tathā //MU_3,27.4//",
    "GSP27moksop_u:6599": " pṛthvyādināḍīprāṇāder ṛte 'py abhyuditā tayoḥ /",
    "GSP27moksop_u:6600": " sā saṅkathanasaṃvittis svapnasaṅkalpayor iva //MU_3,27.5//",
    "GSP27moksop_u:6601": " sarasvatī:",
    "GSP27moksop_u:6602": " jñeyaṃ jñātam aśeṣeṇa dṛṣṭā draṣṭavyasaṃvidaḥ /",
    "GSP27moksop_u:6603": " īdṛśīyaṃ brahmasattā kim anyad vada pṛcchasi //MU_3,27.6//",
    "GSP27moksop_u:6604": " līlā:",
    "GSP27moksop_u:6605": " mṛtasya bhartur jīvo 'sau yatra rājyaṃ karoti me /",
    "GSP27moksop_u:6606": " tatrāhaṃ kiṃ na tair dṛṣṭā dṛṣṭāsmīha sutena kim //MU_3,27.7//",
    "GSP27moksop_u:6607": " sarasvatī:",
    "GSP27moksop_u:6608": " abhyāsena vinā vatse tadā te dvaitaniścayaḥ /",
    "GSP27moksop_u:6609": " nūnam astaṅgato nābhūd ṛtusandhāv ṛtur yathā //MU_3,27.8//",
    "GSP27moksop_u:6610": " advaitaṃ yo na yāto 'sau katham advaitakarmabhiḥ /",
    "GSP27moksop_u:6611": " yujyate tāpasaṃsthasya cchāyāṅgānubhavaḥ kutaḥ //MU_3,27.9//",
    "GSP27moksop_u:6612": " līlāsmīti vinābhyāsaṃ tatra nāstaṅgato 'bhavat /",
    "GSP27moksop_u:6613": " yadā bhāvas tadā satyasaṅkalpatvam abhūn na te //MU_3,27.10//",
    "GSP27moksop_u:6614": " adyāpi satyānubhavās saṅkalpās tena māṃ yayuḥ /",
    "GSP27moksop_u:6615": " sampaśyatv ity abhimataṃ phalitaṃ tava sundari //MU_3,27.11//",
    "GSP27moksop_u:6616": " idānīṃ tasya bhartus tvaṃ samīpaṃ yadi gacchasi /",
    "GSP27moksop_u:6617": " tat tena vyavahāras te pūrvavat sampravartate //MU_3,27.12//",
    "GSP27moksop_u:6618": " līlā:",
    "GSP27moksop_u:6619": " ihaiva mandirākāśe patir vipro mamābhavat /",
    "GSP27moksop_u:6620": " ihaiva sa mṛto bhūtvā sampanno vasudhādhipaḥ //MU_3,27.13//",
    "GSP27moksop_u:6621": " ihaiva tasya saṃsāre tasmin bhūmaṇḍalāntare /",
    "GSP27moksop_u:6622": " rājadhānīpure tasmin purandhry asmi vyavasthitā //MU_3,27.14//",
    "GSP27moksop_u:6623": " ihaivāntaḥpure tasmin sa mṛto mama bhūmipaḥ /",
    "GSP27moksop_u:6624": " ihaivāntaḥpurākāśe tasminn eva punar nṛpaḥ //MU_3,27.15//",
    "GSP27moksop_u:6625": " sampanno vasudhāpīṭhe nānājanapadeśvaraḥ /",
    "GSP27moksop_u:6626": " sarvo javañjavībhāva ihaivāyam avasthitaḥ //MU_3,27.16//",
    "GSP27moksop_u:6627": " asminn eva gṛhākāśe sarvā brahmāṇḍabhūtayaḥ /",
    "GSP27moksop_u:6628": " sthitās samudgakośasya yathāntas sarṣapotkarāḥ //MU_3,27.17//",
    "GSP27moksop_u:6629": " tad adūram ahaṃ manye tad bhartur mama maṇḍalam /",
    "GSP27moksop_u:6630": " kvacit pārśvasthitam iha yathā paśyāmi tat kuru //MU_3,27.18//",
    "GSP27moksop_u:6631": " śrīdevī:",
    "GSP27moksop_u:6632": " bhūtalārundhatisute bhartāras tava samprati /",
    "GSP27moksop_u:6633": " trayo nāmāthavābhūvan bahavaś śatasammitāḥ //MU_3,27.19//",
    "GSP27moksop_u:6634": " nedīyasāṃ trayāṇāṃ tu dvijas te bhasmasādgataḥ /",
    "GSP27moksop_u:6635": " rājā mālyāmbaravṛtas saṃsthito 'ntaḥpure śavaḥ //MU_3,27.20//",
    "GSP27moksop_u:6636": " saṃsāramaṇḍape 'py asmiṃs tṛtīyo vasudhādhipaḥ /",
    "GSP27moksop_u:6637": " mahāsaṃsārajaladhau patito bhramam āgataḥ //MU_3,27.21//",
    "GSP27moksop_u:6638": " bhogakallolavalanāvikalākulacetanaḥ /",
    "GSP27moksop_u:6639": " jāḍyajarjaracidvṛttis saṃsārāmbhodhikacchapaḥ //MU_3,27.22//",
    "GSP27moksop_u:6640": " citrāṇi rājakāryāṇi kurvann atyākulāny api /",
    "GSP27moksop_u:6641": " suptaḥ tejassthitatayā na jāgarti bhavabhrame //MU_3,27.23//",
    "GSP27moksop_u:6642": " īśvaro 'ham ahaṃ bhogī siddho 'haṃ balavān sukhī /",
    "GSP27moksop_u:6643": " ity anantamahārajjvā valito vaśatāṃ gataḥ //MU_3,27.24//",
    "GSP27moksop_u:6644": " tat kasya vada bhartus tvāṃ samīpe varavarṇini /",
    "GSP27moksop_u:6645": " vātyā vanāntaraṃ gandhalekhām iva vanān naye //MU_3,27.25//",
    "GSP27moksop_u:6646": " anya eva sa saṃsāras sevyo brahmāṇḍamaṇḍapaḥ /",
    "GSP27moksop_u:6647": " anyā eva ca tā vatse vyavahāraparamparāḥ //MU_3,27.26//",
    "GSP27moksop_u:6648": " saṃsāramaṇḍalānīha tāni pārśve sthitāny api /",
    "GSP27moksop_u:6649": " nūnaṃ yojanakoṭīnāṃ koṭayas teṣv ihāntaram //MU_3,27.27//",
    "GSP27moksop_u:6650": " ākāśamātram eteṣām idaṃ paśya vapuḥ puraḥ /",
    "GSP27moksop_u:6651": " merumandarakoṭīnāṃ koṭayas teṣv iha sthitāḥ //MU_3,27.28//",
    "GSP27moksop_u:6652": " paramāṇau paramāṇau sargavargā nirargalam /",
    "GSP27moksop_u:6653": " mahācitas sphuranty antā rucīva trasareṇavaḥ //MU_3,27.29//",
    "GSP27moksop_u:6654": " mahārambhagurūṇy evam api brahmāṇḍakāni ca /",
    "GSP27moksop_u:6655": " tulāyāṃ dhānakāmātram api tāni bhavanti no //MU_3,27.30//",
    "GSP27moksop_u:6656": " nānāratnācaloddyoto vanavad bhāti khe yathā /",
    "GSP27moksop_u:6657": " pṛthvyādibhūtarahitā jagadvad bhāti cit tathā //MU_3,27.31//",
    "GSP27moksop_u:6658": " kacati jñaptir eveyaṃ jagad ityādināmabhiḥ /",
    "GSP27moksop_u:6659": " na tu pṛthvyādi sampannaṃ sargādāv eva kiñcana //MU_3,27.32//",
    "GSP27moksop_u:6660": " yathā taraṅgas sariti bhūtvā bhūtvā punar bhavet /",
    "GSP27moksop_u:6661": " vicitrākārakalanādeśā jātāsy alaṃ tathā //MU_3,27.33//",
    "GSP27moksop_u:6662": " līlā:",
    "GSP27moksop_u:6663": " evam etaj jaganmātar mayā mṛtam ihādhunā /",
    "GSP27moksop_u:6664": " mamedaṃ rājasaṃ janma tāmasaṃ no na sāttvikam //MU_3,27.34//",
    "GSP27moksop_u:6665": " brahmaṇas tv avatīrṇāyā aṣṭau janmaśatāni me /",
    "GSP27moksop_u:6666": " nānāyonīny atītāni paśyāmīvādhunā puraḥ //MU_3,27.35//",
    "GSP27moksop_u:6667": " saṃsāramaṇḍale devi kasmiṃścid abhavaṃ purā /",
    "GSP27moksop_u:6668": " lokāntarābjabhramarī vidyādharavarāṅganā //MU_3,27.36//",
    "GSP27moksop_u:6669": " durvāsanākaluṣitā tato 'haṃ mānuṣī sthitā /",
    "GSP27moksop_u:6670": " saṃsāramaṇḍale 'nyasmiṃs taṅgaṇeśvarakāminī //MU_3,27.37//",
    "GSP27moksop_u:6671": " karañjakuñjajambīrakadambavanavāsinī /",
    "GSP27moksop_u:6672": " pattrāmbaradharā śyāmā śabary aham athābhavam //MU_3,27.38//",
    "GSP27moksop_u:6673": " vanavāsanayā mugdhā sampannāham atho latā /",
    "GSP27moksop_u:6674": " gulucchanayanā pattrahastā vananivāsinī //MU_3,27.39//",
    "GSP27moksop_u:6675": " puṇyāśramalatā sāhaṃ munisaṅgapavitritā /",
    "GSP27moksop_u:6676": " vanāgnidagdhā tasyaiva kanyābhūvaṃ mahāmuneḥ //MU_3,27.40//",
    "GSP27moksop_u:6677": " astrītvaphaladātṝṇāṃ karmaṇāṃ pariṇāmataḥ /",
    "GSP27moksop_u:6678": " rājāhaṃ cābhavaṃ śrīmān surāṣṭreṣu samāś śatam //MU_3,27.41//",
    "GSP27moksop_u:6679": " tālīnāṃ talakaccheṣu rājaduṣkṛtadoṣataḥ /",
    "GSP27moksop_u:6680": " nakulī navavarṣāṇi kuṣṭhanaṣṭāṅgikābhavam //MU_3,27.42//",
    "GSP27moksop_u:6681": " varṣāṇy aṣṭau surāṣṭreṣu devi gotvaṃ mayā kṛtam /",
    "GSP27moksop_u:6682": " soḍhuṃ durjanaduṣṭājñabālagopālalīlayā //MU_3,27.43//",
    "GSP27moksop_u:6683": " vihaṅgyā vairivinyastā vāgurā vipināvanau /",
    "GSP27moksop_u:6684": " kleśena mahatā cchinnā adyemā vāsanā iva //MU_3,27.44//",
    "GSP27moksop_u:6685": " karṇikākroḍaśayyāsu viśrāntam alinā saha /",
    "GSP27moksop_u:6686": " padmakuḍmalakośeṣu bhuktakiñjalkayā rahaḥ //MU_3,27.45//",
    "GSP27moksop_u:6687": " bhrāntam uttuṅgaśṛṅgāsu hariṇyā hārinetrayā /",
    "GSP27moksop_u:6688": " vanasthalīṣu ramyāsu kirātahatamarmayā //MU_3,27.46//",
    "GSP27moksop_u:6689": " dṛṣṭam aṣṭāsu dikṣv abdhikallolair uhyamānayā /",
    "GSP27moksop_u:6690": " matsyāśvakacchapāsphoṭaraṭanāṭanatāḍanam //MU_3,27.47//",
    "GSP27moksop_u:6691": " pītaṃ carmaṇvatītīre gāyantyā madhurasvanam /",
    "GSP27moksop_u:6692": " sāratas surate svairaṃ samantāt sādhurañjitaḥ //MU_3,27.48//",
    "GSP27moksop_u:6693": " tālītamālakuñjeṣu taralānananetrayā /",
    "GSP27moksop_u:6694": " kṣīvayekṣaṇavikṣobhaiḥ kṛtaṃ kāntāvalokanam //MU_3,27.49//",
    "GSP27moksop_u:6695": " kanakasyandasandohasundarair aṅkapaṅkajaiḥ /",
    "GSP27moksop_u:6696": " svargāpsaro'mbujinyāśutoṣitā suraṣaṭpadā //MU_3,27.50//",
    "GSP27moksop_u:6697": " maṇikāñcanamāṇikyamuktānikarabhūtale /",
    "GSP27moksop_u:6698": " kalpadrumavane meror yūnā saha rataṃ kṛtam //MU_3,27.51//",
    "GSP27moksop_u:6699": " kallolākulakacchāsu lasadgulugulāsu ca /",
    "GSP27moksop_u:6700": " velāvanaguhāsv abdheś ciraṃ kūrmatayā sthitam //MU_3,27.52//",
    "GSP27moksop_u:6701": " nalinīnāladolāsu dolanaṃ sarasānilam /",
    "GSP27moksop_u:6702": " calatpattrasajālāsu rājahaṃsatayā kṛtam //MU_3,27.53//",
    "GSP27moksop_u:6703": " śādvalīdaladolānām āndolanavinidratām /",
    "GSP27moksop_u:6704": " maṣakasya mayālokya dīnaṃ maṣikayā sthitam //MU_3,27.54//",
    "GSP27moksop_u:6705": " tarattārataraṅgāsu cañcadvīcyagracumbanaiḥ /",
    "GSP27moksop_u:6706": " bhrāntaṃ śailasravantīṣu jalavañjulabālayā //MU_3,27.55//",
    "GSP27moksop_u:6707": " gandhamādanamandāramandire madanāturaḥ /",
    "GSP27moksop_u:6708": " patitaḥ pādayoḥ pūrvaṃ vidyādharakumārakaḥ //MU_3,27.56//",
    "GSP27moksop_u:6709": " kīrṇakarpūrapūteṣu talpeṣu vyasanāturā /",
    "GSP27moksop_u:6710": " ciraṃ vilulitāsmīndor bimbeṣv iva śaśiprabhā //MU_3,27.57//",
    "GSP27moksop_u:6711": " yoniṣv anekavidhaduḥkhaśatānvitāsu bhrāntaṃ mayonnamanasannamanākulāṅgyā /",
    "GSP27moksop_u:6712": " saṃsāradīrghasaritaś calayā laharyā durvāravātahariṇīsaraṇakrameṇa //MU_3,27.58//",
    "GSP27moksop_u:6713": " līlopākhyāne janmāntaravarṇanaṃ nāma sargaḥ",
    "GSP27moksop_u:6714": " aṣṭaviṃśas sargaḥ",
    "GSP27moksop_u:6715": " rāmaḥ:",
    "GSP27moksop_u:6716": " vajrāṅgasārād brahmāṇḍakuḍyān nibiḍamaṇḍalāt /",
    "GSP27moksop_u:6717": " koṭiyojanasaṃviṣṭāt kathaṃ te nirgate ubhe //MU_3,28.1//",
    "GSP27moksop_u:6718": " vasiṣṭhaḥ:",
    "GSP27moksop_u:6719": " kva brahmāṇḍaṃ kva tadbhittiḥ kvātrāsau vajrasāratā /",
    "GSP27moksop_u:6720": " kilāvaśyaṃ sthite devyāv antaḥpuravarāmbare //MU_3,28.2//",
    "GSP27moksop_u:6721": " tasminn eva girigrāme tasminn evālayāmbare /",
    "GSP27moksop_u:6722": " brāhmaṇas sa vasiṣṭhākhya āsvādayati rājatām //MU_3,28.3//",
    "GSP27moksop_u:6723": " tam eva maṇḍapākāśakoṇakaṃ śūnyamātrakam /",
    "GSP27moksop_u:6724": " catussamudraparyantaṃ bhūtalaṃ so 'nubhūtavān //MU_3,28.4//",
    "GSP27moksop_u:6725": " ākāśātmani bhūpīṭhe tasmiṃs tad rājapattanam /",
    "GSP27moksop_u:6726": " rājasadmānubhavati sa ca sā cāpy arundhatī //MU_3,28.5//",
    "GSP27moksop_u:6727": " līlābhidhānā sañjātā tayā ca jñaptir arcitā /",
    "GSP27moksop_u:6728": " jñaptyā saha samullaṅghya kham āścaryamanoramam //MU_3,28.6//",
    "GSP27moksop_u:6729": " prādeśamātre nabhasi sā tatraiva gṛhodare /",
    "GSP27moksop_u:6730": " brahmāṇḍāntaram āsādya giriṃ vāsavamandiram //MU_3,28.7//",
    "GSP27moksop_u:6731": " brahmāṇḍāt parinirgatya svagṛhe sthitim āyayau /",
    "GSP27moksop_u:6732": " svapnāt svapnāntaraṃ prāpya yathā talpagataḥ pumān //MU_3,28.8//",
    "GSP27moksop_u:6733": " pratibhāmātram evaitat sarvam ākāśamātrakam /",
    "GSP27moksop_u:6734": " na brahmāṇḍaṃ na saṃsāro na kuḍyādi na dūratā //MU_3,28.9//",
    "GSP27moksop_u:6735": " svacittam eva kacati tayos tādṛṅ manoharam /",
    "GSP27moksop_u:6736": " vāsanāmātrasollekhaṃ kva brahmāṇḍaṃ kva saṃsṛtiḥ //MU_3,28.10//",
    "GSP27moksop_u:6737": " nirāvaraṇam evedaṃ jñaptyākāśam anantakam /",
    "GSP27moksop_u:6738": " kiñcit svacittenonnītaṃ spandayuktyeva mārutaḥ //MU_3,28.11//",
    "GSP27moksop_u:6739": " cidākāśam ajaṃ śāntaṃ sarvatraiva hi sarvadā /",
    "GSP27moksop_u:6740": " cittvāj jagad ivābhāti svayam evātmanātmani //MU_3,28.12//",
    "GSP27moksop_u:6741": " yena buddhaṃ tu tasyaitad ākāśād api śūnyakam /",
    "GSP27moksop_u:6742": " na buddhaṃ yena tasyaitad vajrasārācalopamam //MU_3,28.13//",
    "GSP27moksop_u:6743": " gṛha eva yathā svapne nagaraṃ bhāti bhāsvaram /",
    "GSP27moksop_u:6744": " tathaitad asad evāntaś ciddhātau bhāti bhāsvaram //MU_3,28.14//",
    "GSP27moksop_u:6745": " yathā marujale 'mbutvaṃ kaṭakatvaṃ ca hemani /",
    "GSP27moksop_u:6746": " asat sad iva bhātīdaṃ tathā dṛśyatvam ātmani //MU_3,28.15//",
    "GSP27moksop_u:6747": " evam ākalayantyau te lalane lalanākṛtī /",
    "GSP27moksop_u:6748": " gṛhān niryayatur bāhyaṃ cārucaṅkramaṇakramaiḥ //MU_3,28.16//",
    "GSP27moksop_u:6749": " adṛśye grāmalokena prekṣamāṇe puro girim /",
    "GSP27moksop_u:6750": " cumbitākāśakuharaṃ saṃsprṣṭādityamaṇḍalam //MU_3,28.17//",
    "GSP27moksop_u:6751": " nānāvarṇākhilotphullavicitravanakambalam /",
    "GSP27moksop_u:6752": " nānānirjharanirdhūtakūjadvanavihaṅgamam //MU_3,28.18//",
    "GSP27moksop_u:6753": " vicitramañjarīpuñjapiñjarāmbudamaṇḍalam /",
    "GSP27moksop_u:6754": " abhrakacchagulucchāgraviśrāntakhagasāravam //MU_3,28.19//",
    "GSP27moksop_u:6755": " sāravañjulavistāraguptākhilasarittaṭam /",
    "GSP27moksop_u:6756": " asamāptaśilāśvabhralatānartanamārutam //MU_3,28.20//",
    "GSP27moksop_u:6757": " puṣpābhrapihitākāśakośakuṭṭakavāridam /",
    "GSP27moksop_u:6758": " pataddīrghasaritsrotassitamuktākalāpakam //MU_3,28.21//",
    "GSP27moksop_u:6759": " caladvṛkṣavanavyūhavātaghaṭṭitadiktaṭam /",
    "GSP27moksop_u:6760": " nānāvanākulopāntacchāyāsatataśītalam //MU_3,28.22//",
    "GSP27moksop_u:6761": " atha te lalane tatra tadā dadṛśatus svayam /",
    "GSP27moksop_u:6762": " taṃ girigrāmakaṃ vyomnas svargakhaṇḍam iva cyutam //MU_3,28.23//",
    "GSP27moksop_u:6763": " vahatpraṇālīpaṭalaṃ pūrṇapuṣkariṇījalam /",
    "GSP27moksop_u:6764": " dvijaiḥ kurukucaiḥ kūjat suṣiraśvabhrakacchalam //MU_3,28.24//",
    "GSP27moksop_u:6765": " garjadgovṛndahuṅkārakarālākhilakuñjakam /",
    "GSP27moksop_u:6766": " guñjāgulmakaṣaṇḍāḍhyaṃ sacchāyaghanamārutam //MU_3,28.25//",
    "GSP27moksop_u:6767": " duṣpraveśārkakiraṇaṃ pṛthaṅ nīhāradhūsaram /",
    "GSP27moksop_u:6768": " udañcanmañjarīpuñjajaṭālaviśikhāntaram //MU_3,28.26//",
    "GSP27moksop_u:6769": " śilāphalahakasphāraprocchalacchuklanirjharaiḥ /",
    "GSP27moksop_u:6770": " smāritācalanirdhūtakṣīrodadhijalaśriyam //MU_3,28.27//",
    "GSP27moksop_u:6771": " phalamālāmahābhārabhāsurair ajiradrumaiḥ /",
    "GSP27moksop_u:6772": " ānīya puṣpasambhāraṃ tiṣṭhadbhir iva saṅkulam //MU_3,28.28//",
    "GSP27moksop_u:6773": " tarattaralajhāṅkārakārimārutakampitaiḥ /",
    "GSP27moksop_u:6774": " kīrṇapuṣpamahāvṛṣṭiṃ drumair iva rasākulaiḥ //MU_3,28.29//",
    "GSP27moksop_u:6775": " aśaṅkitaśilākūṭasravadabbindujhāṅkṛtaiḥ /",
    "GSP27moksop_u:6776": " kiñcitkṛtaravaṃ guptair aśaṅkaiś śaṅkitaiḥ khagaiḥ //MU_3,28.30//",
    "GSP27moksop_u:6777": " utphālalaharīprāntaśīkarāsvādanākulaiḥ /",
    "GSP27moksop_u:6778": " nadyām uḍḍayanāvartavṛttibhir vihagair vṛtam //MU_3,28.31//",
    "GSP27moksop_u:6779": " uttālatālaviśrāntakākālokanaśaṅkitaiḥ /",
    "GSP27moksop_u:6780": " bālaiḥ pragopitāmikṣākhaṇḍaṃ jīrṇasvabhūptakaiḥ //MU_3,28.32//",
    "GSP27moksop_u:6781": " puṣpaśekharasambhāravasanagrāmabālakam /",
    "GSP27moksop_u:6782": " kadambanimbajambīragahanopāntaśītalam //MU_3,28.33//",
    "GSP27moksop_u:6783": " kṣaumānutastāsvarayā mañjarīpūrṇakarṇayā /",
    "GSP27moksop_u:6784": " kṣutkṣāntayā bhrāntarathyaṃ grāmakheṭakakāntayā //MU_3,28.34//",
    "GSP27moksop_u:6785": " sarittaraṅgasaṅghaṭṭasaṃrāvāśrutasaṅkatham /",
    "GSP27moksop_u:6786": " karṇajāḍyaghanatrāsavāñchitaikāntasaṃsthitim //MU_3,28.35//",
    "GSP27moksop_u:6787": " dadhiliptāsyahastāṃsair baddhapuṣpalatādharaiḥ /",
    "GSP27moksop_u:6788": " nagnair gomayapaṅkāṅkair bālair ākulacatvaram //MU_3,28.36//",
    "GSP27moksop_u:6789": " tīraśādvalavallīnāṃ dolāndolanahāribhiḥ /",
    "GSP27moksop_u:6790": " taraṅgair vāhyamānāmbulekhikāṅkitasaikatam //MU_3,28.37//",
    "GSP27moksop_u:6791": " dadhikṣīraghanāmodamattamantharamakṣikam /",
    "GSP27moksop_u:6792": " kālyabhaktārthanodbāṣpajarjarāmbarabālakam //MU_3,28.38//",
    "GSP27moksop_u:6793": " gomayāsiktavalayakaravārīkṛtakrudham /",
    "GSP27moksop_u:6794": " dhammillavalanāvyagrabhūtastrīvihasajjanam //MU_3,28.39//",
    "GSP27moksop_u:6795": " dāntapucchacchaṭacchannapatatkakudavāyasam /",
    "GSP27moksop_u:6796": " gṛharathyāṅganadvārakīrṇakundakaraṇḍakam //MU_3,28.40//",
    "GSP27moksop_u:6797": " gṛhapārśvasthitaśvabhrajātaiḥ kusumitadrumaiḥ /",
    "GSP27moksop_u:6798": " pratyahaṃ prātar āgulpham ākīrṇakusumājiram //MU_3,28.41//",
    "GSP27moksop_u:6799": " saraccāmarasāraṅgacalajaṅgalaṣaṇḍakam /",
    "GSP27moksop_u:6800": " guñjānikuñjasañjātaśaṣpasuptamṛgārbhakam //MU_3,28.42//",
    "GSP27moksop_u:6801": " ekāntarāstavatsaikakarṇaspandāstamakṣikam /",
    "GSP27moksop_u:6802": " gopocchiṣṭīkṛtadadhisamparkāspandamakṣikam //MU_3,28.43//",
    "GSP27moksop_u:6803": " samastasadmasu kṣīṇamākṣikākṣiptamakṣikam /",
    "GSP27moksop_u:6804": " phullāśokadrumoddyotakṛtalākṣikamandiram //MU_3,28.44//",
    "GSP27moksop_u:6805": " śīkarāsāramarutā nityārdravikacaddrumam /",
    "GSP27moksop_u:6806": " kadambamukulaprotasaptacchadacchadotkaram //MU_3,28.45//",
    "GSP27moksop_u:6807": " vṛtivrātalatāphullaketakotkaramālinam /",
    "GSP27moksop_u:6808": " bṛhatpraṇālīpaṭalīraṇadruṭaruṭāravam //MU_3,28.46//",
    "GSP27moksop_u:6809": " vātāyanaguhāniryatsaudhaviśrāntavāridam /",
    "GSP27moksop_u:6810": " pūrṇapuṣkariṇīpaṅktipūtarājapathāntaram //MU_3,28.47//",
    "GSP27moksop_u:6811": " nīrandhraviṭapacchāyāśītalāmalaśādvalam /",
    "GSP27moksop_u:6812": " sarvapuṣpāsravadbindupratibimbitatārakam //MU_3,28.48//",
    "GSP27moksop_u:6813": " anāratapatatpuṣpahimavarṣasitālayam /",
    "GSP27moksop_u:6814": " vicitramañjarīpuṣpapattrapalvalapādapam //MU_3,28.49//",
    "GSP27moksop_u:6815": " gṛhakakṣyāntarālīnameghaguptaciraṇṭikam /",
    "GSP27moksop_u:6816": " saudhasthameghavidyudbhir anādeyapradīpakam //MU_3,28.50//",
    "GSP27moksop_u:6817": " kandarānilajhāṅkāraghanaghuṅghumamaṇḍapam /",
    "GSP27moksop_u:6818": " caraccakorahārītahariṇīhārimandiram //MU_3,28.51//",
    "GSP27moksop_u:6819": " unnidrakandalodvāntamāṃsalāmodamantharaiḥ /",
    "GSP27moksop_u:6820": " marudbhir mandam ādātum ārabdhair lolapallavam //MU_3,28.52//",
    "GSP27moksop_u:6821": " lāvakālāpalīlāyām ālīnalalanākulam /",
    "GSP27moksop_u:6822": " kokakokilakākolakolāhalasamākulam //MU_3,28.53//",
    "GSP27moksop_u:6823": " sālatālītamālāḍhyanīlapalvalamālitam /",
    "GSP27moksop_u:6824": " valīvalayavinyāsavilāsavalitadhruvam //MU_3,28.54//",
    "GSP27moksop_u:6825": " ālolapallavalatāvalitālayānām utphullakandalasilindhrasugandhitānām /",
    "GSP27moksop_u:6826": " sārāvavārivalanākulagokulānām ānīlaṣaṣpakusumasthalaśobhitānām //MU_3,28.55//",
    "GSP27moksop_u:6827": " tīradrumaprakaraguptasaridrayāṇām nīrandhrapuṣpitalatogravitānakānām /",
    "GSP27moksop_u:6828": " udyānakundamakarandasugandhitānām gandhāndhaṣaṭpadakulāntaritāmbudānām //MU_3,28.56//",
    "GSP27moksop_u:6829": " saundaryatarjitapurandaramandirāṇām rājīvarājirajasāruṇitāmbarāṇām /",
    "GSP27moksop_u:6830": " raṃhovahadgirinadīravaghargharāṇām kundāvadātajaladadyutibhāsurāṇām //MU_3,28.57//",
    "GSP27moksop_u:6831": " saudhasthalollasitapuṣpalatālayānāṃ līlāvilolakalakaṇṭhavihaṅgamānām /",
    "GSP27moksop_u:6832": " ullāsikausumadalāstaraṇasthayūnām āpādam āvalitamālyavilāsinīnām //MU_3,28.58//",
    "GSP27moksop_u:6833": " sarvaṃ tu sundaranavāṅkuradanturāṇām helollasadvanalatākulamārgagāṇām /",
    "GSP27moksop_u:6834": " sañjātakomalalatopalasaṅkulānām varṣatpayodapaṭasaṃvalitālayāṇām //MU_3,28.59//",
    "GSP27moksop_u:6835": " nīhārahāriharitasthalavistṛtānām saudhasthameghataḍidākulitāṅganānām /",
    "GSP27moksop_u:6836": " nīlotpalollasitasaurabhasundarāṇām huṅkārahāriharitonmukhagokulānām //MU_3,28.60//",
    "GSP27moksop_u:6837": " vidhvastamugdhamṛgaśāvagṛhāṅganānām unmattabarhigaṇaśīkaranirjharāṇām /",
    "GSP27moksop_u:6838": " saugandhyamattapavanāhṛtasaurabhānām vaprauṣadhijvalanavismṛtadīpakānām //MU_3,28.61//",
    "GSP27moksop_u:6839": " kolāhalākulakulāyakulākulānām kulyākulākalakalāśrutasaṅkathānām /",
    "GSP27moksop_u:6840": " muktāphalaprakarasundarabindupātaśītākhiladrumalatātṛṇapallavānām //MU_3,28.62//",
    "GSP27moksop_u:6841": " lakṣmīm anastamitapuṣpavikāsabhājām /",
    "GSP27moksop_u:6842": " śaknoti kaḥ kalayituṃ girimandirāṇām //MU_3,28.63//",
    "GSP27moksop_u:6843": " līlopākhyāne girigrāmavarṇanaṃ nāma sargaḥ",
    "GSP27moksop_u:6844": " ekonatriṃśas sargaḥ",
    "GSP27moksop_u:6845": " vasiṣṭhaḥ:",
    "GSP27moksop_u:6846": " tatra te petatur devyau grāme 'ntaśśītalātmani /",
    "GSP27moksop_u:6847": " bhogamokṣaśriyau śānte puṃsīva viditātmani //MU_3,29.1//",
    "GSP27moksop_u:6848": " kālenaitāvatā līlā tenābhyāsena sābhavat /",
    "GSP27moksop_u:6849": " śuddhajñānaikadehatvāt trikālāmaladarśinī //MU_3,29.2//",
    "GSP27moksop_u:6850": " atha sasmāra sarvās tāḥ prāktanīs saṃsṛter gatīḥ /",
    "GSP27moksop_u:6851": " svās svayaṃ svarasenaiva prāgjanmamaraṇādikāḥ //MU_3,29.3//",
    "GSP27moksop_u:6852": " līlā:",
    "GSP27moksop_u:6853": " devi deśam imaṃ dṛṣṭvā tvatprasādāt smarāmy aham /",
    "GSP27moksop_u:6854": " iha tat prāktanaṃ sarvaṃ ceṣṭitaṃ veṣṭitāntaram //MU_3,29.4//",
    "GSP27moksop_u:6855": " ihābhūvam ahaṃ jīrṇā sirālāṅgī kṛśāsitā /",
    "GSP27moksop_u:6856": " brāhmaṇī śuṣkadarbhāgrabhedarūkṣakarodarā //MU_3,29.5//",
    "GSP27moksop_u:6857": " bhartuḥ kulakarī bhāryā dohamanthānaśobhinī /",
    "GSP27moksop_u:6858": " mātā sakalaputrāṇām atithīnāṃ priyaṅkarī //MU_3,29.6//",
    "GSP27moksop_u:6859": " devadvijasatāṃ bhaktā siktāṅgī ghṛtagorasaiḥ /",
    "GSP27moksop_u:6860": " gargarīcarukumbhādibhāṇḍopaskaraśodhinī //MU_3,29.7//",
    "GSP27moksop_u:6861": " nityam annalavāktaikakācakambuprakoṣṭhakā /",
    "GSP27moksop_u:6862": " jāmātṛduhitṛbhrātṛpitṛmātṛprapūjinī //MU_3,29.8//",
    "GSP27moksop_u:6863": " ādehaṃ sadmavṛttyaiva prakṣīṇadinayāminī /",
    "GSP27moksop_u:6864": " vācaṃ ciraṃ ciram iti vadanty aniśam ākulā //MU_3,29.9//",
    "GSP27moksop_u:6865": " kāhaṃ ka iva saṃsāra iti svapne 'py asaṅkathā /",
    "GSP27moksop_u:6866": " jāyā śrotriyamūḍhasya tādṛśasyaiva durdhiyaḥ //MU_3,29.10//",
    "GSP27moksop_u:6867": " ekaniṣṭhā samicchākagomayendhanasañcaye /",
    "GSP27moksop_u:6868": " mlānakambalasaṃvītasirālakṣā sagātrikā //MU_3,29.11//",
    "GSP27moksop_u:6869": " tarṇakīkarṇajāhasthakriminiṣkāsatatparā /",
    "GSP27moksop_u:6870": " gṛhaśākavanāsekasatvarā gṛhakarmaṇāṃ //MU_3,29.12//",
    "GSP27moksop_u:6871": " nīlatīrataraṅgāktatṛṇatarpitatarṇakā /",
    "GSP27moksop_u:6872": " pratikṣaṇaṃ gṛhadvārakṛtacandanavarṇakā //MU_3,29.13//",
    "GSP27moksop_u:6873": " nītyarthaṃ gṛhabhṛtyānāṃ sādināṃ kṛtavācyatā /",
    "GSP27moksop_u:6874": " maryādāniyamād abdhivelevāniśam acyutā //MU_3,29.14//",
    "GSP27moksop_u:6875": " jīrṇaparṇasavarṇaikakarṇadolādhirūḍhayā /",
    "GSP27moksop_u:6876": " kaṣṭatāpajarābhītajīvabhṛtyeva cihnitā //MU_3,29.15//",
    "GSP27moksop_u:6877": " vasiṣṭhaḥ:",
    "GSP27moksop_u:6878": " ity uktvā sañcarantī sā śikharigrāmakoṭare /",
    "GSP27moksop_u:6879": " sañcarantyās sarasvatyā darśayām āsa sā svayam //MU_3,29.16//",
    "GSP27moksop_u:6880": " iyaṃ me pāṭalāṣaṇḍamaṇḍitā puṣpavāṭikā /",
    "GSP27moksop_u:6881": " iyaṃ me puṣpitodyānamaṇḍapākāravāṭikā //MU_3,29.17//",
    "GSP27moksop_u:6882": " iyaṃ puṣkariṇītīradrumagrathitatarṇakā /",
    "GSP27moksop_u:6883": " iyaṃ sā karṇikānāmnī tarṇikā bhuktaparṇikā //MU_3,29.18//",
    "GSP27moksop_u:6884": " iyaṃ sā medasā kṣīṇā varākī jalahārikā /",
    "GSP27moksop_u:6885": " adyāṣṭamaṃ dinaṃ bāṣpapūrṇākṣī pariroditi //MU_3,29.19//",
    "GSP27moksop_u:6886": " iha devi mayā proktam ihoṣitam iha sthitam /",
    "GSP27moksop_u:6887": " iha suptam ihātītam idaṃ dattam ihāhṛtam //MU_3,29.20//",
    "GSP27moksop_u:6888": " eṣa me jyeṣṭhaśarmākhyaḥ putro roditi mandire /",
    "GSP27moksop_u:6889": " eṣā me jaṅgale dhenur doghdrī carati śādvalam //MU_3,29.21//",
    "GSP27moksop_u:6890": " gṛhe 'vasannaṃ dāhāya rūkṣaṃ kṣāravidhūsaram /",
    "GSP27moksop_u:6891": " svaṃ deham iha pañcākhyaṃ paśyemaṃ praghanaṃ mama //MU_3,29.22//",
    "GSP27moksop_u:6892": " tumbīlatābhir ugrābhis tṛṣṇābhir iva veṣṭitam /",
    "GSP27moksop_u:6893": " mahānasasthānam idaṃ mama deham ivāparam //MU_3,29.23//",
    "GSP27moksop_u:6894": " ete rodanatāmrākṣā bandhavo bhuvi bandhanam /",
    "GSP27moksop_u:6895": " aṅgadārpitarudrākṣā āharanty analendhanam //MU_3,29.24//",
    "GSP27moksop_u:6896": " anārataṃ śilākacchagucchācchoṭanakāribhiḥ /",
    "GSP27moksop_u:6897": " taraṅgais tuṅgitākāraspṛṣṭatīralatādalaiḥ //MU_3,29.25//",
    "GSP27moksop_u:6898": " śīkarākīrṇaparyantaśādvalasthalavellitaiḥ /",
    "GSP27moksop_u:6899": " śilāphalahakāsphālaphenilotphālaśīkaraiḥ //MU_3,29.26//",
    "GSP27moksop_u:6900": " tuṣārīkṛtamadhyāhnadivākarakarotkaraiḥ /",
    "GSP27moksop_u:6901": " phullapuṣpotkarāsārapradānotkataṭadrumaiḥ //MU_3,29.27//",
    "GSP27moksop_u:6902": " vidrumair iva saṅkrāntaphullakiṃśukakāntibhiḥ /",
    "GSP27moksop_u:6903": " vyāptayā puṣparāśīnāṃ samullāsanakāribhiḥ //MU_3,29.28//",
    "GSP27moksop_u:6904": " uhyamānaphalāpūrasuvyagragrāmabālayā /",
    "GSP27moksop_u:6905": " mahākalakalāvartasaktayā grāmyakulyayā //MU_3,29.29//",
    "GSP27moksop_u:6906": " veṣṭitas taralāsphālajaladhautatalopamaḥ /",
    "GSP27moksop_u:6907": " ghanapattratarucchattracchāyāsatataśītalaḥ //MU_3,29.30//",
    "GSP27moksop_u:6908": " ayam ālakṣyate puṣpalatāvalanasundaraḥ /",
    "GSP27moksop_u:6909": " laladgulucchakacchannagavākṣo gṛhamaṇḍapaḥ //MU_3,29.31//",
    "GSP27moksop_u:6910": " atra me saṃsthito bhartā jīvākāśalavākṛtiḥ /",
    "GSP27moksop_u:6911": " catussamudraparyantamekhalāyā bhuvaḥ patiḥ //MU_3,29.32//",
    "GSP27moksop_u:6912": " āsmṛtaṃ pūrvam etena kilāsīd abhivāñchitam /",
    "GSP27moksop_u:6913": " śīghraṃ syām iva rājeti tīvrasaṃvegadharmiṇā //MU_3,29.33//",
    "GSP27moksop_u:6914": " dinair aṣṭabhir evāsau tena rājyaṃ samṛddhimat /",
    "GSP27moksop_u:6915": " cirakālapratyayadaṃ prāptavān parameśvari //MU_3,29.34//",
    "GSP27moksop_u:6916": " atrāsau bhartṛjīvo me gṛhe vyomni sthito nṛpaḥ /",
    "GSP27moksop_u:6917": " adṛśyaḥ khe yathā vāyur āmodo vā yathānile //MU_3,29.35//",
    "GSP27moksop_u:6918": " ihaivāṅguṣṭhamātrānte tad vyomnīva padaṃ sthitam /",
    "GSP27moksop_u:6919": " madbhartṛrājyaṃ mama tu gataṃ yojanakoṭitām //MU_3,29.36//",
    "GSP27moksop_u:6920": " āvāṃ kham eva tat khaṃ ca bhartṛrājyaṃ mameśvari /",
    "GSP27moksop_u:6921": " pūrṇaṃ sahasraiś śailānām aho māyeyam ātatā //MU_3,29.37//",
    "GSP27moksop_u:6922": " tad devi bhartur nikaṭaṃ punar gantuṃ mamepsitam /",
    "GSP27moksop_u:6923": " tad ehi tatra gacchāvaḥ kiṃ dūraṃ vyavasāyinām //MU_3,29.38//",
    "GSP27moksop_u:6924": " vasiṣṭhaḥ:",
    "GSP27moksop_u:6925": " ity uktvā praṇatā devīṃ sā praviśyāśu maṇḍapam /",
    "GSP27moksop_u:6926": " vihaṅgīva tayā sārdhaṃ pupluve 'sinibhaṃ nabhaḥ //MU_3,29.39//",
    "GSP27moksop_u:6927": " bhinnāñjanacayaprakhyaṃ saumyaikārṇavasundaram /",
    "GSP27moksop_u:6928": " nārāyaṇāṅgasadṛśaṃ bhṛṅgapṛṣṭhāmalachavim //MU_3,29.40//",
    "GSP27moksop_u:6929": " meghamārgam atikramya vātaskandhāvaniṃ tathā /",
    "GSP27moksop_u:6930": " sauraṃ mārgam athākramya cāndraṃ mārgam atītya ca //MU_3,29.41//",
    "GSP27moksop_u:6931": " dhruvamārgottaraṃ gatvā sādhyānāṃ mārgam eva ca /",
    "GSP27moksop_u:6932": " siddhānāṃ samatītyorvīm ullaṅghya svargamaṇḍalam //MU_3,29.42//",
    "GSP27moksop_u:6933": " brahmalokāntare gatvā tuṣitānāṃ ca maṇḍalam /",
    "GSP27moksop_u:6934": " golokaṃ śivalokaṃ ca pitṛlokam atītya ca //MU_3,29.43//",
    "GSP27moksop_u:6935": " videhānāṃ ca devānāṃ dūram uttīrya dūragam /",
    "GSP27moksop_u:6936": " dūrād dūrataraṃ gatvā kiñcid ruddhā babhūva sā //MU_3,29.44//",
    "GSP27moksop_u:6937": " paścād ālokayām āsa samatītaṃ nabhastalam /",
    "GSP27moksop_u:6938": " yāvan na kiñcic candrārkatārādy ālakṣyate hy adhaḥ //MU_3,29.45//",
    "GSP27moksop_u:6939": " tamas stimitagambhīram āśākuharapūrakam /",
    "GSP27moksop_u:6940": " ekārṇavodaraprakhyaṃ śilodaraghanaṃ sthitam //MU_3,29.46//",
    "GSP27moksop_u:6941": " līlā:",
    "GSP27moksop_u:6942": " tad devi bhāskarādīnāṃ kvādhas tejo gataṃ vada /",
    "GSP27moksop_u:6943": " śilājaṭharanisspandaṃ muṣṭigrāhyaṃ tamaḥ kutaḥ //MU_3,29.47//",
    "GSP27moksop_u:6944": " devī:",
    "GSP27moksop_u:6945": " etāvatīm imāṃ vyomnaḥ padavīm āgatāsi bhoḥ /",
    "GSP27moksop_u:6946": " arkādīny api tejāṃsi yato dṛśyanta eva no //MU_3,29.48//",
    "GSP27moksop_u:6947": " yathā mahāndhakūpādhaḥ khadyoto nāvalokyate /",
    "GSP27moksop_u:6948": " pṛṣṭhagena tathehāto nādhas sūryo 'valokyate //MU_3,29.49//",
    "GSP27moksop_u:6949": " līlā:",
    "GSP27moksop_u:6950": " aho nu padavīm etāṃ dūrām āvām upāgate /",
    "GSP27moksop_u:6951": " sūryo 'py adho 'ṇukaṇavan na manāg api lakṣyate //MU_3,29.50//",
    "GSP27moksop_u:6952": " ita uttaram anyā syāt padavī kā nu kīdṛśī /",
    "GSP27moksop_u:6953": " kathaṃ ca pātanī bhavyā kathyatām iti devi me //MU_3,29.51//",
    "GSP27moksop_u:6954": " sarasvatī:",
    "GSP27moksop_u:6955": " ita uttaram agre te brahmāṇḍapuṭakarparam /",
    "GSP27moksop_u:6956": " yasya vajrādayo nāma dhūlileśās samutthitāḥ //MU_3,29.52//",
    "GSP27moksop_u:6957": " vasiṣṭhaḥ:",
    "GSP27moksop_u:6958": " iti prakathayantyau te prāpte brahmāṇḍakarparam /",
    "GSP27moksop_u:6959": " bhramaryāv iva śailasya kuḍyaṃ nibiḍamaṇḍalam //MU_3,29.53//",
    "GSP27moksop_u:6960": " akleṣenaiva te tasmān nirgate gaganād iva /",
    "GSP27moksop_u:6961": " niścayatvaṃ hi yad vastu tad vajragati netarat //MU_3,29.54//",
    "GSP27moksop_u:6962": " nirāvaraṇavijñānā sā dadarśa tatas tataḥ /",
    "GSP27moksop_u:6963": " jalādyāvaraṇān pāre brahmāṇḍasyātibhāsurān //MU_3,29.55//",
    "GSP27moksop_u:6964": " brāhmād aṇḍād daśaguṇaṃ toyatattvaṃ vyavasthitam /",
    "GSP27moksop_u:6965": " āsthitaṃ veṣṭayitvā tat tvag ivākṣoṭapṛṣṭhagā //MU_3,29.56//",
    "GSP27moksop_u:6966": " tasmād daśaguṇo vahnis tasmād daśaguṇo 'nilaḥ /",
    "GSP27moksop_u:6967": " tato daśaguṇaṃ vyoma tataḥ paramam ambaram //MU_3,29.57//",
    "GSP27moksop_u:6968": " tasmin paramake vyomni madhyādyantavikalpanāḥ /",
    "GSP27moksop_u:6969": " na kāścana samudyanti vandhyāputrakathā iva //MU_3,29.58//",
    "GSP27moksop_u:6970": " kevalaṃ vimalaṃ śāntaṃ tad anādi gatabhramam /",
    "GSP27moksop_u:6971": " ādyantamadhyarahitaṃ mahaty ātmani tiṣṭhati //MU_3,29.59//",
    "GSP27moksop_u:6972": " ākalpam uttamabalena śivāpatiś cet tasmin balād garuḍaketurathotpateś cet /",
    "GSP27moksop_u:6973": " taddhyānato 'valabhate vimale 'mbare 'ntam ākalpam ekajavagāmy atha māruto 'pi //MU_3,29.60//",
    "GSP27moksop_u:6974": " līlopākhyāne paramākāśavarṇanaṃ nāma sargaḥ",
    "GSP27moksop_u:6975": " triṃśas sargaḥ",
    "GSP27moksop_u:6976": " vasiṣṭhaḥ:",
    "GSP27moksop_u:6977": " pṛthivyaptejasām atra nabhasvannabhasor api /",
    "GSP27moksop_u:6978": " yathottaraṃ daśaguṇān atītyāvarakān kṣaṇāt //MU_3,30.1//",
    "GSP27moksop_u:6979": " dadarśa paramākāśaṃ tat pramāṇavivarjitam /",
    "GSP27moksop_u:6980": " tathā tataṃ jagad idaṃ yathā tatrāṇumātrakam //MU_3,30.2//",
    "GSP27moksop_u:6981": " tādṛkṣāvaraṇān sargān brahmāṇḍeṣu dadarśa sā /",
    "GSP27moksop_u:6982": " koṭiśas sphuritā vyomni trasareṇur ivātape //MU_3,30.3//",
    "GSP27moksop_u:6983": " mahākāśamahāmbhodhau mahāśūnyatvavāriṇi /",
    "GSP27moksop_u:6984": " mahāciddravabhāvotthān budbudān arbudakramān //MU_3,30.4//",
    "GSP27moksop_u:6985": " kāṃścid āpatato 'dhastāt kāṃścic copari gacchataḥ /",
    "GSP27moksop_u:6986": " kāṃścit tiryaggatīn anyān sthitān stabdhān svasaṃvidā //MU_3,30.5//",
    "GSP27moksop_u:6987": " yatra yatroditā saṃvid yeṣāṃ yeṣāṃ yathā yathā /",
    "GSP27moksop_u:6988": " tatra tatroditaṃ rūpaṃ teṣāṃ teṣāṃ tathā tathā //MU_3,30.6//",
    "GSP27moksop_u:6989": " na caiva tatra nāmordhvaṃ nādho na ca gamāgamāḥ /",
    "GSP27moksop_u:6990": " anyad eva padaṃ kiñcid asmaddehāgamaṃ hi tat //MU_3,30.7//",
    "GSP27moksop_u:6991": " utpadyotpadyate tatra svayaṃ saṃvit svabhāvataḥ /",
    "GSP27moksop_u:6992": " svasaṅkalpaiś śamaṃ yāti bālasaṅkalpajālavat //MU_3,30.8//",
    "GSP27moksop_u:6993": " rāmaḥ:",
    "GSP27moksop_u:6994": " kim adhas syāt kim ūrdhvaṃ syāt kiṃ tiryak tatra bhāsure /",
    "GSP27moksop_u:6995": " iti brūhi mama brahmann ihaiva yadi na sthitiḥ //MU_3,30.9//",
    "GSP27moksop_u:6996": " vasiṣṭhaḥ:",
    "GSP27moksop_u:6997": " sasarvāvaraṇāny atra mahaty antavivarjite /",
    "GSP27moksop_u:6998": " brahmaṇo 'ṇḍāni bhāsante vyomni keśoṇḍuko yathā //MU_3,30.10//",
    "GSP27moksop_u:6999": " asvatantrāḥ pradhāvanti padārthās sarva eva yat /",
    "GSP27moksop_u:7000": " brahmāṇḍaṃ pārthivaṃ bhāgaṃ tad adhaś śūnyam anyathā //MU_3,30.11//",
    "GSP27moksop_u:7001": " pipīlikānām bhramatāṃ vyomni vartulaloṣṭake /",
    "GSP27moksop_u:7002": " daśadikkam adhaḥpādāḥ pṛṣṭham ūrdhvam udāhṛtam //MU_3,30.12//",
    "GSP27moksop_u:7003": " vṛkṣavalmīkajālena keṣāñcid dhṛdi bhūtalam /",
    "GSP27moksop_u:7004": " sendvarkāmaradaityena veṣṭitaṃ vyoma nirmalam //MU_3,30.13//",
    "GSP27moksop_u:7005": " sambhūtaṃ marubhūtena sagrāmapuraparvatam /",
    "GSP27moksop_u:7006": " idaṅkalpam alūnena pakvākṣoṭam iva tvacā //MU_3,30.14//",
    "GSP27moksop_u:7007": " yathā vindhyavanābhoge prasphuranti kareṇavaḥ /",
    "GSP27moksop_u:7008": " tathā tasmin parābhoge brahmāṇḍatrasareṇavaḥ //MU_3,30.15//",
    "GSP27moksop_u:7009": " tasmin sarvaṃ tatas sarvaṃ tat sarvaṃ sarvataś ca tat /",
    "GSP27moksop_u:7010": " tac ca sarvamayaṃ nityaṃ tathā tad aṇukaṃ prati //MU_3,30.16//",
    "GSP27moksop_u:7011": " śuddhabodhamaye tasmin paramālokavāridhau /",
    "GSP27moksop_u:7012": " ajasram etya gacchanti brahmāṇḍākhyās taraṅgakāḥ //MU_3,30.17//",
    "GSP27moksop_u:7013": " antaśśūnyās sthitāḥ kecit sakalpakṣayarātrayaḥ /",
    "GSP27moksop_u:7014": " taraṅgā iva toyābdhau prohyante śūnyatārṇave //MU_3,30.18//",
    "GSP27moksop_u:7015": " keṣāñcid antaḥ kalpāntaḥ pravṛtto ghargharāravaḥ /",
    "GSP27moksop_u:7016": " na śruto 'nyair na ca jñātas svabhāvarasanākulaiḥ //MU_3,30.19//",
    "GSP27moksop_u:7017": " anyeṣāṃ prathamārambheṣūdbubhūṣā vijṛmbhate /",
    "GSP27moksop_u:7018": " sargasaṃsiktabījānāṃ kośe 'ṅkuralatā yathā //MU_3,30.20//",
    "GSP27moksop_u:7019": " mahāpralayasampattau sūryārcirvidrutāśrayāḥ /",
    "GSP27moksop_u:7020": " pravṛttā galituṃ kecit tāpe himakaṇā yathā //MU_3,30.21//",
    "GSP27moksop_u:7021": " ākalpaṃ nipatanty eva kecid aprāptabhūmayaḥ /",
    "GSP27moksop_u:7022": " yāvad viśīrya jāyante tathāsaṃvinmayāḥ kila //MU_3,30.22//",
    "GSP27moksop_u:7023": " stabdhā eva sthitāḥ kecit keṣoṇḍukam ivāmbare /",
    "GSP27moksop_u:7024": " vāyos spandā ivābhānti tathāproditasampadaḥ //MU_3,30.23//",
    "GSP27moksop_u:7025": " ācārād vedaśāstrāṇām anya evānyathoditaḥ /",
    "GSP27moksop_u:7026": " ārambho vitato 'nyeṣām anitthaṃ saṃsthitakramaḥ //MU_3,30.24//",
    "GSP27moksop_u:7027": " kecid brahmādipuruṣāḥ kecid viṣṇvādisargapāḥ /",
    "GSP27moksop_u:7028": " kecic cānye prajānāthāḥ kecin nirnāthajantavaḥ //MU_3,30.25//",
    "GSP27moksop_u:7029": " kecid vicitrasargeśāḥ kecit tiryaṅmayāntarāḥ /",
    "GSP27moksop_u:7030": " kecid ekārṇavāpūrṇā jaletaravivarjitāḥ //MU_3,30.26//",
    "GSP27moksop_u:7031": " kecic chilāṅganiṣpiṇḍāḥ kecit krimipathāntarāḥ /",
    "GSP27moksop_u:7032": " kecid devamayā eva kecin naramayāntarāḥ //MU_3,30.27//",
    "GSP27moksop_u:7033": " kecin nityāndhakārāḍhyās tathāśīlitajantavaḥ /",
    "GSP27moksop_u:7034": " kecin maṣakasampūrṇā uḍumbaraphalaśriyaḥ //MU_3,30.28//",
    "GSP27moksop_u:7035": " nityaṃ śūnyāntarāḥ kecic chūnyaspandātmajantavaḥ /",
    "GSP27moksop_u:7036": " sargeṇa tādṛśenānye pūrṇā ye 'smaddhiyām iha /",
    "GSP27moksop_u:7037": " kalpanām api nāyānti vyomamūkācalā iva //MU_3,30.29//",
    "GSP27moksop_u:7038": " tādṛgantaram eteṣāṃ mahākāśaṃ tatas sthitam /",
    "GSP27moksop_u:7039": " ājīvitaṃ prayacchadbhir viṣṇvādyair yan na dīyate //MU_3,30.30//",
    "GSP27moksop_u:7040": " pratyekam aṇḍagolasya sthitaḥ kaḍḍhakaratnavat /",
    "GSP27moksop_u:7041": " bhūtākṛṣṭikaro bhāgaḥ pārthivas sa svabhāvataḥ //MU_3,30.31//",
    "GSP27moksop_u:7042": " yas sargavibhavo 'smākaṃ dhiyām aviṣayas tataḥ /",
    "GSP27moksop_u:7043": " tajjagatkathane śaktir na mamāsti mahāmate //MU_3,30.32//",
    "GSP27moksop_u:7044": " bhīmāndhakāragahane sumahaty araṇye nṛtyanty adarśitaparasparam eva mattāḥ /",
    "GSP27moksop_u:7045": " yakṣā yathā pravitate paramāmbare 'ntar evaṃ sphuranti subahūni mahājaganti //MU_3,30.33//",
    "GSP27moksop_u:7046": " līlopākhyāne brahmāṇḍavarṇanaṃ nāma sargaḥ",
    "GSP27moksop_u:7047": " ekatriṃśas sargaḥ",
    "GSP27moksop_u:7048": " vasiṣṭhaḥ:",
    "GSP27moksop_u:7049": " evam ākalayantyau te nirgatya jagato nijam /",
    "GSP27moksop_u:7050": " antaḥpuraṃ dadṛśatur jhagitīva vinidrite //MU_3,31.1//",
    "GSP27moksop_u:7051": " sthitapuṣpabharāpūrṇamahārājamahāśavam /",
    "GSP27moksop_u:7052": " śavapārśvopaviṣṭāntaścittalīlāśarīrakam //MU_3,31.2//",
    "GSP27moksop_u:7053": " ghanarātritayālpālpamahānidrajanākulam /",
    "GSP27moksop_u:7054": " dhūpacandanakarpūrakuṅkumāmodamantharam //MU_3,31.3//",
    "GSP27moksop_u:7055": " tam ālokya punar bhartus saṃsāraṃ gantum ādṛtā /",
    "GSP27moksop_u:7056": " papāta līlā saṅkalpadehenātraiva tannabhaḥ //MU_3,31.4//",
    "GSP27moksop_u:7057": " viveśa bhartṛsaṅkalpasaṃsāraṃ kañcid ātatam /",
    "GSP27moksop_u:7058": " saṃsārāvaraṇaṃ bhittvā bhittvā brahmāṇḍakarparam //MU_3,31.5//",
    "GSP27moksop_u:7059": " prāpa sārdhaṃ tayā devyā punar āvaraṇānvitam /",
    "GSP27moksop_u:7060": " brahmāṇḍamaṇḍapaṃ sphāraṃ taṃ praviśya tathā javāt //MU_3,31.6//",
    "GSP27moksop_u:7061": " dadarśa bhartṛsaṅkalpajagaj jambālapalvalam /",
    "GSP27moksop_u:7062": " sā haṃsī śailakamalaṃ tamojaladapaṅkilam //MU_3,31.7//",
    "GSP27moksop_u:7063": " devyau viviśatus tat te vyoma vyomātmake jagat /",
    "GSP27moksop_u:7064": " brahmāṇḍe 'ntar yathā pakvamṛdubilvaṃ pipīlike //MU_3,31.8//",
    "GSP27moksop_u:7065": " tatra lokāntarāṇy adrīn antarikṣam atītya te /",
    "GSP27moksop_u:7066": " prāpatur bhūtalaṃ śailamaṇḍalāmbhodhisaṅkulam //MU_3,31.9//",
    "GSP27moksop_u:7067": " meruṇālaṅkṛtaṃ jambudvīpaṃ navadalodaram /",
    "GSP27moksop_u:7068": " tatrātha bhārate varṣe līlānāthasya maṇḍalam //MU_3,31.10//",
    "GSP27moksop_u:7069": " etasminn antare tasmin maṇḍale maṇḍitāvanau /",
    "GSP27moksop_u:7070": " cakre 'vaskandanaṃ kaścit sīmāntodriktabhūmipaḥ //MU_3,31.11//",
    "GSP27moksop_u:7071": " tena saṅgrāmasaṃrambhaprekṣārthaṃ samupāgataiḥ /",
    "GSP27moksop_u:7072": " trailokyabhūtais tad vyoma babhūvātyantasaṅkaṭam //MU_3,31.12//",
    "GSP27moksop_u:7073": " aśaṅkitāgate te tu devyau dadṛśatur nabhaḥ /",
    "GSP27moksop_u:7074": " nabhaścaragaṇākrāntam ambudair iva mālitam //MU_3,31.13//",
    "GSP27moksop_u:7075": " siddhacāraṇagandharvagaṇavidyādharānvitam /",
    "GSP27moksop_u:7076": " śūragrahaṇasaṃrabdhasvargalokāpsarovṛtam //MU_3,31.14//",
    "GSP27moksop_u:7077": " raktamāṃsamukhonnṛtyadbhūtarakṣaḥpiśācakam /",
    "GSP27moksop_u:7078": " vṛṣṭipuṣpabharāpūrṇahastavidyādharāṅganam //MU_3,31.15//",
    "GSP27moksop_u:7079": " vetālayakṣakumbhāṇḍair dvandvālokanasādaraiḥ /",
    "GSP27moksop_u:7080": " āyudhāpātarakṣārthagṛhītādritaṭair vṛtam //MU_3,31.16//",
    "GSP27moksop_u:7081": " astramārganabhobhāgavidravadbhūtamaṇḍalam /",
    "GSP27moksop_u:7082": " svargārhaśūrānayanavyagrendrabhaṭabhāsuram //MU_3,31.17//",
    "GSP27moksop_u:7083": " śūrārthālaṅkṛtottuṅgalokapālāgryavāraṇam /",
    "GSP27moksop_u:7084": " āgacchacchūrasaṅghātagandharvonmukhacāraṇam //MU_3,31.18//",
    "GSP27moksop_u:7085": " śūrotsukāmarastraiṇakaṭākṣekṣitasadbhaṭam /",
    "GSP27moksop_u:7086": " āhopuruṣikākṣubdhaprekṣakāmoṭanodbhaṭam //MU_3,31.19//",
    "GSP27moksop_u:7087": " āsannabhīmasaṅgrāmakiṃvadantīparamparam /",
    "GSP27moksop_u:7088": " līlāhāsavilāsotkasundarīdhūtacāmaram //MU_3,31.20//",
    "GSP27moksop_u:7089": " dharmyapakṣaprayuktāgryamunisvastyayanastavam /",
    "GSP27moksop_u:7090": " sampannānekalokeśavanitānavasaṃstavam //MU_3,31.21//",
    "GSP27moksop_u:7091": " vīradormaṇḍalāśleṣalampaṭastrīgaṇākaram /",
    "GSP27moksop_u:7092": " śuklena śūrayaśasā candrīkṛtadivākaram //MU_3,31.22//",
    "GSP27moksop_u:7093": " rāmaḥ:",
    "GSP27moksop_u:7094": " bhagavañ śūraśabdena kīdṛśaḥ procyate bhaṭaḥ /",
    "GSP27moksop_u:7095": " svarge 'laṅkaraṇaṃ kas syāt ko vā ḍimbāhato bhavet //MU_3,31.23//",
    "GSP27moksop_u:7096": " vasiṣṭhaḥ:",
    "GSP27moksop_u:7097": " śāstroktācārayuktasya prabhor arthena yo raṇe /",
    "GSP27moksop_u:7098": " mṛto 'thavā jayī vā syāt sa śūraś śūralokabhāk //MU_3,31.24//",
    "GSP27moksop_u:7099": " anyathā tu nikṛttāṅgo raṇe yo mṛtim āpnuyāt /",
    "GSP27moksop_u:7100": " ḍimbāhavahataḥ proktas sa naro narakāspadam //MU_3,31.25//",
    "GSP27moksop_u:7101": " ayathāśāstrasañcāravṛttenārthena yudhyate /",
    "GSP27moksop_u:7102": " yo naras tasya saṅgrāme mṛtasya nirayo 'kṣayaḥ //MU_3,31.26//",
    "GSP27moksop_u:7103": " yathāsambhavaśāstrārthalokācārānuvṛttimān /",
    "GSP27moksop_u:7104": " yudhyate tādṛśasyaiva bhaktyā śūras sa ucyate //MU_3,31.27//",
    "GSP27moksop_u:7105": " gor arthe brāhmaṇasyārthe mitrasyārthe ca sanmatiḥ /",
    "GSP27moksop_u:7106": " śaraṇāgatayatnena mṛtas svarge vibhūṣaṇam //MU_3,31.28//",
    "GSP27moksop_u:7107": " paripālya svadeśaikapālanīyasthitiṃ sadā /",
    "GSP27moksop_u:7108": " rājā mṛtas tadarthaṃ yas sa vīro vīralokabhāk //MU_3,31.29//",
    "GSP27moksop_u:7109": " prajopadravaniṣṭhasya yasya rājño 'thavā prabhoḥ /",
    "GSP27moksop_u:7110": " arthena ye mṛtā yuddhe te vai nirayagāminaḥ //MU_3,31.30//",
    "GSP27moksop_u:7111": " dharmyaṃ yathā tathā yuddhaṃ yadi syāt tad imāṃ sthitim /",
    "GSP27moksop_u:7112": " nāśayeyur alaṃ mattā yena lokabhayojjhitāḥ //MU_3,31.31//",
    "GSP27moksop_u:7113": " yatra yatra hataś śūras svargya ity adhamoktayaḥ /",
    "GSP27moksop_u:7114": " dharmyo yoddhā bhavec chūra ity evaṃ śāstraniścayaḥ //MU_3,31.32//",
    "GSP27moksop_u:7115": " sadācāravatām arthe khaḍgadhārāṃ sahanti ye /",
    "GSP27moksop_u:7116": " te śūrā iti kathyante śeṣā ḍimbāhavāhatāḥ //MU_3,31.33//",
    "GSP27moksop_u:7117": " teṣām arthe raṇavyomni tiṣṭhanty utkaṇṭhitāśayāḥ /",
    "GSP27moksop_u:7118": " surībhūtamahāsattvadayitotkās surāṅganāḥ //MU_3,31.34//",
    "GSP27moksop_u:7119": " vidyādharīmadhuramantharagītagarbhaṃ mandāramālyavalanākulamāninīkam /",
    "GSP27moksop_u:7120": " viśrāntakāntasurasiddhavimānapaṅkti vyomotsave racitaśobham ivollalāsa //MU_3,31.35//",
    "GSP27moksop_u:7121": " līlopākhyāne gaganacarayuddhaprekṣakānvitāmbaravarṇanaṃ nāma sargaḥ",
    "GSP27moksop_u:7122": " dvātriṃśaḥ sargaḥ",
    "GSP27moksop_u:7123": " vasiṣṭhaḥ:",
    "GSP27moksop_u:7124": " atha vīravarotkaṇṭhanṛtyadapsarasi sthitā /",
    "GSP27moksop_u:7125": " līlā vilokayām āsa vyomni vidyānvitāvanau //MU_3,32.1//",
    "GSP27moksop_u:7126": " surāṣṭramaṇḍale bhartṛpālite vanamālite /",
    "GSP27moksop_u:7127": " kasmiṃścid vitatāraṇye dvitīyākāśabhīṣaṇe //MU_3,32.2//",
    "GSP27moksop_u:7128": " senādvitayam akṣubdhaṃ saumyābdhidvitayopamam /",
    "GSP27moksop_u:7129": " mahārambhaghanaṃ mattaṃ sthiraṃ rājadvayānvitam //MU_3,32.3//",
    "GSP27moksop_u:7130": " yuddhasajjaṃ susannaddhasiddham agnim ivāhutam /",
    "GSP27moksop_u:7131": " pūrvaprahārasampātaprekṣākṣubdhākṣilakṣakam //MU_3,32.4//",
    "GSP27moksop_u:7132": " udyatāmalanistriṃśadhārāsārabruḍajjanam /",
    "GSP27moksop_u:7133": " kacatparaśvadhaprāsabhiṇḍipālarddhisaṅkulam //MU_3,32.5//",
    "GSP27moksop_u:7134": " garutmatpakṣavikṣubdhavanasampātakampitam /",
    "GSP27moksop_u:7135": " udyaddinakarālokakacatkanakakaṅkaṭam //MU_3,32.6//",
    "GSP27moksop_u:7136": " parasparamukhālokakopaproddhāsitāyudham /",
    "GSP27moksop_u:7137": " anyo'nyabaddhadṛṣṭitvāc citrabhittāv ivārpitam //MU_3,32.7//",
    "GSP27moksop_u:7138": " lekhāmaryādayā dīrghabaddhayā sthāpitasthiti /",
    "GSP27moksop_u:7139": " anivāryamahāhāryajhāṅkārāśrutasaṅkatham //MU_3,32.8//",
    "GSP27moksop_u:7140": " pūrvaprahārasmayataś cirasaṃśāntadundubhi /",
    "GSP27moksop_u:7141": " nibaddhayodhasaṃsthānaniścalānīkamantharam //MU_3,32.9//",
    "GSP27moksop_u:7142": " dhanurdvitayamātrātmaśūnyamadhyaikasetunā /",
    "GSP27moksop_u:7143": " vibhaktaṃ kalpavātena mattam ekārṇavaṃ yathā //MU_3,32.10//",
    "GSP27moksop_u:7144": " kāryasaṅkaṭasaṃrambhacintāparavaśeśvaram /",
    "GSP27moksop_u:7145": " ravavadbhekakaṇṭhatvagbhaṅgurāturahṛdguham //MU_3,32.11//",
    "GSP27moksop_u:7146": " prāṇasarvasvasannyāsasodyogāsaṅkhyasainikam /",
    "GSP27moksop_u:7147": " karṇasthasaśarajyaughatyāgonmukhadhanurdharam //MU_3,32.12//",
    "GSP27moksop_u:7148": " prahārapātasamprekṣānisspandāsaṅkhyasainikam /",
    "GSP27moksop_u:7149": " anyo'nyotkaṭakāṭhinyabhaṭabhrūkuṭisaṅkaṭam //MU_3,32.13//",
    "GSP27moksop_u:7150": " parasparāṃsasaṅghaṭṭakaṭuṭāṅkārakaṅkaṭam /",
    "GSP27moksop_u:7151": " vīrayodhadurādharṣabhīruprojjhitakoṭaram //MU_3,32.14//",
    "GSP27moksop_u:7152": " mithassaṃsthānakālokamātrasandigdhajīvitam /",
    "GSP27moksop_u:7153": " samastāṅgaruhāsaktapāṃsuvṛddhābhamānavam //MU_3,32.15//",
    "GSP27moksop_u:7154": " pūrvaprahārasamprekṣāvyagraprāṇitayā tayā /",
    "GSP27moksop_u:7155": " saṃśāntakallolaravaṃ nidrāmudrapuropamam //MU_3,32.16//",
    "GSP27moksop_u:7156": " saṃśāntaśaṅkhasaṅghātatūryanirhrādadundubhi /",
    "GSP27moksop_u:7157": " bhūtalāvaśasaṃlīnasarvapāṃsupayodharam //MU_3,32.17//",
    "GSP27moksop_u:7158": " palāyanaparaiḥ paścāt tyaktam aṅgulam aṅgulam /",
    "GSP27moksop_u:7159": " visārimakaravyūhamatsyasaṃsthābdhibhāsuram //MU_3,32.18//",
    "GSP27moksop_u:7160": " patākāmañjarīpuñjavījitadrumanāyakam /",
    "GSP27moksop_u:7161": " hāstikottambhitakarakānanīkṛtakhāntaram //MU_3,32.19//",
    "GSP27moksop_u:7162": " tarattaralabhāpūrasapakṣasakalāyudham /",
    "GSP27moksop_u:7163": " dhamad dham iti śabdaiś ca śvāsotthair vyāptakhāntaram //MU_3,32.20//",
    "GSP27moksop_u:7164": " cakravyūhakarākrāntadurvṛttasubhaṭāsuram /",
    "GSP27moksop_u:7165": " garuḍavyūhasaṃrambhavivalannāgasañcayam //MU_3,32.21//",
    "GSP27moksop_u:7166": " śyenavyūhāvibhinnograsanniveśonnamaddhvani /",
    "GSP27moksop_u:7167": " anyo'nyasphoṭaniṣpeṣaprapatacchūravṛndakam //MU_3,32.22//",
    "GSP27moksop_u:7168": " vividhavyūhavinyāsam āntarārāvabhairavam /",
    "GSP27moksop_u:7169": " karapratolanollāsamattamudgaramandiram //MU_3,32.23//",
    "GSP27moksop_u:7170": " kṛṣṇāyudhāṃśujālena śyāmīkṛtadivākaram /",
    "GSP27moksop_u:7171": " anilādhūtaśalmīlaśūtkarābhaśaradhvani //MU_3,32.24//",
    "GSP27moksop_u:7172": " anekakalpakalpāntasadharmam iva saṃsthitam /",
    "GSP27moksop_u:7173": " pralayānilasaṅkṣubdham ekārṇavam ivotthitam //MU_3,32.25//",
    "GSP27moksop_u:7174": " pātālakuharākṣubdham andhakāram ivotthitam /",
    "GSP27moksop_u:7175": " lokālokam ivonmattanṛttalolalasattaṭam /",
    "GSP27moksop_u:7176": " mahānarakasaṅghātaṃ bhittvāvanim ivotthitam //MU_3,32.26//",
    "GSP27moksop_u:7177": " ālolakuntamusulāsiparaśvadhāṃśuśyāmāyamānam iva sātapavāripūraiḥ /",
    "GSP27moksop_u:7178": " ekārṇavaṃ bhuvanakośam ivācireṇa kartuṃ samudyatam agādham anantapūraiḥ //MU_3,32.27//",
    "GSP27moksop_u:7179": " līlopākhyāna āhavārambhavikāravarṇanaṃ nāma sargaḥ",
    "GSP27moksop_u:7180": " trayastriṃśas sargaḥ",
    "GSP27moksop_u:7181": " rāmaḥ:",
    "GSP27moksop_u:7182": " bhagavan yuddham etan me samāsena manāg vada /",
    "GSP27moksop_u:7183": " śrutir āhlādyate śrotur yasmād etābhir uktibhiḥ //MU_3,33.1//",
    "GSP27moksop_u:7184": " vasiṣṭhaḥ:",
    "GSP27moksop_u:7185": " atha khe tatra te devyau saṅgrāmaṃ tad avekṣitum /",
    "GSP27moksop_u:7186": " vimāne kalpite kānte ruddhe ruruhatus sthire //MU_3,33.2//",
    "GSP27moksop_u:7187": " etasminn antare tatra līleśapratipakṣataḥ /",
    "GSP27moksop_u:7188": " tāmyan soḍhum aśaktas san duḥkhavyatikaraṃ raṇe //MU_3,33.3//",
    "GSP27moksop_u:7189": " pralayārṇavakallola ivotpatyodbhaṭo bhaṭaḥ /",
    "GSP27moksop_u:7190": " jahau sānāv iva śilāṃ bhaṭasyorasi mudgaram //MU_3,33.4//",
    "GSP27moksop_u:7191": " atha pravṛttaḥ prasabhaṃ pralayārṇavaraṃhasā /",
    "GSP27moksop_u:7192": " senayoś śastrasampātaḥ kirann analavidyutaḥ //MU_3,33.5//",
    "GSP27moksop_u:7193": " tarattaraladhārāgrarekhāṅkitanabhastalaḥ /",
    "GSP27moksop_u:7194": " dhvanajjhaṇajhaṇāśabdamadhyalakṣitajhāṅkṛtiḥ //MU_3,33.6//",
    "GSP27moksop_u:7195": " vīrahuṅkāramiśrajyāghargharārāvaghasmaraḥ /",
    "GSP27moksop_u:7196": " pravṛttaśaradhārābhrabhāskarārcirvitānakaḥ //MU_3,33.7//",
    "GSP27moksop_u:7197": " raṇatkaṅkaṭaṭāṅkāraproḍḍīnakaṇapāvakaḥ /",
    "GSP27moksop_u:7198": " parasparāhaticchinnahetikhaṇḍakhagāmbaraḥ //MU_3,33.8//",
    "GSP27moksop_u:7199": " vīradordrumasañcāravahadvananabhastalaḥ /",
    "GSP27moksop_u:7200": " kodaṇḍacakrakreṅkāradravadvaimānikāṅganaḥ //MU_3,33.9//",
    "GSP27moksop_u:7201": " mahāhalahalārāvabhṛṅgīkṛtaghanadhvaniḥ /",
    "GSP27moksop_u:7202": " nirvikalpasamādhistha ivaikaghanatāvaśāt //MU_3,33.10//",
    "GSP27moksop_u:7203": " nārācāsāradhārāgralūnaśūraśiraḥkaṇaḥ /",
    "GSP27moksop_u:7204": " parasparāṃsasaṅghaṭṭaraṇatkaṅkaṭasaṅkaṭaḥ //MU_3,33.11//",
    "GSP27moksop_u:7205": " huṅkārahatahetyagrasaṅghaṭṭakaṭuṭāṅkṛtaḥ /",
    "GSP27moksop_u:7206": " taraddhārātaraṅgogradanturāśeṣadiṅmukhaḥ //MU_3,33.12//",
    "GSP27moksop_u:7207": " hetisaṅghaṭṭavikṣobhamuṣṭigrāhyajhaṇajjhaṇaḥ /",
    "GSP27moksop_u:7208": " vikacatsphoṭakasphoṭaraṭaccaṭacaṭāravaḥ //MU_3,33.13//",
    "GSP27moksop_u:7209": " pravahatkhaḍgaṭāṅkārajvalacchaṇaśaṇadhvaniḥ /",
    "GSP27moksop_u:7210": " saraccharabharodvāntalasacchavaśavasvanaḥ //MU_3,33.14//",
    "GSP27moksop_u:7211": " dhag dhag dhag iti vicchinnakaṇṭhotthavraṇalohitaḥ /",
    "GSP27moksop_u:7212": " chinnabāhuśiraḥkhaḍgakhaṇḍanirvivarāmbaraḥ //MU_3,33.15//",
    "GSP27moksop_u:7213": " kaṅkaṭotthasphuradvahnicchaṭāpluṣṭaśiroruhaḥ /",
    "GSP27moksop_u:7214": " raṇatpatadasivrātadattapīnajhaṇajjhaṇaḥ //MU_3,33.16//",
    "GSP27moksop_u:7215": " kuntakuṇṭhitamātaṅgataraṅgodgatalohitaḥ /",
    "GSP27moksop_u:7216": " dantidantaviniṣpeṣatārakreṅkārakarkaśaḥ //MU_3,33.17//",
    "GSP27moksop_u:7217": " mahāmusulasampātapiṣṭavṛndoddhurasvaraḥ /",
    "GSP27moksop_u:7218": " taracchūraśiraḥpadmaprakarācchāditāmbaraḥ //MU_3,33.18//",
    "GSP27moksop_u:7219": " vyomavyastabhujāhīndrapūrṇadhūlimayāmbudaḥ /",
    "GSP27moksop_u:7220": " chinnahetinarārabdhakeśākeśipratikriyaḥ //MU_3,33.19//",
    "GSP27moksop_u:7221": " nakhānakhinikṛṣṭākṣikarṇanāsomahābhayaḥ /",
    "GSP27moksop_u:7222": " patatsamadamātaṅgakampitorvīluṭhadrathaḥ //MU_3,33.20//",
    "GSP27moksop_u:7223": " raṇaprāsarayotpannavraṇaraktaparicchadaḥ /",
    "GSP27moksop_u:7224": " rajoracitanīhārakacatpravahadāyudhaḥ //MU_3,33.21//",
    "GSP27moksop_u:7225": " ekīkṛtaghanakṣobhasainyasāgaragarvitaḥ /",
    "GSP27moksop_u:7226": " mattahāsavilāsena mṛtyunā paricarvitaḥ //MU_3,33.22//",
    "GSP27moksop_u:7227": " garvitādrīndranāgendrakharvitāmbhodagarjitaḥ /",
    "GSP27moksop_u:7228": " vṛkṣapārśvataṭīsannacakraśaktyṛṣṭimudgaraḥ //MU_3,33.23//",
    "GSP27moksop_u:7229": " śarorṇātantunīrandhravṛkṣayodhādimeṣakaḥ /",
    "GSP27moksop_u:7230": " meghavibhrāntivicchinnapatākāpaṭṭacāmaraḥ //MU_3,33.24//",
    "GSP27moksop_u:7231": " yantrapāṣāṇacakraughadrutavidrutakhecaraḥ /",
    "GSP27moksop_u:7232": " maraṇavyagrakṛttāṅgayodhākrandātighargharaḥ //MU_3,33.25//",
    "GSP27moksop_u:7233": " kudhārāghātasaṅghātavidalanmastakavraṇaḥ /",
    "GSP27moksop_u:7234": " dūroḍḍīnakacatkhaḍgakhaṇḍatārakitāmbaraḥ //MU_3,33.26//",
    "GSP27moksop_u:7235": " śaṅkunirmuktaśaktyoghaviṣaktebhāvṛtāvaniḥ /",
    "GSP27moksop_u:7236": " sainyavyākulavetālavalganonmuktamudgaraḥ //MU_3,33.27//",
    "GSP27moksop_u:7237": " gaganottambhitottuṅgaśūratomaratoraṇaḥ /",
    "GSP27moksop_u:7238": " bhusuṇḍībhagnakhaḍgaughakhaṇḍālīvyomakuṇḍalaḥ //MU_3,33.28//",
    "GSP27moksop_u:7239": " kuntaveṇuvanavyastatāpāmbarakacacchikhī /",
    "GSP27moksop_u:7240": " khaḍgarṣṭivṛṣṭisantuṣṭarājapūjitasainikaḥ //MU_3,33.29//",
    "GSP27moksop_u:7241": " śūrottambhitasacchūragrahaṇodyamitāpsarāḥ /",
    "GSP27moksop_u:7242": " gadānusāravigalatsphuritāṅgadadiṅmukhaḥ //MU_3,33.30//",
    "GSP27moksop_u:7243": " prāsaprasabhaniṣpiṣṭakaṣṭaceṣṭabhaṭotkaṭaḥ /",
    "GSP27moksop_u:7244": " cakricakrakhasañcāracchinnācaturavāraṇaḥ //MU_3,33.31//",
    "GSP27moksop_u:7245": " paraśuvrātasampātapatatsamadavāraṇaḥ /",
    "GSP27moksop_u:7246": " laguḍaloḍanoḍḍīnaproḍḍāmararaṇadbhaṭaḥ //MU_3,33.32//",
    "GSP27moksop_u:7247": " yantrapāṣāṇasampātapiṣṭaketurathadrumaḥ /",
    "GSP27moksop_u:7248": " karavālavilūnogracchattrapaṅkajapāṇḍuraḥ //MU_3,33.33//",
    "GSP27moksop_u:7249": " kṣepaṇakṣobhasaṅkṣīṇasainyakṣoṇyopalakṣitaḥ /",
    "GSP27moksop_u:7250": " kabandhabandhamattebhapātasampiṣṭapārśvagaḥ //MU_3,33.34//",
    "GSP27moksop_u:7251": " śaṅkuśaṅkitaśaṅkhasthavīravāritavāraṇaḥ /",
    "GSP27moksop_u:7252": " pāśāveśaviśeṣajñavīrātiparidevanaḥ //MU_3,33.35//",
    "GSP27moksop_u:7253": " kṣurikākukṣinirbhedagalatpadmapatajjanaḥ /",
    "GSP27moksop_u:7254": " triśūlavadanodāttaśūlaśaṅkaranartanaḥ //MU_3,33.36//",
    "GSP27moksop_u:7255": " dhāvaddhānuṣkasampūrṇatūṇakūjanakākaliḥ /",
    "GSP27moksop_u:7256": " bhiṇḍipālabhaṭāṭopapatrātārabhaṭīnaṭaḥ //MU_3,33.37//",
    "GSP27moksop_u:7257": " vajramuṣṭiviniṣpiṣṭapṛṣṭhasadbhaṭasaṅkaṭaḥ /",
    "GSP27moksop_u:7258": " śyenavad vyomapadavīṃ protpatatsūtapaṭṭiśaḥ //MU_3,33.38//",
    "GSP27moksop_u:7259": " aṅkuśākrāntaśūrendramahebhahayaketanaḥ /",
    "GSP27moksop_u:7260": " hālāhalahalālūnahelākulabalācalaḥ //MU_3,33.39//",
    "GSP27moksop_u:7261": " sutālottālakuddālanikhātabalabhūtalaḥ /",
    "GSP27moksop_u:7262": " dhanurdviguṇadattāstralūnalokaśilāvaliḥ //MU_3,33.40//",
    "GSP27moksop_u:7263": " krakacobhayapārśvehācchinnamattamataṅgajaḥ /",
    "GSP27moksop_u:7264": " saṅgrāmolūkhalāpūrṇalokataṇḍulamausulī /",
    "GSP27moksop_u:7265": " abhrābhaśṛṅkhalājālabaddhasenāvihaṅgamaḥ //MU_3,33.41//",
    "GSP27moksop_u:7266": " nārācavarṣavaravāridavīrapūra mattābhrasambhramasanṛttakabandhabarhī /",
    "GSP27moksop_u:7267": " kalpāntakāla iva vegavivartamānamātaṅgaśailavalito raṇasambhramo 'bhūt //MU_3,33.42//",
    "GSP27moksop_u:7268": " līlopākhyāne senayoḥ prathamāpātavarṇanaṃ nāma sargaḥ",
    "GSP27moksop_u:7269": " catustriṃśas sargaḥ",
    "GSP27moksop_u:7270": " vasiṣṭhaḥ:",
    "GSP27moksop_u:7271": " atha rājñāṃ yuyutsūnāṃ bhaṭānāṃ mantriṇām api /",
    "GSP27moksop_u:7272": " rabhasaprekṣakāṇāṃ ca tatremāḥ prodagur giraḥ //MU_3,34.1//",
    "GSP27moksop_u:7273": " calatpadmaṃ sara iva vahadvihagam eva vā /",
    "GSP27moksop_u:7274": " nabhaś śūraśiraḥkīrṇaṃ bhāti tārakitākṛti //MU_3,34.2//",
    "GSP27moksop_u:7275": " paśya raktapṛṣatpūrasindūrāruṇamārutaiḥ /",
    "GSP27moksop_u:7276": " sandhyā iva vibhānty ete madhyāhne 'mbudabhānavaḥ //MU_3,34.3//",
    "GSP27moksop_u:7277": " kim idaṃ bhagini vyoma palālabharitaṃ sthitam /",
    "GSP27moksop_u:7278": " nedaṃ palālaṃ vīrāṇām ete śarabharāmbudāḥ //MU_3,34.4//",
    "GSP27moksop_u:7279": " yāvanto bhuvi śāmyanti rudhirair aṇureṇavaḥ /",
    "GSP27moksop_u:7280": " tāvanty abdasahasrāṇi bhaṭānām āspadaṃ divi //MU_3,34.5//",
    "GSP27moksop_u:7281": " mā bhaiṣṭa naite nistriṃśā nīlotpaladalatviṣaḥ /",
    "GSP27moksop_u:7282": " amī vīrāvalokinyā lakṣmyā nayanavibhramāḥ //MU_3,34.6//",
    "GSP27moksop_u:7283": " vīrāliṅganalolānāṃ nitambe surayoṣitām /",
    "GSP27moksop_u:7284": " mekhalāś śithilīkartuṃ pravṛttaḥ kusumāyudhaḥ //MU_3,34.7//",
    "GSP27moksop_u:7285": " laladbhujalatālolaraktapallavapāṇayaḥ /",
    "GSP27moksop_u:7286": " mañjarīmattanayanā madhvāmodasugandhayaḥ //MU_3,34.8//",
    "GSP27moksop_u:7287": " yācantyo madhurālāpair nandanodyānadevatāḥ /",
    "GSP27moksop_u:7288": " tavāgamanam āśaṅkya pravṛttāḥ parinartitum //MU_3,34.9//",
    "GSP27moksop_u:7289": " pratyanīkaṃ bhinatty antaḥ kuṭhāraiḥ kaṭhinair iyam /",
    "GSP27moksop_u:7290": " senā grāmyeva vanitā dayitaṃ duṣṭaceṣṭitaiḥ //MU_3,34.10//",
    "GSP27moksop_u:7291": " hā pitur mama bhallena śiro jvalitakuṇḍalam /",
    "GSP27moksop_u:7292": " sūryasya nikaṭaṃ nītaṃ kālenevāṣṭamo grahaḥ //MU_3,34.11//",
    "GSP27moksop_u:7293": " āpādaṃ śṛṅkhalāprotabhramatsthūlopaladvayam /",
    "GSP27moksop_u:7294": " bhramayaṃś citradaṇḍākhyaṃ cakram ūrdhvabhujo javāt //MU_3,34.12//",
    "GSP27moksop_u:7295": " yodho yama ivāyāmī yāmyād āyāti diktaṭāt /",
    "GSP27moksop_u:7296": " sarvatas saṃharan senām ehi yāmo yathāgatam //MU_3,34.13//",
    "GSP27moksop_u:7297": " sadyaśchinnaśiraśśvabhramajjatkaṅkakulākulāḥ /",
    "GSP27moksop_u:7298": " kabandhāḥ paśya nṛtyanti tālottālā raṇāṅgane //MU_3,34.14//",
    "GSP27moksop_u:7299": " gīrvāṇagaṇagoṣṭhīṣu pravṛttā saṅkathā mithaḥ /",
    "GSP27moksop_u:7300": " vada lokāntaraṃ vīrāḥ kathaṃ yāsyanti ke kutaḥ //MU_3,34.15//",
    "GSP27moksop_u:7301": " nigiranty āgatās senās sravantīr iva sāgarāḥ /",
    "GSP27moksop_u:7302": " samatsyamakaravyūhā aho nu viṣamā bhaṭāḥ //MU_3,34.16//",
    "GSP27moksop_u:7303": " kaṭeṣu kariṇāṃ kīrṇā dhārānārācarāśayaḥ /",
    "GSP27moksop_u:7304": " patitā iva sampūrṇāś śṛṅgasaṅgheṣu vṛṣṭayaḥ //MU_3,34.17//",
    "GSP27moksop_u:7305": " hā kuntena śiro nītaṃ mamety evaṃ vivakṣataḥ /",
    "GSP27moksop_u:7306": " śira ānītam ity eva khe khageneva vāśitam //MU_3,34.18//",
    "GSP27moksop_u:7307": " yantrapāṣāṇavarṣeṇa yenāsmān pariṣiñcati /",
    "GSP27moksop_u:7308": " senāsyāṃ śṛṅkhalājālavalanā kriyatāṃ balāt //MU_3,34.19//",
    "GSP27moksop_u:7309": " sarvān samagrato mūḍhān nayatārdhamṛtān narān /",
    "GSP27moksop_u:7310": " nijān pādaprahāreṇa maitān mārayatādhamāḥ //MU_3,34.20//",
    "GSP27moksop_u:7311": " dhammillavalanāvyagre ghanotkaṇṭhāpsarogaṇe /",
    "GSP27moksop_u:7312": " bhaṭo divyaśarīreṇa pārśvaṃ prāpto vilokyatām //MU_3,34.21//",
    "GSP27moksop_u:7313": " phullahemāravindāsu cchāyāśītajalānilaiḥ /",
    "GSP27moksop_u:7314": " svarganadyās taṭīṣv evaṃ dūrāyātaṃ vilokaya //MU_3,34.22//",
    "GSP27moksop_u:7315": " vividhāyudhasaṅghaṭṭakhaṇḍitogrādrikoṭayaḥ /",
    "GSP27moksop_u:7316": " khe carantyo jhaṇatkāraiḥ pramṛtās tārakā iva //MU_3,34.23//",
    "GSP27moksop_u:7317": " vyomni śūnyanadīvāhe vahatsāyakavāriṇi /",
    "GSP27moksop_u:7318": " cakrāvartini gacchanti girayo 'py aṇupaṅkatām //MU_3,34.24//",
    "GSP27moksop_u:7319": " bhramadbhir grahamārgeṣu śirobhir vīrabhūbhṛtām /",
    "GSP27moksop_u:7320": " āyudhāṃśulatānālalagnāsidalakaṇṭakaiḥ //MU_3,34.25//",
    "GSP27moksop_u:7321": " ketupaṭṭamṛṇālāṅkatalair lagnaśilīmukhaiḥ /",
    "GSP27moksop_u:7322": " vahadvātalalatpadmaṃ nabhaḥ padmasaraḥ kṛtam //MU_3,34.26//",
    "GSP27moksop_u:7323": " mṛtamātaṅgasaṅghāte girāv iva pipīlikāḥ /",
    "GSP27moksop_u:7324": " bhīravaḥ parilīyante striyaḥ puṃvakṣasīva vā //MU_3,34.27//",
    "GSP27moksop_u:7325": " apūrvottamasaundaryakāntasaṅgamaśaṃsinaḥ /",
    "GSP27moksop_u:7326": " vānti vidyādharastrīṇām alakollāsino 'nilāḥ //MU_3,34.28//",
    "GSP27moksop_u:7327": " chattreṣūḍḍīya yāteṣu chinneṣu vyomacandrikām /",
    "GSP27moksop_u:7328": " indunaitya yaśomūrtyā kṛtā śubhrātapatratā //MU_3,34.29//",
    "GSP27moksop_u:7329": " bhaṭo maraṇamūrchānte nimeṣeṇāmaraṃ vapuḥ /",
    "GSP27moksop_u:7330": " svakalpaśilpiracitaṃ prāptas svapnapuraṃ yathā //MU_3,34.30//",
    "GSP27moksop_u:7331": " śūlaśaktyṛṣṭicakrāṇāṃ vṛṣṭayo muktamuṣṭayaḥ /",
    "GSP27moksop_u:7332": " vyomābdhau matsyamakarakulīrāś śūravat sthitāḥ //MU_3,34.31//",
    "GSP27moksop_u:7333": " śarotkṛttapatacchattrakalahaṃsair nabhastalam /",
    "GSP27moksop_u:7334": " bhāti sañcitapūrṇendubimbalakṣair ivāvṛtam //MU_3,34.32//",
    "GSP27moksop_u:7335": " kriyate gaganoḍḍīnaiś cāmaraiś cārughargharaiḥ /",
    "GSP27moksop_u:7336": " vātāvadhūtasārāvataraṅganikaradyutiḥ //MU_3,34.33//",
    "GSP27moksop_u:7337": " dṛśyante te 'tidalitāś chattracāmaraketavaḥ /",
    "GSP27moksop_u:7338": " ākāśakṣetranikṣiptā yaśaś śālilavā iva //MU_3,34.34//",
    "GSP27moksop_u:7339": " vahadbhir vyomny asaṅkhyeyaiḥ paśya nītā śaraiḥ kṣayaṃ /",
    "GSP27moksop_u:7340": " śaktivṛṣṭir upāyāntī sasyaśrīś śalabhair iva //MU_3,34.35//",
    "GSP27moksop_u:7341": " eṣā prasṛtadordaṇḍabhaṭakhaḍgacchanatkṛtiḥ /",
    "GSP27moksop_u:7342": " kaṭhināt kaṅkaṭāj jātā mṛtyor evograhuṅkṛtiḥ //MU_3,34.36//",
    "GSP27moksop_u:7343": " hetikalpānilakṣuṇṇā dantanirjharavārayaḥ /",
    "GSP27moksop_u:7344": " janatākṣayakāle 'smin bhagnanāgā nagā iva //MU_3,34.37//",
    "GSP27moksop_u:7345": " sacakranāthasūtāśvaṃ vyūharaktamahāhrade /",
    "GSP27moksop_u:7346": " hā hā dhig bruḍitaṃ bhraṣṭaṃ vinaṣṭaṃ rathapattanam //MU_3,34.38//",
    "GSP27moksop_u:7347": " kaṭukaṅkaṭakuṭṭākakhaḍgasaṅghaṭṭaṭāṅkṛtaiḥ /",
    "GSP27moksop_u:7348": " kālarātryā pranṛtyantyā raṇe vīṇeva vādyate //MU_3,34.39//",
    "GSP27moksop_u:7349": " narebhāśvaśavādribhyo ye cyutā raktanirjharāḥ /",
    "GSP27moksop_u:7350": " paśya tadbindusiktena vāyunāruṇitā diśaḥ //MU_3,34.40//",
    "GSP27moksop_u:7351": " śastrāṃśujaladher vyomni kālīcikuramecakī /",
    "GSP27moksop_u:7352": " śarakorakabhārasrag ghemavidyud ivombhitā //MU_3,34.41//",
    "GSP27moksop_u:7353": " anantaraktasaṃraktasenāvanibhir āyudhaiḥ /",
    "GSP27moksop_u:7354": " bhuvanaṃ bhāty atijvālam agnilokam ivākulam //MU_3,34.42//",
    "GSP27moksop_u:7355": " bhusuṇḍīśaktiśūlāsimusulaprāsavṛṣṭayaḥ /",
    "GSP27moksop_u:7356": " anyo'nyacchedabhedābhyāṃ kaṇaprakaratām itāḥ //MU_3,34.43//",
    "GSP27moksop_u:7357": " akṣobhaikapraharaṇād abuddhānyo'nyaceṣṭitam /",
    "GSP27moksop_u:7358": " saṃrambhāṇveṣaṇaprajñaṃ raṇaṃ suptam iva sthitam //MU_3,34.44//",
    "GSP27moksop_u:7359": " ananyaśabdāviratahatahetijhaṇajhaṇaiḥ /",
    "GSP27moksop_u:7360": " gāyatīva kṣayakṣobhamudito raṇabhairavaḥ //MU_3,34.45//",
    "GSP27moksop_u:7361": " anyo'nyahatahetyagracūrṇapūrṇo raṇārṇavaḥ /",
    "GSP27moksop_u:7362": " vālukāmaya evābhūc chinnacchattrataraṅgakaḥ //MU_3,34.46//",
    "GSP27moksop_u:7363": " atirabhasarasadvidāritūrya pratiravapūritalokapālalokaḥ /",
    "GSP27moksop_u:7364": " raṇagirir ayam ugrapakṣadakṣaḥ pravisṛtanṛtta ivāmbare yugānte //MU_3,34.47//",
    "GSP27moksop_u:7365": " hā hā dhik pravikaṭakaṅkaṭāṭanodyatproḍḍīnaprakaṭataḍicchaṭāḥ pradīptāḥ /",
    "GSP27moksop_u:7366": " kreṅkārasphuritaguṇeritā raṇanto nārācāś śikhariśilābhido vahanti //MU_3,34.48//",
    "GSP27moksop_u:7367": " chinnecchā ccham iti na yāvad aṅgabhaṅgaṃ kurvanti jvaladanalojjvalāḥ pṛṣatkāḥ /",
    "GSP27moksop_u:7368": " tāvad drāg drutam ita ehi mitra yāmo yāmo 'yaṃ pravahati vāsaraś caturthaḥ //MU_3,34.49//",
    "GSP27moksop_u:7369": " līlopākhyāne raṇaprekṣakajanoktivarṇanaṃ nāma sargaḥ",
    "GSP27moksop_u:7370": " pañcatriṃśas sargaḥ",
    "GSP27moksop_u:7371": " vasiṣṭhaḥ:",
    "GSP27moksop_u:7372": " atha proḍḍayanodyuktaturaṅgamataraṅgakaḥ /",
    "GSP27moksop_u:7373": " uttāṇḍava ivāmatto babhūva sa raṇārṇavaḥ //MU_3,35.1//",
    "GSP27moksop_u:7374": " chattradiṇḍīraviśrāntaśiteṣuśapharotkaraḥ /",
    "GSP27moksop_u:7375": " aśvebhasainyollalanakallolākulakoṭaraḥ //MU_3,35.2//",
    "GSP27moksop_u:7376": " nānāyudhanadīnītasainyāvartavivṛttimān /",
    "GSP27moksop_u:7377": " mattahastighaṭāpīṭhacalācalakulākulaḥ //MU_3,35.3//",
    "GSP27moksop_u:7378": " kacaccakraśatāvartavṛttibhrāntaśirastṛṇaḥ /",
    "GSP27moksop_u:7379": " dhūlījaladharāpītabhramatkhaḍgaprabhājalaḥ //MU_3,35.4//",
    "GSP27moksop_u:7380": " makaravyūhavistārabhagnābhagnabhaṭogranauḥ /",
    "GSP27moksop_u:7381": " mahāguḍuguḍāvartapratiśrudghanakandaraḥ //MU_3,35.5//",
    "GSP27moksop_u:7382": " mīnavyūhaviniṣkrāntaśarabījaughasarṣapaḥ /",
    "GSP27moksop_u:7383": " hetivīcighaṭālūnapatākāvīcimaṇḍalaḥ //MU_3,35.6//",
    "GSP27moksop_u:7384": " śastravārikṣatāmbhodasadṛśāvartakuṇḍalaḥ /",
    "GSP27moksop_u:7385": " saṃrambhaghanasañcāraghaṭātimitimiṅgilaḥ //MU_3,35.7//",
    "GSP27moksop_u:7386": " kṛṣṇāyasaparīdhānacalatsenāmbubhīṣaṇaḥ /",
    "GSP27moksop_u:7387": " kabandhāvartalekhāntarbaddhasainyādribhīṣaṇaḥ //MU_3,35.8//",
    "GSP27moksop_u:7388": " śaraśīkaranīhārasāndhakārakakubgaṇaḥ /",
    "GSP27moksop_u:7389": " nirghoṣāśeṣitāśeṣaśabdaikaghanaghuṅghumaḥ //MU_3,35.9//",
    "GSP27moksop_u:7390": " patanotpatanavyagraśiraśśakalaśīkaraḥ /",
    "GSP27moksop_u:7391": " āvartacakravyūhāntaḥprabhramadbhaṭakāṣṭakaḥ //MU_3,35.10//",
    "GSP27moksop_u:7392": " kaṣṭaṭāṅkārakodaṇḍakuṇḍalormighaṭodbhaṭaḥ /",
    "GSP27moksop_u:7393": " aśaṅkam eva pātālād ivodyatsainikormimān //MU_3,35.11//",
    "GSP27moksop_u:7394": " gamāgamaparānantapatākācchatraphenilaḥ /",
    "GSP27moksop_u:7395": " vahadraktanadīraṃhaḥprohyamānarathadrumaḥ //MU_3,35.12//",
    "GSP27moksop_u:7396": " gajapratimasampannamahārudhirabudbudaḥ /",
    "GSP27moksop_u:7397": " sainyapravāhavivaladdhayahastijalecaraḥ //MU_3,35.13//",
    "GSP27moksop_u:7398": " sa saṅgrāmo 'mbaragrāma ivāścaryakaro nṛṇām /",
    "GSP27moksop_u:7399": " abhūt pralayabhūkampakampitācalacañcalaḥ //MU_3,35.14//",
    "GSP27moksop_u:7400": " taratturaṅgavihagaḥ patatkarighaṭātaṭaḥ /",
    "GSP27moksop_u:7401": " bhramadbhīrumṛgānīkas sphūrjadghuraghurāravaḥ //MU_3,35.15//",
    "GSP27moksop_u:7402": " saraccharālīśarabhaś śarabhaṅgurasainyabhūḥ /",
    "GSP27moksop_u:7403": " taratturaṅgaśarabhaś śarabhāravahāvaniḥ //MU_3,35.16//",
    "GSP27moksop_u:7404": " valadvīrebhanirhrādo rasatūryaguhāgṛhaḥ /",
    "GSP27moksop_u:7405": " visaratsainyajalado luṭhadbhaṭamṛgādhipaḥ //MU_3,35.17//",
    "GSP27moksop_u:7406": " prasaraddhūlijalado vigalatsainyasānumān /",
    "GSP27moksop_u:7407": " patadrathavarāḍhyaṅgaḥ prapatatkhaḍgamaṇḍalaḥ //MU_3,35.18//",
    "GSP27moksop_u:7408": " protpatatpaṭṭapuṣpāḍhyaḥ patākāchatravāridaḥ /",
    "GSP27moksop_u:7409": " vahadraktanadīpūraḥ patatsārāvavāraṇaḥ //MU_3,35.19//",
    "GSP27moksop_u:7410": " so 'bhūt samarakalpānto jagatkavalanākulaḥ /",
    "GSP27moksop_u:7411": " paryastasadhvajacchatrapatākārathapattanaḥ //MU_3,35.20//",
    "GSP27moksop_u:7412": " patadvimalahetyoghabhūribhāskarabhāsvaraḥ /",
    "GSP27moksop_u:7413": " kaṭhinaprāṇisantāpatāpitākhilamānavaḥ //MU_3,35.21//",
    "GSP27moksop_u:7414": " kodaṇḍapuṣkarāvartaśaradhārānirantaraḥ /",
    "GSP27moksop_u:7415": " vahatkhaḍgaśilālekhāvidyudvalayitāmbaraḥ //MU_3,35.22//",
    "GSP27moksop_u:7416": " ucchūnaraktajaladhipatitebhakulācalaḥ /",
    "GSP27moksop_u:7417": " nabhovikīrṇanipatadyantrāśmagaṇatārakaḥ //MU_3,35.23//",
    "GSP27moksop_u:7418": " cakrakalpāmbudāvartapūrṇavyomaśarāmbudaḥ /",
    "GSP27moksop_u:7419": " astrakalpāgninirdagdhasainyalokāntarāntarāḥ //MU_3,35.24//",
    "GSP27moksop_u:7420": " hetivarṣāśanicchinnabhūtabhūtalabhūdharaḥ /",
    "GSP27moksop_u:7421": " gajarājagirivrātapātapiṣṭajanavrajaḥ //MU_3,35.25//",
    "GSP27moksop_u:7422": " śaradhārādharānīkameghacchannamahīnabhaḥ /",
    "GSP27moksop_u:7423": " mahānīkārṇavakṣobhasaṅghaṭṭakaṭhināravaḥ //MU_3,35.26//",
    "GSP27moksop_u:7424": " vyāpta ugrāniloddhūtair jalavyālānalācalaiḥ /",
    "GSP27moksop_u:7425": " anyo'nyadalanavyagrair astrotpātaphalotthitaiḥ //MU_3,35.27//",
    "GSP27moksop_u:7426": " śūlāsicakraśaraśaktigadābhusuṇḍīprāsādayo vidalanena mitho dhvanantaḥ /",
    "GSP27moksop_u:7427": " dīptā dadhur daśadiśaṃ śataśo bhramantaḥ kalpāntavātaparivṛttapadārthalīlām //MU_3,35.28//",
    "GSP27moksop_u:7428": " līlopākhyāne raṇavarṇanaṃ nāma sargaḥ",
    "GSP27moksop_u:7429": " ṣaṭtriṃśas sargaḥ",
    "GSP27moksop_u:7430": " vasiṣṭhaḥ:",
    "GSP27moksop_u:7431": " atha śṛṅgopamāneṣu sthiteṣu śavarādiṣu /",
    "GSP27moksop_u:7432": " gaṅgātulyāsu jātāsu vahadraktanadīṣu ca //MU_3,36.1//",
    "GSP27moksop_u:7433": " nṛtyatsu loladordaṇḍaṃ kabandheṣu sabandhuṣu /",
    "GSP27moksop_u:7434": " bruḍatsu narahastyaśvaratheṣu rudhirāmbhasi //MU_3,36.2//",
    "GSP27moksop_u:7435": " sarvasainyeṣu yāteṣu viralatvaṃ visāriṣu /",
    "GSP27moksop_u:7436": " sarvabhīruṣu bhagneṣu vidruteṣu diśo daśa //MU_3,36.3//",
    "GSP27moksop_u:7437": " mātaṅgaśavaśaileṣu viśrāntāmbudapaṅktiṣu /",
    "GSP27moksop_u:7438": " yakṣarakṣaḥpiśāceṣu krīḍatsu rudhirārṇave //MU_3,36.4//",
    "GSP27moksop_u:7439": " mahatāṃ dharmaniṣṭhānāṃ śīlaujassattvaśālinām /",
    "GSP27moksop_u:7440": " śuddhānāṃ kulapadmānāṃ vīrāṇām anivartinām //MU_3,36.5//",
    "GSP27moksop_u:7441": " dvandvayuddhāni jātāni meghānām iva garjatām /",
    "GSP27moksop_u:7442": " mitho nigaraṇotkāni milatsāgarapūravat //MU_3,36.6//",
    "GSP27moksop_u:7443": " sapañjaraḥ pañjariṇā gajaughena gajoccayaḥ /",
    "GSP27moksop_u:7444": " savanas savanenādrir adriṇevāmilad balāt //MU_3,36.7//",
    "GSP27moksop_u:7445": " aśvaugho 'milad aśvānāṃ vṛndenārāviraṃhasā /",
    "GSP27moksop_u:7446": " taraṅgoghena ghoreṇa taraṅgogha ivārṇave //MU_3,36.8//",
    "GSP27moksop_u:7447": " narānīko narānīkaṃ samāyudham ayodhayat /",
    "GSP27moksop_u:7448": " veṇvaugham iva veṇvaugho marullolo maruccalam //MU_3,36.9//",
    "GSP27moksop_u:7449": " rathaughaś ca rathaughena niṣpipeṣākhilaṃ vapuḥ /",
    "GSP27moksop_u:7450": " nagaraṃ nagareṇeva daivenoḍḍīnam ambaram //MU_3,36.10//",
    "GSP27moksop_u:7451": " saraccharabharāsāraracitāpūrvavāridam /",
    "GSP27moksop_u:7452": " yuyudhe sthagitākāśā dhanurdharapatākinī //MU_3,36.11//",
    "GSP27moksop_u:7453": " viṣamāyudhayuddheṣu yoddhāraḥ pelavāśayāḥ /",
    "GSP27moksop_u:7454": " yadā yuktyā palāyante raṇakalpānale tadā //MU_3,36.12//",
    "GSP27moksop_u:7455": " militāś cakriṇaś cakrair dhanurdhārair dhanurdharāḥ /",
    "GSP27moksop_u:7456": " khaḍgibhiḥ khaḍgayoddhāro bhusuṇḍībhir bhusuṇḍinaḥ //MU_3,36.13//",
    "GSP27moksop_u:7457": " musulair musuloddhārāḥ kuntinaḥ kuntadhāribhiḥ /",
    "GSP27moksop_u:7458": " ṛṣṭyāyudhā ṛṣṭidharaiḥ prāsibhiḥ prāsapāṇayaḥ //MU_3,36.14//",
    "GSP27moksop_u:7459": " samudgarā mudgaribhis sagadair vilasadgadāḥ /",
    "GSP27moksop_u:7460": " prāsamārgavidaḥ prāsaiḥ paraśūtkāḥ paraśvadhaiḥ //MU_3,36.15//",
    "GSP27moksop_u:7461": " laguḍaughair laguḍina upalair upalāyudhāḥ /",
    "GSP27moksop_u:7462": " pāśibhiḥ pāśaparamāś śaṅkubhiś śaṅkudhāriṇaḥ //MU_3,36.16//",
    "GSP27moksop_u:7463": " kṣurikābhis sakṣurikā bhiṇḍipālaiś ca tadbhṛtaḥ /",
    "GSP27moksop_u:7464": " vajramuṣṭidharās tatsthair aṅkuśair aṅkuśoddhṛtāḥ //MU_3,36.17//",
    "GSP27moksop_u:7465": " halair halanikāṣajñās triśūlaiś ca triśūlinaḥ /",
    "GSP27moksop_u:7466": " śṛṅkhalājālino jālaiś śārṅkhalair alikomalaiḥ //MU_3,36.18//",
    "GSP27moksop_u:7467": " śāktīkaiś śaktiyoddhāraś śūlaiś śūlaviśāradāḥ /",
    "GSP27moksop_u:7468": " kṣubhitāḥ kalpavikṣubdhasāgarormighaṭā iva //MU_3,36.19//",
    "GSP27moksop_u:7469": " kṣubdhaś cakrajalāvartaiś śaraśīkaramārutaiḥ /",
    "GSP27moksop_u:7470": " prabhramaddhetimakaro vyomaikārṇava ābabhau //MU_3,36.20//",
    "GSP27moksop_u:7471": " utphālāyudhakallolas senākulajalecaraḥ /",
    "GSP27moksop_u:7472": " rodhorandhrasamudro 'sau babhūvāmaradustaraḥ //MU_3,36.21//",
    "GSP27moksop_u:7473": " digaṣṭakajanānīkaṃ pakṣadvayatayā tayā /",
    "GSP27moksop_u:7474": " ardhenārdhena kuṣitaṃ bhūpālābhyāṃ tathā sthitam //MU_3,36.22//",
    "GSP27moksop_u:7475": " paśya deśādisaṅkhyena prāgdigbhāgagatān imān /",
    "GSP27moksop_u:7476": " līlānāthasya padmasya pakṣe janapadāñ śṛṇu //MU_3,36.23//",
    "GSP27moksop_u:7477": " pūrvasyāṃ kāśimagadhāḥ kosalā mithilotkalāḥ /",
    "GSP27moksop_u:7478": " mekalāḥ kavaṭāḥ puṇḍrās tathauṇḍrās samagauḍakāḥ //MU_3,36.24//",
    "GSP27moksop_u:7479": " drimayo madrasuhmāś ca tāmraliptās tathaiva ca /",
    "GSP27moksop_u:7480": " prāgjyotiṣā vājimukhā ambaṣṭhāḥ puruṣādakāḥ //MU_3,36.25//",
    "GSP27moksop_u:7481": " karṇākṣaṣṭhā aviśrotrā āmamīnāśanās tathā /",
    "GSP27moksop_u:7482": " vyāghravaktrāḥ kirātāś ca śavarā ekapādakāḥ //MU_3,36.26//",
    "GSP27moksop_u:7483": " mālyavān nāma śailo 'tra śibivāñ jñāna eva ca /",
    "GSP27moksop_u:7484": " vṛṣabhadhvajapadmādyās tathodayakaro giriḥ //MU_3,36.27//",
    "GSP27moksop_u:7485": " atha prāgdakṣiṇāyāṃ tu ime vindhyādrivāsinaḥ /",
    "GSP27moksop_u:7486": " cedayo vatsadāśārṇā aṅgavaṅgopavaṅgakāḥ //MU_3,36.28//",
    "GSP27moksop_u:7487": " kaliṅgapuṇḍrajaṭharā vidarbhā mekhalās tathā /",
    "GSP27moksop_u:7488": " śavarā nagnaparṇāś ca kaṇṭhatripurapūrakāḥ //MU_3,36.29//",
    "GSP27moksop_u:7489": " kaṇṭakasthalanāmānaḥ pṛthudvīpakakomalāḥ /",
    "GSP27moksop_u:7490": " kaṇṭhadrāś śoṇikāś caiva tathā carmaṇvatā api //MU_3,36.30//",
    "GSP27moksop_u:7491": " kokakā hemakuḍyāś ca tathā śmaśrudharā iti /",
    "GSP27moksop_u:7492": " baligrīvamahāgrīvāḥ kiṣkindhā nārikelinaḥ //MU_3,36.31//",
    "GSP27moksop_u:7493": " atha līlāpater asya dakṣiṇasyām ime 'drayaḥ /",
    "GSP27moksop_u:7494": " vindhyo 'tha kusumāpīḍo mahendro dunduras tathā //MU_3,36.32//",
    "GSP27moksop_u:7495": " malayas sūryavāṃś caiva gaṇarājyanṛrājyakāḥ /",
    "GSP27moksop_u:7496": " avantir iti vikhyātā tathā sāmbavatīti ca //MU_3,36.33//",
    "GSP27moksop_u:7497": " daśapuryā ekakacchā ṛṣikās turuṣkāś śakāḥ /",
    "GSP27moksop_u:7498": " vanavāsopagirayas te bhadragirayas tathā //MU_3,36.34//",
    "GSP27moksop_u:7499": " nāgarā daṇḍakāś caiva gaṇarājyā nṛrājyakāḥ /",
    "GSP27moksop_u:7500": " sahārā ṛṣyamūkāś ca kārkoṭā vanatimbilāḥ //MU_3,36.35//",
    "GSP27moksop_u:7501": " padmā nivāsinaś caiva caurakāḥ karkavīrakāḥ /",
    "GSP27moksop_u:7502": " vairikāḥ pāśikāś caiva dharmapattanapāṃsikāḥ //MU_3,36.36//",
    "GSP27moksop_u:7503": " śākikāḥ kṛṣṇacelūrā nārmadās tāmraparṇakāḥ /",
    "GSP27moksop_u:7504": " gonandāḥ kanakāś caiva cīnapattananāmakāḥ //MU_3,36.37//",
    "GSP27moksop_u:7505": " tālīkaṭās saritkīrṇā rahakā veṇṇakārhaṇāḥ /",
    "GSP27moksop_u:7506": " vaivuṇḍakās tumbavanā lājinadvīpakarṇakāḥ //MU_3,36.38//",
    "GSP27moksop_u:7507": " karṇikārāś ca śivayaḥ kuṅkuṇāś citrakūṭakāḥ /",
    "GSP27moksop_u:7508": " karṇāṭamañcakaṭakā mahākaṭavikās tathā //MU_3,36.39//",
    "GSP27moksop_u:7509": " āndhrāś ca kollaśinayaś śivātakacavairikāḥ /",
    "GSP27moksop_u:7510": " baladevāḥ pattanakāḥ krauñcāṣ ṭīvās tathaiva ca //MU_3,36.40//",
    "GSP27moksop_u:7511": " śilākṣā radato nandanandanāmalayābhidhāḥ /",
    "GSP27moksop_u:7512": " te citrakūṭaśikharā laṅkārakṣogaṇāspadāḥ //MU_3,36.41//",
    "GSP27moksop_u:7513": " atha pratyagdakṣiṇāyāṃ mahārāṣṭrasurāṣṭrakāḥ /",
    "GSP27moksop_u:7514": " sindhusauvīraśūdrākhyā ābhīrā dramiḍās tathā //MU_3,36.42//",
    "GSP27moksop_u:7515": " koṭakāṣ ṣaṇḍasindhvākhyās tathā kaliruhā api /",
    "GSP27moksop_u:7516": " atra hemagiriś śailas tathā raivatako giriḥ //MU_3,36.43//",
    "GSP27moksop_u:7517": " nabhukākhyaṃ mayavanaṃ yavanās tatra jantavaḥ /",
    "GSP27moksop_u:7518": " pahlavā mārgaṇāvartā dhūmrāmbaṣṭhakanāmakāḥ //MU_3,36.44//",
    "GSP27moksop_u:7519": " tathā lājakaṇāś caiva tathāmragirivāsinaḥ /",
    "GSP27moksop_u:7520": " tato 'bdhir aurvāgniyutā ete līlāpater janāḥ //MU_3,36.45//",
    "GSP27moksop_u:7521": " atha tatpratipakṣasthān imāñ janapadāñ śṛṇu /",
    "GSP27moksop_u:7522": " paścimāyāṃ diśi prauḍhā ime tāvan mahādrayaḥ //MU_3,36.46//",
    "GSP27moksop_u:7523": " matimān nāma śailendraḥ kṣurārpaṇagiris tathā /",
    "GSP27moksop_u:7524": " vanaukahā meghavāṃś ca cakravān astaparvataḥ //MU_3,36.47//",
    "GSP27moksop_u:7525": " janāḥ pañcanadā nāma kāśā brahmāvasātakāḥ /",
    "GSP27moksop_u:7526": " tathaiva tārakṣatayaḥ pāravāś śāntikās tathā //MU_3,36.48//",
    "GSP27moksop_u:7527": " pārśve vatakapokrāṇāṃ girivānavamās tathā /",
    "GSP27moksop_u:7528": " santyaktadharmamaryādās te 'dhamā mlecchajātayaḥ //MU_3,36.49//",
    "GSP27moksop_u:7529": " tato janapadā bhūmir yojanānāṃ śatadvayam /",
    "GSP27moksop_u:7530": " tato mahendraśikharī muktā maṇimayāvaniḥ //MU_3,36.50//",
    "GSP27moksop_u:7531": " vṛto mahīdharaśatair athāsto nāma parvataḥ /",
    "GSP27moksop_u:7532": " tato mahārṇavo bhīmāḥ pāriyātragires taṭe //MU_3,36.51//",
    "GSP27moksop_u:7533": " paścimottaradigbhāge deśo girimatis sthitaḥ /",
    "GSP27moksop_u:7534": " tathā veṇumatiś caiva tatas turamatir mahī //MU_3,36.52//",
    "GSP27moksop_u:7535": " tathā phalgunakāś caiva māṇḍavyā ekanetrakāḥ /",
    "GSP27moksop_u:7536": " purukundās tukhārāś ca tālamallalahāvahāḥ //MU_3,36.53//",
    "GSP27moksop_u:7537": " vandilā navilā vālā dīrghakeśāṅgabāhavaḥ /",
    "GSP27moksop_u:7538": " raṅgāḥ khamūnikāḥ kampā guruhāś cāruhās tathā //MU_3,36.54//",
    "GSP27moksop_u:7539": " tatas strīrājyam atulaṃ govṛṣāpatyabhājanam /",
    "GSP27moksop_u:7540": " athottarasyāṃ himavān kāñjo 'tha madhumān giriḥ //MU_3,36.55//",
    "GSP27moksop_u:7541": " kailāso vasumān merus tatpatheṣu janā ime /",
    "GSP27moksop_u:7542": " madrapauravayaudheyā mālavāś śūrasenakāḥ //MU_3,36.56//",
    "GSP27moksop_u:7543": " rājanyāś ca tathāśvinyā arjunāvanayas tathā /",
    "GSP27moksop_u:7544": " trigartakekayaḥ kṣudramācelāścūstavāsinaḥ //MU_3,36.57//",
    "GSP27moksop_u:7545": " ambalāḥ prasthalāś śākāḥ kṣemadhūrtaya eva ca /",
    "GSP27moksop_u:7546": " antaradvīpagāndhāras tathā vandivaṭastavaḥ //MU_3,36.58//",
    "GSP27moksop_u:7547": " atha takṣaśilā nāma tato 'pi lavaṇāvatī /",
    "GSP27moksop_u:7548": " puṣkalāvatideśaś ca yaśovatimahī tataḥ //MU_3,36.59//",
    "GSP27moksop_u:7549": " tato maṇimatī bhūmiś śyāmākā khacarās tathā /",
    "GSP27moksop_u:7550": " dāśadānā gavyasanā daṇḍahavyasanās tathā //MU_3,36.60//",
    "GSP27moksop_u:7551": " dānadāś śūrakāś caiva vāṭādhārās tathaiva ca /",
    "GSP27moksop_u:7552": " kohakaṃ nagaraṃ caiva surabhūtipuraṃ tathā //MU_3,36.61//",
    "GSP27moksop_u:7553": " tato vai taṭakādarśā danturādarśa eva ca /",
    "GSP27moksop_u:7554": " tataḥ piṇḍalamālavyayāyaneyābhidhānakāḥ //MU_3,36.62//",
    "GSP27moksop_u:7555": " mālahālā hūnahematālāśvās svamukhās tathā /",
    "GSP27moksop_u:7556": " himavān vasumān kauñjaḥ kailāsaś cetyagās tathā //MU_3,36.63//",
    "GSP27moksop_u:7557": " tato janapadā bhūmir aśītiśatayojanā /",
    "GSP27moksop_u:7558": " atha prāguttarasyāṃ tvam imāñ janapadāñ śṛṇu //MU_3,36.64//",
    "GSP27moksop_u:7559": " kaulūtā brahmaputrāś ca kuvindāś ca dinādanāḥ /",
    "GSP27moksop_u:7560": " maḍavā naṣṭarājyāś ca vanarāṣṭrās tathaiva ca //MU_3,36.65//",
    "GSP27moksop_u:7561": " kaiḍabhallās siṃhapurās tathā cāmavataṅganāḥ /",
    "GSP27moksop_u:7562": " sārpātakāḥ pārvatakāḥ kaśmīrā daradās tathā //MU_3,36.66//",
    "GSP27moksop_u:7563": " abhisārajadārvākāḥ pallolukaciroḍunāḥ /",
    "GSP27moksop_u:7564": " kirātāḥ paśupālāś ca cīnās svarṇamahī tataḥ //MU_3,36.67//",
    "GSP27moksop_u:7565": " devasthalopavanabhūs tadanūditaśrīr viśvāvasos tadanu mandiram uttamarddhi /",
    "GSP27moksop_u:7566": " kailāsabhūs tadanu muñjavanaś ca śailo vidyādharāmaravihāravimānabhūmiḥ //MU_3,36.68//",
    "GSP27moksop_u:7567": " līlopakhyāne janapadavarṇanaṃ nāma sargaḥ",
    "GSP27moksop_u:7568": " saptatriṃśas sargaḥ",
    "GSP27moksop_u:7569": " vasiṣṭhaḥ:",
    "GSP27moksop_u:7570": " raṇe rabhasanirlūnanaravāraṇadāruṇe /",
    "GSP27moksop_u:7571": " ahaṃ pūrvam ahaṃ pūrvam iti vṛndānupātini //MU_3,37.1//",
    "GSP27moksop_u:7572": " ete cānye ca bahavas tatra bhasmatvam āgatāḥ /",
    "GSP27moksop_u:7573": " praviśantaḥ prayatnena śalabhā iva pāvake //MU_3,37.2//",
    "GSP27moksop_u:7574": " atrānye madhyadeśīyā janā nodāhṛtā mayā /",
    "GSP27moksop_u:7575": " tān imāñ śṛṇu vakṣyāmi pakṣyāṃl līlāmahībhṛtaḥ //MU_3,37.3//",
    "GSP27moksop_u:7576": " uddehikāś śūrasenā guḍā aśvatthanīpakāḥ /",
    "GSP27moksop_u:7577": " uttamajyotikadrāṇi padamadhyamikādayaḥ //MU_3,37.4//",
    "GSP27moksop_u:7578": " sālvakāḥ ketakā matsyā dauleyakakapiṣṭalāḥ /",
    "GSP27moksop_u:7579": " māṇḍavyapāṇḍunagarasauragrīvā gurugrahāḥ //MU_3,37.5//",
    "GSP27moksop_u:7580": " pāriyātrāḥ kurāḍhyaś ca yāmunoḍumbarā api /",
    "GSP27moksop_u:7581": " gajāhvā ujjihānāś ca kālakoṭikamāthurāḥ //MU_3,37.6//",
    "GSP27moksop_u:7582": " kapoladharmāraṇyāś ca tathaivottaradakṣiṇāḥ /",
    "GSP27moksop_u:7583": " pāñcālakāḥ kurukṣetrās tathā sārasvatā janāḥ //MU_3,37.7//",
    "GSP27moksop_u:7584": " avantīsyandanaśreṇīkuntaiḥ pañcanaderitāḥ /",
    "GSP27moksop_u:7585": " syandamānā vidravantī nipapāta mahābhṛgau //MU_3,37.8//",
    "GSP27moksop_u:7586": " kāśā brahmāvasātāś ca chinnās sāmbavatījanaiḥ /",
    "GSP27moksop_u:7587": " bhūmau nipatitās santo mathitā mattavāraṇaiḥ //MU_3,37.9//",
    "GSP27moksop_u:7588": " śūrā daśapurāś śastrair nikṛttodārakandharāḥ /",
    "GSP27moksop_u:7589": " tārakṣatibhir ākramya yojitā yojane hrade //MU_3,37.10//",
    "GSP27moksop_u:7590": " ṛṣyakārurukacchāś ca śaivyaśaṅkuśatāṅkitāḥ /",
    "GSP27moksop_u:7591": " paṅkile paṅkatāṃ yātā bhūtale sainyamardanaiḥ //MU_3,37.11//",
    "GSP27moksop_u:7592": " vanavāsopagirayo 'nilaye nilayārthinaḥ /",
    "GSP27moksop_u:7593": " paritaḥ paridhāvantaḥ patitā yamunāhrade //MU_3,37.12//",
    "GSP27moksop_u:7594": " dīrṇodaraviniryātasvāntratantrīniyantritāḥ /",
    "GSP27moksop_u:7595": " rātrikāś śāntasañcārāḥ piśācaiś carvitā niśi //MU_3,37.13//",
    "GSP27moksop_u:7596": " udravair bhadragiribhis saṅgrāmādhvani dīkṣitaiḥ /",
    "GSP27moksop_u:7597": " kṣoṇīgarteṣu nikṣiptā rasalāḥ kamalā iva //MU_3,37.14//",
    "GSP27moksop_u:7598": " vidrutyeva dravadraktā vidrāvitamahārathāḥ /",
    "GSP27moksop_u:7599": " daṇḍakāntrāniloddhūtā hehayā hariṇā iva //MU_3,37.15//",
    "GSP27moksop_u:7600": " dantidantavinirbhinnā dāradā dalitārayaḥ /",
    "GSP27moksop_u:7601": " nītā raktamahānadyā drumāṇāṃ pallavā iva //MU_3,37.16//",
    "GSP27moksop_u:7602": " nārācaiś carvitāś cīnā jīrṇajarjarajīvitāḥ /",
    "GSP27moksop_u:7603": " jahur jalanidhau dehān bhārabhūtān avasthitān //MU_3,37.17//",
    "GSP27moksop_u:7604": " karṇāṭasubhaṭoḍḍīnakuntakartitakandarāḥ /",
    "GSP27moksop_u:7605": " terur ābhīraśūrāḥ khe tārakānikarā iva //MU_3,37.18//",
    "GSP27moksop_u:7606": " karīndramakaravyūharaṃhasāhatahetayaḥ /",
    "GSP27moksop_u:7607": " keśākeśikṛtārambhā vinemur daśakāś śakāḥ //MU_3,37.19//",
    "GSP27moksop_u:7608": " daśārṇād āśanir muktaśṛṅkhalā jālabhīravaḥ /",
    "GSP27moksop_u:7609": " nilīnā raktajambāle vaitastās timayo yathā //MU_3,37.20//",
    "GSP27moksop_u:7610": " gūrjarānīkanāśena gūrjarīkeśaluñchanam /",
    "GSP27moksop_u:7611": " vihitaṃ taṅganottuṅgaśitaśaṅkuśateraṇaiḥ //MU_3,37.21//",
    "GSP27moksop_u:7612": " siṣicuś śastrakāṣodyadvidyud dyaunirgatā dravāt /",
    "GSP27moksop_u:7613": " śaradhārāvanānīva mīnahetipradāmbudāt //MU_3,37.22//",
    "GSP27moksop_u:7614": " bhusuṇḍīmaṇḍaloddyotaśyāmārkotpātabhīruṣu /",
    "GSP27moksop_u:7615": " ābhīreṣv arayaḥ petur gogaṇā hariteṣv iva //MU_3,37.23//",
    "GSP27moksop_u:7616": " kāntakāñcanakāntāṅgī nagnā taṅganavāhinī /",
    "GSP27moksop_u:7617": " bhuktā gauḍabhaṭenāṅganakhakeśanikarṣaṇaiḥ //MU_3,37.24//",
    "GSP27moksop_u:7618": " raṇadgaganagāsajjacakricakravikartanaiḥ /",
    "GSP27moksop_u:7619": " taṅganāḥ kaṇaśaḥ kīrṇāḥ kaṅkagṛddhreṣu rudrakaiḥ //MU_3,37.25//",
    "GSP27moksop_u:7620": " laguḍāloḍanoḍḍīnaṃ gauḍaṃ guḍaguḍāravam /",
    "GSP27moksop_u:7621": " śrutvā gāndhāragāvogre dudruvuḥ pramitā iva //MU_3,37.26//",
    "GSP27moksop_u:7622": " ākāśagārṇavaprakhyo vahacchastrakadambakaḥ /",
    "GSP27moksop_u:7623": " akarod pārasīkānāṃ ghananaiśatamobhramam //MU_3,37.27//",
    "GSP27moksop_u:7624": " mandarāhananoḍḍīnakhasthakṣīrodasundare /",
    "GSP27moksop_u:7625": " vanālīvāyudhāny āsañ chattraprāleyasānuni //MU_3,37.28//",
    "GSP27moksop_u:7626": " yad ambudair ivoḍḍīnaṃ śastravṛndair nabho'ṅgane /",
    "GSP27moksop_u:7627": " tad dṛṣṭaṃ vīcivalayair lolaiḥ plutam ivārṇave //MU_3,37.29//",
    "GSP27moksop_u:7628": " śatacandraṃ sitacchatraiś śaraiś śalabhanirbharam /",
    "GSP27moksop_u:7629": " śaktibhiḥ kākanīrandhraṃ dṛṣṭam ākāśakānanam //MU_3,37.30//",
    "GSP27moksop_u:7630": " līnāś cīracayākrandakāriṇaḥ kekayāḥ kṛtāḥ /",
    "GSP27moksop_u:7631": " kaṅkaiḥ kaṅkakulākrāntair vyomocchalitamastakāḥ //MU_3,37.31//",
    "GSP27moksop_u:7632": " himavacchailakanyānāṃ kāmaṃ kalakalāravaiḥ /",
    "GSP27moksop_u:7633": " aṅgair anaṅgatāṃ nītvā bhairavair iva garjitam //MU_3,37.32//",
    "GSP27moksop_u:7634": " kāśair uddehakākrāntā adṛśyair dayayā khagaiḥ /",
    "GSP27moksop_u:7635": " nirdhūtapakṣaiḥ kṣubhitaiḥ pavanair iva pāṃsavaḥ //MU_3,37.33//",
    "GSP27moksop_u:7636": " unmattāstravinirdhūtās tyaktahetiraṇāmbarāḥ /",
    "GSP27moksop_u:7637": " nandanānandanirmātṛ nanṛtur jahasur jaguḥ //MU_3,37.34//",
    "GSP27moksop_u:7638": " prakvaṇatkiṅkiṇījālaṃ śaktivarṣam upāgatam /",
    "GSP27moksop_u:7639": " sālvabāṇāniloddhūtam agamat pṛṣadākṛtim //MU_3,37.35//",
    "GSP27moksop_u:7640": " śaivyāstraiḥ khaṇḍitāḥ kauntā bhramatkuntair vighaṭṭitāḥ /",
    "GSP27moksop_u:7641": " śavībhūtā divaṃ nītā dṛṣṭā vidyādharā iva //MU_3,37.36//",
    "GSP27moksop_u:7642": " dharādharaṇadharmiṇyā dhīrayā vīrasenayā /",
    "GSP27moksop_u:7643": " loṭhitāḥ pāṇḍunagarāś calanollāsamātrataḥ //MU_3,37.37//",
    "GSP27moksop_u:7644": " uddehakāḥ pañcanadair dalitā mattakāśibhiḥ /",
    "GSP27moksop_u:7645": " kuntadantakṣatoddāmaiḥ padmā iva mataṅgajaiḥ //MU_3,37.38//",
    "GSP27moksop_u:7646": " brahmavāsantakānīkaiḥ kṛttāś cakrair gatā mahīm /",
    "GSP27moksop_u:7647": " māhāryāḥ krakacotkṛttā vṛkṣāḥ kusumitā iva //MU_3,37.39//",
    "GSP27moksop_u:7648": " bhokkāṇakānanaṃ lūnaṃ kuṭhārair jaṭhareritaiḥ /",
    "GSP27moksop_u:7649": " patad dadāha pārśvastho bhadreśaś śaravahninā //MU_3,37.40//",
    "GSP27moksop_u:7650": " kāśayo vandilālānalagnā jīrṇamataṅgajāḥ /",
    "GSP27moksop_u:7651": " layam ājagmur ābuddham iddhe 'gnāv indhanaṃ yathā //MU_3,37.41//",
    "GSP27moksop_u:7652": " trigartāvartagarteṣu bhramitvauṇḍrās tṛṇopamāḥ /",
    "GSP27moksop_u:7653": " viviśur vyastamūrdhānaḥ pātālāntaṃ palāyitāḥ //MU_3,37.42//",
    "GSP27moksop_u:7654": " mandānilācalāmbhodhibhāsure māgadhe bale /",
    "GSP27moksop_u:7655": " nimagnā vandilā mandāḥ paṅke jīrṇagajā iva //MU_3,37.43//",
    "GSP27moksop_u:7656": " cedayac cetanāṃ jahnus taṅganānāṃ raṇāṅgane /",
    "GSP27moksop_u:7657": " puṣpāṇāṃ pathi śīrṇānāṃ saukumāryam ivātapāḥ //MU_3,37.44//",
    "GSP27moksop_u:7658": " kosalāḥ pauravārāvam asahanto 'rbhakā iva /",
    "GSP27moksop_u:7659": " terur muktagadāprāsaśaraśaktyṛṣṭivṛṣṭayaḥ //MU_3,37.45//",
    "GSP27moksop_u:7660": " babhur bhallanikṛttāṅgā drimayo vidrumadrumāḥ /",
    "GSP27moksop_u:7661": " ivādrau vidravatsvāntrasāndrāsṛksravamūrtayaḥ //MU_3,37.46//",
    "GSP27moksop_u:7662": " nārācaughā mahāhetimārutādhūtamūrtayaḥ /",
    "GSP27moksop_u:7663": " babhramur bhramarānīkabhāsurā jaladhāv iva //MU_3,37.47//",
    "GSP27moksop_u:7664": " śaradhārādharāmeghāś śarorṇāpūrṇamecakāḥ /",
    "GSP27moksop_u:7665": " śarapatrāvṛtā vṛkṣā bhremur udgarjanā javāḥ //MU_3,37.48//",
    "GSP27moksop_u:7666": " vanarājyo javāj jīrṇāḥ kaṭakasthalajantavaḥ /",
    "GSP27moksop_u:7667": " atruṭan paramākṛṣṭāḥ pelavā iva tantavaḥ //MU_3,37.49//",
    "GSP27moksop_u:7668": " ratheṣūrdhvasthacakreṣu nikhātonmagnamūrdhasu /",
    "GSP27moksop_u:7669": " nipetur janasaṅghātā meghā iva vanādriṣu //MU_3,37.50//",
    "GSP27moksop_u:7670": " sālatālavanaṃ prāpya janatālavanaṃ ghanam /",
    "GSP27moksop_u:7671": " bhujāvakartanaṃ cāsīd uttālasthāṇukānanam //MU_3,37.51//",
    "GSP27moksop_u:7672": " nanandur nandanodyānasundaryo mattayauvanāḥ /",
    "GSP27moksop_u:7673": " vanopavanadeśeṣu meror vīravarāśritāḥ //MU_3,37.52//",
    "GSP27moksop_u:7674": " tāvat tārāravaṃ reje sainyakānanam unnatam /",
    "GSP27moksop_u:7675": " yāvan na parapakṣeṇa krāntaṃ kalpānalaujasā //MU_3,37.53//",
    "GSP27moksop_u:7676": " chinnān piśācasaṃyuktā hūnāpahṛtahetayaḥ /",
    "GSP27moksop_u:7677": " pātayitvā yayuḥ karṇān daśārṇās tarṇakā iva //MU_3,37.54//",
    "GSP27moksop_u:7678": " jahur bhagnasvarāḥ kāntiṃ tājikājijanaujasā /",
    "GSP27moksop_u:7679": " kāśayaḥ kamalānīva śuṣkasrotassvinojasā //MU_3,37.55//",
    "GSP27moksop_u:7680": " bhukhārā mekhalaiḥ kīrṇāś śaraśaktyṛṣṭimudgaraiḥ /",
    "GSP27moksop_u:7681": " vidrutā narake kṣiptāḥ kārkoṭasthalanāmani //MU_3,37.56//",
    "GSP27moksop_u:7682": " kaurukṣetrāsthas tavasaiś chadmayodhibhir āvṛtāḥ /",
    "GSP27moksop_u:7683": " guṇā iva khalākrāntā gatā vyaktam aśaktatām //MU_3,37.57//",
    "GSP27moksop_u:7684": " drimayo vaṭadhānānāṃ kṣaṇenādāya mastakam /",
    "GSP27moksop_u:7685": " bhallaiḥ palāyyāśu gatā vilūnakamalā iva //MU_3,37.58//",
    "GSP27moksop_u:7686": " mithas sārasvatādityā ādināntaṃ kṛtājayaḥ /",
    "GSP27moksop_u:7687": " paṇḍitā iva vādeṣu nodvignā na parājitāḥ //MU_3,37.59//",
    "GSP27moksop_u:7688": " kavāṭāḥ kharvitakṣudrāvāṭadhānaiḥ parāvṛtāḥ /",
    "GSP27moksop_u:7689": " tejaḥ paramam ājagmuś śāntāgnaya ivendhanaiḥ //MU_3,37.60//",
    "GSP27moksop_u:7690": " kiyadākhyāyata etaj jihvānicayaiḥ kilālam ākulitam /",
    "GSP27moksop_u:7691": " vāsukir api varṇayituṃ na samartho raṇavaraṃ nāma //MU_3,37.61//",
    "GSP27moksop_u:7692": " līlopākhyāne janapadadvandvayuddhavarṇaṃ nāma sargaḥ",
    "GSP27moksop_u:7693": " aṣṭatriṃśas sargaḥ",
    "GSP27moksop_u:7694": " vasiṣṭhaḥ:",
    "GSP27moksop_u:7695": " evam atyākule yuddhe sāsphoṭabhaṭasaṅkaṭe /",
    "GSP27moksop_u:7696": " ādināntam asaṃruddhe raṭatkaṭhinakaṅkaṭe //MU_3,38.1//",
    "GSP27moksop_u:7697": " vahantīṣūtpatantīṣu patantīṣv aśmavṛṣṭiṣu /",
    "GSP27moksop_u:7698": " nadīṣu kṣepaṇotthāsu caṭatketvabjapaṅktiṣu //MU_3,38.2//",
    "GSP27moksop_u:7699": " mithaḥ phalāgraṭaṅkotthavahniśīkariṇīsu khe /",
    "GSP27moksop_u:7700": " āyāntīṣu patantīṣu dūraṃ śaranadīṣu ca //MU_3,38.3//",
    "GSP27moksop_u:7701": " vahallūnaśiraḥpadmacakrāvartais taraṅgitaiḥ /",
    "GSP27moksop_u:7702": " khārṇave pūrite hetivṛndamandākinīgaṇaiḥ //MU_3,38.4//",
    "GSP27moksop_u:7703": " samīraṇaraṇadvāriśastracūrṇaghanair ghanaiḥ /",
    "GSP27moksop_u:7704": " sadāhāṅgeṣu siddheṣu kapikacchavyathāpradaiḥ //MU_3,38.5//",
    "GSP27moksop_u:7705": " aṣṭabhāgadaśāśeṣaṃ pratāpamadhurākṛtiḥ /",
    "GSP27moksop_u:7706": " śastraghātaujasā vīra ivāhas tanutāṃ yayau //MU_3,38.6//",
    "GSP27moksop_u:7707": " śrāntāśvena prabhagnāgrahetisaṅghātadīptayaḥ /",
    "GSP27moksop_u:7708": " dineśena samaṃ senā yayur mandapratāpatām //MU_3,38.7//",
    "GSP27moksop_u:7709": " atha senādhināthābhyāṃ vicārya saha mantribhiḥ /",
    "GSP27moksop_u:7710": " dūtāḥ parasparaṃ dattā yuddhaṃ saṃhriyatām iti //MU_3,38.8//",
    "GSP27moksop_u:7711": " tataś śramavaśān mandapattraśastraparākramaiḥ /",
    "GSP27moksop_u:7712": " raṇasaṃharaṇaṃ kāle sarvair evorarīkṛtam //MU_3,38.9//",
    "GSP27moksop_u:7713": " tato mahārathottuṅgaketuprānte kṛtāspadam /",
    "GSP27moksop_u:7714": " balayor ārurohaika eko yodho dhruvo yathā //MU_3,38.10//",
    "GSP27moksop_u:7715": " aṃśukaṃ bhrāmayām āsa sarvadiṅmaṇḍalekṣitam /",
    "GSP27moksop_u:7716": " dyām eva dīrgham indvaṃśuṃ yuddhaṃ saṃhriyatām iti //MU_3,38.11//",
    "GSP27moksop_u:7717": " tato dundubhayaś śemuḥ pratidhvanitadiṅmukhāḥ /",
    "GSP27moksop_u:7718": " mahāpralayasaṃśāntau puṣkarāvartakā iva //MU_3,38.12//",
    "GSP27moksop_u:7719": " śarādihetisarito vistīrṇe gaganasthale /",
    "GSP27moksop_u:7720": " pravṛttāś śoṣam āgantuṃ śāradyas sarito yathā //MU_3,38.13//",
    "GSP27moksop_u:7721": " yodhadordrumasañcāras tanutām āyayau śanaiḥ /",
    "GSP27moksop_u:7722": " bhūkampānte vanaspanda ivāvāta ivārṇavaḥ //MU_3,38.14//",
    "GSP27moksop_u:7723": " vinirgantuṃ pravavṛte raṇāraṇyād baladvayam /",
    "GSP27moksop_u:7724": " vāripūraś caturdikkaṃ pralayaikārṇavād iva //MU_3,38.15//",
    "GSP27moksop_u:7725": " utkṣiptamandarakṣīrasamudravalanākulam /",
    "GSP27moksop_u:7726": " sainyaṃ praśamadāvartaṃ śanais sāmyam upāyayau //MU_3,38.16//",
    "GSP27moksop_u:7727": " krameṇāsīn muhūrtena vikaṭodarabhīṣaṇam /",
    "GSP27moksop_u:7728": " agastyapītārṇavavac chūnyam eva raṇāṅganam //MU_3,38.17//",
    "GSP27moksop_u:7729": " śavasantatisampūrṇaṃ vahadraktamahāhradam /",
    "GSP27moksop_u:7730": " parikūjanajhāṅkārapūrṇakhillīvanopamam //MU_3,38.18//",
    "GSP27moksop_u:7731": " bṛhadraktasaritsrotastaraṅgaravaghargharam /",
    "GSP27moksop_u:7732": " sākrandāvasṛtāhūtasvatrāṇavyagramānavam //MU_3,38.19//",
    "GSP27moksop_u:7733": " mṛtārdhamṛtadehaugharaktaughasrutanirjharam /",
    "GSP27moksop_u:7734": " sajīvanarapṛṣṭhasthaśavaspandanabhītidam //MU_3,38.20//",
    "GSP27moksop_u:7735": " karīndraśavarāśyagraviśrāntāmbudakhaṇḍakam /",
    "GSP27moksop_u:7736": " viśīrṇarathasaṅghātajitacchattramahāvanam //MU_3,38.21//",
    "GSP27moksop_u:7737": " vahadraktanadīraṃhaḥprohyamānarathadvipam /",
    "GSP27moksop_u:7738": " śaraśaktyṛṣṭimusulagadāprāsāsisaṅkulam //MU_3,38.22//",
    "GSP27moksop_u:7739": " paryāṇāñcalasannāhakavacāvṛtabhūtalam /",
    "GSP27moksop_u:7740": " ketucāmarapaṭṭaughaguptaśāvaśarīrakam //MU_3,38.23//",
    "GSP27moksop_u:7741": " sphārasphoṭakatūṇīrakuñjakūjatsamīraṇam /",
    "GSP27moksop_u:7742": " śararāśipalāśaughatalpasuptaśaveśvaram //MU_3,38.24//",
    "GSP27moksop_u:7743": " maulihārāṅgadoddyotacakracāpavanāvṛtam /",
    "GSP27moksop_u:7744": " śvasṛgālakhagākṛṣṭasāndrāntradīrgharajjukam //MU_3,38.25//",
    "GSP27moksop_u:7745": " raktakṣetrakvaṇatkiñciccheṣajīvātidanturam /",
    "GSP27moksop_u:7746": " raktakardamanirmagnasajīvanaradurduram //MU_3,38.26//",
    "GSP27moksop_u:7747": " varāṭakacayaprekṣyanirgatākṣiśatoccayam /",
    "GSP27moksop_u:7748": " vahadbhujaughakāṣṭaughaghoraraktasaricchatam //MU_3,38.27//",
    "GSP27moksop_u:7749": " sākrandabandhuvalitamṛtārdhamṛtamānavam /",
    "GSP27moksop_u:7750": " sarvāyudharathāśvebhaparyāṇāsañcarāntaram //MU_3,38.28//",
    "GSP27moksop_u:7751": " nṛtyatkabandhadordaṇḍaṣaṇḍakānanitāmbaram /",
    "GSP27moksop_u:7752": " madamedovasāgandhapiṇḍāktaghrāṇakoṭaram //MU_3,38.29//",
    "GSP27moksop_u:7753": " utphālārdhamṛtebhāśvamāryamāṇālpajīvitam /",
    "GSP27moksop_u:7754": " vahadraktanadīvīcīprahārahatadundubhi //MU_3,38.30//",
    "GSP27moksop_u:7755": " uhyamānamṛtāśvebhamakarāsṛksaricchaṭam /",
    "GSP27moksop_u:7756": " mriyamāṇanarānīkaphūtkṛtāsṛgghanānilam //MU_3,38.31//",
    "GSP27moksop_u:7757": " svalpajīvaśarāpūrṇamukhahikkāṅkitasvaram /",
    "GSP27moksop_u:7758": " piṇḍahāryavasāgandhavātāttotpīḍalohitam //MU_3,38.32//",
    "GSP27moksop_u:7759": " unnāsārdhamṛtebhendrakarākrāntakabandhakam /",
    "GSP27moksop_u:7760": " niradhiṣṭhitahastyaśvapātitodyatkabandhakam //MU_3,38.33//",
    "GSP27moksop_u:7761": " rudadbandhusakhibhraṣṭaśavakṣubdhāsṛguddhvani /",
    "GSP27moksop_u:7762": " mṛtabhartṛgale śastratyaktaprāṇakulāṅganam //MU_3,38.34//",
    "GSP27moksop_u:7763": " śavasthānakṛtodgrīvabandhukāyaparīkṣaṇam /",
    "GSP27moksop_u:7764": " śavahārakharākṛṣṭasampṛktanaravyākulam //MU_3,38.35//",
    "GSP27moksop_u:7765": " keśaśevalavaktrābjacakrāvartananartanam /",
    "GSP27moksop_u:7766": " tarattuṅgataraṅgāḍhyavahadraktamahānadam //MU_3,38.36//",
    "GSP27moksop_u:7767": " prāṇāntasmṛtaputreṣṭamātṛdevadhanābhidham /",
    "GSP27moksop_u:7768": " hāhāhīhītikathitamarmacchedanavedanam //MU_3,38.37//",
    "GSP27moksop_u:7769": " aṅgalagnāyudhoddhāravyagrārdhamṛtamānavam /",
    "GSP27moksop_u:7770": " videśamṛtasākrandahūnataṅganatājikam //MU_3,38.38//",
    "GSP27moksop_u:7771": " mriyamāṇamithodviṣṭaprārabdharathasaṅgaram /",
    "GSP27moksop_u:7772": " dantayuddhāsamarthāsyasmṛtageheṣṭadaivatam //MU_3,38.39//",
    "GSP27moksop_u:7773": " mriyamāṇapathalajjaśūrāśritapalāyanam /",
    "GSP27moksop_u:7774": " aśaṅkitāsṛgāvartanītāspadagamotsukam //MU_3,38.40//",
    "GSP27moksop_u:7775": " marmacchediśaravrātavyathāvihitahuṅkṛti /",
    "GSP27moksop_u:7776": " kabandhabandhaprārabdhavetālavalanākramam //MU_3,38.41//",
    "GSP27moksop_u:7777": " uhyamānadhvajacchattracārucāmarapaṅkajam /",
    "GSP27moksop_u:7778": " kiratsandhyāruṇaṃ dikṣu tejasviraktapaṅkajam //MU_3,38.42//",
    "GSP27moksop_u:7779": " rathacakravanāvartaṃ raktārṇavam ivāṣṭamam /",
    "GSP27moksop_u:7780": " patākāphenapuñjāḍhyaṃ cārucāmarabudbudam //MU_3,38.43//",
    "GSP27moksop_u:7781": " viparyastarathaṃ bhūmikampabhagnapuropamam /",
    "GSP27moksop_u:7782": " utpātavātanirdhūtadrumaṃ vanam ivātatam //MU_3,38.44//",
    "GSP27moksop_u:7783": " kalpadagdhajagatprakhyaṃ munipītārṇavopamam /",
    "GSP27moksop_u:7784": " ativṛṣṭihato deśa iva procchinnamānavam //MU_3,38.45//",
    "GSP27moksop_u:7785": " kālāyaḥkuntavalitaṃ bhusuṇḍīmaṇḍalākulam /",
    "GSP27moksop_u:7786": " mattanāgaśavākāraṃ sannatomaramudgaram //MU_3,38.46//",
    "GSP27moksop_u:7787": " śilāśikharasañjātatālajālam ivātatam /",
    "GSP27moksop_u:7788": " patadraktanadītīrajātakuntonnatadrumam //MU_3,38.47//",
    "GSP27moksop_u:7789": " nāgāgasyūtahetyoghavṛkṣāṃśukusumākulam /",
    "GSP27moksop_u:7790": " kaṅkakṛṣṭāntraraśanāvṛndajālakitāmbaram //MU_3,38.48//",
    "GSP27moksop_u:7791": " asṛksarovaradhvastapatākānalinīgaṇam /",
    "GSP27moksop_u:7792": " raktakardamanirmagnanarāhūtasuhṛjjanam //MU_3,38.49//",
    "GSP27moksop_u:7793": " karīndrakuṇapāgāraniryadbhītajanekṣitam /",
    "GSP27moksop_u:7794": " hetilūnalatair vṛkṣais sandigdhograkabandhakam //MU_3,38.50//",
    "GSP27moksop_u:7795": " asṛṅnadīvahaddhastikaṭakarparanaugaṇam /",
    "GSP27moksop_u:7796": " raktasrotassphuracchuklavastradiṇḍīrapiṇḍakam //MU_3,38.51//",
    "GSP27moksop_u:7797": " sañcarannipatatkṣipramṛtyuvicchinnamānavam /",
    "GSP27moksop_u:7798": " itaś cetaś ca nipatatkabandhanavadānavam //MU_3,38.52//",
    "GSP27moksop_u:7799": " ūrdhvasthālakṣyacakraughachinnasainyadravajjanam /",
    "GSP27moksop_u:7800": " raktanissrāvabhāṅkārahikkārārdhamṛtāravam //MU_3,38.53//",
    "GSP27moksop_u:7801": " sirāmukhollasadraktadhārādhautavrajatkhagam /",
    "GSP27moksop_u:7802": " sutālottālavetālatālatāṇḍavasaṅkaṭam //MU_3,38.54//",
    "GSP27moksop_u:7803": " paryastarathadārvantarvanāntaritasadbhaṭam /",
    "GSP27moksop_u:7804": " antassthasajjīvabhaṭasyandisyandanabhītidam //MU_3,38.55//",
    "GSP27moksop_u:7805": " raktakardamapūrṇāsyakiñcijjīvakvaṇacchavam /",
    "GSP27moksop_u:7806": " kiñcijjīvanarodgrīvakaṣṭadṛṣṭaśvavāyasam //MU_3,38.56//",
    "GSP27moksop_u:7807": " ekāmiṣograkravyādayuddhakolāhalākulam /",
    "GSP27moksop_u:7808": " ekāmiṣārthayuddhehāmṛtakravyādasaṅkulam //MU_3,38.57//",
    "GSP27moksop_u:7809": " vivṛttāsaṅkhyāśvadviradapuruṣādhīśvararathapravṛttāstagrīvaprakṛtirudhirodgārasusarit /",
    "GSP27moksop_u:7810": " raṇodyānaṃ mṛtyos tad abhavad aśuṣkāyudhalataṃ saśailaṃ kalpānte jagad iva viparyastam akhilam //MU_3,38.58//",
    "GSP27moksop_u:7811": " līlopākhyāna āhavavarṇanaṃ nāma sargaḥ",
    "GSP27moksop_u:7812": " ekonatriṃśas sargaḥ",
    "GSP27moksop_u:7813": " vasiṣṭhaḥ:",
    "GSP27moksop_u:7814": " atha vīra ivāraktaḥ kālenāstamito raviḥ /",
    "GSP27moksop_u:7815": " śaśvattejaḥparimlānapratāpo 'bdhau samujjhitaḥ //MU_3,39.1//",
    "GSP27moksop_u:7816": " raṇaraktarucivyomadarpaṇapratibimbitā /",
    "GSP27moksop_u:7817": " ahnas sūryaśiraśchede sandhyālekhodabhūt kṣaṇāt //MU_3,39.2//",
    "GSP27moksop_u:7818": " bhūpātālanabhodigbhyaḥ pralayābdhijalaughavat /",
    "GSP27moksop_u:7819": " samājagmus tamastālā vetālavalayā iva //MU_3,39.3//",
    "GSP27moksop_u:7820": " dṛṣṭaṃ dhvāntāsidalite dinanāgendramastake /",
    "GSP27moksop_u:7821": " sandhyārāgāruṇākīrṇaṃ tārānikaramauktikam //MU_3,39.4//",
    "GSP27moksop_u:7822": " nissattveṣu tamo'ndheṣu sarassv arasaśāliṣu /",
    "GSP27moksop_u:7823": " saṅkocam āyayuḥ padmā mṛtānāṃ hṛdayeṣv iva //MU_3,39.5//",
    "GSP27moksop_u:7824": " mīlatpakṣāḥ kṣaṇāt suptāḥ kacchavruḍitakandharāḥ /",
    "GSP27moksop_u:7825": " kulāyeṣu khagā āsan sarvāṅgeṣv iva hetayaḥ //MU_3,39.6//",
    "GSP27moksop_u:7826": " āsannacandrasubhagālokāḥ kumudapaṅktayaḥ /",
    "GSP27moksop_u:7827": " ullasaddhṛdayā jātā vīrapakṣeṣv iva śriyaḥ //MU_3,39.7//",
    "GSP27moksop_u:7828": " raktavārimayī sāyasaṅgaguptaśilīmukhā /",
    "GSP27moksop_u:7829": " saṅkucadvaktrapadmābhūd raṇabhūmir ivābjinī //MU_3,39.8//",
    "GSP27moksop_u:7830": " upary abhūd vyomasaras tārākumudamaṇḍitam /",
    "GSP27moksop_u:7831": " adhas tv abhūd vāriviyat sphuratkumudatārakam //MU_3,39.9//",
    "GSP27moksop_u:7832": " tamāṃsy apītakāryāṇi bhūtāni cākhilāny alam /",
    "GSP27moksop_u:7833": " payāṃsīva viserūni prasṛtāni diśaṃ prati //MU_3,39.10//",
    "GSP27moksop_u:7834": " āsīd raṇāṅganaṃ gāyadvetālakulasaṅkulam /",
    "GSP27moksop_u:7835": " kvaṇatkaṅkālakaṇṭhasthakaṅkakākolakelimat //MU_3,39.11//",
    "GSP27moksop_u:7836": " rathakāṣṭacitijvālāsatārāmbarabhāsuram /",
    "GSP27moksop_u:7837": " pacatpacapacāśabdamedomāṃsamayānalam //MU_3,39.12//",
    "GSP27moksop_u:7838": " śavāṅgāsthisphuṭāsphoṭaluṭhacciticayolmukam /",
    "GSP27moksop_u:7839": " vetālalalanārabdhajalalīlātirohitam //MU_3,39.13//",
    "GSP27moksop_u:7840": " śvakākayakṣavetālatālakolāhalolbaṇam /",
    "GSP27moksop_u:7841": " samāgamena bhūtānāṃ samuḍḍīnavanopamam //MU_3,39.14//",
    "GSP27moksop_u:7842": " raktamāṃsavasāmedoharaṇavyagraḍākinam /",
    "GSP27moksop_u:7843": " carvitāsṛgvasāmāṃsasravatsṛkvipiśācakam //MU_3,39.15//",
    "GSP27moksop_u:7844": " sabhyamadhyacitālokaprakaṭāsṛkśavavrajam /",
    "GSP27moksop_u:7845": " kharūpikānīyamānāśvasannyastamahāśavam //MU_3,39.16//",
    "GSP27moksop_u:7846": " uttāṇḍavograkumbhāṇḍamaṇḍaloḍḍāmarodaram /",
    "GSP27moksop_u:7847": " chamacchamivilāpāntaṃ medo'sṛgbāṣpasāmbudam //MU_3,39.17//",
    "GSP27moksop_u:7848": " vahadraktanadīraṃhorūḍhabhūcararūpikam /",
    "GSP27moksop_u:7849": " vetālākulakaṅkālakarṣaṇākulakākakam //MU_3,39.18//",
    "GSP27moksop_u:7850": " mṛtebhodaramañjūṣāsuptavetālabālakam /",
    "GSP27moksop_u:7851": " viviktaikatarūddeśapānakrīḍāstharākṣasam //MU_3,39.19//",
    "GSP27moksop_u:7852": " mattavetālakalahe citālātaraṇojjvalam /",
    "GSP27moksop_u:7853": " vahadraktavasāmiśragandhabandhuramārutam //MU_3,39.20//",
    "GSP27moksop_u:7854": " rūpikāpeṭake vegaraṇadruṭaruṭāravam /",
    "GSP27moksop_u:7855": " ardhapakvaśavāsvādalubdhayakṣollasatkili //MU_3,39.21//",
    "GSP27moksop_u:7856": " tuṅgavaṅgakaliṅgāṅgataṅganāṅgalagatkhagam /",
    "GSP27moksop_u:7857": " tārāpātopamabhavatsaṃmukhajvālarūpikam //MU_3,39.22//",
    "GSP27moksop_u:7858": " patadvetālasollāsamadhyasthāsṛksurūpikam /",
    "GSP27moksop_u:7859": " piśācākarṇitābhyarṇayoginīgaṇagāyanam //MU_3,39.23//",
    "GSP27moksop_u:7860": " prasṛtāntramahātantrīprāyasampannavādanam /",
    "GSP27moksop_u:7861": " piśācavāsanotkrāntapiśācībhūtamānavam //MU_3,39.24//",
    "GSP27moksop_u:7862": " rūpikālokanāpūrvatrāsārdhamṛtasadbhaṭam /",
    "GSP27moksop_u:7863": " kvacidvetālarakṣobhir ahanīvonnamadraṇam //MU_3,39.25//",
    "GSP27moksop_u:7864": " kharūpikāskandhapatacchavatrastaniśācaram /",
    "GSP27moksop_u:7865": " nabhassaṅghaṭitāpūrvabhūtapeṭakasaṅkaṭam //MU_3,39.26//",
    "GSP27moksop_u:7866": " atiprayatnāpahṛtamriyamāṇanarādhipam /",
    "GSP27moksop_u:7867": " subhakṣāpekṣiyakṣekṣāvikṣiptaśavarāśimat //MU_3,39.27//",
    "GSP27moksop_u:7868": " śivāmukhānalaśikhākhaṇḍaiś chamitanaktagaiḥ /",
    "GSP27moksop_u:7869": " samuḍḍīnanavāśokapuṣpaguccham ivābhitaḥ //MU_3,39.28//",
    "GSP27moksop_u:7870": " kabandhakandharābaddhavyagravetālabālakam /",
    "GSP27moksop_u:7871": " yakṣarakṣaḥpiśācājikacadākāśagolmukam //MU_3,39.29//",
    "GSP27moksop_u:7872": " ākāśabhūdharanikuñjaguhāntarāla piṇḍopamasthitatamo'mbudapīṭhapūram /",
    "GSP27moksop_u:7873": " vyālolabhūtarabhasākulakalpavāta vyādhūtalokakarakāṇḍakavāṭakalpam //MU_3,39.30//",
    "GSP27moksop_u:7874": " līlopākhyāne niśācarākularātriraṇāṅganasthānavarṇavaṃ nāma sargaḥ",
    "GSP27moksop_u:7875": " catvāriṃśat sargaḥ",
    "GSP27moksop_u:7876": " vasiṣṭhaḥ:",
    "GSP27moksop_u:7877": " evaṃ niśācarācāraciraghore raṇāṅgane /",
    "GSP27moksop_u:7878": " ullasantīṣu vetālakṣveḍāsūḍḍāmarāravaiḥ //MU_3,40.1//",
    "GSP27moksop_u:7879": " nabhaḥprekṣakasenāsu pragatāsu yathāgatam /",
    "GSP27moksop_u:7880": " viśrānteṣv iva bhūpeṣu rathādiṣu nijāspade //MU_3,40.2//",
    "GSP27moksop_u:7881": " mahāsarojala iva jane dṛśye raṇāṅgane /",
    "GSP27moksop_u:7882": " ahanīva janācāre sthite śyāmācarehite //MU_3,40.3//",
    "GSP27moksop_u:7883": " hastahāryatamaḥpiṇḍasphuṭakuḍye niśāgṛhe /",
    "GSP27moksop_u:7884": " lābhotsavocchalaccitte bhūtasaṅghe pranṛtyati //MU_3,40.4//",
    "GSP27moksop_u:7885": " niśśabdaśāntasañcāre nidrāmudre kakubgaṇe /",
    "GSP27moksop_u:7886": " līlāpatir udārātmā kiñcit khinnamanā iva //MU_3,40.5//",
    "GSP27moksop_u:7887": " prātaḥkāryaṃ vicāryāśu mantribhir mantrakovidaiḥ /",
    "GSP27moksop_u:7888": " dīrghacandrasamākāre śayane himaśītale //MU_3,40.6//",
    "GSP27moksop_u:7889": " candrodayanibhe vāsagṛhe śiśirakoṭare /",
    "GSP27moksop_u:7890": " nidrāṃ muhūrtam agaman mudritekṣaṇapuṣkaraḥ //MU_3,40.7//",
    "GSP27moksop_u:7891": " atha te lalane vyoma tat parityajya tad gṛham /",
    "GSP27moksop_u:7892": " randhrair viviśatur vātalekho 'bjamukulaṃ yathā //MU_3,40.8//",
    "GSP27moksop_u:7893": " rāmaḥ:",
    "GSP27moksop_u:7894": " iyanmātram idaṃ sthūlaṃ śarīraṃ vāgvidāṃ vara /",
    "GSP27moksop_u:7895": " randhreṇa tantutanunā kathaṃ praviśati prabho //MU_3,40.9//",
    "GSP27moksop_u:7896": " vasiṣṭhaḥ:",
    "GSP27moksop_u:7897": " ādhibhautikadeho 'yam iti yasya matibhramaḥ /",
    "GSP27moksop_u:7898": " tasyāsāv aṇurandhreṇa gantuṃ śaknoti nānagha //MU_3,40.10//",
    "GSP27moksop_u:7899": " rodhito 'ham aneneti na māmy atreti yasya dhīḥ /",
    "GSP27moksop_u:7900": " anubhūtānubhavinī bhavatīty anubhūyate //MU_3,40.11//",
    "GSP27moksop_u:7901": " yenānubhūtaṃ pūrvārdhaṃ gacchāmīti sa tatkriyaḥ /",
    "GSP27moksop_u:7902": " kathaṃ bhavati paścārdhagamanonmukhacetanaḥ //MU_3,40.12//",
    "GSP27moksop_u:7903": " vāri naivordhvam āyāti nādho gacchati pāvakaḥ /",
    "GSP27moksop_u:7904": " yā yathaiva pravṛttā cit sā tathaivāvatiṣṭhate //MU_3,40.13//",
    "GSP27moksop_u:7905": " chāyāyām upaviṣṭasya kutas tāpānubhūtayaḥ /",
    "GSP27moksop_u:7906": " anyasaṃvedano 'nyo'rthaḥ kenacin nānubhūyate //MU_3,40.14//",
    "GSP27moksop_u:7907": " yā yathā sampravṛttā cit sā tathaiva sthitiṃ gatā /",
    "GSP27moksop_u:7908": " parameṇa prayatnena nīyate 'nyāṃ daśāṃ punaḥ //MU_3,40.15//",
    "GSP27moksop_u:7909": " sarpaikapratyayo rajjvām asatyapratyayād balāt /",
    "GSP27moksop_u:7910": " nivartate 'nyathā tv eṣa tiṣṭhaty eva yathāsthitam //MU_3,40.16//",
    "GSP27moksop_u:7911": " yathā saṃvit tathā cittaṃ yathā cittaṃ tathehitam /",
    "GSP27moksop_u:7912": " bālaṃ praty api saṃsiddham etat ko nānubhūyate //MU_3,40.17//",
    "GSP27moksop_u:7913": " yaḥ punas svapnasaṅkalpapuruṣapratimākṛtiḥ /",
    "GSP27moksop_u:7914": " ākāśamātrakākāras sa kathaṃ kena rodhyate //MU_3,40.18//",
    "GSP27moksop_u:7915": " cittamātraśarīraṃ tu sarvasyaiva hi sarvataḥ /",
    "GSP27moksop_u:7916": " vidyate vedanātve tat kvacid etīva hṛdgatāt //MU_3,40.19//",
    "GSP27moksop_u:7917": " yathābhimatam evāsya bhavaty astamayodayam /",
    "GSP27moksop_u:7918": " ādisarge svabhāvotthaṃ paścād dvaitaikyabhāvanam //MU_3,40.20//",
    "GSP27moksop_u:7919": " cittākāśaṃ cidākāśam ākāśaṃ ca tṛtīyakam /",
    "GSP27moksop_u:7920": " viddhy etat trayam evaikam avinābhāvatāvaśāt //MU_3,40.21//",
    "GSP27moksop_u:7921": " etac cittaśarīraṃ tvaṃ viddhi sarvagatodayam /",
    "GSP27moksop_u:7922": " yathā saṃvedanecchatvād yathā saṃvedanodayam //MU_3,40.22//",
    "GSP27moksop_u:7923": " vasati trasareṇvantar nīyate gaganodare /",
    "GSP27moksop_u:7924": " līyate 'ṅkurakośeṣu rasībhavati pallave //MU_3,40.23//",
    "GSP27moksop_u:7925": " ullasaty ambuvīcitve pranṛtyati śilodare /",
    "GSP27moksop_u:7926": " pravarṣaty ambudo bhūtvā śilībhūyāvatiṣṭhate //MU_3,40.24//",
    "GSP27moksop_u:7927": " yatheccham ambare yāti jaṭhare 'pi ca bhūbhṛtām /",
    "GSP27moksop_u:7928": " anantam ākāśavapur dhatte 'tha paramāṇutām //MU_3,40.25//",
    "GSP27moksop_u:7929": " bhavaty adrivarādhāro baddhapīṭho nabhaśśiraḥ /",
    "GSP27moksop_u:7930": " dehasyāntar bahir api dadhadvaratanūruham //MU_3,40.26//",
    "GSP27moksop_u:7931": " bhavaty ākāśam ādhatte koṭīḥ padmajasadmanām /",
    "GSP27moksop_u:7932": " ananyās svātmanāmbhodhir āvartaracana iva //MU_3,40.27//",
    "GSP27moksop_u:7933": " anudbhinnaprabodho 'sau sargādau cittadehakaḥ /",
    "GSP27moksop_u:7934": " ākāśātmā mahān bhūtvā vetti prakṛtitāṃ gataḥ //MU_3,40.28//",
    "GSP27moksop_u:7935": " asatyam eva vāritvaṃ buddhvodetīva tattayā /",
    "GSP27moksop_u:7936": " vandhyāputro 'yam asmīti yathā svapnabhrame naraḥ //MU_3,40.29//",
    "GSP27moksop_u:7937": " rāmaḥ:",
    "GSP27moksop_u:7938": " kiṃ cittam etad bhavati kiṃ vā bhavati no katham /",
    "GSP27moksop_u:7939": " katham evaṃmayād rūpān nānyad bhavati vā kṣaṇāt //MU_3,40.30//",
    "GSP27moksop_u:7940": " vasiṣṭhaḥ:",
    "GSP27moksop_u:7941": " pratyekam eva yac cittaṃ tad evaṃrūpaśaktimat /",
    "GSP27moksop_u:7942": " pṛthak pratyekam uditāḥ praticittaṃ jagadbhramāḥ //MU_3,40.31//",
    "GSP27moksop_u:7943": " kṣaṇakalpajagatsaṅgāt samudyanti galanti ca /",
    "GSP27moksop_u:7944": " nimeṣāt kasyacit kalpāt kasyacit tat kramaṃ śṛṇu //MU_3,40.32//",
    "GSP27moksop_u:7945": " maraṇāder mahāmohād anantaram iyaṃ sthitiḥ /",
    "GSP27moksop_u:7946": " kṣaṇāc cirād vodety āśu tatremaṃ tvaṃ kramaṃ śṛṇu //MU_3,40.33//",
    "GSP27moksop_u:7947": " maraṇādimayī mūrchā pratyekenānubhūyate /",
    "GSP27moksop_u:7948": " yaivaitāṃ viddhi sumate mahāpralayayāminīm //MU_3,40.34//",
    "GSP27moksop_u:7949": " tadante tanute sargaṃ sarva eva pṛthak pṛthak /",
    "GSP27moksop_u:7950": " sahajasvapnasaṅkalpasambhramācalavṛttivat //MU_3,40.35//",
    "GSP27moksop_u:7951": " mahāpralayarātryante virāḍātmā manovapuḥ /",
    "GSP27moksop_u:7952": " yathedaṃ tanute tadvat pratyekaṃ mṛtyanantaram //MU_3,40.36//",
    "GSP27moksop_u:7953": " rāmaḥ:",
    "GSP27moksop_u:7954": " mṛter anantaraṃ sargo yathā smṛtyānubhūyate /",
    "GSP27moksop_u:7955": " virāṭ tathānubhavati nāto viśvam akāraṇam //MU_3,40.37//",
    "GSP27moksop_u:7956": " vasiṣṭhaḥ:",
    "GSP27moksop_u:7957": " mahati pralaye rāma sarve hariharādayaḥ /",
    "GSP27moksop_u:7958": " videhamuktatāṃ yānti smṛteḥ ka iva sambhavaḥ //MU_3,40.38//",
    "GSP27moksop_u:7959": " asmadādiprabuddhātmā kilāvaśyaṃ vimucyate /",
    "GSP27moksop_u:7960": " kathaṃ bhavantu vāmuktā videhāḥ padmajādayaḥ //MU_3,40.39//",
    "GSP27moksop_u:7961": " adyatve te hi ye jīvās teṣāṃ maraṇajanmasu /",
    "GSP27moksop_u:7962": " smṛtiḥ kāraṇatām eti mokṣābhāvavaśād iha //MU_3,40.40//",
    "GSP27moksop_u:7963": " jīvo hi mṛtimūrchānte yad antaḥ pronmiṣann iva /",
    "GSP27moksop_u:7964": " anunmiṣita evāste tat pradhānam udāhṛtam //MU_3,40.41//",
    "GSP27moksop_u:7965": " tad vyoma prakṛtis soktā tad avyaktaṃ jaḍājaḍam /",
    "GSP27moksop_u:7966": " saṃsṛter asmṛteś caiva krama eṣa bhavodaye //MU_3,40.42//",
    "GSP27moksop_u:7967": " bodhonmukhatve hi mahat tat prabuddhaṃ yadā bhavet /",
    "GSP27moksop_u:7968": " tadā tanmātradikkālakriyābhūtādy udeti khāt //MU_3,40.43//",
    "GSP27moksop_u:7969": " tad evocchūnam ābuddhaṃ bhavatīndriyapañcakam/",
    "GSP27moksop_u:7970": " tad eva budhyate dehaṃ sa eṣo 'sty ātivāhikaḥ //MU_3,40.44//",
    "GSP27moksop_u:7971": " cirakālapratyayataḥ kalpanāparipīvaraḥ /",
    "GSP27moksop_u:7972": " ādhibhautikatābodham ādhatte 'thaiṣa eva vaḥ //MU_3,40.45//",
    "GSP27moksop_u:7973": " tato dikkālakalanās tadādhāratayā sthitāḥ /",
    "GSP27moksop_u:7974": " udyanty anuditā eva vāyau spandakriyā iva //MU_3,40.46//",
    "GSP27moksop_u:7975": " vṛddhim ittham ayaṃ yāto mudhaiva bhuvanabhramaḥ /",
    "GSP27moksop_u:7976": " svapnāṅganāsaṅgasamas svanubhūto 'py asanmayaḥ //MU_3,40.46 [sic/]//",
    "GSP27moksop_u:7977": " yadaiva mriyate jantuḥ paśyaty āśu tadaiva saḥ /",
    "GSP27moksop_u:7978": " tatraiva bhuvanābhogam idam ittham avasthitam //MU_3,40.47//",
    "GSP27moksop_u:7979": " vyomnaivānubhavaty accham ahaṃ jagad iti bhramam /",
    "GSP27moksop_u:7980": " vyomarūpaṃ vyomarūpī jīvo jāta ivātmavān //MU_3,40.48//",
    "GSP27moksop_u:7981": " purapattanaśailārkatārānikaradanturam /",
    "GSP27moksop_u:7982": " jarāmaraṇavaiklavyavyādhisaṅkaṭakoṭaram //MU_3,40.49//",
    "GSP27moksop_u:7983": " sabhāvābhāvasaṃrambhasthūlasūkṣmacalācalam /",
    "GSP27moksop_u:7984": " sādridyūrvīnadīśāhorātrikalpakṣayodayam //MU_3,40.50//",
    "GSP27moksop_u:7985": " ahaṃ jāto 'munā pitrā kilātrety āttaniścayam /",
    "GSP27moksop_u:7986": " iyaṃ mātā dhanam idaṃ mamety uditavāsanam //MU_3,40.51//",
    "GSP27moksop_u:7987": " sukṛtaṃ duṣkṛtaṃ ceti mameti kṛtakalpanam /",
    "GSP27moksop_u:7988": " bālo 'bhūvam ahaṃ tv adya yuveti vilasan hṛdi //MU_3,40.52//",
    "GSP27moksop_u:7989": " pratyekam evam uditas saṃsāravanaṣaṇḍakaḥ /",
    "GSP27moksop_u:7990": " tārākusumito nīlameghacañcalapallavaḥ //MU_3,40.53//",
    "GSP27moksop_u:7991": " carannaramṛgānīkas surāsuravihaṅgamaḥ /",
    "GSP27moksop_u:7992": " sālokakausumarajomāyāgahanakuñjakaḥ //MU_3,40.54//",
    "GSP27moksop_u:7993": " abdhipuṣkariṇīpūrṇo mervādyacalaloṣṭakaḥ /",
    "GSP27moksop_u:7994": " cittapuṣkarabīje 'ntar nilīnānubhavāṅkuraḥ //MU_3,40.55//",
    "GSP27moksop_u:7995": " yatraiṣa mriyate jīvas tatraivaṃ paśyati kṣaṇāt /",
    "GSP27moksop_u:7996": " pratyekam uditeṣv evaṃ jagatṣaṇḍeṣu bhūriśaḥ //MU_3,40.56//",
    "GSP27moksop_u:7997": " koṭayo brahmarudrendramarudviṣṇuvivasvatām /",
    "GSP27moksop_u:7998": " mervabdhimaṇḍaladvīpalokāntaradṛśaṃ gatāḥ //MU_3,40.57//",
    "GSP27moksop_u:7999": " yātā yāsyanti yānty etā dṛṣtayo 'naṣṭarūpiṇi /",
    "GSP27moksop_u:8000": " yā brahmaṇy upabṛṃhāḍhye tāḥ ke gaṇayituṃ kṣamāḥ //MU_3,40.58//",
    "GSP27moksop_u:8001": " evaṃ kuḍyamayaṃ viśvaṃ nāsty eva mananād ṛte /",
    "GSP27moksop_u:8002": " mananaṃ ca kham evātas tad idānīṃ vicāraya //MU_3,40.59//",
    "GSP27moksop_u:8003": " yad eva tac cidākāśaṃ tad eva paramaṃ smṛtaṃ /",
    "GSP27moksop_u:8004": " mananaṃ ca cidākāśaṃ tad eva paramaṃ padam //MU_3,40.60//",
    "GSP27moksop_u:8005": " yad evāmbu sa āvarto na tv asty āvarta vastusat /",
    "GSP27moksop_u:8006": " dṛṣṭvaivāste dṛśyam iva dṛśyaṃ na tv asti vastusat //MU_3,40.61//",
    "GSP27moksop_u:8007": " cidvyomno bhūtanabhasi kacanaṃ yan maṇer iva /",
    "GSP27moksop_u:8008": " taj jagad bhāti nānātmaratnaṃ śvabhram ivāmbare //MU_3,40.62//",
    "GSP27moksop_u:8009": " madbuddhārtho jagacchabdo vidyate paramaṃ padam /",
    "GSP27moksop_u:8010": " tvadbuddhārthas tu nāsty eva tvamahaṃśabdakāv api //MU_3,40.63//",
    "GSP27moksop_u:8011": " tasmāl līlāsarasvatyāv ākāśavapuṣau sthite /",
    "GSP27moksop_u:8012": " sarvage paramātmācche sarvatrāpratighe 'naghe //MU_3,40.64//",
    "GSP27moksop_u:8013": " yatra tatra tadā vyomni yathākāśaṃ yathepsitam /",
    "GSP27moksop_u:8014": " udayaṃ kurutas tena tadgṛhe te sthitiṃ gate //MU_3,40.65//",
    "GSP27moksop_u:8015": " sarvatra sambhavati cidgaganaṃ tadantas tadvedanaṃ kalanam āmananaṃ visāri /",
    "GSP27moksop_u:8016": " tac cātivāhikam ihāhur akuḍyam eva dehaṃ kathaṃ ka iva taṃ vada kiṃ ruṇaddhi //MU_3,40.66//",
    "GSP27moksop_u:8017": " līlopākhyāne maraṇasamanantaraṃ saṃsṛtyanubhavanaṃ nāma sargaḥ",
    "GSP27moksop_u:8018": " ekacatvāriṃśattamas sargaḥ",
    "GSP27moksop_u:8019": " tayoḥ praviṣṭayor devyoḥ padmasadma babhūva tat /",
    "GSP27moksop_u:8020": " candradvayodayoddyotadhavalodarasundaram //MU_3,41.1//",
    "GSP27moksop_u:8021": " komalāmalasaugandhyamṛdumandāramārutam /",
    "GSP27moksop_u:8022": " tatprabhāveṇa nidrālunṛpetararaṇāṅganam //MU_3,41.2//",
    "GSP27moksop_u:8023": " saubhāgyanandanodyānaṃ vidrutavyādhivedanam /",
    "GSP27moksop_u:8024": " savasantaṃ vanam iva phullaṃ prātar ivāmbujam //MU_3,41.3//",
    "GSP27moksop_u:8025": " tayor dehaprabhāpūraiś śaśiniṣṣyandaśītalaiḥ /",
    "GSP27moksop_u:8026": " āhlādito 'sau bubudhe rājokṣita ivāmṛtaiḥ //MU_3,41.4//",
    "GSP27moksop_u:8027": " āsanadvayaviśrāntaṃ sa dadarśāpsarodvayam /",
    "GSP27moksop_u:8028": " meruśṛṅgadvaye līnaṃ candradvayam ivoditam //MU_3,41.5//",
    "GSP27moksop_u:8029": " nimeṣam iva sañcintya sa vismitamanā nṛpaḥ /",
    "GSP27moksop_u:8030": " uttasthau śayanāc cheṣād iva cakragadādharaḥ //MU_3,41.6//",
    "GSP27moksop_u:8031": " parisamyamitālambamālyahāravarāmbaraḥ /",
    "GSP27moksop_u:8032": " puṣpotkara ivotphullaṃ jagrāha kusumāñjalim //MU_3,41.7//",
    "GSP27moksop_u:8033": " upadhānapradeśasthāt svayaṃ paṭalakodarāt /",
    "GSP27moksop_u:8034": " baddhapadmāsano bhūmau bhūtvovācedam ānataḥ //MU_3,41.8//",
    "GSP27moksop_u:8035": " jayatāṃ janmadaussthityadāhadoṣaśaśiprabhe /",
    "GSP27moksop_u:8036": " devyau bāhyāntaratamovidrāvaṇaraviprabhe //MU_3,41.9//",
    "GSP27moksop_u:8037": " tayor uktveti tatyāja pādayoḥ kusumāñjalim /",
    "GSP27moksop_u:8038": " tīradrumo vikasitaṃ padminyoḥ padmayor iva //MU_3,41.10//",
    "GSP27moksop_u:8039": " līlāyai bhūpajanmātha vaktuṃ mantriṇam īśvarī /",
    "GSP27moksop_u:8040": " bodhayām āsa pārśvasthaṃ saṅkalpena sarasvatī //MU_3,41.11//",
    "GSP27moksop_u:8041": " prabuddho 'psarasau dṛṣṭvā praṇamya kusumāñjalim /",
    "GSP27moksop_u:8042": " tayoḥ pādeṣu santyajya viveśa purato nataḥ //MU_3,41.12//",
    "GSP27moksop_u:8043": " uvāca devī he rājan kas tvam kasya sutaḥ kadā /",
    "GSP27moksop_u:8044": " iha jāta iti śrutvā sa mantrī vākyam abravīt //MU_3,41.13//",
    "GSP27moksop_u:8045": " devyau yuṣmatprasādo 'yaṃ bhavatyor api yat puraḥ /",
    "GSP27moksop_u:8046": " vaktuṃ śaknomi tad idaṃ śrūyatāṃ janma matprabhoḥ //MU_3,41.14//",
    "GSP27moksop_u:8047": " āsīd ikṣvākuvaṃśottho rājā rājīvalocanaḥ /",
    "GSP27moksop_u:8048": " śrīmatkundaratho nāma dośchāyācchāditāvaniḥ //MU_3,41.15//",
    "GSP27moksop_u:8049": " tasyābhūd induvadanaḥ putro bhadrarathābhidhaḥ /",
    "GSP27moksop_u:8050": " tasya viśvarathaḥ putras tasya putro bṛhadrathaḥ //MU_3,41.16//",
    "GSP27moksop_u:8051": " tasya sindhurathaḥ putras tasya śailarathas sutaḥ /",
    "GSP27moksop_u:8052": " tasya kāmarathaḥ putras tasya putro mahārathaḥ //MU_3,41.17//",
    "GSP27moksop_u:8053": " tasya viṣṇurathaḥ putras tasya putraḥ kalārathaḥ /",
    "GSP27moksop_u:8054": " tasya sūryarathaḥ putras tasya putro nabhorathaḥ //MU_3,41.18//",
    "GSP27moksop_u:8055": " ayam asmatprabhus tasya putraḥ pūrṇāmaladyuteḥ /",
    "GSP27moksop_u:8056": " amṛtāpūritarathaḥ kṣīrodasyeva candramāḥ //MU_3,41.19//",
    "GSP27moksop_u:8057": " mahadbhiḥ puṇyasambhārair vidūratha iti śrutaḥ /",
    "GSP27moksop_u:8058": " jāto mātus sumitrāyā gauryā guha ivāparaḥ //MU_3,41.20//",
    "GSP27moksop_u:8059": " pitāsya daśavarṣasya dattvā rājyaṃ vanaṃ gataḥ /",
    "GSP27moksop_u:8060": " pālayaty eṣa bhūpīṭhaṃ tataḥprabhṛti dharmataḥ //MU_3,41.21//",
    "GSP27moksop_u:8061": " bhavantyāv adya samprāpte phalite sukṛtadrume /",
    "GSP27moksop_u:8062": " devyau dīrghatapaḥkleśaśataduṣprāpadarśane //MU_3,41.22//",
    "GSP27moksop_u:8063": " ity ayaṃ vasudhādhīśo vidūratha iti śrutaḥ /",
    "GSP27moksop_u:8064": " adya yuṣmatprasādena parāṃ pāvanatāṃ gataḥ //MU_3,41.23//",
    "GSP27moksop_u:8065": " ity uktvā saṃsthite tūṣṇīṃ mantriṇy avanipe tathā /",
    "GSP27moksop_u:8066": " kṛtāñjalau natamukhe baddhapadmāsane 'vanau //MU_3,41.24//",
    "GSP27moksop_u:8067": " rājan smara vivekena pūrvajātim imāṃ svayam /",
    "GSP27moksop_u:8068": " vadantī mūrdhni pasparśa taṃ kareṇa sarasvatī //MU_3,41.25//",
    "GSP27moksop_u:8069": " atha hārdatamomāyā padmasya kṣayam āyayau /",
    "GSP27moksop_u:8070": " savikāsaṃ ca hṛdayaṃ jñaptisparśād athābhavat //MU_3,41.26//",
    "GSP27moksop_u:8071": " sasmāra pūrvavṛttāntam antassphurad iva sthitam /",
    "GSP27moksop_u:8072": " anyadehaikarājatvaṃ līlāvilasitānvitam //MU_3,41.27//",
    "GSP27moksop_u:8073": " jñātvā prajñaptivṛttāntaṃ līlāyatnavijṛmbhitam /",
    "GSP27moksop_u:8074": " ātmodantaṃ babhūvāsāv uhyamāna ivārṇave //MU_3,41.28//",
    "GSP27moksop_u:8075": " uvācātmani saṃsāre bata māyeyam ātatā /",
    "GSP27moksop_u:8076": " parijñātā prasādena devyor iha mayādhunā //MU_3,41.29//",
    "GSP27moksop_u:8077": " he devyau kim idaṃ nāma dinam ekaṃ mṛtasya me /",
    "GSP27moksop_u:8078": " gatam adyeha yātāni vayo varṣāṇi saptatiḥ //MU_3,41.30//",
    "GSP27moksop_u:8079": " smarāmy anekakāryāṇi smarāmi prapitāmaham /",
    "GSP27moksop_u:8080": " smarāmi bālyaṃ tāruṇyaṃ mitrabandhuparicchadam //MU_3,41.31//",
    "GSP27moksop_u:8081": " jñaptiḥ:",
    "GSP27moksop_u:8082": " rājan mṛtimahāmohamūrchāyās samanantaram /",
    "GSP27moksop_u:8083": " tasmiṃl lokāntare 'tīte tasminn eva muhūrtake //MU_3,41.32//",
    "GSP27moksop_u:8084": " tasminn eva gṛhe 'thāsmin naiva vetsy atha vacmi te /",
    "GSP27moksop_u:8085": " ayaṃ tasya gṛhasyāntar vyomany eva kila sthitaḥ //MU_3,41.33//",
    "GSP27moksop_u:8086": " girigrāmakaviprasya gṛhe 'ntar bhūpamaṇḍapaḥ /",
    "GSP27moksop_u:8087": " tasyāntar idam ābhāti pratyekaṃ ca jagadgṛham //MU_3,41.34//",
    "GSP27moksop_u:8088": " kila brāhmaṇagehāntar jīvas te madvarāt sthitaḥ /",
    "GSP27moksop_u:8089": " tatraiva tasya bhūpīṭhaṃ tasmiṃś ca nijamaṇḍapaḥ //MU_3,41.35//",
    "GSP27moksop_u:8090": " tasyaiva ca gṛhasyāntar idaṃ saṃsāramaṇḍalam /",
    "GSP27moksop_u:8091": " tatraivedaṃ tava gṛhaṃ sthitam ārambhamantharam //MU_3,41.36//",
    "GSP27moksop_u:8092": " tatraiva cetasi tava nirmalākāśanirmale /",
    "GSP27moksop_u:8093": " pratibhāsāgatam idaṃ vyavahārabhramaṃ tatam //MU_3,41.37//",
    "GSP27moksop_u:8094": " vidūrathaḥ:",
    "GSP27moksop_u:8095": " yathedaṃ nāma me janma tathekṣvākukulaṃ mama /",
    "GSP27moksop_u:8096": " etannāmāna ete me purābhūvan pitāmahāḥ //MU_3,41.38//",
    "GSP27moksop_u:8097": " jāto 'ham abhavaṃ bālo daśavarśasya me pitā /",
    "GSP27moksop_u:8098": " parivrāḍ vipinaṃ yāta iha rājye 'bhiṣicya mām //MU_3,41.39//",
    "GSP27moksop_u:8099": " tato digvijayaṃ kṛtvā kṛtvā rājyam akaṇṭakam /",
    "GSP27moksop_u:8100": " amībhir mantribhiḥ pauraiḥ pālayāmi vasundharām //MU_3,41.40//",
    "GSP27moksop_u:8101": " yajñakriyākramavato dharme pālayataḥ prajāḥ /",
    "GSP27moksop_u:8102": " vayasas samatītāni mama varṣāṇi saptatiḥ //MU_3,41.41//",
    "GSP27moksop_u:8103": " idaṃ parabalaṃ prāptaṃ mama dāruṇavigraham /",
    "GSP27moksop_u:8104": " yuddhaṃ kṛtvedam āyāto gṛham asmi yathāsthitam //MU_3,41.42//",
    "GSP27moksop_u:8105": " ime devyau gṛhaṃ prāpte mamaite pūjayāmy aham /",
    "GSP27moksop_u:8106": " pūjitā hi prayacchanti devatās svaṃ samīhitam //MU_3,41.43//",
    "GSP27moksop_u:8107": " mameyam etayor ekā jñānaṃ jātismṛtipradam /",
    "GSP27moksop_u:8108": " iha dattavatī devī bhābjasyeva vikāsanam //MU_3,41.44//",
    "GSP27moksop_u:8109": " idānīṃ kṛtakṛtyo 'smi jāto 'smi gatasaṃśayaḥ /",
    "GSP27moksop_u:8110": " śāmyāmi parinirvāmi sukham āse ca kevalam //MU_3,41.45//",
    "GSP27moksop_u:8111": " sarasvatī:",
    "GSP27moksop_u:8112": " itīyam ātatā bhrāntir bhavato bhūrisambhramā /",
    "GSP27moksop_u:8113": " nānāhāravihārāḍhyā salokāntarasañcarā //MU_3,41.46//",
    "GSP27moksop_u:8114": " yasminn eva muhūrte tvaṃ mṛtim abhyāgataḥ purā /",
    "GSP27moksop_u:8115": " tadaiva pratibhaiṣā te svayam abhyuditā hṛdi //MU_3,41.47//",
    "GSP27moksop_u:8116": " ekām āvartavalanāṃ tyaktvādhatte yathāparām /",
    "GSP27moksop_u:8117": " kṣipram eva nadīvāhaś citpravāhas tathaiva vaḥ //MU_3,41.48//",
    "GSP27moksop_u:8118": " āvartāntarasaṃmiśro yathāvartaḥ pravartate /",
    "GSP27moksop_u:8119": " kadācid evaṃ sargaśrīr miśrāmiśrā ca vardhate //MU_3,41.49//",
    "GSP27moksop_u:8120": " tasmin mṛtimuhūrte te pratibhānam upāgatam /",
    "GSP27moksop_u:8121": " etaj jālam asadrūpaṃ cidbhāge sad iva sthitam //MU_3,41.50//",
    "GSP27moksop_u:8122": " yathā svapnamuhūrte 'ntas saṃvatsaraśatakramaḥ /",
    "GSP27moksop_u:8123": " yathā saṅkalpanirmāṇe jīvitān maraṇaṃ punaḥ //MU_3,41.51//",
    "GSP27moksop_u:8124": " yathā gandharvanagare kuḍyamaṇḍapakuṭṭanam /",
    "GSP27moksop_u:8125": " yathā nauyānasaṃrambhe vṛkṣaparvatacopanam //MU_3,41.52//",
    "GSP27moksop_u:8126": " yathā svadhātusaṅkṣobhe puraparvatanartanam /",
    "GSP27moksop_u:8127": " yathā samañjasaṃ svapne svaśiraḥparikartanam //MU_3,41.53//",
    "GSP27moksop_u:8128": " mithyaiveyam iha prauḍhā bhrāntir ātatarūpiṇī /",
    "GSP27moksop_u:8129": " vastutas tu na jāto 'si na mṛto 'si kadācana //MU_3,41.54//",
    "GSP27moksop_u:8130": " śuddhavijñānarūpas tvaṃ śāntam ātmani tiṣṭhasi /",
    "GSP27moksop_u:8131": " paśyasīvaitad akhilaṃ na ca paśyasi kiñcana //MU_3,41.55//",
    "GSP27moksop_u:8132": " sarvātmakatayā nityaṃ prakacasy ātmanātmani /",
    "GSP27moksop_u:8133": " mahāmaṇir ivodāra āloka iva bhāsuraḥ //MU_3,41.56//",
    "GSP27moksop_u:8134": " vastutas tu na bhūpīṭham idam na ca bhavān ayam /",
    "GSP27moksop_u:8135": " na ceme girayo grāmā na ceha na ca vai vayam //MU_3,41.57//",
    "GSP27moksop_u:8136": " girigrāmakaviprasya maṇḍapākāśake kila /",
    "GSP27moksop_u:8137": " tal līlāpatirājyāḍhyaṃ jagad ābhāti bhāsuram //MU_3,41.58//",
    "GSP27moksop_u:8138": " tatra līlārājadhānīmaṇḍapo maṇḍitākṛtiḥ /",
    "GSP27moksop_u:8139": " bhāti tasyodare vyomni tavedaṃ vitataṃ jagat //MU_3,41.59//",
    "GSP27moksop_u:8140": " yasmiñ jagati gehe 'ntar yasmin vayam iha sthitāḥ /",
    "GSP27moksop_u:8141": " evaṃ teṣāṃ maṇḍapānāṃ vyoma vyomaiva nirmalam //MU_3,41.60//",
    "GSP27moksop_u:8142": " teṣu maṇḍapakheṣv asti na mahī na ca pattanam /",
    "GSP27moksop_u:8143": " na vanāni va śailaughā na meghasaridarṇavāḥ //MU_3,41.61//",
    "GSP27moksop_u:8144": " kevalaṃ tatra niśśūnye viharanti gṛhe janāḥ /",
    "GSP27moksop_u:8145": " na paśyanti jagan nāpi pārthivān na ca bhūdharān //MU_3,41.62//",
    "GSP27moksop_u:8146": " vidūrathaḥ:",
    "GSP27moksop_u:8147": " evaṃ cet tat kathaṃ devi mamehānucarā ime /",
    "GSP27moksop_u:8148": " sampannā ātmanā santi te kim ātmani nāthavā //MU_3,41.63//",
    "GSP27moksop_u:8149": " jagat svapnārthavad bhāti tatra svapne navādrayaḥ /",
    "GSP27moksop_u:8150": " katham ātmani satyās syur nāsatyā veti me vada //MU_3,41.64//",
    "GSP27moksop_u:8151": " devī:",
    "GSP27moksop_u:8152": " rājan viditavedyeṣu śuddhabodhaikarūpiṣu /",
    "GSP27moksop_u:8153": " na kiñcid etat sadrūpaṃ cidvyomātmasu jāgatam //MU_3,41.65//",
    "GSP27moksop_u:8154": " śuddhabodhātmano bhāti kuto nāma jagadbhramaḥ /",
    "GSP27moksop_u:8155": " rajjvāṃ sarpabhrame śānte punas sarpabhramaḥ kutaḥ //MU_3,41.66//",
    "GSP27moksop_u:8156": " asadbhāte parijñāte kutas sattā jagadbhrame /",
    "GSP27moksop_u:8157": " parijñāte marujale punar jalamatiḥ kutaḥ //MU_3,41.67//",
    "GSP27moksop_u:8158": " svapnakāle parijñāte sve svapnamaraṇe kutaḥ /",
    "GSP27moksop_u:8159": " svasvapne svapnamṛtibhīr amṛtasyaiva jāyate //MU_3,41.68//",
    "GSP27moksop_u:8160": " buddhasya śuddhasya śarannabhaśśrīsvacchāvadātasya ghanāśayasya /",
    "GSP27moksop_u:8161": " ahaṃ jagac ceti kuśabdakārthavarjaṃ yad asty aṅganavācikaṃ tat //MU_3,41.69//",
    "GSP27moksop_u:8162": " vālmīkiḥ:",
    "GSP27moksop_u:8163": " ity uktavaty atha munau divaso jagāma sāyantanāya vidhaye 'stam ino jagāma /",
    "GSP27moksop_u:8164": " snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_3,41.70//",
    "GSP27moksop_u:8165": " līlopākhyāne bhrāntivicāro nāma sargaḥ",
    "GSP27moksop_u:8166": " dvicatvāriṃśattamas sargaḥ",
    "GSP27moksop_u:8167": " yas tv abuddhamatir mūḍho rūḍho na vitate pade /",
    "GSP27moksop_u:8168": " vajrasāram idaṃ tasya jagad asty asad eva sat //MU_3,42.1//",
    "GSP27moksop_u:8169": " yathā bālasya vetālo mṛtiparyantaduḥkhadaḥ /",
    "GSP27moksop_u:8170": " asad eva sadākāraṃ tathā mūḍhamater jagat //MU_3,42.2//",
    "GSP27moksop_u:8171": " tāpa eva yathā vāri mṛgāṇāṃ bhramakāraṇam /",
    "GSP27moksop_u:8172": " asatyam eva satyābhaṃ tathā mūḍhadhiyāṃ jagat //MU_3,42.3//",
    "GSP27moksop_u:8173": " yathā svapne mṛtir jantor asatyā satyarūpiṇī /",
    "GSP27moksop_u:8174": " nārthakriyākarī bhāti tathedaṃ durvidāṃ jagat //MU_3,42.4//",
    "GSP27moksop_u:8175": " avyutpannasya kanake kānake kaṭake yathā /",
    "GSP27moksop_u:8176": " kaṭakajñaptir evāsti na manāg api hemadhīḥ //MU_3,42.5//",
    "GSP27moksop_u:8177": " yathājñasya purāgāranaganāgendrakalpanā /",
    "GSP27moksop_u:8178": " iyaṃ dṛśyadṛg evāsti na tv anyā paramārthadṛk //MU_3,42.6//",
    "GSP27moksop_u:8179": " yathā nabhasi muktālīpiñchakeśoṇḍukādayaḥ /",
    "GSP27moksop_u:8180": " asatyās satyatāṃ yātā tathedaṃ durdṛśāṃ jagat //MU_3,42.7//",
    "GSP27moksop_u:8181": " dīrghasvapnam idam viśvaṃ viddhy ahantādisaṃyutam /",
    "GSP27moksop_u:8182": " atrānye svapnapuruṣā yathā satyās tathā śṛṇu //MU_3,42.8//",
    "GSP27moksop_u:8183": " asti sarvagataṃ śāntaṃ paramārthaghanaṃ śuci /",
    "GSP27moksop_u:8184": " acetyacinmātravapuḥ paramākāśam ātatam //MU_3,42.9//",
    "GSP27moksop_u:8185": " tat sarvagaṃ sarvaśakti sarvaṃ sarvātmakaṃ svayam /",
    "GSP27moksop_u:8186": " yatra yatra yathodeti tathāste tatra tatra vai //MU_3,42.10//",
    "GSP27moksop_u:8187": " tena svapnapure draṣṭā yān vetti puravāsinaḥ /",
    "GSP27moksop_u:8188": " narān iti narā eva kṣaṇāt tasya bhavanti te //MU_3,42.11//",
    "GSP27moksop_u:8189": " yad draṣṭuś citsvarūpaṃ tat svapnākāśāntarasthitam /",
    "GSP27moksop_u:8190": " svapnākāśacitāhaṃ hi naro 'neneti bhāvitam //MU_3,42.12//",
    "GSP27moksop_u:8191": " citpakṣataikyavaśato narataivāvabudhyate /",
    "GSP27moksop_u:8192": " ātmany ato digdvayena dvayor apy eti satyatā //MU_3,42.13//",
    "GSP27moksop_u:8193": " rāmaḥ:",
    "GSP27moksop_u:8194": " svapne te svapnapuruṣā na satyās syur mune yadā /",
    "GSP27moksop_u:8195": " vada tat ko bhaved doṣo māyāmātraśarīriṇi //MU_3,42.14//",
    "GSP27moksop_u:8196": " vasiṣṭhaḥ:",
    "GSP27moksop_u:8197": " svapne 'nyapuravāstavyā vastutas satyarūpiṇaḥ /",
    "GSP27moksop_u:8198": " pramāṇam atra śṛṇu me pratyakṣaṃ nāma netarat //MU_3,42.15//",
    "GSP27moksop_u:8199": " sargādāv ātmabhūr bhāti svapnābho 'nubhavātmakaḥ /",
    "GSP27moksop_u:8200": " tatsaṅkalpakalā viśvam evaṃ svapnābham eva tat //MU_3,42.16//",
    "GSP27moksop_u:8201": " evaṃ viśvam idaṃ svapnas tatra satyaṃ bhavān mama /",
    "GSP27moksop_u:8202": " yathaiva tvaṃ tathaivānye svapne svapnaṃ tathā nṛṇām //MU_3,42.17//",
    "GSP27moksop_u:8203": " svapne nagaravāstavyās satyā na syur ime yadi /",
    "GSP27moksop_u:8204": " tad ihāpi tadākāre na satyaṃ me bhavān api //MU_3,42.18//",
    "GSP27moksop_u:8205": " yathāhaṃ tava satyātmā satyam evaṃ bhavān mama /",
    "GSP27moksop_u:8206": " svapnopalambhe saṃsāre mithas siddhyai prathedṛśī //MU_3,42.19//",
    "GSP27moksop_u:8207": " saṃsāravipule svapne yathā satyam ahaṃ tava /",
    "GSP27moksop_u:8208": " tathā tvam api me satyaṃ sarvasvapneṣv iti kramaḥ //MU_3,42.20//",
    "GSP27moksop_u:8209": " rāmaḥ:",
    "GSP27moksop_u:8210": " svapnadraṣṭari nirnidre tad dṛṣṭaṃ svapnapattanam /",
    "GSP27moksop_u:8211": " sadrūpatvāt tathaivāste mamaivaṃ bhagavan matiḥ //MU_3,42.21//",
    "GSP27moksop_u:8212": " vasiṣṭhaḥ:",
    "GSP27moksop_u:8213": " evam etat tathaivāste satyatvāt svapnapattanam /",
    "GSP27moksop_u:8214": " svapnadraṣṭari nirnidre 'py ākāśaviṣadākṛtiḥ //MU_3,42.22//",
    "GSP27moksop_u:8215": " etad āstām idaṃ tāvad yaj jāgrad iti manyase /",
    "GSP27moksop_u:8216": " viddhi tat svapnam evāntar deśakālādyapūrakam //MU_3,42.23//",
    "GSP27moksop_u:8217": " evaṃ sarvam idaṃ bhāti na satyaṃ satyavat sthitam /",
    "GSP27moksop_u:8218": " rañjayaty api mithyaiva svapnastrīsuratopamam //MU_3,42.24//",
    "GSP27moksop_u:8219": " sarvatra vartate sarvaṃ dehasyāntar bahis tathā /",
    "GSP27moksop_u:8220": " yat tu vetti yathā saṃvit tat tathāśv eva paśyati //MU_3,42.25//",
    "GSP27moksop_u:8221": " yat kośe vidyate dravyaṃ tad dṛṣṭvā labhyate yathā /",
    "GSP27moksop_u:8222": " tathāsti sarvaṃ cidvyomni labhyate yat pracetyate //MU_3,42.26//",
    "GSP27moksop_u:8223": " vasiṣṭhaḥ:",
    "GSP27moksop_u:8224": " anantaram uvācedaṃ devī jñaptir vidūratham /",
    "GSP27moksop_u:8225": " kṛtvā bodhāmṛtāsekair vivekāṅkurasundaram //MU_3,42.27//",
    "GSP27moksop_u:8226": " sarasvatī:",
    "GSP27moksop_u:8227": " tad evam eṣa rājaṃs tvaṃ līlārtham upavarṇitaḥ /",
    "GSP27moksop_u:8228": " svasti te 'stu gamiṣyāvo dṛṣṭā dṛṣṭāntadṛṣṭayaḥ //MU_3,42.28//",
    "GSP27moksop_u:8229": " vasiṣṭhaḥ:",
    "GSP27moksop_u:8230": " iti proktaṃ sarasvatyā girā madhuravarṇayā /",
    "GSP27moksop_u:8231": " uvāca vacanaṃ dhīmān bhūmipālo vidūrathaḥ //MU_3,42.29//",
    "GSP27moksop_u:8232": " mamāpi darśanaṃ devi moghaṃ bhavati nārthini /",
    "GSP27moksop_u:8233": " mahāphalapradāyās tu kathaṃ tava bhaviṣyati //MU_3,42.30//",
    "GSP27moksop_u:8234": " ahaṃ dehaṃ samutsṛjya lokāntaram itaḥ param /",
    "GSP27moksop_u:8235": " nijam āyāmi he devi svapnāt svapnāntaraṃ yathā //MU_3,42.31//",
    "GSP27moksop_u:8236": " atrādiśāśu māṃ mātaḥ prapannaṃ śaraṇāgatam /",
    "GSP27moksop_u:8237": " bhakte 'vahelā varade mahatāṃ na virājate //MU_3,42.32//",
    "GSP27moksop_u:8238": " yaṃ pradeśam aham yāmi tam evāyātv ayaṃ mama /",
    "GSP27moksop_u:8239": " mantrī kumārī caiveyaṃ bāleti kuru me dayām //MU_3,42.33//",
    "GSP27moksop_u:8240": " sarasvatī:",
    "GSP27moksop_u:8241": " āgaccha rājyam ucitāṅgavicāracāru prāgjanmamaṇḍalavare kuru nirviśaṅkam /",
    "GSP27moksop_u:8242": " asmābhir arthijanakāmanirākṛtir hi dṛṣṭā na kācana kadācid apīti viddhi //MU_3,42.34//",
    "GSP27moksop_u:8243": " līlopākhyāne svapnapuruṣasatyatvanirūpaṇaṃ nāma sargaḥ",
    "GSP27moksop_u:8244": " tricatvāriṃśattamas sargaḥ",
    "GSP27moksop_u:8245": " sarasvatī:",
    "GSP27moksop_u:8246": " asmin raṇavare rājan mṛtavyaṃ bhavatādhunā /",
    "GSP27moksop_u:8247": " prāptavyaṃ prāktanaṃ rājyam etat pratyakṣam eva me //MU_3,43.1//",
    "GSP27moksop_u:8248": " kumāryā mantriṇā caiva tvayā ca prāktanaṃ puram /",
    "GSP27moksop_u:8249": " āgantavyaṃ śavībhūtaṃ prāptavyaṃ taccharīrakam //MU_3,43.2//",
    "GSP27moksop_u:8250": " āvāṃ yāvo yathāyātaṃ vātarūpeṇa ca tvayā /",
    "GSP27moksop_u:8251": " āgantavyaś ca taddeśaḥ kumāryā mantriṇāpi ca //MU_3,43.3//",
    "GSP27moksop_u:8252": " anyaiva gatir aśvasya gatir anyā kharoṣṭrayoḥ /",
    "GSP27moksop_u:8253": " madaklinnakapolasya gatir anyaiva dantinaḥ //MU_3,43.4//",
    "GSP27moksop_u:8254": " prastuteti kathā yāvan mitho madhurabhāṣiṇoḥ /",
    "GSP27moksop_u:8255": " tāvad praviśya sambhrānta uvācordhvaṃ sthito naraḥ //MU_3,43.5//",
    "GSP27moksop_u:8256": " deva sāyakacakrāsigadāparighavṛṣṭimat /",
    "GSP27moksop_u:8257": " mahat parabalaṃ prāptam ekārṇava ivoddhataḥ //MU_3,43.6//",
    "GSP27moksop_u:8258": " kalpakālāniloddhūtakulācalaśilopamaḥ /",
    "GSP27moksop_u:8259": " gadāśaktibhusuṇḍīnāṃ vṛṣṭīn muñcati vṛṣṭivat //MU_3,43.7//",
    "GSP27moksop_u:8260": " nagare nagasaṅkāśe lagno 'gnir vyāptadiktaṭaḥ /",
    "GSP27moksop_u:8261": " dahaṃś caṭacaṭāsphoṭaiḥ pātayaty uttamāḥ purīḥ //MU_3,43.8//",
    "GSP27moksop_u:8262": " kalpāmbudaghaṭātulyā vyomni dhūmamahādrayaḥ /",
    "GSP27moksop_u:8263": " balāt proḍḍayanaṃ kartuṃ pravṛttā garuḍā iva //MU_3,43.9//",
    "GSP27moksop_u:8264": " vasiṣṭhaḥ:",
    "GSP27moksop_u:8265": " sasambhramaṃ vadanty evaṃ puruṣe paruṣārave /",
    "GSP27moksop_u:8266": " udabhūt pūrayann āśā bahiḥ kolāhalo mahān //MU_3,43.10//",
    "GSP27moksop_u:8267": " balād ākṛṣṭakarṇānāṃ dhanuṣāṃ śaravarṣiṇām /",
    "GSP27moksop_u:8268": " bṛhatāṃ mattamattānāṃ kuñjarāṇāṃ tarasvinām //MU_3,43.11//",
    "GSP27moksop_u:8269": " pure caṭacaṭāsphoṭair vellatāṃ jātavedasām /",
    "GSP27moksop_u:8270": " paurāṇāṃ dagdhadārāṇāṃ mahāhalahalāravaiḥ //MU_3,43.12//",
    "GSP27moksop_u:8271": " taratām agnikhaṇḍānāṃ ṣvakkārakaṭhināravam /",
    "GSP27moksop_u:8272": " jvalantīnāṃ parispandād dhvagadhvagiti cārciṣām //MU_3,43.13//",
    "GSP27moksop_u:8273": " atha vātāyanād devyau mantrī rājā vidūrathaḥ /",
    "GSP27moksop_u:8274": " dadṛśuḥ pronnamannādaṃ mahāniśi mahāpuram //MU_3,43.14//",
    "GSP27moksop_u:8275": " pralayānilasaṅkṣubdhapūrṇaikārṇavaraṃhasā /",
    "GSP27moksop_u:8276": " pūrṇaṃ parabalenograhetimeghataraṅgiṇā //MU_3,43.15//",
    "GSP27moksop_u:8277": " kalpāntavahnivigalandehabhūdharabhāsuraiḥ /",
    "GSP27moksop_u:8278": " dahyamānaṃ mahājvālājālair ambarapūrakaiḥ //MU_3,43.16//",
    "GSP27moksop_u:8279": " muṣṭigrāhyamahāmeghagarjasantarjanorjitaiḥ /",
    "GSP27moksop_u:8280": " ghoraṃ kalakalārāvair māṃsalair mantrijalpitaiḥ //MU_3,43.17//",
    "GSP27moksop_u:8281": " puṣkarāvartasaṅkāśadhūmābhrapihitāmbaram /",
    "GSP27moksop_u:8282": " proḍḍīnahemābhranibhajvālāpuñjair nirantaram //MU_3,43.18//",
    "GSP27moksop_u:8283": " taradulmukakhaṇḍoghatārātaralitāmbaram /",
    "GSP27moksop_u:8284": " anyo'nyadehasadmaughaprajvalajjvālanākulam //MU_3,43.19//",
    "GSP27moksop_u:8285": " hatasainyapurāpātadhūtāṅgārābhrakoṭaram /",
    "GSP27moksop_u:8286": " karkaśākrandanirdagdhalokapūrogragarjitam //MU_3,43.20//",
    "GSP27moksop_u:8287": " kṛśānukaṇanārācanirantaratarāmbaram /",
    "GSP27moksop_u:8288": " bṛhadagniśikhājālaluṭhaddagdhapurotkaram //MU_3,43.21//",
    "GSP27moksop_u:8289": " raṇaddviradasaṅghaṭṭakuṭṭitodbhaṭasadbhaṭam /",
    "GSP27moksop_u:8290": " vidravattaskaracchedamārgakīrṇamahādhanam //MU_3,43.22//",
    "GSP27moksop_u:8291": " aṅgārarāśinipatannaranāryugrarodanam /",
    "GSP27moksop_u:8292": " sphuṭaccaṭacaṭāśabdapraluṭhatpluṣṭakāṣṭakam //MU_3,43.23//",
    "GSP27moksop_u:8293": " vipulālātacakraughaśatasūryanabhastalam /",
    "GSP27moksop_u:8294": " aṅgāraśikharākīrṇasamastavasudhātalam //MU_3,43.24//",
    "GSP27moksop_u:8295": " dagdhāgnikāṣṭhakreṅkāraraṇajjvalanavaiṇikam /",
    "GSP27moksop_u:8296": " dagdhajantuparākrandarudatsakalasairibham //MU_3,43.25//",
    "GSP27moksop_u:8297": " paṭaviśrāntarājastrīvṛddhotsannahṛtāśanam /",
    "GSP27moksop_u:8298": " sakalagrasanārambhasodyogāgnimahāśikham //MU_3,43.26//",
    "GSP27moksop_u:8299": " kaṭacchākkāradukkārakaṭhināgniraṇadgṛham /",
    "GSP27moksop_u:8300": " anantajantubhojyānnavahnimuktendhanaspṛham //MU_3,43.27//",
    "GSP27moksop_u:8301": " atha śuśrāva tatrāsau giro rājā vidūrathaḥ /",
    "GSP27moksop_u:8302": " yodhānāṃ dahyamānānāṃ paśyatām abhidhāvatām //MU_3,43.28//",
    "GSP27moksop_u:8303": " hā mattamarud ūrdhvasthān aṅgāragṛhapādapān /",
    "GSP27moksop_u:8304": " raṇatkhagavaralīnajvalanān pātayan sthitaḥ //MU_3,43.29//",
    "GSP27moksop_u:8305": " hā khaḍgadhārā prāleyaśītā deheṣu dantinām /",
    "GSP27moksop_u:8306": " lagnā manassu mahatām iva vijñānasūktayaḥ //MU_3,43.30//",
    "GSP27moksop_u:8307": " hā tāta hetayo lagnās taruṇīkavarītṛṇe /",
    "GSP27moksop_u:8308": " jvalanti śuṣkaparṇaughā iva vīrānaleritāḥ //MU_3,43.31//",
    "GSP27moksop_u:8309": " āvartavartinī dīrghā vahaty ūrdhvaṃ taraṅginī /",
    "GSP27moksop_u:8310": " paśyeyaṃ dhūmayamunā vyomagaṅgāṃ pradhāvati //MU_3,43.32//",
    "GSP27moksop_u:8311": " vahadulmukakāṣṭaurdhvagāminī dhūmanimnagā /",
    "GSP27moksop_u:8312": " vaimānikān andhayati paśyāgnikaṇabudbudā //MU_3,43.33//",
    "GSP27moksop_u:8313": " asya mātā pitā bhrātā jāmātā tanayas sutā /",
    "GSP27moksop_u:8314": " asmin sadmani nirdagdhā dagdhaiṣām antam icchati //MU_3,43.34//",
    "GSP27moksop_u:8315": " hā hā hā gaccha bhoś śīghram etad aṅgāramandiram /",
    "GSP27moksop_u:8316": " itaḥ pravṛttaṃ patituṃ sumeroś śikharaṃ yathā //MU_3,43.35//",
    "GSP27moksop_u:8317": " aho śaraśilāśaktikuntaprāsāsihetayaḥ /",
    "GSP27moksop_u:8318": " jvālāsandhyabhrapaṭalaṃ viśanti śalabhā iva //MU_3,43.36//",
    "GSP27moksop_u:8319": " hetipravāhā jvalanaṃ nabhas sarve viśanty aho /",
    "GSP27moksop_u:8320": " vaḍavānalam ujjvālam arṇaḥpūrā ivārṇavāt //MU_3,43.37//",
    "GSP27moksop_u:8321": " dhūmāyante mahābhrāṇi jvālāśikharakoṭiṣu /",
    "GSP27moksop_u:8322": " sarasāny api śuṣyanti hṛdayānīva rāginām //MU_3,43.38//",
    "GSP27moksop_u:8323": " ālānatvaruṣaivaitā dantibhir vṛkṣapaṅktayaḥ /",
    "GSP27moksop_u:8324": " sphuṭatkaṭakaṭārāvaṃ pātyante kṛtapītkṛtaiḥ //MU_3,43.39//",
    "GSP27moksop_u:8325": " pluṣṭapuṣpaphalaskandhagandhaśrīkā gṛhadrumāḥ /",
    "GSP27moksop_u:8326": " gatā nirdagdhasarvasvā gṛhasthā iva dīnatām //MU_3,43.40//",
    "GSP27moksop_u:8327": " mātāpitṛvinirmuktā bālakās timirāvalīḥ /",
    "GSP27moksop_u:8328": " mathnanto 'ṅgeṣu rathyāsu kuḍyapātena hā hatāḥ //MU_3,43.41//",
    "GSP27moksop_u:8329": " vata vidrāvitāndhasya kariṇo raṇamūrdhani /",
    "GSP27moksop_u:8330": " patadaṅgārakāgārabhāriṇaḥ kaṭukūjitam //MU_3,43.42//",
    "GSP27moksop_u:8331": " hā kaṣṭham asinirbhinnaskandhe sannadṛḍholmuke /",
    "GSP27moksop_u:8332": " patito yantrapāṣāṇaḥ puruṣasyāśanir yathā //MU_3,43.43//",
    "GSP27moksop_u:8333": " gavāśvamahiṣājoṣṭraśvaśṛgālavṛkair aho /",
    "GSP27moksop_u:8334": " ghoro raṇa ihārabdho mārgarodhaka ākulaiḥ //MU_3,43.44//",
    "GSP27moksop_u:8335": " paṭaiḥ paṭapaṭāśabdair jvalajjvālālimārutaiḥ /",
    "GSP27moksop_u:8336": " ākrandinyas striyo yānti sthalapadmācitā iva //MU_3,43.45//",
    "GSP27moksop_u:8337": " strīṇāṃ jvālālavāḥ paśya lihanty alakavallarīḥ /",
    "GSP27moksop_u:8338": " kurvanto 'śokapuṣpābhāṃ karabhā iva pannagīḥ //MU_3,43.46//",
    "GSP27moksop_u:8339": " hā hā hariṇaśāvākṣyāḥ pakṣmalekṣaṇapakṣmasu /",
    "GSP27moksop_u:8340": " kuśāgreṣv iva viśrāntim eti kārṣāṇavī śikhā //MU_3,43.47//",
    "GSP27moksop_u:8341": " dahyamāno 'pi niryāti na kalatraṃ vinā naraḥ /",
    "GSP27moksop_u:8342": " aho bata durucchedāḥ prāṇināṃ snehavāgurāḥ //MU_3,43.48//",
    "GSP27moksop_u:8343": " karī rabhasanirbhinnajvaladaṅgārapādapaiḥ /",
    "GSP27moksop_u:8344": " pluṣṭapuṣkarakaḥ kopān mathnāty utpuṣkaraṃ saraḥ //MU_3,43.49//",
    "GSP27moksop_u:8345": " dhūmo'mbudapadaṃ prāpya lolālātataḍillatam /",
    "GSP27moksop_u:8346": " jvaladaṅgāranārācanikaraṃ parivarṣati //MU_3,43.50//",
    "GSP27moksop_u:8347": " iha dhūmas sphuradvahnikaṇa āvartavṛttimān /",
    "GSP27moksop_u:8348": " sthita āpīḍavān vyomni ratnapūra ivāmbare //MU_3,43.51//",
    "GSP27moksop_u:8349": " gauram ambaram ābhāti jvālāśikharatejasā /",
    "GSP27moksop_u:8350": " mṛtyor ivotsave dattaḥ kuṅkumāṅkaḥ kadarthakaḥ //MU_3,43.52//",
    "GSP27moksop_u:8351": " aho nu viṣamaṃ vairaṃ vartate vṛttivarjitam /",
    "GSP27moksop_u:8352": " hriyante rājanāryo 'pi varavīrair udāyudhaiḥ //MU_3,43.53//",
    "GSP27moksop_u:8353": " lolasragdāmakusumair mārgaprakarakārikāḥ /",
    "GSP27moksop_u:8354": " ardhanirdagdhakavarīkīrṇavakṣassthalāmbarāḥ //MU_3,43.54//",
    "GSP27moksop_u:8355": " ālolāmbarasaṃlakṣyanitambajaghanasthalāḥ /",
    "GSP27moksop_u:8356": " patanmāṇikyavalayā valitāvanimaṇḍalāḥ //MU_3,43.55//",
    "GSP27moksop_u:8357": " chinnahāralatājālavikīrṇāmalamauktikāḥ /",
    "GSP27moksop_u:8358": " dṛṣṭādṛṣṭastanaśroṇipārśvodyatkanakaprabhāḥ //MU_3,43.56//",
    "GSP27moksop_u:8359": " kurarīkarkaśākrandamandīkṛtaraṇāravāḥ /",
    "GSP27moksop_u:8360": " dhārāpātyasrunārācabhinnapārśvasthacetanāḥ //MU_3,43.57//",
    "GSP27moksop_u:8361": " raktakardamabāṣpāmbuklinnagrathitavāsasaḥ /",
    "GSP27moksop_u:8362": " bhujamūlārpitabhujair nīyamānā balān nṛbhiḥ //MU_3,43.58//",
    "GSP27moksop_u:8363": " ka ivāsmatparitrātā syād ity ādīnavīkṣitaiḥ /",
    "GSP27moksop_u:8364": " utpalair iva varṣadbhiḥ pariroditasainikāḥ //MU_3,43.59//",
    "GSP27moksop_u:8365": " mṛṇālakomalācchorumūlajālais sunirmalaiḥ /",
    "GSP27moksop_u:8366": " svacchāmbaratalālakṣyair ākāśanalinīnibhāḥ //MU_3,43.60//",
    "GSP27moksop_u:8367": " ālolamālyavasanābharaṇāṅgarāgā īrṣyākulānanacalālakavallarīkāḥ /",
    "GSP27moksop_u:8368": " ānandasundaraniraṅkuśamathyamānāt kāmārṇavāt samuditā iva rājalakṣmyaḥ //MU_3,43.61//",
    "GSP27moksop_u:8369": " līlopākhyāne 'gnidāhavarṇanaṃ nāma sargaḥ",
    "GSP27moksop_u:8370": " catuścatvāriṃśattamas sargaḥ",
    "GSP27moksop_u:8371": " vasiṣṭhaḥ:",
    "GSP27moksop_u:8372": " etasminn antare rājamahiṣī mattayauvanā /",
    "GSP27moksop_u:8373": " tad viveśa gṛhaṃ lakṣmīr iva paṅkajakoṭaram //MU_3,44.1//",
    "GSP27moksop_u:8374": " ālolamālyavasanā cchinnahāralatākulā /",
    "GSP27moksop_u:8375": " anuyātā vayasyābhir dāsībhir bhayavihvalā //MU_3,44.2//",
    "GSP27moksop_u:8376": " candrānanāvadātāṅgī śvāsotkampipayodharā /",
    "GSP27moksop_u:8377": " tārakākāradaśanā sthitā dyaur iva rūpiṇī //MU_3,44.3//",
    "GSP27moksop_u:8378": " atha tasyā vayasyaikā rājānaṃ taṃ vyajijñapat /",
    "GSP27moksop_u:8379": " vṛtrasaṅgrāmasaṃrabhdam amarendram ivāpsarāḥ //MU_3,44.4//",
    "GSP27moksop_u:8380": " deva devī sahāsmābhiḥ palāyyāntaḥpurāntarāt /",
    "GSP27moksop_u:8381": " śaraṇaṃ devam āyātā vātārteva latā drumam //MU_3,44.5//",
    "GSP27moksop_u:8382": " rājadārā hṛtās stenair balavadbhir udāyudhaiḥ /",
    "GSP27moksop_u:8383": " ūrmijālair mahābdhīnāṃ tīre drumalatā iva //MU_3,44.6//",
    "GSP27moksop_u:8384": " antaḥpurādhipās sarve piṣṭāś śatrubhir uddhataiḥ /",
    "GSP27moksop_u:8385": " aśaṅkitābhipatitair vātair iva vanadrumāḥ //MU_3,44.7//",
    "GSP27moksop_u:8386": " pūreṇāśaṅkam āyātaiḥ parair naḥ puram āhṛtam /",
    "GSP27moksop_u:8387": " rātrau varṣāsv ivodgārair udakaplavavāribhiḥ //MU_3,44.8//",
    "GSP27moksop_u:8388": " dhūmravarmabhir unnādair lelihānāgrahetibhiḥ /",
    "GSP27moksop_u:8389": " vahnibhir naḥ puraṃ vyāptaṃ parayodhaiś ca bhūribhiḥ //MU_3,44.9//",
    "GSP27moksop_u:8390": " parivāravilāsinyo devya āhṛtya mūrdhajaiḥ /",
    "GSP27moksop_u:8391": " ākrandantyo balān nītāḥ kurarya iva dhīvaraiḥ //MU_3,44.10//",
    "GSP27moksop_u:8392": " iti no yeyam āyātā śākhā prasaraśālinī /",
    "GSP27moksop_u:8393": " āpat tām alam uddhartuṃ devasyaivāsti śaktitā //MU_3,44.11//",
    "GSP27moksop_u:8394": " ity ākarṇyāvalokyāsau devyau yuddhāya yāmy aham /",
    "GSP27moksop_u:8395": " kṣamyatāṃ mama bhāryeyaṃ yuṣmatpādābjaṣaṭpadī //MU_3,44.12//",
    "GSP27moksop_u:8396": " ity uktvā niryayau rājā kopākulitacetanaḥ /",
    "GSP27moksop_u:8397": " mattebhanirbhinnavanaḥ kandarād iva keśarī //MU_3,44.13//",
    "GSP27moksop_u:8398": " līlā līlāṃ dadarśātha svākārasadṛśākṛtim /",
    "GSP27moksop_u:8399": " pratibimbam ivāyātām ādarśe cārudarśanām //MU_3,44.14//",
    "GSP27moksop_u:8400": " prabuddhalīlā:",
    "GSP27moksop_u:8401": " kim idaṃ devi me brūhi kasmād iyam ahaṃ sthitā /",
    "GSP27moksop_u:8402": " yā sābhavam ahaṃ pūrvaṃ kathaṃ seyam iha sthitā //MU_3,44.15//",
    "GSP27moksop_u:8403": " mantriprabhṛtayaḥ paurā yodhās sabalavāhanāḥ /",
    "GSP27moksop_u:8404": " sarva eva ta eveme sthitās tatra tathaiva ye //MU_3,44.16//",
    "GSP27moksop_u:8405": " tatrāpīdam ayaṃ devi sarve katham iha sthitāḥ /",
    "GSP27moksop_u:8406": " bahir antaś ca makura ivaite kiṃ pracetanāḥ //MU_3,44.17//",
    "GSP27moksop_u:8407": " devī:",
    "GSP27moksop_u:8408": " yathā jñaptir udety antas tathānubhavati kṣaṇāt /",
    "GSP27moksop_u:8409": " citiś cetyārthatām eti cittaṃ cittārthatām iva //MU_3,44.18//",
    "GSP27moksop_u:8410": " yādṛgbhāvana evāntaścetanas tanute smṛtim /",
    "GSP27moksop_u:8411": " tādṛgarthajagadrūpas tatraivodeti tatkṣaṇāt //MU_3,44.19//",
    "GSP27moksop_u:8412": " na deśakāladīrghatvaṃ na vaicitryaṃ padārthajam /",
    "GSP27moksop_u:8413": " bāhyam asty antaraṃ bhāti svapnārtho 'tra nidarśanam //MU_3,44.20//",
    "GSP27moksop_u:8414": " yad antas svapnasaṅkalpapuravat kacanaṃ citeḥ /",
    "GSP27moksop_u:8415": " tad etad bāhyanāmnaiva svābhyāsāt susphuṭaṃ sthitam //MU_3,44.21//",
    "GSP27moksop_u:8416": " yādṛgbhāvo mṛto bhartā tava tasmiṃs tadā pure /",
    "GSP27moksop_u:8417": " tādṛgbhāvas tam evārthaṃ tatraiva samupāgataḥ //MU_3,44.22//",
    "GSP27moksop_u:8418": " anya eva hy amī bhṛtyās tebhyas tatsadṛśā api /",
    "GSP27moksop_u:8419": " sadrūpā eva caitasya svapnasaṅkalpasainyavat //MU_3,44.23//",
    "GSP27moksop_u:8420": " avisaṃvādi sarvārtharūpaṃ yad anubhūyate /",
    "GSP27moksop_u:8421": " tasya tāvad vada kathaṃ kīdṛśī vāpy asatyatā //MU_3,44.24//",
    "GSP27moksop_u:8422": " athavottarakāle tu bhaṅguratvān na vastusat /",
    "GSP27moksop_u:8423": " tad īdṛk sarvam evedaṃ tatra kā nāstikādhikā //MU_3,44.25//",
    "GSP27moksop_u:8424": " svapno jāgraty asadrūpas svapne jāgrad asadvapuḥ /",
    "GSP27moksop_u:8425": " mṛtir janmany asadrūpā mṛtau janmāpy asanmayam //MU_3,44.26//",
    "GSP27moksop_u:8426": " vicāraviśarārutvād anubhūteś ca sundari /",
    "GSP27moksop_u:8427": " evaṃ na san nāsad idaṃ bhrāntimātraṃ vibhāsate //MU_3,44.27//",
    "GSP27moksop_u:8428": " mahākalpāntasampattāv apy adyānyayuge 'thavā /",
    "GSP27moksop_u:8429": " na kadācana yan nāśi tad brahmaivāsti taj jagat //MU_3,44.28//",
    "GSP27moksop_u:8430": " tasmin madhye kacantīmā bhrāntayas sṛṣṭināmikāḥ /",
    "GSP27moksop_u:8431": " vyomni keśoṇḍukānīva na kacanti tu vastutaḥ //MU_3,44.29//",
    "GSP27moksop_u:8432": " yathā taraṅgā jaladhau tathemās sṛṣṭayaḥ pare /",
    "GSP27moksop_u:8433": " utpatyotpatya līyante rajāṃsīva mahānile //MU_3,44.30//",
    "GSP27moksop_u:8434": " tasmād bhrāntimayābhāse mithyātvam ahamātmake /",
    "GSP27moksop_u:8435": " mṛgatṛṣṇājalaraye kevāsthā sargabhasmani //MU_3,44.31//",
    "GSP27moksop_u:8436": " bhrāntayaś ca na tatrānyās tās tā eva paraṃ padam /",
    "GSP27moksop_u:8437": " ghane tamasi yakṣābhā tama eva na yakṣakāḥ //MU_3,44.32//",
    "GSP27moksop_u:8438": " tasmāj janma mṛtir moho vyomāhaṃ tvam idaṃ tatam /",
    "GSP27moksop_u:8439": " sarvaṃ tac ca mahākalpaśāntau yad avaśiṣyate //MU_3,44.33//",
    "GSP27moksop_u:8440": " nātas satyam idaṃ dṛṣṭaṃ na cāsatyaṃ kadācana /",
    "GSP27moksop_u:8441": " dvayam evaitad atha vā brahma tatraiva sambhavat //MU_3,44.34//",
    "GSP27moksop_u:8442": " ākāśaparamāṇvantar dravyāder aṇuke 'pi vā /",
    "GSP27moksop_u:8443": " jīvāṇur yatra tatredaṃ jagad vetti nijaṃ vapuḥ //MU_3,44.35//",
    "GSP27moksop_u:8444": " agnir auṣṇyaṃ yathā vetti nijabhāvakramoditam /",
    "GSP27moksop_u:8445": " paśyatīdaṃ tathaivātmā svātmabhūtaṃ viśuddhacit //MU_3,44.36//",
    "GSP27moksop_u:8446": " yathā sūryātape gehe bhramanti trasareṇavaḥ /",
    "GSP27moksop_u:8447": " tatheme paramākāśe brahmāṇḍatrasareṇavaḥ //MU_3,44.37//",
    "GSP27moksop_u:8448": " yathā vāyau sthitas spanda āmodaś śaityam ambare /",
    "GSP27moksop_u:8449": " piṇḍagrahavinirmuktaṃ tathā viśvaṃ sthitam pare //MU_3,44.38//",
    "GSP27moksop_u:8450": " bhāvābhāvagrahotsargasthūlasūkṣmacarācarāḥ /",
    "GSP27moksop_u:8451": " vivarjitasyāvayavair bhāvā brahmaṇa īdṛśaiḥ //MU_3,44.39//",
    "GSP27moksop_u:8452": " sākārasyeva bodhāya vijñeyā bhavatādhunā /",
    "GSP27moksop_u:8453": " ananyās svātmanas te syus taror avayavā iva //MU_3,44.40//",
    "GSP27moksop_u:8454": " yathāsthitam idaṃ viśvaṃ nijabhāvakramoditam /",
    "GSP27moksop_u:8455": " riktaṃ tad viśvaśabdārthair ananyad brahmaṇi sthitam //MU_3,44.41//",
    "GSP27moksop_u:8456": " na tat satyaṃ na cāsatyaṃ rajjvāṃ sarpabhramopamam /",
    "GSP27moksop_u:8457": " mithyānubhūtitas satyam asatyaṃ tat parīkṣaṇāt //MU_3,44.42//",
    "GSP27moksop_u:8458": " paramaṃ kāraṇaṃ vittvāj jīvatvam iva vetty alam /",
    "GSP27moksop_u:8459": " atas tad evānubhavañ jīvatvaṃ vindate sphuṭam //MU_3,44.43//",
    "GSP27moksop_u:8460": " satyaṃ bhavaty asatyaṃ vā khe 'pi bhātam idaṃ jagat /",
    "GSP27moksop_u:8461": " rañjayaty eva jīvāṇuṃ svotthābhir anubhūtibhiḥ //MU_3,44.44//",
    "GSP27moksop_u:8462": " anubhūtaya etās tu kāścit pūrvānubhūtitaḥ /",
    "GSP27moksop_u:8463": " apūrvānubhavāḥ kāścit samāś caivāsamāś ca tāḥ //MU_3,44.45//",
    "GSP27moksop_u:8464": " kvacit kadācit tā eva kvacid eva samā api /",
    "GSP27moksop_u:8465": " kacanty asatyās satyābhā jīvākāśe 'nubhūtayaḥ //MU_3,44.46//",
    "GSP27moksop_u:8466": " tatkulās tatsamācārās tajjanmānas tadīhitāḥ /",
    "GSP27moksop_u:8467": " ta eva mantriṇaḥ paurāḥ pratibhāne bhavanti vaḥ //MU_3,44.47//",
    "GSP27moksop_u:8468": " te caivātmany alaṃ satyā deśakālehitais samāḥ /",
    "GSP27moksop_u:8469": " sarvagātmasvarūpāyāḥ pratibhāyā iti sthitiḥ //MU_3,44.48//",
    "GSP27moksop_u:8470": " yathā rājātmani vyomni pratibhodeti sanmayī /",
    "GSP27moksop_u:8471": " tathānv agagragodeti satyaiva pratibhāsvare //MU_3,44.49//",
    "GSP27moksop_u:8472": " tvacchīlā tvatsamācārā tvatkulā tvadvapuṣmayī /",
    "GSP27moksop_u:8473": " iti līleyam ābhāti pratibhā pratibimbajā //MU_3,44.50//",
    "GSP27moksop_u:8474": " sarvage saṃvidādarśe pratibhā pratibimbati /",
    "GSP27moksop_u:8475": " yādṛśī yatra sā tatra tathodeti nirantarā //MU_3,44.51//",
    "GSP27moksop_u:8476": " jīvākāśasya yāntassthā pratibhā kacati svayam /",
    "GSP27moksop_u:8477": " sā bahiḥ khe cidādarśapratibimbād iyaṃ sthitā //MU_3,44.52//",
    "GSP27moksop_u:8478": " eṣā tvam ambaram ahaṃ bhuvanaṃ dharādi rājeti sarvam ajam eva vibhātamātram /",
    "GSP27moksop_u:8479": " cidvyoma bilvajaṭharaṃ vidur aṅga viddhi tvaṃ ceti śāntam alam āssva yathāsthiteha //MU_3,44.53//",
    "GSP27moksop_u:8480": " līlopākhyāne 'gnidāharātriyuddhajagadbrahmatvavarṇanaṃ nāma sargaḥ",
    "GSP27moksop_u:8481": " pañcacatvāriṃśattamas sargaḥ",
    "GSP27moksop_u:8482": " sarasvatī:",
    "GSP27moksop_u:8483": " vidūrathas te bhartaiṣa tanuṃ tyaktvā raṇāṅgane /",
    "GSP27moksop_u:8484": " tad evāntaḥpuraṃ prāpya tādṛgātmā bhaviṣyati //MU_3,45.1//",
    "GSP27moksop_u:8485": " vasiṣṭhaḥ:",
    "GSP27moksop_u:8486": " ity ākarṇya vaco devyā līlā sā tatpurāspadā /",
    "GSP27moksop_u:8487": " punaḥ prahvā sthitovāca vacanaṃ vihitāñjaliḥ //MU_3,45.2//",
    "GSP27moksop_u:8488": " dvitīyalīlā:",
    "GSP27moksop_u:8489": " devī bhagavatī jñaptir nityam eva mayārcitā /",
    "GSP27moksop_u:8490": " svapneṣu darśanaṃ devi sā dadāti niśāsu me //MU_3,45.3//",
    "GSP27moksop_u:8491": " sā yādṛg eva deveśi tādṛg eva tvam ambike /",
    "GSP27moksop_u:8492": " tvaṃ me kṛpaṇakāruṇyād varaṃ dehi varānane //MU_3,45.4//",
    "GSP27moksop_u:8493": " vasiṣṭhaḥ:",
    "GSP27moksop_u:8494": " ity uktā sā tadā jñaptis smṛtvā tad bhaktibhāvanām /",
    "GSP27moksop_u:8495": " idaṃ prasannā provāca tāṃ līlāṃ tatpurāspadām //MU_3,45.5//",
    "GSP27moksop_u:8496": " devī:",
    "GSP27moksop_u:8497": " ananyayā bhāvanayā yāvajjīvam ajīrṇayā /",
    "GSP27moksop_u:8498": " parituṣṭāsmi te vatse gṛhāṇābhīpsitaṃ varam //MU_3,45.6//",
    "GSP27moksop_u:8499": " taddeśalīlā:",
    "GSP27moksop_u:8500": " raṇe dehaṃ parityajya yatra tiṣṭhati me patiḥ /",
    "GSP27moksop_u:8501": " anenaiva śarīreṇa tatra syām etadaṅganā //MU_3,45.7//",
    "GSP27moksop_u:8502": " devī:",
    "GSP27moksop_u:8503": " evam astu tvayāvighnaṃ pūjitāsmi sute ciram /",
    "GSP27moksop_u:8504": " ananyabhāvayā devi puṣpadhūpasaparyayā //MU_3,45.8//",
    "GSP27moksop_u:8505": " vasiṣṭhaḥ:",
    "GSP27moksop_u:8506": " atha taddeśalīlāyāṃ phullāyāṃ tadvarodayāt /",
    "GSP27moksop_u:8507": " pūrvalīlābravīd devīṃ sandehalulitāśayā //MU_3,45.9//",
    "GSP27moksop_u:8508": " pūrvalīlā:",
    "GSP27moksop_u:8509": " ye satyakāmās satyaikasaṅkalpā brahmarūpiṇaḥ /",
    "GSP27moksop_u:8510": " tvādṛśās sarvam evāśu teṣāṃ siddhyaty abhīpsitam //MU_3,45.10//",
    "GSP27moksop_u:8511": " tat tenaiva śarīreṇa kim arthaṃ nāham īśvari /",
    "GSP27moksop_u:8512": " lokāntaram imaṃ nītā taṃ girigrāmakaṃ ca vā //MU_3,45.11//",
    "GSP27moksop_u:8513": " devī:",
    "GSP27moksop_u:8514": " na kiñcit kasyacid ahaṃ karomi varavarṇini /",
    "GSP27moksop_u:8515": " sarvaṃ sampādayaty āśu svayaṃ jīvas samīhitam //MU_3,45.12//",
    "GSP27moksop_u:8516": " ahaṃ hi sarale jñaptis saṃvinmātrādhidevatā /",
    "GSP27moksop_u:8517": " pratyekam asmi cicchaktir jīvaśaktisvarūpiṇī //MU_3,45.13//",
    "GSP27moksop_u:8518": " jīvasyodety ahaṃśaktir yasya yasya yathā yathā /",
    "GSP27moksop_u:8519": " bhāti tatphaladā nityaṃ tasya tasya tathā tathā //MU_3,45.14//",
    "GSP27moksop_u:8520": " māṃ samārādhayanty āśu jīvaśaktis tathoditā /",
    "GSP27moksop_u:8521": " yathā bhavaty adehāsyāṃ muktāsmīti ciraṃ tadā //MU_3,45.15//",
    "GSP27moksop_u:8522": " tena tena prakāreṇa tvaṃ mayā samprabodhitā /",
    "GSP27moksop_u:8523": " tayā yuktyāmalaṃ bhāvaṃ nītāsi varavarṇini //MU_3,45.16//",
    "GSP27moksop_u:8524": " anayaivaṃ bhāvanayā bodhitāsmi ciraṃ yadā /",
    "GSP27moksop_u:8525": " tam evārthaṃ prāpnuvatī tadā svacitiśaktitaḥ //MU_3,45.17//",
    "GSP27moksop_u:8526": " yasya yasya yathodeti svacitprayatanaṃ ciram /",
    "GSP27moksop_u:8527": " phalaṃ dadāti kālena tasya tasya tathā tathā //MU_3,45.18//",
    "GSP27moksop_u:8528": " tapo vā devatā vāpi bhūtvā saiva cid avyayā /",
    "GSP27moksop_u:8529": " phalaṃ dadāty atha svairaṃ nabhaḥphalanipātavat //MU_3,45.19//",
    "GSP27moksop_u:8530": " svasaṃviddyotanād anyan na kiñcana kadācana /",
    "GSP27moksop_u:8531": " phalaṃ bhavati tenāśu yathecchasi tathā kuru //MU_3,45.20//",
    "GSP27moksop_u:8532": " cidbhāva eva nanu sarvagato 'ntarātmā yaś cetati prayatate ca tad eti tacchrīḥ /",
    "GSP27moksop_u:8533": " ramyaṃ na ramyam athaveti vicārya tasmād yat pāvanaṃ tad avabudhya tad antar āssva //MU_3,45.21//",
    "GSP27moksop_u:8534": " līlopākhyāne satyakāmasatyasaṅkalpasthitir nāma sargaḥ",
    "GSP27moksop_u:8535": " ṣaṭcatvāriṃśatitamas sargaḥ",
    "GSP27moksop_u:8536": " rāmaḥ:",
    "GSP27moksop_u:8537": " evaṃ saṅkathayantīṣu tāsu tasmin gṛhodare /",
    "GSP27moksop_u:8538": " vidūrathaḥ kim akaron nirgatya kupito gṛhāt //MU_3,46.1//",
    "GSP27moksop_u:8539": " vasiṣṭhaḥ:",
    "GSP27moksop_u:8540": " vidūrathas svasadanān nirgatya parivāritaḥ /",
    "GSP27moksop_u:8541": " parivāreṇa mahatā ṛkṣaughenaiva candramāḥ //MU_3,46.2//",
    "GSP27moksop_u:8542": " sannaddhasarvāvayavo lagnahāravibhūṣaṇaḥ /",
    "GSP27moksop_u:8543": " mahājayajayārāvais surendra iva nirgataḥ //MU_3,46.3//",
    "GSP27moksop_u:8544": " samādiśan yodhagaṇaṃ śṛṇvan maṇḍalasaṃsthitim /",
    "GSP27moksop_u:8545": " ālokayan vīraraṇān āruroha nṛpo ratham //MU_3,46.4//",
    "GSP27moksop_u:8546": " bhūtāgārasamākāraṃ muktāmāṇikyamaṇḍitam /",
    "GSP27moksop_u:8547": " patākāpuñjakavyāptaṃ dyuvimānam ivāgatam //MU_3,46.5//",
    "GSP27moksop_u:8548": " candrabhittiparisrotaḥprapatatkāñcanāṅkuram /",
    "GSP27moksop_u:8549": " muktājhaṇajhaṇatkāracāruvidrumakūvaram //MU_3,46.6//",
    "GSP27moksop_u:8550": " sugrīvair lakṣaṇopetaiḥ praśastair dhavalaiḥ kṛśaiḥ /",
    "GSP27moksop_u:8551": " javonnayanavegena prasravadbhiḥ khurān iva //MU_3,46.7//",
    "GSP27moksop_u:8552": " vāyūn apīva sahajān asahadbhir gatikramaiḥ /",
    "GSP27moksop_u:8553": " projjhadbhir iva paścārdham āpibadbhir ivāmbaram //MU_3,46.8//",
    "GSP27moksop_u:8554": " yojitair iva saṃpūrṇaiś candraiś cāmaradīptibhiḥ /",
    "GSP27moksop_u:8555": " aśvair aṣṭabhir ābaddham āśāpūrakaheṣitaiḥ //MU_3,46.9//",
    "GSP27moksop_u:8556": " athodabhūt tadoddāmanāgābhraravanirbharaḥ /",
    "GSP27moksop_u:8557": " śailabhittipratidhvānadāruṇo dundubhidhvaniḥ //MU_3,46.10//",
    "GSP27moksop_u:8558": " mattasainikanirmuktair vyāptaiḥ kalakalāravaiḥ /",
    "GSP27moksop_u:8559": " kiṅkiṇījālanidhvānair hetisaṅghaṭṭaṭāṅkṛtaiḥ //MU_3,46.11//",
    "GSP27moksop_u:8560": " dhanuścaṭacaṭāśabdaiś śaraśītkāragāyanaiḥ /",
    "GSP27moksop_u:8561": " parasparāṃsaniṣpiṣṭakavacaughajhaṇajjhaṇaiḥ //MU_3,46.12//",
    "GSP27moksop_u:8562": " jvaladagniṭaṇatkārair ārtimatkrandanāravaiḥ /",
    "GSP27moksop_u:8563": " parasparaṃ bhaṭāhvānair bandīvikṣubdharodanaiḥ //MU_3,46.13//",
    "GSP27moksop_u:8564": " śilāghanīkṛtāśeṣabrahmāṇḍakuharo dhvaniḥ /",
    "GSP27moksop_u:8565": " hastagrāhyo bhavadbhīmo daśāśākuñjapūrakaḥ //MU_3,46.14//",
    "GSP27moksop_u:8566": " athodapatad ādityapathapīvararodhakam /",
    "GSP27moksop_u:8567": " rajonibhena bhūpīṭham ambaroḍḍayanonmukham //MU_3,46.15//",
    "GSP27moksop_u:8568": " garbhavāsam ivāpannaṃ tenāsīt tanmahāpuram /",
    "GSP27moksop_u:8569": " mūrkhatvaṃ yauvaneneva ghanatām āyayau tamaḥ //MU_3,46.16//",
    "GSP27moksop_u:8570": " prayayuḥ kvāpi dīpaughā divaseneva tārakāḥ /",
    "GSP27moksop_u:8571": " āyayur balam ālolā naiśabhūtaparamparāḥ //MU_3,46.17//",
    "GSP27moksop_u:8572": " dadṛśus tanmahāyuddhaṃ dve līle sā kumārikā /",
    "GSP27moksop_u:8573": " prasphuraddhṛdayenaitā devīdattamahādṛśā //MU_3,46.18//",
    "GSP27moksop_u:8574": " praśemur atha geheṣu prodyatkaṭakaṭāravāḥ /",
    "GSP27moksop_u:8575": " ekārṇavapayaḥpūrair vāḍavā iva vahnayaḥ //MU_3,46.19//",
    "GSP27moksop_u:8576": " śarais senāṃ samākarṣan rājā parabalāntaram /",
    "GSP27moksop_u:8577": " viveśa pakṣaproḍḍīno merur ekam ivārṇavam //MU_3,46.20//",
    "GSP27moksop_u:8578": " athodabhūd guṇadhvānaś caṭaccaṭad iti sphuṭam /",
    "GSP27moksop_u:8579": " racitātmamayāmbhodās teruś śaraparamparāḥ //MU_3,46.21//",
    "GSP27moksop_u:8580": " yayur ambaram āśritya nānāhetivihaṅgamāḥ /",
    "GSP27moksop_u:8581": " prasasrur alam āśāsu mihikāś śastradīptayaḥ //MU_3,46.22//",
    "GSP27moksop_u:8582": " babhramuś śastrasaṅghaṭṭajvalanā ulmukāgnivat /",
    "GSP27moksop_u:8583": " jagarjuś śaradhāraughān varṣanto vīravāridāḥ //MU_3,46.23//",
    "GSP27moksop_u:8584": " vileguḥ kaṅkavatkrūrā vīrāṅgeṣu ca hetayaḥ /",
    "GSP27moksop_u:8585": " petuḥ paṭapaṭārāvaṃ hetiniṣpiṣṭayo 'mbare //MU_3,46.24//",
    "GSP27moksop_u:8586": " jagmuś śamaṃ tamāṃsy āśu śastrajvalanadīpakaiḥ /",
    "GSP27moksop_u:8587": " babhūvur akhilās senā navanārācaromaśāḥ //MU_3,46.25//",
    "GSP27moksop_u:8588": " uttasthur nṛttayātrāyāṃ kabandhanaṭapaṅktayaḥ /",
    "GSP27moksop_u:8589": " jagur uccai raṇadrohaṃ piśācyo raṇadārikāḥ //MU_3,46.26//",
    "GSP27moksop_u:8590": " udagur mattasaṅghaṭṭatkreṅkārā dantināṃ bale /",
    "GSP27moksop_u:8591": " ūhuḥ kṣepaṇapāṣāṇamattanadyo nabhastale //MU_3,46.27//",
    "GSP27moksop_u:8592": " petuś ca rathasaṅghātās saṃśuṣkavanaparṇavat /",
    "GSP27moksop_u:8593": " niryayur lohitā nadyo raṇādrer mṛtivarṣiṇaḥ //MU_3,46.28//",
    "GSP27moksop_u:8594": " praśemuḥ pāṃsavo raktais tamāṃsy āyudhavahnibhiḥ /",
    "GSP27moksop_u:8595": " yuddhaikadhyānataś śabdā bhayāni mṛtiniścayaiḥ //MU_3,46.29//",
    "GSP27moksop_u:8596": " abhavat kevalaṃ yuddhaṃ saśabdam asamaṃ bhramam /",
    "GSP27moksop_u:8597": " anākulāmbuvāhābhakhaḍgavīcisajhāṅkṛtam //MU_3,46.30//",
    "GSP27moksop_u:8598": " ṣavaṣavaravasaṃvahaccharaughaṃ kaṭakaṭaravasaṃpatadbhusuṇḍi /",
    "GSP27moksop_u:8599": " jhaṇajhaṇaravasaṃmilanmahāstraṃ niśi navaraṇam āsa suptavat tat //MU_3,46.31//",
    "GSP27moksop_u:8600": " līlopākhyāne vidūrathaniryāṇaṃ nāma sargaḥ",
    "GSP27moksop_u:8601": " saptacatvāriṃśattamas sargaḥ",
    "GSP27moksop_u:8602": " vasiṣṭhaḥ:",
    "GSP27moksop_u:8603": " etasmin vartamāne tu ghore samarasambhrame /",
    "GSP27moksop_u:8604": " līlādvayam uvācedaṃ jñaptiṃ bhagavatīṃ puraḥ //MU_3,47.1//",
    "GSP27moksop_u:8605": " līlādvayam:",
    "GSP27moksop_u:8606": " devi kasmād akasmān no bhartā jayati no raṇe /",
    "GSP27moksop_u:8607": " vada tvayy api tuṣṭāyām asmin vidrutavāraṇe //MU_3,47.2//",
    "GSP27moksop_u:8608": " sarasvatī:",
    "GSP27moksop_u:8609": " ciram ārādhitānena vidūrathanṛpāriṇā /",
    "GSP27moksop_u:8610": " ahaṃ pratijayārthena na vidūrathabhūbhujā //MU_3,47.3//",
    "GSP27moksop_u:8611": " tenāsāv eva jayati jīyate na vidūrathaḥ /",
    "GSP27moksop_u:8612": " jñaptir antargatā saṃvid eṣāsau yad yathā yadā //MU_3,47.4//",
    "GSP27moksop_u:8613": " codayaty āśu tat tasya tadā sampādayāmy aham /",
    "GSP27moksop_u:8614": " yo yathā codayati māṃ tasya tiṣṭhāmi tatphalā //MU_3,47.5//",
    "GSP27moksop_u:8615": " na svabhāvodyataṃ dhatte vahner auṣṇyam ivaiṣa me /",
    "GSP27moksop_u:8616": " jayas syān mama saṃgrāma ity anenāsmi pūjitā //MU_3,47.6//",
    "GSP27moksop_u:8617": " pratimārūpiṇī tena phalam āpnoty asau tathā /",
    "GSP27moksop_u:8618": " vidūrathenaitam arthaṃ asañcintyāsmi bodhitā //MU_3,47.7//",
    "GSP27moksop_u:8619": " anena caiva muktas syām aham ity asmi bhāvitā /",
    "GSP27moksop_u:8620": " tasmād vidūratho dehaṃ taṃ prāpya saha bhāryayā //MU_3,47.8//",
    "GSP27moksop_u:8621": " tvayānayā ca kālena bāle mukto bhaviṣyati /",
    "GSP27moksop_u:8622": " etadīyas tv ayaṃ śatrus sindhunāma mahīpatiḥ /",
    "GSP27moksop_u:8623": " hatvainaṃ vasudhāpīṭhe jayī rājyaṃ kariṣyati //MU_3,47.9//",
    "GSP27moksop_u:8624": " vasiṣṭhaḥ:",
    "GSP27moksop_u:8625": " evaṃ devyāṃ vadantyāṃ tu balayor yudhyamānayoḥ /",
    "GSP27moksop_u:8626": " ravir draṣṭum ivāścaryam ājagāmodayācalam //MU_3,47.11 [sic/]//",
    "GSP27moksop_u:8627": " celus timirasaṃghātā balānīvālirūpiṇaḥ /",
    "GSP27moksop_u:8628": " asṛjīva śavāny āsan sandhyāyāṃ tārakā divi //MU_3,47.12//",
    "GSP27moksop_u:8629": " śanair vikaṭatāṃ jagmū raṇākāśādribhūmayaḥ /",
    "GSP27moksop_u:8630": " bhuvanaṃ kajjalāmbhodher ivotkṣiptam arājata //MU_3,47.13//",
    "GSP27moksop_u:8631": " petuḥ kanakaniṣṣyandasundarā raviraśmayaḥ /",
    "GSP27moksop_u:8632": " śaileṣu varavīreṣu raṇaraktacchaṭā iva //MU_3,47.14//",
    "GSP27moksop_u:8633": " adṛśyata tato vyoma tathā raṇamahītalam /",
    "GSP27moksop_u:8634": " bāhubhir bhrāntabhujagaṃ prabhābhiḥ kīrṇakāñcanam //MU_3,47.15//",
    "GSP27moksop_u:8635": " kuṇḍalaiḥ kīrṇaratnaughaṃ śirobhir vṛddhapaṅkajam /",
    "GSP27moksop_u:8636": " āyudhaiḥ khaganīrandhraṃ śaraiś śarabhanirbharam //MU_3,47.16//",
    "GSP27moksop_u:8637": " raktābhāsthirasandhyāḍhyaṃ sasiddhapuruṣaṃ śavaiḥ /",
    "GSP27moksop_u:8638": " hārais sasarpanirmokaṃ paṭair evāṃśusaṅkulam //MU_3,47.17//",
    "GSP27moksop_u:8639": " lasallatāpatākābhir ūrubhiḥ kṛtatoraṇam /",
    "GSP27moksop_u:8640": " hastapādaiḥ pallavitaṃ śaraiś śaravanopamam //MU_3,47.18//",
    "GSP27moksop_u:8641": " śastrāṃśuśādvalaśyāmaṃ śastratārṇais sasaikatam /",
    "GSP27moksop_u:8642": " kīrṇam āyudhamālābhir unmattam iva bhairavam //MU_3,47.19//",
    "GSP27moksop_u:8643": " phullāśokavanākāraṃ śastrasaṃghaṭṭavahnibhiḥ /",
    "GSP27moksop_u:8644": " udghuṅghumaṃ mahāśabdair vidravatsiddhanāyakam //MU_3,47.20//",
    "GSP27moksop_u:8645": " sauvarṇaracitākāraṃ bālārkakacitāyudhaiḥ /",
    "GSP27moksop_u:8646": " prāsāsicakraśaktyṛṣṭimudgarāraṇitāntaram //MU_3,47.21//",
    "GSP27moksop_u:8647": " etasminn antare senās sarvās saṅkṣayam āyayuḥ /",
    "GSP27moksop_u:8648": " āsīd raṇāṅganaṃ śūnyam ivālpobhayasainikam //MU_3,47.22//",
    "GSP27moksop_u:8649": " chinnabhinnamṛtadhvastayātavidrutamānavam /",
    "GSP27moksop_u:8650": " patacchavamahārāśipaṅkasravadasṛksarit //MU_3,47.23//",
    "GSP27moksop_u:8651": " vahadraktanadīraṃhaḥprohyamānaśavotkaram /",
    "GSP27moksop_u:8652": " bhusuṇḍīśaktikuntāsisthūlapāṣāṇasaṅkulam //MU_3,47.24//",
    "GSP27moksop_u:8653": " śūraśastrāhaticchinnakabandhapatanānvitam /",
    "GSP27moksop_u:8654": " tālatāṇḍavivetālakulārabdhakalāravam //MU_3,47.25//",
    "GSP27moksop_u:8655": " śūnye raṇāṅgane dīptau padmasindhurathau calau /",
    "GSP27moksop_u:8656": " adṛśyetāṃ nabhaścihnau candrasūryau divīva tau //MU_3,47.26//",
    "GSP27moksop_u:8657": " cakraśūlabhusuṇḍarṣṭiprāsāyudhasamākulau /",
    "GSP27moksop_u:8658": " sahasreṇa sahasreṇa vīrāṇāṃ parivāritau //MU_3,47.27//",
    "GSP27moksop_u:8659": " vicarantau yathākāmaṃ maṇḍale vitatāvanau /",
    "GSP27moksop_u:8660": " sacītkāramahācakrapiṣṭānekamṛtāmṛtau //MU_3,47.28//",
    "GSP27moksop_u:8661": " tarantau raktasarito mattavāraṇalīlayā /",
    "GSP27moksop_u:8662": " keśaśevalasañchannacakraraktajalārdrakau //MU_3,47.29//",
    "GSP27moksop_u:8663": " vahaccakrāhatikṣobhapātitākulavāraṇau /",
    "GSP27moksop_u:8664": " maṇimuktājhaṇatkāraraṇatkūvarakoṭarau //MU_3,47.30//",
    "GSP27moksop_u:8665": " vātāhatapatākāgrapaṭatpaṭapaṭāravau /",
    "GSP27moksop_u:8666": " anuyātau mahāvīrair bhūribhir bhītasainikaiḥ //MU_3,47.31//",
    "GSP27moksop_u:8667": " bhārān dadhadbhiḥ kuntānāṃ śarāṇāṃ dhanuṣām api /",
    "GSP27moksop_u:8668": " śaktīnāṃ prāsaśaṅkūnāṃ cakrāṇāṃ kacatāṃ rucā //MU_3,47.32//",
    "GSP27moksop_u:8669": " tatra tau kṣaṇam āvṛtya maṇḍalair bhūrimaṇḍalaiḥ /",
    "GSP27moksop_u:8670": " ubhau vyatibabhūvāte saṃmukhāv āyudhāmbudau //MU_3,47.33//",
    "GSP27moksop_u:8671": " nārācadhārānikaravikṣepakarakāghanau /",
    "GSP27moksop_u:8672": " anyo'nyam abhigarjantau mattābdhijaladāv iva //MU_3,47.34//",
    "GSP27moksop_u:8673": " tayoḥ praharator bāṇān vasudhā narasiṃhayoḥ /",
    "GSP27moksop_u:8674": " pāṣāṇamusulākārā vyomavistāriṇo 'bhavan //MU_3,47.35//",
    "GSP27moksop_u:8675": " karavālaphalāḥ kecin mudgarānanakāḥ pare /",
    "GSP27moksop_u:8676": " śitacakramukhāḥ kecit kecit paraśuvaktrakāḥ //MU_3,47.36//",
    "GSP27moksop_u:8677": " kecic chaktimukhā bāṇāḥ kecit kṣuramukhā api /",
    "GSP27moksop_u:8678": " kecit kuntographalakā ardhacandramukhās tathā //MU_3,47.37//",
    "GSP27moksop_u:8679": " siṃhopalamukhāḥ kecit kecic chūlaśikhāmukhāḥ /",
    "GSP27moksop_u:8680": " triśūlavadanāḥ kecit sthūlā iva mahāśilāḥ //MU_3,47.38//",
    "GSP27moksop_u:8681": " pralayapavanapātitāḥ śilaughā iva vicaranti śilīmukhās tadā sma /",
    "GSP27moksop_u:8682": " pramilitam abhavat tayos tadānīṃ pralayavijṛmbhitasindhusaṃbhrameṇa //MU_3,47.39//",
    "GSP27moksop_u:8683": " līlopākhyāne vidūrathasindhusamāgamo nāma sargaḥ",
    "GSP27moksop_u:8684": " aṣṭacatvāriṃśattamas sargaḥ",
    "GSP27moksop_u:8685": " vasiṣṭhaḥ:",
    "GSP27moksop_u:8686": " prāpya rājā puraḥ prāptaṃ sindhum uddhurakandharam /",
    "GSP27moksop_u:8687": " madhyāhnatapanābhena kopena vitato 'bhavat //MU_3,48.1//",
    "GSP27moksop_u:8688": " dhanur āsphālayām āsa parirāvitadiṅmukham /",
    "GSP27moksop_u:8689": " kalpāntapavanāsphoṭa ivāmaragires taṭam //MU_3,48.2//",
    "GSP27moksop_u:8690": " visasarjorjito rājā prātar arkaḥ karān iva /",
    "GSP27moksop_u:8691": " tūṇīrarajanībaddhāś śilīmukhaparamparāḥ //MU_3,48.3//",
    "GSP27moksop_u:8692": " eka eva viniryāti guṇāt tasya śaro mahān /",
    "GSP27moksop_u:8693": " sahasraṃ patati vyomni gacchan patati lakṣaśaḥ //MU_3,48.4//",
    "GSP27moksop_u:8694": " sindhor api tathaivāsīc chaktir lāghavam eva ca /",
    "GSP27moksop_u:8695": " raver ānanasāmyaṃ vai viṣṇor dhānuṣkatā tayoḥ //MU_3,48.5//",
    "GSP27moksop_u:8696": " musulā nāma te bāṇā musulākṛtayo 'mbaram /",
    "GSP27moksop_u:8697": " chādayām āsur unnādāḥ kalpāntagirayo yathā //MU_3,48.6//",
    "GSP27moksop_u:8698": " rejuḥ kanakanārācarājayo vyomni tasya tāḥ /",
    "GSP27moksop_u:8699": " śaravyāḥ kalpavātārtāḥ patantya iva tārakāḥ //MU_3,48.7//",
    "GSP27moksop_u:8700": " vidūrathāc charāsārā ajasram abhiniryayuḥ /",
    "GSP27moksop_u:8701": " abdher iva payaḥpūrās sūryād iva marīcayaḥ //MU_3,48.8//",
    "GSP27moksop_u:8702": " pracaṇḍapavanoddhūtapuṣpāṇīva mahātaroḥ /",
    "GSP27moksop_u:8703": " ayaḥpiṇḍād ivottaptatāḍitāḥ kaṇapaṅktayaḥ //MU_3,48.9//",
    "GSP27moksop_u:8704": " dhārāḥ payomuca iva śīkarā iva nirjharāt /",
    "GSP27moksop_u:8705": " tatpurāgnimahādāhāt sphuliṅgā iva bhāsvarāḥ //MU_3,48.10//",
    "GSP27moksop_u:8706": " tayoś caṭacaṭāsphoṭaṃ śṛṇvan kodaṇḍayor dvayoḥ /",
    "GSP27moksop_u:8707": " baladvayam abhūt prekṣāmūkaṃ śānta ivāmbudhiḥ //MU_3,48.11//",
    "GSP27moksop_u:8708": " vahanti sma śarāpūrā gaṅgāpūra ivāmbare /",
    "GSP27moksop_u:8709": " sindhor abhimukhaṃ yakṣaghargharāravaraṃhasaḥ //MU_3,48.12//",
    "GSP27moksop_u:8710": " kacatkanakanārācaśaravarṣāṇy anāratam /",
    "GSP27moksop_u:8711": " vahacchavaśavāśabdaṃ niryayur dhanur ambudāt //MU_3,48.13//",
    "GSP27moksop_u:8712": " bāṇamandākinīpūraṃ vrajantaṃ sindhupūraṇe /",
    "GSP27moksop_u:8713": " vātāyanāt tam ālokya līlā tatpuravāsinī //MU_3,48.14//",
    "GSP27moksop_u:8714": " tena bāṇasamūhena jayam āśaṅkya bhartari /",
    "GSP27moksop_u:8715": " uvāca vākyam ānandavikasanmukhapaṅkajā //MU_3,48.15//",
    "GSP27moksop_u:8716": " jaya devi jayaty eṣa nātho 'smākaṃ vilokaya /",
    "GSP27moksop_u:8717": " kilānena śaraughena merur apy eti cūrṇatām //MU_3,48.16//",
    "GSP27moksop_u:8718": " tasyām evaṃ vadantyāṃ tu ghanasneharavākulam /",
    "GSP27moksop_u:8719": " prekṣaṇavyagrayor devyor hasantyor mānuṣaṃ hṛdā //MU_3,48.17//",
    "GSP27moksop_u:8720": " tac charārṇavam āmattam apibat sindhuvāḍavaḥ /",
    "GSP27moksop_u:8721": " śaroṣmaṇāpy agamyena jahnur mandākinīm iva //MU_3,48.18//",
    "GSP27moksop_u:8722": " bāṇavarṣeṇa sakalaṃ sāyakaughaṃ ghanaṃ ghanam /",
    "GSP27moksop_u:8723": " bhittvā tato 'py adhaḥkṛtvā cikṣepa gaganārṇave //MU_3,48.19//",
    "GSP27moksop_u:8724": " yathā dīpasya śāntasya na parijñāyate gatiḥ /",
    "GSP27moksop_u:8725": " tasya sāyakasaṅghasya na vijñātā tathā gatiḥ //MU_3,48.20//",
    "GSP27moksop_u:8726": " taṃ chittvā sāyakāsāraṃ svaśarāmbudharaṃ ghanam /",
    "GSP27moksop_u:8727": " vyomni prasārayām āsa saracchavaśavānvitam //MU_3,48.21//",
    "GSP27moksop_u:8728": " vidūrathas tam apy āśu vyadhamat sāyakottamaiḥ /",
    "GSP27moksop_u:8729": " sāmānyajaladaṃ mattakalpāntapavano yathā //MU_3,48.22//",
    "GSP27moksop_u:8730": " kṛtapratikṛtair evaṃ bāṇavarṣair mahīpatī /",
    "GSP27moksop_u:8731": " vyarthīkṛtair anayatāṃ prahāram avirāmiṇau //MU_3,48.23//",
    "GSP27moksop_u:8732": " athādade mohanāstraṃ sindhur gandharvasauhṛdāt /",
    "GSP27moksop_u:8733": " prāptaṃ tena yayur lokā vinā mohaṃ vidūratham //MU_3,48.24//",
    "GSP27moksop_u:8734": " nyastaśastrāmbarā mūkā viṣaṇṇavadanekṣaṇāḥ /",
    "GSP27moksop_u:8735": " mṛtā ivābhavan yodhāś citranyastā ivāthavā //MU_3,48.25//",
    "GSP27moksop_u:8736": " yāvad vidūratharatho mohenāyāti mandatām /",
    "GSP27moksop_u:8737": " tāvad vidūratho rājā prabodhāstram upādadhe //MU_3,48.26//",
    "GSP27moksop_u:8738": " tataḥ prabodham āpannā prajā prātar ivābjinī /",
    "GSP27moksop_u:8739": " vidūrathe 'bhavat sindhuḥ kruddhotka iva rākṣase //MU_3,48.27//",
    "GSP27moksop_u:8740": " nāgāstram ādadhe bhīmaṃ pāśabandhanakhedadam /",
    "GSP27moksop_u:8741": " tenābhavan nabho vyāptaṃ bhogibhiḥ parvatopamaiḥ //MU_3,48.28//",
    "GSP27moksop_u:8742": " sarpair vivalitā bhūmir mṛṇālais sarasī yathā /",
    "GSP27moksop_u:8743": " sampannā girayas sarve kṛṣṇapannagakambalāḥ //MU_3,48.29//",
    "GSP27moksop_u:8744": " padārthās sarva eveme pihitā ahivigrahaiḥ /",
    "GSP27moksop_u:8745": " saparvatavanābhogā yayau vivaśatāṃ mahī //MU_3,48.30//",
    "GSP27moksop_u:8746": " dhūtāṅgārakaṇākīrṇā viṣavegasya śaṃsinī /",
    "GSP27moksop_u:8747": " vavur uṣṇoṣṇanīhārā vātajvalanareṇavaḥ //MU_3,48.31//",
    "GSP27moksop_u:8748": " vidūratho 'tha sauparṇam ādadhe 'straṃ mahāstravit /",
    "GSP27moksop_u:8749": " udagur garuḍās tena sauvarṇā iva parvatāḥ //MU_3,48.32//",
    "GSP27moksop_u:8750": " kāñcanīkṛtasarvāśās sarvāśaparipūrakāḥ /",
    "GSP27moksop_u:8751": " pakṣaparvatasaṃrambhajanitapralayānilāḥ //MU_3,48.33//",
    "GSP27moksop_u:8752": " ghoṇāvivalanākṛṣṭaśvasadbhujagamaṇḍalāḥ /",
    "GSP27moksop_u:8753": " mahāgharagharārāvapūritāmbhodaṣaṇḍakāḥ //MU_3,48.34//",
    "GSP27moksop_u:8754": " bhūpūrakaṃ tu sarpaughaṃ sa suparṇaghano 'pibat /",
    "GSP27moksop_u:8755": " kṛṣṭaṃ śalaśalāyantam agastya iva vāridhim //MU_3,48.35//",
    "GSP27moksop_u:8756": " sarpakambalanirmuktaṃ bhūmaṇḍalam arājata /",
    "GSP27moksop_u:8757": " viśālam iva nīrandhram iva nirvāri rāśi vā //MU_3,48.36//",
    "GSP27moksop_u:8758": " tatas tadgaruḍānīkaṃ kvāpy agacchad adṛśyatām /",
    "GSP27moksop_u:8759": " dīpaugha iva vātena śaradīvābhramaṇḍalam //MU_3,48.37//",
    "GSP27moksop_u:8760": " vajrabhītyeva pakṣāḍhyaṃ parvataprakaraṃ punaḥ /",
    "GSP27moksop_u:8761": " svapnadṛṣṭaṃ jagad iva saṅkalpapurapūravat //MU_3,48.38//",
    "GSP27moksop_u:8762": " tatas tamo'stram asṛjat sindhur andhāndhakāradam /",
    "GSP27moksop_u:8763": " tenāndhakāro vavṛdhe kṛṣṇābhrajaṭharopamaḥ //MU_3,48.39//",
    "GSP27moksop_u:8764": " rodorandhre pravisṛta ekārṇava ivābhavat /",
    "GSP27moksop_u:8765": " matsyā ivābhavañ śailās tārāś ca maṇayo 'bhavan //MU_3,48.40//",
    "GSP27moksop_u:8766": " andhakāraḥ pravavṛdhe maṣīpaṅkārṇavopamaḥ /",
    "GSP27moksop_u:8767": " kajjalācalasambhāro dhutaḥ kalpāntarair api //MU_3,48.41//",
    "GSP27moksop_u:8768": " andhakūpe nipatitā ivāsan sakalāḥ prajāḥ /",
    "GSP27moksop_u:8769": " kalpānta iva saṃśemur vyavahārā diśāṃ prati //MU_3,48.42//",
    "GSP27moksop_u:8770": " vidūratho 'tha mārtāṇḍam astraṃ brahmāṇḍamaṇḍape /",
    "GSP27moksop_u:8771": " dadāv astravidāṃ śreṣṭhaḥ puṣṭamantraviceṣṭitaḥ //MU_3,48.43//",
    "GSP27moksop_u:8772": " athoditas tamo'mbhodhim arkāgastyo gabhastibhiḥ /",
    "GSP27moksop_u:8773": " apibat kṛṣṇam ambhodaṃ śaratkāla ivāmalaḥ //MU_3,48.44//",
    "GSP27moksop_u:8774": " andhakārāmbaronmuktā virejur amalā diśaḥ /",
    "GSP27moksop_u:8775": " bhūpateḥ purataḥ kāntā iva ramyapayodharāḥ //MU_3,48.45//",
    "GSP27moksop_u:8776": " yayuḥ prakaṭatām antar akhilā vanarājayaḥ /",
    "GSP27moksop_u:8777": " lobhakajjalajālena muktā iva satāṃ dhiyaḥ //MU_3,48.46//",
    "GSP27moksop_u:8778": " atha kopākulas sindhū rākṣasāstraṃ mahābhayam /",
    "GSP27moksop_u:8779": " kṣaṇād udīrayām āsa mantroditaśarātmakam //MU_3,48.47//",
    "GSP27moksop_u:8780": " udagur bhīṣaṇā digbhyas saruṣo vanarākṣasāḥ /",
    "GSP27moksop_u:8781": " pātālagajahūṅkārakṣubdhā iva mahārṇavāḥ //MU_3,48.48//",
    "GSP27moksop_u:8782": " kapilordhvajaṭādhūmrās sphuṭaccaṭacaṭāravāḥ /",
    "GSP27moksop_u:8783": " agnayo lelihānograjihvā ardrendhanā iva //MU_3,48.49//",
    "GSP27moksop_u:8784": " sāvartavṛttayo vyomni bhīmaḍakkāraṭāṅkṛtāḥ /",
    "GSP27moksop_u:8785": " agnidāhamahādhūmavipulā iva solmukāḥ //MU_3,48.50//",
    "GSP27moksop_u:8786": " daṃṣṭrābisāṅkurākrāntamukhapaṅkajadehakāḥ /",
    "GSP27moksop_u:8787": " utthitā lomaniryātaduṣprajvālajaṭā iva //MU_3,48.51//",
    "GSP27moksop_u:8788": " nigirantaḥ pradhāvanto garjantas tarjitāśayāḥ /",
    "GSP27moksop_u:8789": " jaṭojjvālitaḍitpuñjajaladās sajalā iva //MU_3,48.52//",
    "GSP27moksop_u:8790": " etasminn antare tasmiṃl līlānātho vidūrathaḥ /",
    "GSP27moksop_u:8791": " nārāyaṇāstraṃ pradadau duṣṭabhūtanivāraṇam //MU_3,48.53//",
    "GSP27moksop_u:8792": " udīryamāṇa evāsminn astrarāje tu rājayaḥ /",
    "GSP27moksop_u:8793": " rākṣasānāṃ praśemus tā andhakārā ivodaye //MU_3,48.54//",
    "GSP27moksop_u:8794": " pramṛṣṭarākṣasānīkam abhavad bhuvanatrayam /",
    "GSP27moksop_u:8795": " śaradīva gatāmbhodaṃ vyoma nirmalam ābabhau //MU_3,48.55//",
    "GSP27moksop_u:8796": " atha sindhur mumocāstram āgneyaṃ jvalitāmbaram /",
    "GSP27moksop_u:8797": " jajvaluḥ kakubhas tena kalpāgnivalitā iva //MU_3,48.56//",
    "GSP27moksop_u:8798": " dhūmāmbudabharacchannā babhūvus sakalā diśaḥ /",
    "GSP27moksop_u:8799": " gaganaprotthapātālatimirākulitā iva //MU_3,48.57//",
    "GSP27moksop_u:8800": " babhuḥ prajvālitākārā girayaḥ kāñcanā iva /",
    "GSP27moksop_u:8801": " praphullanavanīrandhracaṇpakaughavanā iva //MU_3,48.58//",
    "GSP27moksop_u:8802": " yayur vyomādridikkuñjā jvālājālajaṭālatām /",
    "GSP27moksop_u:8803": " kuṅkumenotsave mṛtyos samālabdhā ivāsṛjā //MU_3,48.59//",
    "GSP27moksop_u:8804": " jvalitā janatāntaikaśaṅkināsannabhasspṛśā /",
    "GSP27moksop_u:8805": " sahasrākṛtinor veṇavalitā iva sāgarāḥ //MU_3,48.60//",
    "GSP27moksop_u:8806": " jitvā ripuṃ punar asau yathā praharate tathā /",
    "GSP27moksop_u:8807": " vāruṇaṃ visasarjāstraṃ pūjayitvā vidūrathaḥ //MU_3,48.61//",
    "GSP27moksop_u:8808": " āyayus salilāpūrās tamaḥpūrā ivābhitaḥ /",
    "GSP27moksop_u:8809": " adhastād ūrdhvato digbhyo dravarūpā ivādrayaḥ //MU_3,48.62//",
    "GSP27moksop_u:8810": " bhāgā iva śaradvyomno drutapātā ivāmbudāḥ /",
    "GSP27moksop_u:8811": " mahārṇavā ivordhvasthāḥ kulaśailaśilā iva //MU_3,48.63//",
    "GSP27moksop_u:8812": " tamālaughā ivoḍḍīnās sañcitā iva rātrayaḥ /",
    "GSP27moksop_u:8813": " kajjalaughā ivoddhūtā lokāloka ivottaṭaḥ //MU_3,48.64//",
    "GSP27moksop_u:8814": " rasātalaguhābhogā iva vyomadidṛkṣavaḥ /",
    "GSP27moksop_u:8815": " mahāghuraghurārāvaraṃhobṛṃhitamūrtayaḥ //MU_3,48.65//",
    "GSP27moksop_u:8816": " tāpāgnisantatilatāṃ sā cacāmāmbusaṃhatiḥ /",
    "GSP27moksop_u:8817": " bhuvanavyāpinī sandhyām āśu kṛṣṇeva yāminī //MU_3,48.66//",
    "GSP27moksop_u:8818": " tām agnisantatiṃ pītvā pūrayām āsa bhūtalam /",
    "GSP27moksop_u:8819": " jalaśrīs santataṃ dehaṃ nirdravavyaktim īyuṣī //MU_3,48.67//",
    "GSP27moksop_u:8820": " evaṃvidhān astramohān viruddhān eva netare /",
    "GSP27moksop_u:8821": " mitho māyāmayān agre paśyanty anubhavanti ca //MU_3,48.68//",
    "GSP27moksop_u:8822": " hetibhāravahās sindhoś cakrarakṣās tato 'mbhasā /",
    "GSP27moksop_u:8823": " tṛṇānīva gatāḥ prohya rathaś cāsyābhavat plutaḥ //MU_3,48.69//",
    "GSP27moksop_u:8824": " etasminn antare sindhur astraṃ sasmāra śoṣaṇam /",
    "GSP27moksop_u:8825": " āpattrāṇakaraṃ devaṃ dadau ca śararūpiṇam //MU_3,48.70//",
    "GSP27moksop_u:8826": " śaśāmāmbumayī māyā tena yāmeva bhāsvatā /",
    "GSP27moksop_u:8827": " ye mṛtās te mṛtā eva babhūvuś śoṣitā bhuvaḥ //MU_3,48.71//",
    "GSP27moksop_u:8828": " atha mūrkharuṣā tulyatāpas santāpayan prajāḥ /",
    "GSP27moksop_u:8829": " jajṛmbhe jarjarājīrṇavanavistārakarkaśaḥ //MU_3,48.72//",
    "GSP27moksop_u:8830": " kacatkanakaniṣṣyandasundarāṅgacchavir diśām /",
    "GSP27moksop_u:8831": " āsīd rājavarastrīṇām ivāṅgopāṅgasaṅginī //MU_3,48.73//",
    "GSP27moksop_u:8832": " tena gharmamayīṃ mūrchām ājagmus tadvirodhinaḥ /",
    "GSP27moksop_u:8833": " grīṣmadāvānalottaptā mṛdavaḥ pallavā iva //MU_3,48.74//",
    "GSP27moksop_u:8834": " vidūratho raṇaddīrghatārakreṅkāramānasam /",
    "GSP27moksop_u:8835": " kodaṇḍaṃ kuṇḍalīkṛtya parjanyāstram athādadhe //MU_3,48.75//",
    "GSP27moksop_u:8836": " udaguḥ paṅktayo 'bdānāṃ yāminya iva sañcitāḥ /",
    "GSP27moksop_u:8837": " tamālavipinoḍḍīnasaṃrambhārambhamantharāḥ //MU_3,48.76//",
    "GSP27moksop_u:8838": " vāsanāvāripūreṇa garjanoddāmasañcarāḥ /",
    "GSP27moksop_u:8839": " mihikāmantharāśeṣakakubmaṇḍalakuṇḍalāḥ //MU_3,48.77//",
    "GSP27moksop_u:8840": " vavur āvalitāsārā meghāḍambarabhedinaḥ /",
    "GSP27moksop_u:8841": " kīrṇaśīkaranīhārahārodārās samīraṇāḥ //MU_3,48.78//",
    "GSP27moksop_u:8842": " prasphurus trastasauvarṇasarpāpasaraṇopamāḥ /",
    "GSP27moksop_u:8843": " vidyuto divi daityastrīkaṭākṣavalanā iva //MU_3,48.79//",
    "GSP27moksop_u:8844": " jughūrṇur garjanocchūnapratiśrudghanakandarāḥ /",
    "GSP27moksop_u:8845": " diśaś calitamātaṅgasiṃharkṣavanaghargharāḥ //MU_3,48.80//",
    "GSP27moksop_u:8846": " mahāmusuladhārābhiḥ petur āsāravṛṣṭayaḥ /",
    "GSP27moksop_u:8847": " kaṣṭaṭāṅkārakaṭhināḥ kṛtāntasyeva dṛṣṭayaḥ //MU_3,48.81//",
    "GSP27moksop_u:8848": " udabhūt prathamaṃ bāṣpa uṣṇoṣṇo 'drinibho bhuvaḥ /",
    "GSP27moksop_u:8849": " pātālād abhravṛndānāṃ yuddhāyevābhravibhramāḥ //MU_3,48.82//",
    "GSP27moksop_u:8850": " tato nimeṣamātreṇa praśemur mṛgatṛṣṇikāḥ /",
    "GSP27moksop_u:8851": " parabodharasāpūrair yathā saṃsāravāsanāḥ //MU_3,48.83//",
    "GSP27moksop_u:8852": " āsīt paṅkāṅkam akhilaṃ bhūmaṇḍalam asañcaram /",
    "GSP27moksop_u:8853": " pūritaḥ pūrṇadhārābhis sindhus sindhum ivāmbunā //MU_3,48.84//",
    "GSP27moksop_u:8854": " vāyavyam astram asṛjad ghūrṇitākāśakoṭaram /",
    "GSP27moksop_u:8855": " kalpāntanṛttasaṃpannaraṇadbhairavabhīṣaṇam //MU_3,48.85//",
    "GSP27moksop_u:8856": " vavur aśaninipātapiṇḍitāṅgā dalitaśilāśakalāḥ kakummukheṣu /",
    "GSP27moksop_u:8857": " pralayasamayasūcakā bhaṭānāṃ kṛtakaṭuṭāṅkṛtaṭaṅkinas samīrāḥ //MU_3,48.86//",
    "GSP27moksop_u:8858": " līlopākhyāne astrayuddhavarṇanaṃ nāma sargaḥ",
    "GSP27moksop_u:8859": " ekonapañcāśattamas sargaḥ",
    "GSP27moksop_u:8860": " vasiṣṭhaḥ:",
    "GSP27moksop_u:8861": " vavur valitanīhārā vikīrṇaghanapallavāḥ /",
    "GSP27moksop_u:8862": " vāyavo dhūtavṛkṣaughāḥ patanotpāṭanodbhaṭāḥ //MU_3,49.1//",
    "GSP27moksop_u:8863": " vikuṭṭitāṭavīṣaṇḍāś śvabhrabhittivibhedinaḥ /",
    "GSP27moksop_u:8864": " tenātibhīmavātena vidūratharatho 'py atha //MU_3,49.2//",
    "GSP27moksop_u:8865": " uhyamāno 'bhavan nadyā yathā jarjarapallavaḥ /",
    "GSP27moksop_u:8866": " vidūratho 'tha tatyāja parvatāstraṃ mahāstravit //MU_3,49.3//",
    "GSP27moksop_u:8867": " vyomāpi ghanatāṃ yena samādhātum ivodyatam /",
    "GSP27moksop_u:8868": " tena śailāstraghātena virarāma samīraṇaḥ //MU_3,49.4//",
    "GSP27moksop_u:8869": " śamaṃ ca tena śāntena prayayau vāyunā yataḥ /",
    "GSP27moksop_u:8870": " antarikṣagatā vṛkṣapaṅktayaḥ patitā bhuvi //MU_3,49.5//",
    "GSP27moksop_u:8871": " nānājanāśanavyūhe kākānām iva koṭayaḥ /",
    "GSP27moksop_u:8872": " śemuś śītkāraḍakkārabhākkārokkārakā diśām //MU_3,49.6//",
    "GSP27moksop_u:8873": " pralāpā iva vidhvastaprathāḥ pavanavīrudhām /",
    "GSP27moksop_u:8874": " girīn apaśyan nabhasaḥ patataḥ parṇapattravat //MU_3,49.7//",
    "GSP27moksop_u:8875": " sindhus sindhur ivotpannān mainākādīn itas tataḥ /",
    "GSP27moksop_u:8876": " vajrāstram asṛjad dīptaṃ terur vajraghanās tataḥ //MU_3,49.8//",
    "GSP27moksop_u:8877": " pibanto 'drīn pratigiraṃ vahnidāhād ivāgnayaḥ /",
    "GSP27moksop_u:8878": " te girīṇāṃ purīṇāṃ ca koṭituṇḍāvakhaṇḍanaiḥ //MU_3,49.9//",
    "GSP27moksop_u:8879": " śirāṃsi śātayām āsuḥ phalānīvolbanānilāḥ /",
    "GSP27moksop_u:8880": " vidūratho 'tha vajrāstraśāntyai brahmāstram abhyadāt //MU_3,49.10//",
    "GSP27moksop_u:8881": " tato brahmāstravajrāstre samaṃ praśamam āgate /",
    "GSP27moksop_u:8882": " śyāmāśyāmaṃ piśācāstram atha sindhur acodayat //MU_3,49.11//",
    "GSP27moksop_u:8883": " tenodaguḥ piśācānāṃ paṅktayo 'nantabhītidāḥ /",
    "GSP27moksop_u:8884": " sandhyāyām iva bhītyeva divasaś śyāmatāṃ yayau //MU_3,49.12//",
    "GSP27moksop_u:8885": " piśācā bhuvanaṃ jahrur andhakārabharā iva /",
    "GSP27moksop_u:8886": " bhāsmanastambhasadṛśās tālottālavilāsinaḥ //MU_3,49.13//",
    "GSP27moksop_u:8887": " dṛśyamānamahākārā muṣṭigrāhyā nakiñcana /",
    "GSP27moksop_u:8888": " ūrdhvakeśāḥ kṛśāṅgāś ca kecic ca śmaśrulā api //MU_3,49.14//",
    "GSP27moksop_u:8889": " kṛśāṅgā malināṅgāś ca grāmyā iva nabhaścarāḥ /",
    "GSP27moksop_u:8890": " sabhāyāṃ mūḍhadṛṣṭāś ca yatkiñcanakarāḥ khalāḥ //MU_3,49.15//",
    "GSP27moksop_u:8891": " dīnā bahvāśinaḥ krūrā dīnā grāmyajanā iva /",
    "GSP27moksop_u:8892": " tarukardamarathyāntaśśūnyagehagṛhāś calāḥ //MU_3,49.16//",
    "GSP27moksop_u:8893": " lelihānāḥ pretarūpāḥ kṛṣṇāṅgāś śvapacā iva /",
    "GSP27moksop_u:8894": " jagṛhus te tadā mattā hataśiṣṭam arer balam //MU_3,49.17//",
    "GSP27moksop_u:8895": " āsannasainikās tatra vitrastakṣubdhacetanāḥ /",
    "GSP27moksop_u:8896": " tyaktāyudhatanutrāṇās trastaprāṇās skhaladgamāḥ //MU_3,49.18//",
    "GSP27moksop_u:8897": " netrair aṅgair mukhaiḥ pādair vikārabhayakāriṇaḥ /",
    "GSP27moksop_u:8898": " tyaktakaupīnavasanā nirnagnā hasanottarāḥ //MU_3,49.19//",
    "GSP27moksop_u:8899": " viṣṭhāṃ mūtraṃ ca kurvantas sthiram ārabdhanartanāḥ /",
    "GSP27moksop_u:8900": " piśācarājo rājānam atha yāvadvidūratham //MU_3,49.20//",
    "GSP27moksop_u:8901": " samākrāmati tāvat sa māyāṃ tāṃ bubudhe budhaḥ /",
    "GSP27moksop_u:8902": " piśācasaṅgrāmakarīṃ māyāṃ vetti sa bhūmipaḥ //MU_3,49.21//",
    "GSP27moksop_u:8903": " tayā piśācasainyaṃ tat parasainye nyayojayat /",
    "GSP27moksop_u:8904": " tatas svasainikās svasthāḥ parayodhāḥ piśācinaḥ //MU_3,49.22//",
    "GSP27moksop_u:8905": " tasyātha rūpikāstraṃ tad dadau cānyad asau ruṣā /",
    "GSP27moksop_u:8906": " udagur bhūtalād vyomno rūpikās stabdhamūrdhajāḥ //MU_3,49.23//",
    "GSP27moksop_u:8907": " nirnagnā vikarālākṣyo lambaśroṇipayodharāḥ /",
    "GSP27moksop_u:8908": " udbhinnayauvanā vṛddhāḥ pīvarāṅgyo 'tha jarjarāḥ //MU_3,49.24//",
    "GSP27moksop_u:8909": " svarūpārūpajaghanā durnāṭyavikasadbhagāḥ /",
    "GSP27moksop_u:8910": " narapadmaśirohastā rudhirāruṇagātrakāḥ //MU_3,49.25//",
    "GSP27moksop_u:8911": " ardhacarvitamāṃsāsṛksravatsṛkvāktalālanāḥ /",
    "GSP27moksop_u:8912": " nānānānāṅgavalanānanonnamanasannamāḥ //MU_3,49.26//",
    "GSP27moksop_u:8913": " sirālabhujavaktrorukucapārśvakarāṅgikāḥ /",
    "GSP27moksop_u:8914": " tāḍīkṛtārbhakaśavād anukṛṣṭāntrarajjavaḥ //MU_3,49.27//",
    "GSP27moksop_u:8915": " śvakākolūkavadanā nimnavaktrahanūdarāḥ /",
    "GSP27moksop_u:8916": " jagṛhus tāḥ piśācāṃs tān durbalān duśśiśūn iva //MU_3,49.28//",
    "GSP27moksop_u:8917": " piśācarūpikāsainyaṃ tadāsīd ekatāṃ gatam /",
    "GSP27moksop_u:8918": " nirnagnaṃ nartanottānavadanāṅgavilocanam //MU_3,49.29//",
    "GSP27moksop_u:8919": " parasparākrāntikaraṃ bhīṣayaṃś ca parasparam /",
    "GSP27moksop_u:8920": " niṣkāsitamahājihvaṃ nānāmukhavikāradam //MU_3,49.30//",
    "GSP27moksop_u:8921": " śavabhārāḍhyam anyo'nyaṃ hriyamāṇaśavāṅgakam /",
    "GSP27moksop_u:8922": " rudhirāmbhasi majjat tadunmajjac ca lasattanu //MU_3,49.31//",
    "GSP27moksop_u:8923": " lambodaraṃ lambabhujaṃ lambakarṇoṣṭhanāsikam /",
    "GSP27moksop_u:8924": " raktamāṃsavasāpaṅkeṣv anyo'nyaṃ vellanātma tat //MU_3,49.32//",
    "GSP27moksop_u:8925": " mandaroddhūtadugdhābdhilasatkalakalākulam /",
    "GSP27moksop_u:8926": " yathaiva māyāsañcāras tena tasya kṛtaḥ punaḥ //MU_3,49.33//",
    "GSP27moksop_u:8927": " tenāpi tasyāśu tathā kṛto buddhvāśu lāghavam /",
    "GSP27moksop_u:8928": " vetālāstraṃ tato dattaṃ tenottasthuś śavavrajāḥ //MU_3,49.34//",
    "GSP27moksop_u:8929": " amūrdhānas samūrdhāno vetālāveśavalgitāḥ /",
    "GSP27moksop_u:8930": " tataḥ piśācavetālarūpikaughakabandhavat //MU_3,49.35//",
    "GSP27moksop_u:8931": " udbabhūva balaṃ bhīmam ūrvīnigaraṇakṣamam /",
    "GSP27moksop_u:8932": " athetaro 'pi bhūpālo māyāṃ sañcārya cāparām //MU_3,49.36//",
    "GSP27moksop_u:8933": " rākṣasāstraṃ sasarjāśu trailokyākramaṇonmukham /",
    "GSP27moksop_u:8934": " udaguḥ parvatākārās sarvatas sthūlarākṣasāḥ //MU_3,49.37//",
    "GSP27moksop_u:8935": " deham āśritya niṣkrāntāḥ pātālān narakā iva /",
    "GSP27moksop_u:8936": " athābhūt tad balaṃ bhīmaṃ sasurāsurabhītidam //MU_3,49.38//",
    "GSP27moksop_u:8937": " garjadrakṣomahāmbhodavādyanṛtyatkabandhakam /",
    "GSP27moksop_u:8938": " rūpikādārikārūpaṃ piśācasthānasusthiti //MU_3,49.39//",
    "GSP27moksop_u:8939": " āttakvaṇitavaṃśāḍhyaṃ śiraḥ padmotkarākulam /",
    "GSP27moksop_u:8940": " lolāntramālāvalitaṃ rudhirāmbusamukṣitam //MU_3,49.40//",
    "GSP27moksop_u:8941": " vetālatālasollāsaṃ lasaddhāma piśācakam /",
    "GSP27moksop_u:8942": " medomāṃsavasādyāḍhyaṃ rudhirāsavasundaram /",
    "GSP27moksop_u:8943": " kṣībavetālakumbhāṇḍayakṣatāṇḍavasaṅkaṭam //MU_3,49.41//",
    "GSP27moksop_u:8944": " kumbhāṇḍakottāṇḍavadaṇḍapādakṣubdhāsṛgutkṣiptataraṅgasiktaiḥ /",
    "GSP27moksop_u:8945": " sandhyābhradhārotkarakoṭikāntair bhūtair asṛksrotasi dattasetu //MU_3,49.42//",
    "GSP27moksop_u:8946": " līlopākhyāne dvitīyāstrayuddhaṃ nāma sargaḥ",
    "GSP27moksop_u:8947": " pañcāśas sargaḥ",
    "GSP27moksop_u:8948": " vasiṣṭhaḥ:",
    "GSP27moksop_u:8949": " tasmiṃs tadā vartamāne ghore samrambhavibhrame /",
    "GSP27moksop_u:8950": " sarvārisainyanāśārtham ekas svabalaśāntaye //MU_3,50.1//",
    "GSP27moksop_u:8951": " sasmāra smṛtimān antar anantodāradhairyabhṛt /",
    "GSP27moksop_u:8952": " astram astreśvaraṃ śrīmad vaiṣṇavaṃ śaṅkaropamam //MU_3,50.2//",
    "GSP27moksop_u:8953": " atha yo 'sau śaras tena vaiṣṇavāstrābhimantritaḥ /",
    "GSP27moksop_u:8954": " muktas tasya phalaprāntād ulmukānīva niryayuḥ //MU_3,50.3//",
    "GSP27moksop_u:8955": " paṅktayas sphāracakrāṇāṃ śatārkīkṛtadiktaṭāḥ /",
    "GSP27moksop_u:8956": " gadānām abhiyāntīnāṃ śatavaṃśīkṛtāmbarāḥ //MU_3,50.4//",
    "GSP27moksop_u:8957": " vajrāṇām urudhārāṇāṃ śaracchṛṅgīkṛtāmbarāḥ /",
    "GSP27moksop_u:8958": " paṭṭisānāṃ ca paṭṭānāṃ tīravṛkṣīkṛtāmbarāḥ //MU_3,50.5//",
    "GSP27moksop_u:8959": " atha rājā dvitīyo 'pi vaiṣṇavāstrapraśāntaye /",
    "GSP27moksop_u:8960": " dadau vaiṣṇavam evāstraṃ śastraniṣṭhīvapūrakam //MU_3,50.6//",
    "GSP27moksop_u:8961": " tato 'pi niryayur nadyo hetīnāṃ hatahetayaḥ /",
    "GSP27moksop_u:8962": " śaraśaktigadāprāsapaṭṭisādipayorayāḥ //MU_3,50.7//",
    "GSP27moksop_u:8963": " śastrāstrasaritāṃ tāsāṃ vyomni yuddham avartata /",
    "GSP27moksop_u:8964": " rodorandhrakṣayakaraṃ kulaśailendradāraṇam //MU_3,50.8//",
    "GSP27moksop_u:8965": " śaraśātitaśūlāśrikhaḍgākuṭṭitapaṭṭisam /",
    "GSP27moksop_u:8966": " suprāsaprahataprāsaṃ śūlaśātitaśaktikam //MU_3,50.9//",
    "GSP27moksop_u:8967": " śarāmburāśimathanamattamudgaramandaram /",
    "GSP27moksop_u:8968": " gadāvadalanodyuktadurvārādrinibhāśani //MU_3,50.10//",
    "GSP27moksop_u:8969": " ṛṣṭivṛṣṭipraśamanabhramatkuntendumaṇḍalam /",
    "GSP27moksop_u:8970": " prāsagrasanasaṃrabdhaprodyacchaṅkukṛtāntakam //MU_3,50.11//",
    "GSP27moksop_u:8971": " cakrārdhacaṭitoccādrivajravijvaraparvatam /",
    "GSP27moksop_u:8972": " śaṅkuśaṅkitaśūtkārakāśiśūlaśilātalam //MU_3,50.12//",
    "GSP27moksop_u:8973": " bhusuṇḍībhaṇḍitoddaṇḍabhiṇḍipāloḍumaṇḍalam /",
    "GSP27moksop_u:8974": " paraśūlakarānekaparaśūlūkalaṅghitam //MU_3,50.13//",
    "GSP27moksop_u:8975": " vahatkacakrakacavacchinnacañcuracāmaram /",
    "GSP27moksop_u:8976": " sphuṭaccaṭacaṭāsphoṭatruṭyattripathagārayam //MU_3,50.14//",
    "GSP27moksop_u:8977": " hetyaśricūrṇasaṃbhāramahābhramavitānakam /",
    "GSP27moksop_u:8978": " anyo'nyaśastrasaṃghaṭṭabhramajjvālollasattaḍit //MU_3,50.15//",
    "GSP27moksop_u:8979": " śabdasphuradviriñcāṇḍaṃ ghātabhagnakulācalam /",
    "GSP27moksop_u:8980": " dhārānikṛttaśastraugham astrayor yudhyamānayoḥ //MU_3,50.16//",
    "GSP27moksop_u:8981": " sadastravāraṇenaiva yātaḥ kālo balātmanaḥ /",
    "GSP27moksop_u:8982": " svayaṃ kiyadbala iti sindhau tiṣṭhati helayā //MU_3,50.17//",
    "GSP27moksop_u:8983": " vidūratho 'stram āgneyaṃ tatyājāśaniśabdavat /",
    "GSP27moksop_u:8984": " jvālayām āsa sa rathaṃ sindhoḥ kakṣam ivārasam //MU_3,50.18//",
    "GSP27moksop_u:8985": " etasminn antare vyomni hetinirvivarodare /",
    "GSP27moksop_u:8986": " sa sannāha iva prāvṛṭpayodapaṭinīva vā //MU_3,50.19//",
    "GSP27moksop_u:8987": " astrarājekṣaṇaṃ kṛtvā yuddhaṃ paramadāruṇaṃ /",
    "GSP27moksop_u:8988": " anyo'nyaṃ śamam āyātau savīryau subhaṭāv iva //MU_3,50.20//",
    "GSP27moksop_u:8989": " etasminn antare 'strāgnī rathaṃ kṛtvāśu bhasmasāt /",
    "GSP27moksop_u:8990": " prāpa dagdhvā vanaṃ sindhuṃ mṛgendram iva kandarāt //MU_3,50.21//",
    "GSP27moksop_u:8991": " sindhur abhyāśato 'gnyastraṃ vāruṇāstreṇa śātayan /",
    "GSP27moksop_u:8992": " rathaṃ tyaktvāvaniṃ prāpya khaḍgakheṭakavān abhūt //MU_3,50.22//",
    "GSP27moksop_u:8993": " akṣṇor nimeṣamātreṇa rathāśvānāṃ ripoḥ khurān /",
    "GSP27moksop_u:8994": " lulāva karavālena mṛṇālānīva lāghavāt //MU_3,50.23//",
    "GSP27moksop_u:8995": " vidūratho 'pi viratho babhūva kheṭakāsimān /",
    "GSP27moksop_u:8996": " samāyudhau samotsāhau ceratur maṇḍalānvitau //MU_3,50.24//",
    "GSP27moksop_u:8997": " khaḍgau krakacatāṃ yātau mithaḥ praharatos tayoḥ /",
    "GSP27moksop_u:8998": " dantamāleyam asyeva calecarcayataḥ prajāḥ //MU_3,50.25//",
    "GSP27moksop_u:8999": " śaktim ādāya cikṣepa khaḍgaṃ tyaktvā vidūrathaḥ /",
    "GSP27moksop_u:9000": " sindhāv udghargharārāvaṃ mahotpāta ivāśanim //MU_3,50.26//",
    "GSP27moksop_u:9001": " avicchinnaṃ samāyāntī patitā sāsya vakṣasi /",
    "GSP27moksop_u:9002": " apriyasya yathā bhartur anicchantī svakāminī //MU_3,50.27//",
    "GSP27moksop_u:9003": " tena śaktiprahāreṇa nāsau maraṇam āptavān /",
    "GSP27moksop_u:9004": " kevalaṃ rudhirasroto nāgo jalam ivātyajat //MU_3,50.28//",
    "GSP27moksop_u:9005": " taddeśalīlā taṃ dṛṣṭvā bhagnaṃ tama ivendunā /",
    "GSP27moksop_u:9006": " savikāsā ghanānandā pūrvalīlām uvāca ha //MU_3,50.29//",
    "GSP27moksop_u:9007": " devi paśya nṛsiṃhena hato bhartāyam āvayoḥ /",
    "GSP27moksop_u:9008": " śaktikoṭinakhair daityas sindhur uddhurakandharaḥ //MU_3,50.30//",
    "GSP27moksop_u:9009": " sarastalasthanāgendravarahūṅkṛtavārivat /",
    "GSP27moksop_u:9010": " diṣṭyorasy asya niryāti raktaṃ śuluśulāravaiḥ //MU_3,50.31//",
    "GSP27moksop_u:9011": " hā kaṣṭaṃ ratham ānītaṃ sindhur āroḍhum udyataḥ /",
    "GSP27moksop_u:9012": " sauvarṇaṃ mairavaṃ śṛṅgaṃ puṣkarāvartako yathā //MU_3,50.32//",
    "GSP27moksop_u:9013": " paśya devi ratho 'syāsau mudgareṇāvacūrṇitaḥ /",
    "GSP27moksop_u:9014": " bhramatparvatapātena sauvarṇaṃ nagaraṃ yathā //MU_3,50.33//",
    "GSP27moksop_u:9015": " pravṛtto ratham ānītam āroḍhuṃ patir eṣa me /",
    "GSP27moksop_u:9016": " kaṣṭaṃ vajram ivendreṇa musulaṃ sindhuneritam //MU_3,50.34//",
    "GSP27moksop_u:9017": " vañcayitvā vilāsena ratham āruhya lāghavāt /",
    "GSP27moksop_u:9018": " paśya bhartā madīyo 'sau cakāsti nitarāṃ raṇe //MU_3,50.35//",
    "GSP27moksop_u:9019": " hā dhik kaṣṭam asau sindhur āryaputrarathaṃ balāt /",
    "GSP27moksop_u:9020": " hariś śvabhram ivarūḍhaḥ plavenontar iva drumam //MU_3,50.36//",
    "GSP27moksop_u:9021": " khaḍgenārohato 'syāṃsacchinno bhartā vilokaya /",
    "GSP27moksop_u:9022": " padmarāgagirir dyotam iva muñcati śoṇitam //MU_3,50.37//",
    "GSP27moksop_u:9023": " hā hā dhik kaṣṭam etena sindhunā khaḍgadhārayā /",
    "GSP27moksop_u:9024": " jaṅghayor me patiś chinnaḥ krakaceneva pādapaḥ //MU_3,50.38//",
    "GSP27moksop_u:9025": " hā hā hatāsmi dagdhāsmi mṛtāsmy apahatāsmi ca /",
    "GSP27moksop_u:9026": " mṛṇāle iva lūne me patyur dve api jānunī //MU_3,50.39//",
    "GSP27moksop_u:9027": " ity uktvā sā tadālokya bhartṛbhāvabhayāturā /",
    "GSP27moksop_u:9028": " latā paraśukṛtteva mūrchitā patitā bhuvi //MU_3,50.40//",
    "GSP27moksop_u:9029": " vidūratho 'pi nirjānuḥ praharann eva vidviṣi /",
    "GSP27moksop_u:9030": " papāta syandane 'py āśu chinnamūla iva drumaḥ //MU_3,50.41//",
    "GSP27moksop_u:9031": " patann evaiṣa sūtena rathenaivāpavāhitaḥ /",
    "GSP27moksop_u:9032": " yadā tadāhatiṃ tasya kaṇṭhe 'dāt sindhur uddhataḥ //MU_3,50.42//",
    "GSP27moksop_u:9033": " ardhavicchinnakaṇṭho 'sāv anuyāto 'tha sindhunā /",
    "GSP27moksop_u:9034": " syandanenāviśat sadma padmam evendirā yathā //MU_3,50.43//",
    "GSP27moksop_u:9035": " sarasvatīprabhāvāḍhyaṃ tat praveṣṭum asau gṛham /",
    "GSP27moksop_u:9036": " nāśakan maṣako matto mahājvālāntaraṃ yathā //MU_3,50.44//",
    "GSP27moksop_u:9037": " khaḍgāvakṛttagalagartagalatsavātaraktacchaṭācchuritavastratanutragātram /",
    "GSP27moksop_u:9038": " tatyāja taṃ bhagavatīm abhito gṛhāntas sūtaḥ praviśya mṛtitalpatale gatārim //MU_3,50.45//",
    "GSP27moksop_u:9039": " līlopākhyāne vidūrathamaraṇaṃ nāma sargaḥ",
    "GSP27moksop_u:9040": " ekapañcāśattamas sargaḥ",
    "GSP27moksop_u:9041": " vasiṣṭhaḥ:",
    "GSP27moksop_u:9042": " hato rājā hato rājā pratirājena saṃyuge /",
    "GSP27moksop_u:9043": " iti śabde samudbhūte rāṣṭram āsīd bhayākulam //MU_3,51.1//",
    "GSP27moksop_u:9044": " bhāṇḍopaskarabhārāḍhyavidravatsakalaprajam /",
    "GSP27moksop_u:9045": " sākrandārtakalatrāḍhyadravannāgaraṃ durgamam //MU_3,51.2//",
    "GSP27moksop_u:9046": " palāyamānasākrandamārgāhṛtavadhūgaṇam /",
    "GSP27moksop_u:9047": " anyo'nyaluṇṭhanavyagralokalagnamahāhavam //MU_3,51.3//",
    "GSP27moksop_u:9048": " pararāṣṭrajanānīkatāṇḍavollāsanāravam /",
    "GSP27moksop_u:9049": " niradhiṣṭhitamātaṅgahayacārapatajjanam //MU_3,51.4//",
    "GSP27moksop_u:9050": " kavāṭapāṭanoḍḍīnakośotthāravaghargharam /",
    "GSP27moksop_u:9051": " luṇṭhitāsaṅkhyakauśeyaprāvṛtāribhaṭodbhaṭam //MU_3,51.5//",
    "GSP27moksop_u:9052": " kṣurikotpāṭitārdrāntramṛtarājagṛhāṅganam /",
    "GSP27moksop_u:9053": " rājāntaḥpuraviśrāntacaṇḍālaśvapacotkaram //MU_3,51.6//",
    "GSP27moksop_u:9054": " gṛhāpahṛtabhojyānnabhojanonmukhapāmaram /",
    "GSP27moksop_u:9055": " sahemabhāracauraughapādāhatarudacchiśu //MU_3,51.7//",
    "GSP27moksop_u:9056": " apūrvataruṇākrāntakeśāntaḥpurikāṅganam /",
    "GSP27moksop_u:9057": " caurahastacyutānargharatnadanturamārgadik //MU_3,51.8//",
    "GSP27moksop_u:9058": " hayebharathasaṅghaṭṭavyagrasāmantamaṇḍalam /",
    "GSP27moksop_u:9059": " abhiṣekodyamādeśaparamantripurassaram //MU_3,51.9//",
    "GSP27moksop_u:9060": " rājadhānīvinirmāṇasānusthasthapatīśvaram /",
    "GSP27moksop_u:9061": " kūpavātāyanaśvabhranipatadrājavallabham //MU_3,51.10//",
    "GSP27moksop_u:9062": " jayaśabdaśatodghoṣasindhurājanyanirbharam /",
    "GSP27moksop_u:9063": " asaṅkhyanijarājaughavṛtasindhukṛtasthitim //MU_3,51.11//",
    "GSP27moksop_u:9064": " grāmāntarasamākrāntavidravadrājavallabham /",
    "GSP27moksop_u:9065": " maṇḍalāntarasañjātanagaragrāmaluṇṭhanam //MU_3,51.12//",
    "GSP27moksop_u:9066": " anantacauryamaukharyaruddhamārgagamāgamam /",
    "GSP27moksop_u:9067": " mahānubhāvavaidhuryasanīhāradinātapam //MU_3,51.13//",
    "GSP27moksop_u:9068": " mṛtabandhujanākrandair śrutatūryaravair api /",
    "GSP27moksop_u:9069": " hayebharathaśabdaiś ca piṇḍagrāhyaghanadhvani //MU_3,51.14//",
    "GSP27moksop_u:9070": " sindhudevo jayaty ekacchattrabhūmaṇḍalādhipaḥ /",
    "GSP27moksop_u:9071": " ity anantaram āremur bheryaḥ pratipuraṃ tadā //MU_3,51.15//",
    "GSP27moksop_u:9072": " rājadhānīṃ viveśātha sindhur uddhatakandharaḥ /",
    "GSP27moksop_u:9073": " prajās sraṣṭuṃ yugasyānte manur jagad ivāparaḥ //MU_3,51.16//",
    "GSP27moksop_u:9074": " pravṛttā daśadigbhyo 'tha praveṣṭuṃ saindhavaṃ puram /",
    "GSP27moksop_u:9075": " narāḥ karihayāgārai ratnapūrā ivāmbhudhim //MU_3,51.17//",
    "GSP27moksop_u:9076": " nibandhanāni cihnāni śāsanāni diśāṃ prati /",
    "GSP27moksop_u:9077": " kṣaṇaṃ niveśayām āsur maṇḍalaṃ prati mantriṇaḥ //MU_3,51.18//",
    "GSP27moksop_u:9078": " udabhūd acireṇaiva deśe deśe pure pure /",
    "GSP27moksop_u:9079": " jīvite maraṇe māne niyamo yamato yathā //MU_3,51.19//",
    "GSP27moksop_u:9080": " atha śemur nimeṣeṇa deśopaplavavibhramāḥ /",
    "GSP27moksop_u:9081": " praśāntotpātapavanāḥ padārthāvṛttayo yathā //MU_3,51.20//",
    "GSP27moksop_u:9082": " saumyatām ājagāmāśu deśo daśadiganvitaḥ /",
    "GSP27moksop_u:9083": " kṣīrodaḥ kṣubhitāvarto drāg ivodvṛttamandaraḥ //MU_3,51.21//",
    "GSP27moksop_u:9084": " vavur alakacayān vilolayanto mukhakamalālimukhāni saindhavīnām /",
    "GSP27moksop_u:9085": " jalalavavalanākulās samīrā aśivaguṇā iva sarvataḥ kṣaṇena //MU_3,51.22//",
    "GSP27moksop_u:9086": " līlopākhyāne sindhurājyaṃ nāma sargaḥ",
    "GSP27moksop_u:9087": " dvipañcāśattamas sargaḥ",
    "GSP27moksop_u:9088": " vasiṣṭhaḥ:",
    "GSP27moksop_u:9089": " etasminn antare līlā samuvāca sarasvatīm /",
    "GSP27moksop_u:9090": " śvāsāvaśeṣam ālokya pūrvaṃ bhartāram agragam //MU_3,52.1//",
    "GSP27moksop_u:9091": " pravṛtto deham utsraṣṭuṃ madbhartāyam ihāmbike /",
    "GSP27moksop_u:9092": " sthitā ca mṛtakalpeyaṃ līlā nisspandagātrikā //MU_3,52.2//",
    "GSP27moksop_u:9093": " dehenānena gantavyam anayā vīrabhāryayā /",
    "GSP27moksop_u:9094": " yatrāvābhyāṃ ca tat sthānaṃ kathaṃ gantavyam ambike //MU_3,52.3//",
    "GSP27moksop_u:9095": " jñaptiḥ:",
    "GSP27moksop_u:9096": " evaṃrūpamahārambhe saṅgrāme rāṣṭrasambhrame /",
    "GSP27moksop_u:9097": " saṃpanne 'pi sthite 'py uccair vicitrārambhamanthare //MU_3,52.4//",
    "GSP27moksop_u:9098": " na kiñcid api saṃpannaṃ rāṣṭraṃ na ca mahītalam /",
    "GSP27moksop_u:9099": " na sthitaṃ kvacanāpy evaṃ svapnātmakam idaṃ yataḥ //MU_3,52.5//",
    "GSP27moksop_u:9100": " tasya tvanmaṇḍapasyāntaś śavasya nikaṭāmbare /",
    "GSP27moksop_u:9101": " itthaṃ bhūrāṣṭram ābhāti bhartṛjīvasya te 'naghe //MU_3,52.6//",
    "GSP27moksop_u:9102": " antaḥpuragṛhaṃ te tad idaṃ rāṣṭrānvitodaram /",
    "GSP27moksop_u:9103": " vasiṣṭhavipragehe 'ntaś śavagehe jagat sthitam //MU_3,52.7//",
    "GSP27moksop_u:9104": " evam eṣa mahārambho jagattrayamayo bhramaḥ /",
    "GSP27moksop_u:9105": " tvayā mayānayānena saṃyuktas sārṇavāvaniḥ //MU_3,52.8//",
    "GSP27moksop_u:9106": " girigrāmakagehe 'ntar madhye gaganakośake /",
    "GSP27moksop_u:9107": " khātmāvakacati vyakto na kacaty eva vā kvacit //MU_3,52.9//",
    "GSP27moksop_u:9108": " evam ārambhaghanayor api maṇḍapayos tayoḥ /",
    "GSP27moksop_u:9109": " udare śūnyam ākāśam evāsti na jagadbhramaḥ //MU_3,52.10//",
    "GSP27moksop_u:9110": " bhramadraṣṭur abhāve hi kīdṛśī bhramatā bhrame /",
    "GSP27moksop_u:9111": " nāsty eva bhramasattā tu yad asti tad ajaṃ padam //MU_3,52.11//",
    "GSP27moksop_u:9112": " bhrame dṛśyam asat tasya draṣṭur draṣṭṛdaśā kutaḥ /",
    "GSP27moksop_u:9113": " draṣṭṛdṛśyakramābhāvād atra yat sahajaṃ hi tat //MU_3,52.12//",
    "GSP27moksop_u:9114": " tat padaṃ paramaṃ viddhi nāśotpādavivarjitam /",
    "GSP27moksop_u:9115": " svakaṃ kacati cābhātaṃ śāntam ādyam anāmayam //MU_3,52.13//",
    "GSP27moksop_u:9116": " kila maṇḍapagehāntas svasvabhāvoditātmani /",
    "GSP27moksop_u:9117": " viharanti janās tatra svagṛhe saṃvyavasthayā //MU_3,52.14//",
    "GSP27moksop_u:9118": " na jagat tatra no sargaḥ kaścit tair anubhūyate /",
    "GSP27moksop_u:9119": " tenāhaṃ jagad ākāśam ajam ity eva vacmi te //MU_3,52.15//",
    "GSP27moksop_u:9120": " sarvaṃ śūnyātmavijñānaṃ mervādigirijālakam /",
    "GSP27moksop_u:9121": " nedaṃ kuḍyamayaṃ kiñcid yathā svapne mahāpuram //MU_3,52.16//",
    "GSP27moksop_u:9122": " deśe prādeśamātre 'pi girijālamayāny api /",
    "GSP27moksop_u:9123": " vajrasārāṇi khāny eva sambhavanty aṇuke 'ṇuke //MU_3,52.17//",
    "GSP27moksop_u:9124": " kadalīpallavāpīḍasanniveśena bhūriśaḥ /",
    "GSP27moksop_u:9125": " trijagac cidaṇāv antar asti svapnapuraṃ yathā //MU_3,52.18//",
    "GSP27moksop_u:9126": " tasyāpy antar vibhāgena kramād ekaikaśo jagat /",
    "GSP27moksop_u:9127": " teṣāṃ yasmiñ jagaty eva padmo rājā śavas sthitaḥ //MU_3,52.19//",
    "GSP27moksop_u:9128": " līlā tava sapatnī taṃ prāptā pūrvataraṃ śubhe /",
    "GSP27moksop_u:9129": " yadaiva mūrchām āyātā līleyaṃ puratas tava /",
    "GSP27moksop_u:9130": " tadaiva bhartuḥ padmasya śavasya nikaṭe sthitā //MU_3,52.20//",
    "GSP27moksop_u:9131": " līlā:",
    "GSP27moksop_u:9132": " katham eṣā gatā devi sampannā tatra dehinī /",
    "GSP27moksop_u:9133": " kathaṃ kathaṃ vā tatpatnībhāvam āptavatī sthitā //MU_3,52.21//",
    "GSP27moksop_u:9134": " te vāsyā vada kiṃ rūpaṃ paśyanty atha vadanti kim /",
    "GSP27moksop_u:9135": " tadgehavaravāstavyās samāseneti me vada //MU_3,52.22//",
    "GSP27moksop_u:9136": " devī:",
    "GSP27moksop_u:9137": " śṛṇu sarvaṃ samāsena yathādṛṣṭaṃ vadāmi te /",
    "GSP27moksop_u:9138": " līle līlāsvavṛttāntam antadaṃ dṛśyadurdṛśām //MU_3,52.23//",
    "GSP27moksop_u:9139": " padma eva sa bhartaiṣa bhrāntiṃ tāvat tatām imām /",
    "GSP27moksop_u:9140": " itthaṃ jaganmayīṃ svasminn eva sadmani paśyati //MU_3,52.24//",
    "GSP27moksop_u:9141": " bhrāntiyuddham idaṃ yuddham ime bhrāntijanā janāḥ /",
    "GSP27moksop_u:9142": " bhrāntyaivāstīha maraṇam eṣa caiva bhramātmakaḥ //MU_3,52.25//",
    "GSP27moksop_u:9143": " bhramakrameṇānenaiva līlāsya dayitā sthitā /",
    "GSP27moksop_u:9144": " tvaṃ caiṣā ca varārohe svapnamātrā varāṅgane //MU_3,52.26//",
    "GSP27moksop_u:9145": " tathā bhavatyor bhartaiṣa tathaivāham api svayam /",
    "GSP27moksop_u:9146": " jagacchobhaiva saṃsāre dṛśyase tad ihocyate //MU_3,52.27//",
    "GSP27moksop_u:9147": " etad eva parijñātaṃ dṛśyaśabdārtham ujjhati /",
    "GSP27moksop_u:9148": " evam eṣā tvam evaṃ ca sampannaivam asau nṛpaḥ //MU_3,52.28//",
    "GSP27moksop_u:9149": " ahaṃ cātmani satyatvagatās sarvatayātmanaḥ /",
    "GSP27moksop_u:9150": " ime vayam ihānyo'nyaṃ sampannās svoditā iva //MU_3,52.29//",
    "GSP27moksop_u:9151": " itthaṃ sarvātmakatayā mahācidghanasaṃsthiteḥ /",
    "GSP27moksop_u:9152": " evam eṣā sthitā rājñī hārihāsavilāsinī //MU_3,52.30//",
    "GSP27moksop_u:9153": " līlāvilolanayanā navayauvanaśālinī /",
    "GSP27moksop_u:9154": " peśalācāramadhurā madhurodārabhāṣiṇī //MU_3,52.31//",
    "GSP27moksop_u:9155": " kokilasvarasaṅkāśā madamanmathamantharā /",
    "GSP27moksop_u:9156": " asitotpalapattrākṣī vṛttapīnāpayodharā //MU_3,52.32//",
    "GSP27moksop_u:9157": " kāntakāñcanagaurāṅgī pakvabimbaphalādharā /",
    "GSP27moksop_u:9158": " tvatsaṅkalpātmakasyaiṣā yathā bhartur manaḥkalā //MU_3,52.33//",
    "GSP27moksop_u:9159": " tadā tvatsadṛśākārā sthitaiṣā ciccamatkṛtau /",
    "GSP27moksop_u:9160": " tvadbhartṛmaraṇe kṣipraṃ samanantaram eva hi //MU_3,52.34//",
    "GSP27moksop_u:9161": " tvadbhartaiṣā puro dṛṣṭā tvatsaṅkalpātmanāṇunā /",
    "GSP27moksop_u:9162": " yadādhibhautikaṃ bhāvaṃ ceto 'nubhavati svayam //MU_3,52.35//",
    "GSP27moksop_u:9163": " vetty asanmayam evāta ātivāhikakalpanam /",
    "GSP27moksop_u:9164": " yadādhibhautikaṃ bhāvaṃ vetty etaṃ tu na sanmayam //MU_3,52.36//",
    "GSP27moksop_u:9165": " ātivāhikasaṅkalpas tadā so 'nyasya jāyate /",
    "GSP27moksop_u:9166": " ato maraṇasaṃvittyā punarjanmamaye bhrame //MU_3,52.37//",
    "GSP27moksop_u:9167": " tvaṃ hi saṃviditānena tvayāvagata eṣa saḥ /",
    "GSP27moksop_u:9168": " itthaṃ tvāṃ dṛṣṭavān eṣa dṛṣṭaś caiṣa tvayeti ca //MU_3,52.38//",
    "GSP27moksop_u:9169": " tvam asyātmani saṃpannā sarvagatvāc cidātmanaḥ /",
    "GSP27moksop_u:9170": " brahma sarvagataṃ yasmād yathā yatra yadoditam //MU_3,52.39//",
    "GSP27moksop_u:9171": " bhavaty āśu tathā tatra tat svaśaktyaiva paśyati /",
    "GSP27moksop_u:9172": " sarvatra sarvaśaktitvād yatra yāṃ śaktim unnayan //MU_3,52.40//",
    "GSP27moksop_u:9173": " āste tatra tathā bhāti tīvrasaṃvegahetutaḥ /",
    "GSP27moksop_u:9174": " mṛtimohakṣaṇenaiva tad etau dampatī sthitau //MU_3,52.41//",
    "GSP27moksop_u:9175": " tadaivābhyām idaṃ buddhaṃ pratibhāsavaśād dhṛdi /",
    "GSP27moksop_u:9176": " āvayoḥ pitarāv etāv ime caivāpi mātarau //MU_3,52.42//",
    "GSP27moksop_u:9177": " deha eṣa dhanaṃ cedaṃ karmedaṃ pūrvam īdṛśam /",
    "GSP27moksop_u:9178": " āvāṃ vivāhitāv evam evaṃ nāmaikatāṃ gatau //MU_3,52.43//",
    "GSP27moksop_u:9179": " etayoś cāpi janatā yātā tatraiva satyatām /",
    "GSP27moksop_u:9180": " tathaivātrāsti dṛṣṭāntaḥ pratyakṣas svapnavedanam //MU_3,52.44//",
    "GSP27moksop_u:9181": " ity evaṃbhāvayā līle līlayāham athārcitā /",
    "GSP27moksop_u:9182": " māhaṃ syāṃ vidhavety evaṃ varo datto mayāpy asau //MU_3,52.45//",
    "GSP27moksop_u:9183": " ity arthīva mṛtā pūrvam eṣeha khalu bālikā /",
    "GSP27moksop_u:9184": " bhavatāṃ cetanāṃśānām ahaṃ cetanadharmiṇī //MU_3,52.46//",
    "GSP27moksop_u:9185": " kuladevī sadā pūjyāpy ata etat karomy aham /",
    "GSP27moksop_u:9186": " athāsyā jīvako dehāt prāṇamārutarūpadhṛt //MU_3,52.47//",
    "GSP27moksop_u:9187": " manasā valitaḥ prāpto mukhāgraṃ tyaktadehakaḥ /",
    "GSP27moksop_u:9188": " tato maraṇamūrchānte gṛhe 'sminn eva caitayā /",
    "GSP27moksop_u:9189": " buddho bhāvita ākāro dṛṣṭo jīvātmanā tataḥ //MU_3,52.48//",
    "GSP27moksop_u:9190": " sampannaiṣā hariṇanayanā pūrṇacandrānanaśrīr mānonnaddhā dayitavalitā kāntam ābhoktukāmā /",
    "GSP27moksop_u:9191": " pūrvasmṛtyā sarabhasamukhī saṃyatāntassvabhāvā svapnastheva prakṛtavibhavā padminīvoditeva //MU_3,52.49//",
    "GSP27moksop_u:9192": " līlopākhyāne maraṇasamanantaraṃ dehapratibhāvanaṃ nāma sargaḥ",
    "GSP27moksop_u:9193": " tripañcāśattamas sargaḥ",
    "GSP27moksop_u:9194": " vasisṭhaḥ:",
    "GSP27moksop_u:9195": " atha labdhavarā dehenānenaiva mahīpatim /",
    "GSP27moksop_u:9196": " patiṃ prāptuṃ prayāmy eṣā nabhomārgeṇa viṣṭapam //MU_3,53.1//",
    "GSP27moksop_u:9197": " iti sañcintya sānandam uddāmamakaradhvajā /",
    "GSP27moksop_u:9198": " pupluve peśalākārā pakṣiṇīva nabhastale //MU_3,53.2//",
    "GSP27moksop_u:9199": " kumārī tatra sā prāpa jñaptyaiva prahitāṃ hitām /",
    "GSP27moksop_u:9200": " svasaṅkalpamahādarśāt purato nirgatām iva //MU_3,53.3//",
    "GSP27moksop_u:9201": " kumārī:",
    "GSP27moksop_u:9202": " duhitāsmi sakhi jñapte svāgataṃ te 'stu sundari /",
    "GSP27moksop_u:9203": " pratīkṣamāṇā tvām eva sthitāsmīha nabhaḥpathe //MU_3,53.4//",
    "GSP27moksop_u:9204": " līlā:",
    "GSP27moksop_u:9205": " devi bhartṛsamīpaṃ māṃ naya nīrajalocane /",
    "GSP27moksop_u:9206": " mahatāṃ darśanaṃ yasmān na kadācana niṣphalam //MU_3,53.5//",
    "GSP27moksop_u:9207": " vasiṣṭhaḥ:",
    "GSP27moksop_u:9208": " ehi tatraiva gacchāva ity uktvā sā kumārikā /",
    "GSP27moksop_u:9209": " puras tasyās sthitā vyomni mārgadarśanatatparā //MU_3,53.6//",
    "GSP27moksop_u:9210": " tatas tadanuyātā sā prāpa koṭaram ambaram /",
    "GSP27moksop_u:9211": " nirmalaṃ karavālāṅgaṃ yathā lakṣaṇalekhikā //MU_3,53.7//",
    "GSP27moksop_u:9212": " meghamārgam athollaṅghya vātaskandhāntarotthitā /",
    "GSP27moksop_u:9213": " sūryamārgād atigatā tārāmārgamahīm itā //MU_3,53.8//",
    "GSP27moksop_u:9214": " vāyvindrasurasiddhānāṃ lokān ullaṅghya lāghavāt /",
    "GSP27moksop_u:9215": " brahmaviṣṇumaheśānāṃ prāpa brahmāṇḍakarparam //MU_3,53.9//",
    "GSP27moksop_u:9216": " himaśaityaṃ yathāntassthaṃ kumbhabhitter bahir bhavet /",
    "GSP27moksop_u:9217": " tathā saṅkalpasiddhā sā brahmāṇḍān nirgatā bahiḥ //MU_3,53.10//",
    "GSP27moksop_u:9218": " svacittamātradehaiṣā svasaṅkalpaprabhāvajam /",
    "GSP27moksop_u:9219": " antare vānubhavati kilaivaṃ nāma vibhramam //MU_3,53.11//",
    "GSP27moksop_u:9220": " tato brahmāṇḍapārasthāñ jalādyāvaraṇān nava /",
    "GSP27moksop_u:9221": " samullaṅghya puraḥ prāpa mahācidgaganāntaram //MU_3,53.12//",
    "GSP27moksop_u:9222": " adṛṣṭapāraparyantam ativegena dhāvatā /",
    "GSP27moksop_u:9223": " sarvato garuḍenāpi kalpakoṭiśatair api //MU_3,53.13//",
    "GSP27moksop_u:9224": " tatra brahmāṇḍalakṣāṇi santy asaṅkhyāni bhūriśaḥ /",
    "GSP27moksop_u:9225": " anyo'nyaṃ tāny adṛṣṭāni phalānīva mahāvane //MU_3,53.14//",
    "GSP27moksop_u:9226": " tatraikasmin purassaṃsthe vitatāvaraṇānvite /",
    "GSP27moksop_u:9227": " vedhayitvā viveśāntar vadanaṃ krimiko yathā //MU_3,53.15//",
    "GSP27moksop_u:9228": " punar brahmendraviṣṇvādi lokān ullaṅghya bhāsurān /",
    "GSP27moksop_u:9229": " sā mahīmaṇḍalaṃ śrīmat prāpa tārāpathād adhaḥ //MU_3,53.16//",
    "GSP27moksop_u:9230": " tatra tan maṇḍalaṃ prāpya tatpuraṃ taṃ ca maṇḍapam /",
    "GSP27moksop_u:9231": " praviśya puṣpaguptasya śavasya nikaṭe sthitā //MU_3,53.17//",
    "GSP27moksop_u:9232": " etasminn antare sātra na dadarśa kumārikām /",
    "GSP27moksop_u:9233": " māyām iva parijñātāṃ kvāpi yātāṃ varānanā //MU_3,53.18//",
    "GSP27moksop_u:9234": " mukham ālokya sā tasya svabhartuś śavarūpinaḥ /",
    "GSP27moksop_u:9235": " idaṃ buddhavatī satyaṃ pratibhāvaśatas svataḥ //MU_3,53.19//",
    "GSP27moksop_u:9236": " ayaṃ sa bhartā saṃgrāme nihato mama sindhunā /",
    "GSP27moksop_u:9237": " vīralokān imān prāpya kṣaṇaṃ śete yathāsukham //MU_3,53.20//",
    "GSP27moksop_u:9238": " ahaṃ devyāḥ prasādena saśarīrainam īdṛśam /",
    "GSP27moksop_u:9239": " iha prāptavatī dhanyā madanyā nāsti kācana //MU_3,53.21//",
    "GSP27moksop_u:9240": " iti sañcintya sā haste gṛhītvā cārucāmaram /",
    "GSP27moksop_u:9241": " vījayām āsa cāndreṇa taṃ dyaur vāvanimaṇḍalam //MU_3,53.22//",
    "GSP27moksop_u:9242": " līlā:",
    "GSP27moksop_u:9243": " te bhṛtyās tāś ca vā dāsyas sa rājā vā prabuddhavān /",
    "GSP27moksop_u:9244": " vakṣyanti vadatāṃ devi kiṃ kayeva kathaṃ dhiyā //MU_3,53.23//",
    "GSP27moksop_u:9245": " devī:",
    "GSP27moksop_u:9246": " sa rājā sā ca te bhṛtyās sarva eva parasparam /",
    "GSP27moksop_u:9247": " cidākāśaikatāyogād āvayoś ca prabhāvataḥ //MU_3,53.24//",
    "GSP27moksop_u:9248": " mahācitpratibhāsāś ca mahāniyatiniścayāt /",
    "GSP27moksop_u:9249": " anyo'nyam evaṃ vetsyanti mithas sampratibimbitam //MU_3,53.25//",
    "GSP27moksop_u:9250": " iyaṃ me sahajā bhāryā mameyaṃ sahajā sakhī /",
    "GSP27moksop_u:9251": " mameyaṃ sahajā rājñī bhṛtyo 'yaṃ sahajo mama //MU_3,53.26//",
    "GSP27moksop_u:9252": " kevalaṃ tvam ahaṃ sā ca yathāvṛttam akhaṇḍitam /",
    "GSP27moksop_u:9253": " jñāsyāma mahadāścaryaṃ na tu kaścid apītaraḥ //MU_3,53.27//",
    "GSP27moksop_u:9254": " līlā:",
    "GSP27moksop_u:9255": " amunaiva śarīreṇa kimarthaṃ nāgatā patim /",
    "GSP27moksop_u:9256": " eṣā vare 'pi saṃprāpte līlā lalitavādini //MU_3,53.28//",
    "GSP27moksop_u:9257": " devī:",
    "GSP27moksop_u:9258": " aprabuddhadhiyas siddhalokān puṇyavaśoditān /",
    "GSP27moksop_u:9259": " na samarthās svadehena prāptuṃ chāyā ivātapān //MU_3,53.29//",
    "GSP27moksop_u:9260": " ādisarge hi niyatis sthāpiteti prabodhibhiḥ /",
    "GSP27moksop_u:9261": " yathā satyam alīkena na milaty eva kiñcana //MU_3,53.30//",
    "GSP27moksop_u:9262": " yāvad vetālasaṅkalpo bālasya kila vidyate /",
    "GSP27moksop_u:9263": " nirvetāladhiyas tāvad udayas tasya kaḥ katham //MU_3,53.31//",
    "GSP27moksop_u:9264": " avivekajvaroṣṇatvaṃ vidyate yāvad ātmani /",
    "GSP27moksop_u:9265": " tāvad vivekaśītāṃśuśaityaṃ kuta udety alam //MU_3,53.32//",
    "GSP27moksop_u:9266": " ahaṃ pṛthvyādidehaḥ khegatir nāsti mamottamā /",
    "GSP27moksop_u:9267": " iti niścayavān yo 'ntaḥ kathaṃ syāt so 'nyaniścayaḥ //MU_3,53.33//",
    "GSP27moksop_u:9268": " ato jñānavivekena puṇyenātha vareṇa vā /",
    "GSP27moksop_u:9269": " puṇyadehe na gacchanti paraṃ lokam anena no //MU_3,53.34//",
    "GSP27moksop_u:9270": " śuṣkaparṇaṃ kilāṅgāre patad evāśu dahyate /",
    "GSP27moksop_u:9271": " ayaṃ devamayīṃ dehaḥ prāpta eva viśīryate //MU_3,53.35//",
    "GSP27moksop_u:9272": " etāvad eva bhavati varalābhavijṛmbhitaiḥ /",
    "GSP27moksop_u:9273": " yathā saṃvit sa evāhaṃ tathā smṛta iti sthitiḥ //MU_3,53.36//",
    "GSP27moksop_u:9274": " yas sarpapratyayo rajjvāṃ sa kathaṃ sarpakāryakṛt /",
    "GSP27moksop_u:9275": " ātmany eva hi yo nāsti tasya kā kāryakāritā //MU_3,53.37//",
    "GSP27moksop_u:9276": " yat tv etan mṛta ity eva mithyā samanubhūyate /",
    "GSP27moksop_u:9277": " prāgabhyāsasya puṣṭasya nāmaitat pravijṛmbhitam //MU_3,53.38//",
    "GSP27moksop_u:9278": " svānubhūte jagajjāle sugame saṃsṛtibhramaḥ /",
    "GSP27moksop_u:9279": " nānyasaṅkalpite nāma sargādyabhyāsa īdṛśaḥ //MU_3,53.39//",
    "GSP27moksop_u:9280": " antar anubhūyamānās saṃsṛtayo bāhyabhūtajālānām /",
    "GSP27moksop_u:9281": " aviditavedyadṛśām atidūre puṃsām ivaindavaṃ bimbam //MU_3,53.40//",
    "GSP27moksop_u:9282": " līlopākhyāne saṃsṛtivicāropadeśo nāma sargaḥ",
    "GSP27moksop_u:9283": " catuṣpañcāśattamas sargaḥ",
    "GSP27moksop_u:9284": " devī:",
    "GSP27moksop_u:9285": " tasmād ye vedyavettāro ye vā dharmaṃ paraṃ śritāḥ /",
    "GSP27moksop_u:9286": " ātivāhikadehatvaṃ prāpnuvanty eva netare //MU_3,54.1//",
    "GSP27moksop_u:9287": " ādhibhautikadehatvaṃ mithyā bhramamayātmakam /",
    "GSP27moksop_u:9288": " katham anye sthitiṃ yātu cchāyās te katham ātape //MU_3,54.2//",
    "GSP27moksop_u:9289": " līlā viditavedyā no paramaṃ dharmam āśritā /",
    "GSP27moksop_u:9290": " kevalaṃ tena sā bhartṛkalpitaṃ nagaraṃ gatā //MU_3,54.3//",
    "GSP27moksop_u:9291": " līlā:",
    "GSP27moksop_u:9292": " evam eṣā prayātā tu bhartā paśya mamāmbike /",
    "GSP27moksop_u:9293": " pravṛttaḥ prāṇasantyāge kartavyam kim ihādhunā //MU_3,54.4//",
    "GSP27moksop_u:9294": " bhāvābhāveṣu bhāvānāṃ kathaṃ niyatir āgatā /",
    "GSP27moksop_u:9295": " kathaṃ bhūyo 'py aniyatir mṛtijanmādiṣūcitā //MU_3,54.5//",
    "GSP27moksop_u:9296": " kathaṃ svabhāvasaṃsiddhiḥ kathaṃ sattā padārthagā /",
    "GSP27moksop_u:9297": " katham agnyādiṣūṣṇatvaṃ pṛthvyādau sthiratā katham //MU_3,54.6//",
    "GSP27moksop_u:9298": " himādiṣu kathaṃ śaityaṃ kā sattā kālakhādiṣu /",
    "GSP27moksop_u:9299": " bhāvābhāvagrahotsargas sthūlasūkṣmadṛśaḥ katham //MU_3,54.7//",
    "GSP27moksop_u:9300": " katham atyantam ucchrāyaṃ tṛṇagulmāṅkurādikam /",
    "GSP27moksop_u:9301": " vastunāyāty anaṣṭe 'pi sthite svocchrāyakāraṇe //MU_3,54.8//",
    "GSP27moksop_u:9302": " devī:",
    "GSP27moksop_u:9303": " mahāpralayasaṃpattau sargāsthāstamaye sati /",
    "GSP27moksop_u:9304": " anantākāśam āśāntaṃ sad brahmaivāvatiṣṭhate //MU_3,54.9//",
    "GSP27moksop_u:9305": " taccidrūpatayā tejaḥkaṇo 'ham iti cetati /",
    "GSP27moksop_u:9306": " svapne saṃvid yathā hi tvam ākāśagamanādi vā //MU_3,54.10//",
    "GSP27moksop_u:9307": " tejaḥkaṇo sausthūlatvam ātmanātmani vindati /",
    "GSP27moksop_u:9308": " asatyam eva satyābhaṃ brahmāṇḍaṃ tad idaṃ smṛtam //MU_3,54.11//",
    "GSP27moksop_u:9309": " tatrāntar brahma tad vetti brahmāham ayam ity atha /",
    "GSP27moksop_u:9310": " manorājyaṃ sa kurute khātmaiva tad idaṃ jagat //MU_3,54.12//",
    "GSP27moksop_u:9311": " tasmin prathamatas sarge yā yathā yatra saṃvidaḥ /",
    "GSP27moksop_u:9312": " kathitās tās tathā tatra sthitā adyāpi niścalāḥ //MU_3,54.13//",
    "GSP27moksop_u:9313": " yad yathā sphuritaṃ cittvaṃ tat tathānyatma cid bhavet /",
    "GSP27moksop_u:9314": " svayam evāniyamitas tatas syān neha kiñcana //MU_3,54.14//",
    "GSP27moksop_u:9315": " na ca nāma nakiñcittvaṃ yujyate citsvarūpiṇaḥ /",
    "GSP27moksop_u:9316": " tyaktvā samastasaṃsthānaṃ hi saṃtiṣṭhatu vai katham //MU_3,54.15//",
    "GSP27moksop_u:9317": " sargādau svayam evāntaś cid yathā kacitātmani /",
    "GSP27moksop_u:9318": " himāgnyāditayādyāpi sā tathāste svasattayā //MU_3,54.16//",
    "GSP27moksop_u:9319": " tasmāt svasattāsantyāgas sataḥ kartuṃ na yujyate /",
    "GSP27moksop_u:9320": " yadā cidādes teneyaṃ niyatir na vinaśyati //MU_3,54.17//",
    "GSP27moksop_u:9321": " yad yathā kacitaṃ yatra vyomarūpy api pārthivam /",
    "GSP27moksop_u:9322": " sargādau tasya calitum adya yāvan na yujyate //MU_3,54.18//",
    "GSP27moksop_u:9323": " yā yathā cit prakacitā pratipakṣavidaṃ vinā /",
    "GSP27moksop_u:9324": " na sā tataḥ pracalati vedanābhyāsatas svayam //MU_3,54.19//",
    "GSP27moksop_u:9325": " jagadādāv anutpannaṃ yac cedam anubhūyate /",
    "GSP27moksop_u:9326": " tat saṃvidvyomakacanaṃ svapnastrīsurataṃ yathā //MU_3,54.20//",
    "GSP27moksop_u:9327": " asatyam eva satyābhaṃ pratibhānam iti sthitam /",
    "GSP27moksop_u:9328": " iti svabhāvasaṃvittir itthaṃ bhūtānubhūtayaḥ //MU_3,54.21//",
    "GSP27moksop_u:9329": " sargādau yā yathā rūḍhā saṃvitkacanasantatiḥ /",
    "GSP27moksop_u:9330": " sādyāpi cālitānyena sthitā niyatir dṛśyate //MU_3,54.22//",
    "GSP27moksop_u:9331": " gṛhītavyomatāsaṃvic cidvyoma vyomatāṃ gatam /",
    "GSP27moksop_u:9332": " gṛhītakālatāsaṃvic cinnabhaḥ kālatāṃ gatam //MU_3,54.23//",
    "GSP27moksop_u:9333": " gṛhītajalasaṃvid cidvyoma vāri vyavasthitam /",
    "GSP27moksop_u:9334": " svapne tathā hi puruṣaḥ paśyaty ātmani vāritām //MU_3,54.24//",
    "GSP27moksop_u:9335": " svamarutsaṃvidā bhāti bhavaty eṣā yathāsthitā /",
    "GSP27moksop_u:9336": " ciccamatkāracāturyam asad etat samūhate //MU_3,54.25//",
    "GSP27moksop_u:9337": " khatvaṃ maruttvam urvītvam aptvam agnitvam apy asat /",
    "GSP27moksop_u:9338": " vetty antas svapnasaṅkalpadhyāneṣv iva citis svayam //MU_3,54.26//",
    "GSP27moksop_u:9339": " maraṇānantaraṃ karmaphalānubhavanakramam /",
    "GSP27moksop_u:9340": " sarvakarmehaśāntyarthaṃ śrutaṃ śreyaskaraṃ śṛṇu //MU_3,54.27//",
    "GSP27moksop_u:9341": " rūḍhādisarge niyatir yaikadvitricaturmitā /",
    "GSP27moksop_u:9342": " puṣṭyādiṣv āyuṣaḥ puṃsāṃ tasyātha niyatiṃ śṛṇu //MU_3,54.28//",
    "GSP27moksop_u:9343": " deśakālakriyādravyaśuddhyaśuddhī svakarmaṇām /",
    "GSP27moksop_u:9344": " ūnatve cādhikatve ca nṛṇāṃ kāraṇam āyuṣaḥ //MU_3,54.29//",
    "GSP27moksop_u:9345": " svakarmadharme hrasati hrasaty āyur nṛṇām iha /",
    "GSP27moksop_u:9346": " vṛddhe vṛddhim upāyāti samam eva bhavet same //MU_3,54.30//",
    "GSP27moksop_u:9347": " bālamṛtyupradair bālo yuvā yauvanamṛtyudaiḥ /",
    "GSP27moksop_u:9348": " vṛddhamṛtyupradair vṛddhaḥ karmabhir mṛtim ṛcchati //MU_3,54.31//",
    "GSP27moksop_u:9349": " yo yathā śāstram ārabdhaṃ svadharmam anutiṣṭhati /",
    "GSP27moksop_u:9350": " bhājanaṃ bhavati śrīmān sa yathāśāstram āyuṣaḥ //MU_3,54.32//",
    "GSP27moksop_u:9351": " evaṃ karmānusāreṇa jantur antyāṃ daśām itaḥ /",
    "GSP27moksop_u:9352": " bhavaty astaṅgatavaco dṛṅmarmacchedivedanaḥ //MU_3,54.33//",
    "GSP27moksop_u:9353": " līlā:",
    "GSP27moksop_u:9354": " maraṇaṃ me samāsena kathayendusamānane /",
    "GSP27moksop_u:9355": " kiṃ sukhaṃ maraṇaṃ kiṃ vā duḥkhaṃ mṛtvā ca kiṃ bhavet //MU_3,54.34//",
    "GSP27moksop_u:9356": " devī:",
    "GSP27moksop_u:9357": " trividhāḥ puruṣās santi dehasyānte mumūrṣavaḥ /",
    "GSP27moksop_u:9358": " mūrkho 'tha dhāraṇābhyāsī yuktimān puruṣas tathā //MU_3,54.35//",
    "GSP27moksop_u:9359": " abhyasya dhāraṇāś ceṣṭā dehaṃ tyaktvā yathāsukham /",
    "GSP27moksop_u:9360": " prayāti dhāraṇābhyāsī yuktiyuktas tathaiva ca //MU_3,54.36//",
    "GSP27moksop_u:9361": " dhāraṇā yasya nābhyāsaṃ prāptā naiva sa muktibhāk /",
    "GSP27moksop_u:9362": " mūrkhas svamṛtikāle 'sau duḥkham ety avaśāśayaḥ //MU_3,54.37//",
    "GSP27moksop_u:9363": " vāsanāveśavaivaśyaṃ bhāvayan viṣayāśayaḥ /",
    "GSP27moksop_u:9364": " dīnatāṃ paramām eti parilūnam ivāmbujam //MU_3,54.38//",
    "GSP27moksop_u:9365": " aśāstrasaṃskṛtamatir asajjanaparāyaṇaḥ /",
    "GSP27moksop_u:9366": " mṛtāv anubhavaty antar dāham agnāv iva cyutaḥ //MU_3,54.39//",
    "GSP27moksop_u:9367": " yadā ghargharakaṇṭhatvaṃ vairūpyaṃ dṛṣṭivarṇajam /",
    "GSP27moksop_u:9368": " gacchaty eṣa vināśātmā tadā bhavati dīnadhīḥ //MU_3,54.40//",
    "GSP27moksop_u:9369": " paramaśyāmalāloko divābhyuditarātrikaḥ /",
    "GSP27moksop_u:9370": " bhramaddiṅmaṇḍalābhogo ghanamecakitāmbaraḥ //MU_3,54.41//",
    "GSP27moksop_u:9371": " marmavyathāvidhuritaḥ prabhramadvṛkṣamaṇḍalaḥ /",
    "GSP27moksop_u:9372": " ākāśībhūtavasudho vasudhībhūtakhāntaraḥ //MU_3,54.42//",
    "GSP27moksop_u:9373": " parivṛttakakupcakra uhyamāna ivārṇave /",
    "GSP27moksop_u:9374": " nīyamāna ivākāśe ghananidronmukhāśayaḥ //MU_3,54.43//",
    "GSP27moksop_u:9375": " andhakūpam ivāpannaś śilāntar iva yojitaḥ /",
    "GSP27moksop_u:9376": " svayaṃ jaḍībhavajjihvo vikartita ivāśaye //MU_3,54.44//",
    "GSP27moksop_u:9377": " patatīva nabhomārgād ghuṇāvarta ivārpitaḥ /",
    "GSP27moksop_u:9378": " rathadruta ivārūḍho himavadgalanonmukhaḥ //MU_3,54.45//",
    "GSP27moksop_u:9379": " jyotkurvann iva saṃsāraṃ vahnimadhyaṃ spṛśann iva /",
    "GSP27moksop_u:9380": " bhramitaḥ kṣepaṇeṇeva vātayantra iva sthitaḥ //MU_3,54.46//",
    "GSP27moksop_u:9381": " bhramito vā bhrama iva kṛṣṭo raśanayeva vā /",
    "GSP27moksop_u:9382": " bhramann iva jalāvarte śastrayantra ivārpitaḥ //MU_3,54.47//",
    "GSP27moksop_u:9383": " prohyamānas tṛṇam iva mahaty arṇavamārute /",
    "GSP27moksop_u:9384": " dūroḍho vāripūreṇa nipatann iva vāḍave //MU_3,54.48//",
    "GSP27moksop_u:9385": " anantagagane śvabhre cakrāvarte patann iva /",
    "GSP27moksop_u:9386": " adridyūrvīviparyāsadaśām anubhavan sthitaḥ //MU_3,54.49//",
    "GSP27moksop_u:9387": " patann ivānavarataṃ protpatann iva vābhitaḥ /",
    "GSP27moksop_u:9388": " ghūtkārākarṇanodbhrāntaḥ pūrṇasarvendriyavrajaḥ //MU_3,54.50//",
    "GSP27moksop_u:9389": " kramāc chyāmalatāṃ yānti tasya sarvārthasaṃvidaḥ /",
    "GSP27moksop_u:9390": " yathāstaṅgacchanti ravau mandālokatayā diśaḥ //MU_3,54.51//",
    "GSP27moksop_u:9391": " pūrvāparaṃ na jānāti smṛtis tānavam āgatā /",
    "GSP27moksop_u:9392": " yathā pāścātyasandhyānte naṣṭā dṛṣṭir digaṣṭake //MU_3,54.52//",
    "GSP27moksop_u:9393": " manaḥkalpanasāmarthyaṃ jahāty asya vimohitaḥ /",
    "GSP27moksop_u:9394": " avivekena tenāsau mahāmohe nimajjati //MU_3,54.53//",
    "GSP27moksop_u:9395": " yadeṣanmoham ādatte nādatte pavanas tadā /",
    "GSP27moksop_u:9396": " na tv ādatte yathā prāṇān moham āyāty alaṃ tadā //MU_3,54.54//",
    "GSP27moksop_u:9397": " anyo'nyaṃ puṣṭatāṃ yātair mohāt saṃvedanabhramaiḥ /",
    "GSP27moksop_u:9398": " jantuḥ pāṣāṇatām eti sthitam ity ādisargataḥ //MU_3,54.55//",
    "GSP27moksop_u:9399": " līlā:",
    "GSP27moksop_u:9400": " vyathāṃ vimohaṃ mūrchāṃ ca bhramaṃ vyādhim acetanam /",
    "GSP27moksop_u:9401": " kim artham ayam āyāti deho khaṇḍāṅgavān api //MU_3,54.56//",
    "GSP27moksop_u:9402": " devī:",
    "GSP27moksop_u:9403": " evaṃ saṃviditaṃ karma sargādau spandanaṃ vidaḥ /",
    "GSP27moksop_u:9404": " yady asmin samaye duḥkhaṃ kālenaitāvatedṛśam //MU_3,54.57//",
    "GSP27moksop_u:9405": " syāt kacaty eva viṭapagucchavat tat svabhāvajam /",
    "GSP27moksop_u:9406": " vetti cittvavijṛmbhotthaṃ nānyad atrāsti kāraṇam //MU_3,54.58//",
    "GSP27moksop_u:9407": " yadā vyathāvaśān nāḍyas svasaṅkocavikāsane /",
    "GSP27moksop_u:9408": " tyajanti maruto dehāt pariyānti nijāṃ sthitim //MU_3,54.59//",
    "GSP27moksop_u:9409": " praviṣṭā na viniryānti niryātāḥ praviśanti no /",
    "GSP27moksop_u:9410": " yadā vātā vināḍitvāt tadāspandān mṛtir bhavet //MU_3,54.60//",
    "GSP27moksop_u:9411": " na viśaty eva vā naiva niryāti pavano yadā /",
    "GSP27moksop_u:9412": " śarīrān nāḍivaidhurye mṛta ity ucyate tadā //MU_3,54.61//",
    "GSP27moksop_u:9413": " āgantavyaṃ mayā nāśaṃ kālenaitāvateti yā /",
    "GSP27moksop_u:9414": " pūrvaṃ saṃviditā saṃvid yāti taccoditā mṛtim //MU_3,54.62//",
    "GSP27moksop_u:9415": " īdṛśena mayehetthaṃ bhāvyam ity ādisargajā /",
    "GSP27moksop_u:9416": " saṃvid bījakalānāśaṃ na kadācana gacchati //MU_3,54.63//",
    "GSP27moksop_u:9417": " saṃvido vedanaṃ nāma svabhāvo 'vyatirekavān /",
    "GSP27moksop_u:9418": " tasmāt svabhāvasaṃvitter nānyan maraṇajanmanī //MU_3,54.64//",
    "GSP27moksop_u:9419": " kvacid āvartavad daussthyaṃ kvacin nadyāṃ jalaṃ yathā /",
    "GSP27moksop_u:9420": " kvacit saumyaṃ kvacij jīvadharmīdaṃ cetanaṃ tathā //MU_3,54.65//",
    "GSP27moksop_u:9421": " yathā latāyāḥ parvāṇi dīrghāyā madhyamadhyataḥ /",
    "GSP27moksop_u:9422": " tathā cetanasattāyā janmāni maraṇāni ca //MU_3,54.66//",
    "GSP27moksop_u:9423": " na jāyate na mriyate cetanaṃ puruṣaḥ kvacit /",
    "GSP27moksop_u:9424": " svapnasambhramavad bhrāntam etat paśyati kevalam //MU_3,54.67//",
    "GSP27moksop_u:9425": " puruṣaś cetanāmātraṃ sa kadā kveva naśyati /",
    "GSP27moksop_u:9426": " cetanavyatiriktaṃ ca vadānyat kiṃ pumān bhavet //MU_3,54.68//",
    "GSP27moksop_u:9427": " kvādya yāvan mṛtaṃ brūhi cetanaṃ kasya kiṃ katham /",
    "GSP27moksop_u:9428": " mriyante dehalakṣāṇi cetanaṃ sthitam akṣayam //MU_3,54.69//",
    "GSP27moksop_u:9429": " amariṣyat tu cec cittvam ekasminn eva tanmṛte /",
    "GSP27moksop_u:9430": " abhaviṣyan sarva eva mṛtā ekamṛtāv iha //MU_3,54.70//",
    "GSP27moksop_u:9431": " vāsanāmātravaicitryaṃ yaj jīvo 'nubhavet svayam /",
    "GSP27moksop_u:9432": " tasyaiva janmamaraṇe nāmanī parikalpite //MU_3,54.71//",
    "GSP27moksop_u:9433": " evaṃ na kiñcin mriyate jāyate na ca kaścana /",
    "GSP27moksop_u:9434": " vāsanāvartagarteṣu jīvo luṭhati kevalam //MU_3,54.72//",
    "GSP27moksop_u:9435": " atyantāsambhavād eva dṛśyasyāsau ca vāsanā /",
    "GSP27moksop_u:9436": " nāsty eveti vicāreṇa dṛḍhajñāne vinaśyati //MU_3,54.73//",
    "GSP27moksop_u:9437": " anuditam uditaṃ jagatprabandhaṃ bhavabhayato vyasanair vilokya samyak /",
    "GSP27moksop_u:9438": " alam anuditavāsano hi jīvo bhavati vimukta itīha satyam astu //MU_3,54.74//",
    "GSP27moksop_u:9439": " līlopākhyāne maraṇavicāro nāma sargaḥ",
    "GSP27moksop_u:9440": " pañcapañcāśattamas sargaḥ",
    "GSP27moksop_u:9441": " līlā:",
    "GSP27moksop_u:9442": " yathaiṣa jantur mriyate jāyate ca yathā punaḥ /",
    "GSP27moksop_u:9443": " tan me kathaya deveśi punar bodhavivṛddhaye //MU_3,55.1//",
    "GSP27moksop_u:9444": " devī:",
    "GSP27moksop_u:9445": " nāḍīpravāhe vidhure yadā vātavisaṃsthatām /",
    "GSP27moksop_u:9446": " jantuḥ prāpnoti hi tadā śāmyatīvāsya cetanam //MU_3,55.2//",
    "GSP27moksop_u:9447": " śuddhaṃ hi cetanaṃ nityaṃ nodeti na ca śāmyati /",
    "GSP27moksop_u:9448": " sthāvare jaṅgame vyomni śaile 'gnau pavane sthitam //MU_3,55.3//",
    "GSP27moksop_u:9449": " kevalaṃ vātasaṃrodhād yadā spandaḥ praśāmyati /",
    "GSP27moksop_u:9450": " mṛta ity ucyate dehas tadā sa jaḍanāmakaḥ //MU_3,55.4//",
    "GSP27moksop_u:9451": " tasmin dehe śavībhūte vāte khānilatāṃ gate /",
    "GSP27moksop_u:9452": " cetanaṃ vāsanāyuktaṃ khātma tatraiva tiṣṭhati //MU_3,55.5//",
    "GSP27moksop_u:9453": " jīva ity ucyate tasya nāmāṇor vāsanāvataḥ /",
    "GSP27moksop_u:9454": " tatraivāste sa ca śavāgāre gaganake tathā //MU_3,55.6//",
    "GSP27moksop_u:9455": " tato 'sau pretaśabdena procyate vyavahāribhiḥ /",
    "GSP27moksop_u:9456": " cetano vāsanāmiśras sāmodānilavat sthitaḥ //MU_3,55.7//",
    "GSP27moksop_u:9457": " idaṃ sarvaṃ parityajya yadāste darśanāntare /",
    "GSP27moksop_u:9458": " sa svapna iva saṅkalpa iva nānākṛtis tadā //MU_3,55.8//",
    "GSP27moksop_u:9459": " tasminn eva pradeśe 'ntaḥ pūrvavat smṛtibhāg bhavet /",
    "GSP27moksop_u:9460": " tadaiva mṛtimūrchānte paśyaty anyac charīrakam //MU_3,55.9//",
    "GSP27moksop_u:9461": " ātmany asthighaṭāpuṣṭam anyasya vyoma kevalam /",
    "GSP27moksop_u:9462": " ādhāre bhūtale sārkam ākāśajanavāsanam //MU_3,55.10//",
    "GSP27moksop_u:9463": " bhavanti yadvidhāḥ pretās teṣāṃ bhedam imaṃ śṛṇu /",
    "GSP27moksop_u:9464": " sāmānyapāpino madhyapāpinas sthūlapāpinaḥ //MU_3,55.11//",
    "GSP27moksop_u:9465": " sāmānyadharmā madhyasthadharmā cottamadharmavān /",
    "GSP27moksop_u:9466": " eteṣāṃ kasyacid bhedo dvau trayo 'py atha kasyacit //MU_3,55.12//",
    "GSP27moksop_u:9467": " kaścin mahāpātakavān vatsarān mṛtimūrchanām /",
    "GSP27moksop_u:9468": " vimūḍho 'nubhavaty antaḥ pāṣāṇahṛdayopamām //MU_3,55.13//",
    "GSP27moksop_u:9469": " tataḥ kālena sambuddho vāsanājaṭharoditam /",
    "GSP27moksop_u:9470": " anubhūya ciraṃ kālaṃ vāsanāduḥkham akṣatam //MU_3,55.14//",
    "GSP27moksop_u:9471": " bhuktvā yoniśatāny uccair duḥkhād duḥkhāntaraṃ gataḥ /",
    "GSP27moksop_u:9472": " kadācid imam āyāti saṃsārasvapnavibhramam //MU_3,55.15//",
    "GSP27moksop_u:9473": " atha vā mṛtimohānte jaḍāṃ duḥkhaśatākulāṃ /",
    "GSP27moksop_u:9474": " kṣaṇād vṛkṣāditām eva hṛtsthām anubhavanti te //MU_3,55.16//",
    "GSP27moksop_u:9475": " svavāsanānurūpāṇi duḥkhāni narake punaḥ /",
    "GSP27moksop_u:9476": " anubhūyātha yonīṣu jāyante bhūtale cirāt //MU_3,55.17//",
    "GSP27moksop_u:9477": " atha madhyamapāpo yo mṛtimohād anantaram /",
    "GSP27moksop_u:9478": " sa śilājaṭharaṃ jāḍyaṃ kañcit kālaṃ prapaśyati //MU_3,55.18//",
    "GSP27moksop_u:9479": " tataḥ prabudhya kālena kenacid vā tathaiva vā /",
    "GSP27moksop_u:9480": " tiryagādikramair bhuktvā yonīs saṃsāram eṣyati //MU_3,55.19//",
    "GSP27moksop_u:9481": " mṛta evānubhavati kaścit sāmānyapātakī /",
    "GSP27moksop_u:9482": " svavāsanānusāreṇa dehaṃ sampannam akṣatam //MU_3,55.20//",
    "GSP27moksop_u:9483": " saṅkalpa iva saṅkalpa iva vetti sa tādṛśam /",
    "GSP27moksop_u:9484": " tasminn eva kṣaṇe tasya smṛtir ittham udety api //MU_3,55.21//",
    "GSP27moksop_u:9485": " ye tūttamamahāpuṇyamṛtimohād anantaram /",
    "GSP27moksop_u:9486": " svargaṃ vidyādharapuraṃ smṛtyāsv anubhavanti te //MU_3,55.22//",
    "GSP27moksop_u:9487": " tato 'nyakarmasadṛśaṃ bhuktvānyatra nijaṃ phalam /",
    "GSP27moksop_u:9488": " jāyante mānuṣe loke saśrīke sajjanāspade //MU_3,55.23//",
    "GSP27moksop_u:9489": " ye 'tha madhyamadharmāṇo mṛtimohād anantaram /",
    "GSP27moksop_u:9490": " ta ihottāraṃ kurvantas sthitaṃ paśyanti dehakam //MU_3,55.24//",
    "GSP27moksop_u:9491": " ye 'tha sāmānyadharmāṇo mṛtimohād anantaram /",
    "GSP27moksop_u:9492": " te vyomavāyuvalitāḥ prayānty oṣadhipallavān //MU_3,55.25//",
    "GSP27moksop_u:9493": " tatra cāruphalaṃ bhūtvā praviśya hṛdayaṃ nṛṇām /",
    "GSP27moksop_u:9494": " tatas tām adhitiṣṭhanti garbhe jātikramodite //MU_3,55.26//",
    "GSP27moksop_u:9495": " svavāsanānusāreṇa pretā etāṃ vyavasthitiṃ /",
    "GSP27moksop_u:9496": " mūrchānte 'nubhavanty antaḥ krameṇaivākrameṇa ca //MU_3,55.27//",
    "GSP27moksop_u:9497": " ādau mṛtā vayam iti budhyante tadanukramāt /",
    "GSP27moksop_u:9498": " bandhupiṇḍādidānena protpannā iti vedinaḥ //MU_3,55.28//",
    "GSP27moksop_u:9499": " tato yamabhaṭā ete kālapāśānvitās tathā /",
    "GSP27moksop_u:9500": " nīyamāno vrajāmy ebhiḥ kṣaṇād yamapuraṃ tv iti //MU_3,55.29//",
    "GSP27moksop_u:9501": " udyānāni vimānāni śobhanāni punaḥ punaḥ /",
    "GSP27moksop_u:9502": " svakarmabhir upāttāni puṇyānīty eva puṇyavān //MU_3,55.30//",
    "GSP27moksop_u:9503": " imāni kaṇṭakaśvabhraśastrapattravanāni ca /",
    "GSP27moksop_u:9504": " svakarmaduṣkṛtotthāni saṃprāptānīti pāpavān //MU_3,55.31//",
    "GSP27moksop_u:9505": " iyaṃ me saumyasaṃpātā dharaṇiś śītaśādvalā /",
    "GSP27moksop_u:9506": " snigdhacchāyāsavāpīkā purassaṃstheti madhyamaḥ //MU_3,55.32//",
    "GSP27moksop_u:9507": " ayaṃ prāpto yamapuram ayam eṣa sa bhūtapaḥ /",
    "GSP27moksop_u:9508": " ayaṃ karmavicāro me kṛta ity anubhūtimān //MU_3,55.33//",
    "GSP27moksop_u:9509": " iti pratyekam abhyeti pṛthus saṃsāraṣaṇḍakaḥ /",
    "GSP27moksop_u:9510": " yathāsaṃsthitaniśśeṣapadārthācārabhāsuraḥ //MU_3,55.34//",
    "GSP27moksop_u:9511": " ākāśa eva niśśūnye śūnyātmaivaṃ vibhodhavān /",
    "GSP27moksop_u:9512": " deśakālakriyādairghyabhāsuro 'pi na kiñcana //MU_3,55.35//",
    "GSP27moksop_u:9513": " ito 'yam aham ādiṣṭas svakarmaphalabhojane /",
    "GSP27moksop_u:9514": " gacchāmy āśu śubhaṃ svargam ito narakam eva vā //MU_3,55.36//",
    "GSP27moksop_u:9515": " ayaṃ svargo mayā bhukto bhukto 'yaṃ narako 'thavā /",
    "GSP27moksop_u:9516": " imās tā yonayo tyaktā jāye 'haṃ saṃsṛtau punaḥ //MU_3,55.37//",
    "GSP27moksop_u:9517": " ayaṃ śālir ahaṃ jātaḥ kramāt phalam iha sthitam /",
    "GSP27moksop_u:9518": " ity udarkaprabodhena buddhyamāno bhaviṣyati //MU_3,55.38//",
    "GSP27moksop_u:9519": " saṃsuptavāsanas tv evaṃ bījatāṃ yāty asau nare /",
    "GSP27moksop_u:9520": " tadbījaṃ yonigalitaṃ garbho bhavati mātari //MU_3,55.39//",
    "GSP27moksop_u:9521": " sa garbho jāyate loke pūrvakarmānusārataḥ /",
    "GSP27moksop_u:9522": " bhavyo bhavaty abhavyo vā bālako lalitākṛtiḥ //MU_3,55.40//",
    "GSP27moksop_u:9523": " tato 'nubhavatīdaṃ hi yauvanaṃ madanonmukham /",
    "GSP27moksop_u:9524": " tato jarāṃ padmamukhe himāśanim iva cyutām //MU_3,55.41//",
    "GSP27moksop_u:9525": " tato 'pi vyādhimaraṇaṃ punar maraṇamūrchanam /",
    "GSP27moksop_u:9526": " punas svapnavad āyātaṃ piṇḍair dehaparigraham //MU_3,55.42//",
    "GSP27moksop_u:9527": " yāmyaṃ yāti punar lokaṃ punar enaṃ bhramakramam /",
    "GSP27moksop_u:9528": " bhūyo bhūyo 'nubhavati vyomny eva vyomarūpavān //MU_3,55.43//",
    "GSP27moksop_u:9529": " līlā:",
    "GSP27moksop_u:9530": " ādisarge yathā devi bhrama eva pravartate /",
    "GSP27moksop_u:9531": " tathā kathaya me bhūyaḥ prasādād bodhavṛddhaye //MU_3,55.44//",
    "GSP27moksop_u:9532": " devī:",
    "GSP27moksop_u:9533": " paramārthaghanaṃ śailāḥ paramārthaghanaṃ drumāḥ /",
    "GSP27moksop_u:9534": " paramārthaghanaṃ pṛthvī paramārthaghanaṃ nabhaḥ //MU_3,55.45//",
    "GSP27moksop_u:9535": " sarvātmakatvāt sa yato yathodeti cidīśvaraḥ /",
    "GSP27moksop_u:9536": " paramākāśaśuddhātmā tathā tatra bhavaty alam //MU_3,55.46//",
    "GSP27moksop_u:9537": " sargādau svapnapuruṣanyāyenādiprajāpatiḥ /",
    "GSP27moksop_u:9538": " yathā sphuratprakacitas tathādyāpi sthitā sthitiḥ //MU_3,55.47//",
    "GSP27moksop_u:9539": " prathamo 'sau praticchandaḥ padārthānāṃ hi bimbakam /",
    "GSP27moksop_u:9540": " pratibimbitam etasmād yat tad adyāpi saṃsthitam //MU_3,55.48//",
    "GSP27moksop_u:9541": " yan nāma suśiraṃ sthānaṃ dehānāṃ tadgato 'nilaḥ /",
    "GSP27moksop_u:9542": " karoty aṅgaparispandaṃ jīvatīty ucyate tataḥ //MU_3,55.49//",
    "GSP27moksop_u:9543": " sargādāv eva me vaiṣā jaṅgame 'dhiṣṭhitā sthitiḥ /",
    "GSP27moksop_u:9544": " cetanā api nisspandās tena te pādapādayaḥ //MU_3,55.50//",
    "GSP27moksop_u:9545": " cidākāśo 'yam evāṃśaṃ kurute cetanoditam /",
    "GSP27moksop_u:9546": " sa eva saṃvid bhavati śeṣaṃ tad api naiva tat //MU_3,55.51//",
    "GSP27moksop_u:9547": " naro yadi khuraprāntaṃ cetaty akṣipaṭaṃ na tu /",
    "GSP27moksop_u:9548": " tat tasya nākṣiṇirjīvaṃ nājīvaty eva sarvataḥ //MU_3,55.52//",
    "GSP27moksop_u:9549": " tathā khaṃ khatayā bhūmir bhūmitvenāptayā jalam /",
    "GSP27moksop_u:9550": " yad yathā cetati svairaṃ tad vetty eva tathāvapuḥ //MU_3,55.53//",
    "GSP27moksop_u:9551": " iti sarvaśarīreṇa jaṅgamatvena jaṅgamam /",
    "GSP27moksop_u:9552": " sthāvaraṃ sthāvaratvena sarvātmā bhāvayan sthitaḥ //MU_3,55.54//",
    "GSP27moksop_u:9553": " tasmād yaj jaṅgamaṃ nāma tat sacopanarūpadhṛt /",
    "GSP27moksop_u:9554": " tena buddhaṃ tatas tadvat tad evādyāpi saṃsthitam //MU_3,55.55//",
    "GSP27moksop_u:9555": " yaj jaḍābhidham ābuddhaṃ sthāvaraṃ tena vai punaḥ /",
    "GSP27moksop_u:9556": " jaḍam adyāpi saṃviddhi śilātarutṛṇādi tat //MU_3,55.56//",
    "GSP27moksop_u:9557": " na tu jāḍyaṃ pṛthak kiñcid asti nāpi ca cetanam /",
    "GSP27moksop_u:9558": " nāsti bhedo 'tra sargādau sattāsāmānyakena tu //MU_3,55.57//",
    "GSP27moksop_u:9559": " vṛkṣāṇām upalānāṃ yā nāmāntassthās svasaṃvidaḥ /",
    "GSP27moksop_u:9560": " buddhyādīnīhitāny eva tāni teṣām iha sthitiḥ //MU_3,55.58//",
    "GSP27moksop_u:9561": " vido 'ntas sthāvarāder yās tasyā buddhyādayo hi te /",
    "GSP27moksop_u:9562": " anyābhidhānās tv anyārthās saṅketair aparais sthitāḥ //MU_3,55.59//",
    "GSP27moksop_u:9563": " krimikīṭapataṅgānāṃ yeṣām antas svasaṃvidaḥ /",
    "GSP27moksop_u:9564": " tāny eva teṣāṃ buddhyādīny anyābhikhyārthakāni tu //MU_3,55.60//",
    "GSP27moksop_u:9565": " yathottarābdhijanatā dakṣiṇābdhijanasthitim /",
    "GSP27moksop_u:9566": " na kiñcid api jānāti nijasaṃvedanād ṛte //MU_3,55.61//",
    "GSP27moksop_u:9567": " svasaṃjñānubhave līnās tathā sthāvarajaṅgamāḥ /",
    "GSP27moksop_u:9568": " parasparajaḍās sarve svasaṅketaparāyaṇāḥ //MU_3,55.62//",
    "GSP27moksop_u:9569": " yathā śilāntassaṃsthānāṃ bahissthānāṃ ca vedanam /",
    "GSP27moksop_u:9570": " asaj jaḍaṃ ca bhekānāṃ mitho'ntas tasthuṣāṃ tathā //MU_3,55.63//",
    "GSP27moksop_u:9571": " tatra sarvagataṃ cittvāc cidvyomnā yat pracetitam /",
    "GSP27moksop_u:9572": " sargādau copanaṃ vāyus sa ihādyāpi saṃsthitaḥ //MU_3,55.64//",
    "GSP27moksop_u:9573": " viditaṃ yat tu sauśiryaṃ tan nabhas tatra mārutaḥ /",
    "GSP27moksop_u:9574": " spandātmetyādi sa mahān padārtheṣv iti copanam //MU_3,55.65//",
    "GSP27moksop_u:9575": " cittvaṃ tu paramārthena sthāvare jaṅgame sthitam /",
    "GSP27moksop_u:9576": " copanāny anilair eva bhavanti na bhavanti ca //MU_3,55.66//",
    "GSP27moksop_u:9577": " evaṃ bhrāntimayaṃ viśvaṃ padārthās saṃvidaṃśavaḥ /",
    "GSP27moksop_u:9578": " sargādiṣu yathaivāsaṃs tathaivādyāpi saṃsthitāḥ //MU_3,55.67//",
    "GSP27moksop_u:9579": " yathā viśvapadārthānāṃ svabhāvasya vijṛmbhaṇam /",
    "GSP27moksop_u:9580": " asatyam eva satyābhaṃ tad etat kathitaṃ tava //MU_3,55.68//",
    "GSP27moksop_u:9581": " ayam astaṅgataprāyaḥ paśya rājā vidūrathaḥ /",
    "GSP27moksop_u:9582": " mālāśavasya padmasya patyus te yāti hṛdguhām //MU_3,55.69//",
    "GSP27moksop_u:9583": " līlā:",
    "GSP27moksop_u:9584": " kena mārgeṇa deveśi yāntyau vai śavamaṇḍapam /",
    "GSP27moksop_u:9585": " enam evāśu paśantyāv āvāṃ gacchāva uttame //MU_3,55.70//",
    "GSP27moksop_u:9586": " devī:",
    "GSP27moksop_u:9587": " manuṣyavāsanāntassthaṃ mārgam āśritya gacchati /",
    "GSP27moksop_u:9588": " eṣo 'ham aparaṃ lokaṃ dūraṃ yāmīti cinmayam //MU_3,55.71//",
    "GSP27moksop_u:9589": " mārgeṇāvāsanenaiva yā vas tenaiva sammatam /",
    "GSP27moksop_u:9590": " parasparecchā saṃvittir na hi sauhārdabandhinī //MU_3,55.72//",
    "GSP27moksop_u:9591": " vasiṣṭhaḥ:",
    "GSP27moksop_u:9592": " iti vihitakathāśamakramāyāṃ paramadṛśi prasṛte prabodhabhānau /",
    "GSP27moksop_u:9593": " nṛpativarasutāmanasy udāre vigalitavij jaraḍho vidūratho 'bhūt //MU_3,55.73//",
    "GSP27moksop_u:9594": " līlopākhyāne saṃsāramaraṇayor calanaṃ nāma sargaḥ",
    "GSP27moksop_u:9595": " ṣaṭpañcāśattamas sargaḥ",
    "GSP27moksop_u:9596": " vasiṣṭhaḥ:",
    "GSP27moksop_u:9597": " etasminn antare rājā parivṛttākṣitārakaḥ /",
    "GSP27moksop_u:9598": " babhūvaikatanuprāṇas sadyaś śuṣkasitādharaḥ //MU_3,56.1//",
    "GSP27moksop_u:9599": " jīrṇaparṇasavarṇābhaḥ kṣīṇapāṇḍumukhacchaviḥ /",
    "GSP27moksop_u:9600": " bhṛṅgakūjitasacchāyāśvāsakūṭāvikūṇitaḥ //MU_3,56.2//",
    "GSP27moksop_u:9601": " mahāmaraṇamūrchāndhakūpe nipatitāśayaḥ /",
    "GSP27moksop_u:9602": " antarnilīnaniśśeṣanetrādīndriyavṛttimān //MU_3,56.3//",
    "GSP27moksop_u:9603": " citranyasta ivākāramātradṛśyo vicetanaḥ /",
    "GSP27moksop_u:9604": " nisspandasarvāvayavas samutkīrṇa ivopale //MU_3,56.4//",
    "GSP27moksop_u:9605": " bahunātra kim uktena tāludeśena taṃ jahau /",
    "GSP27moksop_u:9606": " prāṇaḥ pipatiṣuṃ vṛkṣaṃ supakṣīvāntarikṣagaḥ //MU_3,56.5//",
    "GSP27moksop_u:9607": " taṃ te dadṛśatur bāle divyadṛṣṭī nabhogatam /",
    "GSP27moksop_u:9608": " jīvaṃ prāṇamayaṃ saṃvidgandhaleśam ivānile //MU_3,56.6//",
    "GSP27moksop_u:9609": " sā jīvasaṃvid gaganavātenāvalitā satī /",
    "GSP27moksop_u:9610": " khe dūraṃ gantum ārebhe vāsanānuvidhāyinī //MU_3,56.7//",
    "GSP27moksop_u:9611": " tām evānusasārātha strīdvayaṃ jīvasaṃvidam /",
    "GSP27moksop_u:9612": " bhramarīyugalaṃ vātalagnāṃ gandhakalām iva //MU_3,56.8//",
    "GSP27moksop_u:9613": " tato muhūrtamātreṇa śānte maraṇamūrchane /",
    "GSP27moksop_u:9614": " sāmbare bubudhe saṃvid gandhalekheva vayunā //MU_3,56.9//",
    "GSP27moksop_u:9615": " apaśyat puruṣān yāmyān nīyamānaṃ ca tair vapuḥ /",
    "GSP27moksop_u:9616": " bandhupiṇḍapradānena śarīraṃ jātam ātmanaḥ //MU_3,56.10//",
    "GSP27moksop_u:9617": " mārge karmaphalollāsavati dūratare sthitam /",
    "GSP27moksop_u:9618": " vaivasvatapuraṃ gantuṃ pravṛttam anivāritam //MU_3,56.11//",
    "GSP27moksop_u:9619": " prāptaṃ vaivasvatapuram ādiṣṭaṃ ca tato yathā /",
    "GSP27moksop_u:9620": " asya karmāṇy aśubhrāṇi naiva santi kadācana //MU_3,56.12//",
    "GSP27moksop_u:9621": " nityam evāvadātānāṃ kartāyaṃ śubhakarmaṇām /",
    "GSP27moksop_u:9622": " bhagavatyās sarasvatyā vareṇāyaṃ vivardhitaḥ //MU_3,56.13//",
    "GSP27moksop_u:9623": " prāktano 'sya śavībhūto deho 'sti kusumāmbaraḥ /",
    "GSP27moksop_u:9624": " praviśatv eṣa taṃ gatvā tyajyatām ity avekṣya saḥ //MU_3,56.14//",
    "GSP27moksop_u:9625": " tatas tyakto nabhomārgaṃ yantropala iva plutaḥ /",
    "GSP27moksop_u:9626": " atha jīvakalā līlā jñaptiś ceti trayaṃ nabhaḥ //MU_3,56.15//",
    "GSP27moksop_u:9627": " pupluve jīvalekhā tv arūpiṇy ete na paśyati /",
    "GSP27moksop_u:9628": " tam evānusarantyau te samullaṅghya nabhastalam //MU_3,56.16//",
    "GSP27moksop_u:9629": " lokāntarāṇy atītyātha vinirgatya jagadgṛhāt /",
    "GSP27moksop_u:9630": " dvitīyaṃ jagad āsādya bhūmaṇḍalam upetya ca //MU_3,56.17//",
    "GSP27moksop_u:9631": " kānte saṅkalparūpiṇyau saṅgate jīvalekhayā /",
    "GSP27moksop_u:9632": " padmarājapuraṃ prāpya līlāntaḥpuramaṇḍapam //MU_3,56.18//",
    "GSP27moksop_u:9633": " kṣaṇād viviśatus svairaṃ vāyulekhe yathāmbudam /",
    "GSP27moksop_u:9634": " sūryātapo yathāmbhojaṃ sugandhaḥ pavanaṃ yathā //MU_3,56.19//",
    "GSP27moksop_u:9635": " rāmaḥ:",
    "GSP27moksop_u:9636": " brahman prāptaḥ katham asau śavasya nikaṭaṃ gṛham /",
    "GSP27moksop_u:9637": " kathaṃ tena parijñāto mārgo mṛtaśarīriṇā //MU_3,56.20//",
    "GSP27moksop_u:9638": " vasiṣṭhaḥ:",
    "GSP27moksop_u:9639": " tasya svavāsanāntasstham avaśyaṃ kila rāghava /",
    "GSP27moksop_u:9640": " tat sarvaṃ hṛdgataṃ tasmān māsau prāpnotu tat katham //MU_3,56.21//",
    "GSP27moksop_u:9641": " bhrāntimātram asaṅkhyeyaṃ jagajjīvakaṇodare /",
    "GSP27moksop_u:9642": " bīje vaṭatarum iva sthitaṃ ko vai na paśyati //MU_3,56.22//",
    "GSP27moksop_u:9643": " svabhāvabhūtaṃ cidaṇus trailokyanicayaṃ tathā /",
    "GSP27moksop_u:9644": " naro yathaikadeśastho dūradeśāntarasthitam //MU_3,56.23//",
    "GSP27moksop_u:9645": " saṃpaśyati nidhānaṃ svaṃ manasānārataṃ sadā /",
    "GSP27moksop_u:9646": " yathā jīvadvapur jīvamakuraṃ hṛdi paśyati //MU_3,56.24//",
    "GSP27moksop_u:9647": " tathā svavāsanāntasstham abhīṣṭhaṃ paripaśyati /",
    "GSP27moksop_u:9648": " jīvo jātiśatāḍhyo 'pi bhrame parigato 'pi vā //MU_3,56.25//",
    "GSP27moksop_u:9649": " rāmaḥ:",
    "GSP27moksop_u:9650": " bhagavan piṇḍadānādivāsanārahitākṛtiḥ /",
    "GSP27moksop_u:9651": " kīdṛk saṃpadyate dehaḥ piṇḍo yasmai na dīyate //MU_3,56.26//",
    "GSP27moksop_u:9652": " vasiṣṭhaḥ:",
    "GSP27moksop_u:9653": " piṇḍo 'tha dīyatāṃ mātre piṇḍo datto mameti cet /",
    "GSP27moksop_u:9654": " vāsanā hṛdi saṃrūḍhā tat piṇḍaphalabhāṅ naraḥ //MU_3,56.27//",
    "GSP27moksop_u:9655": " yaccittas tanmayo jantur bhavatīty anubhūtayaḥ /",
    "GSP27moksop_u:9656": " sadeheṣu videheṣu na bhavanty anyathā kvacit //MU_3,56.28//",
    "GSP27moksop_u:9657": " sapiṇḍo 'smīti saṃvittyā niṣpiṇḍo 'pi hi piṇḍavān /",
    "GSP27moksop_u:9658": " niṣpiṇḍo 'smīti saṃvittyā sapiṇḍo 'pi na piṇḍavān //MU_3,56.29//",
    "GSP27moksop_u:9659": " yathābhāvanam eteṣāṃ padārthānāṃ hi satyatā /",
    "GSP27moksop_u:9660": " bhāvanā ca padārthebhyaḥ kāraṇebhya udeti hi //MU_3,56.30//",
    "GSP27moksop_u:9661": " yathā vāsanayā jantor viṣam apy amṛtāyate /",
    "GSP27moksop_u:9662": " asatyas satyatām eti padārtho bhāvanāt tathā //MU_3,56.31//",
    "GSP27moksop_u:9663": " kāraṇena vinodeti na kadācana kasyacit /",
    "GSP27moksop_u:9664": " kāryatā kācid api bho iti niścayavān bhava //MU_3,56.32//",
    "GSP27moksop_u:9665": " kāraṇena vinā kāryam ā mahāpralayaṃ kvacit /",
    "GSP27moksop_u:9666": " na dṛṣṭaṃ na śrutaṃ kiñcit svayaṃ svaikatayā ṛte //MU_3,56.33//",
    "GSP27moksop_u:9667": " vid eva vāsanā saiva dhatte svapna ivārthatām /",
    "GSP27moksop_u:9668": " kāryakāraṇatām eti saivam anyeva tiṣṭhati //MU_3,56.34//",
    "GSP27moksop_u:9669": " rāmaḥ:",
    "GSP27moksop_u:9670": " dharmo nāsti mamety eva yaḥ preto vāsanānvitaḥ /",
    "GSP27moksop_u:9671": " tasya cet suhṛdā bhūridharmā kṛtvā samarpitaḥ //MU_3,56.35//",
    "GSP27moksop_u:9672": " tatra cātra sa kiṃ dharmo naṣṭas syād uta bhāvanam /",
    "GSP27moksop_u:9673": " satyārthād vāpy asatyārthād bhāvanāt kiṃ balādhikam //MU_3,56.36//",
    "GSP27moksop_u:9674": " vasiṣṭhaḥ:",
    "GSP27moksop_u:9675": " deśakālakriyādravyasampadbhyaś ceti bhāvanā /",
    "GSP27moksop_u:9676": " yatraivābhyuditā sāmyāt sa dvayor adhiko jayī //MU_3,56.37//",
    "GSP27moksop_u:9677": " dharmadātuḥ pravṛddhā ced vāsanā tat tayā kṣaṇāt /",
    "GSP27moksop_u:9678": " āpūryate pretamatir no cet pretadhiyāśu sā //MU_3,56.38//",
    "GSP27moksop_u:9679": " evaṃ parasparajayo jayaty atrātivīryavān /",
    "GSP27moksop_u:9680": " tasmāc chubhena yatnena śubhābhyāsam upāharet //MU_3,56.39//",
    "GSP27moksop_u:9681": " rāmaḥ:",
    "GSP27moksop_u:9682": " deśakālādhikā brahman vāsanā samudeti cet /",
    "GSP27moksop_u:9683": " tan mahākalpasargādau deśakālodayaḥ kutaḥ //MU_3,56.40//",
    "GSP27moksop_u:9684": " kāraṇais samudetīdaṃ kais tadā sahakāribhiḥ /",
    "GSP27moksop_u:9685": " sahakārikāraṇānām abhāve vāsanā kutaḥ //MU_3,56.41//",
    "GSP27moksop_u:9686": " vasiṣṭhaḥ:",
    "GSP27moksop_u:9687": " evam etan mahābhāga satyātmani kadācana /",
    "GSP27moksop_u:9688": " mahāpralayasargādau deśakālādi kiñcana //MU_3,56.42//",
    "GSP27moksop_u:9689": " sahakārikāraṇānām abhāve sati dṛśyadhīḥ /",
    "GSP27moksop_u:9690": " neyam asti na cotpannā na ca sphurati kācana //MU_3,56.43//",
    "GSP27moksop_u:9691": " dṛśyasyāsambhavād dhetoḥ kiñcid yad dṛśyate tv idam /",
    "GSP27moksop_u:9692": " tad brahmaiva kacadrūpaṃ sthitam ittham anāmayam //MU_3,56.44//",
    "GSP27moksop_u:9693": " etac cāgre yuktiśataiḥ kathayiṣyāma eva te /",
    "GSP27moksop_u:9694": " etadarthaṃ prayatno 'yaṃ vartamānakathāṃ śṛṇu //MU_3,56.45//",
    "GSP27moksop_u:9695": " tat te dadṛśatuḥ prāpte mandiraṃ sundarodaram /",
    "GSP27moksop_u:9696": " kīrṇaṃ puṣpopakāreṇa vasantam iva śītalam //MU_3,56.46//",
    "GSP27moksop_u:9697": " prabhātācārasārambharājadhānyāṃ samaṃ sthitam /",
    "GSP27moksop_u:9698": " mandārakundasragdāmavṛndāmbaravalacchavam //MU_3,56.47//",
    "GSP27moksop_u:9699": " śavaśayyāśirassthāgryapūrṇakumbhādimaṅgalam /",
    "GSP27moksop_u:9700": " anivṛttagṛhadvāragavākṣakaṭhinārgalam //MU_3,56.48//",
    "GSP27moksop_u:9701": " praśāmyaddīpikālokaśyāmalāmalabhittikam /",
    "GSP27moksop_u:9702": " gṛhaikadeśasaṃsuptamukhaśvāsasasītkṛtam //MU_3,56.49//",
    "GSP27moksop_u:9703": " sampūrṇacandraśakalodarakāntikāntasaundaryanirjitapurandaramandirarddhi /",
    "GSP27moksop_u:9704": " vairiñcapadmamukulāntaracāruśobhā niśśabdam abdam iva nirmalam indukāntam //MU_3,56.50//",
    "GSP27moksop_u:9705": " līlopākhyāne maraṇasamanantarapretavyavasthāvarṇanaṃ nāma sargaḥ",
    "GSP27moksop_u:9706": " saptapañcāśattamas sargaḥ",
    "GSP27moksop_u:9707": " vasiṣṭhaḥ:",
    "GSP27moksop_u:9708": " tato dadṛśatus tatra śavaśayyaikapārśvagām /",
    "GSP27moksop_u:9709": " līlāṃ vidūrathasyāgre mṛtāṃ tāṃ prathamāgatām //MU_3,57.1//",
    "GSP27moksop_u:9710": " prāgveṣāṃ prāksamācārāṃ prāgdehāṃ prāksvavāsanām /",
    "GSP27moksop_u:9711": " prāktanākārasadṛśasarvarūpāṅgasundarīm //MU_3,57.2//",
    "GSP27moksop_u:9712": " prāksmṛtyavayavaspandāṃ prāgambaraparāvṛtām /",
    "GSP27moksop_u:9713": " prāgbhūṣaṇabharacchannāṃ kevalaṃ tatra saṃsthitām //MU_3,57.3//",
    "GSP27moksop_u:9714": " gṛhītacāmarāṃ cāru vījayantīṃ mahīpatim /",
    "GSP27moksop_u:9715": " maunasthāṃ vāmahastasthavadanendutayānatām //MU_3,57.4//",
    "GSP27moksop_u:9716": " bhūṣaṇāṃśulatāpuṣpaiḥ phullām iva vanasthalīm /",
    "GSP27moksop_u:9717": " kurvāṇāṃ vīkṣaṇair dikṣu mālatyutpalavarṣaṇam //MU_3,57.5//",
    "GSP27moksop_u:9718": " sṛjantīm ātmalāvaṇyād bindūn indūn ivoditān /",
    "GSP27moksop_u:9719": " narādhipātmano viṣṇor lakṣmīm iva samāgatām //MU_3,57.6//",
    "GSP27moksop_u:9720": " uditāṃ puṣpasambhārād iva puṣpākaraśriyam /",
    "GSP27moksop_u:9721": " bhartur vadanavinyastadṛṣṭim iva viceṣṭitām //MU_3,57.7//",
    "GSP27moksop_u:9722": " kiñcitpramlānavadanāṃ mlānacandrāṃ niśām iva /",
    "GSP27moksop_u:9723": " tābhyāṃ sā lalanā dṛṣṭā tayā te tu na lakṣite /",
    "GSP27moksop_u:9724": " yasmāt te satyasaṅkalpe sā na tāvat tathoditā //MU_3,57.8//",
    "GSP27moksop_u:9725": " rāmaḥ:",
    "GSP27moksop_u:9726": " tasmin pradeśe sā pūrvalīlā saṃsthāpya dehakam /",
    "GSP27moksop_u:9727": " dhyānena jñaptisahitā gatābhūd iti varṇitam //MU_3,57.9//",
    "GSP27moksop_u:9728": " kim idānīṃ ca līlā yā dehas tatra na varṇitaḥ /",
    "GSP27moksop_u:9729": " kiṃ sampannaḥ kva vāyāta iti me kathaya prabho //MU_3,57.10//",
    "GSP27moksop_u:9730": " vasiṣṭhaḥ:",
    "GSP27moksop_u:9731": " kvāsīl līlāśarīraṃ tat kutas tasya hi satyatā /",
    "GSP27moksop_u:9732": " sā kila bhrāntir evābhūj jalabuddhir marāv iva //MU_3,57.11//",
    "GSP27moksop_u:9733": " yathaiva bodhe līlāsau pariṇāmam itā kramāt /",
    "GSP27moksop_u:9734": " pare tathaiva tasyās tad dhimavadgalitaṃ vapuḥ //MU_3,57.12//",
    "GSP27moksop_u:9735": " ātivāhikadehasya kālenābhyudito bhramaḥ /",
    "GSP27moksop_u:9736": " ādhibhautikadeho 'ham iti rajjubhujaṅgavat //MU_3,57.13//",
    "GSP27moksop_u:9737": " ātivāhikadehena dṛśyaṃ yad avakalpitam /",
    "GSP27moksop_u:9738": " bhūmyādi nāma tasyaiva kṛtaṃ tat tv ādhibhautikam //MU_3,57.14//",
    "GSP27moksop_u:9739": " vāstavena tu rūpeṇa bhūmyādyātmādhibhautikaḥ /",
    "GSP27moksop_u:9740": " na śabdena na cārthena śabdārthau śaśaśṛṅgavat //MU_3,57.15//",
    "GSP27moksop_u:9741": " puṃso hariṇako 'smīti svapne yasyoditā matiḥ /",
    "GSP27moksop_u:9742": " sa kim anviṣyati mṛgaṃ svamṛgatvaparikṣaye //MU_3,57.16//",
    "GSP27moksop_u:9743": " udety asatyam evāśu tathāsatyam pralīyate /",
    "GSP27moksop_u:9744": " bhrāntir hi bhramato rajjvām iva sarpatvasaṅgrahe //MU_3,57.17//",
    "GSP27moksop_u:9745": " samastasyāprabuddhasya manojātasya kasyacit /",
    "GSP27moksop_u:9746": " viḍambena dṛg eveyaṃ mithyārūḍhim upāgatā //MU_3,57.18//",
    "GSP27moksop_u:9747": " svapnopalambhaṃ sargākhyaṃ svaṃ sarvo 'nubhavan sthitaḥ /",
    "GSP27moksop_u:9748": " ciram āvṛttadehātmā bhūcakrasphuraṇaṃ yathā //MU_3,57.19//",
    "GSP27moksop_u:9749": " rāmaḥ:",
    "GSP27moksop_u:9750": " brahmaṃl lokaiḥ purassthasya gacchato yogino nijām /",
    "GSP27moksop_u:9751": " ātivāhikatāṃ dehaḥ kīdṛśo 'yaṃ vilokyate //MU_3,57.20//",
    "GSP27moksop_u:9752": " vasiṣṭhaḥ:",
    "GSP27moksop_u:9753": " dehād dehāntaraprāptiḥ pūrvadehavināśadā /",
    "GSP27moksop_u:9754": " ātivāhikadehe hi svapneṣv iva vikasvarā //MU_3,57.21//",
    "GSP27moksop_u:9755": " yathātāpe himakaṇaś śaradvyomni sito 'mbudaḥ /",
    "GSP27moksop_u:9756": " dṛśyamāno 'py adṛśyatvam ety evaṃ yogidehakaḥ //MU_3,57.22//",
    "GSP27moksop_u:9757": " jhagity evāthavā kaścid yogideho na lakṣyate /",
    "GSP27moksop_u:9758": " sayogibhiḥ puro vegāt proḍḍīna iva khe khagaḥ //MU_3,57.23//",
    "GSP27moksop_u:9759": " svavāsanākrameṇaiva kvacit kecit kadācana /",
    "GSP27moksop_u:9760": " mṛto 'yam iti paśyanti kaṃcid yoginam agragāḥ //MU_3,57.24//",
    "GSP27moksop_u:9761": " bhrāntimātraṃ tu dehātma teṣāṃ tad upaśāmyati /",
    "GSP27moksop_u:9762": " satyabodhena rajjūnāṃ sarpabuddhir ivātmani //MU_3,57.25//",
    "GSP27moksop_u:9763": " ko dehaḥ kasya vā sattā kasya nāśaḥ kathaṃ kutaḥ /",
    "GSP27moksop_u:9764": " sthiraṃ tad evaṃ yad abhūd abodhaḥ kevalaṃ gataḥ //MU_3,57.26//",
    "GSP27moksop_u:9765": " rāmaḥ:",
    "GSP27moksop_u:9766": " ātivāhikatāṃ yāti ādhibhautika eva kim /",
    "GSP27moksop_u:9767": " utānya iti me brūhi yenohya iva na prabho //MU_3,57.27//",
    "GSP27moksop_u:9768": " vasiṣṭhaḥ:",
    "GSP27moksop_u:9769": " bahuśo 'py uktam etan me na gṛhṇāsi kim uttaram /",
    "GSP27moksop_u:9770": " ātivāhika evāsti nāsty evehādhibhautikaḥ //MU_3,57.28//",
    "GSP27moksop_u:9771": " tasyaivābhyāsato 'bhyeti sādhibhautikatāmatiḥ /",
    "GSP27moksop_u:9772": " yadā śāmyati saivāsya tadā pūrvā pravartate //MU_3,57.29//",
    "GSP27moksop_u:9773": " tadā gurutvaṃ kāṭhinyaṃ bhittimattvaṃ mudhāgrahaḥ /",
    "GSP27moksop_u:9774": " śāmyet svapne narasyeva boddhur bodhān nirāmayāt //MU_3,57.30//",
    "GSP27moksop_u:9775": " laghutūlasamāpattis tatas samupajāyate /",
    "GSP27moksop_u:9776": " svapne svapnaparijñānād yathā deho laghūbhavet //MU_3,57.31//",
    "GSP27moksop_u:9777": " tathā bodhād ayaṃ dehas sthūlavat plutimān bhavet /",
    "GSP27moksop_u:9778": " anekadinasaṅkalpadehe pariṇatātmanām //MU_3,57.32//",
    "GSP27moksop_u:9779": " asmin dehe śave dagdhe tatraiva sthitim īyuṣām /",
    "GSP27moksop_u:9780": " laghudehānubhavanam avaśyaṃbhāvi vai tathā //MU_3,57.33//",
    "GSP27moksop_u:9781": " prabodhātiśayād eti jīvatām api yoginām /",
    "GSP27moksop_u:9782": " uditāyāṃ smṛtau tatra saṅkalpātmāham ity alam //MU_3,57.34//",
    "GSP27moksop_u:9783": " yādṛśas sa bhaved dehas tādṛśo 'yaṃ prabodhinaḥ /",
    "GSP27moksop_u:9784": " bhrāntir evam iyaṃ bhāti rajjvām iva bhujaṅgatā /",
    "GSP27moksop_u:9785": " kiṃ naṣṭam asyāṃ naṣṭāyāṃ jātāyāṃ kiṃ prajāyate //MU_3,57.35//",
    "GSP27moksop_u:9786": " rāmaḥ:",
    "GSP27moksop_u:9787": " anantaraṃ te vāstavyā līle paśyanti te yadi /",
    "GSP27moksop_u:9788": " tat satyasaṅkalpatayā budhyante kiṃ tataḥ prabho //MU_3,57.36//",
    "GSP27moksop_u:9789": " vasiṣṭhaḥ:",
    "GSP27moksop_u:9790": " evaṃ jñāsyanti te rājñī duḥkhiteyam iha sthitā /",
    "GSP27moksop_u:9791": " vayasyā kācid anyeyaṃ kuto 'py asyā upāgatā //MU_3,57.37//",
    "GSP27moksop_u:9792": " sandehaḥ ka ivātraiṣāṃ paśavo hy avivekinaḥ /",
    "GSP27moksop_u:9793": " yathādṛṣṭaṃ viceṣṭante kuta eṣāṃ vicāraṇā //MU_3,57.38//",
    "GSP27moksop_u:9794": " yathā loṣṭo luṭhan vṛkṣaṃ vañcayitvāśu gacchati /",
    "GSP27moksop_u:9795": " ajñātvaivājñajanatā tathādryagnisurādikam //MU_3,57.39//",
    "GSP27moksop_u:9796": " yathā svapnavapur bodhena jāne kveva gacchati /",
    "GSP27moksop_u:9797": " asatyam eva tad yasmāt tathaivehādhibhautikam //MU_3,57.40//",
    "GSP27moksop_u:9798": " rāmaḥ:",
    "GSP27moksop_u:9799": " bhagavan svapnaśikharī prabodhe kveva gacchati /",
    "GSP27moksop_u:9800": " iti me saṃśayaṃ chindhi śaradabhram ivānilaḥ //MU_3,57.41//",
    "GSP27moksop_u:9801": " vasiṣṭhaḥ:",
    "GSP27moksop_u:9802": " svapne bhrame 'tha saṅkalpe padārthāḥ parvatādayaḥ /",
    "GSP27moksop_u:9803": " saṃvido 'ntar milanty ete spandanāny anilaṃ yathā //MU_3,57.42//",
    "GSP27moksop_u:9804": " aspandasya yathā vāyos svaspando 'ntar viśaty alam /",
    "GSP27moksop_u:9805": " asphurantī tu tenaiva yāty ekatvaṃ tadātmikā //MU_3,57.43//",
    "GSP27moksop_u:9806": " saṃvitsvapnārthayor dvitvaṃ na kadācana labhyate /",
    "GSP27moksop_u:9807": " yathā dravatvapayasor yathā vā spandavātayoḥ //MU_3,57.44//",
    "GSP27moksop_u:9808": " yas tv atra syād dvitābodhas tad ajñānam anuttamam /",
    "GSP27moksop_u:9809": " saiṣā saṃsṛtir ity uktā mithyājñānātmikoditā //MU_3,57.45//",
    "GSP27moksop_u:9810": " sahakārikāraṇānām abhāve kila kīdṛśī /",
    "GSP27moksop_u:9811": " saṃvit svapnapadārthānāṃ dvitvaṃ svapne nirarthakam //MU_3,57.46//",
    "GSP27moksop_u:9812": " yathā svapnas tathā jāgrad idaṃ nātrāsti saṃśayaḥ /",
    "GSP27moksop_u:9813": " svapne puram asad bhāti sargādau bhāti asaj jagat //MU_3,57.47//",
    "GSP27moksop_u:9814": " na cārtho bhavituṃ śaktas satyatve svapnacoditaḥ /",
    "GSP27moksop_u:9815": " saṃvido nityasatyatvaṃ svapnārthānām asatyatā //MU_3,57.48//",
    "GSP27moksop_u:9816": " jhagity eva yathākāśaṃ bhavati svapnaparvataḥ /",
    "GSP27moksop_u:9817": " krameṇa vā tathā bodhe khaṃ bhavaty ādhibhautikaḥ //MU_3,57.49//",
    "GSP27moksop_u:9818": " uḍḍīno 'yaṃ mṛto veti paśyanti nikaṭe sthitāḥ /",
    "GSP27moksop_u:9819": " jñānātivāhikībhūtasvasvabhāvahatā yataḥ //MU_3,57.50//",
    "GSP27moksop_u:9820": " mithyādṛṣṭaya evemās sṛṣṭayo mohadṛṣṭayaḥ /",
    "GSP27moksop_u:9821": " māyāmātradṛśo bhānti śūnyās svapnānubhūtayaḥ //MU_3,57.51//",
    "GSP27moksop_u:9822": " svapnānubhūtaya imā maraṇāntarbodhabhātetarabhramadṛśas sphuṭasargabhāsaḥ /",
    "GSP27moksop_u:9823": " bhānty ātivāhikaśarīragatās samastā mithyoditā mṛganadīmaraṇakrameṇa //MU_3,57.52//",
    "GSP27moksop_u:9824": " aṣṭapañcāśattamas sargaḥ",
    "GSP27moksop_u:9825": " vasiṣṭhaḥ:",
    "GSP27moksop_u:9826": " etasminn antare jñaptir jīvaṃ vaidūrathaṃ puraḥ /",
    "GSP27moksop_u:9827": " saṅkalpena rurodhāśu manasas spandanaṃ yathā //MU_3,58.1//",
    "GSP27moksop_u:9828": " līlā:",
    "GSP27moksop_u:9829": " vada devi kiyat kālo gato 'yam iha mandire /",
    "GSP27moksop_u:9830": " samādhau mayi līnāyāṃ mahīpālaśave sthite //MU_3,58.2//",
    "GSP27moksop_u:9831": " jñaptiḥ:",
    "GSP27moksop_u:9832": " iha māsas tv atikrānta iha dāsyāv ime ubhe /",
    "GSP27moksop_u:9833": " rakṣārthaṃ vāsakagṛhe svapato vahite sthite //MU_3,58.3//",
    "GSP27moksop_u:9834": " śṛṇu dehasya kiṃ vṛttaṃ taveha varavarṇini /",
    "GSP27moksop_u:9835": " śarīraṃ kila pakṣeṇa cotklinnasnāyutāṃ gatam //MU_3,58.4//",
    "GSP27moksop_u:9836": " nirjīvaṃ patitaṃ bhūmau saṃśuṣkam iva pallavam /",
    "GSP27moksop_u:9837": " kāṣṭhakuḍyopasaṃjātaṃ śavaṃ tuhinaśītalam //MU_3,58.5//",
    "GSP27moksop_u:9838": " tato mantribhir āgatya mṛtaiveyam iti svayam /",
    "GSP27moksop_u:9839": " kledalokād vinirṇīya bhītyā niṣkālitaṃ gṛhāt //MU_3,58.6//",
    "GSP27moksop_u:9840": " bahunātra kim uktena nītvā candanadārubhiḥ /",
    "GSP27moksop_u:9841": " citau prakṣipya saghṛtaṃ sahasā bhasmasātkṛtam //MU_3,58.7//",
    "GSP27moksop_u:9842": " tato rājñī mṛte 'tyuccaiḥ kṛtvā rodanam ākulaḥ /",
    "GSP27moksop_u:9843": " parivāras tavāśeṣaḥ kṛtavān aurdhvadehikam //MU_3,58.8//",
    "GSP27moksop_u:9844": " idānīṃ tvām ihālokya saśarīrām ihāgatām /",
    "GSP27moksop_u:9845": " paralokād āgateti mahac citraṃ bhaviṣyati //MU_3,58.9//",
    "GSP27moksop_u:9846": " tvaṃ tu tenaiva dehena satyasaṅkalpatas sute /",
    "GSP27moksop_u:9847": " dṛśyase svavadātena tena cittaṃ tavopari //MU_3,58.10//",
    "GSP27moksop_u:9848": " yadvāsanā tvam abhavo dehaṃ prati tad eva te /",
    "GSP27moksop_u:9849": " rūpam abhyuditaṃ bāle tena prāksadṛśaṃ tava //MU_3,58.11//",
    "GSP27moksop_u:9850": " svavāsanānusāreṇa sarvas sarvaṃ hi paśyati /",
    "GSP27moksop_u:9851": " dṛṣṭānto 'trāvisaṃvādī bālavetāladarśanam //MU_3,58.12//",
    "GSP27moksop_u:9852": " ātivāhakadehāsi sampannā siddhasundarī /",
    "GSP27moksop_u:9853": " vismṛtas tava deho 'sau prāktano nayatas svayam //MU_3,58.13//",
    "GSP27moksop_u:9854": " dṛḍhātivāhikadṛśaḥ praśāmyaty ādhibhautikaḥ /",
    "GSP27moksop_u:9855": " buddhasya dṛśyamāno 'pi śaranmegha ivāmbare //MU_3,58.14//",
    "GSP27moksop_u:9856": " rūḍhātivāhikībhāvaś śavo bhavati dehakaḥ /",
    "GSP27moksop_u:9857": " nirjalāmbhodasadṛśo nirgandhakusumopamaḥ //MU_3,58.15//",
    "GSP27moksop_u:9858": " adyārabhya prarūḍhāyām ātivāhikasaṃvidi /",
    "GSP27moksop_u:9859": " deho vismṛtim āyāti garbhasaṃstheva yauvane //MU_3,58.16//",
    "GSP27moksop_u:9860": " ekatriṃśe 'dya divase prāptā vayam ihāmbaram /",
    "GSP27moksop_u:9861": " prabhāte mohite dāsyau mayaite nidrayādhunā //MU_3,58.17//",
    "GSP27moksop_u:9862": " tad ehi yāval līlāyai līle saṅkalpalīlayā /",
    "GSP27moksop_u:9863": " ātmānaṃ darśayāvo 'syai vyavahāraḥ pravartatām //MU_3,58.18//",
    "GSP27moksop_u:9864": " āvāṃ tāvad ime līlā paśyatv ity eva cintite /",
    "GSP27moksop_u:9865": " jñaptyā devyau tatas tatra dṛśye dīpte babhūvatuḥ //MU_3,58.19//",
    "GSP27moksop_u:9866": " sā vidūrathalīlātha samākulavilocanā /",
    "GSP27moksop_u:9867": " gṛham ālokayām āsa tat tejaḥpuñjabhāsuram //MU_3,58.20//",
    "GSP27moksop_u:9868": " candrabimbād ivotkīrṇaṃ dhautaṃ hemadravair iva /",
    "GSP27moksop_u:9869": " jvālāyā iva śītāyās sumadhyam iva bhittimat //MU_3,58.21//",
    "GSP27moksop_u:9870": " gṛham ālokya purato līlājñaptī vilokyate /",
    "GSP27moksop_u:9871": " utthāya sambhramavatī tayoḥ pādeṣu sāpatat //MU_3,58.22//",
    "GSP27moksop_u:9872": " majjayāyāgate devyau jayataṃ jīvitaprade /",
    "GSP27moksop_u:9873": " iha pūrvam ahaṃ prāptā bhavatyor mārgaśodhinī //MU_3,58.23//",
    "GSP27moksop_u:9874": " ity uktavatyāṃ tasyāṃ tā māninyo mattayauvanāḥ /",
    "GSP27moksop_u:9875": " upāviśan viṣṭareṣu latā meruśirassv iva //MU_3,58.24//",
    "GSP27moksop_u:9876": " jñaptiḥ:",
    "GSP27moksop_u:9877": " sute vada kathaṃ prāptā tvam imaṃ deśam āditaḥ /",
    "GSP27moksop_u:9878": " kiṃ vṛttaṃ te tvayā dṛṣṭaṃ kim ivādhvani kutra vā //MU_3,58.25//",
    "GSP27moksop_u:9879": " vidūrathalīlā:",
    "GSP27moksop_u:9880": " devi tasmin pradeśe sā jātamūrchā tadābhavam /",
    "GSP27moksop_u:9881": " dvitīyendukalevāhaṃ kalpāntajvālayāvṛtā //MU_3,58.26//",
    "GSP27moksop_u:9882": " na cetitaṃ mayā kiñcit samaṃ viṣamam eva vā /",
    "GSP27moksop_u:9883": " tatas taralapakṣmānte vinimīlya vilocane //MU_3,58.27//",
    "GSP27moksop_u:9884": " tato maraṇamūrchānte paśyāmi parameśvari /",
    "GSP27moksop_u:9885": " yāvad abhyutthitāsmy āśu plutā ca gaganodaram //MU_3,58.28//",
    "GSP27moksop_u:9886": " bhūtākāśe 'nilarathaṃ samārūḍhāsmy ahaṃ tathā /",
    "GSP27moksop_u:9887": " ānītā gandhalekheva tenāham imam ālayam //MU_3,58.29//",
    "GSP27moksop_u:9888": " iha paśyāmi sadanaṃ nāyakenābhyalaṅkṛtam /",
    "GSP27moksop_u:9889": " dīptadīpaṃ viviktaṃ ca mahārhaśayanānvitam //MU_3,58.30//",
    "GSP27moksop_u:9890": " patim ālokayāmīmaṃ yāvad eṣa vidūrathaḥ /",
    "GSP27moksop_u:9891": " śete kusumaguptāṅgo madhuḥ puṣpavane yathā //MU_3,58.31//",
    "GSP27moksop_u:9892": " atha saṅgrāmasaṃrambhaśramārto 'yaṃ svapity alam /",
    "GSP27moksop_u:9893": " iti nidrā mayāsyaivaṃ deveśvari na vāritā //MU_3,58.32//",
    "GSP27moksop_u:9894": " anantaram imaṃ deśaṃ prāpte devyāv ime tv iti /",
    "GSP27moksop_u:9895": " yathānubhūtaṃ kathitaṃ madanugrahakāriṇi //MU_3,58.33//",
    "GSP27moksop_u:9896": " jñaptiḥ:",
    "GSP27moksop_u:9897": " he haṃsahārigāminyau līle lalitalocane /",
    "GSP27moksop_u:9898": " utthāpayāmo nṛpatiṃ śavatalpatalād imam //MU_3,58.34//",
    "GSP27moksop_u:9899": " sety uktvā mumuce jīvam āmodam iva padminī /",
    "GSP27moksop_u:9900": " sa samīralavākāras tannāsānikaṭaṃ yayau //MU_3,58.35//",
    "GSP27moksop_u:9901": " ghrāṇakośaṃ viveśāśu vaṃśarandhram ivānilaḥ /",
    "GSP27moksop_u:9902": " svavāsanāśatāny antar dadhad abdhir maṇīn iva //MU_3,58.36//",
    "GSP27moksop_u:9903": " antassthajīvaṃ vadanaṃ tasya tatkāntim āyayau /",
    "GSP27moksop_u:9904": " padmasyāvagrahe padmaṃ praviṣṭam iva vāriṇi //MU_3,58.37//",
    "GSP27moksop_u:9905": " kramād aṅgāni sarvāṇi sarasāni cakāśire /",
    "GSP27moksop_u:9906": " tasya puṣpākara iva latājālāni būbhṛtaḥ //MU_3,58.38//",
    "GSP27moksop_u:9907": " athābabhau kalāpūrṇas sa rākāyām ivoḍurāṭ /",
    "GSP27moksop_u:9908": " bhāsayan bhavanaṃ bhūri vadanendumarīcibhiḥ //MU_3,58.39//",
    "GSP27moksop_u:9909": " sphārayām āsa so 'ṅgāni rasavanti mṛdūni ca /",
    "GSP27moksop_u:9910": " kanakojjvalakāntīni pallavānīva mādhavaḥ //MU_3,58.40//",
    "GSP27moksop_u:9911": " unmīlayam āsa dṛśau vimalālokakāraṇe /",
    "GSP27moksop_u:9912": " hāriṇyau subhagābhoge candrārkau bhuvanaṃ yathā //MU_3,58.41//",
    "GSP27moksop_u:9913": " uttasthau prollasatkāyo vindhyādrir iva vṛddhimān /",
    "GSP27moksop_u:9914": " uvāca kas sthita iha prabhākapiśitālayaḥ //MU_3,58.42//",
    "GSP27moksop_u:9915": " līlādvayam athāsyāgre provācādiśyatām iti /",
    "GSP27moksop_u:9916": " sa dadarśa puro namraṃ līlādvayam avasthitam //MU_3,58.43//",
    "GSP27moksop_u:9917": " samādhāraṃ samākāraṃ samarūpaṃ samasthiti /",
    "GSP27moksop_u:9918": " samavākyaṃ samodyogaṃ samānandaṃ samodayam //MU_3,58.44//",
    "GSP27moksop_u:9919": " kā tvaṃ keyaṃ kutaś ceyam ity āha sa vilokayan /",
    "GSP27moksop_u:9920": " tasmai līlāha he deva śrūyatāṃ yad vadāmy aham //MU_3,58.45//",
    "GSP27moksop_u:9921": " mahilā tava līlāhaṃ prāktanī saha vardhitā /",
    "GSP27moksop_u:9922": " vāg arthasyeva saṃsaktā sthitā saṃśleṣaśālinī //MU_3,58.46//",
    "GSP27moksop_u:9923": " iyaṃ līlā dvitīyā te mahilā helayā mayā /",
    "GSP27moksop_u:9924": " upārjitā tvadarthena kathayiṣye 'ham īdṛśam //MU_3,58.47//",
    "GSP27moksop_u:9925": " śirobhāgopaviṣṭeyaṃ yeha hemamahāsanā /",
    "GSP27moksop_u:9926": " eṣā sarasvatī devī trailokyajananī śivā //MU_3,58.48//",
    "GSP27moksop_u:9927": " asmākaṃ puṇyasaṃbhārair iha sākṣād upāgatā /",
    "GSP27moksop_u:9928": " anayāsi parāl lokād ihānīto mahīpatiḥ //MU_3,58.49//",
    "GSP27moksop_u:9929": " ity ākarṇya samutthāya rājā rājīvalocanaḥ /",
    "GSP27moksop_u:9930": " lambamālyāmbaradharaḥ papāta jñaptipādayoḥ //MU_3,58.50//",
    "GSP27moksop_u:9931": " sarasvati namas tubhyaṃ sarvalokahitaprade /",
    "GSP27moksop_u:9932": " prayaccha varade medhāṃ dīrgham āyur dhanāni ca //MU_3,58.51//",
    "GSP27moksop_u:9933": " ity uktavantaṃ hastena pasparśa jñaptidevatā /",
    "GSP27moksop_u:9934": " tvaṃ putrābhimatārthāḍhyo bhaveti vacanānvitaḥ //MU_3,58.52//",
    "GSP27moksop_u:9935": " sarasvatī:",
    "GSP27moksop_u:9936": " sarvāpadas sakaladuṣkṛtadṛṣṭayaś ca gacchantu vaś śamam anantasukhāni samyak /",
    "GSP27moksop_u:9937": " āyāntu nityamuditā janatā bhavantu rāṣṭre sthirāś ca vilasantu sadaiva lakṣmyaḥ //MU_3,58.53//",
    "GSP27moksop_u:9938": " līlopākhyāne padmajīvanaṃ nāma sargaḥ",
    "GSP27moksop_u:9939": " navapañcāśattamas sargaḥ",
    "GSP27moksop_u:9940": " vasiṣṭhaḥ:",
    "GSP27moksop_u:9941": " sarasvatī tadetyuktvā tatraivāntardhim āyayau /",
    "GSP27moksop_u:9942": " prabhāte paṅkajais sārdhaṃ bubudhe sakalo janaḥ //MU_3,59.1//",
    "GSP27moksop_u:9943": " āliliṅga ghanaṃ līlāṃ līlā ca dayitaṃ kramāt /",
    "GSP27moksop_u:9944": " punaḥ punar mahānando mṛtaprojjīvito nṛpaḥ //MU_3,59.2//",
    "GSP27moksop_u:9945": " tadāsīd rājasadanaṃ madamanmathamantharaṃ /",
    "GSP27moksop_u:9946": " ānandamattajanataṃ vādyageyaravākulam //MU_3,59.3//",
    "GSP27moksop_u:9947": " jayamaṅgalapuṇyāhaghoṣaghuṅghumaghargharam /",
    "GSP27moksop_u:9948": " hṛṣṭapuṣṭajanākīrṇarājalokavṛtāṅganam //MU_3,59.4//",
    "GSP27moksop_u:9949": " siddhavidyādharonmuktapuṣpavarṣasaśītkṛtam /",
    "GSP27moksop_u:9950": " dhvananmṛdaṅgamurajakāhalāśaṅkhadundubhi //MU_3,59.5//",
    "GSP27moksop_u:9951": " ūrdhvīkṛtabṛhaddhastahāstikastanitotkaṭam /",
    "GSP27moksop_u:9952": " uttālatāṇḍavastraiṇapūrṇāṅganalasaddhvani //MU_3,59.6//",
    "GSP27moksop_u:9953": " mithassaṅghaṭṭanipatannānopāyanadanturam /",
    "GSP27moksop_u:9954": " puṣpaśekharasambhāramayasragdāmasundaram //MU_3,59.7//",
    "GSP27moksop_u:9955": " vikīrṇapāṭitakṣaumaṃ mantrisāmantanāgaraiḥ /",
    "GSP27moksop_u:9956": " sthalapadmamayaṃ vyoma raktais tāṇḍavinīkaraiḥ //MU_3,59.8//",
    "GSP27moksop_u:9957": " mattastrīkandharāvṛttalīlāndolitakuṇḍalam /",
    "GSP27moksop_u:9958": " pranṛttapādasampātapronnamatpuṣpakardamam //MU_3,59.9//",
    "GSP27moksop_u:9959": " paṭavāsaśaranmeghavitānakavitānitam /",
    "GSP27moksop_u:9960": " varāṅganāmukhair nṛtyaccandralakṣyagṛhājiram //MU_3,59.10//",
    "GSP27moksop_u:9961": " paralokād upānīto rājñātmā patir eva ca /",
    "GSP27moksop_u:9962": " ity evaṃ vṛttagāthābhir jagur deśāntare janāḥ //MU_3,59.11//",
    "GSP27moksop_u:9963": " padmo bhūmipatiś śrutvā vṛttāntakathanaṃ manāk /",
    "GSP27moksop_u:9964": " cakre snānaṃ samānītaiś catussāgaravāribhiḥ //MU_3,59.12//",
    "GSP27moksop_u:9965": " tato 'bhiṣiṣicur viprā mantriṇo bhūbhujaś śatam /",
    "GSP27moksop_u:9966": " labdhodayam ananteham amarendram ivāmarāḥ //MU_3,59.13//",
    "GSP27moksop_u:9967": " līlā līlā ca rājātha jīvanmuktā mahādhiyaḥ /",
    "GSP27moksop_u:9968": " remire pūrvavṛttāntakathanais suratair iva //MU_3,59.14//",
    "GSP27moksop_u:9969": " sarasvatyāḥ prasādena svapauruṣakṛtena tat /",
    "GSP27moksop_u:9970": " prāptaṃ lokadvayaṃ śreyaḥ padmeneti mahībhujā //MU_3,59.15//",
    "GSP27moksop_u:9971": " prajñaptijñānasaṃbuddho rājā līlādvayānvitaḥ /",
    "GSP27moksop_u:9972": " cakre varṣāyutāny aṣṭau tatra rājyam aninditam //MU_3,59.16//",
    "GSP27moksop_u:9973": " jīvanmukto jitamanā jitapañcendriyabhramaḥ /",
    "GSP27moksop_u:9974": " asaṃsaktamanā maunī yathāprāptānuvṛttimān //MU_3,59.17//",
    "GSP27moksop_u:9975": " tasya lāvaṇyajaladher bindur indur ivoddhṛtaḥ /",
    "GSP27moksop_u:9976": " tasya pratāpakalpāgner bhānuḥ kaṇa ivotthitaḥ //MU_3,59.18//",
    "GSP27moksop_u:9977": " jīvanmuktās ta ity evaṃ rājyaṃ varṣāyutāṣṭakam /",
    "GSP27moksop_u:9978": " kṛtvā videhamuktatvam āsedus siddhasaṃvidaḥ //MU_3,59.19//",
    "GSP27moksop_u:9979": " yad udayi viśadaṃ vidagdhamugdhaṃ samuditam ātmahitaṃ ca peśalaṃ ca /",
    "GSP27moksop_u:9980": " tad akhilajanatoṣadaṃ svarājyaṃ ciram anupālya sudampatī vimuktau //MU_3,59.19//",
    "GSP27moksop_u:9981": " līlopākhyāne nirvāṇaṃ nāma sargaḥ",
    "GSP27moksop_u:9982": " ṣaṣṭitamas sargaḥ",
    "GSP27moksop_u:9983": " vasiṣṭhaḥ:",
    "GSP27moksop_u:9984": " etat te kathitaṃ rāma dṛśyadoṣanivṛttaye /",
    "GSP27moksop_u:9985": " līlopākhyānam anagha ghanatāṃ jagatas tyaja //MU_3,60.1//",
    "GSP27moksop_u:9986": " śāntaiva dṛśyasattāsyāś śamanaṃ nopayujyate /",
    "GSP27moksop_u:9987": " sato hi mārjanaṃ kleśo nāsatas tu kadācana //MU_3,60.2//",
    "GSP27moksop_u:9988": " jñānenākāśarūpeṇa dṛśyaṃ jñeyaṃ kharūpakam /",
    "GSP27moksop_u:9989": " ity ekībhūtam ālokya jñas tiṣṭhaty ambaropamaḥ //MU_3,60.3//",
    "GSP27moksop_u:9990": " pṛthvyādirahitenedaṃ cidbhāsaiva svayambhuvā /",
    "GSP27moksop_u:9991": " sādhitaṃ yad asiddhena tan na dvyātma na sādhitam //MU_3,60.4//",
    "GSP27moksop_u:9992": " saṃvid yathā yā yatate sā tathā bāhyalekhikā /",
    "GSP27moksop_u:9993": " visṛtā sṛṣṭicinnadyāṃ yāvad yatnān na bodhitā //MU_3,60.5//",
    "GSP27moksop_u:9994": " cidākāśāvabhāso 'yaṃ jagad ity eva budhyate /",
    "GSP27moksop_u:9995": " cidvyomnaivātmani svacche paramāṇukaṇaṃ prati //MU_3,60.6//",
    "GSP27moksop_u:9996": " evam asyā mudhābhrānteḥ kā sattā keva vāsanā /",
    "GSP27moksop_u:9997": " kāsthā kā niyatiḥ kehā kāvaśyambhāvitocyatām //MU_3,60.7//",
    "GSP27moksop_u:9998": " sarvaṃ caitad yathādṛṣṭaṃ sthitam ittham akhaṇḍitam /",
    "GSP27moksop_u:9999": " māyaivaivam ananteyaṃ na ca māyāsti kācana //MU_3,60.8//",
    "GSP27moksop_u:10000": " rāmaḥ:",
    "GSP27moksop_u:10001": " aho nu paramā dṛṣṭir darśitā bhagavaṃs tvayā /",
    "GSP27moksop_u:10002": " dāvārcirdṛśyakakṣyāṇāṃ dāhaśāntau kalaindavī //MU_3,60.9//",
    "GSP27moksop_u:10003": " aho nu sucireṇaitaj jñātaṃ jñātavyam akṣatam /",
    "GSP27moksop_u:10004": " mayā yathedaṃ yac cedaṃ yādṛk cedaṃ yato yadā //MU_3,60.10//",
    "GSP27moksop_u:10005": " śāmyāmīva dvijaśreṣṭha nirvāmīvāvikalpanaḥ /",
    "GSP27moksop_u:10006": " etad āścaryam ākhyānaṃ vyākhyānaṃ śāstradṛṣṭiṣu //MU_3,60.11//",
    "GSP27moksop_u:10007": " idaṃ me bhagavan brūhi saṃśayaṃ sarvakovida /",
    "GSP27moksop_u:10008": " tava pātuṃ na tṛpto 'smi śrotrapātrair vaco'mṛtam //MU_3,60.12//",
    "GSP27moksop_u:10009": " sa sargatritaye kālo līlābhartur hi yogataḥ /",
    "GSP27moksop_u:10010": " sa kvacit kim ahorātraḥ kvacit kiṃ māsamātrakaḥ //MU_3,60.13//",
    "GSP27moksop_u:10011": " kvacit kiṃ bahuvarṣāṇi kasyacit kiṃ supelavaḥ /",
    "GSP27moksop_u:10012": " kasyacit kiṃ mahādīrghaḥ kasyacit kiṃ kṣaṇasthitaḥ //MU_3,60.14//",
    "GSP27moksop_u:10013": " iti me bhagavan brūhi tvaṃ yathāvad anugrahāt /",
    "GSP27moksop_u:10014": " sakṛc chrutaṃ na viśrāntim eti loṣṭe yathā jalam //MU_3,60.15//",
    "GSP27moksop_u:10015": " vasiṣṭhaḥ:",
    "GSP27moksop_u:10016": " yena yena yadā yad yad yathā saṃvedyate 'nagha /",
    "GSP27moksop_u:10017": " tena tena tadā tat tat tathā samanubhūyate //MU_3,60.16//",
    "GSP27moksop_u:10018": " amṛtatvaṃ viṣaṃ yāti sadaivāmṛtavedanāt /",
    "GSP27moksop_u:10019": " śatrur mitratvam āyāti mitrasaṃvittivedanāt //MU_3,60.17//",
    "GSP27moksop_u:10020": " yathābhāvitam eteṣāṃ padārthānāṃ nijaṃ vapuḥ /",
    "GSP27moksop_u:10021": " tad eva hi cirābhyāsān niyater vaśam āgatam //MU_3,60.18//",
    "GSP27moksop_u:10022": " kacanaikātmikaiṣā cid yathā kacati yādṛśam /",
    "GSP27moksop_u:10023": " tathā tatrāśu bhavati tat svabhāvaikakāraṇāt //MU_3,60.19//",
    "GSP27moksop_u:10024": " nimeṣe yadi kalpaughaṃ pravidan parivindate /",
    "GSP27moksop_u:10025": " nimeṣa eva tat kalpībhavaty atra na saṃśayaḥ //MU_3,60.20//",
    "GSP27moksop_u:10026": " kalpe yadi nimeṣatvaṃ vetti kalpo 'py asau tataḥ /",
    "GSP27moksop_u:10027": " nimeṣībhavati kṣipraṃ tādṛgrūpātmikā hi cit //MU_3,60.21//",
    "GSP27moksop_u:10028": " duḥkhitasya niśā kalpas sukhinas saiva ca kṣaṇaḥ /",
    "GSP27moksop_u:10029": " kṣaṇas svapne bhavet kalpaḥ kalpaś ca bhavati kṣaṇaḥ //MU_3,60.22//",
    "GSP27moksop_u:10030": " tathā ca mṛtvā jāto 'haṃ taruṇo 'ham avasthitaḥ /",
    "GSP27moksop_u:10031": " yāto 'smi yojanaśataṃ svapna ity anubhūyate //MU_3,60.23//",
    "GSP27moksop_u:10032": " rātriṃ dvādaśavarṣāṇi hariścandro 'nubhūtavān /",
    "GSP27moksop_u:10033": " lavaṇo bhuktavān āyur ekarātryāṃ samāś śatam //MU_3,60.24//",
    "GSP27moksop_u:10034": " yo nimeṣaḥ prajeśasya sa manor jīvitaṃ muneḥ /",
    "GSP27moksop_u:10035": " jīvitaṃ yad viriñcasya tad dinaṃ kila cakriṇaḥ //MU_3,60.25//",
    "GSP27moksop_u:10036": " dhyāne prakṣīṇacittasya na dināni na rātrayaḥ /",
    "GSP27moksop_u:10037": " na padārthā na ca jagat satyaṃ nātmāpi yoginaḥ //MU_3,60.26//",
    "GSP27moksop_u:10038": " madhuraṃ kaṭutām eti kaṭubhāvena cintitam /",
    "GSP27moksop_u:10039": " kaṭv apy āyāti mādhuryaṃ madhuratvena cetitam //MU_3,60.27//",
    "GSP27moksop_u:10040": " mitrabuddhyā dviṣan mitraṃ ripubuddhyā ripus suhṛt /",
    "GSP27moksop_u:10041": " bhavatīti mahābāho yathāsaṃvedanaṃ jagat //MU_3,60.28//",
    "GSP27moksop_u:10042": " anabhyastāḥ padārthā ye śāstrapāṭhajapādayaḥ /",
    "GSP27moksop_u:10043": " eṣāṃ saṃvedanābhyāsān nūnam abhyeti sātmatā //MU_3,60.29//",
    "GSP27moksop_u:10044": " naur yāyināṃ bhramārtānāṃ vedanāt tu vivartate /",
    "GSP27moksop_u:10045": " avedanād bhramārtānām api naiṣā vivartate //MU_3,60.30//",
    "GSP27moksop_u:10046": " śūnyam ākīrṇatām eti vedanāt svapnadṛkṣv iva /",
    "GSP27moksop_u:10047": " vedanāt pītam ānīlaṃ śuklaṃ vāpy anubhūyate //MU_3,60.31//",
    "GSP27moksop_u:10048": " āpadvad utsavaḥ khedaṃ karoti parimohinaḥ /",
    "GSP27moksop_u:10049": " kuḍye 'pi kha ivācāro dṛṣṭo dhātuvikāriṇaḥ //MU_3,60.32//",
    "GSP27moksop_u:10050": " asadyakṣo vimūḍhānāṃ prāṇān apy apakarṣati /",
    "GSP27moksop_u:10051": " vedanāt svapnavanitā jāgratīva ratipradā //MU_3,60.33//",
    "GSP27moksop_u:10052": " yad yathābhyāsam āyātaṃ tat tathā sthiratāṃ gatam /",
    "GSP27moksop_u:10053": " asad eva nabhasy eva nabha eva cidātmani //MU_3,60.34//",
    "GSP27moksop_u:10054": " śatahastakhuracchāyānaṭavṛttam ivātatam /",
    "GSP27moksop_u:10055": " gagane mānasaṃ spandaṃ jagad viddhi na vastu tat //MU_3,60.35//",
    "GSP27moksop_u:10056": " mithyājñānapiśācasya sandarśanam anākṛti /",
    "GSP27moksop_u:10057": " kāyāmātrakam evedam arodhakam abhittimat //MU_3,60.36//",
    "GSP27moksop_u:10058": " idaṃ bhāsvaram ābhāsaṃ svapnasandarśanaṃ citaḥ /",
    "GSP27moksop_u:10059": " apūrvam eva suptāyā narasyevoditaṃ viduḥ //MU_3,60.37//",
    "GSP27moksop_u:10060": " akhātāś cetati stambho yādṛśaṃ sālabhañjikāḥ /",
    "GSP27moksop_u:10061": " paramārthamahāstambhas sṛṣṭīś cetati tādṛśam //MU_3,60.38//",
    "GSP27moksop_u:10062": " yādṛśo mānavaḥ pārśve svapne kṣubdho mahābhaṭaiḥ /",
    "GSP27moksop_u:10063": " tādṛśo brahmaṇas sargo buddha eva suṣuptavat //MU_3,60.39//",
    "GSP27moksop_u:10064": " tṛṇagulmalatāyuktaś śiśirānte yathā rasaḥ /",
    "GSP27moksop_u:10065": " vāsantas saṃsthito bhūmau tathā sargaḥ pare pade //MU_3,60.40//",
    "GSP27moksop_u:10066": " yathā dravatvaṃ kanake sthitam antar anunmiṣat /",
    "GSP27moksop_u:10067": " tathā sthitaḥ pare sargaḥ khātmā valgann aṇāv aṇau //MU_3,60.41//",
    "GSP27moksop_u:10068": " sanniveśo yathāṅgānām aṅgino 'nanyad ātmanaḥ /",
    "GSP27moksop_u:10069": " jagad evam anaṅgasya khātmanaḥ khātma brahmaṇaḥ //MU_3,60.42//",
    "GSP27moksop_u:10070": " yādṛg ekanarasvapnayuddham anyanaraṃ prati /",
    "GSP27moksop_u:10071": " tādṛśaṃ sadasadrūpaṃ khātmedaṃ vyomagaṃ jagat //MU_3,60.43//",
    "GSP27moksop_u:10072": " mahākalpāntasargādau citsvabhāva idaṃ vapuḥ /",
    "GSP27moksop_u:10073": " kāraṇatvaṃ mithaḥ paścād asad vetti na vāstavam //MU_3,60.44//",
    "GSP27moksop_u:10074": " mukte 'smin brahmaṇi yadi brahmānyas smṛtijo bhavet /",
    "GSP27moksop_u:10075": " tatsmṛtir jñaptije sarge sthiteva jñaptimātrataḥ //MU_3,60.45//",
    "GSP27moksop_u:10076": " rāmaḥ:",
    "GSP27moksop_u:10077": " paurāṇāṃ mantrimukhyānāṃ vidūrathakulakramaḥ /",
    "GSP27moksop_u:10078": " samam eva kathaṃ tatra sarveṣāṃ pratibhāsitaḥ //MU_3,60.46//",
    "GSP27moksop_u:10079": " vasiṣṭhaḥ:",
    "GSP27moksop_u:10080": " citas samanuvartante mukhyāyās sarvasaṃvidaḥ /",
    "GSP27moksop_u:10081": " yathā vipulavātyāyās sāmānyā vātalekhikāḥ //MU_3,60.47//",
    "GSP27moksop_u:10082": " parasparānubhāvena tathārūpeṇa saṃvidaḥ /",
    "GSP27moksop_u:10083": " kacitās tāḥ prajāpālaprajāvāstavyamantriṇām //MU_3,60.48//",
    "GSP27moksop_u:10084": " evaṃrūpāt kulāj jāto rājāsmākam ayaṃ tv asau /",
    "GSP27moksop_u:10085": " kacitā iti vāstavyavido vaidūrathe pure //MU_3,60.49//",
    "GSP27moksop_u:10086": " kacane citsvabhāvasya na ca kāraṇamārgaṇam /",
    "GSP27moksop_u:10087": " yuktaṃ mahāmaṇer bhāsām ivānyat svasvabhāvataḥ //MU_3,60.50//",
    "GSP27moksop_u:10088": " aham eva kulācāro rājāsyā bhuva ity api /",
    "GSP27moksop_u:10089": " vidūrathavido ratnād uditā pratibhāprabhā //MU_3,60.51//",
    "GSP27moksop_u:10090": " yāvanto jantavo yasmin ye ye sarge yadā yadā /",
    "GSP27moksop_u:10091": " te sarvagatvāc ciddhātor anyo'nyādarśatāṃ gatāḥ //MU_3,60.52//",
    "GSP27moksop_u:10092": " tīvravegavatī yā syāt tatra saṃvid akalpitā /",
    "GSP27moksop_u:10093": " saivāyāti paraṃ sthairyaṃ sāmokṣatvaikarūpiṇī //MU_3,60.53//",
    "GSP27moksop_u:10094": " balavadvidvilāsānām anuvṛttyā parasparam /",
    "GSP27moksop_u:10095": " svabhāvāḥ pratibimbanti cidādarśasvabhāvataḥ //MU_3,60.54//",
    "GSP27moksop_u:10096": " tatrātiyatnā jayati sānyās saṃvida ātmasāt /",
    "GSP27moksop_u:10097": " kurvatī sarid ambhodhigāminīs sarito yathā //MU_3,60.55//",
    "GSP27moksop_u:10098": " ye samās tv atra te tāvad yatante citsvabhāvataḥ /",
    "GSP27moksop_u:10099": " yāvad eko jayet tatra dvitīyas sannimajjati //MU_3,60.56//",
    "GSP27moksop_u:10100": " jāyamāneṣu naśyatsu vartamāneṣu bhūriśaḥ /",
    "GSP27moksop_u:10101": " evaṃ sargasahasreṣu paramāṇukaṇaṃ prati //MU_3,60.57//",
    "GSP27moksop_u:10102": " na kiñcit kenacid vyāptaṃ na ca kiñcit kvacit sthitam /",
    "GSP27moksop_u:10103": " cidākāśam ajaṃ śāntam etat sarvam abhittimat //MU_3,60.58//",
    "GSP27moksop_u:10104": " ayam ābhāsate svapno nirnidro draṣṭṛvarjitaḥ /",
    "GSP27moksop_u:10105": " avaśyambhāvabodhaś ca so 'nubhūto 'py asanmayaḥ //MU_3,60.59//",
    "GSP27moksop_u:10106": " puṣpapattraphalāṃśātmā yathaikas svāsthito drumaḥ /",
    "GSP27moksop_u:10107": " anantasarvaśaktyātmā caika eva tathā vibhuḥ //MU_3,60.60//",
    "GSP27moksop_u:10108": " mātṛmeyapramāṇādimayātmakam ajaṃ padam /",
    "GSP27moksop_u:10109": " buddhaṃ vismṛtim āyāti na kadācana kasyacit //MU_3,60.61//",
    "GSP27moksop_u:10110": " śūnyodayāstamayavastu tamaḥprakāśadikkālarūpy api sad ekam anādiśuddham /",
    "GSP27moksop_u:10111": " ādyantamadhyarahitaṃ sthitam accham ambusomyatvavīcivalanāḍhyam ivaikam eva //MU_3,60.62//",
    "GSP27moksop_u:10112": " ahaṃ tvam ityādi jagatsvarūpā viśuddhabodhaikavibhā vibhāti /",
    "GSP27moksop_u:10113": " ākāśakośe nijaśūnyataiva dvaitaikyasaṅkalpavikalpanāḥ kva //MU_3,60.63//",
    "GSP27moksop_u:10114": " līlopākhyāne prayojanavarṇanaṃ nāma sargaḥ",
    "GSP27moksop_u:10115": " ekaṣaṣṭitamas sargaḥ",
    "GSP27moksop_u:10116": " rāmaḥ:",
    "GSP27moksop_u:10117": " ahaṃ jagad iti bhrāntiḥ parasmāt kāraṇaṃ vinā /",
    "GSP27moksop_u:10118": " yathodeti tathā brahman bhūyaḥ kāthaya sādhu me //MU_3,61.1//",
    "GSP27moksop_u:10119": " vasiṣṭhaḥ:",
    "GSP27moksop_u:10120": " samastās samam evāntas saṃvido vindate yataḥ /",
    "GSP27moksop_u:10121": " sarvathā sarvadā sarvaṃ sarvātmaikam ajas tataḥ //MU_3,61.2//",
    "GSP27moksop_u:10122": " sarvādiśabdārthakalā brahmaivaitāḥ pṛthaṅ na tu /",
    "GSP27moksop_u:10123": " sarvārthaśabdādikalārūpam āsāṃ na vidyate //MU_3,61.3//",
    "GSP27moksop_u:10124": " kaṭakatvaṃ pṛthag ghemnas taraṅgatvaṃ pṛthag jalāt /",
    "GSP27moksop_u:10125": " yathā na sambhavaty evaṃ na jagat pṛthag īśvarāt //MU_3,61.4//",
    "GSP27moksop_u:10126": " īśa eva jagadrūpaṃ jagadrūpaṃ tu neśvaraḥ /",
    "GSP27moksop_u:10127": " hemaiva kaṭakāditvaṃ kaṭakatvaṃ tu hema no //MU_3,61.5//",
    "GSP27moksop_u:10128": " yathāvayavino rūpam anekāvayavātmakam /",
    "GSP27moksop_u:10129": " tathānavayavāyās tu cittvaṃ sarvātmakaṃ citaḥ //MU_3,61.6//",
    "GSP27moksop_u:10130": " yat tulyakālam akhilaṃ tanmātrāvedanaṃ pare /",
    "GSP27moksop_u:10131": " antassthaṃ tad idaṃ bhāti jagad ity aham ity api //MU_3,61.7//",
    "GSP27moksop_u:10132": " lekhaughānāṃ yathā bhedī sanniveśaś śilodare /",
    "GSP27moksop_u:10133": " tathānanyaj jagad ahaṃ cety antaś cidghane ghanam //MU_3,61.8//",
    "GSP27moksop_u:10134": " sthitās taraṅgās salile yathāntarataraṅgite /",
    "GSP27moksop_u:10135": " sṛṣṭiśabdārtharahitās tathāntas sṛṣṭayaḥ pare //MU_3,61.9//",
    "GSP27moksop_u:10136": " nāsargaṃ tiṣṭhati paraṃ sargas tiṣṭhati nāparaḥ /",
    "GSP27moksop_u:10137": " avayavāvayavivat sattānavayavaitayoḥ //MU_3,61.10//",
    "GSP27moksop_u:10138": " cidrūpeṇa khasaṃvittyā khatanmātraṃ vibhāvyate /",
    "GSP27moksop_u:10139": " svam eva rūpaṃ hṛdayaṃ vātena spandanaṃ yathā //MU_3,61.11//",
    "GSP27moksop_u:10140": " tatkālam eṣa śabdāṇuś ciccamatkārarūpadhṛt /",
    "GSP27moksop_u:10141": " cetyate śaminaivāntas saṅkalpa iva cetasā //MU_3,61.12//",
    "GSP27moksop_u:10142": " tadaivānilatāṃ vetti nijasattātmikāṃ svayam /",
    "GSP27moksop_u:10143": " antargataspandarasāṃ pavanas spandatām iva //MU_3,61.13//",
    "GSP27moksop_u:10144": " tadaivābhāsatām eti nijasattātmikāṃ svayam /",
    "GSP27moksop_u:10145": " kośasthitālokalavāṃ tejaḥ prakaṭatām iva //MU_3,61.14//",
    "GSP27moksop_u:10146": " tadaivāptāṃ cetayate nijasattātmikām ajaḥ /",
    "GSP27moksop_u:10147": " hṛtsaṃstharasatanmātrāṃ salilaṃ dravatām iva //MU_3,61.15//",
    "GSP27moksop_u:10148": " tadaivāvanitāṃ vetti svacittaikātmikām ajaḥ /",
    "GSP27moksop_u:10149": " antassthagandhatanmātrām urvī sthairyakalām iva //MU_3,61.16//",
    "GSP27moksop_u:10150": " tulyakālanimeṣāṃśalakṣabhāgaṃ pratītayaḥ /",
    "GSP27moksop_u:10151": " nityaṃ citaḥ prakacanaṃ tat sargaughaparamparāḥ //MU_3,61.17//",
    "GSP27moksop_u:10152": " evaṃ sakṛt svabhāvāntar dṛśyamadhyam anāmayam /",
    "GSP27moksop_u:10153": " udayāstamayonmuktaṃ brahma tiṣṭhaty aniṣṭhitam //MU_3,61.18//",
    "GSP27moksop_u:10154": " buddhaṃ sad apasargaṃ tat sasargam api tat samam /",
    "GSP27moksop_u:10155": " abuddhaṃ sargarūpātma visargam api tat sadā //MU_3,61.19//",
    "GSP27moksop_u:10156": " cidbrahma yad yathā yena vindate svatvam ātmani /",
    "GSP27moksop_u:10157": " tat tat tathānubhavati sarvaṃ tat sarvaśaktimat //MU_3,61.20//",
    "GSP27moksop_u:10158": " tat satyaṃ vidvilāsatvān nityānubhavarūpataḥ /",
    "GSP27moksop_u:10159": " tad asatyaṃ manaṣṣaṣṭhaṃ sarvākhyātigataṃ yataḥ //MU_3,61.21//",
    "GSP27moksop_u:10160": " yathā tat saraṇaṃ vāyau tathā sargas sthitaḥ pare /",
    "GSP27moksop_u:10161": " asatkalpe tv asatkalpas satye 'satya ivāpi ca //MU_3,61.22//",
    "GSP27moksop_u:10162": " anyarūpā yathānanyā tejasy ālokatodare /",
    "GSP27moksop_u:10163": " tathā brahmaṇi viśvaśrīs satyāsatyātmikātmani //MU_3,61.23//",
    "GSP27moksop_u:10164": " anutkīrṇā yathā paṅke putrikā vātha dāruṇi /",
    "GSP27moksop_u:10165": " varṇā yathā maṣīkalke tathā sargās sthitāḥ pare //MU_3,61.24//",
    "GSP27moksop_u:10166": " ananyānyeva kacati brahmatattvamarusthale /",
    "GSP27moksop_u:10167": " asatyānityasatteyaṃ trijaganmṛgatṛṣṇikā //MU_3,61.25//",
    "GSP27moksop_u:10168": " brahmaṇā cinmayenātmāsargātmaiva vibhāvyate /",
    "GSP27moksop_u:10169": " na bhāvyate cānanyatvād bījenāntar iva drumaḥ //MU_3,61.26//",
    "GSP27moksop_u:10170": " yathā kṣīrasya mādhuryaṃ tīkṣṇatvaṃ maricasya ca /",
    "GSP27moksop_u:10171": " dravatvaṃ payasaś caiva spando 'ntaḥ pavanasya ca //MU_3,61.27//",
    "GSP27moksop_u:10172": " sthito 'nanyo 'py athānyas san na sthitaś ca tathātmani /",
    "GSP27moksop_u:10173": " sargo 'nargalacidrūpaḥ paramātmātmarūpadhṛt //MU_3,61.28//",
    "GSP27moksop_u:10174": " kacanaṃ brahmaratnasya jagad ity eva yat sthitam /",
    "GSP27moksop_u:10175": " tad akāraṇakaṃ tasmāt tena na vyatiricyate //MU_3,61.29//",
    "GSP27moksop_u:10176": " vāsanācittajīvādivedanaṃ vedanoditam /",
    "GSP27moksop_u:10177": " nodety avedanād eva yan nānātmaiva pauruṣam //MU_3,61.30//",
    "GSP27moksop_u:10178": " nāstam eti na codeti kvacit kiñcit kadācana /",
    "GSP27moksop_u:10179": " sarvaṃ śāntam ajaṃ brahma cidghanaṃ suśilāghaṇam //MU_3,61.31//",
    "GSP27moksop_u:10180": " parāṇuṃ prati sargaughāś cittvād bhānti sahasraśaḥ /",
    "GSP27moksop_u:10181": " teṣv anye 'ṇāv aṇāv antaḥ kaivātra gaṇanā katham //MU_3,61.32//",
    "GSP27moksop_u:10182": " yathā jalāntar ūrmyādyā guptāguptās svaśaktayaḥ /",
    "GSP27moksop_u:10183": " jāgratsvapnasuṣuptādyās tathā jīve 'ntar āsthitāḥ //MU_3,61.33//",
    "GSP27moksop_u:10184": " jātā ced aratir bhogān prati manāg api /",
    "GSP27moksop_u:10185": " tadāsau tāvataivoccaiḥ padaṃ prāpta iti śrutiḥ //MU_3,61.34//",
    "GSP27moksop_u:10186": " yato yato viyujyate tatas tato vimucyate /",
    "GSP27moksop_u:10187": " ato 'ham ity asaṃvidaḥ ka eti janmasaṃvidam //MU_3,61.35//",
    "GSP27moksop_u:10188": " citaṃ parāparām ajām arūpikām anāmikām /",
    "GSP27moksop_u:10189": " carācarādharāmayīṃ vidanti ye jayanti te //MU_3,61.36//",
    "GSP27moksop_u:10190": " pare cid asty aprakaṭādvitīyā svāvartalekheva jaladrave 'ntaḥ /",
    "GSP27moksop_u:10191": " sā hanta yena trijaganti dhatte na santi nāsanti parātmakāni //MU_3,61.37//",
    "GSP27moksop_u:10192": " ahammayī padmajabhāvanā cit saṅkalpabhedāt pratanoti viśvam /",
    "GSP27moksop_u:10193": " antar mudhaivānubhavaty anantaṃ nimeṣakoṭyaṃśavidhau yugāntam //MU_3,61.38//",
    "GSP27moksop_u:10194": " jagattākacanavarṇanaṃ nāma sargaḥ",
    "GSP27moksop_u:10195": " dviṣaṣṭitamas sargaḥ",
    "GSP27moksop_u:10196": " vasiṣṭhaḥ:",
    "GSP27moksop_u:10197": " paramāṇunimeṣāṇāṃ lakṣāṃśakalanāsv api /",
    "GSP27moksop_u:10198": " jagatkalpasahasrāṇi satyānīva vibhānty alam //MU_3,62.1//",
    "GSP27moksop_u:10199": " teṣv apy antas tathaivāntaḥ paramāṇukaṇaṃ prati /",
    "GSP27moksop_u:10200": " bhrāntir evam anantāho iyam ity avabhāsate //MU_3,62.2//",
    "GSP27moksop_u:10201": " vahantīmāḥ parā sattā śāntās sargaparamparāḥ /",
    "GSP27moksop_u:10202": " saliladravatevāntar asphuṭāvartavartikāḥ //MU_3,62.3//",
    "GSP27moksop_u:10203": " mithyātmikaiva sargaśrīr vahatīha mahāmarau /",
    "GSP27moksop_u:10204": " tīradrumalatonmuktapuṣpāṇīva taraṅgiṇī //MU_3,62.4//",
    "GSP27moksop_u:10205": " svapnendrajālapuravat saṅkathehāpurādrivat /",
    "GSP27moksop_u:10206": " saṅkalpavad asatyaiva bhāti sargānubhūtibhūḥ //MU_3,62.5//",
    "GSP27moksop_u:10207": " rāmaḥ:",
    "GSP27moksop_u:10208": " aikātmyaikatayaivaṃ hi jāte samyagvicāraṇāt /",
    "GSP27moksop_u:10209": " nirvikalpātmani jñāne parijñānavatāṃ vara //MU_3,62.6//",
    "GSP27moksop_u:10210": " kimartham iha tiṣṭhanti dehās tattvavidām api /",
    "GSP27moksop_u:10211": " daiveneva samākrāntā daivam atra ca kiṃ bhavet //MU_3,62.7//",
    "GSP27moksop_u:10212": " vasiṣṭhaḥ:",
    "GSP27moksop_u:10213": " astīha niyatir brāhmī cicchaktisparśarūpiṇī /",
    "GSP27moksop_u:10214": " avaśyambhavitavyaikasattā sakalakalpagā //MU_3,62.8//",
    "GSP27moksop_u:10215": " ādisarge hi niyatir bhāvavaicitryam akṣayam /",
    "GSP27moksop_u:10216": " anenetthaṃ sadā bhāvyam iti sampadyate param //MU_3,62.9//",
    "GSP27moksop_u:10217": " mahāsatteti kathitā mahācitir iti smṛtā /",
    "GSP27moksop_u:10218": " mahāśaktir iti khyātā mahādṛṣṭir iti sthitā //MU_3,62.10//",
    "GSP27moksop_u:10219": " mahākriyeti gaditā mahodbhava iti śrutā /",
    "GSP27moksop_u:10220": " mahāspanda iti prauḍhā mahātmaikatayoditā //MU_3,62.11//",
    "GSP27moksop_u:10221": " tṛṇānīti jagantīti daityā iti surā iti /",
    "GSP27moksop_u:10222": " iti nāgā iti nagā ity ākalpam iti sthitiḥ //MU_3,62.12//",
    "GSP27moksop_u:10223": " kadācid brahmasattāyā vyabhicāro 'numīyate /",
    "GSP27moksop_u:10224": " citram ākāśakośe vā nānyathā niyates sthitiḥ //MU_3,62.13//",
    "GSP27moksop_u:10225": " viriñcādyātmabhir buddhair bodhāyāviditātmanām /",
    "GSP27moksop_u:10226": " bṛṃhaṇāt saiva niyatis sargo 'yam iti kathyate //MU_3,62.14//",
    "GSP27moksop_u:10227": " acalaṃ calavad dṛṣṭaṃ brahmaṇy āryavyavasthitam /",
    "GSP27moksop_u:10228": " anādimadhyaparyantaṃ śāstro vṛkṣa ivāmbaram //MU_3,62.15//",
    "GSP27moksop_u:10229": " pāṣāṇodaralekhaughanyāyenātmani tiṣṭhatā /",
    "GSP27moksop_u:10230": " brahmaṇā niyatis sargo buddho bodhayateva kham //MU_3,62.16//",
    "GSP27moksop_u:10231": " dehe yathāṅgināṅgādi spṛśyate citsvabhāvataḥ /",
    "GSP27moksop_u:10232": " brahmaṇā padmajatvena niyatyādyaṅgakaṃ tathā //MU_3,62.17//",
    "GSP27moksop_u:10233": " eṣā daivam iti proktā sarvaṃ sakalakālagam /",
    "GSP27moksop_u:10234": " padārtham alam ākramya śuddhā cid iti saṃsthitā //MU_3,62.18//",
    "GSP27moksop_u:10235": " spanditavyaṃ padārthena bhāvyaṃ vā bhoktṛtāpadam /",
    "GSP27moksop_u:10236": " anenettham anenettham avaśyam iti daivadhīḥ //MU_3,62.19//",
    "GSP27moksop_u:10237": " eṣaiva puruṣaspandatṛṇagulmādi cākhilam /",
    "GSP27moksop_u:10238": " eṣaiva sarvabhūtādi jagatkālakriyādi ca //MU_3,62.20//",
    "GSP27moksop_u:10239": " anayā pauruṣī sattā sattāsyāḥ pauruṣeṇa ca /",
    "GSP27moksop_u:10240": " lakṣyete bhavanaṃ yāte dve ekātmatayeti hi //MU_3,62.21//",
    "GSP27moksop_u:10241": " nareṇa pauruṣeṇaiva kārye sattātmike ubhe /",
    "GSP27moksop_u:10242": " īdṛśy eva hi niyatir evaṃ niyatipauruṣam //MU_3,62.22//",
    "GSP27moksop_u:10243": " praṣṭavyo 'haṃ tvayā rāma daivapauruṣanirṇayam /",
    "GSP27moksop_u:10244": " maduktaṃ pauruṣaṃ pālyaṃ tvayeti niyatis sthitā //MU_3,62.23//",
    "GSP27moksop_u:10245": " bhojayiṣyati māṃ daivam iti daivaparāyaṇaḥ /",
    "GSP27moksop_u:10246": " yat tiṣṭhaty akriyo maunaṃ niyater eṣa niścayaḥ //MU_3,62.24//",
    "GSP27moksop_u:10247": " pauruṣeṇa samāhṛtya bhogān bhuṅkte naraś ca yat /",
    "GSP27moksop_u:10248": " rājyādīn mokṣaparyantān niyater eṣa niścayaḥ //MU_3,62.25//",
    "GSP27moksop_u:10249": " muktir bhavati saṃsārān na kalpanicayair api /",
    "GSP27moksop_u:10250": " bhramatāṃ yac charīraughair niyater eṣa niścayaḥ //MU_3,62.26//",
    "GSP27moksop_u:10251": " nāsyā buddhir na karmāṇi na vikārādi nākṛtiḥ /",
    "GSP27moksop_u:10252": " kevalaṃ tv ittham ākalpaṃ sthityā bhāvyam iti sthitam //MU_3,62.27//",
    "GSP27moksop_u:10253": " avaśyaṃ bhavitā hy evam idam ittham iti sthitiḥ /",
    "GSP27moksop_u:10254": " na śakyate laṅghayitum api rudrādibuddhibhiḥ //MU_3,62.28//",
    "GSP27moksop_u:10255": " pauruṣam na parityājyam enām āśritya dhīmatā /",
    "GSP27moksop_u:10256": " pauruṣeṇaiva rūpeṇa niyatir hi niyāmikā //MU_3,62.29//",
    "GSP27moksop_u:10257": " apauruṣaṃ hi niyatiḥ pauruṣaṃ saiva sargagā /",
    "GSP27moksop_u:10258": " niṣphalāpauruṣākārā saphalā pauruṣātmikā //MU_3,62.30//",
    "GSP27moksop_u:10259": " niyatyā mūkatāhetuniṣpauruṣatayākriyaḥ /",
    "GSP27moksop_u:10260": " yas tiṣṭhati prāṇamarutspandas tasya kva gacchati //MU_3,62.31//",
    "GSP27moksop_u:10261": " atha prāṇakriyārodham api kṛtvā virāmadam /",
    "GSP27moksop_u:10262": " yadi tiṣṭhati tat sādhur mukta eva kim ucyate //MU_3,62.32//",
    "GSP27moksop_u:10263": " pauruṣaikātmatā śreyo mokṣo 'tyantam akarmatā /",
    "GSP27moksop_u:10264": " ābhyāṃ tu śabalaḥ pakṣo duḥkhāyaiva mahātmanām //MU_3,62.33//",
    "GSP27moksop_u:10265": " niyatir brahmatattvābhā tasyāṃ cet pariṇamyate /",
    "GSP27moksop_u:10266": " nūnaṃ paramaśuddhāyāṃ tat prāptaiva parā gatiḥ //MU_3,62.34//",
    "GSP27moksop_u:10267": " etair niyatyādimahāvilāsair brahmaiva visphūrjati sarvagātma /",
    "GSP27moksop_u:10268": " tṛṇādivallītarugulmajālais satteva toyasya dharāntarasthā //MU_3,62.35//",
    "GSP27moksop_u:10269": " daivaśabdārthavicāro nāma sargaḥ",
    "GSP27moksop_u:10270": " triṣaṣṭitamas sargaḥ",
    "GSP27moksop_u:10271": " vasiṣṭhaḥ:",
    "GSP27moksop_u:10272": " etad brahmatattvaṃ sarvathā sarvadaiva sarvata eva sarvaśakti sarvākāraṃ sarveśvaraṃ sarvagaṃ sarvam eveti /",
    "GSP27moksop_u:10273": " eṣa tv ātmā sarvaśaktitvād anantaśaktitvāc ca kvacic cicchaktiṃ prakaṭayati kvacij jaḍaśaktiṃ kvacid ullāsaṃ kvacic chāntiṃ kvacit kiñcit kvacin nakiñcit prakaṭayati /",
    "GSP27moksop_u:10274": " yatra yadā yad evāsau yathā bhāvayati tatra tadā tad evāsau tathā paśyati / (MU_3,63.1)",
    "GSP27moksop_u:10275": " sarvaśakter hi yā yaiva yathodeti tathaiva sā /",
    "GSP27moksop_u:10276": " tadā svaśaktir nānābhārūpiṇī sā svabhāvataḥ //MU_3,63.2//",
    "GSP27moksop_u:10277": " imāś śaktayo 'yam ātmety evaṃ vikalpajālaṃ vyavahārārthaṃ dhīmadbhiḥ parikalpitaṃ loke na tv ātmani vidyate bhedaḥ /",
    "GSP27moksop_u:10278": " yathormitaraṅgaiḥ payasāṃ kaṭakāṅgadakeyūrair vā hemnaḥ avayavāvayavinos saṃvit kālpanikī dvidhā na vāstavī /",
    "GSP27moksop_u:10279": " yathā yac cetyate tathaiva tan na bāhyato nāntarataś cetanaṃ samudeti hi /",
    "GSP27moksop_u:10280": " sarvātmatvāt svam ābhāsaṃ kvacit kiñcit prapaśyati sarvākāramayaṃ brahmaivedaṃ tatra",
    "GSP27moksop_u:10281": " mithyājñānavadbhiś śaktiśaktimatte avayavāvayavirūpe kalpite na pāramārthike sad",
    "GSP27moksop_u:10282": " vā bhavatv asad vā cid yat saṅkalpayaty abhiniviṣṭā tat tatpaśyati sakalaṃ tat tat",
    "GSP27moksop_u:10283": " sadvastuvad bhāti / (MU_3,63.3)",
    "GSP27moksop_u:10284": " cittāvatāro nāma sargaḥ",
    "GSP27moksop_u:10285": " catuṣṣaṣṭitamas sargaḥ",
    "GSP27moksop_u:10286": " vasiṣṭhaḥ:",
    "GSP27moksop_u:10287": " yo 'yaṃ sarvagato devaḥ paramātmā maheśvaraḥ /",
    "GSP27moksop_u:10288": " svacchas svānubhavānandarūpo 'ntādivivarjitaḥ //MU_3,64.1//",
    "GSP27moksop_u:10289": " etasmāt paramānandāc chuddhacinmātrarūpiṇaḥ /",
    "GSP27moksop_u:10290": " jīvas sañjāyate pūrvaṃ sa cittaṃ tat tato jagat //MU_3,64.2//",
    "GSP27moksop_u:10291": " rāmaḥ:",
    "GSP27moksop_u:10292": " svānubhūtipramāṇe 'smin brahman brahmaṇi bṛṃhite /",
    "GSP27moksop_u:10293": " kathaṃ sattām avāpnoti jīvako dvaitavarjite //MU_3,64.3//",
    "GSP27moksop_u:10294": " vasiṣṭhaḥ:",
    "GSP27moksop_u:10295": " asadābhāsam adhyātma brahmāstīha prabṛṃhitam /",
    "GSP27moksop_u:10296": " bṛṃhaccidbhairavavapur ānandābhidham avyayam //MU_3,64.4//",
    "GSP27moksop_u:10297": " tasya yat samam āpūrṇaṃ śuddhaṃ sattvam acihnitam /",
    "GSP27moksop_u:10298": " tadvidām apy anirdeśyaṃ tac chāntaṃ paramaṃ padam //MU_3,64.5//",
    "GSP27moksop_u:10299": " tasyaivodyan mahāśānti yat sattvaṃ saṃvidātmakam /",
    "GSP27moksop_u:10300": " svabhāvāt spandanaṃ tat taj jīvaśabdena kathyate //MU_3,64.6//",
    "GSP27moksop_u:10301": " tatremāḥ paramādarśe cidvyomny anubhavātmikāḥ /",
    "GSP27moksop_u:10302": " asatyāḥ pratibimbanti jagajjālaparamparāḥ //MU_3,64.7//",
    "GSP27moksop_u:10303": " brahmaṇas sphuraṇaṃ kiñcid yad avātāmbudher iva /",
    "GSP27moksop_u:10304": " dīpasya vāpy avātasya taj jīvaṃ viddhi rāghava //MU_3,64.8//",
    "GSP27moksop_u:10305": " śāntatvāpagame 'cchasya manāksaṃvedanātmakam /",
    "GSP27moksop_u:10306": " svābhāvikaṃ yat sphuraṇaṃ cidvyomnas so 'ṅga jīvakaḥ //MU_3,64.9//",
    "GSP27moksop_u:10307": " yathā vātasya calanaṃ kṛśāṇor uṣṇatā yathā /",
    "GSP27moksop_u:10308": " śītatā vā tuṣārasya tathā jīvatvam ātmanaḥ //MU_3,64.10//",
    "GSP27moksop_u:10309": " cidrūpasyātmatattvasya svabhāvavaśatas svayam /",
    "GSP27moksop_u:10310": " manāksaṃvedanaṃ pūrvaṃ yat taj jīva iti smṛtaḥ //MU_3,64.11//",
    "GSP27moksop_u:10311": " tad eva ghanasaṃvitti yāty ahantām anukramāt /",
    "GSP27moksop_u:10312": " vahnyaṇus svendhanādhikyāt svāṃ prakāśakatām iva //MU_3,64.12//",
    "GSP27moksop_u:10313": " yathāsya tārakāsarge vyomnas sphurati nīlimā /",
    "GSP27moksop_u:10314": " śūnyasyāpy asya jīvasya tathāhambhāvabhāvanā //MU_3,64.13//",
    "GSP27moksop_u:10315": " jīvo 'haṅkṛtim ādatte saṅkalpakalayeddhayā /",
    "GSP27moksop_u:10316": " svayaiva vā ghanatayā nīlimānam ivāmbaram //MU_3,64.14//",
    "GSP27moksop_u:10317": " ahambhāvo hi dikkālavyavacchedāṅkitākṛtiḥ /",
    "GSP27moksop_u:10318": " khasthas saṅkalpavaśato vātaspanda iva sphuran //MU_3,64.15//",
    "GSP27moksop_u:10319": " saṅkalponmukhatāṃ yātas tv ahaṅkārābhidhas sthitaḥ /",
    "GSP27moksop_u:10320": " cittaṃ jīvo mano māyā prakṛtiś ceti nāmabhiḥ //MU_3,64.16//",
    "GSP27moksop_u:10321": " tatsaṅkalpātmakaṃ ceto bhūtamātrātmakalpanam /",
    "GSP27moksop_u:10322": " kurvaṃs tattāṃ vrajaty eva saṅkalpād yāti pañcatām //MU_3,64.17//",
    "GSP27moksop_u:10323": " tanmātrapañcakākāraṃ cittaṃ tejaḥkaṇo bhavet /",
    "GSP27moksop_u:10324": " ajātajagati vyomni tārakā pelavā yathā //MU_3,64.18//",
    "GSP27moksop_u:10325": " tejaḥkaṇatvam ādatte cittaṃ tanmātrakalpanāt /",
    "GSP27moksop_u:10326": " śanais svasmāt parispandād bījam aṅkuratām iva //MU_3,64.19//",
    "GSP27moksop_u:10327": " asau tejaḥkaṇo 'ṇḍākhyāt kalpanāt kaścid aṇḍatām /",
    "GSP27moksop_u:10328": " prayāty antassphuradbrahmā jalam āpīḍatām iva //MU_3,64.20//",
    "GSP27moksop_u:10329": " kaścid drāgiti dehādikalpanād yāti dehatām /",
    "GSP27moksop_u:10330": " bhrāntyutthāṃ tadatadrūpāṃ gandharveccheva pūśśriyam //MU_3,64.21//",
    "GSP27moksop_u:10331": " kaścit sthāvaratām eti kaścij jaṅgamatām api /",
    "GSP27moksop_u:10332": " kaścid yāti khavāryādirūpaṃ saṅkalpatas svajāt //MU_3,64.22//",
    "GSP27moksop_u:10333": " sargādāv ādijo deho jīvasaṅkalpasambhavaḥ /",
    "GSP27moksop_u:10334": " krameṇa padam āsādya vairiñcaṃ kurute jagat //MU_3,64.23//",
    "GSP27moksop_u:10335": " ātmabhūḥ kalanātmābho yat saṅkalpayati kṣaṇāt /",
    "GSP27moksop_u:10336": " tat svabhāvavaśād eva jātam eva prapaśyati //MU_3,64.24//",
    "GSP27moksop_u:10337": " citsvabhāvāt svam āyātaṃ brahmatvaṃ sarvakāraṇam /",
    "GSP27moksop_u:10338": " saṃsṛtau kāraṇaṃ paścāt karma nirmāya saṃsthitam //MU_3,64.25//",
    "GSP27moksop_u:10339": " cittvaṃ svabhāvāt sphurati citaḥ phena ivāmbhasaḥ /",
    "GSP27moksop_u:10340": " karmabhir badhyate paścād diṇḍīram iva rajjubhiḥ //MU_3,64.26//",
    "GSP27moksop_u:10341": " saṅkalpaḥ karmaṇo bījaṃ tadātmaiva hi jīvakaḥ /",
    "GSP27moksop_u:10342": " karma paścāt tanoty uccair utthāyākarmakakramam //MU_3,64.27//",
    "GSP27moksop_u:10343": " kroḍīkṛtāṅkurāṃ pūrvaṃ bījaṃ dhatte svabījatām /",
    "GSP27moksop_u:10344": " paścān nānātvam āyāti pattrāṅkuraphalabhramaiḥ //MU_3,64.28//",
    "GSP27moksop_u:10345": " anye kha eva ye jīvā evam evākṛtiṃ gatāḥ /",
    "GSP27moksop_u:10346": " pūrvotpanne jagati te yānti bhūtāśritās sthitim //MU_3,64.29//",
    "GSP27moksop_u:10347": " svakarmabhis tato janmamṛtikāraṇatāṃ gataiḥ /",
    "GSP27moksop_u:10348": " prayānty ūrdhvam adhastād vā karma citspanda ucyate //MU_3,64.30//",
    "GSP27moksop_u:10349": " citspandanaṃ bhavati karma tad eva daivaṃ cittaṃ tad eva ca tad eva śubhāśubhādi /",
    "GSP27moksop_u:10350": " tasmād bhavanti bhuvanāni jaganti pūrvaṃ bhūtāni cāśu kusumāni taror ivādyāt //MU_3,64.31//",
    "GSP27moksop_u:10351": " bījāṅkuranirṇayo nāma sargaḥ",
    "GSP27moksop_u:10352": " pañcaṣaṣṭitamas sargaḥ",
    "GSP27moksop_u:10353": " vasiṣṭhaḥ:",
    "GSP27moksop_u:10354": " etasmāt kāraṇād evaṃ manaḥ prathamam utthitam /",
    "GSP27moksop_u:10355": " mananātmakam ābhogi tatstham eva sthitiṃ gatam //MU_3,65.1//",
    "GSP27moksop_u:10356": " bhāvābhāvarddhimaddolas tenāyam avalokyate /",
    "GSP27moksop_u:10357": " sargas sadasadābhāsaḥ pūr gandharvecchayā yathā //MU_3,65.2//",
    "GSP27moksop_u:10358": " na kaścid vidyate bhedo dvaitaikyakalanātmakaḥ /",
    "GSP27moksop_u:10359": " brahmajīvamanomāyākartṛkarmajagaddṛśām //MU_3,65.3//",
    "GSP27moksop_u:10360": " apāravānavistārasaṃvitsalilavalganaiḥ /",
    "GSP27moksop_u:10361": " cidekārṇava evāyaṃ svayam ātmā vijṛmbhate //MU_3,65.4//",
    "GSP27moksop_u:10362": " asatyam asthairyavaśāt satyaṃ svapratibhāsataḥ /",
    "GSP27moksop_u:10363": " yathā svapnas tathā citte jagat sadasadātmakam //MU_3,65.5//",
    "GSP27moksop_u:10364": " na san nāsann ayaṃ jātaś cetaso jāgato bhramaḥ /",
    "GSP27moksop_u:10365": " oṣadhīsamavāyānām indrajālam ivotthitam //MU_3,65.6//",
    "GSP27moksop_u:10366": " dīrghas svapnas sthitiṃ yātas saṃsārākhyo manovaśāt /",
    "GSP27moksop_u:10367": " asamyagdarśanāt sthāṇāv iva pumpratyayo mudhā //MU_3,65.7//",
    "GSP27moksop_u:10368": " anātmālokanāc cittaṃ cittatvenānuśocati /",
    "GSP27moksop_u:10369": " vetālakalpanād bāla iva saṅkalpite bhaye //MU_3,65.8//",
    "GSP27moksop_u:10370": " anākhyasya svarūpasya sarvāṃśātigatātmanaḥ /",
    "GSP27moksop_u:10371": " cetyonmukhatayā cittvaṃ cittvāj jīvatvakalpanam //MU_3,65.9//",
    "GSP27moksop_u:10372": " jīvatvād apy ahambhāvas tv ahambhāvāc ca cittatā /",
    "GSP27moksop_u:10373": " cittatvād indriyāditvaṃ tato dehādivibhramaḥ //MU_3,65.10//",
    "GSP27moksop_u:10374": " dehādimohatas svarganarakau mokṣabandhane /",
    "GSP27moksop_u:10375": " bījāṅkuravad ārambhas saṃrūḍho dehakarmaṇoḥ //MU_3,65.11//",
    "GSP27moksop_u:10376": " dvaitaṃ yathā nāsti cidātmatattvayos tathaiva bhedo 'sti na jīvacittayoḥ /",
    "GSP27moksop_u:10377": " yathaiva bhedo 'sti na jīvacittayos tathaiva bhedo 'sti na dehakarmaṇoḥ //MU_3,65.12//",
    "GSP27moksop_u:10378": " karmaiva deho nanu deha eva cittaṃ tad evāham itīva jīvaḥ /",
    "GSP27moksop_u:10379": " sa jīva eveśvaracit sa ātmā sarvaṃ śivāt tv ekapadottham etat //MU_3,65.13//",
    "GSP27moksop_u:10380": " jīvavicāro nāma sargaḥ",
    "GSP27moksop_u:10381": " ṣaṭṣaṣṭitamas sargaḥ",
    "GSP27moksop_u:10382": " vasiṣṭhaḥ:",
    "GSP27moksop_u:10383": " evam ekaṃ paraṃ vastu rāmānānātvam apy alam /",
    "GSP27moksop_u:10384": " nānātvam iva saṃyātaṃ dīpād dīpaśataṃ yathā //MU_3,66.1//",
    "GSP27moksop_u:10385": " yathābhūtam asadrūpam ātmānaṃ yadi paśyati /",
    "GSP27moksop_u:10386": " vicārya cetas tad ahambhāvahīnaṃ na śocati //MU_3,66.2//",
    "GSP27moksop_u:10387": " cittamātraṃ naras tasmin śānte śāntam idaṃ jagat /",
    "GSP27moksop_u:10388": " upānadrūḍhapādasya nanu carmāvṛtaiva bhūḥ //MU_3,66.3//",
    "GSP27moksop_u:10389": " pattramātrād ṛte nānyat kadalyā vidyate yathā /",
    "GSP27moksop_u:10390": " bhramamātrād ṛte nānyaj jagatāṃ vidyate tathā //MU_3,66.4//",
    "GSP27moksop_u:10391": " jāyate bālatām eti yauvanaṃ vārdhakaṃ tathā /",
    "GSP27moksop_u:10392": " mṛtiṃ svargaṃ ca narakaṃ bhramāc ceto hi nṛtyati //MU_3,66.5//",
    "GSP27moksop_u:10393": " vicitrabudbudollāse svātmano 'vyatirekiṇi /",
    "GSP27moksop_u:10394": " yathā surāyās sāmarthyaṃ tathā cittasya saṃsṛtau //MU_3,66.6//",
    "GSP27moksop_u:10395": " yathā dvitvaṃ śaśāṅkādau paśyaty akṣi malābilam /",
    "GSP27moksop_u:10396": " cic cetanakalākrāntā tathaiva paramātmani //MU_3,66.7//",
    "GSP27moksop_u:10397": " yathā madavaśād bhrāntān kṣīvaḥ paśyati pādapān /",
    "GSP27moksop_u:10398": " tathā cetanavikṣubdhā saṃsārāṃś cit prapaśyati //MU_3,66.8//",
    "GSP27moksop_u:10399": " yathā līlābhramād bālaḥ kumbhakṛccakravaj jagat /",
    "GSP27moksop_u:10400": " bhrāntaṃ paśyati cittvāt tu cid vai dṛśyaṃ tathaiva hi //MU_3,66.9//",
    "GSP27moksop_u:10401": " yadā cic cetati dvitvaṃ tadā dvaitaikyavibhramaḥ /",
    "GSP27moksop_u:10402": " yadā na cetati dvitvaṃ tadā dvaitaikyayoḥ kṣayaḥ //MU_3,66.10//",
    "GSP27moksop_u:10403": " yac cetyate tad itarad vyatiriktaṃ cito 'sti no /",
    "GSP27moksop_u:10404": " kiñcin nāstīti saṃśāntyā citaś śāmyati cetanam //MU_3,66.11//",
    "GSP27moksop_u:10405": " cidghanenaikatām etya yadā tiṣṭhasi niścalaḥ /",
    "GSP27moksop_u:10406": " śāmyan vyavaharan vāpi tadā saṃśānta ucyase //MU_3,66.12//",
    "GSP27moksop_u:10407": " tanvī cetayate cetyaṃ ghanā cin nāṅga cetati /",
    "GSP27moksop_u:10408": " alpakṣīvaḥ kṣobham eti ghanakṣīvo hi śāmyati //MU_3,66.13//",
    "GSP27moksop_u:10409": " cidghanaikyaṃ prayātasya rūḍhasya parame pade /",
    "GSP27moksop_u:10410": " nairātmyaśūnyavādādyaiḥ paryāyaiḥ kathanaṃ bhavet //MU_3,66.14//",
    "GSP27moksop_u:10411": " cic cetanena cetyatvam ity evaṃ paśyati bhramam /",
    "GSP27moksop_u:10412": " jāye jīvāmi naśyāmi saṃsarāmīty asanmayam //MU_3,66.15//",
    "GSP27moksop_u:10413": " svabhāvād vyatiriktaṃ tu na citaś cāsti cetanam /",
    "GSP27moksop_u:10414": " spandād ṛte yathā vāyāv ataḥ kiṃ kena cetyate //MU_3,66.16//",
    "GSP27moksop_u:10415": " cetye tv asambhavaty eva kiñcid yac cetyate citā /",
    "GSP27moksop_u:10416": " rajjos sarpabhramābhāsaṃ tad avidyābhramaṃ viduḥ //MU_3,66.17//",
    "GSP27moksop_u:10417": " saṃvinmātracikitsye 'smin vyādhau saṃsāranāmani /",
    "GSP27moksop_u:10418": " cittamātraparispande saṃrambho 'nagha kiṃ tava //MU_3,66.18//",
    "GSP27moksop_u:10419": " yadi sarvaṃ parityajya tiṣṭhasy utkrāntavāsanam /",
    "GSP27moksop_u:10420": " amunaiva nimeṣeṇa tan mukto 'si na saṃśayaḥ //MU_3,66.19//",
    "GSP27moksop_u:10421": " yathā rajjvāṃ bhujaṅgāśā vināṅgacalanaṃ kṣaṇāt /",
    "GSP27moksop_u:10422": " saṃvinmātravivartena naśyaty evaṃ hi saṃsṛtiḥ //MU_3,66.20//",
    "GSP27moksop_u:10423": " yatrābhilāṣas tan nūnaṃ santyajya sthīyate yadi /",
    "GSP27moksop_u:10424": " prāpta evāṅga tan mokṣaḥ kim etāvati duṣkaram //MU_3,66.21//",
    "GSP27moksop_u:10425": " api prāṇāṃs tṛṇam iva tyajantīha mahāśayāḥ /",
    "GSP27moksop_u:10426": " yatrābhilāṣas tanmātratyāge kṛpaṇatā katham //MU_3,66.22//",
    "GSP27moksop_u:10427": " yatrābhilāṣas tat tyaktvā cetasā niravagraham /",
    "GSP27moksop_u:10428": " prāptaṃ karmendriyair gṛhṇaṃs tyajann iṣṭaṃ ca tiṣṭha bhoḥ //MU_3,66.23//",
    "GSP27moksop_u:10429": " yathā karatale bilvaṃ yathā vā parvataḥ puraḥ /",
    "GSP27moksop_u:10430": " pratyakṣam evam asyālam ajatvaṃ paramātmanaḥ //MU_3,66.24//",
    "GSP27moksop_u:10431": " ātmaiva bhāti jagad ity uditas taraṅgaiḥ kalpānta eka iva vāridhir aprameyaḥ /",
    "GSP27moksop_u:10432": " jñātas sa eva hi dadāti vimokṣasiddhim ajñāta eva manasā cirabandhanāya //MU_3,66.25//",
    "GSP27moksop_u:10433": " saṃsṛtyupaśamayogo nāma sargaḥ",
    "GSP27moksop_u:10434": " saptaṣaṣṭitamas sargaḥ",
    "GSP27moksop_u:10435": " rāmaḥ:",
    "GSP27moksop_u:10436": " manastvayogyo jīvo 'yaṃ ko bhavet paramātmanaḥ /",
    "GSP27moksop_u:10437": " kathaṃ vāsmin samutpannaḥ ko vāyaṃ vada me punaḥ //MU_3,67.1//",
    "GSP27moksop_u:10438": " vasiṣṭhaḥ:",
    "GSP27moksop_u:10439": " samastaśaktikacitaṃ brahma sarveśvaraṃ sadā /",
    "GSP27moksop_u:10440": " yayaiva śaktyā sphurati prāptāṃ tām eva paśyati //MU_3,67.2//",
    "GSP27moksop_u:10441": " svayaṃ yāṃ vetti sarvātmā citiṃ cetanarūpiṇīm /",
    "GSP27moksop_u:10442": " sā proktā jīvaśabdena saiva saṅkalpakāriṇī //MU_3,67.3//",
    "GSP27moksop_u:10443": " svabhāvakāraṇaṃ dvitve pūrvaṃ saṅkalpya cit svayam /",
    "GSP27moksop_u:10444": " nānākāraṇatāṃ paścād yāti janmamṛtisthitau //MU_3,67.4//",
    "GSP27moksop_u:10445": " rāmaḥ:",
    "GSP27moksop_u:10446": " evaṃ sthite muniśreṣṭha daivaṃ nāma kim ucyate /",
    "GSP27moksop_u:10447": " kim ucyate tathā karma kāraṇaṃ ca kim ucyate //MU_3,67.5//",
    "GSP27moksop_u:10448": " vasiṣṭhaḥ:",
    "GSP27moksop_u:10449": " spandāspandasvabhāvaṃ hi cinmātram iha vidyate /",
    "GSP27moksop_u:10450": " khe vāta iva tatspandāt sollāsaṃ śāntam anyathā //MU_3,67.6//",
    "GSP27moksop_u:10451": " citaś cittvaṃ bhāvitaṃ sat spanda ity ucyate budhaiḥ /",
    "GSP27moksop_u:10452": " dṛśyatvābhāvitaṃ caitad aspandanam iti smṛtam //MU_3,67.7//",
    "GSP27moksop_u:10453": " spandāt sphurantī cit sargo nisspandā brahma śāśvatam /",
    "GSP27moksop_u:10454": " jīvakāraṇakarmādyāś citspandasyābhidhās smṛtāḥ //MU_3,67.8//",
    "GSP27moksop_u:10455": " ya evānubhavātmāyaṃ citspando 'sti sa eva hi /",
    "GSP27moksop_u:10456": " jīvakāraṇakarmākhyo bījam etad dhi saṃsṛteḥ //MU_3,67.9//",
    "GSP27moksop_u:10457": " kṛtadvitvacidābhāsavaśād deha upasthite /",
    "GSP27moksop_u:10458": " saṅkalpavividhārthatvaṃ citspando 'nubhavaṃś cirāt //MU_3,67.10//",
    "GSP27moksop_u:10459": " nānākāraṇatāṃ yātaś citspando mucyate cirāt /",
    "GSP27moksop_u:10460": " kaścij janmasahasreṇa kaścid ekena janmanā //MU_3,67.11//",
    "GSP27moksop_u:10461": " svabhāvakāraṇād dvitvaṃ cit sametyātha gacchati /",
    "GSP27moksop_u:10462": " svargāpavarganarakabandhakāraṇatāṃ śanaiḥ //MU_3,67.12//",
    "GSP27moksop_u:10463": " hemnīva kaṭakāditvaṃ kāṣṭhaloṣṭasamasthitau /",
    "GSP27moksop_u:10464": " dehe tiṣṭhati nānātvaṃ jaḍe bhāvavikārajam //MU_3,67.13//",
    "GSP27moksop_u:10465": " ajātam apy asadrūpaṃ paśyatīmaṃ bhramaṃ manaḥ /",
    "GSP27moksop_u:10466": " jātas sthito mṛto 'smīti bhramāntaḥpatanaṃ yathā //MU_3,67.14//",
    "GSP27moksop_u:10467": " ahaṃ mamety asadrūpam eva cetaḥ prapaśyati /",
    "GSP27moksop_u:10468": " adṛṣṭaparamārthatvād āśāvivaśasaṃsthiti //MU_3,67.15//",
    "GSP27moksop_u:10469": " mathurādhipate rājño yathā śvapacasambhramaḥ /",
    "GSP27moksop_u:10470": " āsīd evaṃ hi cittasya sphuratīyaṃ jagatsthitiḥ //MU_3,67.16//",
    "GSP27moksop_u:10471": " sarvam eva manomātrabhrāntyullāsavijṛmbhaṇam /",
    "GSP27moksop_u:10472": " idaṃ jīvatayā nāma prasphuraty ambubhaṅgavat //MU_3,67.17//",
    "GSP27moksop_u:10473": " śivāt prāk kāraṇāt pūrvaṃ cic cetyakalanonmukhī /",
    "GSP27moksop_u:10474": " udeti saumyāj jaladheḥ payasspando manāg iva //MU_3,67.18//",
    "GSP27moksop_u:10475": " sphuraṇāj jīvacakratvam etya cittormitāṃ gatam /",
    "GSP27moksop_u:10476": " cidvāri brahmajaladhau kurute sargabudbudam //MU_3,67.19//",
    "GSP27moksop_u:10477": " svacchasaumyasamasyeṣad yat siṃhasyeva jṛmbhaṇam /",
    "GSP27moksop_u:10478": " brahmaṇas sa cidābhāsas tat sacetyam iva svayam //MU_3,67.20//",
    "GSP27moksop_u:10479": " cit sacetyocyate jīvas sa saṅkalpān mano bhavet /",
    "GSP27moksop_u:10480": " buddhiś cetyam ahaṅkāro māyetyādyabhidhaṃ tataḥ //MU_3,67.21//",
    "GSP27moksop_u:10481": " tanmātrakalpanā pūrvaṃ tanotīdaṃ jagan manaḥ /",
    "GSP27moksop_u:10482": " asatyaṃ satyasaṅkāśaṃ gandharvanagaraṃ yathā //MU_3,67.22//",
    "GSP27moksop_u:10483": " yathā śūnyadṛśas tārāmuktāvalyādidarśanam /",
    "GSP27moksop_u:10484": " yathā svapne bhramaś caiva tathā cittasya saṃsṛtiḥ //MU_3,67.23//",
    "GSP27moksop_u:10485": " śuddha ātmā nityatṛpta iva śāntas samasthitiḥ /",
    "GSP27moksop_u:10486": " apaśyan paśyatīvemaṃ cittākhyaṃ svapnavibhramam //MU_3,67.24//",
    "GSP27moksop_u:10487": " saṃsṛtir jāgrad ity uktaṃ svapnaṃ vidur ahaṅkṛtim /",
    "GSP27moksop_u:10488": " cittaṃ suṣuptabhāvas syāc cinmātraṃ turyam ucyate //MU_3,67.25//",
    "GSP27moksop_u:10489": " atyantaśuddhacinmātre pariṇāmaś cirāya yaḥ /",
    "GSP27moksop_u:10490": " turyātītaṃ padaṃ yat syāt tatstho bhūyo na śocati //MU_3,67.26//",
    "GSP27moksop_u:10491": " tasmin sarvam udetīdaṃ tasminn eva pralīyate /",
    "GSP27moksop_u:10492": " tatraiva tanute cedaṃ dṛṣṭau muktāvalī yathā //MU_3,67.27//",
    "GSP27moksop_u:10493": " arodhakatvāt khaṃ hetur yathā vṛkṣasamunnateḥ /",
    "GSP27moksop_u:10494": " akartry api tathā kartrī cetanāc cij jagatsthiteḥ //MU_3,67.28//",
    "GSP27moksop_u:10495": " sannidhānād yathā lohaḥ pratibimbasya hetutām /",
    "GSP27moksop_u:10496": " yāty ādarśas tathaivāyaṃ cinmayo 'py arthavedane //MU_3,67.29//",
    "GSP27moksop_u:10497": " bījam aṅkurapattrādiyuktyā yadvat phalaṃ bhavet /",
    "GSP27moksop_u:10498": " cinmātraṃ cetyajīvādiyuktyā tadvan mano bhavet //MU_3,67.30//",
    "GSP27moksop_u:10499": " svato bījaṃ phalādy ujjhad yathā bījaṃ punar bhavet /",
    "GSP27moksop_u:10500": " tathā cic cetyacittādi tyaktvā svāsthyena tiṣṭhati //MU_3,67.31//",
    "GSP27moksop_u:10501": " yady apy abodhe bodhe ca bījāntas tarubījayoḥ /",
    "GSP27moksop_u:10502": " iva bhedo 'sti na jagadbrahmaṇor api cittayoḥ //MU_3,67.32//",
    "GSP27moksop_u:10503": " tathāpi vyajyate bodhe saty ātmatvam akhaṇḍitam /",
    "GSP27moksop_u:10504": " rūpaśrīr iva dīpena cinmātrālokam eti yat //MU_3,67.33//",
    "GSP27moksop_u:10505": " yad yan nikhanyate bhūmer yathā tat tan nabho bhavet /",
    "GSP27moksop_u:10506": " yā yā vicāryate 'vidyā tathā sā sā paraṃ bhavet //MU_3,67.34//",
    "GSP27moksop_u:10507": " sphaṭikāntas sanniveśas svāṇūnāṃ vedanād yathā /",
    "GSP27moksop_u:10508": " śuddho 'pi bhāti nāneva tathā brahmodaraṃ jagat //MU_3,67.35//",
    "GSP27moksop_u:10509": " brahma sarvaṃ jagad vastu piṇḍa ekam akhaṇḍitam /",
    "GSP27moksop_u:10510": " phalapattralatāgulmapīṭhaṃ bījam iva sthitam //MU_3,67.36//",
    "GSP27moksop_u:10511": " rāmaḥ:",
    "GSP27moksop_u:10512": " aho citraṃ jagad idam asat sad iva bhāsate /",
    "GSP27moksop_u:10513": " aho bṛhad aho svaccham aho sphuṭam aho tanu //MU_3,67.37//",
    "GSP27moksop_u:10514": " brahmaṇi pratibhāsātmā tanmātragaṇagolakaḥ /",
    "GSP27moksop_u:10515": " avaśyāyakaṇābho 'sau yathā sphurati tac chrutam //MU_3,67.38//",
    "GSP27moksop_u:10516": " yathāsau yāti vaimukhyaṃ yathā bhavati cātmabhūḥ /",
    "GSP27moksop_u:10517": " yathā svabhāvasiddhir vā tathā kathaya me prabho //MU_3,67.39//",
    "GSP27moksop_u:10518": " vasiṣṭhaḥ:",
    "GSP27moksop_u:10519": " atyantāsambhavad rūpam ananyat svasvabhāvataḥ /",
    "GSP27moksop_u:10520": " atyantānanubhūtaṃ sat svanubhūtam ivāgrataḥ //MU_3,67.40//",
    "GSP27moksop_u:10521": " hullas sabhullo ghullāṅgha iti bālahṛdi sphuṭam /",
    "GSP27moksop_u:10522": " yathodeti tathodeti pare brahmaṇi jīvatā //MU_3,67.41//",
    "GSP27moksop_u:10523": " mānameyātmikāśuddhāsatyaiva satyavat sthitā /",
    "GSP27moksop_u:10524": " bhinneva ca na bhinnāsmād brahmaṇo bṛṃhaṇātmikā //MU_3,67.42//",
    "GSP27moksop_u:10525": " yathā brahma bhavaty āśu jīvaḥ kalanajīvitaḥ /",
    "GSP27moksop_u:10526": " tathā jīvo bhavaty āśu mano mananavedanam //MU_3,67.43//",
    "GSP27moksop_u:10527": " cittaṃ tanmātramananaṃ paśyaty āśu svarūpavat /",
    "GSP27moksop_u:10528": " eṣa saṅgho 'nilalavaprakhyas sphurati khāntare //MU_3,67.44//",
    "GSP27moksop_u:10529": " aucchūnyam eṣo 'nubhavaty avaśyāyakaṇopamam /",
    "GSP27moksop_u:10530": " saṃvedanātmakaṃ kālakalitaikāntam ātmani //MU_3,67.45//",
    "GSP27moksop_u:10531": " ahaṃ kim iti śabdārthavedanām so 'ṅgasaṃvidam /",
    "GSP27moksop_u:10532": " saṃvidan vastuśabdārthaṃ jīvaḥ paśyati sārthakam //MU_3,67.46//",
    "GSP27moksop_u:10533": " tādṛksaṃvedanas so 'tha rasaśabdārthavedanam /",
    "GSP27moksop_u:10534": " bhāvijihvārthanāmnaikadeśe 'nubhavati kṣaṇāt //MU_3,67.47//",
    "GSP27moksop_u:10535": " tādṛksaṃvedanāj jīvaś śabdārthonmukhatāṃ gataḥ /",
    "GSP27moksop_u:10536": " bhaviṣyannetranāmnaikadeśe bhavati bhāsanam //MU_3,67.48//",
    "GSP27moksop_u:10537": " tādṛksaṃvedanas so 'tha ghrāṇaṃ tadvṛttivedanāt /",
    "GSP27moksop_u:10538": " sthito yasmin bhaviṣyantī tāvad dṛṣṭyāditatsthitiḥ //MU_3,67.49//",
    "GSP27moksop_u:10539": " evamprāyas sa jīvātmā kākatālīyavac chanaiḥ /",
    "GSP27moksop_u:10540": " viśiṣṭasanniveśatvaṃ bhāvitaṃ paśyati svataḥ //MU_3,67.50//",
    "GSP27moksop_u:10541": " sa tasya sanniveśasya tv asato 'pi satas sataḥ /",
    "GSP27moksop_u:10542": " śabdabhāvaikadeśatvaṃ śravaṇārthena vindati //MU_3,67.51//",
    "GSP27moksop_u:10543": " sparśabhāvaikadeśatvaṃ tvakchabdārthena vindati /",
    "GSP27moksop_u:10544": " rasabhāvaikadeśatvaṃ jihvārthākṛti paśyati //MU_3,67.52//",
    "GSP27moksop_u:10545": " rūpabhāvaikadeśatvaṃ netrārthākṛti paśyati /",
    "GSP27moksop_u:10546": " gandhabhāvaikadeśatvaṃ nāsikātvena paśyati //MU_3,67.53//",
    "GSP27moksop_u:10547": " evambhāvamayaitattā prakaṭīkaraṇakṣamam /",
    "GSP27moksop_u:10548": " bhaviṣyad indriyākhyaṃ sā randhraṃ paśyati dehake //MU_3,67.54//",
    "GSP27moksop_u:10549": " ity evam ādijīvasya rāghavādyatanasya ca /",
    "GSP27moksop_u:10550": " udeti pratibhāsātmā deha evātivāhikaḥ //MU_3,67.55//",
    "GSP27moksop_u:10551": " anākhyaiva parā sattā svātivāhikatām iva /",
    "GSP27moksop_u:10552": " sā gacchaty apy agacchantī tādṛkśaktyātmabhāvanāt //MU_3,67.56//",
    "GSP27moksop_u:10553": " mātṛmeyapramāṇādi yadā brahmaiva vedanāt /",
    "GSP27moksop_u:10554": " tadātivāhikoktīnāṃ kaḥ prasaṅgas tad eva tat //MU_3,67.57//",
    "GSP27moksop_u:10555": " rāmaḥ:",
    "GSP27moksop_u:10556": " anyatvavedanād anyaḥ parasmād ātivāhikaḥ /",
    "GSP27moksop_u:10557": " brahmatvavedanād brahma nāsaṃvittir hi sānyathā //MU_3,67.58//",
    "GSP27moksop_u:10558": " asambhavād asaṃvitter brahmātmakatayāthavā /",
    "GSP27moksop_u:10559": " ko mokṣaḥ ko vicāras syād",
    "GSP27moksop_u:10560": " vasiṣṭhaḥ: alaṃ bhedavikalpanaiḥ //MU_3,67.59//",
    "GSP27moksop_u:10561": " siddhāntakāla evaiṣa praśnas te rāma rājate /",
    "GSP27moksop_u:10562": " akālapuṣpamālā hi śobhanāpi na śobhate //MU_3,67.60//",
    "GSP27moksop_u:10563": " sārthaivānarthikākālamālā vivalitā yathā /",
    "GSP27moksop_u:10564": " tathaivākālagīr jantos sarvaṃ kāle hi śobhate //MU_3,67.61//",
    "GSP27moksop_u:10565": " pratibandhābhyanujñānāṃ kālo dāteti dṛśyate /",
    "GSP27moksop_u:10566": " nanu sarvapadārthānāṃ kālena phalayogitā //MU_3,67.62//",
    "GSP27moksop_u:10567": " evam eṣa sa jīvātmā suptātmā samupasthitaḥ /",
    "GSP27moksop_u:10568": " pitāmahatvam ucchūnaḥ paśyann ātmani kālataḥ //MU_3,67.63//",
    "GSP27moksop_u:10569": " omuccāraṇasaṃvittipūrvaṃ vedān prapaśyati /",
    "GSP27moksop_u:10570": " yaḥ karoti manorājyaṃ bhavaty āśu sa tanmatiḥ //MU_3,67.64//",
    "GSP27moksop_u:10571": " idam evam asat sadvad vidan vyomni sutātmani /",
    "GSP27moksop_u:10572": " parvataughākṛti vyomajagad vyomni vijṛmbhate //MU_3,67.65//",
    "GSP27moksop_u:10573": " neha prajāyate kiñcin neha kiñcana naśyati /",
    "GSP27moksop_u:10574": " jagad gandharvanagararūpeṇa brahmabṛṃhitam //MU_3,67.66//",
    "GSP27moksop_u:10575": " yathaiva brahmajādīnāṃ jīvānāṃ sadasanmayī /",
    "GSP27moksop_u:10576": " sattā tathaiva sarveṣām āsarīsṛpam āsuram //MU_3,67.67//",
    "GSP27moksop_u:10577": " saṃvidvibhrama evāyam evam abhyutthito 'py asat /",
    "GSP27moksop_u:10578": " ābrahma kīṭasaṃvittes samyaksaṃvedanakṣayaḥ //MU_3,67.68//",
    "GSP27moksop_u:10579": " yathā sampadyate brahmā kīṭas sampadyate tathā /",
    "GSP27moksop_u:10580": " kīṭas tu rūḍhabhūtaughavalanāt tucchakarmataḥ //MU_3,67.69//",
    "GSP27moksop_u:10581": " yad eva jīvanaṃ jīve cetyonmukhamayātmakam /",
    "GSP27moksop_u:10582": " tad eva pauruṣaṃ tasmin sāraṃ karma tad eva ca //MU_3,67.70//",
    "GSP27moksop_u:10583": " brahmaṇas sargatāhante kīṭasyāpy asadutthite /",
    "GSP27moksop_u:10584": " cittamātrātmake bhrānte prekṣāmātrabhavatkṣaye //MU_3,67.71//",
    "GSP27moksop_u:10585": " mātṛmānaprameyārtho na cinmātretaro yadā /",
    "GSP27moksop_u:10586": " tadā dvaitaikyavādārthaś śaśaśṛṅgābjinīsamaḥ //MU_3,67.72//",
    "GSP27moksop_u:10587": " bhāvadārḍhyātmakaṃ mithyā brahmaṇo 'ṇḍaṃ vibhāvyate /",
    "GSP27moksop_u:10588": " ātmaiva kośakāreṇa lālārūpātmakaṃ yathā //MU_3,67.73//",
    "GSP27moksop_u:10589": " sattayā brahmaṇā yad yad yathā dṛṣṭaṃ vibhāti tat /",
    "GSP27moksop_u:10590": " tat tathā dṛśyate tajjñais svabhāvasyaiṣa niścayaḥ //MU_3,67.74//",
    "GSP27moksop_u:10591": " yathā yad uditaṃ vastu tan na tattāṃ vinā bhavet /",
    "GSP27moksop_u:10592": " nimeṣam api kalpo vā svabhāvasyaiṣa niścayaḥ //MU_3,67.75//",
    "GSP27moksop_u:10593": " alīkam idam utpannam alīkaṃ ca vivardhate /",
    "GSP27moksop_u:10594": " alīkam eva svadate tathālīkaṃ vilīyate //MU_3,67.76//",
    "GSP27moksop_u:10595": " śuddhaṃ sarvagataṃ brahmānantam advitīyaṃ duravabodhavaśād aśuddham ivāsad ivānekam ivāsarvagam ivāvabudhyate /",
    "GSP27moksop_u:10596": " jalam anyat taraṅgo 'nyad iti bālakalpanayā bhedaḥ parikalpyata eva na vāstavaḥ /",
    "GSP27moksop_u:10597": " tasmād yo 'yam ābhāti bhedas sa kevalam atattvavidbhiḥ parikalpito rajjvām ahitvam iva / (MU_3,67.77)",
    "GSP27moksop_u:10598": " evaṃ bhedābhedaśaktyor abhinnayor eva brahmaṇy eva sambhavāt tenātmanādvitīyenaiva",
    "GSP27moksop_u:10599": " dvitvam ivānītaṃ yathā salilena taraṅgakalpanayā suvarṇena kaṭakaparikalpanayaivam",
    "GSP27moksop_u:10600": " iti atas tena svayam evātmanātmānya iva cetyate /",
    "GSP27moksop_u:10601": " ataḥ kalanā jātā /",
    "GSP27moksop_u:10602": " saiva sphāratāṃ prāpya manas sampannā /",
    "GSP27moksop_u:10603": " tenāhambhāvaḥ kalpitaḥ nirvikalpapratyakṣarūpaṃ yat prathamaṃ tan manaḥ /",
    "GSP27moksop_u:10604": " tad ahaṃ bhavati kṣipram ahaṃśabdārthabhāvanāt /",
    "GSP27moksop_u:10605": " tato mano'haṅkārābhyāṃ smṛtir anusaṃhitā /",
    "GSP27moksop_u:10606": " tais tribhis tadanubhūtatanmātrāṇi kalpitāni /",
    "GSP27moksop_u:10607": " satsu tanmātreṣu jīvena cittātmanā svayam kākatālīyavad dhastapādādimān sanniveśaḥ kalpito dṛśyata eva yad eva manaḥ kalpayati tad eva paśyati sad vā bhavatv asad vā /",
    "GSP27moksop_u:10608": " cittaṃ yat kalpayaty abhiniviṣṭaṃ tat tat paśyati sad iva pratibhāsam upāgataṃ yathā svapne / (MU_3,67.78)",
    "GSP27moksop_u:10609": " cinmātrasyāntare sargaś cinmātraṃ sakalāntare /",
    "GSP27moksop_u:10610": " tattvāt samastasattānāṃ cinmātraṃ sarvam eva vā //MU_3,67.79//",
    "GSP27moksop_u:10611": " cinmātram eva bahir antar upary adhastān mānaprameyam iti mātṛpadaṃ ca dhatte /",
    "GSP27moksop_u:10612": " nityopaśāntam iti tena samastasattā nityaṃ sthitaṃ susamam ekam apetaturyam //MU_3,67.80//",
    "GSP27moksop_u:10613": " satyopadeśo nāma sargaḥ",
    "GSP27moksop_u:10614": " aṣṭaṣaṣṭitamas sargaḥ",
    "GSP27moksop_u:10615": " vasiṣṭhaḥ:",
    "GSP27moksop_u:10616": " atraivodāharantīmam itihāsaṃ purātanam /",
    "GSP27moksop_u:10617": " rākṣasyoktaṃ mahāpraśnajālam āvalitākhilam //MU_3,68.1//",
    "GSP27moksop_u:10618": " asti kajjalapaṅkādrer ivogrā sālabhañjikā /",
    "GSP27moksop_u:10619": " himādrer uttare pārśve karkaṭī nāma rākṣasī //MU_3,68.2//",
    "GSP27moksop_u:10620": " viṣūcikābhidhānā yā kanyā sā nyāyabādhikā /",
    "GSP27moksop_u:10621": " vindhyāṭavīva dehena yuktyā kārśyam upāgatā //MU_3,68.3//",
    "GSP27moksop_u:10622": " mahābalāgninayanā rodorandhrāvapūriṇī /",
    "GSP27moksop_u:10623": " nīlāmbarāmbarā kṛṣṇā dehabaddheva yāminī //MU_3,68.4//",
    "GSP27moksop_u:10624": " nīhāravasanācchannā medurābhraśiraḥpaṭā /",
    "GSP27moksop_u:10625": " lambābhrabimborasijā nityordhvatimirordhvajā //MU_3,68.5//",
    "GSP27moksop_u:10626": " sthiravidyullatānetrā tamālatarutārakā /",
    "GSP27moksop_u:10627": " vaiḍūryaśūrpāgranakhī bhasmanīhārahāsinī //MU_3,68.6//",
    "GSP27moksop_u:10628": " nirmāṃsanaradehaughapuṣpasragdāmabhūṣitā /",
    "GSP27moksop_u:10629": " sarvāṅgogrāntrasamprotaśavamālāvirājitā //MU_3,68.7//",
    "GSP27moksop_u:10630": " vetālāveśavivalatkālakaṅkālakuṇḍalā /",
    "GSP27moksop_u:10631": " arkādānotkadīptābhrabhīmograbhujamaṇḍalā //MU_3,68.8//",
    "GSP27moksop_u:10632": " tasyā vipulakāyatvād durlabhatvān nijāndhasaḥ /",
    "GSP27moksop_u:10633": " atṛpto 'rṇavalekhāyā ivābhūj jāṭharo 'nalaḥ //MU_3,68.9//",
    "GSP27moksop_u:10634": " na kadācana sā tṛptim upāyāti mahodarī /",
    "GSP27moksop_u:10635": " vaḍavānalajihveva cintayām āsa caikadā //MU_3,68.10//",
    "GSP27moksop_u:10636": " jambudvīpagatān sarvān nigirāmi janān yadi /",
    "GSP27moksop_u:10637": " anāratam anucchvāsaṃ jalarāśīn ivārṇavaḥ //MU_3,68.11//",
    "GSP27moksop_u:10638": " meghena mṛgatṛṣṇeva tan me kṣud upaśāmyati /",
    "GSP27moksop_u:10639": " aviruddhaiva sā yuktir yayāpadi hi jīvyate //MU_3,68.12//",
    "GSP27moksop_u:10640": " mantrauṣadhatapodānadevapūjādirakṣitam /",
    "GSP27moksop_u:10641": " samam eva janaṃ sarvaṃ nirbādhaṃ kaḥ prabādhate //MU_3,68.13//",
    "GSP27moksop_u:10642": " tapaḥ karomi paramam akhinnenaiva cetasā /",
    "GSP27moksop_u:10643": " tapasaiva mahogreṇa yad durāpaṃ tad āpyate //MU_3,68.14//",
    "GSP27moksop_u:10644": " iti sañcintya sā sarvajantujātajighatsayā /",
    "GSP27moksop_u:10645": " tapo'rtham atha sasmāra pradeśaṃ bhūtadurgamam //MU_3,68.15//",
    "GSP27moksop_u:10646": " āruroha ca tac chṛṅgaṃ sthiravidyudvilocanā /",
    "GSP27moksop_u:10647": " hastapādādimaddehā śyāmalevābhramaṇḍalī //MU_3,68.16//",
    "GSP27moksop_u:10648": " tatrāmbarāmbarā snātuṃ tapaḥ kartuṃ kṛtasthitiḥ /",
    "GSP27moksop_u:10649": " atiṣṭhad ekapādena candrārkāspandalocanā //MU_3,68.17//",
    "GSP27moksop_u:10650": " krameṇa divasāḥ pakṣās tasyā māsartavo yayuḥ /",
    "GSP27moksop_u:10651": " śītātapeṣv alolāyāḥ kṛttāyā iva śailataḥ //MU_3,68.18//",
    "GSP27moksop_u:10652": " sā babhūvābhramālāyās samā saṃstambhitākṛtiḥ /",
    "GSP27moksop_u:10653": " kṛṣṇotthitordhvakeśī kham āhartum iva codbhujā //MU_3,68.19//",
    "GSP27moksop_u:10654": " ālokya tāṃ pavanajarjaritāṅgakatvakklīvāṃ sajhāṅkṛtiraṇatpavanāvadhūtaiḥ /",
    "GSP27moksop_u:10655": " ūrdhvasthamūrdhajatamaḥpaṭalair dadhānāṃ tāraughamauktikam ajas samupājagāma //MU_3,68.20//",
    "GSP27moksop_u:10656": " rākṣasīvarṇanaṃ nāma sargaḥ",
    "GSP27moksop_u:10657": " ekonasaptatitamas sargaḥ",
    "GSP27moksop_u:10658": " vasiṣṭhaḥ:",
    "GSP27moksop_u:10659": " atha varṣasahasreṇa tāṃ pitāmaha āyayau /",
    "GSP27moksop_u:10660": " dāruṇaṃ hi tapas siddhyai viṣṭhāgnir api śītahā //MU_3,69.1//",
    "GSP27moksop_u:10661": " manasaiva praṇamyainaṃ sā tatheti sthitā satī /",
    "GSP27moksop_u:10662": " ko varaḥ kṣutkṣayāyālam iti cintānvitābhavat //MU_3,69.2//",
    "GSP27moksop_u:10663": " anāyasī cāyasī ca syām ahaṃ jīvasūcikā /",
    "GSP27moksop_u:10664": " asyoktyā dvividhā sūcībhūtvālakṣyā viśāmy aham //MU_3,69.3//",
    "GSP27moksop_u:10665": " prāṇena saha sarveṣāṃ hṛdayaṃ surabhir yathā /",
    "GSP27moksop_u:10666": " yathābhimatam etena graseyaṃ sakalaṃ janam //MU_3,69.4//",
    "GSP27moksop_u:10667": " krameṇa kṣudvināśāya kṣudvināśaḥ paraṃ sukham /",
    "GSP27moksop_u:10668": " iti sañcintayantīṃ tām uvāca kamalodbhavaḥ //MU_3,69.5//",
    "GSP27moksop_u:10669": " anyādṛṣṭas tayā dṛṣṭas tv amṛtābhraravopamam /",
    "GSP27moksop_u:10670": " brahmā:",
    "GSP27moksop_u:10671": " putri karkaṭike rakṣaḥkulaśailābhramālike //MU_3,69.6//",
    "GSP27moksop_u:10672": " uttiṣṭha tvayi tuṣṭo 'smi gṛhāṇābhimataṃ varam /",
    "GSP27moksop_u:10673": " bhagavan bhūtabhavyeśa syām ahaṃ jīvasūcikā //MU_3,69.7//",
    "GSP27moksop_u:10674": " anāyasī cāyasī ca vikalpaya ca me varam /",
    "GSP27moksop_u:10675": " vasiṣṭhaḥ:",
    "GSP27moksop_u:10676": " evam astv iti tām uktvā punar eva pitāmahaḥ //MU_3,69.8//",
    "GSP27moksop_u:10677": " sūcikām āha sarge tvaṃ bhaviṣyasi viṣūcikā /",
    "GSP27moksop_u:10678": " sūkṣmayā māyayā sarvalokahiṃsāṃ kariṣyasi //MU_3,69.9//",
    "GSP27moksop_u:10679": " durbhojanā durārambhā mūrkhā dussthitayaś ca ye /",
    "GSP27moksop_u:10680": " durdeśavāsino dhṛṣṭās teṣāṃ hiṃsāṃ kariṣyasi //MU_3,69.10//",
    "GSP27moksop_u:10681": " praviśya hṛdayaṃ prāṇaiḥ padmaplīhādivedhanāt /",
    "GSP27moksop_u:10682": " vātalekhātmikā vyādhir bhaviṣyasi viṣūcikā //MU_3,69.11//",
    "GSP27moksop_u:10683": " saguṇaṃ viguṇaṃ vāpi janam āsādayiṣyasi /",
    "GSP27moksop_u:10684": " guṇini tvaccikitsārthaṃ mantro 'yaṃ tu mayocyate //MU_3,69.12//",
    "GSP27moksop_u:10685": " brahmā:",
    "GSP27moksop_u:10686": " himādrer uttare pārśve karkaṭī nāma rākṣasī /",
    "GSP27moksop_u:10687": " viṣūcikābhidhānā yā kanyā sā nyāyabādhikā //MU_3,69.13//",
    "GSP27moksop_u:10688": " tasyā mantraḥ:",
    "GSP27moksop_u:10689": " oṃ hrīṃ hrīṃ hrīṃ rām /",
    "GSP27moksop_u:10690": " viṣṇuśaktaye namaḥ /",
    "GSP27moksop_u:10691": " bhagavati viṣṇuśakte enāṃ daha daha paca paca matha matha hana hana utsādaya utsādaya dūrīkuru /",
    "GSP27moksop_u:10692": " svāhā /",
    "GSP27moksop_u:10693": " viṣūcike rkhraḥ rkhraḥ rkhraḥ himavantaṃ gaccha himavantaṃ gaccha jīva /",
    "GSP27moksop_u:10694": " saḥ saḥ saḥ candramaṇḍala gatāsi /",
    "GSP27moksop_u:10695": " svāhā / (MU_3,69.14)",
    "GSP27moksop_u:10696": " iti mantraṃ mahāmantraṃ nyasya vāmakarodare /",
    "GSP27moksop_u:10697": " mārjayed āturākāraṃ tena hastena saṃyataḥ //MU_3,69.15//",
    "GSP27moksop_u:10698": " himaśailābhimukhyena vidrutāṃ tāṃ vicintayet /",
    "GSP27moksop_u:10699": " karkaṭīṃ karkaśākrandāṃ mantramudgaracūrṇitām //MU_3,69.16//",
    "GSP27moksop_u:10700": " āturaṃ cintayec candre rasāyanahrade sthitam /",
    "GSP27moksop_u:10701": " ajarāmaraṇaṃ muktaṃ sarvādhivyādhivibhramaiḥ //MU_3,69.17//",
    "GSP27moksop_u:10702": " sādhako hi śucir bhūtvā svācāntas susamāhitaḥ /",
    "GSP27moksop_u:10703": " krameṇānena sakalāḥ procchinatti viṣūcikāḥ //MU_3,69.18//",
    "GSP27moksop_u:10704": " iti gaganagatas trilokanātho gaganagasiddhagṛhītasiddhamantraḥ /",
    "GSP27moksop_u:10705": " gata ibhagataśakravandyamāno nijapuram akṣayam agryam ujjvalaśri //MU_3,69.19//",
    "GSP27moksop_u:10706": " sūcyupākhyāne viṣūcikāmantrakathanaṃ nāma sargaḥ",
    "GSP27moksop_u:10707": " saptatitamas sargaḥ",
    "GSP27moksop_u:10708": " vasiṣṭhaḥ:",
    "GSP27moksop_u:10709": " atha vaiḍūryaśṛṅgābhā sā mahākṛṣṇā rākṣasī /",
    "GSP27moksop_u:10710": " kajjalāmbudalekheva tānavaṃ gantum udyatā //MU_3,70.1//",
    "GSP27moksop_u:10711": " babhūvābhropamākāratyāge viṭapirūpiṇī /",
    "GSP27moksop_u:10712": " pumpramāṇā tato 'py āsīt tato 'bhūd dhastamātrakam //MU_3,70.2//",
    "GSP27moksop_u:10713": " tataḥ prādeśamātrābhā tato 'py aṅgularūpiṇī /",
    "GSP27moksop_u:10714": " tato māṣaśimītulyā tatas sūcī babhūva ha //MU_3,70.3//",
    "GSP27moksop_u:10715": " tataḥ kauśeyasūcītvaṃ padmakesarasundaram /",
    "GSP27moksop_u:10716": " prāptā sā śikharākārā saṅkalpādrir ivātatā //MU_3,70.4//",
    "GSP27moksop_u:10717": " rarāja sūcikā kṛṣṇā ślakṣṇāyasakalāmayī /",
    "GSP27moksop_u:10718": " puryaṣṭakena valitā vyomagā vātavāhinī //MU_3,70.5//",
    "GSP27moksop_u:10719": " sūcir dṛśyata evāsau na tv ayo nāma vidyate /",
    "GSP27moksop_u:10720": " saṃvidbhramakalaivaiṣā svapnasūcīva lakṣyate //MU_3,70.6//",
    "GSP27moksop_u:10721": " ratnasūcīva masṛṇā manomananasaṃyutā /",
    "GSP27moksop_u:10722": " vaiḍūryaraśmilekheva daṇḍasantānasundarī //MU_3,70.7//",
    "GSP27moksop_u:10723": " kajjalāmbhojakiñjalkalateva pavanāhṛtā /",
    "GSP27moksop_u:10724": " sūkṣmarandhrekṣaṇasvacchadṛṣṭavyomakanīnikā //MU_3,70.8//",
    "GSP27moksop_u:10725": " svamukhagrāhyasūtreṇa ślakṣṇapucchaśikhāṇunā /",
    "GSP27moksop_u:10726": " dṛśyā vaipulyaśāntyarthaṃ paraṃ maunavrataṃ gatā //MU_3,70.9//",
    "GSP27moksop_u:10727": " sudūrād dīpavad dṛṣṭaṃ sutanmātratvam āgatam /",
    "GSP27moksop_u:10728": " dūrād eva manojñena prodgirantī mukhena kham //MU_3,70.10//",
    "GSP27moksop_u:10729": " kuñcitekṣaṇasandṛśyadīrghadīpāṃśukomalā /",
    "GSP27moksop_u:10730": " sadyassnānasamucchūnabhālabālavilāsinī //MU_3,70.11//",
    "GSP27moksop_u:10731": " tantur bisād ivoḍḍīnā bāhyasañcārakautukāt /",
    "GSP27moksop_u:10732": " brahmanāḍir ivodyuktā bahir indvaṃśasundarī //MU_3,70.12//",
    "GSP27moksop_u:10733": " niyatendriyaśaktis svā jīveneva bahiṣkṛtā /",
    "GSP27moksop_u:10734": " bauddhatīrthikavijñānasantānavad alakṣitā //MU_3,70.13//",
    "GSP27moksop_u:10735": " śūnyasiddhāntaśisikā randhrānilalavābhayā /",
    "GSP27moksop_u:10736": " kṣīṇadīpāṃśusūcyeva tīkṣṇayānupalabhyayā //MU_3,70.14//",
    "GSP27moksop_u:10737": " grāsārthaṃ sūcitāṃ yātā sa cāsyā nopayujyate /",
    "GSP27moksop_u:10738": " vicāritaṃ tayā naitad aho maurkhyavijṛmbhitam //MU_3,70.15//",
    "GSP27moksop_u:10739": " sāgrā sañcintayām āsa na sūcī tuccharūpatām /",
    "GSP27moksop_u:10740": " caittam īhitam evaikaṃ paśyanty āste yathāsukham //MU_3,70.16//",
    "GSP27moksop_u:10741": " avicāryaiva sūcitvaṃ tayā mūḍhadhiyārthitam /",
    "GSP27moksop_u:10742": " nānārthabuddhes sphurati pūrvāparavicāraṇā //MU_3,70.17//",
    "GSP27moksop_u:10743": " sārthakriyo 'gryasāmarthyo yāti bhāvanayānyatām /",
    "GSP27moksop_u:10744": " padārtho 'bhimatārthāḍhyāṃ niśśvāseneva darpaṇaḥ //MU_3,70.18//",
    "GSP27moksop_u:10745": " sūcībhāvaṃ prapannāyās tyajantyāḥ pīvaraṃ vapuḥ /",
    "GSP27moksop_u:10746": " mahāmaraṇam apy asyā rākṣasyās susukhaṃ sthitam //MU_3,70.19//",
    "GSP27moksop_u:10747": " ekavastvanurāgāṇām aho nu viṣamā gatiḥ /",
    "GSP27moksop_u:10748": " deho 'pi tṛṇavat tyakto rākṣasyā nijayecchayā //MU_3,70.20//",
    "GSP27moksop_u:10749": " ekavastvatigarveṇa naśyanty anyā hi saṃvidaḥ /",
    "GSP27moksop_u:10750": " rāksasyā grāsagarveṇa dehanāśo 'pi nekṣitaḥ //MU_3,70.21//",
    "GSP27moksop_u:10751": " nāśo 'pi sukhayaty ajñam ekavastvatirāgiṇam /",
    "GSP27moksop_u:10752": " sūcībhūtā videhāpi parituṣṭaiva rākṣasī //MU_3,70.22//",
    "GSP27moksop_u:10753": " anyā babhūva tallagnā sā tathā jīvasūcikā /",
    "GSP27moksop_u:10754": " vyomātmikā nirākārā vyomavṛttiśarīrakā //MU_3,70.23//",
    "GSP27moksop_u:10755": " tejastantupravāhābhā prāṇatantumayātmikā /",
    "GSP27moksop_u:10756": " śūlasaṃvedanākārā tadrandhrārkāṃśusundarī //MU_3,70.24//",
    "GSP27moksop_u:10757": " pṛthaksthevāsidhārā sā paramāṇvāvalīva ca /",
    "GSP27moksop_u:10758": " kausumī gandhalekheva kalākalanarūpiṇī //MU_3,70.25//",
    "GSP27moksop_u:10759": " pāpātmikā manovṛttis sā hi tasyās tathā sthitā /",
    "GSP27moksop_u:10760": " paraprāṇadaśāvedhaparamārthaparāyaṇā //MU_3,70.26//",
    "GSP27moksop_u:10761": " evam asyās tanur jātā sūcidvayamayī hi sā /",
    "GSP27moksop_u:10762": " nīvāraśūkavat tanvī karpāsāṃśusupelavā //MU_3,70.27//",
    "GSP27moksop_u:10763": " tanudvayena tenāsau praviśya hṛdayaṃ nṛṇām /",
    "GSP27moksop_u:10764": " vedhayantī tataḥ krūrā prababhrāma diśo daśa //MU_3,70.28//",
    "GSP27moksop_u:10765": " sarvas svasaṅkalpavaśāl laghur bhavati vā guruḥ /",
    "GSP27moksop_u:10766": " karkaṭyograṃ vapus tyaktvā sūcītvam urarīkṛtam //MU_3,70.29//",
    "GSP27moksop_u:10767": " tuccho 'py artho 'lpasattvānāṃ yāty atiprārthanīyatām /",
    "GSP27moksop_u:10768": " sūcīvṛttapiśācītvaṃ rākṣasyā tapasārjitam //MU_3,70.30//",
    "GSP27moksop_u:10769": " api puṇyaśarīrāṇāṃ jātibandho na śāmyati /",
    "GSP27moksop_u:10770": " anusūci piśācītvaṃ rākṣasyā samupārjitam //MU_3,70.31//",
    "GSP27moksop_u:10771": " tasyāṃ digantabhramaṇe pravṛttāyāṃ sahānilaiḥ /",
    "GSP27moksop_u:10772": " tatraiva sā tanus sthūlā galitā śāradābhravat //MU_3,70.32//",
    "GSP27moksop_u:10773": " kasyacid vivaśāṅgasya kṣīvasya vipulasya vā /",
    "GSP27moksop_u:10774": " praviśyāntar vātasūcī bhavaty ati viṣūcikā //MU_3,70.33//",
    "GSP27moksop_u:10775": " kasyacit tanudehasya svacchasya sudhiyo 'pi ca /",
    "GSP27moksop_u:10776": " praviśya jīvasūcitve bhavaty antar viṣūcikā //MU_3,70.34//",
    "GSP27moksop_u:10777": " evaṃ kvacit tṛpyati sā durbuddhihṛdayasthitā /",
    "GSP27moksop_u:10778": " kvacid ucchidyate puṇyair mantrauṣadhikṛtakramaiḥ //MU_3,70.35//",
    "GSP27moksop_u:10779": " āsīd bahūni varṣāṇi bhramaṇaikaparāyaṇā /",
    "GSP27moksop_u:10780": " dehadvayena gacchantī vyomni bhūmitale tathā //MU_3,70.36//",
    "GSP27moksop_u:10781": " rajastirohitā bhūmau haste 'ṅgulitirohitā /",
    "GSP27moksop_u:10782": " prabhātirohitā vyomni vastre sūtratirohitā //MU_3,70.37//",
    "GSP27moksop_u:10783": " antassthā snāyusariti durbhage pāṃsupāṇḍuni /",
    "GSP27moksop_u:10784": " śuṣkarekhāsaritkhāte sūkṣmarekhājarattṛṇe //MU_3,70.38//",
    "GSP27moksop_u:10785": " arthahīne gatacchāye śūnye ucchvāsakāriṇi /",
    "GSP27moksop_u:10786": " makṣikāvātaharaṇe śrīvṛkṣaparivarjite //MU_3,70.39//",
    "GSP27moksop_u:10787": " sthūlāsthigranthivalite nityakampasphurattale /",
    "GSP27moksop_u:10788": " anātmīyācchanīhāraśuddhāṃśukakṛtabhrame //MU_3,70.40//",
    "GSP27moksop_u:10789": " kiṇasthāṇvagraviśrāntamakṣikāviṅkavāyase /",
    "GSP27moksop_u:10790": " raukṣyarūḍharasadvāte vilolāṅguliśākhini //MU_3,70.41//",
    "GSP27moksop_u:10791": " malābhralekhāsaṃsāre svāṅgulivraṇagartake /",
    "GSP27moksop_u:10792": " svedāvaśyāyaduṣṣṭhyūte parvavālmīkaparvate //MU_3,70.42//",
    "GSP27moksop_u:10793": " kacatpāṃsujalabhrāntau nakhājagarakarkaśe /",
    "GSP27moksop_u:10794": " kvacit kvacit saridbhītabhītayūkākupānthake //MU_3,70.43//",
    "GSP27moksop_u:10795": " viralā śuṣkasandṛṣṭapiṭakāpūtapalvale /",
    "GSP27moksop_u:10796": " madhyasthalekhāmārgaughe śītaśvasanagocare //MU_3,70.44//",
    "GSP27moksop_u:10797": " grastayūkānaraughāsṛkpūrṇasṛkvinakhāsyatām /",
    "GSP27moksop_u:10798": " dadhatāṅguṣṭhayakṣeṇa krānte sarvatra pātinā //MU_3,70.45//",
    "GSP27moksop_u:10799": " nānāviracanā citrapaṭapattanagāminī /",
    "GSP27moksop_u:10800": " gamāgamapariśrāntā tatrātyantacirāśvagā //MU_3,70.46//",
    "GSP27moksop_u:10801": " nagarān nagare nyastasūtrabhāṇḍikabhāriṇī /",
    "GSP27moksop_u:10802": " prāpte karatalāraṇye balīvardavivartinī //MU_3,70.47//",
    "GSP27moksop_u:10803": " gupte viśramaṇāyaiva manāk karaparicyutā /",
    "GSP27moksop_u:10804": " tantuprotamukhākṛṣṭikhinnā kvāpi viśīryate //MU_3,70.48//",
    "GSP27moksop_u:10805": " vedhanaṃ karṇasaṃśliṣṭā kaṭhināpi na sākarot /",
    "GSP27moksop_u:10806": " na hi tīkṣṇo bahiḥ kārye nīcatvaṃ vijahāti cet //MU_3,70.49//",
    "GSP27moksop_u:10807": " sāyassūcī manassūcyā valitā vijahāra ha /",
    "GSP27moksop_u:10808": " dikṣv apsv iva śilāgurvī nāvaṅgavalitā satī //MU_3,70.50//",
    "GSP27moksop_u:10809": " visasāra diganteṣu sāntaḥkaraṇasattayā /",
    "GSP27moksop_u:10810": " tṛṇalekheva pavanaśaktyā saṃsṛtirūpayā //MU_3,70.51//",
    "GSP27moksop_u:10811": " mukhena sūkṣmasūtrāntaṃ tyajantī suśirombhane /",
    "GSP27moksop_u:10812": " parāpūrodyamenāśu jāteva hṛdayānvitā //MU_3,70.52//",
    "GSP27moksop_u:10813": " parāpūraraseneva sūcyā hṛt suvikāsitam /",
    "GSP27moksop_u:10814": " anāratavamat sūkṣmasūtrāntam iva sūmbhane //MU_3,70.53//",
    "GSP27moksop_u:10815": " tīkṣṇair api cirakṣīṇaḥ pūryate nirvicāraṇam /",
    "GSP27moksop_u:10816": " dṛṣṭānto 'tra kṣaṇāt sūcyā pūrito jarjaraḥ paṭaḥ //MU_3,70.54//",
    "GSP27moksop_u:10817": " sūtrāṃśunirgatair yogyaṃ sūcyā hṛdayam arjitam /",
    "GSP27moksop_u:10818": " parapūraṇayaivāśu tejaś ca kacitārkaruk //MU_3,70.55//",
    "GSP27moksop_u:10819": " akasmāt tena rūḍheṇa kṣīṇapūraṇarūpiṇā /",
    "GSP27moksop_u:10820": " hṛdaye rākṣasī sūcī karmaṇātapyateva sā //MU_3,70.56//",
    "GSP27moksop_u:10821": " vedhaṃ khuraraveṇaiva karotīṣatpracāritā /",
    "GSP27moksop_u:10822": " prakṛtena nijenāpi khedāya vyavahāritā //MU_3,70.57//",
    "GSP27moksop_u:10823": " sañcārayati vastreṣu sūtraṃ caturavedhanā /",
    "GSP27moksop_u:10824": " ādīrghaṃ vāsanātantuṃ śarīreṣv iva vedanā //MU_3,70.58//",
    "GSP27moksop_u:10825": " sañcāryamāṇā vegena dhāvatīvākṣipāṭane /",
    "GSP27moksop_u:10826": " adarśitamukhā eva durjanā marmavedhinaḥ //MU_3,70.59//",
    "GSP27moksop_u:10827": " skandhavastrajavaprotā vedhākṣṇā sukham īkṣate /",
    "GSP27moksop_u:10828": " katham enaṃ bhinadmīti tīkṣṇānām etad īpsitam //MU_3,70.60//",
    "GSP27moksop_u:10829": " samam eva ca kauśeye kṣaume ca vasane śitā /",
    "GSP27moksop_u:10830": " jaḍaḥ ka iva vā nāma guṇāguṇam upekṣate //MU_3,70.61//",
    "GSP27moksop_u:10831": " sā dadhānojjvalaṃ sūtram aṅguṣṭhāṅgulipīḍitā /",
    "GSP27moksop_u:10832": " antratantum ivānantam udgirantī nirīkṣate //MU_3,70.62//",
    "GSP27moksop_u:10833": " tīkṣṇāsyahṛdayatvena saraseṣu na keṣucit /",
    "GSP27moksop_u:10834": " sūtritāpi padārtheṣu viśaty alasagāminī //MU_3,70.63//",
    "GSP27moksop_u:10835": " agardabhīmukhaprotā sutīkṣṇāpi na cāpi dhīḥ /",
    "GSP27moksop_u:10836": " avedhitāpy ahṛdayā rājaputry api durbhagā //MU_3,70.64//",
    "GSP27moksop_u:10837": " vinā parāpakāreṇa tīkṣṇe saraṇam īhate /",
    "GSP27moksop_u:10838": " vedhanād rodhitā sūciḥ karṇapāśe pralambate //MU_3,70.65//",
    "GSP27moksop_u:10839": " śete kiṃ cāru maitryeva buse karaparicyutā /",
    "GSP27moksop_u:10840": " svarūpasadṛśaṃ mitraṃ kasmai nāma na rocate //MU_3,70.66//",
    "GSP27moksop_u:10841": " miśritā mūḍhacittānāṃ vṛttibhiḥ prākṛte jane /",
    "GSP27moksop_u:10842": " tiṣṭhaty ātmasamāṃ ko hi saṅgatiṃ tyaktum icchati //MU_3,70.67//",
    "GSP27moksop_u:10843": " bhavaty ayaskāracitau santyaktāntardhigāminī /",
    "GSP27moksop_u:10844": " bhastrāvātair vivalitā gaganoḍḍayanonmukhī //MU_3,70.68//",
    "GSP27moksop_u:10845": " prāṇāpānapravāhasthā hṛtpadmāntaragāminī /",
    "GSP27moksop_u:10846": " duḥkhaśaktir mahāghorā jīvaśaktir ivodyatā //MU_3,70.69//",
    "GSP27moksop_u:10847": " samānavaiparītyena samānasamagāminī /",
    "GSP27moksop_u:10848": " udānaviparītatvād udānasamagāminī //MU_3,70.70//",
    "GSP27moksop_u:10849": " vyānasthā vyādhijananī sarvāṅgarasacāriṇī /",
    "GSP27moksop_u:10850": " hṛtkaṇṭaśūlotplavanavaivarṇyonmādakāriṇī //MU_3,70.71//",
    "GSP27moksop_u:10851": " prāyas saucikahastasthā suptorṇāgaṇḍakoṭare /",
    "GSP27moksop_u:10852": " bālahaste 'ṅgulītalpavedhanaikavilāsinī //MU_3,70.72//",
    "GSP27moksop_u:10853": " pādapraviṣṭā rudhirapānapājiravistṛtā /",
    "GSP27moksop_u:10854": " tuṣyaty atitarāṃ tucchabhojanā tucchabhojanaiḥ //MU_3,70.73//",
    "GSP27moksop_u:10855": " śete kardamakośasthā cirakālam adhomukhī /",
    "GSP27moksop_u:10856": " icchānurūpam āsādya ka ivāspadam ujjhati //MU_3,70.74//",
    "GSP27moksop_u:10857": " krauryeṇāpahṛtātmānaṃ darśayaty upavedhanaiḥ /",
    "GSP27moksop_u:10858": " utsavād api nīcānāṃ kalaho hi sukhāyate //MU_3,70.75//",
    "GSP27moksop_u:10859": " kapardikā valabhyāntarātmānaṃ bahu manyate /",
    "GSP27moksop_u:10860": " durucchedā hi bhūtānām ahaṅkāracamatkṛtiḥ //MU_3,70.76//",
    "GSP27moksop_u:10861": " śvetikāyugmalabhyena sāhṛtenātmanā nṛṇām /",
    "GSP27moksop_u:10862": " mṛtim ādhāsyate citrā svārthe nodeti mūḍhatā //MU_3,70.77//",
    "GSP27moksop_u:10863": " vastratantuvibhedena paramāraṇam āśu me /",
    "GSP27moksop_u:10864": " idaṃ sampadyata iti bhavaty atyantanirmalā //MU_3,70.78//",
    "GSP27moksop_u:10865": " sthāpitā malam ādatte sūcī yad gharṣaṇaṃ vinā /",
    "GSP27moksop_u:10866": " parāpavedhavirahād vyādhis so 'syāḥ pravartate //MU_3,70.79//",
    "GSP27moksop_u:10867": " sūkṣmadṛśyā vedhadātrī kṣaṇād vismṛtim eti vā /",
    "GSP27moksop_u:10868": " tīkṣṇā bhedakarī krūrā sūciceṣṭeva daivikī //MU_3,70.80//",
    "GSP27moksop_u:10869": " tantuvedhanamātreṇa hato 'nya iti toṣitā /",
    "GSP27moksop_u:10870": " durjano yena tenaiva nāśito vetti duṣṭatām //MU_3,70.81//",
    "GSP27moksop_u:10871": " paṅke majjati yāti khe viharati vyomānilair diktaṭāñ śete pāṃsuṣu bhūtale pathi gṛhe haṭṭe vane 'ntaḥpure /",
    "GSP27moksop_u:10872": " haste śrotrasaroruhe 'tha mṛduni svasthorṇikāgaṇḍake randhre kāṣṭhamṛdāṃ ca nāḍihṛdaye dravyātmasattaiva sā //MU_3,70.82//",
    "GSP27moksop_u:10873": " vālmīkiḥ:",
    "GSP27moksop_u:10874": " ity uktavaty atha munau divaso jagāma sāyantanāya vidhaye 'stam ino jagāma /",
    "GSP27moksop_u:10875": " snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_3,70.83//",
    "GSP27moksop_u:10876": " sūcyupākhyāne sūcivyavahāravarṇanaṃ nāma sargaḥ",
    "GSP27moksop_u:10877": " ekasaptatitamas sargaḥ",
    "GSP27moksop_u:10878": " vasiṣṭhaḥ:",
    "GSP27moksop_u:10879": " atha sā bahukālena karkaṭī nāma rākṣasī /",
    "GSP27moksop_u:10880": " sarveṣāṃ naramāṃsānāṃ nūnaṃ tṛptim upāyayau //MU_3,71.1//",
    "GSP27moksop_u:10881": " pūrveṇaiva kilāhnā sā tṛptā rudhirabindunā /",
    "GSP27moksop_u:10882": " sūcyāṃ kim iva māty antas tṛṣṇāsūcis tu durbharā //MU_3,71.2//",
    "GSP27moksop_u:10883": " cintayām āsa hā kaṣṭaṃ kim idaṃ sūcitāṃ gatā /",
    "GSP27moksop_u:10884": " sūkṣmāsmi hataśaktiś ca mayi grāso na māti ca //MU_3,71.3//",
    "GSP27moksop_u:10885": " kva me tāni viśālāni gatāny aṅgāni durdhiyaḥ /",
    "GSP27moksop_u:10886": " kālameghavilāsāni vane śīrṇāni parṇavat //MU_3,71.4//",
    "GSP27moksop_u:10887": " mayy asyāṃ mandabhāgyāyāṃ manāg api na māti ca /",
    "GSP27moksop_u:10888": " svādumāṃsarasagrāso vasāvāsita āsavaḥ //MU_3,71.5//",
    "GSP27moksop_u:10889": " paṅke 'ntar vinimajjāmi patāmi dharaṇītale /",
    "GSP27moksop_u:10890": " hatāsmi janapadaughais taskarair dalitāsmi ca //MU_3,71.6//",
    "GSP27moksop_u:10891": " hā hatāham anāthāham anāśvāsā nirāspadā /",
    "GSP27moksop_u:10892": " duḥkhād duḥkhe nimajjāmi saṅkaṭāt saṅkaṭe 'pi ca //MU_3,71.7//",
    "GSP27moksop_u:10893": " na me sakhī na me dāsī na me mātā na me pitā /",
    "GSP27moksop_u:10894": " na me bandhur na me bhṛtyo na me bhrātā na me sutaḥ //MU_3,71.8//",
    "GSP27moksop_u:10895": " na me deho na me sthānaṃ na me kaścit samāśrayaḥ /",
    "GSP27moksop_u:10896": " naikasthānasamāśvāso bhramāmi vanaparṇavat //MU_3,71.9//",
    "GSP27moksop_u:10897": " āpadāṃ dhuri tiṣṭhāmi niviṣṭāsmi sudāruṇe /",
    "GSP27moksop_u:10898": " abhāvam abhivāñchāmi so 'pi sampadyate na me //MU_3,71.10//",
    "GSP27moksop_u:10899": " svako dehaḥ parityakto mūḍhacetanayā mayā /",
    "GSP27moksop_u:10900": " kācabuddhyā vimūḍhena hastāc cintāmaṇir yathā //MU_3,71.11//",
    "GSP27moksop_u:10901": " āpatantī manomohaṃ pūrvam āpat prayacchati /",
    "GSP27moksop_u:10902": " paścād anarthavistārarūpeṇa pravijṛmbhate //MU_3,71.12//",
    "GSP27moksop_u:10903": " buseṣu parisuptāsmi mārgeṣu lulitāsmi ca /",
    "GSP27moksop_u:10904": " vraṇeṣu preṣitāsmy antar hā me duḥkhaparamparā //MU_3,71.13//",
    "GSP27moksop_u:10905": " parapreṣyakarī nityaṃ parasañcāracāriṇī /",
    "GSP27moksop_u:10906": " paraṃ kārpaṇyam āyātā jātā paravaśāsmy aham //MU_3,71.14//",
    "GSP27moksop_u:10907": " bhṛtiṃ karomi tucchaiva sāpi vedhanarūpiṇī /",
    "GSP27moksop_u:10908": " aho mamālpabhāgyāyā daurbhāgyam api durlabham //MU_3,71.15//",
    "GSP27moksop_u:10909": " utthitas sphāravetālaḥ kurvantyāś śāntim eva me /",
    "GSP27moksop_u:10910": " sarvanāśo dhanādāne pravṛttāyā mamoditaḥ //MU_3,71.16//",
    "GSP27moksop_u:10911": " kim andhayā mayā tādṛk santyaktaṃ tan mahāvapuḥ /",
    "GSP27moksop_u:10912": " yathā nāśena vā bhāvyaṃ tathodety aśubhā matiḥ //MU_3,71.17//",
    "GSP27moksop_u:10913": " mām avāntaranirdagdhāṃ nyūnāṃ kīṭakaṇād api /",
    "GSP27moksop_u:10914": " uddhariṣyati ko nāma pāṃsurāśiṣu hāritām //MU_3,71.18//",
    "GSP27moksop_u:10915": " viviktamanasāṃ buddhau kva sphuranti hatāśayāḥ /",
    "GSP27moksop_u:10916": " grāmamārgatṛṇānīva girer upari vāsinām //MU_3,71.19//",
    "GSP27moksop_u:10917": " sthitānām ajñasambodhe katham abhyudayo bhavet /",
    "GSP27moksop_u:10918": " aṇv apy udeti prākāśyaṃ na khadyotānusevinaḥ //MU_3,71.20//",
    "GSP27moksop_u:10919": " ataḥ kiyantaṃ no jāne kālam āvalitāpadam /",
    "GSP27moksop_u:10920": " mayāpacchvabhragarteṣu luṭhitavyaṃ hatehayā //MU_3,71.21//",
    "GSP27moksop_u:10921": " kadā syām añjanamahāśailaputrakarūpiṇī /",
    "GSP27moksop_u:10922": " dyāvāpṛthivyor vaiḍūryastambhatām anutiṣṭhatī //MU_3,71.22//",
    "GSP27moksop_u:10923": " meghamālāsamabhujā sthiravidyucchaṭekṣaṇā /",
    "GSP27moksop_u:10924": " nīhārajālavasanā proccakeśāsitāmbarā //MU_3,71.23//",
    "GSP27moksop_u:10925": " lambodarābhrasandarśapranartitaśikhaṇḍinī /",
    "GSP27moksop_u:10926": " lambalolastanī śyāmadehapātadravatsurā //MU_3,71.24//",
    "GSP27moksop_u:10927": " hāsabhasmacchaṭācchannasūryamaṇḍalarodhinī /",
    "GSP27moksop_u:10928": " kṛtāntagrasanodyuktakṛtyaikākṛtidhāriṇī //MU_3,71.25//",
    "GSP27moksop_u:10929": " kuṇālolūkhalabṛsīśūrpasragdāmabhāriṇī /",
    "GSP27moksop_u:10930": " parvatāt parvate śṛṅge nyasya pādaṃ vihāriṇī //MU_3,71.26//",
    "GSP27moksop_u:10931": " kadā me syād uruśvabhrabhāsuraṃ tan mahodaram /",
    "GSP27moksop_u:10932": " kadā me syāc charanmeghamedurā nakharāvalī //MU_3,71.27//",
    "GSP27moksop_u:10933": " kadā me syān mahārakṣovidrāvaṇakaraṃ smitam /",
    "GSP27moksop_u:10934": " svasphigvādyair araṇyānyāṃ kadā nṛtyeyam unmadā //MU_3,71.28//",
    "GSP27moksop_u:10935": " vasāsavamahākumbhair mṛtamāṃsāsthisañcayaiḥ /",
    "GSP27moksop_u:10936": " kadā kariṣye virataṃ madhurodarapūraṇam //MU_3,71.29//",
    "GSP27moksop_u:10937": " kadā pītamahālokarudhirā kṣīvatāṃ gatā /",
    "GSP27moksop_u:10938": " bhaveyam uditonnṛttā mudritā nidrayā tataḥ //MU_3,71.30//",
    "GSP27moksop_u:10939": " mayaiva kutapovahnau tad dagdhvā bhāsuraṃ vapuḥ /",
    "GSP27moksop_u:10940": " bhasmatvaṃ kanakeneva sūcitvam urarīkṛtam //MU_3,71.31//",
    "GSP27moksop_u:10941": " kva kilāñjanaśailābhaṃ vapur bharitadiktaṭam /",
    "GSP27moksop_u:10942": " kva mūṣikākhurasamaṃ sūcitvaṃ tṛṇapelavam //MU_3,71.32//",
    "GSP27moksop_u:10943": " tyajaty āśu mṛd ity ajñaḥ prāpyāpi kanakāṅgadam /",
    "GSP27moksop_u:10944": " mayā sūcitvalobhena santyaktaṃ bhāsuraṃ vapuḥ //MU_3,71.33//",
    "GSP27moksop_u:10945": " hā mahodara vindhyādrisanīhāraguhopamam /",
    "GSP27moksop_u:10946": " adya nāntaṃ karoṣi tvaṃ kathaṃ siṃhaiṇahastinām //MU_3,71.34//",
    "GSP27moksop_u:10947": " hā bhujau bharanirbhugnaśikharau śaśabhṛnnakhau /",
    "GSP27moksop_u:10948": " puroḷāśadhiyā candraṃ katham adya na dhāvathaḥ //MU_3,71.35//",
    "GSP27moksop_u:10949": " hā vakṣaḥ kācavaiḍūryagirīndrataṭasundara /",
    "GSP27moksop_u:10950": " nādya siṃhādiyaukaṃ tad dhṛtaṃ romavanaṃ tvayā //MU_3,71.36//",
    "GSP27moksop_u:10951": " hā netre kṛṣṇarajanījvalacchuṣkavanojjvale /",
    "GSP27moksop_u:10952": " kasmān na me bhūṣayatho dṛgjvālāmālayā diśaḥ //MU_3,71.37//",
    "GSP27moksop_u:10953": " hā skandhabandho naṣṭo 'si vibhraṣṭo 'si mahītale /",
    "GSP27moksop_u:10954": " kālena viniviṣṭo 'si nighṛṣṭo 'si śilodare //MU_3,71.38//",
    "GSP27moksop_u:10955": " hā mukhendo tapasi kiṃ nādya tvaddantaraśmibhiḥ /",
    "GSP27moksop_u:10956": " kalpāgnidagdhasaṃśāntacandrabimbamanohara //MU_3,71.39//",
    "GSP27moksop_u:10957": " hā hā hastau mahākārau tāv adya kva gatau mama /",
    "GSP27moksop_u:10958": " sampannā kim ahaṃ sūcī makṣikākhuradolitā //MU_3,71.40//",
    "GSP27moksop_u:10959": " hā bhagograkarañjāḍhyasukhadaśvabhraśobhana /",
    "GSP27moksop_u:10960": " vindhyādryaraṇyavipulanitambāmalabimbaka //MU_3,71.41//",
    "GSP27moksop_u:10961": " kvākāro 'mbarapūrakaḥ kva ca navaṃ tucchātmasūcīvapū rodorandhrasamaḥ kva cāsyakuharaḥ kvedaṃ ca sūcīmukham /",
    "GSP27moksop_u:10962": " kva grāso bahumāṃsabhārabahalaḥ kvābbindunā rodhanaṃ sūkṣmāsy etad aho mayaiva racitaṃ svātmakṣaye nāṭakam //MU_3,71.42//",
    "GSP27moksop_u:10963": " viṣūcikāparidevanaṃ nāma sargaḥ",
    "GSP27moksop_u:10964": " dvisaptatitamas sargaḥ",
    "GSP27moksop_u:10965": " vasiṣṭhaḥ:",
    "GSP27moksop_u:10966": " sūcī sāsambhavadvāṇī cintayitvety akalpayat /",
    "GSP27moksop_u:10967": " punas taddehalābhāya bhavāmy āśu tapasvinī //MU_3,72.1//",
    "GSP27moksop_u:10968": " iti sañcintya sattvasthaṃ saṃhṛtya janamāraṇam /",
    "GSP27moksop_u:10969": " tad eva himavacchṛṅgaṃ jagāma tapase sthiram //MU_3,72.2//",
    "GSP27moksop_u:10970": " apaśyad evaṃ sūcītvaṃ sā tan mānasam ātmani /",
    "GSP27moksop_u:10971": " prāṇavātātmakā prāṇaiḥ praviśya hatamānavā //MU_3,72.3//",
    "GSP27moksop_u:10972": " athātmany eva sūcītvaṃ paśyanty eva manomayī /",
    "GSP27moksop_u:10973": " prāṇavātaśarīrāsau jagāma himavacchiraḥ //MU_3,72.4//",
    "GSP27moksop_u:10974": " dṛḍhadāvānale tatra sarvabhūtavivarjite /",
    "GSP27moksop_u:10975": " mahāśilātalakṣobharūkṣe pāṃsuvidhūsare //MU_3,72.5//",
    "GSP27moksop_u:10976": " tasthāv abhyutthitaikāsau nistṛṇe vipulasthale /",
    "GSP27moksop_u:10977": " marāv akasmāt sañjātā śuṣkā tṛṇaśikhā yathā //MU_3,72.6//",
    "GSP27moksop_u:10978": " sūkṣmasyaikasya pādasya sārdhenaivāśritorvarā /",
    "GSP27moksop_u:10979": " svasaṃvidekapādātmatapaḥ kartuṃ pracakrame //MU_3,72.7//",
    "GSP27moksop_u:10980": " sūkṣmapādatalenaiṣā vasudhāreṇusaṅkaṭam /",
    "GSP27moksop_u:10981": " nivāryāttapadā kṛcchrād yatnenordhvamukhī sthitā //MU_3,72.8//",
    "GSP27moksop_u:10982": " kṛṣṇatvahiṃsratātaikṣṇyā vṛttāsyā pavanāśanaiḥ /",
    "GSP27moksop_u:10983": " yatnāt padaṃ nibadhnantī reṇvaṇūpalasaṅkaṭe //MU_3,72.9//",
    "GSP27moksop_u:10984": " araṇye kṣubhitāṃ sarpīṃ dūrālokārtham utthitām /",
    "GSP27moksop_u:10985": " pucchakoṭisthitāṃ pātalolām anucakāra sā //MU_3,72.10//",
    "GSP27moksop_u:10986": " mukharandhraviniṣkrāntā tasyā bhāskaradīdhitiḥ /",
    "GSP27moksop_u:10987": " sakhī babhūva sūcyābhā paścādbhāgaikarakṣiṇī //MU_3,72.11//",
    "GSP27moksop_u:10988": " kṣudre 'pi svajanībhūte yāti vatsalatāṃ janaḥ /",
    "GSP27moksop_u:10989": " dīdhityāpi sakhīvṛttaṃ sūcyās sūcitayāśritam //MU_3,72.12//",
    "GSP27moksop_u:10990": " babhūva tasyās svacchā yā dvitīyā tāpasī sakhī /",
    "GSP27moksop_u:10991": " enassūcīva malinā tayā paścāt kṛtaiva sā //MU_3,72.13//",
    "GSP27moksop_u:10992": " sūcyāsyanirgatārkāṃśupātākṣasmayakūṇitam /",
    "GSP27moksop_u:10993": " paścāt smayatatā dṛṣṭā sā dhūlyaivātra kevalam //MU_3,72.14//",
    "GSP27moksop_u:10994": " dhūlyāpi prekṣyate yā tām api drumalatādayaḥ /",
    "GSP27moksop_u:10995": " mahātapasvinīṃ sūcīṃ draṣṭuṃ notkaṇṭhayanti ke //MU_3,72.15//",
    "GSP27moksop_u:10996": " sthirabaddhapadām enāṃ sumanovṛttim utthitām /",
    "GSP27moksop_u:10997": " anilāḥ kṣobhayāṃ cakrur mukhanirgatabhāṅkṛtaiḥ //MU_3,72.16//",
    "GSP27moksop_u:10998": " prasūtāni bhaviṣyāmo nigīrṇāny anayāciram /",
    "GSP27moksop_u:10999": " kausumāni rajāṃsy asyā ity āsyaṃ paryapūpuran //MU_3,72.17//",
    "GSP27moksop_u:11000": " tapoharendraprahitavātanunnāmiṣaṃ rajaḥ /",
    "GSP27moksop_u:11001": " tayā tv ahṛttvavyājena na nigīrṇaṃ mukhe 'pi sat //MU_3,72.18//",
    "GSP27moksop_u:11002": " na nigīrṇavatī tāni rajāṃsi dṛḍhaniścayā /",
    "GSP27moksop_u:11003": " antassāratayā kāryaṃ laghavo 'py āpnuvanti hi //MU_3,72.19//",
    "GSP27moksop_u:11004": " na pibanty āsyasaṃsthānitayā puṣparajāṃsy api /",
    "GSP27moksop_u:11005": " vismayaṃ pavanaḥ prāpa sumerūnmūlanādhikam /",
    "GSP27moksop_u:11006": " āśiraḥpihitā paṅkaiḥ pūritāpi mahājalaiḥ //MU_3,72.20//",
    "GSP27moksop_u:11007": " vidhutāpi bṛhadvātais trāsitāpi taḍidbhramaiḥ /",
    "GSP27moksop_u:11008": " uddhūlitāpi jaladaiḥ kṣobhitāpy abhragarjitaiḥ //MU_3,72.21//",
    "GSP27moksop_u:11009": " api varṣasahasrais sā cittasthadṛḍhaniścayā /",
    "GSP27moksop_u:11010": " paṭṭagaṇḍakasupteva nākampata tapasvinī //MU_3,72.22//",
    "GSP27moksop_u:11011": " nivṛttāyā bahisspandād atha kāle 'sahāgate /",
    "GSP27moksop_u:11012": " vicārayantyās tasyās svam ātmatattvaṃ svacetanam //MU_3,72.23//",
    "GSP27moksop_u:11013": " jñānālokas samudabhūt sā parāvaradarśinī /",
    "GSP27moksop_u:11014": " babhūva nirmalā sūcī citsūcī pāvanī param //MU_3,72.24//",
    "GSP27moksop_u:11015": " jātā viditavedyā sā svayam eva tayā dhiyā /",
    "GSP27moksop_u:11016": " tapasā duṣkṛte kṣīṇe sūcī svamukhasūcanī //MU_3,72.25//",
    "GSP27moksop_u:11017": " iti varṣasahasrāṇi sākarod dāruṇaṃ tapaḥ /",
    "GSP27moksop_u:11018": " sapta saptamahālokasantāpakaram unmukhī //MU_3,72.26//",
    "GSP27moksop_u:11019": " tasyāḥ kalpāgnibhīmena tapasā himavān giriḥ /",
    "GSP27moksop_u:11020": " babhūva tena jvalito jajvāleva tato jagat //MU_3,72.27//",
    "GSP27moksop_u:11021": " kasyedaṃ tapasākrāntaṃ jagad ity atha vāsavaḥ /",
    "GSP27moksop_u:11022": " nāradaṃ paripapraccha sa tasyākathayac ca tat //MU_3,72.28//",
    "GSP27moksop_u:11023": " sapta varṣasahasrāṇi sūcī dīrghatapasvinī /",
    "GSP27moksop_u:11024": " mayā vijñātadehāsau tenedaṃ jvalitaṃ jagat //MU_3,72.29//",
    "GSP27moksop_u:11025": " nāgāś śvasanti vidalanti nagāḥ patanti vaimānikā jaladavāridhayaḥ prayānti /",
    "GSP27moksop_u:11026": " śoṣaṃ diśo 'rkasahitā malinībhavanti sūcyendra paśya tapasā kṣayamāyayaiva //MU_3,72.30//",
    "GSP27moksop_u:11027": " sūcītapaḥprabhāvo nāma sargaḥ",
    "GSP27moksop_u:11028": " trisaptatitamas sargaḥ",
    "GSP27moksop_u:11029": " vasiṣṭhaḥ:",
    "GSP27moksop_u:11030": " karkaṭīkaṭuvṛttāntaṃ sarvam ākarṇya vāsavaḥ /",
    "GSP27moksop_u:11031": " nāradaṃ paripapraccha punarjātakutūhalaḥ //MU_3,73.1//",
    "GSP27moksop_u:11032": " śakraḥ:",
    "GSP27moksop_u:11033": " sūcīvṛttapiśācītvaṃ tapasopārjya tat tayā /",
    "GSP27moksop_u:11034": " karkaṭyā himavatkukṣyāṃ ke bhuktā vibhavā mune //MU_3,73.2//",
    "GSP27moksop_u:11035": " nāradaḥ:",
    "GSP27moksop_u:11036": " jīvasūcī piśācītvaṃ gatā yā śūkapelavam /",
    "GSP27moksop_u:11037": " asīt kārṣṇāyasī sūcis tasyās svam avalambanam //MU_3,73.3//",
    "GSP27moksop_u:11038": " tat svam ālambanaṃ tyaktvā vyomavātarathasthayā /",
    "GSP27moksop_u:11039": " prāṇamārutamārgeṇa tayā dehapraviṣṭayā //MU_3,73.4//",
    "GSP27moksop_u:11040": " sarvāsām antratantrīṇāṃ snāyumedovasāsṛjām /",
    "GSP27moksop_u:11041": " randhreṣu pakṣiṇyevāntar nilīnaṃ malināṅgayā //MU_3,73.5//",
    "GSP27moksop_u:11042": " yasyāṃ nāḍyāṃ na yo vāyur māti tat tām upetayā /",
    "GSP27moksop_u:11043": " tatra śūlaṃ kṛtaṃ mūlaṃ nyagrodhāgra ivotkaṭam //MU_3,73.6//",
    "GSP27moksop_u:11044": " tac charīrendriyais tāni tathānyāni bahūni ca /",
    "GSP27moksop_u:11045": " bhuktāni naramāṃsāni bhojanāny ucitāni ca //MU_3,73.7//",
    "GSP27moksop_u:11046": " suptaṃ vivalitānalpamālayā mugdhabālayā /",
    "GSP27moksop_u:11047": " kāntavakṣassthalasyūtamliṣṭapattrakapolayā //MU_3,73.8//",
    "GSP27moksop_u:11048": " vihṛtaṃ vītaśokāsu vihaṅgyā vanavīthiṣu /",
    "GSP27moksop_u:11049": " kalpadrumotthapuṣpābhradviguṇāmbhodapaṅktiṣu //MU_3,73.9//",
    "GSP27moksop_u:11050": " pīta āmodimandāramakarandakaṇāsavaḥ /",
    "GSP27moksop_u:11051": " vaneṣv amaraśailānām alinyālinilīnayā //MU_3,73.10//",
    "GSP27moksop_u:11052": " carvitāni śavāṅgāni gṛdhragarvātivṛddhayā /",
    "GSP27moksop_u:11053": " khaḍgayaṣṭyeva saṅgrāme vīrāṅgāni javeddhayā //MU_3,73.11//",
    "GSP27moksop_u:11054": " sarvāṅgakośanāḍīṣu dikṣv ivānilalekhayā /",
    "GSP27moksop_u:11055": " uḍḍīnam avaḍīnaṃ ca kākyeva vyomavīthiṣu //MU_3,73.12//",
    "GSP27moksop_u:11056": " virāḍātmahṛdi prāṇā vātaskandhās sphuranti khe /",
    "GSP27moksop_u:11057": " yathā tathā prasphuritaṃ prati dehagṛhaṃ tayā //MU_3,73.13//",
    "GSP27moksop_u:11058": " sarvaprāṇiśarīreṣu bhrāntaṃ cicchaktiduṣṭayā /",
    "GSP27moksop_u:11059": " dīpaprabhābhāsitayā gṛhiṇyeva svasadmasu //MU_3,73.14//",
    "GSP27moksop_u:11060": " vihṛtaṃ rudhireṣv antar dravaśaktyeva vāriṣu /",
    "GSP27moksop_u:11061": " abdhiṣv āvartavṛttyeva jaṭhareṣu vivalgitam //MU_3,73.15//",
    "GSP27moksop_u:11062": " suptaṃ medassu śubhreṣu śeṣāṅgeṣv iva śauriṇā /",
    "GSP27moksop_u:11063": " svāditas svāmagandho 'ntar vātaśaktyāmṛtaṃ yathā //MU_3,73.16//",
    "GSP27moksop_u:11064": " tarugulmauṣadhādīnāṃ hṛtsthāraṇyānilaśriyā /",
    "GSP27moksop_u:11065": " paribhuktāny aśaktāni hiṃsayā vīkṣitāni ca //MU_3,73.17//",
    "GSP27moksop_u:11066": " ahaṃ jīvamayī sūcī syām itīcchāvareṇa sā /",
    "GSP27moksop_u:11067": " sampannā mānasī sūciś cetanī pāvanī śitā //MU_3,73.18//",
    "GSP27moksop_u:11068": " adṛśyayā tayā tena mārutograturaṅgayā /",
    "GSP27moksop_u:11069": " ayassūcīnilayayā vihṛtaṃ dikṣu ruddhayā //MU_3,73.19//",
    "GSP27moksop_u:11070": " pītaṃ bhuktaṃ vilasitaṃ hasitaṃ dattam āhṛtam /",
    "GSP27moksop_u:11071": " nartitaṃ gītam uṣitam anantaiḥ prāṇidehakaiḥ //MU_3,73.20//",
    "GSP27moksop_u:11072": " adṛśyayā śarīriṇyā manaḥ pavanadehayā /",
    "GSP27moksop_u:11073": " kṛtam ākāśarūpiṇyā na tad asti na yat tayā //MU_3,73.21//",
    "GSP27moksop_u:11074": " mattayāśaktayā svādurasāṃś carvitum etayā /",
    "GSP27moksop_u:11075": " bālayālānam āśritya kariṇyeva vivalgitam //MU_3,73.22//",
    "GSP27moksop_u:11076": " kallolabahalādyūnadehaduṣṭanadīṣv alam /",
    "GSP27moksop_u:11077": " vegair vaidhuryakāriṇyā mattayā makarāyitam //MU_3,73.23//",
    "GSP27moksop_u:11078": " aśaktayā nigirituṃ medomāṃsaṃ tayā hṛdi /",
    "GSP27moksop_u:11079": " dūnaṃ suciram arthāḍhyavṛddhāturadhiyā yathā //MU_3,73.24//",
    "GSP27moksop_u:11080": " gajoṣṭramṛgahastyaśvasiṃhādihṛdi nartitam /",
    "GSP27moksop_u:11081": " nartakyeva ciraṃ raṅge vellayantyāṅgam aṅgake //MU_3,73.25//",
    "GSP27moksop_u:11082": " bahir antaś ca vāyūnām ekatvam anuyātayā /",
    "GSP27moksop_u:11083": " gandhalekhikayevāntassthitaṃ durlakṣyayānayā //MU_3,73.26//",
    "GSP27moksop_u:11084": " mantrauṣadhatapodānadevapūjādibhir hitā /",
    "GSP27moksop_u:11085": " valgadgirinadītuṅgataraṅgavad apadrutā //MU_3,73.27//",
    "GSP27moksop_u:11086": " dīpaprabhevāvijñātagatir gatvāśu līyate /",
    "GSP27moksop_u:11087": " ayassūcyāṃ mātarīva tatra nivṛtim eti sā //MU_3,73.28//",
    "GSP27moksop_u:11088": " svavāsanānusāreṇa sarva āspadam īhate /",
    "GSP27moksop_u:11089": " sūcitvam eva rākṣasyā sūcitvenāspadīkṛtam //MU_3,73.29//",
    "GSP27moksop_u:11090": " sarvo vihṛtyāpi diśas svam evāspadam āpadi /",
    "GSP27moksop_u:11091": " jīvasūcī lohasūcīm ivāyāti jaḍo janaḥ //MU_3,73.30//",
    "GSP27moksop_u:11092": " evaṃ prayatamānā sā viharantī diśo daśa /",
    "GSP27moksop_u:11093": " mānasīṃ tṛptim āyāti na śārīrīṃ kadācana //MU_3,73.31//",
    "GSP27moksop_u:11094": " sati dharmiṇi dharmā hi sambhavantīha nāsati /",
    "GSP27moksop_u:11095": " śarīraṃ dṛśyate yasya tasya tat kila tṛpyati //MU_3,73.32//",
    "GSP27moksop_u:11096": " atha tṛptasya dehasya smaraṇāt prāktanasya sā /",
    "GSP27moksop_u:11097": " babhūva duḥkhitā svādupūrṇodarasukhārthinī //MU_3,73.33//",
    "GSP27moksop_u:11098": " tataḥ prāktanadehārthaṃ karomi vipulaṃ tapaḥ /",
    "GSP27moksop_u:11099": " iti sañcintya tapase deśaṃ nirṇīya cātmanā //MU_3,73.34//",
    "GSP27moksop_u:11100": " viveśākāśagṛdhrasya hṛdayaṃ taruṇasya sā /",
    "GSP27moksop_u:11101": " prāṇamārutamārgeṇa khaṃ mṛgeva khakhelagā //MU_3,73.35//",
    "GSP27moksop_u:11102": " sa gṛdhras tām ayassūcīṃ kāñcid evaṃsamāśritām /",
    "GSP27moksop_u:11103": " citā tayeritaś cañcvā vṛttiṃ mana ivādadhe //MU_3,73.36//",
    "GSP27moksop_u:11104": " sūcīm ādāya gṛdhro 'sau yayau taccintitaṃ girim /",
    "GSP27moksop_u:11105": " antas sūcīpiśācyāśu nunno 'bda iva vāyunā //MU_3,73.37//",
    "GSP27moksop_u:11106": " tatrājane mahāraṇye sthāpayām āsa tām asau /",
    "GSP27moksop_u:11107": " sarvasaṅkalparahite pade yogīva cetanām //MU_3,73.38//",
    "GSP27moksop_u:11108": " ekenaivāṇunā tena pādaprāntena mūrchitā /",
    "GSP27moksop_u:11109": " sā pratiṣṭhāpitevādrer mūrdhni gṛdhreṇa devatā //MU_3,73.39//",
    "GSP27moksop_u:11110": " rajaḥkaṇabṛhacchṛṅgaśirasy ekena sāṇunā /",
    "GSP27moksop_u:11111": " pādenātiṣṭhad udgrīvaṃ śikheva girimūrdhani //MU_3,73.40//",
    "GSP27moksop_u:11112": " utthitāṃ sthāpitāṃ sūcīṃ gṛdhrāntar jīvasūcikā /",
    "GSP27moksop_u:11113": " dṛṣṭvā bahir vinirgantuṃ khagadehāt pracakrame //MU_3,73.41//",
    "GSP27moksop_u:11114": " gṛdhraprāṇān nirjagāma sūcī pronmukhacetanā /",
    "GSP27moksop_u:11115": " pavanād gandhalekheva ghrāṇavātalavonmukhī //MU_3,73.42//",
    "GSP27moksop_u:11116": " jagāma gṛdhras svaṃ deśaṃ bhāraṃ tyaktveva bhārikaḥ /",
    "GSP27moksop_u:11117": " nivṛttavyādhir iva sa babhūvāntaranākulaḥ //MU_3,73.43//",
    "GSP27moksop_u:11118": " ayassūcitayādhāras tapase parikalpitaḥ /",
    "GSP27moksop_u:11119": " dṛḍhasya sadṛśo 'rthānāṃ viniyogo hi rājate //MU_3,73.44//",
    "GSP27moksop_u:11120": " na hy amūrtasya sidhyanti vinādhāraṃ kila kriyāḥ /",
    "GSP27moksop_u:11121": " ity ādhāraikaniṣṭhatvam āśrityāsau tapassthitā //MU_3,73.45//",
    "GSP27moksop_u:11122": " jīvasūcī lohasūcīṃ piśācī śiṃśapām iva /",
    "GSP27moksop_u:11123": " sarvato valayām āsa vātyevāmodalekhikām //MU_3,73.46//",
    "GSP27moksop_u:11124": " tatas tataḥprabhṛty eṣā sūcī dīrghatapasvinī /",
    "GSP27moksop_u:11125": " araṇyānyāṃ sthitā śakra tatra varṣagaṇān bahūn //MU_3,73.47//",
    "GSP27moksop_u:11126": " tasyā varārthaṃ yatnaṃ tvaṃ kuru kartavyakovida /",
    "GSP27moksop_u:11127": " cireṇa sambhṛtaṃ lokam alaṃ dagdhuṃ hi tattapaḥ //MU_3,73.48//",
    "GSP27moksop_u:11128": " vasiṣṭhaḥ:",
    "GSP27moksop_u:11129": " iti nāradataś śrutvā śakras sūcinirīkṣaṇe /",
    "GSP27moksop_u:11130": " mārutaṃ preṣayām āsa daśadiṅmaṇḍalāny atha //MU_3,73.49//",
    "GSP27moksop_u:11131": " jagāmātha marutsaṃvid ātmanā tāṃ nirīkṣitum /",
    "GSP27moksop_u:11132": " avamucya nabhomārgaṃ vicacāra tvarānvitaḥ //MU_3,73.50//",
    "GSP27moksop_u:11133": " sā vātasaṃvit kṣiprā vai naiva sarvagatā satī /",
    "GSP27moksop_u:11134": " paramā cid ivāvighnaṃ sahasaiva dadarśa ha //MU_3,73.51//",
    "GSP27moksop_u:11135": " bhūmes saptasamudrānte nibaddhāṃ vipulasthale /",
    "GSP27moksop_u:11136": " lokālokādriraśanāṃ nānāmaṇimayopalām //MU_3,73.52//",
    "GSP27moksop_u:11137": " svādūdakābdhivalayaṃ sakoṭarakakubgaṇam /",
    "GSP27moksop_u:11138": " puṣkaradvīpavalayaṃ tadantargirimaṇḍalam //MU_3,73.53//",
    "GSP27moksop_u:11139": " madirāmbhodhivalayaṃ tajjalecarasaṃsthitam /",
    "GSP27moksop_u:11140": " gomedhadvīpakaṭakaṃ tanmadhyaviṣayavrajam //MU_3,73.54//",
    "GSP27moksop_u:11141": " ikṣūdakābdhiparikhāṃ sāntargirigaṇāntarām /",
    "GSP27moksop_u:11142": " krauñcadvīporvarāpīṭhaṃ sāntargatagirikramam //MU_3,73.55//",
    "GSP27moksop_u:11143": " kṣīrābdhimuktāvalayaṃ samadhyagatanāyakam /",
    "GSP27moksop_u:11144": " śvetākhyadvīpavalayaṃ sabhūtapratibhāgakam //MU_3,73.56//",
    "GSP27moksop_u:11145": " bhūmer ghṛtodavalanaṃ sāntasthāmaramandiram /",
    "GSP27moksop_u:11146": " kuśadvīpavṛtivyāsaṃ sumahāśailakoṭaram //MU_3,73.57//",
    "GSP27moksop_u:11147": " dadhyambhorāśiraśanāṃ sāntaś carapurodarām /",
    "GSP27moksop_u:11148": " śākadvīporvarākāraṃ sāntassthaviṣayāntaram //MU_3,73.58//",
    "GSP27moksop_u:11149": " kṣārāmbhorāśiparikhāṃ sāntassthapuraparvatām /",
    "GSP27moksop_u:11150": " jambudvīpamahāmeruṃ kulaparvatasaṅkulam //MU_3,73.59//",
    "GSP27moksop_u:11151": " vātaskandhebhya evādau pataty anilavellanā /",
    "GSP27moksop_u:11152": " krameṇānena paryante tenaiva prasṛteha sā //MU_3,73.60//",
    "GSP27moksop_u:11153": " vāyur ālokayann itthaṃ jambudvīpaṃ nirīkṣya ca /",
    "GSP27moksop_u:11154": " tat prāpa himavacchṛṅgaṃ yatra sūcis tapasvinī //MU_3,73.61//",
    "GSP27moksop_u:11155": " śṛṅgamūrdhni mahaty ugre so 'raṇyānīm avāpa tām /",
    "GSP27moksop_u:11156": " dvitīyākāśavitatāṃ varjitāṃ prāṇikarmabhiḥ //MU_3,73.62//",
    "GSP27moksop_u:11157": " asañjātatṛṇavyūhāṃ nikaṭatvād vivasvataḥ /",
    "GSP27moksop_u:11158": " rajomayīm eva tatāṃ saṃsāraracanām iva //MU_3,73.63//",
    "GSP27moksop_u:11159": " mṛgatṛṣṇānadīsārthapūraṇīyābdhitāṃ gatām /",
    "GSP27moksop_u:11160": " śakrakodaṇḍasaṅkāśamṛgatṛṣṇāsaricchatām //MU_3,73.64//",
    "GSP27moksop_u:11161": " amitopāntaparyantāṃ lokapālekṣitair api /",
    "GSP27moksop_u:11162": " kevalaṃ pavanaspandapracaladdhūlikuṇḍalām //MU_3,73.65//",
    "GSP27moksop_u:11163": " sūryāṃśukuṅkumair liptāṃ lagnacandrāṃśucandanām /",
    "GSP27moksop_u:11164": " vilāsinīm iva vyomno vātaśītkāragāyanām //MU_3,73.66//",
    "GSP27moksop_u:11165": " saptadvīpasamudramudraṇasamucchūnaikadeśāśrayaṃ bhūpīṭhaṃ parito vihṛtya pavano dīrghādhvanā jarjaraḥ /",
    "GSP27moksop_u:11166": " tāṃ prāpyāgragiristhalīm alivapurvyomāṅgalagnām iva vyāttānantadigantapūrakabṛhaddeho viśaśrāma saḥ //MU_3,73.67//",
    "GSP27moksop_u:11167": " sūcītapaḥparipākavarṇanaṃ nāma sargaḥ",
    "GSP27moksop_u:11168": " catussaptatitamas sargaḥ",
    "GSP27moksop_u:11169": " vasiṣṭhaḥ:",
    "GSP27moksop_u:11170": " tatra tasyordhvaśṛṅgasya tasyāṃ mūrdhamahāvanau /",
    "GSP27moksop_u:11171": " dadarśa madhye tāṃ sūcīṃ protthitāṃ saśikhām iva //MU_3,74.1//",
    "GSP27moksop_u:11172": " ekapādaṃ tapasyantīṃ śuṣyantīṃ ciram ūṣmapām /",
    "GSP27moksop_u:11173": " satatānaśanāc chuṣkāṃ piṇḍībhūtodaratvacam //MU_3,74.2//",
    "GSP27moksop_u:11174": " sakṛdvikāsināsyena gṛhītvaiva tam ānilam /",
    "GSP27moksop_u:11175": " paścāt tyajantīṃ hṛdaye 'py eva māntīm anāratam //MU_3,74.3//",
    "GSP27moksop_u:11176": " śuṣkāṃ caṇḍāṃśukiraṇair jarjarāṃ vanavāyubhiḥ /",
    "GSP27moksop_u:11177": " acalantīṃ nijāt sthānāt snapitām induraśmibhiḥ //MU_3,74.4//",
    "GSP27moksop_u:11178": " pūrvaṃ rajo'ṇunaikena samadhiṣṭhitamastakām /",
    "GSP27moksop_u:11179": " kṛtārthatvaṃ kalayatā dadatānyasya nāspadam //MU_3,74.5//",
    "GSP27moksop_u:11180": " araṇyeneva dattārghāṃ cirāj jātaśikhām iva /",
    "GSP27moksop_u:11181": " mūrdhnīva sthāpitaprāṇāṃ jaṭākūṭavatīm iva //MU_3,74.6//",
    "GSP27moksop_u:11182": " tāṃ vīkṣya pavanas sūcīṃ vismayākulacetanaḥ /",
    "GSP27moksop_u:11183": " praṇamyālokya caritaṃ bhītabhīta ivāgrataḥ //MU_3,74.7//",
    "GSP27moksop_u:11184": " mahātapasvinī sūci kimarthaṃ tapyase tapaḥ /",
    "GSP27moksop_u:11185": " neti vaktuṃ śaśākāsau tattejorāśinirjitaḥ //MU_3,74.8//",
    "GSP27moksop_u:11186": " bhagavatyā mahāsūcyā aho citraṃ mahat tapaḥ /",
    "GSP27moksop_u:11187": " ity eva kevalaṃ dhyāyan māruto gaganaṃ yayau //MU_3,74.9//",
    "GSP27moksop_u:11188": " samullaṅghyābhramārgaṃ tu vātaskandhān atītya ca /",
    "GSP27moksop_u:11189": " siddhavṛndāny adhaḥ kṛtvā sūryamārgam upetya ca //MU_3,74.10//",
    "GSP27moksop_u:11190": " ūrdhvam etya vicārebhyaḥ prāpa śakrapurāntaram /",
    "GSP27moksop_u:11191": " sūcidarśanapuṇyaṃ tam āliliṅga purandaraḥ //MU_3,74.11//",
    "GSP27moksop_u:11192": " pṛṣṭaś ca kathayām āsa dṛṣṭaṃ sarvaṃ mayety asau /",
    "GSP27moksop_u:11193": " sahadevanikāyāya śakrāyāsthānavāsine //MU_3,74.12//",
    "GSP27moksop_u:11194": " vāyuḥ:",
    "GSP27moksop_u:11195": " jambudvīpe 'sti śailendro himavān nāma sūnnataḥ /",
    "GSP27moksop_u:11196": " jāmātā yasya bhagavān sākṣāc chaśikalādharaḥ //MU_3,74.13//",
    "GSP27moksop_u:11197": " tasyottare mahāśṛṅgapṛṣṭhe paramarūpiṇī /",
    "GSP27moksop_u:11198": " sthitā tapasvinī sūcī tapaś carati dāruṇam //MU_3,74.14//",
    "GSP27moksop_u:11199": " bahunātra kim uktena vātādyaśanaśāntaye /",
    "GSP27moksop_u:11200": " tayā svodarasauṣiryaṃ piṇḍīkṛtya nivāritam //MU_3,74.15//",
    "GSP27moksop_u:11201": " śāntasaṅkocam ūṣmārthaṃ vikāsyāsyaṃ rajo'ṇunā /",
    "GSP27moksop_u:11202": " tayādya sthagitaṃ śītavātāśananivṛttaye //MU_3,74.16//",
    "GSP27moksop_u:11203": " tasyās tīvreṇa tapasā tuhinākāram utsṛjan /",
    "GSP27moksop_u:11204": " agnyākāram ago gṛhṇan devadussevyatāṃ gataḥ //MU_3,74.17//",
    "GSP27moksop_u:11205": " tad uttiṣṭhāśu gacchāmas sarva eva pitāmaham /",
    "GSP27moksop_u:11206": " tadvarārtham anarthāya viddhi taddussahaṃ tapaḥ //MU_3,74.18//",
    "GSP27moksop_u:11207": " iti vāteritaś śakras saha devagaṇena saḥ /",
    "GSP27moksop_u:11208": " jagāma brahmaṇo lokaṃ prārthayām āsa taṃ prabhum //MU_3,74.19//",
    "GSP27moksop_u:11209": " sūcyā ahaṃ varaṃ dātuṃ gacchāmi himavacchiraḥ /",
    "GSP27moksop_u:11210": " brahmaṇeti pratijñāte śakras svargam upāyayau //MU_3,74.20//",
    "GSP27moksop_u:11211": " etāvatātha kālena sā babhūva ca pāvanī /",
    "GSP27moksop_u:11212": " sūcī nijatapastāpatāpitāmaramandirā //MU_3,74.21//",
    "GSP27moksop_u:11213": " mukharandhrasthitārkāṃśudṛśā svacchāyayaiva sā /",
    "GSP27moksop_u:11214": " vismayinyā vivartinyā ādināntam upekṣitā //MU_3,74.22//",
    "GSP27moksop_u:11215": " kauśeyasūcyā tṛṇavan merus sthairyeṇa nirjitaḥ /",
    "GSP27moksop_u:11216": " majjanitryeti vṛddhyeva yuktayādyantayor dine //MU_3,74.23//",
    "GSP27moksop_u:11217": " madhyāhne tāpabhītyeva viśantyā mātur antaram /",
    "GSP27moksop_u:11218": " anyadā gauravād dṛṣṭyā dūrataḥ prekṣyamāṇayā //MU_3,74.24//",
    "GSP27moksop_u:11219": " sā tām avekṣite 'kṣṇārāt tāpād aṅge nimajjati /",
    "GSP27moksop_u:11220": " saṅkaṭe vismaraty eva jano gauravasatkriyām //MU_3,74.25//",
    "GSP27moksop_u:11221": " chāyāsūcis tāpasūcis tayety ātmatṛtīyayā /",
    "GSP27moksop_u:11222": " trikoṇaṃ tapasā pūtaṃ vārāṇasyās samaṃ kṛtam //MU_3,74.26//",
    "GSP27moksop_u:11223": " gatās tena trikoṇena trivarṇaparikhāvatā /",
    "GSP27moksop_u:11224": " vāyavaḥ pāṃsavo ye 'pi te parāṃ muktim āgatāḥ //MU_3,74.27//",
    "GSP27moksop_u:11225": " viditaparamakāraṇātha jātā svayam anu cetanasaṃvidaṃ vicārya /",
    "GSP27moksop_u:11226": " svamananakalanānusāra ekas tv iha hi guruḥ paramo na rāghavānyaḥ //MU_3,74.28//",
    "GSP27moksop_u:11227": " sūcitapaḥparipākavarṇanaṃ nāma sargaḥ",
    "GSP27moksop_u:11228": " pañcasaptatitamas sargaḥ",
    "GSP27moksop_u:11229": " vasiṣṭhaḥ:",
    "GSP27moksop_u:11230": " atha varṣasahasreṇa tāṃ pitāmaha āyayau /",
    "GSP27moksop_u:11231": " varaṃ putri gṛhāṇeti vyājahāra nabhastalāt //MU_3,75.1//",
    "GSP27moksop_u:11232": " sūcī karmendriyābhāvāj jīvamātrakalāvatī /",
    "GSP27moksop_u:11233": " na kiñcid vyājahārāsmai cintayām āsa kevalam //MU_3,75.2//",
    "GSP27moksop_u:11234": " pūrṇāsmi gatasandehā kiṃ vareṇa karomy aham /",
    "GSP27moksop_u:11235": " śāmyāmi parinirvāmi sukham āse ca kevalam //MU_3,75.3//",
    "GSP27moksop_u:11236": " jñātaṃ jñātavyam akhilaṃ śāntās sandehajālikāḥ /",
    "GSP27moksop_u:11237": " svaviveko vikasitaḥ kim anyena prayojanam //MU_3,75.4//",
    "GSP27moksop_u:11238": " yathā sthiteyam asmīha santiṣṭheyaṃ tathaiva hi /",
    "GSP27moksop_u:11239": " satyāsatyakalām eva tyaktvā kim itareṇa me //MU_3,75.5//",
    "GSP27moksop_u:11240": " etāvantam ahaṃ kālam avivekena bādhitā /",
    "GSP27moksop_u:11241": " svasaṅkalpasamutthena vetāleneva bālikā //MU_3,75.6//",
    "GSP27moksop_u:11242": " idānīm upaśānto 'sau svavicāraṇayā svayam /",
    "GSP27moksop_u:11243": " īpsitānīpsitair arthaḥ ko bhavet kalpitair mama //MU_3,75.7//",
    "GSP27moksop_u:11244": " iti niścayayuktāṃ tāṃ sūcīṃ karmendriyojjhitām /",
    "GSP27moksop_u:11245": " tūṣṇīṃ sthitāṃ sa niyates sampaśyan bhagavān sthitim //MU_3,75.8//",
    "GSP27moksop_u:11246": " brahmā punar uvācemāṃ vītarāgāṃ prasannadhīḥ /",
    "GSP27moksop_u:11247": " varaṃ putri gṛhāṇa tvaṃ kañcit kālaṃ ca bhūtale //MU_3,75.9//",
    "GSP27moksop_u:11248": " bhogān bhuktvā tataḥ paścād gamiṣyasi paraṃ padam /",
    "GSP27moksop_u:11249": " avyāvṛttisvarūpāyā niyater eṣa niścayaḥ //MU_3,75.10//",
    "GSP27moksop_u:11250": " tapasānena saṅkalpas saphalo 'stu tavottame /",
    "GSP27moksop_u:11251": " pīnā bhava punas saiva himakānanarākṣasī //MU_3,75.11//",
    "GSP27moksop_u:11252": " yayā pūrvaṃ viyuktāsi tanvā jaladarūpayā /",
    "GSP27moksop_u:11253": " bījāntarvṛkṣatā putri bṛhadvṛkṣatayā yathā //MU_3,75.12//",
    "GSP27moksop_u:11254": " yogam eṣyasi bhūyas tvaṃ tanvā tadbījarūpiṇī /",
    "GSP27moksop_u:11255": " tayaiva ramase putri latayevāṅkurasthitiḥ //MU_3,75.13//",
    "GSP27moksop_u:11256": " bādhāṃ viditavedyatvān na ca loke kariṣyasi /",
    "GSP27moksop_u:11257": " antaśśuddhā śāntavātā śaradīvābhramaṇḍalī //MU_3,75.14//",
    "GSP27moksop_u:11258": " antaradhyānaviratā kadācil līlayā yadi /",
    "GSP27moksop_u:11259": " bhaviṣyasi bahīrūḍhā sarvātmadhyānarūpiṇī //MU_3,75.15//",
    "GSP27moksop_u:11260": " vyavahārātmakadhyānadhāraṇādhārarūpiṇī /",
    "GSP27moksop_u:11261": " vātasvabhāvavaddehaparispandavilāsinī //MU_3,75.16//",
    "GSP27moksop_u:11262": " tadā virodhinī putri svakarmaspandarodhinī /",
    "GSP27moksop_u:11263": " nyāyena kṣunnivṛttyarthaṃ bhūtabādhāṃ kariṣyasi //MU_3,75.17//",
    "GSP27moksop_u:11264": " bhaviṣyasi nyāyavṛttir loke tvaṃ nyāyabādhikā /",
    "GSP27moksop_u:11265": " jīvanmuktatayā dehe svavivekaikapālikā //MU_3,75.18//",
    "GSP27moksop_u:11266": " ity uktvā gaganatalāj jagāma devas sūcī sā bhavatu mameti kiṃ virāgaḥ /",
    "GSP27moksop_u:11267": " rāgo vābjajavacanārthadhāraṇe 'sminn ity antar mananamayī manāg babhūva //MU_3,75.19//",
    "GSP27moksop_u:11268": " prādeśaḥ prathamam abhūt tato 'pi hasto vyāsaṃ cāpy atha viṭapas tato 'bhramālā /",
    "GSP27moksop_u:11269": " sodyatsāvayavalatā babhau nimeṣāt saṅkalpadrumakaṇikāṅkurakrameṇa //MU_3,75.20//",
    "GSP27moksop_u:11270": " tanmātrāṇy avikalaśaktimanti dehād udbhūtāny atha karaṇendriyāṇi samyak /",
    "GSP27moksop_u:11271": " saṅkalpadrumanavapuṣpavat samantād bīje yāny alam abhavaṃs tirohitāni //MU_3,75.21//",
    "GSP27moksop_u:11272": " sūcīśarīralābho nāma sargaḥ",
    "GSP27moksop_u:11273": " ṣaṭsaptatitamas sargaḥ",
    "GSP27moksop_u:11274": " vasiṣṭhaḥ:",
    "GSP27moksop_u:11275": " athābhavad asau sūcī karkaṭī rākṣasī punaḥ /",
    "GSP27moksop_u:11276": " sūkṣmaiva sthaulyam āyātā meghalekheva vārṣikī //MU_3,76.1//",
    "GSP27moksop_u:11277": " nijam ākāram āsādya kiñcit pramuditā satī /",
    "GSP27moksop_u:11278": " bṛhadrākṣasagarvaṃ tadbodhāt kañcukavaj jahau //MU_3,76.2//",
    "GSP27moksop_u:11279": " tatraiva dhyāyinī tasthau baddhapadmāsanasthitiḥ /",
    "GSP27moksop_u:11280": " ālambya saṃvidaṃ śuddhāṃ saṃsthitā girikūṭavat //MU_3,76.3//",
    "GSP27moksop_u:11281": " atha sā māsaṣaṭkena dhyānād bodham upāgatā /",
    "GSP27moksop_u:11282": " mahājaladanādena prāvṛṣīva śikhaṇḍinī //MU_3,76.4//",
    "GSP27moksop_u:11283": " prabuddhā sā bahirvṛttir babhūva kṣutparāyaṇā /",
    "GSP27moksop_u:11284": " yāvajjīvaṃ svabhāvo 'sya dehasya na nivartate //MU_3,76.5//",
    "GSP27moksop_u:11285": " atha sā kiṃ grasa iti cintayām āsa cintayā /",
    "GSP27moksop_u:11286": " bhoktavyaṃ parakīyaṃ ca nyāyena na vinā mayā //MU_3,76.6//",
    "GSP27moksop_u:11287": " yad āryagarhitaṃ yad vā nyāyena na samarjitam /",
    "GSP27moksop_u:11288": " tasmād grāsād varaṃ manye maraṇaṃ dehinām iha //MU_3,76.7//",
    "GSP27moksop_u:11289": " yadi dehaṃ tyajāmīmaṃ tan nyāyopārjitaṃ vinā /",
    "GSP27moksop_u:11290": " na kiñcid admi nirnyāyaṃ bhukto 'rtho hi garāyate //MU_3,76.8//",
    "GSP27moksop_u:11291": " yan na lokakramaprāptaṃ tena bhuktena kiṃ bhavet /",
    "GSP27moksop_u:11292": " na jīvitena no mṛtyā kiñcit kāraṇam asti me //MU_3,76.9//",
    "GSP27moksop_u:11293": " manomātram ahaṃ hy āsaṃ dehādibhramamātrakam /",
    "GSP27moksop_u:11294": " tac chāntaṃ svāvabodhena dehādehadṛśau kutaḥ //MU_3,76.10//",
    "GSP27moksop_u:11295": " evaṃ sthitā maunavatī śuśrāva gaganād giram /",
    "GSP27moksop_u:11296": " rakṣassvabhāvasantyāgatuṣṭenoktāṃ nabhasvatā //MU_3,76.11//",
    "GSP27moksop_u:11297": " gaccha karkaṭi mūḍhāṃs tvaṃ jñānenāśv avabodhaya /",
    "GSP27moksop_u:11298": " mūḍhottāraṇam eveha svabhāvo mahatām iti //MU_3,76.12//",
    "GSP27moksop_u:11299": " bodhyamāno bhavatyāpi yo na bodham upaiṣyati /",
    "GSP27moksop_u:11300": " svanāśāyaiva jāto 'sau nyāyyo grāso bhavet tava //MU_3,76.13//",
    "GSP27moksop_u:11301": " śrutvety anugṛhītāsmi tvayety uktavatī śanaiḥ /",
    "GSP27moksop_u:11302": " uttasthau śailaśikharāt kramād avaruroha ca //MU_3,76.14//",
    "GSP27moksop_u:11303": " adhityakām atītyāśu gatvā copatyakātaṭāt /",
    "GSP27moksop_u:11304": " viveśa śailapādasthaṃ kirātajanamaṇḍalam //MU_3,76.15//",
    "GSP27moksop_u:11305": " bahvannapaśulokaughadravyasasyauṣadhāmiṣam /",
    "GSP27moksop_u:11306": " anantamūlapānānnamṛgakīṭakhagādikam //MU_3,76.16//",
    "GSP27moksop_u:11307": " pracalitagalitāñjanācalābhā himagiripādaniṣevitaṃ sudeśam /",
    "GSP27moksop_u:11308": " tadanu gatavatī niśācarī sā niśi sughanāndhatamisramārgabhūmau //MU_3,76.17//",
    "GSP27moksop_u:11309": " nyāyabādhikānyāyo nāma sargaḥ",
    "GSP27moksop_u:11310": " saptasaptatitamas sargaḥ",
    "GSP27moksop_u:11311": " vasiṣṭhaḥ:",
    "GSP27moksop_u:11312": " etasminn antare tatra kirātajanamaṇḍale /",
    "GSP27moksop_u:11313": " hastahāryatamaḥpiṇḍā babhūvāsitayāminī //MU_3,77.1//",
    "GSP27moksop_u:11314": " nīlameghapaṭacchannanirindugaganāntarā /",
    "GSP27moksop_u:11315": " tamālavanasampiṇḍamaṇḍaloḍḍīnakajjalā //MU_3,77.2//",
    "GSP27moksop_u:11316": " latāghanatayā grāmakoṭaraikāndhyamantharā /",
    "GSP27moksop_u:11317": " gṛhacatvarasambādhanagare navayauvanā //MU_3,77.3//",
    "GSP27moksop_u:11318": " catvareṣu tamaḥpiṇḍaprajihmīkṛtadīpikā /",
    "GSP27moksop_u:11319": " kuñcikācchidraniṣkrāntadīpikāromarājikā //MU_3,77.4//",
    "GSP27moksop_u:11320": " svavayasyeva karkaṭyāḥ parinṛtyatpiśācikā /",
    "GSP27moksop_u:11321": " mattakaṅkālavetālā kāṣṭhamaunam iva sthitā //MU_3,77.5//",
    "GSP27moksop_u:11322": " suṣuptamṛtabhūtaughā ghananīhārahāriṇī /",
    "GSP27moksop_u:11323": " mandamandamarutspandaśaratprāleyaśīkarā //MU_3,77.6//",
    "GSP27moksop_u:11324": " sarassu viraṭadvārikokabhekataraṅgikā /",
    "GSP27moksop_u:11325": " antaḥpureṣu ramaṇaraṇannārīnarānanā //MU_3,77.7//",
    "GSP27moksop_u:11326": " jaṅgaleṣu jvalajjvālajaṭālajvalanojjvalā /",
    "GSP27moksop_u:11327": " kedāreṣv ambusaṃsekapuṣṭapākamilatsilā //MU_3,77.8//",
    "GSP27moksop_u:11328": " nabhasy alakṣitaspandaparivṛttarkṣacakrakā /",
    "GSP27moksop_u:11329": " vaneṣu visaradvātapatatpuṣpaphaladrumā //MU_3,77.9//",
    "GSP27moksop_u:11330": " śvabhreṣu kauśikāsyāttavāyasyādyāhṛtāravā /",
    "GSP27moksop_u:11331": " taskarākrāntaparyantagrāmyākrandanakarkaśā //MU_3,77.10//",
    "GSP27moksop_u:11332": " grāmeṣv acetanagrāmyā nagare suptanāgarā /",
    "GSP27moksop_u:11333": " vaneṣu visaradvātā nīḍeṣv aspandapakṣiṇī //MU_3,77.11//",
    "GSP27moksop_u:11334": " guhāsu suptasiṃhaughā kuñjeṣūcchvasitaiṇakā /",
    "GSP27moksop_u:11335": " khe sāvaśyāyanikarā vipine maunadhāriṇī //MU_3,77.12//",
    "GSP27moksop_u:11336": " kajjalāmbhodamadhyābhā kācaśailodaropamā /",
    "GSP27moksop_u:11337": " paṅkapiṇḍāntaraghanā khaḍgacchedyāndhyamāṃsalā //MU_3,77.13//",
    "GSP27moksop_u:11338": " pralayānilavikṣubdhā kajjalācalacañcalā /",
    "GSP27moksop_u:11339": " ekārṇavamahāpaṅkaparvatodaramedurā //MU_3,77.14//",
    "GSP27moksop_u:11340": " aṅgārakoṭinakharā sauṣuptapadasundarī /",
    "GSP27moksop_u:11341": " ajñānanidrāniviḍā bhṛṅgapṛṣṭhacchavicchaviḥ //MU_3,77.15//",
    "GSP27moksop_u:11342": " tasyāṃ rajanyāṃ bhīmāyāṃ kirātajanamaṇḍale /",
    "GSP27moksop_u:11343": " mantriṇā saha bhūpālas tasminn avasare tadā //MU_3,77.16//",
    "GSP27moksop_u:11344": " nirjagāma sudhīrātmā nagarāt suptanāgarāt /",
    "GSP27moksop_u:11345": " aṭavīṃ vikramo nāma viṣamāṃ vīracaryayā //MU_3,77.17//",
    "GSP27moksop_u:11346": " aṭavyāṃ karkaṭī sā tau carantau rājamantriṇau /",
    "GSP27moksop_u:11347": " apaśyad dhṛtadhairyāṃśau vetālālokanonmukhau //MU_3,77.18//",
    "GSP27moksop_u:11348": " atha sā cintayām āsa labdho bhakṣo 'dya ho mayā /",
    "GSP27moksop_u:11349": " mūḍhāv etāv anātmajñau bhāro dehaḥ kilānayoḥ //MU_3,77.19//",
    "GSP27moksop_u:11350": " ihāmutra ca nāśāya mūḍho duḥkhāya jīvati /",
    "GSP27moksop_u:11351": " yatnād vināśanīyo 'sau nānarthaḥ paripālyate //MU_3,77.20//",
    "GSP27moksop_u:11352": " apaśyatas svam ātmānaṃ mṛtir mūḍhasya jīvitam /",
    "GSP27moksop_u:11353": " maraṇenodayo 'syāsti pāpasampattihetutaḥ //MU_3,77.21//",
    "GSP27moksop_u:11354": " ādisarge ca niyamaḥ kṛtaḥ paṅkajajanmanā /",
    "GSP27moksop_u:11355": " hiṃsrābhibhojanāyāstu mūḍhātmā nātmavān iti //MU_3,77.22//",
    "GSP27moksop_u:11356": " tasmād imau mayaivādya bhoktavyau bhojyatāṃ gatau /",
    "GSP27moksop_u:11357": " abhavya eva nirdoṣaṃ prāptam artham upekṣate //MU_3,77.23//",
    "GSP27moksop_u:11358": " mā kadācid imau syātāṃ guṇayuktau mahāśayau /",
    "GSP27moksop_u:11359": " tādṛṅnaravināśo hi svabhāvān me na rocate //MU_3,77.24//",
    "GSP27moksop_u:11360": " tad etau samparīkṣe 'haṃ yadi tāvad guṇānvitau /",
    "GSP27moksop_u:11361": " tad bhakṣyaṃ na karomy etau na hiṃsyā guṇinaḥ kvacit //MU_3,77.25//",
    "GSP27moksop_u:11362": " akṛtrimaṃ sukhaṃ kīrtim āyuś caivābhivāñchatā /",
    "GSP27moksop_u:11363": " sarvābhimatadānena pūjanīyā guṇānvitāḥ //MU_3,77.26//",
    "GSP27moksop_u:11364": " yadi naśyāmi dehena tan na bhokṣye guṇānvitam /",
    "GSP27moksop_u:11365": " sukhayanti hi cetāṃsi jīvitād api sādhavaḥ //MU_3,77.27//",
    "GSP27moksop_u:11366": " api jīvitadānena guṇinaṃ paripālayet /",
    "GSP27moksop_u:11367": " guṇavatsaṅgamauṣadhyā mṛtyur apy eti mitratām //MU_3,77.28//",
    "GSP27moksop_u:11368": " yatrāham api rakṣāmi rākṣasī guṇaśālinam /",
    "GSP27moksop_u:11369": " tatrānyaś cānukuryāt taṃ hṛdvicāram ivāmalam //MU_3,77.29//",
    "GSP27moksop_u:11370": " udāraguṇayuktā ye viharantīha dehinaḥ /",
    "GSP27moksop_u:11371": " dharātalendavas saṅgād bhṛśaṃ śītalayanti te //MU_3,77.30//",
    "GSP27moksop_u:11372": " mṛtir guṇatiraskāro jīvitaṃ guṇisaṃśrayaḥ /",
    "GSP27moksop_u:11373": " phalaṃ svargāpavargādi jīvitād guṇisaṃśrayāt //MU_3,77.31//",
    "GSP27moksop_u:11374": " tasmād imau parīkṣe 'haṃ kadācit praśnalīlayā /",
    "GSP27moksop_u:11375": " kiṃ mānajñānakāv etāv iti tāmarasekṣaṇau //MU_3,77.32//",
    "GSP27moksop_u:11376": " ādau vicārya suguṇāguṇaleśayuktim āgas tato 'dhikataraṃ ca guṇād yādi syāt /",
    "GSP27moksop_u:11377": " kuryāt tatas samupapattivaśena daṇḍaṃ daṇḍyasya laghv atha dṛḍhaṃ dhanasambhave vā //MU_3,77.33//",
    "GSP27moksop_u:11378": " rākṣasīvicāro nāma sargaḥ",
    "GSP27moksop_u:11379": " aṣṭasaptatitamas sargaḥ",
    "GSP27moksop_u:11380": " vasiṣṭhaḥ:",
    "GSP27moksop_u:11381": " atha sā rākṣasī rakṣaḥkulakānanamañjarī /",
    "GSP27moksop_u:11382": " tamasy evābhralekheva gambhīraṃ ninanāda sā //MU_3,78.1//",
    "GSP27moksop_u:11383": " nādānte samuvācedaṃ prīṅkāraparuṣaṃ vacaḥ /",
    "GSP27moksop_u:11384": " garjitānantaraṃ jātakarakāśaniśabdavat //MU_3,78.2//",
    "GSP27moksop_u:11385": " bho bho ghorāṭavīvyomapadavīśaśibhāskarau /",
    "GSP27moksop_u:11386": " mahāmāyātamaḥpīṭhaśilākoṭarakīṭakau //MU_3,78.3//",
    "GSP27moksop_u:11387": " kau bhavantau mahābuddhī durbuddhī vā samāgatau /",
    "GSP27moksop_u:11388": " madgrāsapatham āpannau kṣaṇān maraṇakovidau //MU_3,78.4//",
    "GSP27moksop_u:11389": " rājā:",
    "GSP27moksop_u:11390": " bho bho bhūtaka kiṃ syās tvaṃ kva tiṣṭhasi ca dehakam /",
    "GSP27moksop_u:11391": " darśayāsyās tava giraḥ ko bibhety alinīdhvaneḥ //MU_3,78.5//",
    "GSP27moksop_u:11392": " siṃhavat sarvavegena patanty arthaṃ kilārthinaḥ /",
    "GSP27moksop_u:11393": " samam ākāraśabdābhyāṃ bhāvayāsmān bibheṣi kim /",
    "GSP27moksop_u:11394": " na kiñcid dīrghasūtrāṇāṃ sidhyaty ātmakṣayād ṛte //MU_3,78.6//",
    "GSP27moksop_u:11395": " vasiṣṭhaḥ:",
    "GSP27moksop_u:11396": " rājñety ukte ramyam uktam iti sañcintya sā tayoḥ /",
    "GSP27moksop_u:11397": " prakāśāyāpy adhairyāya nanāda ca jahāsa ca //MU_3,78.7//",
    "GSP27moksop_u:11398": " tato dadṛśatus tau tāṃ śabdapūritadiggaṇām /",
    "GSP27moksop_u:11399": " svāṭṭahāsaprabhāpiṇḍapūraprakaṭitākṛtim //MU_3,78.8//",
    "GSP27moksop_u:11400": " kalpābhrāṃśanikāśena ghṛṣṭām adritaṭīm iva /",
    "GSP27moksop_u:11401": " svanetravidyudvalayāvalanājvalitāmbarām //MU_3,78.9//",
    "GSP27moksop_u:11402": " timiraikārṇavaurvāgnijvālāvivalanām iva /",
    "GSP27moksop_u:11403": " garjadghanaghaṭāṭopapīvarāsitakandharām //MU_3,78.10//",
    "GSP27moksop_u:11404": " raṇadvadanasaṃrambhahāhāhataniśācarām /",
    "GSP27moksop_u:11405": " rodasīkajjalastambhalīlayollāsitāṃ puraḥ //MU_3,78.11//",
    "GSP27moksop_u:11406": " ūrdhvakeśīṃ sirālāṅgīṃ kapilākṣīṃ tamomayīm /",
    "GSP27moksop_u:11407": " yakṣarakṣaḥpiśācānām apy analpabhayapradām //MU_3,78.12//",
    "GSP27moksop_u:11408": " darīrandhralasatsvāsyāṃ vātajhāṅkārabhīṣaṇām /",
    "GSP27moksop_u:11409": " musulolūkhalālātāṃ halaśūrpakaśekharām //MU_3,78.13//",
    "GSP27moksop_u:11410": " sphurantīm iva kalpānte vaiḍūryaśikharisthalīm /",
    "GSP27moksop_u:11411": " hāsaghaṭṭitaviśveśāṃ kālarātrīm ivoditām //MU_3,78.14//",
    "GSP27moksop_u:11412": " ghanavyomāṭavīṃ sābhrāṃ kṛtadehām ivāgatām /",
    "GSP27moksop_u:11413": " śarīriṇīṃ mahābhrāḍhyāṃ yāminīm iva māṃsalām //MU_3,78.15//",
    "GSP27moksop_u:11414": " śarīrasanniveśena paṅkapīṭhīm ivotthitām /",
    "GSP27moksop_u:11415": " tanuṃ candrārkayuddhāya tamaseva samāśritām //MU_3,78.16//",
    "GSP27moksop_u:11416": " indranīlataṭaśvabhralambābhrayugalopamau /",
    "GSP27moksop_u:11417": " ulūkhalādihālāḍhyau dadhānām asitau stanau //MU_3,78.17//",
    "GSP27moksop_u:11418": " nagnām aṅgārakāśena samālabdhamahātanum /",
    "GSP27moksop_u:11419": " drumābhāspadasamiralaladbhujalatātanum //MU_3,78.18//",
    "GSP27moksop_u:11420": " tām avekṣya mahāvīrau tathaivākṣubhitau sthitau /",
    "GSP27moksop_u:11421": " na tad asti vimohāya yad viviktasya cetasaḥ //MU_3,78.19//",
    "GSP27moksop_u:11422": " mantrī:",
    "GSP27moksop_u:11423": " mahārākṣasi saṃrambho hāsātmā kim ayaṃ tava /",
    "GSP27moksop_u:11424": " laghavo hy atha vā nāryo lāghave 'py atisambhramāḥ //MU_3,78.20//",
    "GSP27moksop_u:11425": " tyaja saṃrambham ārambho nāyaṃ tava virājate /",
    "GSP27moksop_u:11426": " viṣaye hi pravartante dhīmantas svārthasādhakāḥ //MU_3,78.21//",
    "GSP27moksop_u:11427": " tvādṛśīnāṃ sahasrāṇi maṣikānām ivābale /",
    "GSP27moksop_u:11428": " asmākaṃ vāsanāvātyāvyūḍhāni tṛṇaparṇavat //MU_3,78.22//",
    "GSP27moksop_u:11429": " saṃrambhajvaram utsṛjya samayā svasthayā dhiyā /",
    "GSP27moksop_u:11430": " yuktyā ca vyavahāriṇyā so 'rthaḥ prājñena sādhyate //MU_3,78.23//",
    "GSP27moksop_u:11431": " svenaiva vyavahāreṇa kāryaṃ sidhyatu māthavā /",
    "GSP27moksop_u:11432": " mahāniyatinītyaiva bhramasyāvasaro hi kaḥ //MU_3,78.24//",
    "GSP27moksop_u:11433": " kathayābhimataṃ kiṃ te kim arthayasi vārthinī /",
    "GSP27moksop_u:11434": " arthī svapne 'pi nāsmākam aprāptārthaḥ purogataḥ //MU_3,78.25//",
    "GSP27moksop_u:11435": " vasiṣṭhaḥ:",
    "GSP27moksop_u:11436": " ity uktā sā tadā tena cintayām āsa rākṣasī /",
    "GSP27moksop_u:11437": " aho nu vimalācāraṃ sattvaṃ puruṣasiṃhayoḥ //MU_3,78.26//",
    "GSP27moksop_u:11438": " na sāmānyāv imau manye citraiveyaṃ camatkṛtiḥ /",
    "GSP27moksop_u:11439": " vacovaktrekṣaṇāny eva vadanty antarviniścayam //MU_3,78.27//",
    "GSP27moksop_u:11440": " vacovaktrekṣitadvārair dhīmatām āśayā mithaḥ /",
    "GSP27moksop_u:11441": " ekībhavanti saritāṃ payāṃsi valanair iva //MU_3,78.28//",
    "GSP27moksop_u:11442": " ābhyāṃ prāyaḥ parijñāto mama bhāvo 'nayor mayā /",
    "GSP27moksop_u:11443": " na vināśyau mayemau vā svayam evāvināśinau //MU_3,78.29//",
    "GSP27moksop_u:11444": " manye bhavata ātmajñau nātmajñānād ṛte matiḥ /",
    "GSP27moksop_u:11445": " pramṛṣṭasadasadbhāvā bhavaty astabhayā mṛteḥ //MU_3,78.30//",
    "GSP27moksop_u:11446": " tad etau paripṛcchāmi kañcit sandeham utthitam /",
    "GSP27moksop_u:11447": " prāpyaṃ prāpya na pṛcchanti ye kiñcit te narādhamāḥ //MU_3,78.31//",
    "GSP27moksop_u:11448": " iti sañcintya pṛcchāyai tan nānāvasaraṃ tatam /",
    "GSP27moksop_u:11449": " akālakalpābhraravaṃ hāsaṃ saṃyamya sābravīt //MU_3,78.32//",
    "GSP27moksop_u:11450": " kau bhavantau narau vīrau kathyatām iti me 'naghau /",
    "GSP27moksop_u:11451": " jāyate darśanād eva maitrī viṣadacetasām //MU_3,78.33//",
    "GSP27moksop_u:11452": " mantrī:",
    "GSP27moksop_u:11453": " ayaṃ rājā kirātānām asyāhaṃ mantritāṃ gataḥ /",
    "GSP27moksop_u:11454": " udyatau rātricāreṇa tvādṛgjanavinigrahe //MU_3,78.34//",
    "GSP27moksop_u:11455": " rājño rātrindinaṃ dharmo duṣṭabhūtavinigrahaḥ /",
    "GSP27moksop_u:11456": " svadharmatyāgino ye tu te vināśānalendhanam //MU_3,78.35//",
    "GSP27moksop_u:11457": " rākṣasī:",
    "GSP27moksop_u:11458": " rājñas tvam asi durmantrī durmantritvād arāḍ ayam /",
    "GSP27moksop_u:11459": " sadbhūpasya bhaven mantrī rājā sanmantriṇā bhavet //MU_3,78.36//",
    "GSP27moksop_u:11460": " rājaivādau vivekena yojanīyas sumantriṇā /",
    "GSP27moksop_u:11461": " tenāryatām upāyāti yathā rājā tathā prajāḥ //MU_3,78.37//",
    "GSP27moksop_u:11462": " samagraguṇajālānām adhyātmajñānam uttamam /",
    "GSP27moksop_u:11463": " tadvad rājā bhaved rājā tadvan mantrī ca mantravit //MU_3,78.38//",
    "GSP27moksop_u:11464": " prabhutvaṃ samadṛṣṭitvaṃ tac ca syād rājavidyayā /",
    "GSP27moksop_u:11465": " tām eva yo na jānāti nāsau mantrī na so 'dhipaḥ //MU_3,78.39//",
    "GSP27moksop_u:11466": " bhavantau tadvidau sādhū yadi tac chreya āpsyathaḥ /",
    "GSP27moksop_u:11467": " no ced anarthadau svasyāḥ prakṛter nādmy ahaṃ yuvām //MU_3,78.40//",
    "GSP27moksop_u:11468": " ekopāyena matpārśvād bālakāv uttariṣyathaḥ /",
    "GSP27moksop_u:11469": " matpraśnapañjaraṃ sāraṃ ced vicārayatho dhiyā //MU_3,78.41//",
    "GSP27moksop_u:11470": " praśnāni māṃ kathaya pārthiva nātha mantrinn atrārthinī bhṛśam ahaṃ paripūrayārtham /",
    "GSP27moksop_u:11471": " aṅgīkṛtārtham adadat ka ivāsti loke doṣeṇa saṅkṣayakareṇa na yujyate yaḥ //MU_3,78.42//",
    "GSP27moksop_u:11472": " rākṣasīvicāro nāma sargaḥ",
    "GSP27moksop_u:11473": " ekonāśītitamas sargaḥ",
    "GSP27moksop_u:11474": " vasiṣṭhaḥ:",
    "GSP27moksop_u:11475": " ity uktvā rākṣasī praśnān sā vaktum upacakrame /",
    "GSP27moksop_u:11476": " ucyatām iti rājñokte tān imāñ śṛṇu rāghava //MU_3,79.1//",
    "GSP27moksop_u:11477": " rākṣasī:",
    "GSP27moksop_u:11478": " ekasyānekasaṅkhyasya kasyāṇor ambudher iva /",
    "GSP27moksop_u:11479": " antar brahmāṇḍalakṣāṇi līyante budbudā iva //MU_3,79.2//",
    "GSP27moksop_u:11480": " kim ākāśam anākāśaṃ nakiñcit kiñcid eva kim /",
    "GSP27moksop_u:11481": " ko 'ham evāpi sampannaḥ ko bhavān apy ahaṃ sthitaḥ //MU_3,79.3//",
    "GSP27moksop_u:11482": " gacchan na gacchati ca kaḥ ko 'tiṣṭhann eva tiṣṭhati /",
    "GSP27moksop_u:11483": " kaś cetano 'pi pāṣāṇaḥ kaś cidvyomani citrakṛt //MU_3,79.4//",
    "GSP27moksop_u:11484": " vahnitām ajahac caiva kaś ca vahnir na dāhakaḥ /",
    "GSP27moksop_u:11485": " avahner jāyate vahniḥ kasmād rājan nirantaram //MU_3,79.5//",
    "GSP27moksop_u:11486": " acandrārkāgnitāro 'pi ko 'vināśaḥ prakāśakaḥ /",
    "GSP27moksop_u:11487": " anetralabhyāt kasmāc ca prakāśaś ca pravartate //MU_3,79.6//",
    "GSP27moksop_u:11488": " latāgulmāṅkurādīnāṃ jātyandhānāṃ tathaiva ca /",
    "GSP27moksop_u:11489": " anyeṣām apy anakṣāṇām ālokaḥ ka ivottamaḥ //MU_3,79.7//",
    "GSP27moksop_u:11490": " janakaḥ ko 'mbarādīnāṃ sattāyāḥ kas svabhāvadaḥ /",
    "GSP27moksop_u:11491": " ko jagadratnakośas syāt kasya kośe maṇer jagat //MU_3,79.8//",
    "GSP27moksop_u:11492": " ko 'ṇus tamaḥ prakāśaś ca ko 'ṇur asti ca nāsti ca /",
    "GSP27moksop_u:11493": " ko 'ṇur dūre 'py adūre ca ko 'ṇur eva mahāgiriḥ //MU_3,79.9//",
    "GSP27moksop_u:11494": " nimeṣa eva kaḥ kalpaḥ kaḥ kalpo 'pi nimeṣakaḥ /",
    "GSP27moksop_u:11495": " kiṃ pratyakṣam asadrūpaṃ kiṃ cetanam acetanam //MU_3,79.10//",
    "GSP27moksop_u:11496": " kaś cāvāyuś ca vāyuś ca kaś śabdo 'śabda eva ca /",
    "GSP27moksop_u:11497": " kas sarvaṃ ca nakiñcid ca ko 'haṃ nāhaṃ ca kiṃ bhavet //MU_3,79.11//",
    "GSP27moksop_u:11498": " kiṃ prayatnaśataprāptaṃ labdhvāpi bahujanmabhiḥ /",
    "GSP27moksop_u:11499": " labdhaṃ nakiñcid bhavati nanu sarvaṃ ca labhyate //MU_3,79.12//",
    "GSP27moksop_u:11500": " svasthena jīvataivoccaiḥ kena svātmāpahāritaḥ /",
    "GSP27moksop_u:11501": " kenāṇunāntar vriyate merus tribhuvanaṃ tṛṇam //MU_3,79.13//",
    "GSP27moksop_u:11502": " kenāṇukaṇamātreṇa pūritā śatayojanī /",
    "GSP27moksop_u:11503": " ko 'ṇur eva bhavan māti na yojanaśateṣv api //MU_3,79.14//",
    "GSP27moksop_u:11504": " kenālokanamātreṇa jagadbālaḥ pranāṭyate /",
    "GSP27moksop_u:11505": " kasyāṇor antare santi kulāvanibhṛtāṃ ghaṭāḥ //MU_3,79.15//",
    "GSP27moksop_u:11506": " aṇutvam ajahat ko 'ṇur meros sthūlatarākṛtiḥ /",
    "GSP27moksop_u:11507": " vālāgraśatabhāgātmā ko 'ṇur uccaiś śiloccayaḥ //MU_3,79.16//",
    "GSP27moksop_u:11508": " ko 'ṇuḥ prakāśatamasor dīpaḥ prakaṭanapradaḥ /",
    "GSP27moksop_u:11509": " kasyāṇor antare santi samagrānubhavāṇavaḥ //MU_3,79.17//",
    "GSP27moksop_u:11510": " ko 'ṇur atyantanissvādur api saṃsvadate bhṛśam /",
    "GSP27moksop_u:11511": " kena santyajatā sarvam aṇunā sarvam āśritam //MU_3,79.18//",
    "GSP27moksop_u:11512": " kenātmācchādanāśakter aṇunācchāditaṃ jagat /",
    "GSP27moksop_u:11513": " jagan nayena kasyāṇos sadbhūtam abhijīvati //MU_3,79.19//",
    "GSP27moksop_u:11514": " ajātāvayavaḥ ko 'ṇus sahasrakaralocanaḥ /",
    "GSP27moksop_u:11515": " ko nimeṣo mahākalpo mahākalpaśatāni vā //MU_3,79.20//",
    "GSP27moksop_u:11516": " aṇau jaganti tiṣṭhanti kasmin bīja iva drumāḥ /",
    "GSP27moksop_u:11517": " bījādyāni phalāntāni sphuṭāny anuditāny api //MU_3,79.21//",
    "GSP27moksop_u:11518": " kalpaḥ kasya nimeṣasya jīvasyevāntare sthitaḥ /",
    "GSP27moksop_u:11519": " kaḥ prayojakakartṛtvam apy anāśritya kārakaḥ //MU_3,79.22//",
    "GSP27moksop_u:11520": " dṛśyasampattaye draṣṭāpy ātmānaṃ dṛśyatāṃ nayet /",
    "GSP27moksop_u:11521": " dṛśyaṃ paśyan svam ātmānaṃ ko na paśyati netravat //MU_3,79.23//",
    "GSP27moksop_u:11522": " antargalitadṛśyaṃ ca ka ātmānam akhaṇḍitam /",
    "GSP27moksop_u:11523": " dṛśyāsampattaye paśyan puro dṛśyaṃ na paśyati //MU_3,79.24//",
    "GSP27moksop_u:11524": " ātmānaṃ darśanaṃ dṛśyaṃ ko bhāsayati dṛśyavat /",
    "GSP27moksop_u:11525": " kaṭakādīni hemneva nigīrṇaṃ kena ca trayam //MU_3,79.25//",
    "GSP27moksop_u:11526": " kasmān na kiñcic ca pṛthag ūrmyādīva mahāmbhasaḥ /",
    "GSP27moksop_u:11527": " kasyecchayā pṛthak cāsti vīciteva mahāmbhasaḥ //MU_3,79.26//",
    "GSP27moksop_u:11528": " dikkālādyanavacchinnād ekasmād asatas sataḥ /",
    "GSP27moksop_u:11529": " dvaitam apy apṛthak kasmād dravateva mahāmbhasaḥ //MU_3,79.27//",
    "GSP27moksop_u:11530": " ātmānaṃ darśanaṃ dṛśyaṃ sad asac ca gatakramam /",
    "GSP27moksop_u:11531": " ko 'ntarbījam ivāṅgasthaṃ sthitaḥ kṛtvā trikālagam //MU_3,79.28//",
    "GSP27moksop_u:11532": " bhūtabhavyabhaviṣyasthaṃ jagadvṛndaṃ bṛhadbhramam /",
    "GSP27moksop_u:11533": " nityaṃ samasya kasyāntar bījasyāntar iva drumaḥ //MU_3,79.29//",
    "GSP27moksop_u:11534": " bījaṃ drumatayaivāśu drumo bījatayaiva ca /",
    "GSP27moksop_u:11535": " svayam ekam asadrūpam udety anudito 'pi kaḥ //MU_3,79.30//",
    "GSP27moksop_u:11536": " bisatantur mahāmerur bho rājan yadapekṣayā /",
    "GSP27moksop_u:11537": " tasya kasyodare santi merumandarakoṭayaḥ //MU_3,79.31//",
    "GSP27moksop_u:11538": " kenedam ātatam anekacid eva viśvaṃ kiṃsāra evam abhivalgasi haṃsi pāsi /",
    "GSP27moksop_u:11539": " kiṃdarśanena na bhavasy atha vā sad eva nūnaṃ bhavasy asamadṛg vada tatpraśāntyai //MU_3,79.32//",
    "GSP27moksop_u:11540": " eṣo 'sau pragalatu saṃśayo mamoccaiś cittaśrīmukhamihikāmalānulepaḥ /",
    "GSP27moksop_u:11541": " yasyāgre na galati saṃśayas samūlo naivāsau kvacid api paṇḍitoktim eti //MU_3,79.33//",
    "GSP27moksop_u:11542": " enaṃ me yadi na nayiṣyathaḥ kramoktyā saṃśāntiṃ laghutarasaṃśayaṃ subuddhī /",
    "GSP27moksop_u:11543": " tad rakṣojaṭharahutāśanendhanatvaṃ nirvighnaṃ jhagiti gamiṣyathaḥ kṣaṇena //MU_3,79.34//",
    "GSP27moksop_u:11544": " paścāt tāṃ janapadamaṇḍalīṃ samantād bhāvatkīm urujaṭharā kṣaṇād grase 'ham /",
    "GSP27moksop_u:11545": " evaṃ te bhavati surājateva manye mūrkhānām atirasa eva saṅkṣayāya //MU_3,79.35//",
    "GSP27moksop_u:11546": " ity uktvā vipulagabhīrameghanāda prollāsaprakaṭagirā niśācarī sā /",
    "GSP27moksop_u:11547": " tūṣṇīm apy ativikaṭākṛtis tadāsīc chuddhāntaśśaradamalābhramaṇḍalīva //MU_3,79.36//",
    "GSP27moksop_u:11548": " rākṣasīpraśno nāma sargaḥ",
    "GSP27moksop_u:11549": " āśītitamas sargaḥ",
    "GSP27moksop_u:11550": " vasiṣṭhaḥ:",
    "GSP27moksop_u:11551": " mahāniśi mahāraṇye mahārākṣasakanyayā /",
    "GSP27moksop_u:11552": " iti prokte mahāpraśne mahāmantrī giraṃ dadau //MU_3,80.1//",
    "GSP27moksop_u:11553": " mantrī:",
    "GSP27moksop_u:11554": " śṛṇu toyadasaṅkāśe praśnam enaṃ bhinadmi te /",
    "GSP27moksop_u:11555": " anukramātmakaṃ mattaṃ gajendram iva kesarī //MU_3,80.2//",
    "GSP27moksop_u:11556": " bhavatyā paramātmaiṣa kathitaḥ kamalekṣaṇe /",
    "GSP27moksop_u:11557": " anayaiva vacobhaṅgyā brahmavidbodhayogyayā //MU_3,80.3//",
    "GSP27moksop_u:11558": " anākhyatvād agamyatvān manasām apy agocaraḥ /",
    "GSP27moksop_u:11559": " cinmātram evam ātmāṇur ākāśād api sūkṣmakaḥ //MU_3,80.4//",
    "GSP27moksop_u:11560": " cidaṇoḥ paramasyāntas sad evāsad iva sthitam /",
    "GSP27moksop_u:11561": " sattāpy evam asatteva sphuratīdaṃ jagat sthitam //MU_3,80.5//",
    "GSP27moksop_u:11562": " sa kiñcidanubhūtitvāt sargātmakatayā sthitaḥ/",
    "GSP27moksop_u:11563": " tadātmakatayā pūrvaṃ bhāvasattāṃ kilāgataḥ //MU_3,80.6//",
    "GSP27moksop_u:11564": " atīndriyatvān no kiñcit sa evāṇur anantakaḥ /",
    "GSP27moksop_u:11565": " sarvātmakatvād bhuṅkte ca tena kiñcin na kiñcana //MU_3,80.7//",
    "GSP27moksop_u:11566": " cidaṇoḥ pratibhāsāt svād ekasyānekatoditā /",
    "GSP27moksop_u:11567": " asatyaivāpi satyeva hemnaḥ kaṭakatā yathā //MU_3,80.8//",
    "GSP27moksop_u:11568": " eṣo 'ṇuḥ paramākāśas sūkṣmaḥ khād apy alakṣitaḥ /",
    "GSP27moksop_u:11569": " manaṣṣaṣṭhendriyātītas sthitas sarvātmako 'pi san //MU_3,80.9//",
    "GSP27moksop_u:11570": " sarvātmakas syān naivāsau śūnyo bhavati karhicit /",
    "GSP27moksop_u:11571": " yad asti na tad astīti vaktonmatta iti smṛtaḥ //MU_3,80.10//",
    "GSP27moksop_u:11572": " kayācid api yuktyeha sato 'sattvaṃ na yujyate /",
    "GSP27moksop_u:11573": " sarvātmā khātaguptena karpūreṇeva darśyate //MU_3,80.11//",
    "GSP27moksop_u:11574": " cinmātrāṇus sa eveha sarvaṃ kiñcid ghanaṃ sthitaḥ /",
    "GSP27moksop_u:11575": " na kiñcid indriyātītarūpatvād amalas sthitaḥ //MU_3,80.12//",
    "GSP27moksop_u:11576": " sa eva caiko 'nekaś ca sarvasattātmavedanāt /",
    "GSP27moksop_u:11577": " sa evedaṃ jagad dhatte jagatkoṭīs tathaiva ca //MU_3,80.13//",
    "GSP27moksop_u:11578": " imāś cittvamahāmbhodhes trijagajjalavīcayaḥ /",
    "GSP27moksop_u:11579": " prajās tasmin kacanty apsu dravatvāc cakratā iva //MU_3,80.14//",
    "GSP27moksop_u:11580": " cittendriyādyalabhyatvāt so 'ṇuś śūnyaṃ kharūpadhṛt /",
    "GSP27moksop_u:11581": " svasaṃvedanalabhyatvād aśūnyaṃ vyomarūpy api //MU_3,80.15//",
    "GSP27moksop_u:11582": " so 'haṃ bhavann eva bhavāt sampanno dvaitavedanāt /",
    "GSP27moksop_u:11583": " bhavān bhavann ahaṃ jāto bodhabṛṃhābṛhadvapuḥ //MU_3,80.16//",
    "GSP27moksop_u:11584": " tvattāhantātmakaṃ sarvaṃ vinigīryāvabodhataḥ /",
    "GSP27moksop_u:11585": " na tvaṃ nāhaṃ na sarvaṃ vāsarvaṃ vā bhavati svayam //MU_3,80.17//",
    "GSP27moksop_u:11586": " gacchan na gacchaty eṣo 'ṇur yojanaughagato 'pi san /",
    "GSP27moksop_u:11587": " saṃvittyā yojanaughatvaṃ tasyāṇor antare sthitam //MU_3,80.18//",
    "GSP27moksop_u:11588": " na gacchaty eṣa yāto 'pi samprāpto 'pi na cāgataḥ /",
    "GSP27moksop_u:11589": " svasattākāśakośe 'ntar vāsitvād deśakālayoḥ //MU_3,80.19//",
    "GSP27moksop_u:11590": " gamyaṃ yasya śarīrasthaṃ kva kilāsau prayāti hi /",
    "GSP27moksop_u:11591": " kucakoṭaragaḥ putraḥ kiṃ mātrānyatra vīkṣyate //MU_3,80.20//",
    "GSP27moksop_u:11592": " gamyo yasya mahādeśo yāvatsambhavam akṣayaḥ /",
    "GSP27moksop_u:11593": " antassthas sarvakartuś ca sa kathaṃ kveva gacchati //MU_3,80.21//",
    "GSP27moksop_u:11594": " yathā deśāntaraprāpte kumbhe vaktrasumudrite /",
    "GSP27moksop_u:11595": " tadākāśasya gamanāgamau na stas tathātmanaḥ //MU_3,80.22//",
    "GSP27moksop_u:11596": " cititāsthāṇute 'syāntar yadā sto 'nubhavātmike /",
    "GSP27moksop_u:11597": " cetanaś ca jaḍaś caiva tadāsau dvayam eva hi //MU_3,80.23//",
    "GSP27moksop_u:11598": " yadā cetanapāṣāṇasattaikātmaiva cidvapuḥ /",
    "GSP27moksop_u:11599": " tadā cetana evāsau pāṣāṇa iva rākṣasi //MU_3,80.24//",
    "GSP27moksop_u:11600": " parame vyomny anādyante cinmātraparamāṇunā /",
    "GSP27moksop_u:11601": " vicitraṃ trijagac citraṃ tenedam akṛtaṃ kṛtam //MU_3,80.25//",
    "GSP27moksop_u:11602": " tatsaṃvittyā vahnisattā tenātyaktānalākṛtiḥ /",
    "GSP27moksop_u:11603": " sarvago 'py adahann eva sa jagaddravyapācakaḥ //MU_3,80.26//",
    "GSP27moksop_u:11604": " ajvalan bhāsurākārān nirmalād gaganād api /",
    "GSP27moksop_u:11605": " prajvalaṃś cetanaikātmā tasmād agniḥ prajāyate //MU_3,80.27//",
    "GSP27moksop_u:11606": " saṃvedanād anarkādiḥ pradhāne sa prakāśakaḥ /",
    "GSP27moksop_u:11607": " na naśyaty ādyabhārūpo mahākalpāmbudair api //MU_3,80.28//",
    "GSP27moksop_u:11608": " anetralabhyo 'nubhavarūpo hṛdgṛhadīpakaḥ /",
    "GSP27moksop_u:11609": " sarvasattāprado 'nantaḥ prakāśas sa paras smṛtaḥ //MU_3,80.29//",
    "GSP27moksop_u:11610": " pravartate 'smād āloko manaṣṣaṣṭhendriyātigāt /",
    "GSP27moksop_u:11611": " yenāntar api vastūnāṃ dṛśyādṛśyacamatkṛtiḥ //MU_3,80.30//",
    "GSP27moksop_u:11612": " latāgulmāṅkurādīnām anakṣāṇāṃ ca so 'ṇukaḥ /",
    "GSP27moksop_u:11613": " utsedhavedanākāraḥ prakāśo 'nubhavātmakaḥ //MU_3,80.31//",
    "GSP27moksop_u:11614": " kālākāśakriyāsattāsvabhāvānāṃ svavedanāt /",
    "GSP27moksop_u:11615": " svāmī kartā pitā bhoktā khātmatvāc ca na kiñcana //MU_3,80.32//",
    "GSP27moksop_u:11616": " aṇutvam ajahat so 'ṇur jagadratnasamudgakaḥ /",
    "GSP27moksop_u:11617": " mātṛmānaprameyātmā jagat tatrāsti vedane //MU_3,80.33//",
    "GSP27moksop_u:11618": " sa eva sarvajagati sarvatra kacati sphuṭam /",
    "GSP27moksop_u:11619": " yadā jagat samudge 'smiṃs tadāsau paramo maṇiḥ //MU_3,80.34//",
    "GSP27moksop_u:11620": " durbodhatvāt tamas so 'ṇuś cinmātratvāt prakāśadṛk /",
    "GSP27moksop_u:11621": " so 'sti saṃvittirūpatvāt tadakṣātītayā tv asat //MU_3,80.35//",
    "GSP27moksop_u:11622": " dūre 'sau nākṣalabhyatvāc cidrūpatvād adūragaḥ /",
    "GSP27moksop_u:11623": " sarvasaṃvedanāc chailā asāv evāṇur eva san //MU_3,80.36//",
    "GSP27moksop_u:11624": " tat saṃvedanamātraṃ yat tad idaṃ bhāsate jagat /",
    "GSP27moksop_u:11625": " na satyam asti śailādi tenāṇāv eva merutā //MU_3,80.37//",
    "GSP27moksop_u:11626": " nimeṣapratibhāso hi nimeṣa iti kathyate /",
    "GSP27moksop_u:11627": " kalpaikapratibhāso hi kalpaśabdena kathyate //MU_3,80.38//",
    "GSP27moksop_u:11628": " kalpakriyāvilāso hi nimeṣe pratibhāsate /",
    "GSP27moksop_u:11629": " bahuyojanavistīrṇaṃ manasīva mahāpuram //MU_3,80.39//",
    "GSP27moksop_u:11630": " nimeṣajaṭhare kalpasaṃrambhas samudeti hi /",
    "GSP27moksop_u:11631": " mahānagaranirmāṇaṃ makure 'ntar ivāmale //MU_3,80.40//",
    "GSP27moksop_u:11632": " nimeṣakalpaśailābdhipurayojanakoṭayaḥ /",
    "GSP27moksop_u:11633": " yatrāṇāv eva vidyante tatra dvaitaikate kutaḥ //MU_3,80.41//",
    "GSP27moksop_u:11634": " kṛtavān prāg idam aham iti buddhāv udeti hi /",
    "GSP27moksop_u:11635": " kṣaṇāt satyam asatyaṃ ca dṛṣṭāntassvapnavibhramāḥ //MU_3,80.42//",
    "GSP27moksop_u:11636": " duḥkhe kālas sudīrgho hi sukhe laghutaras sadā /",
    "GSP27moksop_u:11637": " rātrir dvādaśavarṣāṇi hariścandrasya coditā //MU_3,80.43//",
    "GSP27moksop_u:11638": " niścayo ya udety antas satyo vāsatya eva vā /",
    "GSP27moksop_u:11639": " hemnīva kaṭakāditvam ūrmis sindhau virājate //MU_3,80.44//",
    "GSP27moksop_u:11640": " na nimeṣo 'sti no kalpo nādūraṃ na ca dūratā /",
    "GSP27moksop_u:11641": " cidaṇupratibhaivevaṃ sthitānanyānyavastuvat //MU_3,80.45//",
    "GSP27moksop_u:11642": " prakāśatamasor dūrādūrayoḥ kṣaṇakalpayoḥ /",
    "GSP27moksop_u:11643": " ekacitkośayor evaṃ na bhedo 'sti manāg api //MU_3,80.46//",
    "GSP27moksop_u:11644": " pratyakṣam akṣasāratvād apratyakṣaṃ tato 'tigam /",
    "GSP27moksop_u:11645": " dṛśyatvenaiva codeti vitvād draṣṭaiva sadvapuḥ //MU_3,80.47//",
    "GSP27moksop_u:11646": " yāvat kaṭakasaṃvittis tāvan nāsty eva hematā /",
    "GSP27moksop_u:11647": " yāvac ca dṛśyatāpattis tāvan nāsty eva sā kalā //MU_3,80.48//",
    "GSP27moksop_u:11648": " kaṭakatve kṣate dṛśye suvarṇatvam ivātatam /",
    "GSP27moksop_u:11649": " kevalaṃ nirmalaṃ buddhaṃ brahmaiva pariśiṣyate //MU_3,80.49//",
    "GSP27moksop_u:11650": " sarvatvād eṣa sadrūpo durlakṣyatvād asadvapuḥ /",
    "GSP27moksop_u:11651": " cetanaś cetanātmatvāc cetyāsambhavatas tv acit //MU_3,80.50//",
    "GSP27moksop_u:11652": " ciccamatkāramātrātmany asmiṃs tatpratibhātmani /",
    "GSP27moksop_u:11653": " jagaty anilavṛkṣābhe ciccetyakalane kutaḥ //MU_3,80.51//",
    "GSP27moksop_u:11654": " yathā tapasy apīnasya bhāsanaṃ mṛgatṛṣṇikā /",
    "GSP27moksop_u:11655": " ekaṃ pīvaram advaitaṃ tathā cidbhāsanaṃ jagat //MU_3,80.52//",
    "GSP27moksop_u:11656": " arkāṃśusūkṣmatarabhānirmāṇaṃ yad anāmayam /",
    "GSP27moksop_u:11657": " astitānāstite tatra kuḍyāder iva kaiva dhīḥ //MU_3,80.53//",
    "GSP27moksop_u:11658": " māyāpāṃsukaṇāṅke khe yathā kacati kāñcanam /",
    "GSP27moksop_u:11659": " tathā jagad idaṃ bhāti ciccetyakalane kutaḥ //MU_3,80.54//",
    "GSP27moksop_u:11660": " svapnagandharvasaṅkalpanagare kuḍyavedanam /",
    "GSP27moksop_u:11661": " na san nāsad yathā tadvad viddhi dīrghabhramaṃ jagat //MU_3,80.55//",
    "GSP27moksop_u:11662": " tathā caivaṃvidhanyāyabhāvanābhyāsanirmalāḥ /",
    "GSP27moksop_u:11663": " kuḍyākāśena niryānti yathābhūtārthadarśinaḥ //MU_3,80.56//",
    "GSP27moksop_u:11664": " na kuḍyākāśayor bhedo dṛḍhasaṃvedanād ṛte /",
    "GSP27moksop_u:11665": " ā brahmajīvakalanād yad rūḍhaṃ rūḍham eva tat //MU_3,80.57//",
    "GSP27moksop_u:11666": " pratibhāsāmalākāśe khatvakuḍyatvaśūnyatāḥ /",
    "GSP27moksop_u:11667": " prakacanti ghanībhāvāt prabhāpiṇḍa iva prabhāḥ //MU_3,80.58//",
    "GSP27moksop_u:11668": " pṛthaktā pratibhāsasya svacamatkārayogataḥ /",
    "GSP27moksop_u:11669": " sarvātmikā hi pratibhā parā vṛkṣātmabījavat //MU_3,80.59//",
    "GSP27moksop_u:11670": " bījam antassthavṛkṣatvaṃ nānānānā yathaikadṛk /",
    "GSP27moksop_u:11671": " tathāsaṅkhyaṃ jagad brahma śāntam ākāśakośavat //MU_3,80.60//",
    "GSP27moksop_u:11672": " bījasyāntassthavṛkṣasya vyomādvaitā sthitir yathā /",
    "GSP27moksop_u:11673": " brahmaṇo 'ntassthajagato vyomākṣubdhā sthitis tathā //MU_3,80.61//",
    "GSP27moksop_u:11674": " śāntaṃ samastam ajam ekam anādimadhyaṃ nehāsti kācana kalā kalanāḥ kathañcit /",
    "GSP27moksop_u:11675": " nirdvandvaśāntam atirekam anekam accham ābhāsarūpam alam ekavikāsam āssva //MU_3,80.62//",
    "GSP27moksop_u:11676": " praśnabhedo nāma sargaḥ",
    "GSP27moksop_u:11677": " ekāśītitamas sargaḥ",
    "GSP27moksop_u:11678": " rākṣasī:",
    "GSP27moksop_u:11679": " aho nu paramārthoktiḥ pāvanī tava mantriṇaḥ /",
    "GSP27moksop_u:11680": " rājā rājīvapattrākṣa idānīm eṣa bhāṣatām //MU_3,81.1//",
    "GSP27moksop_u:11681": " rājā:",
    "GSP27moksop_u:11682": " eṣo 'ṇuvedanād vāyur vāyuś ca bhrāntidṛṣṭitaḥ /",
    "GSP27moksop_u:11683": " tato na kiñcid vāyvādi kevalaṃ śuddhacetanam //MU_3,81.2//",
    "GSP27moksop_u:11684": " śabdasaṃvedanāc chabdaś śabdaś ca bhrāntidarśanam /",
    "GSP27moksop_u:11685": " tato 'tra śabdaśabdārthadṛṣṭir dūrataraṃ gatā //MU_3,81.3//",
    "GSP27moksop_u:11686": " so 'ṇus sarvaṃ nakiñcic ca so 'haṃ nāhaṃ sa eva ca /",
    "GSP27moksop_u:11687": " sarvaśaktyātmano 'syaiva pratibhaivātra kāraṇam //MU_3,81.4//",
    "GSP27moksop_u:11688": " ātmā yatnaśataiḥ prāpyo labdhe 'smin na ca kiñcana /",
    "GSP27moksop_u:11689": " labdhaṃ bhavati tac caitat paramaṃ nāma kiñcana //MU_3,81.5//",
    "GSP27moksop_u:11690": " tāvaj janmavasanteṣu saṃsṛtivratatiś ciram /",
    "GSP27moksop_u:11691": " vikasaty udito yāvan na bodho mūlakāṣakṛt //MU_3,81.6//",
    "GSP27moksop_u:11692": " aṇunānena rūpaṃ svaṃ dṛśyatām iva gacchatā /",
    "GSP27moksop_u:11693": " tāpenāmbu dhiyaiveva svasthenaivāpahāritam //MU_3,81.7//",
    "GSP27moksop_u:11694": " anena saṃvidaṃ nānā merus tribhuvanaṃ tṛṇam /",
    "GSP27moksop_u:11695": " vamitvā bahir antassthaṃ māyātmakam avekṣyate //MU_3,81.8//",
    "GSP27moksop_u:11696": " cidaṇor antare yad yad asti tad dṛśyate bahiḥ /",
    "GSP27moksop_u:11697": " saṅkalpeṣṭāliṅganādi dṛṣṭānto 'tra hi rāgiṇaḥ //MU_3,81.9//",
    "GSP27moksop_u:11698": " ādisarge sarvaśaktiś cid yathā coditātmanā /",
    "GSP27moksop_u:11699": " tathāśu paśyaty akhilaṃ saṅkalpamativat svataḥ //MU_3,81.10//",
    "GSP27moksop_u:11700": " abhijātāśayasyāntar yad yathā pratibhāsate /",
    "GSP27moksop_u:11701": " tat tathā paśyatīvāsau dṛṣṭānto 'tra śiśor manaḥ //MU_3,81.11//",
    "GSP27moksop_u:11702": " paramāṇuta evāpi cinmātreṇāmunāṇunā /",
    "GSP27moksop_u:11703": " parisūkṣmatamenaiva viśvag viśvaṃ prapūritam //MU_3,81.12//",
    "GSP27moksop_u:11704": " aṇur eva na māty eṣa yojanānāṃ śateṣv api /",
    "GSP27moksop_u:11705": " sarvagatvād anādyantarūpatvād vedanākṛtiḥ //MU_3,81.13//",
    "GSP27moksop_u:11706": " yathā dhūrtena śiḍgena puṃsā bālaḥ pranāṭyate /",
    "GSP27moksop_u:11707": " sabhrūvikāranayananirīkṣaṇaviceṣṭitaiḥ //MU_3,81.14//",
    "GSP27moksop_u:11708": " cidālokena śuddhena saparvatatṛṇaṃ jagat /",
    "GSP27moksop_u:11709": " nāṭyate 'virataṃ tadvad vivṛtyābhinayaṃ sadā //MU_3,81.15//",
    "GSP27moksop_u:11710": " tenaivānantarūpatvād aṇunā vāsasā yathā /",
    "GSP27moksop_u:11711": " saṃvidantar bhaved bāhye kṛtvā mervādi veṣṭitam //MU_3,81.16//",
    "GSP27moksop_u:11712": " dikkālādyanavacchinnarūpatvān meruto bṛhat /",
    "GSP27moksop_u:11713": " vālāgraśatabhāgātmāpy eṣa sūkṣmaḥ paro 'ṇukaḥ //MU_3,81.17//",
    "GSP27moksop_u:11714": " śuddhasaṃvedanākāśarūpasya paramāṇunā /",
    "GSP27moksop_u:11715": " śobhate na hi sāmyoktir merusarṣapayor iva //MU_3,81.18//",
    "GSP27moksop_u:11716": " māyākalāparāṇutvaṃ nirmāyā paramātmatā /",
    "GSP27moksop_u:11717": " hemnīva kaṭakatvena nāto 'tra samatā bhavet //MU_3,81.19//",
    "GSP27moksop_u:11718": " prakaṭo 'nena dīpena prakāśo 'nubhavātmanā /",
    "GSP27moksop_u:11719": " svasattānāśapūrvo hi vinānena bhavet tu saḥ //MU_3,81.20//",
    "GSP27moksop_u:11720": " yadi sūryādikaṃ sarvaṃ jagad ekajaḍaṃ bhavet /",
    "GSP27moksop_u:11721": " tataḥ kim ātmā kiṃ rūpaṃ prakāśas syāt kva vātha kim //MU_3,81.21//",
    "GSP27moksop_u:11722": " śuddhacinmātrasattvaṃ yat svatas svātmani saṃsthitam /",
    "GSP27moksop_u:11723": " tad etad aṇunā tejo dṛṣṭaṃ bahir iva sthitam //MU_3,81.22//",
    "GSP27moksop_u:11724": " tejāṃsy arkenduvahnīnām abhinnāni tamoghanāt /",
    "GSP27moksop_u:11725": " etāvān atra bhedo 'sti yad varṇe śauklyakṛṣṇate //MU_3,81.23//",
    "GSP27moksop_u:11726": " yādṛk kajjalanīhārameghanīhārayor bhavet /",
    "GSP27moksop_u:11727": " tādṛk prakāśatamasor bhedaś ceti tayos sthitaḥ //MU_3,81.24//",
    "GSP27moksop_u:11728": " jaḍayor upalambhāya cidādityaḥ kilaitayoḥ /",
    "GSP27moksop_u:11729": " yadā tapati tenaite labdhasattaikatāṃ gate //MU_3,81.25//",
    "GSP27moksop_u:11730": " tapaty ekaś cidādityo rātrindivam atandritaḥ /",
    "GSP27moksop_u:11731": " antar bahiś śilādyantar apy anastamayodayaḥ //MU_3,81.26//",
    "GSP27moksop_u:11732": " trilokī bhāti teneyaṃ jīvasya prathitātmanaḥ /",
    "GSP27moksop_u:11733": " nānopalambhabhāṇḍāḍhyā kuṭī kaṭhinakoṭarā //MU_3,81.27//",
    "GSP27moksop_u:11734": " tamastvaṃ tamaso deham avināśayatāmunā /",
    "GSP27moksop_u:11735": " tapyate bhāsayā bhāsā sarvam ābhāsyate tamaḥ //MU_3,81.28//",
    "GSP27moksop_u:11736": " padmotpalau yathārkeṇa tapatā prakaṭīkṛtau /",
    "GSP27moksop_u:11737": " prakāśatamasos satte citaivaṃ prakaṭīkṛte //MU_3,81.29//",
    "GSP27moksop_u:11738": " arkaḥ kurvann ahorātraṃ darśayaty ākṛtiṃ yathā /",
    "GSP27moksop_u:11739": " citis sadasatī kṛtvā darśayaty ākṛtiṃ tathā //MU_3,81.30//",
    "GSP27moksop_u:11740": " cidaṇor antare santi vicitrānubhavāṇavaḥ /",
    "GSP27moksop_u:11741": " yathā madhurasasyāntaḥ pattrapuṣpaphalaśriyaḥ //MU_3,81.31//",
    "GSP27moksop_u:11742": " udyanti cidaṇor ete samagrānubhavāṇavaḥ /",
    "GSP27moksop_u:11743": " madhumāsarasāc citrā iva ṣaṇḍaparamparāḥ //MU_3,81.32//",
    "GSP27moksop_u:11744": " paramātmāṇur atyantaṃ nissvādas sūkṣmatāvaśāt /",
    "GSP27moksop_u:11745": " samagrasvādasattaikajanakas svadate svayam //MU_3,81.33//",
    "GSP27moksop_u:11746": " yo yo nāma rasaḥ kaścit svasattāyāṃ kṛtasthitiḥ /",
    "GSP27moksop_u:11747": " pratibimbam ivādarśe tāṃ vinā nāsty asau svataḥ //MU_3,81.34//",
    "GSP27moksop_u:11748": " tyajatā saṃśritaṃ sarvaṃ cinmātraparamāṇunā /",
    "GSP27moksop_u:11749": " tyaktaṃ jagad asaṃvittyā saṃvittyā sarvam āśritam //MU_3,81.35//",
    "GSP27moksop_u:11750": " aśaktayāpy ātmaguptau sarvam ācchāditaṃ jagat /",
    "GSP27moksop_u:11751": " citāṇutām eva parāṃ samprasārya vitānavat //MU_3,81.36//",
    "GSP27moksop_u:11752": " ātmaguptiṃ na śaknoti paramātmāmbarākṛtiḥ /",
    "GSP27moksop_u:11753": " manāg api kṣaṇam api gajo dūrvāvane yathā //MU_3,81.37//",
    "GSP27moksop_u:11754": " tathāpy ākrāntavān viśvaṃ jñatāṃ gopayati kṣaṇāt /",
    "GSP27moksop_u:11755": " jagaddhānāṃ kaṇaṃ bāla ivāho ghanamāyitā //MU_3,81.38//",
    "GSP27moksop_u:11756": " cinmātrāṇunayenedaṃ jagat samabhijīvati /",
    "GSP27moksop_u:11757": " vasantarasavedhena vicitreva vanāvalī //MU_3,81.39//",
    "GSP27moksop_u:11758": " citsattaiveyam akhilaṃ svato jagad ivoditā /",
    "GSP27moksop_u:11759": " madhumāsarasollāsī citro hi vanaṣaṇḍakaḥ //MU_3,81.40//",
    "GSP27moksop_u:11760": " satyaṃ cinmayam evedaṃ jagad ity eva viddhy alam /",
    "GSP27moksop_u:11761": " vasantarasam evedaṃ viddhi pallavagulmakam //MU_3,81.41//",
    "GSP27moksop_u:11762": " sarvāvayavisāratvāt sahasrakaralocanaḥ /",
    "GSP27moksop_u:11763": " paraṃāṇur asāv eva nityānavayavodayaḥ //MU_3,81.42//",
    "GSP27moksop_u:11764": " nimeṣāṃśāvabodhe 'pi cidaṇoḥ pratibhāsate /",
    "GSP27moksop_u:11765": " yataḥ kalpasahasraughas svapnavārddhakabālyavat //MU_3,81.43//",
    "GSP27moksop_u:11766": " tatas so 'py nimeṣāṇuḥ kalpakoṭiśatāny alam /",
    "GSP27moksop_u:11767": " sarvasattāvilāsena pratibhaikā hi jṛmbhate //MU_3,81.44//",
    "GSP27moksop_u:11768": " abhuktavaty eva yathā bhuktavān aham ity alam /",
    "GSP27moksop_u:11769": " jāyate pratyayas tadvan nimeṣe kalpaniścayaḥ //MU_3,81.45//",
    "GSP27moksop_u:11770": " abhuktvā bhuktavān asmīty evaṃ pratyayaśālinaḥ /",
    "GSP27moksop_u:11771": " dṛśyante vāsanāviṣṭās svapne svamaraṇam yathā //MU_3,81.46//",
    "GSP27moksop_u:11772": " jaganti paritiṣṭhanti paramāṇau cidātmani /",
    "GSP27moksop_u:11773": " pratibhāsāḥ pravartante tata eva hi jāgatāḥ //MU_3,81.47//",
    "GSP27moksop_u:11774": " yad asti yatra tat tasmāt samudeti tad eva tat /",
    "GSP27moksop_u:11775": " ākāriṇi vikārādi dṛṣṭaṃ na gagane 'male //MU_3,81.48//",
    "GSP27moksop_u:11776": " citi bhūtāni bhūtāni vartamānāni samprati /",
    "GSP27moksop_u:11777": " bhaviṣyanti bhaviṣyanti śaktibīje drumā iva //MU_3,81.49//",
    "GSP27moksop_u:11778": " nimeṣakalpāv etena tuṣeṇānnakaṇāv iva /",
    "GSP27moksop_u:11779": " valitau naiṣa caitābhyām aṇus svāṅgātmakaś citaḥ //MU_3,81.50//",
    "GSP27moksop_u:11780": " udāsīnavad āsīno na saṃspṛṣṭo manāg api /",
    "GSP27moksop_u:11781": " eṣa bhoktṛtvakartṛtvaiḥ khātmā kurvañ jaganty api //MU_3,81.51//",
    "GSP27moksop_u:11782": " jagatsattoditeyaṃ hi śuddhacitparamāṇutaḥ /",
    "GSP27moksop_u:11783": " parāmaṇoś ca bhoktṛtvakartṛtve kveva saṃsthite //MU_3,81.52//",
    "GSP27moksop_u:11784": " jagan na kiñcit kriyate sarvadaiva na kenacit /",
    "GSP27moksop_u:11785": " vilīyate ca no kiñcin mātrasyādy asya khaṇḍanam //MU_3,81.53//",
    "GSP27moksop_u:11786": " sarvaṃ samarasābhāsam idam ākāśakośagam /",
    "GSP27moksop_u:11787": " jagatparyāyaśabdākhyaṃ viddhy anākhyaṃ ca rākṣasi //MU_3,81.54//",
    "GSP27moksop_u:11788": " cidaṇur dṛśyasiddhyartham āntarīṃ ciccamatkṛtim /",
    "GSP27moksop_u:11789": " bahīrūpatayā dhatte svātmanātmani saṃsthitām //MU_3,81.55//",
    "GSP27moksop_u:11790": " etad bahisstham antasstham asti śabde na vastuni /",
    "GSP27moksop_u:11791": " upadeśāya sattvānāṃ cidrūpatvāj jagattraye //MU_3,81.56//",
    "GSP27moksop_u:11792": " draṣṭā dṛśyapadaṃ gacchann ātmānaṃ samprapaśyati /",
    "GSP27moksop_u:11793": " netraṃ dṛśyābhipātīva sad evāsad iva sthitam //MU_3,81.57//",
    "GSP27moksop_u:11794": " na ca gacchati dṛśyatvaṃ draṣṭā hy asad avāstavam /",
    "GSP27moksop_u:11795": " ātmany eva na yat kiñcit tattām eti kathaṃ puraḥ //MU_3,81.58//",
    "GSP27moksop_u:11796": " dṛg eva locane sā ca vāsanā tan nijaṃ vapuḥ /",
    "GSP27moksop_u:11797": " bahurūpatayā dṛśyaṃ kṛtvā draṣṭṛtayoditā //MU_3,81.59//",
    "GSP27moksop_u:11798": " na vinā draṣṭṛtām asti dṛśyasattā kathañcana /",
    "GSP27moksop_u:11799": " pitṛteva vinā putraṃ dvitevaikyapadaṃ vinā //MU_3,81.60//",
    "GSP27moksop_u:11800": " draṣṭaiva dṛśyatām eti na draṣṭṛtvaṃ vināsti tat /",
    "GSP27moksop_u:11801": " vinā pitreva tanayo vinā bhoktreva bhogyatā //MU_3,81.61//",
    "GSP27moksop_u:11802": " draṣṭur hi dṛśyanirmāṇe cittvād asty eva śaktatā /",
    "GSP27moksop_u:11803": " kanakasyāvadātasya kaṭakatvakṛtāv iva //MU_3,81.62//",
    "GSP27moksop_u:11804": " dṛśyasya draṣṭṛnirmāṇe jaḍatvān nāsti śaktatā /",
    "GSP27moksop_u:11805": " kaṭakatvasya mohasya yathā kanakanirmitau //MU_3,81.63//",
    "GSP27moksop_u:11806": " cetanād dṛśyanirmāṇaṃ cit kacaty asad eva yat /",
    "GSP27moksop_u:11807": " akāraṇaṃ mohahetur hemaiva kaṭakabhramaḥ //MU_3,81.64//",
    "GSP27moksop_u:11808": " kaṭakatvāvabhāse hi yathā hemno na hematā /",
    "GSP27moksop_u:11809": " satyaiva prakacaty evaṃ draṣṭur dṛśyasthitau vapuḥ //MU_3,81.65//",
    "GSP27moksop_u:11810": " draṣṭā dṛśyatayā tiṣṭhan draṣṭṛtām ujjhatīva hi /",
    "GSP27moksop_u:11811": " satyāṃ kaṭakasaṃvittau hema kāñcanatām iva //MU_3,81.66//",
    "GSP27moksop_u:11812": " ekasmin pratibhāse 'sti na sattā draṣṭṛdṛśyayoḥ /",
    "GSP27moksop_u:11813": " pumpratyayaprakacane kva paśupratyayodayaḥ //MU_3,81.67//",
    "GSP27moksop_u:11814": " dṛśyaṃ paśyan svam ātmānaṃ na draṣṭā svaṃ prapaśyati /",
    "GSP27moksop_u:11815": " draṣṭur hi dṛśyatāpattau sattāsatteva tiṣṭhati //MU_3,81.68//",
    "GSP27moksop_u:11816": " bodhād galitadṛśyasya draṣṭus sattaiva bhāsate /",
    "GSP27moksop_u:11817": " abuddhakaṭakatvasya hemnaḥ kanakatā yathā //MU_3,81.69//",
    "GSP27moksop_u:11818": " dṛśye 'saty asti na draṣṭā dṛśyaṃ draṣṭari nāsati /",
    "GSP27moksop_u:11819": " dvayena ca vinā naikyaṃ naikyam apy asti cānayoḥ //MU_3,81.70//",
    "GSP27moksop_u:11820": " sarvaṃ yathāvad vijñāya śuddhasaṃvinmayātmanaḥ /",
    "GSP27moksop_u:11821": " vācām aviṣayas svāsthyaṃ kiñcid evāvaśiṣyate //MU_3,81.71//",
    "GSP27moksop_u:11822": " ātmātha darśanaṃ dṛśyaṃ dīpenevāvabhāsitam /",
    "GSP27moksop_u:11823": " kṛtaṃ ca sarvam etena cinmātraparamāṇunā //MU_3,81.72//",
    "GSP27moksop_u:11824": " mātṛmeyapramāṇākhyaṃ buddhau nigirati trayam /",
    "GSP27moksop_u:11825": " hemeva kaṭakāditvam asanmayam upasthitam //MU_3,81.73//",
    "GSP27moksop_u:11826": " yathā na jalam ūrmyādeḥ pṛthak kiñcin manāg api /",
    "GSP27moksop_u:11827": " tathaitasmāt svabhāvāṇor na kiñcit pṛthag eva hi //MU_3,81.74//",
    "GSP27moksop_u:11828": " sarvagānubhavātmatvāt sarvānubhavarūpataḥ /",
    "GSP27moksop_u:11829": " ekatvānubhave nyāyye rūḍhe sarvaikatāsya hi //MU_3,81.75//",
    "GSP27moksop_u:11830": " asyecchayā pṛthaktāsti vīciteva mahāmbhasaḥ /",
    "GSP27moksop_u:11831": " icchānurūpasampatter bhāvitārthaikalābhinaḥ //MU_3,81.76//",
    "GSP27moksop_u:11832": " dikkālādyanavacchinnaḥ paramātmāsti kevalaḥ /",
    "GSP27moksop_u:11833": " sarvātmatvāt sa sarvātmā sarvānubhavatas svataḥ //MU_3,81.77//",
    "GSP27moksop_u:11834": " sann eṣa cetanātmatvād asann anavabodhataḥ /",
    "GSP27moksop_u:11835": " dvaitaikye nātra vidyete satyarūpe mahātmani //MU_3,81.78//",
    "GSP27moksop_u:11836": " yadi kaścid dvitīyas syāt tad ekasyaikatā bhavet /",
    "GSP27moksop_u:11837": " dvitvaikyayor mithas siddhir ātapacchāyayor iva //MU_3,81.79//",
    "GSP27moksop_u:11838": " yatra nāsti dvitīyo hi tatraikasyaikatā katham /",
    "GSP27moksop_u:11839": " ekatāyām asiddhāyāṃ dvayam eva na vidyate //MU_3,81.80//",
    "GSP27moksop_u:11840": " evaṃ sthite tu yac chiṣṭaṃ tat syād riktam ihāsthiteḥ /",
    "GSP27moksop_u:11841": " tasmān na vyatiriktaṃ tadrūpaṃ drava ivāmbhasaḥ //MU_3,81.81//",
    "GSP27moksop_u:11842": " nānārambhaviśālaṃ ca sāmyenākṣubdharūpi ca /",
    "GSP27moksop_u:11843": " bījasyāntas tarur iva brahmaṇo 'ntas sthitaṃ jagat //MU_3,81.82//",
    "GSP27moksop_u:11844": " dvaitam apy apṛthak tasmād dhemnaḥ kaṭakatā yathā /",
    "GSP27moksop_u:11845": " sāmyabuddhāvabodhe hi dvaitaṃ sac ca nasanmayam //MU_3,81.83//",
    "GSP27moksop_u:11846": " yathā dravatvaṃ payasas spandanaṃ mātariśvanaḥ /",
    "GSP27moksop_u:11847": " vyomnaś śūnyatvam evaṃ hi na pṛthag dvaitam īśvarāt //MU_3,81.84//",
    "GSP27moksop_u:11848": " dvaitādvaitopalambho hi duḥkhāyaiṣa kṣayātmane /",
    "GSP27moksop_u:11849": " nipuṇo 'nupalambho yas tv etayos tat paraṃ viduḥ //MU_3,81.85//",
    "GSP27moksop_u:11850": " mātṛmānaprameyādi draṣṭṛdarśanadṛśyatāḥ /",
    "GSP27moksop_u:11851": " etāvaj jagad etac ca paramāṇau citas sthitam //MU_3,81.86//",
    "GSP27moksop_u:11852": " ayaṃ jagadaṇur nityam anenāṇusumeruṇā /",
    "GSP27moksop_u:11853": " spandanaṃ pavaneneva svāṅga eva dhṛtaḥ kutaḥ //MU_3,81.87//",
    "GSP27moksop_u:11854": " aho nu bhīmā māyeyam atha vā māyitā parā /",
    "GSP27moksop_u:11855": " paramāṇvantar evāsti yat trailokyaparamparā //MU_3,81.88//",
    "GSP27moksop_u:11856": " athāsambhavamāyitvam evaitat sarvadā sthitam /",
    "GSP27moksop_u:11857": " cinmātraparamāṇvantamātram eva jagat sthitam //MU_3,81.89//",
    "GSP27moksop_u:11858": " antargatajagajjālo 'py eṣo 'ṇus sāmyam atyajan /",
    "GSP27moksop_u:11859": " sthito 'ntassthabṛhadvṛkṣaṃ bījaṃ bhāṇḍodare yathā //MU_3,81.90//",
    "GSP27moksop_u:11860": " bīje 'ntar vṛkṣavistāras sthitas saphalapallavaḥ /",
    "GSP27moksop_u:11861": " parayā dṛśyate dṛṣṭyā jagac ca cidaṇūdare //MU_3,81.91//",
    "GSP27moksop_u:11862": " sa śākhāphalavṛkṣatvam ajahad bījakoṭare /",
    "GSP27moksop_u:11863": " yathā tarus sthitas tadvad vikāsi cidaṇau jagat //MU_3,81.92//",
    "GSP27moksop_u:11864": " saṃsthitadvaitam advaitabījakośam iva sthitam /",
    "GSP27moksop_u:11865": " jagac citparamāṇvantar yaḥ paśyati sa paśyati //MU_3,81.93//",
    "GSP27moksop_u:11866": " na dvaitaṃ na ca vādvaitaṃ na bījaṃ na ca vāṅkuraḥ /",
    "GSP27moksop_u:11867": " na sthūlaṃ na ca vā sūkṣmaṃ nājātaṃ jātam eva no //MU_3,81.94//",
    "GSP27moksop_u:11868": " na cāsti na ca nāstīdaṃ na somyaṃ kṣubhitaṃ na ca /",
    "GSP27moksop_u:11869": " trijagaccidaṇor antas sattvaṃ vātha na kiñcana //MU_3,81.95//",
    "GSP27moksop_u:11870": " na jagan nājagad vāsti vidyate citparāṇutā /",
    "GSP27moksop_u:11871": " sarvātmikā yadā yatra yā yathodeti tat tathā //MU_3,81.96//",
    "GSP27moksop_u:11872": " udety anudito 'py eṣa svasaṃvedanajṛmbhitaḥ /",
    "GSP27moksop_u:11873": " paramātmāṇur ekātmā samagrātmatayeva khe //MU_3,81.97//",
    "GSP27moksop_u:11874": " drumībhūyeva bījatvam ivodety anudayy api /",
    "GSP27moksop_u:11875": " paraṃ tattvaṃ jagadbhaṅgyā jagannāśodayena ca //MU_3,81.98//",
    "GSP27moksop_u:11876": " drumo bījatayevāśu na santyaktasamasthitiḥ /",
    "GSP27moksop_u:11877": " tiṣṭhaty apagataspandatyāgātyāgaḥ paro 'ṇukaḥ //MU_3,81.99//",
    "GSP27moksop_u:11878": " bisatantur mahāmeruḥ parātmāṇor apekṣayā /",
    "GSP27moksop_u:11879": " dṛśyaḥ kila bise tantur adṛśyākṣṇā parātmatā //MU_3,81.100//",
    "GSP27moksop_u:11880": " bisatantur mahāmeruḥ paramāṇoḥ kilātmanaḥ /",
    "GSP27moksop_u:11881": " tasyaiva tadghanāc cāntassthitā mervādikoṭayaḥ //MU_3,81.101//",
    "GSP27moksop_u:11882": " etena tena mahatā paramāṇunā ca vyāptaṃ tataṃ viracitaṃ janitaṃ kṛtaṃ ca /",
    "GSP27moksop_u:11883": " viśvaprapañcaracanaṃ nabhaseva viṣvak śūnyatvam accham abhitaḥ parilabdham eva //MU_3,81.102//",
    "GSP27moksop_u:11884": " dvaitena sundarataraṃ svam anujjhateva rūpaṃ suṣuptasadṛśena parāvabodhāt /",
    "GSP27moksop_u:11885": " aikyaṃ gataṃ sthitagamāgamamuktam evam itthaṃ sthitaṃ nanu jagat paramārthapiṇḍaḥ //MU_3,81.103//",
    "GSP27moksop_u:11886": " jagatparamārthapiṇḍīkaraṇaṃ nāma sargaḥ",
    "GSP27moksop_u:11887": " dvyaśītitamas sargaḥ",
    "GSP27moksop_u:11888": " vasiṣṭhaḥ:",
    "GSP27moksop_u:11889": " iti rājamukhāc chrutvā karkaṭī vanamarkaṭī /",
    "GSP27moksop_u:11890": " avabuddhapadāntassthaṃ jahau mātsaryacāpalam //MU_3,82.1//",
    "GSP27moksop_u:11891": " antaśśītalatāṃ toṣaṃ viśrāntim apatāpatām /",
    "GSP27moksop_u:11892": " prāptā prāvṛṇmayūrīva sajyotsneva kumudvatī //MU_3,82.2//",
    "GSP27moksop_u:11893": " tayā rājagirā tasyā ānanda udabhūd bhṛśam /",
    "GSP27moksop_u:11894": " garbho 'ntaḥ khe balākāyā raveṇeva payomucaḥ //MU_3,82.3//",
    "GSP27moksop_u:11895": " rākṣasī:",
    "GSP27moksop_u:11896": " aho bata pavitreyaṃ bhavator bhāti śemuṣī /",
    "GSP27moksop_u:11897": " anastamitasāreṇa prabodhārkeṇa bhāsitā //MU_3,82.4//",
    "GSP27moksop_u:11898": " sitā samarasā śuddhā jyotsneva śaśimaṇḍalāt /",
    "GSP27moksop_u:11899": " vivekakaṇikā dṛṣṭā bhavator hṛdayād iyam //MU_3,82.5//",
    "GSP27moksop_u:11900": " vivekino jagatpūjyās sevyā manye bhavādṛśāḥ /",
    "GSP27moksop_u:11901": " tvatsaṅgāt savikāsāsmi candreṇeva kumudvatī //MU_3,82.6//",
    "GSP27moksop_u:11902": " saurabhaṃ kusumāsaṅgād iva satsaṅgamāc chubham /",
    "GSP27moksop_u:11903": " pravartate 'rkasamparkād vikāso 'mburuhām iva //MU_3,82.7//",
    "GSP27moksop_u:11904": " mahatām eva saṃsargāt punar duḥkhaṃ na bādhate /",
    "GSP27moksop_u:11905": " ko hi dīpaśikhāhastas tamasā paribhūyate //MU_3,82.8//",
    "GSP27moksop_u:11906": " mayemau jaṅgale prāptau bhavantau bhūmibhāskarau /",
    "GSP27moksop_u:11907": " pūjanīyāv ataś śīghram īhitaṃ kathyatāṃ śubham //MU_3,82.9//",
    "GSP27moksop_u:11908": " rājā:",
    "GSP27moksop_u:11909": " asmajjanapade rakṣaḥkulakānanamañjari /",
    "GSP27moksop_u:11910": " janasya bādhate 'tyarthaṃ sadā hṛdayaśūlanam //MU_3,82.10//",
    "GSP27moksop_u:11911": " yadā sarvaiva janatā sadā dṛḍhaviṣūcikā /",
    "GSP27moksop_u:11912": " manmaṇḍale 'dya tenāhaṃ nirgato rātricaryayā //MU_3,82.11//",
    "GSP27moksop_u:11913": " śūlāni hṛdaye nṝṇāṃ na śāmyanti yadauṣadhaiḥ /",
    "GSP27moksop_u:11914": " tadāhaṃ tvadvidhaproktamantrādyarthena nirgataḥ //MU_3,82.12//",
    "GSP27moksop_u:11915": " tvādṛśasya ca lokasya mugdhalokābhighātinaḥ /",
    "GSP27moksop_u:11916": " nigrahārthaṃ pravṛttir me sā ca sampattim etv alam //MU_3,82.13//",
    "GSP27moksop_u:11917": " etāvad eva ca śubhe nanv aṅgīkriyatāṃ tvayā /",
    "GSP27moksop_u:11918": " bhūyo bhavatyā yat prāṇā hiṃsanīyā na kasyacit //MU_3,82.14//",
    "GSP27moksop_u:11919": " rākṣasī:",
    "GSP27moksop_u:11920": " bāḍham evaṃ karomy adyaprabhṛty avitathaṃ prabho /",
    "GSP27moksop_u:11921": " satyam evaṃ na kiñcid dhi hiṃsanīyaṃ mayādhunā //MU_3,82.15//",
    "GSP27moksop_u:11922": " rājā:",
    "GSP27moksop_u:11923": " yady evaṃ phullapadmākṣi paradehaikabhojane /",
    "GSP27moksop_u:11924": " kiṃ syāc charīravṛttyā te sthitāyā matsamīhite //MU_3,82.16//",
    "GSP27moksop_u:11925": " rākṣasī:",
    "GSP27moksop_u:11926": " ṣaḍbhir varṣaśatai rājan prabuddhāyās samādhitaḥ /",
    "GSP27moksop_u:11927": " jātabhojanasaṅkalpā bhojaneccheyam adya me //MU_3,82.17//",
    "GSP27moksop_u:11928": " idānīṃ śikharaṃ gatvā tad eva dhyānaniścalā /",
    "GSP27moksop_u:11929": " yāvadicchaṃ sukhenāse sajīvā sālabhañjikā //MU_3,82.18//",
    "GSP27moksop_u:11930": " āmṛtīṃ dhāraṇāṃ baddhvā dhārayāmi śarīrakam /",
    "GSP27moksop_u:11931": " yatheccham atha kālena tyakṣyāmīti matir mama //MU_3,82.19//",
    "GSP27moksop_u:11932": " āśarīraparityāgam idānīṃ na mayā nṛpa /",
    "GSP27moksop_u:11933": " hiṃsanīyāḥ paraprāṇās tenedaṃ madvacaś śṛṇu //MU_3,82.20//",
    "GSP27moksop_u:11934": " himavān nāma śailo 'sti rucā candrāṃśunirmalaḥ /",
    "GSP27moksop_u:11935": " ya uttarāśāhṛdaye spṛṣṭapūrvāparārṇavaḥ //MU_3,82.21//",
    "GSP27moksop_u:11936": " tatrāhaṃ nivasāmy ugre hemaśṛṅgadarīgṛhe /",
    "GSP27moksop_u:11937": " āyasī stambhalekheva karkaṭī nāma rākṣasī //MU_3,82.22//",
    "GSP27moksop_u:11938": " tapasā prārthito brahmā janatāmāraṇecchayā /",
    "GSP27moksop_u:11939": " viṣūcikā prāṇaharā syāṃ sūkṣmāsmīti vai mayā //MU_3,82.23//",
    "GSP27moksop_u:11940": " tasmāt samprāptavarayā bahūn varṣagaṇān mayā /",
    "GSP27moksop_u:11941": " bhuktā viṣūcikātvena janatā jīvavedhanaiḥ //MU_3,82.24//",
    "GSP27moksop_u:11942": " tvayā na guṇino hiṃsyā iti me brahmaṇā kṛtaḥ /",
    "GSP27moksop_u:11943": " niyamārthaṃ mahāmantras tadāyattāsmi saṃsthitā //MU_3,82.25//",
    "GSP27moksop_u:11944": " so 'yaṃ pragṛhyatāṃ tena sarvaṃ hṛdayaśūlanam /",
    "GSP27moksop_u:11945": " śamam eṣyati loke 'smin kā kathā matkṛte bhrame //MU_3,82.26//",
    "GSP27moksop_u:11946": " virataivāsmi hiṃsāto yat purā hiṃsitaṃ mayā /",
    "GSP27moksop_u:11947": " janasya hṛdayaṃ tena nāḍyo vaidhuryam āgatāḥ //MU_3,82.27//",
    "GSP27moksop_u:11948": " hiṃsitvā raktamāṃsāni santyaktā ye mayā janāḥ /",
    "GSP27moksop_u:11949": " tebhyo vidhuranāḍibhyo ye jātās te 'pi tādṛśāḥ //MU_3,82.28//",
    "GSP27moksop_u:11950": " rājan viṣūcikāmantras so 'yaṃ sampanna eva te /",
    "GSP27moksop_u:11951": " na hi sattvavatām asti dussādhyam iha kiñcana //MU_3,82.29//",
    "GSP27moksop_u:11952": " ato durnāḍikośeṣu śūlānāṃ pariśāntaye /",
    "GSP27moksop_u:11953": " mantro yo brāhmaṇā prokto rājañ śīghraṃ gṛhāṇa tam //MU_3,82.30//",
    "GSP27moksop_u:11954": " āgaccha nikaṭaṃ nadyā gacchāmas tatra bhūpate /",
    "GSP27moksop_u:11955": " svācāntābhyāṃ saṃyatābhyāṃ bhavadbhyāṃ suvratā dade //MU_3,82.31//",
    "GSP27moksop_u:11956": " vasiṣṭhaḥ:",
    "GSP27moksop_u:11957": " iti tasyāṃ tadā rātryāṃ rākṣasīmantribhūbhṛtaḥ /",
    "GSP27moksop_u:11958": " jagmus te saritas tīraṃ mithassañjātasauhṛdāḥ //MU_3,82.32//",
    "GSP27moksop_u:11959": " anvayavyatirekābhyāṃ rākṣasyās sauhṛdaṃ tathā /",
    "GSP27moksop_u:11960": " jñātvā sthitau tau svācāntāv ubhāv ante nivāsinau //MU_3,82.33//",
    "GSP27moksop_u:11961": " tayā brahmopadiṣṭo 'sau tatas tābhyāṃ yathākramam /",
    "GSP27moksop_u:11962": " snehād viṣūcikāmantraḥ pradatto japasiddhidaḥ //MU_3,82.34//",
    "GSP27moksop_u:11963": " tatas sañjātasauhārdau tau visṛjya niśācarī /",
    "GSP27moksop_u:11964": " yadā gantuṃ pravṛttāsau tadā rājābravīd vacaḥ //MU_3,82.35//",
    "GSP27moksop_u:11965": " rājā:",
    "GSP27moksop_u:11966": " gurus tvaṃ nau mahādevi vayasyā ca sunirvṛtā /",
    "GSP27moksop_u:11967": " nimantrayāvahe yatnāt tvām ambhoruhasundari //MU_3,82.36//",
    "GSP27moksop_u:11968": " na prārthanāṃ tathāsmākaṃ vitathīkartum arhasi /",
    "GSP27moksop_u:11969": " sauhārdaṃ sujanānāṃ hi darśanād eva vardhate //MU_3,82.37//",
    "GSP27moksop_u:11970": " laghusaubhāgyasaṃyuktaṃ kṛtvākāraṃ manoharam /",
    "GSP27moksop_u:11971": " āgacchāsmadgṛhaṃ bhavyā tatra tiṣṭha yathāsukham //MU_3,82.38//",
    "GSP27moksop_u:11972": " rākṣasī:",
    "GSP27moksop_u:11973": " mugdhastrīrūpadhāriṇyai dātuṃ śaknoṣi bhojanam /",
    "GSP27moksop_u:11974": " santarpayasi māṃ kena rākṣasīrūpadhāriṇīm //MU_3,82.39//",
    "GSP27moksop_u:11975": " rakṣo'nnam eva me tuṣṭyai na sāmānyajanāśanam /",
    "GSP27moksop_u:11976": " pūrvasiddhas svabhāvo 'yam ā sargāntād vivardhate //MU_3,82.40//",
    "GSP27moksop_u:11977": " rājā:",
    "GSP27moksop_u:11978": " hemasragdāmavalitā dināni katicid gṛhe /",
    "GSP27moksop_u:11979": " mama strīrūpiṇī tiṣṭha yāvadiccham anindite //MU_3,82.41//",
    "GSP27moksop_u:11980": " tato duṣkṛtinaś caurān vadhyāñ śatasahasraśaḥ /",
    "GSP27moksop_u:11981": " maṇḍalebhyas samānīya dade tubhyaṃ subhojane //MU_3,82.42//",
    "GSP27moksop_u:11982": " kāntārūpaṃ parityajya gṛhītvā rākṣasaṃ vapuḥ /",
    "GSP27moksop_u:11983": " ādāya vadhyāñ śataśaḥ puruṣāṃs tān svasañcitān //MU_3,82.43//",
    "GSP27moksop_u:11984": " nayasva himavacchṛṅgaṃ tatra bhuṅkṣva yathāsukham /",
    "GSP27moksop_u:11985": " mahāśanānām ekānte bhojanaṃ hi sukhāyate //MU_3,82.44//",
    "GSP27moksop_u:11986": " suptā nidrāṃ parityajya bhava bhūyas samādhibhāk /",
    "GSP27moksop_u:11987": " samādhiviratā bhūyo 'py āgatya punar anyadā //MU_3,82.45//",
    "GSP27moksop_u:11988": " neṣyasy anyān vadhyanarān hiṃsā naiṣā ca dharmataḥ /",
    "GSP27moksop_u:11989": " svadharmeṇa ca hiṃsaiva mahākaruṇayā samā //MU_3,82.46//",
    "GSP27moksop_u:11990": " tvaṃ sameṣyasi cāvaśyaṃ māṃ samādhivirāmiṇī /",
    "GSP27moksop_u:11991": " asatām api saṃrūḍhaṃ sauhārdaṃ na nivartate //MU_3,82.47//",
    "GSP27moksop_u:11992": " rākṣasī:",
    "GSP27moksop_u:11993": " yuktam uktaṃ tvayā rājan karomy evam ahaṃ sakhe /",
    "GSP27moksop_u:11994": " sauhārdena pravṛttasya ko vākyaṃ nābhinandati //MU_3,82.48//",
    "GSP27moksop_u:11995": " vasiṣṭhaḥ:",
    "GSP27moksop_u:11996": " ity uktvā rākṣasī tatra sampannā sā vilāsinī /",
    "GSP27moksop_u:11997": " hārakeyūrakaṭakapaṭṭasragdāmadhāriṇī //MU_3,82.49//",
    "GSP27moksop_u:11998": " rājann āgaccha gacchāma ity uktvā nṛpamantriṇau /",
    "GSP27moksop_u:11999": " agre gantuṃ pravṛttau tau rātrāv anusasāra sā //MU_3,82.50//",
    "GSP27moksop_u:12000": " atha te pārthivagṛhaṃ prāpya tāṃ rajanīṃ mithaḥ /",
    "GSP27moksop_u:12001": " kathayaikagṛhe ramye kṣapayām āsur ādṛtāḥ //MU_3,82.51//",
    "GSP27moksop_u:12002": " prabhāte 'ntaḥpure tasthau purandhrijanalīlayā /",
    "GSP27moksop_u:12003": " rākṣasī mantrirājānau svavyāpārau babhūvatuḥ //MU_3,82.52//",
    "GSP27moksop_u:12004": " tato divasaṣaṭkena sañcitāni mahībhṛtā /",
    "GSP27moksop_u:12005": " nṛpāntarapurebhyo 'pi svamaṇḍalagaṇāt tathā //MU_3,82.53//",
    "GSP27moksop_u:12006": " trīṇi vadhyasahasrāṇi tāni tasyai tadādadau /",
    "GSP27moksop_u:12007": " sā babhūva niśākāle saivogrā kṛṣṇā rākṣasī //MU_3,82.54//",
    "GSP27moksop_u:12008": " tāni vadhyasahasrāṇi jagrāha bhujamaṇḍale /",
    "GSP27moksop_u:12009": " dhārānikarajālāni meghamāleva koṭare //MU_3,82.55//",
    "GSP27moksop_u:12010": " yayau rājānam āpṛcchya tad eva himavacchiraḥ /",
    "GSP27moksop_u:12011": " daridrā labdhahemeva gṛham ugraśarīriṇī //MU_3,82.56//",
    "GSP27moksop_u:12012": " tatrā tṛpter bhṛśaṃ bhuktvā sukhaṃ suptvā dinadvayam /",
    "GSP27moksop_u:12013": " āsīt prabuddhā susvacchā sā samādhivatī punaḥ //MU_3,82.57//",
    "GSP27moksop_u:12014": " pañcabhir vā tribhir vāpi varṣais sā samprabudhyati /",
    "GSP27moksop_u:12015": " tat tato maṇḍalaṃ yāti tena rājñā ca pūjyate //MU_3,82.58//",
    "GSP27moksop_u:12016": " tatra viśrambhagarbhābhiḥ kathābhiḥ kañcid eva sā /",
    "GSP27moksop_u:12017": " sthitvā kālaṃ gṛhītvā tān vadhyān svāspadam ety atha //MU_3,82.59//",
    "GSP27moksop_u:12018": " jīvanmuktatayaivam eva vipine sādyāpi rakṣo'ṅganā /",
    "GSP27moksop_u:12019": " tasminn eva girau sthitā vigalitadhyānaikatānāśayā //MU_3,82.60//",
    "GSP27moksop_u:12020": " tasmin rājani śāntim āgatavati tyaktaiṣaṇenātmanā /",
    "GSP27moksop_u:12021": " tadrāṣṭrādhipasauhṛdais svakavalān āsvādayantī ciram //MU_3,82.61//",
    "GSP27moksop_u:12022": " rākṣasīsauhārdaṃ nāma sargaḥ",
    "GSP27moksop_u:12023": " tryaśītitamas sargaḥ",
    "GSP27moksop_u:12024": " vasiṣṭhaḥ:",
    "GSP27moksop_u:12025": " kirātamaṇḍale tasmin ye ye santi mahībhṛtaḥ /",
    "GSP27moksop_u:12026": " tais tais saha parā maitrī tasyās samabhijāyate //MU_3,83.1//",
    "GSP27moksop_u:12027": " sarvāṃs tatra mahotpātān piśācādibhayāny api /",
    "GSP27moksop_u:12028": " rogāṃś ca yogasiddhā sā nivārayati rākṣasī //MU_3,83.2//",
    "GSP27moksop_u:12029": " bahuvarṣagaṇair naiṣā dhyānād viratim āgatā /",
    "GSP27moksop_u:12030": " tatrāgatya samaśnāti vadhyāñ jantūn susañcitān //MU_3,83.3//",
    "GSP27moksop_u:12031": " adyāpi tatra ye vadhyās te tadarthaṃ mahībhujā /",
    "GSP27moksop_u:12032": " dīyante mitrasammāne ke hi nādhyavasāyinaḥ //MU_3,83.4//",
    "GSP27moksop_u:12033": " tasyāṃ dhyānaniṣaṇṇāyāṃ kirātajanamaṇḍale /",
    "GSP27moksop_u:12034": " anāyāntyāṃ ciraṃ kālaṃ janadoṣapraśāntaye //MU_3,83.5//",
    "GSP27moksop_u:12035": " sā devī kandarānāmnī maṅgaletaranāmikā /",
    "GSP27moksop_u:12036": " samprasthāpitā proccaiḥ pure gahanakoṭare //MU_3,83.6//",
    "GSP27moksop_u:12037": " tataḥ prabhṛti tatrānyo yo yo bhavati bhūmipaḥ /",
    "GSP27moksop_u:12038": " sa kandarāṃ bhagavatīṃ pratiṣṭhāpayati svayam //MU_3,83.7//",
    "GSP27moksop_u:12039": " yaḥ kandarāṃ pratiṣṭhāṃ vā na karoti nṛpo 'dhamaḥ /",
    "GSP27moksop_u:12040": " tasyopatāpanicayāḥ prajā nighnanti yatnataḥ //MU_3,83.8//",
    "GSP27moksop_u:12041": " tatpūjanād avāpnoti janas tatrepsitaṃ phalam /",
    "GSP27moksop_u:12042": " svabhāvanāvaśocchūnam anarthāyāprapūjanam //MU_3,83.9//",
    "GSP27moksop_u:12043": " vadhyalokopacāreṇa sā devī paripūjyate /",
    "GSP27moksop_u:12044": " pratimāyāṃ sthitādyāpi cittasthaphaladāyinī //MU_3,83.10//",
    "GSP27moksop_u:12045": " sakalalokasamaṅgalakāriṇī kavalitākhilavadhyamahājanā /",
    "GSP27moksop_u:12046": " jayati sātra kirātajanāspadā paramabodhavatī ciradevatā //MU_3,83.11//",
    "GSP27moksop_u:12047": " sūcyupākhyānaṃ samāptaṃ nāma sargaḥ",
    "GSP27moksop_u:12048": " caturaśītitamas sargaḥ",
    "GSP27moksop_u:12049": " vasiṣṭhaḥ:",
    "GSP27moksop_u:12050": " etat te kathitaṃ sarvam upākhyānam aninditam /",
    "GSP27moksop_u:12051": " karkaṭyā vanarākṣasyā yathāvad anupūrvaśaḥ //MU_3,84.1//",
    "GSP27moksop_u:12052": " rāmaḥ:",
    "GSP27moksop_u:12053": " himavadgahvaraproktā sā kathaṃ kṛṣṇarākṣasī /",
    "GSP27moksop_u:12054": " kathaṃ ca karkaṭī nāmnā yathāvad vada me prabho //MU_3,84.2//",
    "GSP27moksop_u:12055": " vasiṣṭhaḥ:",
    "GSP27moksop_u:12056": " kulāni santy anekāni rākṣasānāṃ svabhāvataḥ /",
    "GSP27moksop_u:12057": " tāni kṛṣṇāni śuklāni haritāny ujjvalāni ca //MU_3,84.3//",
    "GSP27moksop_u:12058": " karkaṭaprāṇisadṛśaḥ karkaṭo nāma rākṣasaḥ /",
    "GSP27moksop_u:12059": " babhūva tajjā sā kṛṣṇā karkaṭī karkaṭākṛtiḥ //MU_3,84.4//",
    "GSP27moksop_u:12060": " karkaṭīpraśnasaṃsmṛtyā mayaiṣā kathitā tava /",
    "GSP27moksop_u:12061": " adhyātmoktiprasaṅgena citsvarūpanirūpaṇe //MU_3,84.5//",
    "GSP27moksop_u:12062": " sampannam evam ekasmād asampannam api sphuṭam /",
    "GSP27moksop_u:12063": " idaṃ jagad anādyantāt padāt paramakāraṇāt //MU_3,84.6//",
    "GSP27moksop_u:12064": " bhāvinyo vīcayo vāriṇy anyānanyās sthitā yathā /",
    "GSP27moksop_u:12065": " vartamānā api pare sṛṣṭayas saṃsthitās tathā //MU_3,84.7//",
    "GSP27moksop_u:12066": " ajvalann eva kāṣṭheṣu vahnir arthakriyāṃ yathā /",
    "GSP27moksop_u:12067": " karoti markaṭādīnāṃ śītāpaharaṇādikām //MU_3,84.8//",
    "GSP27moksop_u:12068": " samaṃ saumyatvam ajahad eva nityoditasthiti /",
    "GSP27moksop_u:12069": " tathā brahma karotīdaṃ nānākarteva saj jagat //MU_3,84.9//",
    "GSP27moksop_u:12070": " apy anāgata evāyam evaṃ sarga upāgataḥ /",
    "GSP27moksop_u:12071": " bhos sālabhañjikāsaṃvid dāruṇīva subodhitā //MU_3,84.10//",
    "GSP27moksop_u:12072": " bījād yathānanyad api phalādy anyad ivotthitam /",
    "GSP27moksop_u:12073": " cites tathānanyad api cetyam anyad ivotthitam //MU_3,84.11//",
    "GSP27moksop_u:12074": " acchedād ekasattāyā na bhedaḥ phalabījayoḥ /",
    "GSP27moksop_u:12075": " ciccetyayoś ca vāryūrmyor iva vastuni kaścana //MU_3,84.12//",
    "GSP27moksop_u:12076": " avicārād ṛte bhedo naitayor upapadyate /",
    "GSP27moksop_u:12077": " yataḥ kutaścid uditas sa vicāreṇa naśyati //MU_3,84.13//",
    "GSP27moksop_u:12078": " bhrāntir eṣā yathāyātā tathā yātu raghūdvaha /",
    "GSP27moksop_u:12079": " jñāsyasy etat prabuddhas tvam enāṃ kevalam utsṛja //MU_3,84.14//",
    "GSP27moksop_u:12080": " bhrāntigranthau vitruṭite maduktiśravaṇāt tava /",
    "GSP27moksop_u:12081": " jñānaśabdārthabhedānāṃ vastu jñāsyasy alaṃ svayam //MU_3,84.15//",
    "GSP27moksop_u:12082": " cittād iyam anarthaśrīs tac ca sā cetaraś ca te /",
    "GSP27moksop_u:12083": " maduktiśravaṇād eva śāntim eṣyanty asaṃśayam //MU_3,84.16//",
    "GSP27moksop_u:12084": " brahmaṇas sarvam utpannaṃ sarvaṃ brahmaiva ceti ca /",
    "GSP27moksop_u:12085": " madgīrbhis samprabuddhas sañ jñāsyasy alam anindita //MU_3,84.17//",
    "GSP27moksop_u:12086": " rāmaḥ:",
    "GSP27moksop_u:12087": " tasmād idam iti brahman vyatirekārthapañcamī /",
    "GSP27moksop_u:12088": " nanu kiṃ vakṣi deveśād abhinnaṃ sarvam ity api //MU_3,84.18//",
    "GSP27moksop_u:12089": " vasiṣṭhaḥ:",
    "GSP27moksop_u:12090": " upadeśāya śāstreṣu jātaś śabdo 'thavārthajaḥ /",
    "GSP27moksop_u:12091": " pratiyogivyavacchedas saṅkhyālakṣaṇapakṣavān //MU_3,84.19//",
    "GSP27moksop_u:12092": " bhedo dṛśyata evāyaṃ vyavahārān na vāstavaḥ /",
    "GSP27moksop_u:12093": " vetālo bālakasyeva kāryārthaṃ parikalpitaḥ //MU_3,84.20//",
    "GSP27moksop_u:12094": " dvaitaikyam api no yasyāṃ yathābhūtārthasaṃsthitau /",
    "GSP27moksop_u:12095": " asti tasyām īdṛśas syāt kutas saṅkalpaviplavaḥ //MU_3,84.21//",
    "GSP27moksop_u:12096": " kāryakāraṇabhāvo hi yathā svasvāmilakṣaṇaḥ /",
    "GSP27moksop_u:12097": " hetuś ca hetumāṃś caiva tathaivāvayavakramaḥ //MU_3,84.22//",
    "GSP27moksop_u:12098": " vyatirekāvyatirekapariṇāmādivibhramaḥ /",
    "GSP27moksop_u:12099": " tathā bhāvavikārāś ca vidyāvidye sukhāsukhe //MU_3,84.23//",
    "GSP27moksop_u:12100": " evamādimayī mithyāsaṅkalpakalanombhitā /",
    "GSP27moksop_u:12101": " ajñānām avabodhārthaṃ na tu bhedo 'sti vastuni //MU_3,84.24//",
    "GSP27moksop_u:12102": " asambodhād ayaṃ bhedo jñāte dvaitaṃ na vidyate /",
    "GSP27moksop_u:12103": " jñāte saṃśāntakalanaṃ maunam evāvaśiṣyate //MU_3,84.25//",
    "GSP27moksop_u:12104": " param ekam anādyantam avibhāgam akhaṇḍitam /",
    "GSP27moksop_u:12105": " iti jñāsyasi siddhāntakāle bodham upāgataḥ //MU_3,84.26//",
    "GSP27moksop_u:12106": " vikalpante hy asambuddhās svavikalpavijṛmbhitaiḥ /",
    "GSP27moksop_u:12107": " upadeśād ayaṃ vādo jñāte dvaitaṃ na vidyate //MU_3,84.27//",
    "GSP27moksop_u:12108": " vācyavācakasambandho vinā dvaitaṃ na sidhyati /",
    "GSP27moksop_u:12109": " na ca dvaitaṃ sambhavati maunaṃ vā vāca ity alam //MU_3,84.28//",
    "GSP27moksop_u:12110": " mahāvākyārthaniṣṭhāṃ tvaṃ buddhiṃ kṛtvā raghūdvaha /",
    "GSP27moksop_u:12111": " vacobhedam anādṛtya yad idaṃ vacmi tac chṛṇu //MU_3,84.29//",
    "GSP27moksop_u:12112": " jātaṃ kutaścid utthāya gandharvapuravan manaḥ /",
    "GSP27moksop_u:12113": " bhrāntimātraṃ tanotīdaṃ jagadākhyaṃ svajṛmbhaṇam //MU_3,84.30//",
    "GSP27moksop_u:12114": " yathā cetas tanotīmāṃ jaganmāyāṃ tathānagha /",
    "GSP27moksop_u:12115": " śṛṇu tvaṃ kathayāmīdaṃ dṛṣṭāntaṃ sṛṣṭivedane //MU_3,84.31//",
    "GSP27moksop_u:12116": " yaṃ śrutvā sarvam evedaṃ bhrāntimātram iti svayam /",
    "GSP27moksop_u:12117": " rāma niścayavān bhūtvā dūre tyakṣyasi vāsanām //MU_3,84.32//",
    "GSP27moksop_u:12118": " manomanananirmāṇamātram eva jagattrayam /",
    "GSP27moksop_u:12119": " sarvam utsṛjya śāntātmā svātmany eva nivatsyasi //MU_3,84.33//",
    "GSP27moksop_u:12120": " madvākyārthāvadhānastho manovyādhicikitsane /",
    "GSP27moksop_u:12121": " vivekauṣadhilepena prayatnaṃ ca kariṣyasi //MU_3,84.34//",
    "GSP27moksop_u:12122": " evaṃ sthite jagadrūpaṃ cittam eveha jṛmbhate /",
    "GSP27moksop_u:12123": " na vidyate śarīrādi sikatāntaratailavat //MU_3,84.35//",
    "GSP27moksop_u:12124": " cittam eva hi saṃsāro rāgādikleśadūṣitam /",
    "GSP27moksop_u:12125": " tad eva tair vinirmuktaṃ bhavānta iti kathyate //MU_3,84.36//",
    "GSP27moksop_u:12126": " cittaṃ sādhyaṃ pālanīyaṃ vicāryaṃ kāryam āryavat /",
    "GSP27moksop_u:12127": " āhāryaṃ vyavahāryaṃ ca sañcāryaṃ dhāryam ādarāt //MU_3,84.37//",
    "GSP27moksop_u:12128": " evam abhyantare citraṃ bibharti trijagan manaḥ /",
    "GSP27moksop_u:12129": " aṇḍaṃ māyūram iva tad yathākālaṃ vijṛmbhate //MU_3,84.38//",
    "GSP27moksop_u:12130": " yo 'yaṃ cittasya cidbhāgas saiṣā sarvārthabījatā /",
    "GSP27moksop_u:12131": " yaś cāsya jaḍabhāgas svas taj jagat so 'ṅga vibhramaḥ //MU_3,84.39//",
    "GSP27moksop_u:12132": " avidyamānam evedam ādisarge dharādikam /",
    "GSP27moksop_u:12133": " nirākṛtir ajas svapnaṃ paśyatīva na paśyati //MU_3,84.40//",
    "GSP27moksop_u:12134": " sargādi dīrghasaṃvittyā śailādi jaḍasaṃvidā /",
    "GSP27moksop_u:12135": " sūkṣmaṃ sūkṣmavidā vetti dehaṃ śūnyaṃ na vāstavam //MU_3,84.41//",
    "GSP27moksop_u:12136": " sarvagenātmanā vyāptaṃ svacetyātmavapur manaḥ /",
    "GSP27moksop_u:12137": " ātalaṃ somyavimalaṃ vārīva ravitejasā //MU_3,84.42//",
    "GSP27moksop_u:12138": " cittabālo jagadyakṣaṃ mithyā paśyaty abodhataḥ /",
    "GSP27moksop_u:12139": " bodhato 'sau paraṃ rūpaṃ svaṃ paśyati nirāmayam //MU_3,84.43//",
    "GSP27moksop_u:12140": " yathātmā dṛśyatām eti dvaitaikyabhramadāyinīm /",
    "GSP27moksop_u:12141": " śṛṇu tat te pravakṣyāmi vakṣyamāṇakathākramaiḥ //MU_3,84.44//",
    "GSP27moksop_u:12142": " yat kathyate hi hṛdayaṅgamayopamānayuktyā girā madhuramugdhapadārthayā ca /",
    "GSP27moksop_u:12143": " śrotus tad aṅga hṛdayaṃ parito visāri vyāpnoti tailam iva vāriṇi vāry aśaṅkam //MU_3,84.45//",
    "GSP27moksop_u:12144": " tyaktopamānam amanojñapadaṃ durarthaṃ kṣubdhaṃ tvarāvidhuritaṃ vinigīrṇavarṇam /",
    "GSP27moksop_u:12145": " śrotur na yāti hṛdayaṃ pravināśam eva saṃyāti cājyam iva bhasmani hūyamānam //MU_3,84.46//",
    "GSP27moksop_u:12146": " ākhyānakāni bhuvi yāni kathāś ca yā yā yad yat prameyam uditaṃ paripeśalaṃ vā /",
    "GSP27moksop_u:12147": " dṛṣṭāntadṛṣṭikathanena tad eti sādho prākāśyam āśu bhuvanaṃ sitaraśmineva //MU_3,84.47//",
    "GSP27moksop_u:12148": " mano'ṅkurotpattikathanaṃ nāma sargaḥ",
    "GSP27moksop_u:12149": " pañcāśītitamas sargaḥ",
    "GSP27moksop_u:12150": " vasiṣṭhaḥ:",
    "GSP27moksop_u:12151": " purā me brahmaṇā proktaṃ sargasaṅkathayānagha /",
    "GSP27moksop_u:12152": " yad idaṃ tat pravakṣyāmi tvayi pṛcchati rāghava //MU_3,85.1//",
    "GSP27moksop_u:12153": " purā mayā hi bhagavān pṛṣṭaḥ kamalasambhavaḥ /",
    "GSP27moksop_u:12154": " ime katham upāyānti brahman sargagaṇā iti //MU_3,85.2//",
    "GSP27moksop_u:12155": " brahmā:",
    "GSP27moksop_u:12156": " evaṃ hi mana evedam itthaṃ sphurati bhūtavat /",
    "GSP27moksop_u:12157": " calair jalāśayas sphārair vicitraiś cakrakair iva //MU_3,85.3//",
    "GSP27moksop_u:12158": " dinādau samprabuddhasya saṃsāraṃ sraṣṭum icchataḥ /",
    "GSP27moksop_u:12159": " purākalpe hi kasmiṃścic chṛṇu kiṃ vṛttam aṅga me //MU_3,85.4//",
    "GSP27moksop_u:12160": " kadācid akhilaṃ sargaṃ saṃhṛtya divasakṣaye /",
    "GSP27moksop_u:12161": " eka evāham ekāgras svasthas svām anayaṃ niśām //MU_3,85.5//",
    "GSP27moksop_u:12162": " niśānte samprabuddhas san sāndhyāṃ kṛtvā tathā vidhim /",
    "GSP27moksop_u:12163": " prajā draṣṭuṃ dṛśas sphāre vyomni yojitavān aham //MU_3,85.6//",
    "GSP27moksop_u:12164": " yāvat paśyāmi gaganaṃ na tamobhir na tejasā /",
    "GSP27moksop_u:12165": " vyāptam atyantavitataṃ śūnyam antavivarjitam //MU_3,85.7//",
    "GSP27moksop_u:12166": " sargaṃ saṅkalpayāmīmam iti niścitya tan mayā /",
    "GSP27moksop_u:12167": " kham evekṣitum ārabdhaṃ śuddhasūkṣmeṇa cetasā //MU_3,85.8//",
    "GSP27moksop_u:12168": " athāhaṃ dṛṣṭavāṃs tatra manasā vitate 'mbare /",
    "GSP27moksop_u:12169": " pṛthaksthitān mahārambhān sargān sthitinirargalān //MU_3,85.9//",
    "GSP27moksop_u:12170": " paraspareṇa cādṛṣṭān brahmaviṣṇvindrasaṃyutān /",
    "GSP27moksop_u:12171": " sasurāsuragandharvakinnaroragamānavān //MU_3,85.10//",
    "GSP27moksop_u:12172": " merumandarakailāsamahendramalayācalān /",
    "GSP27moksop_u:12173": " sādridyūrvīnadīśāṃś ca saṅkhyayā daśabhāsurān //MU_3,85.11//",
    "GSP27moksop_u:12174": " teṣu tatpratibimbābhāḥ padmakośādhivāsinaḥ /",
    "GSP27moksop_u:12175": " rājahaṃsarathārūḍhās saṃsthitā daśapadmajāḥ //MU_3,85.12//",
    "GSP27moksop_u:12176": " pṛthaksthiteṣu daśasu teṣūdyadbhūtapaṅktiṣu /",
    "GSP27moksop_u:12177": " jvalajjvāleṣu dīrgheṣu jagatsūjjvaladīptiṣu //MU_3,85.13//",
    "GSP27moksop_u:12178": " pravahanti mahānadyaḥ pradhvananti tathābdhayaḥ /",
    "GSP27moksop_u:12179": " pratapanty uṣṇarucayaḥ prasphuranty ambare 'nilāḥ //MU_3,85.14//",
    "GSP27moksop_u:12180": " divi krīḍanti vibudhā bhuvi krīḍanti mānavāḥ /",
    "GSP27moksop_u:12181": " dānavā bhoginaś caiva pātāleṣu sukhaṃ sthitāḥ //MU_3,85.15//",
    "GSP27moksop_u:12182": " kālacakrapariprotāṣ ṣaṭ chubhās sakalartavaḥ /",
    "GSP27moksop_u:12183": " yathākālaṃ phalapūrṇāṃ bhūṣayanty abhito mahīm //MU_3,85.16//",
    "GSP27moksop_u:12184": " prauḍhiṃ śubhāśubhācārasthitayaḥ kakubhāṃ prati /",
    "GSP27moksop_u:12185": " narakasvargaphaladās sarvatra samupāgatāḥ //MU_3,85.17//",
    "GSP27moksop_u:12186": " bhogamokṣaphalārthinyas samastā bhūtajātayaḥ /",
    "GSP27moksop_u:12187": " samīhitaṃ yathākālaṃ prayatante yathākramam //MU_3,85.18//",
    "GSP27moksop_u:12188": " saptalokās tathā dvīpās samudrā girayas tathā /",
    "GSP27moksop_u:12189": " avekṣamāṇāḥ kalpāntaṃ sphuranty urutarāravam //MU_3,85.19//",
    "GSP27moksop_u:12190": " kvacid rātritvam āyātaṃ kvacit sthiratayā sthitam /",
    "GSP27moksop_u:12191": " sthitaṃ parvatakuñjeṣu tamas tejolavadrutam //MU_3,85.20//",
    "GSP27moksop_u:12192": " nabhonīlotpalasyāntar bhramadabhramadhuvratam /",
    "GSP27moksop_u:12193": " prasphurattārakājālaṃ kesarāpūratāṃ gatam //MU_3,85.21//",
    "GSP27moksop_u:12194": " kalpāntaghananīhāro merukuñjeṣu saṃsthitaḥ /",
    "GSP27moksop_u:12195": " śalmaler amalaṃ tūlam aṣṭhīlākoṭareṣv iva //MU_3,85.22//",
    "GSP27moksop_u:12196": " lokālokādriraśanāṃ raṇadarṇavaghurghurām /",
    "GSP27moksop_u:12197": " tamaḥkhaṇḍendranīlāḍhyāṃ nijaratnavirājitām //MU_3,85.23//",
    "GSP27moksop_u:12198": " dadhānā vasudhā bhūtaravakākalighuṅghumām /",
    "GSP27moksop_u:12199": " saṃsthitā bhuvanābhoge svāntaḥpura ivāṅganā //MU_3,85.24//",
    "GSP27moksop_u:12200": " gaurāhaḥpaṅktimadhyastharajanīrājirājitāḥ /",
    "GSP27moksop_u:12201": " padmotpalasraja iva lakṣyante vatsaraśriyaḥ //MU_3,85.25//",
    "GSP27moksop_u:12202": " bahugarbhavibhāgasthabhūtalokāḥ pṛthak pṛthak /",
    "GSP27moksop_u:12203": " tejo'ruṇā vilokyante dāḍimānīva ṣaṇḍake //MU_3,85.26//",
    "GSP27moksop_u:12204": " tripravāhā tripathagā kṛtvordhvādhogamāgamā /",
    "GSP27moksop_u:12205": " jagadyajñopavītābhā sphurantīndukalāmalā //MU_3,85.27//",
    "GSP27moksop_u:12206": " itaś cetaś ca gacchanti śīryante prodbhavanti ca /",
    "GSP27moksop_u:12207": " diglatāsu taḍitpuṣpā vātānte meghapallavāḥ //MU_3,85.28//",
    "GSP27moksop_u:12208": " gandharvanagarodyānavimānāvalimālitā /",
    "GSP27moksop_u:12209": " samudrabhūminabhasāṃ padavī pravirājate //MU_3,85.29//",
    "GSP27moksop_u:12210": " lokāntareṣu saṅghena devāsuranaroragāḥ /",
    "GSP27moksop_u:12211": " udumbareṣu maṣakā iva ghuṅghumitās sthitāḥ //MU_3,85.30//",
    "GSP27moksop_u:12212": " yugakalpakṣaṇalavakalākāṣṭākalaṅkitaḥ /",
    "GSP27moksop_u:12213": " kālo vahaty akalitas sarvanāśapratīkṣakaḥ //MU_3,85.31//",
    "GSP27moksop_u:12214": " evam ālokya śuddhena pareṇa svena tejasā /",
    "GSP27moksop_u:12215": " bhṛśaṃ vismayam āpannaḥ kim etat katham ity aham //MU_3,85.32//",
    "GSP27moksop_u:12216": " kathaṃ māṃsamayenākṣṇā yan na paśyāmi kiñcana /",
    "GSP27moksop_u:12217": " tan māyājālam atulaṃ paśyāmi manasāmbare //MU_3,85.33//",
    "GSP27moksop_u:12218": " athālokya ciraṃ kālaṃ manasaivāham ambarāt /",
    "GSP27moksop_u:12219": " arkaṃ tasmāj jagajjālād ekam ānīya pṛṣṭavān //MU_3,85.34//",
    "GSP27moksop_u:12220": " āgaccha devadeveśa bho bhāskara mahādyute /",
    "GSP27moksop_u:12221": " svāgataṃ te 'stv iti proktaṃ mayāsau kathito 'py atha //MU_3,85.35//",
    "GSP27moksop_u:12222": " kas tvaṃ katham idaṃ jātaṃ jagad ekaṃ jaganti vā /",
    "GSP27moksop_u:12223": " yadi jānāsi bhagavaṃs tad etat kathayānagha //MU_3,85.36//",
    "GSP27moksop_u:12224": " ity ukto mām asāv arkas samparijñātavān atha /",
    "GSP27moksop_u:12225": " namaskṛtyābhyuvācedam anindyapadayā girā //MU_3,85.37//",
    "GSP27moksop_u:12226": " bhānuḥ:",
    "GSP27moksop_u:12227": " asya dṛśyapiśācasya nityaṃ kāraṇatām api /",
    "GSP27moksop_u:12228": " gataḥ kasmān na jānīṣe kiṃ mām īśvara pṛcchasi //MU_3,85.38//",
    "GSP27moksop_u:12229": " atha madvākyasandarbhe līlā cet tava sarvaga /",
    "GSP27moksop_u:12230": " acintitāt samutpannaṃ tac chṛṇu tvaṃ vadāmy aham //MU_3,85.39//",
    "GSP27moksop_u:12231": " sad asad iti kalābhir ātataṃ sad bhramabharabhedavimohadāyinībhiḥ /",
    "GSP27moksop_u:12232": " pravitataracanābhir īśvarātma pravilasatīha mano mahan mahātman //MU_3,85.40//",
    "GSP27moksop_u:12233": " brahmādityasamāgamo nāma sargaḥ",
    "GSP27moksop_u:12234": " ṣaḍaśītitamas sargaḥ",
    "GSP27moksop_u:12235": " bhānuḥ:",
    "GSP27moksop_u:12236": " kalpanāmni mahādeva hyastane divase tava /",
    "GSP27moksop_u:12237": " tale kailāsaśailasya jambudvīpaikakoṇake //MU_3,86.1//",
    "GSP27moksop_u:12238": " suvarṇajaṭanāmnā yat tvatputrair janitaprajaiḥ /",
    "GSP27moksop_u:12239": " maṇḍalaṃ kalpitaṃ śrīmad analpasukhasundaram //MU_3,86.2//",
    "GSP27moksop_u:12240": " tatrābhūd atidharmātmā brāhmaṇo brahmavittamaḥ /",
    "GSP27moksop_u:12241": " indur nāmātiśāntātmā kaśyapasya kulodbhavaḥ //MU_3,86.3//",
    "GSP27moksop_u:12242": " tasmiṃs tadā nivasato nityaṃ svajanamaṇḍale /",
    "GSP27moksop_u:12243": " na babhūvātmajas tasya marubhūmes tṛṇaṃ yathā //MU_3,86.4//",
    "GSP27moksop_u:12244": " na vyarājata sā bhāryā tasya niṣphalapuṣpitā /",
    "GSP27moksop_u:12245": " ṛjvī gaurī suśuddhāpi śūnyā śaralatā yathā //MU_3,86.5//",
    "GSP27moksop_u:12246": " tau tato dampatī khinnau putrārthaṃ tapase gireḥ /",
    "GSP27moksop_u:12247": " kailāsasyāṃsam ārūḍhau rūḍhāv iva vanadrumau //MU_3,86.6//",
    "GSP27moksop_u:12248": " bhūtair anāvṛte śūnye tasmin kailāsakuñjake /",
    "GSP27moksop_u:12249": " tepāte tau tapo ghoraṃ jalāhārau tarusthitau //MU_3,86.7//",
    "GSP27moksop_u:12250": " ekaṃ pānīyaculakaṃ pītvā divasaparyaye /",
    "GSP27moksop_u:12251": " nispandam utthitau vārkṣīṃ vṛttim āśritya saṃsthitau //MU_3,86.8//",
    "GSP27moksop_u:12252": " tasthatus tau tadā tatra tāvad vanataruvratau /",
    "GSP27moksop_u:12253": " yāvat tretā dvāparaś ca yuge dve eva te gate //MU_3,86.9//",
    "GSP27moksop_u:12254": " tatas tuṣṭo 'bhavad devas tayoś śaśikalādharaḥ /",
    "GSP27moksop_u:12255": " dinatāpottāpitayor induḥ kumudayor iva //MU_3,86.10//",
    "GSP27moksop_u:12256": " ājagāma tam uddeśaṃ yatra tau vipradampatī /",
    "GSP27moksop_u:12257": " salatāpādapaṃ deśaṃ puṣpākara iveśvaraḥ //MU_3,86.11//",
    "GSP27moksop_u:12258": " dampatī tau vṛṣārūḍhaṃ somaṃ somārdhaśekharam /",
    "GSP27moksop_u:12259": " phullānanaṃ dadṛśatuḥ kumude śaśinaṃ yathā //MU_3,86.12//",
    "GSP27moksop_u:12260": " tau taṃ praṇematur devaṃ tuṣārāmalam īśvaram /",
    "GSP27moksop_u:12261": " dyāvāpṛthivyāv uditaṃ paripūrṇam ivoḍupam //MU_3,86.13//",
    "GSP27moksop_u:12262": " tarjayan pavanādhūtanavaveṇuvanasvanam /",
    "GSP27moksop_u:12263": " mṛdūddāmaṃ smitasyandi provācātha vacaś śivaḥ //MU_3,86.14//",
    "GSP27moksop_u:12264": " īśvaraḥ:",
    "GSP27moksop_u:12265": " varaṃ vipra gṛhāṇāśu tuṣṭo 'smi tava vāñchitam /",
    "GSP27moksop_u:12266": " madhumāsarasākrāntavṛkṣavan mudito bhava //MU_3,86.15//",
    "GSP27moksop_u:12267": " vipraḥ:",
    "GSP27moksop_u:12268": " bhagavan devadeveśa daśa putrā mahādhiyaḥ /",
    "GSP27moksop_u:12269": " bhavyā bhavantu me bhūyaś śoko yena na bādhate //MU_3,86.16//",
    "GSP27moksop_u:12270": " bhānuḥ:",
    "GSP27moksop_u:12271": " athaivam astv iti procya jagāmāntardhim īśvaraḥ /",
    "GSP27moksop_u:12272": " vyomni vārinidhau hrādaṃ kṛtvevormir mahāvapuḥ //MU_3,86.17//",
    "GSP27moksop_u:12273": " tatas tau dampatī tuṣṭau śivāt prāpya varaṃ gṛham /",
    "GSP27moksop_u:12274": " gatau gīrvāṇasadṛśau kham ivomāmaheśvarau //MU_3,86.18//",
    "GSP27moksop_u:12275": " tatra sā brāhmaṇī gehe babhūvodāragarbhiṇī /",
    "GSP27moksop_u:12276": " babhau pūrṇodarī śyāmā meghalekheva vāriṇā //MU_3,86.19//",
    "GSP27moksop_u:12277": " kālena suṣuve putrān pratipaccandrakomalān /",
    "GSP27moksop_u:12278": " daśa bālān madhau mugdhā vasudheva navāṅkurān //MU_3,86.20//",
    "GSP27moksop_u:12279": " te kṛtabrahmasaṃskārā vṛddhim īyur mahaujasaḥ /",
    "GSP27moksop_u:12280": " svalpenaiva hi kālena prāvṛṣīva navāmbudāḥ //MU_3,86.21//",
    "GSP27moksop_u:12281": " te saptavarṣavayaso babhūvur jñātavāṅmayāḥ /",
    "GSP27moksop_u:12282": " virejus tejasā tatra nabhasīvāmalā grahāḥ //MU_3,86.22//",
    "GSP27moksop_u:12283": " atha kalena mahatā teṣāṃ tau pitarau tadā /",
    "GSP27moksop_u:12284": " sañjagmatus tanuṃ tyaktvā svāṃ gatiṃ gatikovidau //MU_3,86.23//",
    "GSP27moksop_u:12285": " mātāpitṛbhyāṃ rahitā daśa te brāhmaṇās tataḥ /",
    "GSP27moksop_u:12286": " yayuḥ kailāsaśikharaṃ gṛhaṃ santyajya dūrataḥ //MU_3,86.24//",
    "GSP27moksop_u:12287": " tatra sañcintayām āsur udvignās te vibāndhavāḥ /",
    "GSP27moksop_u:12288": " kiṃ syāt param iha śreya ūcuś cedaṃ parasparam //MU_3,86.25//",
    "GSP27moksop_u:12289": " kim iha syāt samucitaṃ bhrātaraḥ kim aduḥkhadam /",
    "GSP27moksop_u:12290": " kiṃ mahattvaṃ mahaiśvaryaṃ kiṃ mahāvibhavaṃ śubham //MU_3,86.26//",
    "GSP27moksop_u:12291": " kiyad etad anaiśvaryaṃ sāmantā hi cireśvarāḥ /",
    "GSP27moksop_u:12292": " sāmantasampat kiṃ nāma rājāno hi maheśvarāḥ //MU_3,86.27//",
    "GSP27moksop_u:12293": " kiṃ nāma sampad bhūpānāṃ samrāḍ iha maheśvaraḥ /",
    "GSP27moksop_u:12294": " kiṃ nāma sampat sāmrājyam indro hīha maheśvaraḥ //MU_3,86.28//",
    "GSP27moksop_u:12295": " kiṃ nāma vastv athendratvaṃ yan muhūrtaṃ prajāpateḥ /",
    "GSP27moksop_u:12296": " vinaśyati na yat kalpe kiṃ syāt tad iha śobhanam //MU_3,86.29//",
    "GSP27moksop_u:12297": " vadamāneṣv athaiteṣu jyeṣṭho bhrātā mahāmatiḥ /",
    "GSP27moksop_u:12298": " gambhīravāg uvācedaṃ mṛgayūthān mṛgo yathā //MU_3,86.30//",
    "GSP27moksop_u:12299": " aiśvaryāṇāṃ hi sarveṣām akalpāntavināśi yat /",
    "GSP27moksop_u:12300": " rocate bhrātaras tan me brahmatvam iha netarat //MU_3,86.31//",
    "GSP27moksop_u:12301": " etat taduktam akhilā dvijaputrās tadottamāḥ /",
    "GSP27moksop_u:12302": " vacobhir aindavās tatra sādhu sādhv ity apūjayan //MU_3,86.32//",
    "GSP27moksop_u:12303": " ūcuś cedaṃ kathaṃ tāta sarvaduḥkhāpamarjanam /",
    "GSP27moksop_u:12304": " padmāsanaṃ jagatpūjyaṃ viriñcatvam avāpnumaḥ //MU_3,86.33//",
    "GSP27moksop_u:12305": " bhrātrā tena punaḥ proktā bhrātaro bhūritejasaḥ /",
    "GSP27moksop_u:12306": " maduktaṃ sarva evaite bhavantaḥ pālayantv alam //MU_3,86.34//",
    "GSP27moksop_u:12307": " padmāsanagato bhāsvān brahmāham iti cetasā /",
    "GSP27moksop_u:12308": " sṛjāmi saṃharāmīti dhyānam astu cirāya vaḥ //MU_3,86.35//",
    "GSP27moksop_u:12309": " agrajeneti kathite bāḍhaṃ kṛtvā ta uttamāḥ /",
    "GSP27moksop_u:12310": " dhyānādhīnadhiyas tasthus sahaiva jyāyasā rasāt //MU_3,86.36//",
    "GSP27moksop_u:12311": " lipikarmakṛtākārā dhyānāsaktā daśaiva te /",
    "GSP27moksop_u:12312": " antassthenaiva manasā cintayām āsur ādṛtāḥ //MU_3,86.37//",
    "GSP27moksop_u:12313": " ayam utphullakamalakośacakronnatāsanaḥ /",
    "GSP27moksop_u:12314": " brahmāhaṃ jagatas sraṣṭā kartā bhoktā maheśvaraḥ //MU_3,86.38//",
    "GSP27moksop_u:12315": " yajñakriyākramayutās sāṅgopāṅgamaharddhayaḥ /",
    "GSP27moksop_u:12316": " sarasvatyā sagāyatryā yuktā vedavarā ime //MU_3,86.39//",
    "GSP27moksop_u:12317": " lokapālapurākrāntasañcaratsiddhamaṇḍalaḥ /",
    "GSP27moksop_u:12318": " ayam uddāmasaubhāgyas svargas suravibhūṣitaḥ //MU_3,86.40//",
    "GSP27moksop_u:12319": " parvatadvīpajaladhikānanais samalaṅkṛtam /",
    "GSP27moksop_u:12320": " idaṃ bhūmaṇḍalaṃ nīlaṃ trilokīkarṇakuṇḍalam //MU_3,86.41//",
    "GSP27moksop_u:12321": " etat pātālakuharaṃ daityadānavabhoginām /",
    "GSP27moksop_u:12322": " amṛtastrīgaṇākīrṇaṃ gṛhaṃ gahanakoṭaram //MU_3,86.42//",
    "GSP27moksop_u:12323": " ayam indro mahābāhur vajrālaṅkṛtadordrumaḥ /",
    "GSP27moksop_u:12324": " trailokyanagarīm ekaḥ pāti pāvanayajñabhuk //MU_3,86.43//",
    "GSP27moksop_u:12325": " dīptijālavaratrābhir avaṣṭabhyeva diggaṇam /",
    "GSP27moksop_u:12326": " krameṇa pratapanty ete bhānavo bhūribhānavaḥ //MU_3,86.44//",
    "GSP27moksop_u:12327": " lokapālā ime lokaṃ rakṣanty akṣubdhavṛttayaḥ /",
    "GSP27moksop_u:12328": " maryādābhir atucchābhir gopālā gogaṇaṃ yathā //MU_3,86.45//",
    "GSP27moksop_u:12329": " unmajjanti nimajjanti prasphuranti patanti ca /",
    "GSP27moksop_u:12330": " taraṅgā iva toyānām imāḥ pratidiśaṃ prajāḥ //MU_3,86.46//",
    "GSP27moksop_u:12331": " sṛjāmīmam ahaṃ sargaṃ saṃharāmi tathādṛtaḥ /",
    "GSP27moksop_u:12332": " ayam ātmani tiṣṭhāmi śāmyāmi bhuvaneśvaraḥ //MU_3,86.47//",
    "GSP27moksop_u:12333": " ayaṃ saṃvatsaro yāta idaṃ pariṇataṃ yugam /",
    "GSP27moksop_u:12334": " sṛṣṭir iyam asau kālas tv ayaṃ saṃharaṇasya ca //MU_3,86.48//",
    "GSP27moksop_u:12335": " ayam adya gataḥ kalpo brāhmī rātrir iyaṃ tataḥ /",
    "GSP27moksop_u:12336": " ayam ātmani tiṣṭhāmi pūrṇātmā parameśvaraḥ //MU_3,86.49//",
    "GSP27moksop_u:12337": " iti bhāvitayā buddhyā te dvijā aindavā daśa /",
    "GSP27moksop_u:12338": " abahirvṛttayas tasthus samutkīrṇā ivopalāt //MU_3,86.50//",
    "GSP27moksop_u:12339": " adhigatakamalāsanakramās te parigalitetaratucchavṛttijālāḥ /",
    "GSP27moksop_u:12340": " satatagajavajarjarāsanasthāś ciram iti padmajakalpane virejuḥ //MU_3,86.51//",
    "GSP27moksop_u:12341": " aindavasamādhānaṃ nāma sargaḥ",
    "GSP27moksop_u:12342": " saptāśītitamas sargaḥ",
    "GSP27moksop_u:12343": " bhānuḥ:",
    "GSP27moksop_u:12344": " pitāmahakrame tasmiṃs tatas te baddhabhāvanāḥ /",
    "GSP27moksop_u:12345": " karmabhis tais samākrāntamanaskās tasthur ādṛtāḥ //MU_3,87.1//",
    "GSP27moksop_u:12346": " yāvat te dehakās teṣāṃ tāpena pavanais tathā /",
    "GSP27moksop_u:12347": " yayuś śoṣaṃ yathā grīṣme chinnāḥ kamalapallavāḥ //MU_3,87.2//",
    "GSP27moksop_u:12348": " jakṣus tān dehakāṃs tatra kravyādā vanavāsinaḥ /",
    "GSP27moksop_u:12349": " itaś cetaś ca luṭhitās satphalānīva markaṭāḥ //MU_3,87.3//",
    "GSP27moksop_u:12350": " atha te śāntabāhyārthā brahmatve kṛtabhāvanāḥ /",
    "GSP27moksop_u:12351": " tasthuś caturyugasyānte yāvat kalpaḥ kṣayaṃ gataḥ //MU_3,87.4//",
    "GSP27moksop_u:12352": " kṣīyamāṇe tataḥ kalpe tapaty ādityasañcaye /",
    "GSP27moksop_u:12353": " puṣkarāvartakeṣūccair varṣatsu kaṭhināravam //MU_3,87.5//",
    "GSP27moksop_u:12354": " vahatsu kalpavāteṣu sthita eva mahārṇave /",
    "GSP27moksop_u:12355": " kṣīṇeṣu bhūtavṛndeṣu te tathaiva vyavasthitāḥ //MU_3,87.6//",
    "GSP27moksop_u:12356": " adya prabuddhe bhavati draṣṭum icchati saṃsṛtim /",
    "GSP27moksop_u:12357": " svakenaiva krameṇoccais te tathaiva vyavasthitāḥ //MU_3,87.7//",
    "GSP27moksop_u:12358": " ta ete bhagavan brahman brahmaṇo brāhmaṇā daśa /",
    "GSP27moksop_u:12359": " ta ete daśa saṃsārā manovyomani saṃsthitāḥ //MU_3,87.8//",
    "GSP27moksop_u:12360": " teṣām ekatamasyāyam aham ākāśamandiraḥ /",
    "GSP27moksop_u:12361": " bhānur bhuvi vibho kālakalākarmaṇi yojitaḥ //MU_3,87.9//",
    "GSP27moksop_u:12362": " eṣa te kathitas sargo daśānām abjasambhava /",
    "GSP27moksop_u:12363": " brahmaṇāṃ sambhavo vyomni yathecchasi tathā kuru //MU_3,87.10//",
    "GSP27moksop_u:12364": " vividhakalpanam āvalitāmbaraṃ yad idam uttamajāgatam utthitam /",
    "GSP27moksop_u:12365": " kiraṇajālakamohitamohanaṃ tad akhilaṃ nijacetasi vibhramaḥ //MU_3,87.11//",
    "GSP27moksop_u:12366": " jagaddaśakanirṇayo nāma sargaḥ",
    "GSP27moksop_u:12367": " aṣṭāśītitamas sargaḥ",
    "GSP27moksop_u:12368": " brahmā:",
    "GSP27moksop_u:12369": " brāhmaṇa brahmaṇo bhānur ity uktvā brahmaṇo mama /",
    "GSP27moksop_u:12370": " brahman brahmavidāṃ śreṣṭha tūṣṇīm eva babhūva saḥ //MU_3,88.1//",
    "GSP27moksop_u:12371": " tata uktaṃ mayā tasya ciram sañcintya cetasā /",
    "GSP27moksop_u:12372": " bhānor bhāno vadāśu tvaṃ kim anyat saṃsṛjāmy aham //MU_3,88.2//",
    "GSP27moksop_u:12373": " etāni daśa vidyante kila yatra jaganti hi /",
    "GSP27moksop_u:12374": " tatrānyo mama sargeṇa ko 'rthaḥ kathaya bhāskara //MU_3,88.3//",
    "GSP27moksop_u:12375": " bhānuḥ:",
    "GSP27moksop_u:12376": " nirīhasya niricchasya ko 'rthas sargeṇa te prabho /",
    "GSP27moksop_u:12377": " vinodamātram eveyaṃ sṛṣṭis tava jagatpate //MU_3,88.4//",
    "GSP27moksop_u:12378": " niṣkāmād eva bhavatas sargas sampadyate prabho /",
    "GSP27moksop_u:12379": " arkād iva jalādityaḥ pratibimbam ivādhiyaḥ //MU_3,88.5//",
    "GSP27moksop_u:12380": " śarīrasanniveśasya tyāge rāge mate yadā /",
    "GSP27moksop_u:12381": " niṣkāmo bhagavan bhāvo nābhivāñchati nojjhati //MU_3,88.6//",
    "GSP27moksop_u:12382": " sṛjasīdaṃ tadā deva vinodāyaiva bhūtapa /",
    "GSP27moksop_u:12383": " punas saṃhṛtya saṃhṛtya dinaṃ dinapatir yathā //MU_3,88.7//",
    "GSP27moksop_u:12384": " tava nityam asaṃsaktavinodāyaiva kevalam /",
    "GSP27moksop_u:12385": " idaṃ kartavyam eveti jagan na tu ghanecchayā //MU_3,88.8//",
    "GSP27moksop_u:12386": " sṛṣṭiṃ na ca karoṣi tvam aharvyāpāram ātmanaḥ /",
    "GSP27moksop_u:12387": " nityakarmaparityāgāt kim apūrvam avāpsyasi //MU_3,88.9//",
    "GSP27moksop_u:12388": " yathāprāptaṃ hi kartavyam asaktena satā sadā /",
    "GSP27moksop_u:12389": " makureṇākalaṅkena pratibimbakriyā yathā //MU_3,88.10//",
    "GSP27moksop_u:12390": " yathaiva karmakaraṇe kāmanā nāsti dhīmataḥ /",
    "GSP27moksop_u:12391": " tathaivākarmakaraṇe kāmanā nāsti dhīmataḥ //MU_3,88.11//",
    "GSP27moksop_u:12392": " atas suṣuptopamayā vṛttyā niṣkāmayānayā /",
    "GSP27moksop_u:12393": " suptaprabuddhasamayā kuru kāryaṃ yathāgatam //MU_3,88.12//",
    "GSP27moksop_u:12394": " sargair athenduputrāṇāṃ toṣam eti jagat prabho /",
    "GSP27moksop_u:12395": " tadaite toṣayiṣyanti na tvāṃ sargās sureśvara //MU_3,88.13//",
    "GSP27moksop_u:12396": " cittanetrair bhavān etān sargān paśyati no dṛśā /",
    "GSP27moksop_u:12397": " apaśyaṃś cakṣuṣā sargaṃ sṛṣṭam ity eva vetti kaḥ //MU_3,88.14//",
    "GSP27moksop_u:12398": " yenaiva manasā sargo nirmitaḥ parameśvara /",
    "GSP27moksop_u:12399": " sa eva māṃsanetreṇa taṃ paśyati hi netaraḥ //MU_3,88.15//",
    "GSP27moksop_u:12400": " na caitān daśa saṃsārān daśanīrajasambhavān /",
    "GSP27moksop_u:12401": " kaścin nāśayituṃ śaktaś cito dārḍhyāc ciraṃ sthitān //MU_3,88.16//",
    "GSP27moksop_u:12402": " karmendriyair yat kriyate tad roddhuṃ kila yujyate /",
    "GSP27moksop_u:12403": " na manoniścayakṛtaṃ kaścid rodhayituṃ kṣamaḥ //MU_3,88.17//",
    "GSP27moksop_u:12404": " yo baddhapadatāṃ yāto jantor manasi niścayaḥ /",
    "GSP27moksop_u:12405": " sa tenaiva vinā brahman nānyena vinivāryate //MU_3,88.18//",
    "GSP27moksop_u:12406": " bahukālaṃ yad abhyastaṃ manasā dṛḍhaniścayam /",
    "GSP27moksop_u:12407": " śāpenāpi na tasyāsti kṣayo naṣṭe 'pi dehake //MU_3,88.19//",
    "GSP27moksop_u:12408": " yad baddhapīṭham abhito manasi prarūḍhaṃ tadrūpa eva puruṣo bhavatīha nānyaḥ /",
    "GSP27moksop_u:12409": " tadbodhanād itaram atra kilābhyupāyaṃ śailaugham ekam iva niṣphalam eva manye //MU_3,88.20//",
    "GSP27moksop_u:12410": " aindavaniścayakathanaṃ nāma sargaḥ",
    "GSP27moksop_u:12411": " ekonanavatitamas sargaḥ",
    "GSP27moksop_u:12412": " bhānuḥ:",
    "GSP27moksop_u:12413": " śrūyate hi purā deva magadheṣu mahīpatiḥ /",
    "GSP27moksop_u:12414": " indradyumna iti khyāta indradyumna ivāparaḥ //MU_3,89.1//",
    "GSP27moksop_u:12415": " tasyendubimbapratimā bhāryā kamalalocanā /",
    "GSP27moksop_u:12416": " ahalyā nāma tatrāsīc chaśāṅkasyeva rohiṇī //MU_3,89.2//",
    "GSP27moksop_u:12417": " tasminn eva pure śiḍgaḥ kilāsīd balavān iti /",
    "GSP27moksop_u:12418": " indranāmāparaḥ kaścic chrīmān viprakumārakaḥ //MU_3,89.3//",
    "GSP27moksop_u:12419": " ahalyā pūrvam indrasya babhūveṣṭety ahalyayā /",
    "GSP27moksop_u:12420": " śrutaṃ rājamahiṣyātha kathāprastāvataḥ kvacit //MU_3,89.4//",
    "GSP27moksop_u:12421": " ākarṇya tad ahalyā sā babhūvendrānurāgiṇī /",
    "GSP27moksop_u:12422": " ahalyāṃ māṃ na kasmāt sa śakro 'bhyetīti sotsukā //MU_3,89.5//",
    "GSP27moksop_u:12423": " mṛṇālahārakadalīpallavāstaraṇeṣu sā /",
    "GSP27moksop_u:12424": " atapyata bhṛśaṃ bālā latālūnā vaneṣv iva //MU_3,89.6//",
    "GSP27moksop_u:12425": " khedam āpa samagrāsu tāsu bhūpavibhūtiṣu /",
    "GSP27moksop_u:12426": " matsī nidāghataptāsu parilolā sthaleṣv iva //MU_3,89.7//",
    "GSP27moksop_u:12427": " ayam indro 'yam indraś cety evaṃ jātapralāpayā /",
    "GSP27moksop_u:12428": " lajjāpi hi tayā tyaktā vaivaśyam upayātayā //MU_3,89.8//",
    "GSP27moksop_u:12429": " ity ārtāyā ghanasneham atha tasyā vayasyayā /",
    "GSP27moksop_u:12430": " uktam āli tavāvighnam indram apy ānayāmy aham //MU_3,89.9//",
    "GSP27moksop_u:12431": " indraṃ tavānayāmīti śrutvā vikasitekṣaṇā /",
    "GSP27moksop_u:12432": " papāta pādayos sakhyā nalinyā nalinī yathā //MU_3,89.10//",
    "GSP27moksop_u:12433": " tataḥ prayāte divase samāyāte niśāgame /",
    "GSP27moksop_u:12434": " sā vayasyā tam indrākhyaṃ yayau viprakumārakam //MU_3,89.11//",
    "GSP27moksop_u:12435": " bodhayitvā yathāyuktaṃ sā tam indrakumārakam /",
    "GSP27moksop_u:12436": " ahalyānikaṭaṃ rātrāv ānayām āsa satvaram //MU_3,89.12//",
    "GSP27moksop_u:12437": " sā tatas tena śiḍgena mahendreṇa ratiṃ yayau /",
    "GSP27moksop_u:12438": " kasmiṃścit sadane gupte bahumālyavilepanā //MU_3,89.13//",
    "GSP27moksop_u:12439": " hārāṅgadamanojñena tena sā taruṇī tadā /",
    "GSP27moksop_u:12440": " ratenāvarjitā vallī rasena madhunā yathā //MU_3,89.14//",
    "GSP27moksop_u:12441": " tatas tadanuraktā sā paśyantī tanmayaṃ jagat /",
    "GSP27moksop_u:12442": " na sānantaguṇākīrṇaṃ bhartāraṃ bahv amanyata //MU_3,89.15//",
    "GSP27moksop_u:12443": " kenacit tv atha kālena tasyā indrānurāgitā /",
    "GSP27moksop_u:12444": " sā jñātā rājasiṃhena tanmukhavyomacandrikā //MU_3,89.16//",
    "GSP27moksop_u:12445": " indraṃ dhyāyati sā yāvat tāvat tasyā virājate /",
    "GSP27moksop_u:12446": " mukhaṃ pūrṇena candreṇa prabuddham iva kairavam //MU_3,89.17//",
    "GSP27moksop_u:12447": " evam anyo'nyam āsaktabhāvam ālokya bhūpatiḥ /",
    "GSP27moksop_u:12448": " cakāra bahubhir daṇḍais sa dvayor atha śāsanam //MU_3,89.18//",
    "GSP27moksop_u:12449": " tāv ubhāv api santyaktau hi santau salilāśaye /",
    "GSP27moksop_u:12450": " tuṣṭau jahasatus tatra na khedaṃ samupāgatau //MU_3,89.19//",
    "GSP27moksop_u:12451": " apṛcchat tau tato rājā khinnau sthaḥ kiṃ na durmatī /",
    "GSP27moksop_u:12452": " tāv ūcatur mahīpālaṃ jalāśayasamuddhṛtau //MU_3,89.20//",
    "GSP27moksop_u:12453": " saṃsṛtyāvām ihānyo'nyaṃ mukhakāntim aninditām /",
    "GSP27moksop_u:12454": " muhyāvo na mahīpāla svāṅgair api vikartitaiḥ //MU_3,89.21//",
    "GSP27moksop_u:12455": " vahnāv api parikṣiptāv akhinnāv evam eva tau /",
    "GSP27moksop_u:12456": " ūcatur muditātmānāv anyo'nyaṃ smṛtiharṣitau //MU_3,89.22//",
    "GSP27moksop_u:12457": " grathitau gajapādeṣu nakhinnāv eva saṃsthitau /",
    "GSP27moksop_u:12458": " evam evocatur bhūpam anyo'nyaṃ smṛtiharṣitau //MU_3,89.23//",
    "GSP27moksop_u:12459": " kaṣāhatāv akhinnau tāv evam eva kilocatuḥ /",
    "GSP27moksop_u:12460": " paṅkamagnāv akhinnau tāv evam eva kilocatuḥ //MU_3,89.24//",
    "GSP27moksop_u:12461": " anyasmāc chāsanājālāt kalpitāc ca punaḥ punaḥ /",
    "GSP27moksop_u:12462": " uddhṛtāv ūcatuḥ pṛṣṭau tam evārthaṃ punaḥ punaḥ //MU_3,89.25//",
    "GSP27moksop_u:12463": " uvācendro mahīpāla jagan me dayitāmayam /",
    "GSP27moksop_u:12464": " na śāsanāni duḥkhāni bādhante kiñcid eva me //MU_3,89.26//",
    "GSP27moksop_u:12465": " asyāś caiva jagad rājan sarvaṃ manmayam eva hi /",
    "GSP27moksop_u:12466": " tena nau śāsanāduḥkhaṃ kiñcid eva na bādhate //MU_3,89.27//",
    "GSP27moksop_u:12467": " mano nāma vayaṃ rājan mano hi puruṣas smṛtaḥ /",
    "GSP27moksop_u:12468": " prapañcamātram evāyaṃ deho dṛśyata eva hi //MU_3,89.28//",
    "GSP27moksop_u:12469": " samakālaprayuktena sahasā daṇḍarāśinā /",
    "GSP27moksop_u:12470": " dhīraṃ mano bhedhayituṃ na manāg api śakyate //MU_3,89.29//",
    "GSP27moksop_u:12471": " kā nāma tā mahārāja kīdṛśyaḥ kasya śaktayaḥ /",
    "GSP27moksop_u:12472": " yābhir manāṃsi bhidyante dṛḍhaniścayavanty api //MU_3,89.30//",
    "GSP27moksop_u:12473": " patatūdetu vā deho yātu vā viśarārutām /",
    "GSP27moksop_u:12474": " bhāvitārthābhipatitaṃ manas tiṣṭhati pūrvavat //MU_3,89.31//",
    "GSP27moksop_u:12475": " iṣṭe 'rthe ciram āviṣṭaṃ bhaṅktuṃ dhīraṃ sthitaṃ manaḥ /",
    "GSP27moksop_u:12476": " bhāvā bhāvāś śarīrasthā mama śaktā na kecana //MU_3,89.32//",
    "GSP27moksop_u:12477": " bhāvitaṃ tīvravegena manasā yan mahīpate /",
    "GSP27moksop_u:12478": " tad eva paśyaty acalaṃ na śarīraviceṣṭitam //MU_3,89.33//",
    "GSP27moksop_u:12479": " na kāścana kriyā rājan varaśāpādikā api /",
    "GSP27moksop_u:12480": " tīvrasaṃvegasampannaṃ śaktāś cālayituṃ manaḥ //MU_3,89.34//",
    "GSP27moksop_u:12481": " tīvravegena saṃsaktaṃ puruṣā hy abhivāñchite /",
    "GSP27moksop_u:12482": " manaś cālayituṃ śaktā na mahādriṃ mṛgā iva //MU_3,89.35//",
    "GSP27moksop_u:12483": " rāmeyam asitāpāṅgā manaḥkośe pratiṣṭhitā /",
    "GSP27moksop_u:12484": " devāgāre mahotsedhe devī bhagavatī yathā //MU_3,89.36//",
    "GSP27moksop_u:12485": " na duḥkham anugacchāmi priyayā jīvarakṣayā /",
    "GSP27moksop_u:12486": " girir grīṣmadaśādāhaṃ lagnayevābhramālayā //MU_3,89.37//",
    "GSP27moksop_u:12487": " yatra yatra yathā rājaṃs tiṣṭhāmy abhipatāmi vā /",
    "GSP27moksop_u:12488": " tatreṣṭāsaṅgamād anyat kiṅcin nānubhavāmy aham //MU_3,89.38//",
    "GSP27moksop_u:12489": " ahalyādayitānāmnā manasendrābhidhaṃ manaḥ /",
    "GSP27moksop_u:12490": " saṃsaktam idam āyāti na svabhāvād ṛte param //MU_3,89.39//",
    "GSP27moksop_u:12491": " ekakāryaniviṣṭaṃ hi mano dhīrasya bhūpate /",
    "GSP27moksop_u:12492": " na cālyate merur iva varaśāpabalair api //MU_3,89.40//",
    "GSP27moksop_u:12493": " deho hi varaśāpābhyām anyatvam upagacchati /",
    "GSP27moksop_u:12494": " na tu dhīraṃ mano rājan vijigīṣutayotthitam //MU_3,89.41//",
    "GSP27moksop_u:12495": " etāni cātra manasāṃ na ca kāraṇāni rājañ śarīraśakalāny asamutthitāni /",
    "GSP27moksop_u:12496": " ceto hi kāraṇam amīṣu śarīrakeṣu vārīva sarvavanaṣaṇḍalatāraseṣu //MU_3,89.42//",
    "GSP27moksop_u:12497": " ādyaṃ śarīram iha viddhi mano mahātman saṅkalpitā jagati tena śarīrasaṅghāḥ /",
    "GSP27moksop_u:12498": " ādyaṃ śarīram abhitiṣṭhati yatra tatra tat tad bhṛśaṃ phalati netarad asya puṃsaḥ //MU_3,89.43//",
    "GSP27moksop_u:12499": " mukhyāṅkuraṃ subhaga viddhi mano hi puṃso dehās tataḥ pravisṛtās tarupallavābhāḥ /",
    "GSP27moksop_u:12500": " naṣṭe 'ṅkure punar udeti na pallavaśrīr na tv aṅkuraḥ kṣayam upaiti dalakṣayeṣu //MU_3,89.44//",
    "GSP27moksop_u:12501": " dehakṣaye vividhadehagaṇaṃ karoti svapnāvanāv iva vanaṃ navam āśu cetaḥ /",
    "GSP27moksop_u:12502": " citte kṣate na tu karoti hi kiñcid eva dehas tatas samanupālaya cittaratnam //MU_3,89.45//",
    "GSP27moksop_u:12503": " diśi diśi hariṇākṣīm eva paśyāmi rājan priyayuvatimanastvān nityam ānandito 'smi /",
    "GSP27moksop_u:12504": " tava sukhavikṛtīnāṃ yat phalaṃ duḥkhadāyi kṣaṇam atha suciraṃ vā tan na paśyāmi kiñcit //MU_3,89.46//",
    "GSP27moksop_u:12505": " kṛtrimendravākyaṃ nāma sargaḥ",
    "GSP27moksop_u:12506": " navatitamas sargaḥ",
    "GSP27moksop_u:12507": " bhānuḥ:",
    "GSP27moksop_u:12508": " athendreṇaivam ukto 'sau rājā rājīvalocanaḥ /",
    "GSP27moksop_u:12509": " muniṃ bharatanāmānaṃ pārśvasaṃstham uvāca ha //MU_3,90.1//",
    "GSP27moksop_u:12510": " rājā:",
    "GSP27moksop_u:12511": " bhagavan sarvadharmajña paśyasy asya durātmanaḥ /",
    "GSP27moksop_u:12512": " bhṛśam adya mukhe sphāraṃ dhārṣṭyaṃ maddārahāriṇaḥ //MU_3,90.2//",
    "GSP27moksop_u:12513": " pāpānurūpam apy asya śāpaṃ dehi mahāmune /",
    "GSP27moksop_u:12514": " yad avadhyavadhāt pāpaṃ vadhatyāgāt tad eva hi //MU_3,90.3//",
    "GSP27moksop_u:12515": " ity ukto rājasiṃhena bharato munisattamaḥ /",
    "GSP27moksop_u:12516": " yathāvat pravicāryāśu pāpaṃ tasya durātmanaḥ //MU_3,90.4//",
    "GSP27moksop_u:12517": " sahānayā duṣkṛtinyā bhartṛdrohābhibhūtayā /",
    "GSP27moksop_u:12518": " vināśaṃ vraja durbuddhe iti śāpaṃ visṛṣṭavān //MU_3,90.5//",
    "GSP27moksop_u:12519": " bhānuḥ:",
    "GSP27moksop_u:12520": " tatas tau snehasambaddhamanaskāv eva śāpataḥ /",
    "GSP27moksop_u:12521": " patitau bhūtale vṛkṣavicyutāv iva pallavau //MU_3,90.6//",
    "GSP27moksop_u:12522": " atha vyasanasaṃsaktau mṛgayonim upāgatau /",
    "GSP27moksop_u:12523": " tato dvāv api saṃsaktau bhūyo jātau vihaṅgamau //MU_3,90.7//",
    "GSP27moksop_u:12524": " adyāsmākaṃ vibho sarge mithassambaddhabhāvanau /",
    "GSP27moksop_u:12525": " tapaḥparau mahāpuṇyau jātau brāhmaṇadampatī //MU_3,90.8//",
    "GSP27moksop_u:12526": " bhārato hi tayoś śāpas sa samartho babhūva ha /",
    "GSP27moksop_u:12527": " śarīramātrākramaṇe na manonigrahe prabho //MU_3,90.9//",
    "GSP27moksop_u:12528": " tāv adyāvadhitenaiva dehasaṃskārahetunā /",
    "GSP27moksop_u:12529": " yatra yatropajāyete bhavatas tatra dampatī //MU_3,90.10//",
    "GSP27moksop_u:12530": " akṛtrimapremarasānuviddhaṃ snehaṃ tayos taṃ prasamīkṣya kāntam /",
    "GSP27moksop_u:12531": " vṛkṣā api sneharasānuviddhāś śṛṅgāraceṣṭākulitā bhavati //MU_3,90.11//",
    "GSP27moksop_u:12532": " ekanavatitamas sargaḥ",
    "GSP27moksop_u:12533": " bhānuḥ:",
    "GSP27moksop_u:12534": " tenaitad vacmi bhagavan yathājātaṃ mano mune /",
    "GSP27moksop_u:12535": " anigrāhyam abhedyaṃ ca śāpair api durāsadaiḥ //MU_3,91.1//",
    "GSP27moksop_u:12536": " aindavānām atas sṛṣṭikramāṇāṃ pravināśanam /",
    "GSP27moksop_u:12537": " yujyate na na ca brahman yuktam etan mahātmanaḥ //MU_3,91.2//",
    "GSP27moksop_u:12538": " kiṃ tad asti jagaty asmin vividheṣu jagatsu vā /",
    "GSP27moksop_u:12539": " tavāpi nātha nāthasya yad dainyāya mahātmanaḥ //MU_3,91.3//",
    "GSP27moksop_u:12540": " mano hi jagatāṃ kartṛ mano hi puruṣas smṛtaḥ /",
    "GSP27moksop_u:12541": " manaḥkṛtaṃ kṛtaṃ loke na śarīrakṛtaṃ kṛtam //MU_3,91.4//",
    "GSP27moksop_u:12542": " yan manoniścayakṛtaṃ tad dravyauṣadhidaṇḍanaiḥ /",
    "GSP27moksop_u:12543": " hantuṃ na śakyate jantoḥ pratibimbaṃ maṇer iva //MU_3,91.5//",
    "GSP27moksop_u:12544": " tasmād ete 'tra tiṣṭhantu bhāsurais sargasambhramaiḥ /",
    "GSP27moksop_u:12545": " tvaṃ sṛṣṭveha prajās tiṣṭha buddhyākāśe 'py anantakaḥ //MU_3,91.6//",
    "GSP27moksop_u:12546": " cittākāśaś cidākāśa ākāśaś ca tṛtīyakaḥ /",
    "GSP27moksop_u:12547": " anantās traya evaite cidākāśaprakāśitāḥ //MU_3,91.7//",
    "GSP27moksop_u:12548": " ekaṃ dvau vā bahūn vāpi kuru sargān prajāpate /",
    "GSP27moksop_u:12549": " svecchayātmani tiṣṭha tvaṃ kiṃ gṛhītaṃ tavaindavaiḥ //MU_3,91.8//",
    "GSP27moksop_u:12550": " brahmā:",
    "GSP27moksop_u:12551": " athaindave jagajjāle bhānunettham udāhṛte /",
    "GSP27moksop_u:12552": " mayā sañcintya suciram idam uktaṃ mahāmune //MU_3,91.9//",
    "GSP27moksop_u:12553": " yuktam uktaṃ tvayā bhāno vitataṃ hi kilāmbaram /",
    "GSP27moksop_u:12554": " manaś ca vitataṃ cāpi cidākāśaś ca vistṛtaḥ //MU_3,91.10//",
    "GSP27moksop_u:12555": " tad yathābhimataṃ sargaṃ nityaṃ karma karomy aham /",
    "GSP27moksop_u:12556": " kalpayāmi bahūny āśu bhūtajālāni bhāskara //MU_3,91.11//",
    "GSP27moksop_u:12557": " tat tvam evāśu bhagavan prathamo 'tra manur bhava /",
    "GSP27moksop_u:12558": " kuru sargaṃ yathākāmaṃ mayā samabhicoditaḥ //MU_3,91.12//",
    "GSP27moksop_u:12559": " athaitat sa mahātejā mama vākyaṃ prabhākaraḥ /",
    "GSP27moksop_u:12560": " aṅgīkṛtya dvidhātmānaṃ cakāra tapatāṃ varaḥ //MU_3,91.13//",
    "GSP27moksop_u:12561": " ekena prāktane tasmin vapuṣā sūryatāṃ gataḥ /",
    "GSP27moksop_u:12562": " vyomādhvagatayā sarge tatāna divasāvalīm //MU_3,91.14//",
    "GSP27moksop_u:12563": " manmanutvaṃ dvitīyena kṛtvā svavapuṣā kṣaṇāt /",
    "GSP27moksop_u:12564": " sasarja sakalāṃ sṛṣṭiṃ tatām abhimatāṃ mama //MU_3,91.15//",
    "GSP27moksop_u:12565": " pratibhāsam upāyāti yad yad asya hi cetasaḥ /",
    "GSP27moksop_u:12566": " tat tat prakaṭatām eti sthairyaṃ saphalatām api //MU_3,91.16//",
    "GSP27moksop_u:12567": " sāmānyabrāhmaṇā bhūtvā pratibhāsavaśāt kila /",
    "GSP27moksop_u:12568": " aindavā brahmatāṃ yātā manasaḥ paśya śaktatām //MU_3,91.17//",
    "GSP27moksop_u:12569": " yathaivaindavajīvās te cittatvād brahmatāṃ gatāḥ /",
    "GSP27moksop_u:12570": " vayaṃ tathaiva cidbhāvāc cittatvād brahmatāṃ gatāḥ //MU_3,91.18//",
    "GSP27moksop_u:12571": " cittaṃ hi pratibhāsātma yac ca tatpratibhāsanam /",
    "GSP27moksop_u:12572": " tad idaṃ bhāti dehādikhābhaṃ nāto 'sti dehadṛk //MU_3,91.19//",
    "GSP27moksop_u:12573": " cittvam ātmacamatkāras tac camatkurute svataḥ /",
    "GSP27moksop_u:12574": " yad yāvatsambhavaṃ svātmany evāntar maricātmavat //MU_3,91.20//",
    "GSP27moksop_u:12575": " tad etac cittavad bhātam ātivāhikanāmakam /",
    "GSP27moksop_u:12576": " tad evodāharanty etad dehanāmnā ghanaṃ bhrami //MU_3,91.21//",
    "GSP27moksop_u:12577": " kathyate jīvanāmnaitac cetaḥ pratanuvāsanam /",
    "GSP27moksop_u:12578": " śāntaṃ dehacamatkāraṃ jīvaṃ viddhi kramāt param //MU_3,91.22//",
    "GSP27moksop_u:12579": " nāhaṃ na cānyad astīha cittvaṃ cittam idaṃ sthitam /",
    "GSP27moksop_u:12580": " vasiṣṭhaindavasaṃvidvad asat sattām ivāgatam //MU_3,91.23//",
    "GSP27moksop_u:12581": " yathaindavamano brahmā tathaivāyam ahaṃ sthitaḥ /",
    "GSP27moksop_u:12582": " matkṛtaṃ cāham evedaṃ saṅkalpātmaiva bhāsate //MU_3,91.24//",
    "GSP27moksop_u:12583": " kaścic cittavilāso 'yaṃ brahmāham iti saṃsthitaḥ /",
    "GSP27moksop_u:12584": " svabhāva eva dehādi viddhi śūnyatarātmakhāt //MU_3,91.25//",
    "GSP27moksop_u:12585": " śuddhā cit paramātmaikarūpiṇīty eva bhāvanāt /",
    "GSP27moksop_u:12586": " jīvībhūya mano bhūtvā vettītthaṃ dehatāṃ mudhā //MU_3,91.26//",
    "GSP27moksop_u:12587": " sarvam aindavasaṃsāravad idaṃ bhāti cidvapuḥ /",
    "GSP27moksop_u:12588": " sampannam aprabodhātma dīrghasvapnas svaśaktijaḥ //MU_3,91.27//",
    "GSP27moksop_u:12589": " dvicandravibhramākāraṃ tanmātrākāravibhramam /",
    "GSP27moksop_u:12590": " aindavābjajavad rūḍhaṃ citaś cittvaṃ mano bhavet //MU_3,91.28//",
    "GSP27moksop_u:12591": " na san nāsad ahaṃrūpaṃ sattvāsattve tathaiva ca /",
    "GSP27moksop_u:12592": " upalambhena sadrūpam asatyaṃ tadvirodhataḥ //MU_3,91.29//",
    "GSP27moksop_u:12593": " jaḍājaḍaṃ mano viddhi saṅkalpātma bṛhadvapuḥ /",
    "GSP27moksop_u:12594": " ajaḍaṃ brahmarūpatvāj jaḍaṃ dṛśyātmatāgamāt //MU_3,91.30//",
    "GSP27moksop_u:12595": " dṛśyānubhavasatyātma tadabhāve vilāyi tat /",
    "GSP27moksop_u:12596": " kaṭakatvaṃ yathā hemni tathā brahmaṇi saṃsthitam //MU_3,91.31//",
    "GSP27moksop_u:12597": " sarvatvād brahmaṇas sarvaṃ jaḍaṃ cinmayam eva vā /",
    "GSP27moksop_u:12598": " asmadādiśilāntātma na jaḍaṃ na ca cetanam //MU_3,91.32//",
    "GSP27moksop_u:12599": " dārvādīnām acittvena nopalambhasya sambhavaḥ /",
    "GSP27moksop_u:12600": " upalambho hi sadṛśasambandhād eva jāyate //MU_3,91.33//",
    "GSP27moksop_u:12601": " upalabdher jaḍaṃ viddhi cetanaṃ sarvam eva hi /",
    "GSP27moksop_u:12602": " upalambho hi sambandhāt sambandho hi samātmanoḥ //MU_3,91.34//",
    "GSP27moksop_u:12603": " jaḍacetanaśāntādiśabdārthaśrīr na vidyate /",
    "GSP27moksop_u:12604": " anirdeśye pade pattralatādīva mahāmarau //MU_3,91.35//",
    "GSP27moksop_u:12605": " citau yac cetyakalanaṃ tan manastvam udāhṛtam /",
    "GSP27moksop_u:12606": " cidbhāgo 'trājaḍo bhāgo jāḍyam atra tu cetyatā //MU_3,91.36//",
    "GSP27moksop_u:12607": " cidbhāgo 'trāvabodhāṃśo jaḍaṃ cetyaṃ hi dṛśyatā /",
    "GSP27moksop_u:12608": " iti jīvo jagadbhrāntiṃ paśyan gacchati lolatām //MU_3,91.37//",
    "GSP27moksop_u:12609": " citā sva eva bhāvo 'sau śuddhayaivaṃ dvayīkṛtaḥ /",
    "GSP27moksop_u:12610": " atas sarvaṃ jagat saiva dvaitaṃ labdhāṃśam eva tat //MU_3,91.38//",
    "GSP27moksop_u:12611": " svam evānyatayā dṛṣṭvā citir dṛśyatayā vapuḥ /",
    "GSP27moksop_u:12612": " nirbhāgāpy ekabhāgābhaṃ bhramatīva bhramāturā //MU_3,91.39//",
    "GSP27moksop_u:12613": " na bhrāntir asti bhramabhāṅ naivetīha hi niścayaḥ /",
    "GSP27moksop_u:12614": " paripūrṇārṇavaprakhyā citītthaṃ saṃsthitā citiḥ //MU_3,91.40//",
    "GSP27moksop_u:12615": " sarvatvāj jāḍyam astv asyāṃ citi cittvaṃ ca vetsi tat /",
    "GSP27moksop_u:12616": " cidbhāgo 'trāvabodhāṃśas tv ahantājaḍatodayaḥ //MU_3,91.41//",
    "GSP27moksop_u:12617": " ahantvādi pare tattve manāg api na vidyate /",
    "GSP27moksop_u:12618": " ūrmyādīva pṛthak toye saṃvitsāraṃ hi tad yataḥ //MU_3,91.42//",
    "GSP27moksop_u:12619": " ahampratyayasandṛśyaṃ cetyaṃ viddhi samutthitam /",
    "GSP27moksop_u:12620": " mṛgatṛṣṇāsv ivātas tan nūnaṃ vidyata eva no //MU_3,91.43//",
    "GSP27moksop_u:12621": " ahantāpadamātrātmapadaṃ viddhi nirāmayam /",
    "GSP27moksop_u:12622": " vidaṃ vidur ahantādi śaityam eva yathā himam //MU_3,91.44//",
    "GSP27moksop_u:12623": " citaiva cetyate jāḍyaṃ svapne svamaraṇopamam /",
    "GSP27moksop_u:12624": " sarvātmatvāt sarvaśaktīḥ kurvatī naiti sāmyatām //MU_3,91.45//",
    "GSP27moksop_u:12625": " manaḥ padārthāditayā sarvarūpaṃ vijṛmbhate /",
    "GSP27moksop_u:12626": " nānātmā cittadeho 'yam ākāśaviṣadākṛtiḥ //MU_3,91.46//",
    "GSP27moksop_u:12627": " dehādi dehapratibhārūpātma tyajatā sadā /",
    "GSP27moksop_u:12628": " vicāryaṃ pratibhāsātma cittvaṃ cittvena vai sphuṭam //MU_3,91.47//",
    "GSP27moksop_u:12629": " cittatāmre śodhite hi paramārthasuvarṇatām /",
    "GSP27moksop_u:12630": " gate 'kṛtrima ānandaḥ kiṃ dehopalakhaṇḍakaiḥ //MU_3,91.48//",
    "GSP27moksop_u:12631": " yad vidyate śodhyate tad dhautaḥ kena khapādapaḥ /",
    "GSP27moksop_u:12632": " dehādyavidyā satyā ced yukta etāṃ prati grahaḥ //MU_3,91.49//",
    "GSP27moksop_u:12633": " asatyābhiniviṣṭānāṃ dehādāv adhiyām iha /",
    "GSP27moksop_u:12634": " ye nāmopadiśanty ajñāḥ kecit te puruṣaiḍakāḥ //MU_3,91.50//",
    "GSP27moksop_u:12635": " yathaitad bhāvayet svāntaṃ tathaitad bhavati kṣaṇāt /",
    "GSP27moksop_u:12636": " dṛṣṭānto 'traindavāhalyākṛtrimendrādiniścayaḥ //MU_3,91.51//",
    "GSP27moksop_u:12637": " yad yad yathā sphurati svapratibhātma cittaṃ tat tat tathā bhavati dehatayoditātma /",
    "GSP27moksop_u:12638": " deho 'yam asti na na cāham iti svarūpaṃ vijñānam ekam avagamya niriccham āssva //MU_3,91.52//",
    "GSP27moksop_u:12639": " deho 'yam eṣa ca kilāham iti svabhāvād dehārtham eva yatate tata eti nāśam /",
    "GSP27moksop_u:12640": " yakṣādikalpanavaśād bhayam eti bālo niryakṣadeśagata eva kayāpi yuktyā //MU_3,91.53//",
    "GSP27moksop_u:12641": " jīvāvatāraṇakramopadeśo nāma sargaḥ",
    "GSP27moksop_u:12642": " dvinavatitamas sargaḥ",
    "GSP27moksop_u:12643": " vasiṣṭhaḥ:",
    "GSP27moksop_u:12644": " ity uktavān sa bhagavān mayā kamalasambhavaḥ /",
    "GSP27moksop_u:12645": " raghūdvaha punaḥ pṛṣṭo vākyam ākṣipya bhūtapaḥ //MU_3,92.1//",
    "GSP27moksop_u:12646": " tvayaiva bhagavan proktāś śāpamantrādiśaktayaḥ /",
    "GSP27moksop_u:12647": " amoghā iti tā eva kathaṃ moghīkṛtāḥ punaḥ //MU_3,92.2//",
    "GSP27moksop_u:12648": " śāpena mantravīryeṇa manobuddhīndriyāṇy api /",
    "GSP27moksop_u:12649": " sarvāṇy eva vimūḍhāni dṛṣṭāni kila jantuṣu //MU_3,92.3//",
    "GSP27moksop_u:12650": " yathaitau pavanaspandau yathā snehaghṛte tathā /",
    "GSP27moksop_u:12651": " abhinnau tadvad evaitau manodehau sadaiva hi //MU_3,92.4//",
    "GSP27moksop_u:12652": " atha nāsty eva vā dehaḥ kevalaṃ cetasohitaḥ /",
    "GSP27moksop_u:12653": " mudhānubhūyate svapnamṛgatṛṣṇādvicandravat //MU_3,92.5//",
    "GSP27moksop_u:12654": " ekanāśe dvayor eva nāśo 'trābhyupapadyate /",
    "GSP27moksop_u:12655": " avaśyabhāvī tu manonāśe dehaparikṣayaḥ //MU_3,92.6//",
    "GSP27moksop_u:12656": " manaś śāpādibhir doṣaiḥ kathaṃ nākramyate prabho /",
    "GSP27moksop_u:12657": " katham ākramyate vāpi brūhi me parameśvara //MU_3,92.7//",
    "GSP27moksop_u:12658": " brahmā:",
    "GSP27moksop_u:12659": " na tad asti jagatkośe śubhakarmānupātinā /",
    "GSP27moksop_u:12660": " yat pauruṣeṇa śuddhena na samāsādyate janaiḥ //MU_3,92.8//",
    "GSP27moksop_u:12661": " ābrahmasthāvarāntaṃ ca sarvadā sarvajātayaḥ /",
    "GSP27moksop_u:12662": " sarvā eva jagaty asmin dviśarīrāś śarīriṇām //MU_3,92.9//",
    "GSP27moksop_u:12663": " ekaṃ manaśśarīraṃ tu kṣiprakāri sthitaṃ calam /",
    "GSP27moksop_u:12664": " akiñcitkaram anyat tu śarīraṃ māṃsanirmitam //MU_3,92.10//",
    "GSP27moksop_u:12665": " yatra māṃsamayaḥ kāyas sarvasyaiva vaśaṅgataḥ /",
    "GSP27moksop_u:12666": " sarvair āyāsyate śāpais tathādhivyādhisañcayaiḥ //MU_3,92.11//",
    "GSP27moksop_u:12667": " mūkaprāyo hy aśakto 'sau dīnaḥ kṣaṇavinaśvaraḥ /",
    "GSP27moksop_u:12668": " padmapattrāmbucapalo devādivivaśasthitiḥ //MU_3,92.12//",
    "GSP27moksop_u:12669": " mano nāma dvitīyo yaḥ kāyaḥ kāyavatām iha /",
    "GSP27moksop_u:12670": " sa āyatto 'pi nāyatto bhūtānāṃ bhuvanatraye //MU_3,92.13//",
    "GSP27moksop_u:12671": " pauruṣaṃ svam avaṣṭabhya dhairyam ālambya śāśvatam /",
    "GSP27moksop_u:12672": " yadi tiṣṭhaty agamyo 'sau duḥkhānāṃ tad aninditaḥ //MU_3,92.14//",
    "GSP27moksop_u:12673": " yathā yathāsau yatate manodeho hi dehinām /",
    "GSP27moksop_u:12674": " tathā tathāsau bhavati svaniścayaphalaikabhāk //MU_3,92.15//",
    "GSP27moksop_u:12675": " saphalo māṃsadehasya na kaścit pauruṣakramaḥ /",
    "GSP27moksop_u:12676": " manodehasya saphalaṃ sarvam eva svaceṣṭitam //MU_3,92.16//",
    "GSP27moksop_u:12677": " pavitram anusandhānaṃ cetasā yas smaran sthitaḥ /",
    "GSP27moksop_u:12678": " niṣphalās tatra śāpādyāś śilāyām iva sāyakāḥ //MU_3,92.17//",
    "GSP27moksop_u:12679": " patatv ambhasi vahnau vā kardame vā kalevaram /",
    "GSP27moksop_u:12680": " mano yad anusandhatte tad evāpnoti niścitam //MU_3,92.18//",
    "GSP27moksop_u:12681": " pauruṣātiśayas sarvas sarvabhāvopamardajaḥ /",
    "GSP27moksop_u:12682": " dadāty avighnena phalaṃ mano hi manaso mune //MU_3,92.19//",
    "GSP27moksop_u:12683": " pauruṣeṇa balenāntaś cittaṃ kṛtvā priyāmayam /",
    "GSP27moksop_u:12684": " kṛtrimendreṇa duḥkhārtir na dṛṣṭā śāsanāsv api //MU_3,92.20//",
    "GSP27moksop_u:12685": " pauruṣeṇa manaḥ kṛtvā nīrāgaṃ vigatajvaram /",
    "GSP27moksop_u:12686": " māṇḍavyena jitāḥ kleśāś śūlaprānte 'pi tiṣṭhatā //MU_3,92.21//",
    "GSP27moksop_u:12687": " andhakūpe sthitenāpi mānasair yajñasañcayaiḥ /",
    "GSP27moksop_u:12688": " ṛṣiṇā dīrghatapasā samprāptaṃ vaibudhaṃ puram //MU_3,92.22//",
    "GSP27moksop_u:12689": " indoḥ putrair narair eva puruṣādhyavasāyataḥ /",
    "GSP27moksop_u:12690": " dhyānena brahmatā prāptā yā mayāpi na khaṇḍyate //MU_3,92.23//",
    "GSP27moksop_u:12691": " anye 'py sāvadhānā ye dhīrās suramaharṣayaḥ /",
    "GSP27moksop_u:12692": " cittāt svam anusandhānaṃ na tyajanti manāg api //MU_3,92.24//",
    "GSP27moksop_u:12693": " ādhayo vyādhayaś caiva śāpāḥ pāpadṛśas tathā /",
    "GSP27moksop_u:12694": " na khaṇḍayanti tān padmapattrāghātāś śilām iva //MU_3,92.25//",
    "GSP27moksop_u:12695": " ye vāpi khaṇḍitāḥ kecic chāpādyair ādhisāyakaiḥ /",
    "GSP27moksop_u:12696": " svavivekākṣamaṃ teṣāṃ mano manye 'py apauruṣam //MU_3,92.26//",
    "GSP27moksop_u:12697": " na kadācana saṃsāre sāvadhānamanā manāk /",
    "GSP27moksop_u:12698": " svapne 'pi kaścid asty eva doṣajālaiḥ khalīkṛtaḥ //MU_3,92.27//",
    "GSP27moksop_u:12699": " manasaiva manas tasmāt pauruṣeṇa pumān iha /",
    "GSP27moksop_u:12700": " svakam eva svakenaiva yojayet pāvane pathi //MU_3,92.28//",
    "GSP27moksop_u:12701": " pratibhātaṃ yad evāsya tathārūpaṃ bhavaty alam /",
    "GSP27moksop_u:12702": " kṣaṇād eva manaḥ pīnaṃ bālavetālavan mune //MU_3,92.29//",
    "GSP27moksop_u:12703": " pratibhāsasyānupadaṃ prāktanīṃ sthitim ujjhati /",
    "GSP27moksop_u:12704": " kulālakarmānupadaṃ ghaṭo mṛtpiṇḍatām iva //MU_3,92.30//",
    "GSP27moksop_u:12705": " pratibhātārthatām eti kṣaṇād eva mano mune /",
    "GSP27moksop_u:12706": " spandamātrātmakaṃ vāri yathā tuṅgataraṅgatām //MU_3,92.31//",
    "GSP27moksop_u:12707": " anusandhānamātreṇa sūryabimbe 'pi yāminīm /",
    "GSP27moksop_u:12708": " manaḥ paśyaty aśuddhākṣaś candrabimbe dvitām iva //MU_3,92.32//",
    "GSP27moksop_u:12709": " yat paśyati tad evāśu phalībhūtam idaṃ manaḥ /",
    "GSP27moksop_u:12710": " saha harṣaviṣādābhyāṃ bhuṅkte tasmāt tad eva sat //MU_3,92.33//",
    "GSP27moksop_u:12711": " pratibhānupadaṃ caitac candre 'py agniśikhāśatam /",
    "GSP27moksop_u:12712": " dṛṣṭvā dāham avāpnoti dagdhaṃ ca paritapyate //MU_3,92.34//",
    "GSP27moksop_u:12713": " pratibhānupadaṃ cetaḥ kṣāre 'pi hi rasāyanam /",
    "GSP27moksop_u:12714": " dṛṣṭvā pītvā parāṃ tṛptiṃ yāti valgati dṛpyati //MU_3,92.35//",
    "GSP27moksop_u:12715": " pratibhānupadaṃ ceto vyomany api mahāvanam /",
    "GSP27moksop_u:12716": " dṛṣṭvā lunāti lūtvā ca punar āropayaty alam //MU_3,92.36//",
    "GSP27moksop_u:12717": " itthaṃ yad eva parikalpayatīndrajālaṃ kṣipraṃ tad eva paripaśyati tāta cetaḥ /",
    "GSP27moksop_u:12718": " nāsaj jagan na ca sad ity avagamya nūnam enāṃ dṛśaṃ vividhabhedavatīṃ jahīhi //MU_3,92.37//",
    "GSP27moksop_u:12719": " manomāhātmyavarṇanaṃ nāma sargaḥ",
    "GSP27moksop_u:12720": " trinavatitamas sargaḥ",
    "GSP27moksop_u:12721": " vasiṣṭhaḥ:",
    "GSP27moksop_u:12722": " iti me bhagavatā pūrvam uktam /",
    "GSP27moksop_u:12723": " tad etad adya tubhyaṃ kathitam /",
    "GSP27moksop_u:12724": " tasmād asmād anākhyād brahmaṇas sarvagatāt pūrvaṃ manāṅ mananam utpadyate /",
    "GSP27moksop_u:12725": " svayam eva tad ghanatāṃ prāpya manas sampadyate /",
    "GSP27moksop_u:12726": " tan manas tanmātrakalpanapūrvakaṃ sanniveśaṃ bhāvayati /",
    "GSP27moksop_u:12727": " tatas taijasaḥ puruṣas sampadyate /",
    "GSP27moksop_u:12728": " so 'yaṃ brahmety ātmani nāma kṛtavān /",
    "GSP27moksop_u:12729": " tena nāma yo 'yaṃ parameṣṭhī tan manastattvaṃ viddhi /",
    "GSP27moksop_u:12730": " sa manastattvākāro bhagavān brahmā saṅkalpamayatvād yad eva saṅkalpayati tad eva paśyati /",
    "GSP27moksop_u:12731": " tatas teneyam avidyā parikalpitānātmany ātmābhimānamayīti /",
    "GSP27moksop_u:12732": " tena brahmaṇā giritṛṇajaladhimayam idaṃ krameṇa jagat parikalpitam /",
    "GSP27moksop_u:12733": " itthaṃ krameṇa brahmatattvād iyam āgatā sṛṣṭir anyata ivāgateyam iti lakṣyate / (MU_3,93.1)",
    "GSP27moksop_u:12734": " tasmāt sarvapadārthānāṃ trailokyodaravartinām /",
    "GSP27moksop_u:12735": " utpattir brahmaṇo rāma taraṅgānām ivārṇavāt //MU_3,93.2//",
    "GSP27moksop_u:12736": " evam utpanne jagati yā brahmaṇaś cin mananarūpiṇī sāhaṅkāraṃ parikalpya brahmatām eti /",
    "GSP27moksop_u:12737": " yās tv anyāś cicchaktayas sarvaśaktibhir abhinnā eva bhinnāḥ kalpyanta iva jagati sphāratāṃ nīte pitāmaharūpeṇa manasā samullasanti /",
    "GSP27moksop_u:12738": " ta ete sahasraśo viparivartamānā jīvā ucyante /",
    "GSP27moksop_u:12739": " te 'bhyutthitā eva cinnabhaso nabhasi tanmātrair āvalitā gaganapavanāntarvartinaś",
    "GSP27moksop_u:12740": " caturdaśavidhāyā bhūtajāter madhyād yasyā abhyāśe tiṣṭhati tasyā eva prāṇaśaktidvāreṇa",
    "GSP27moksop_u:12741": " praviśya śarīraṃ sthāvaraṃ jaṅgamaṃ vā bījatāṃ gacchanti /",
    "GSP27moksop_u:12742": " tadanu yonito jagati jāyante tadanu kākatālīyotpannavāsanāpravāhānurūpakarmaphalabhāgino bhavanti /",
    "GSP27moksop_u:12743": " tataḥ karmaphalarajjubhir vāsanāvalitābhir baddha śarīrā bhramantaḥ patanti protpatanti ca /",
    "GSP27moksop_u:12744": " itthaṃ caitā bhūtajātayaḥ / (MU_3,93.3)",
    "GSP27moksop_u:12745": " kāścij janmasahasrāḍhyāḥ patanti vanaparṇavat /",
    "GSP27moksop_u:12746": " karmavātyā paribhrāntā luṭhanti girikukṣiṣu //MU_3,93.4//",
    "GSP27moksop_u:12747": " aprameyabhavāḥ kāścit santatājñānamohitāḥ /",
    "GSP27moksop_u:12748": " cirajātā bhramantīha bahukalpaśatāny api //MU_3,93.5//",
    "GSP27moksop_u:12749": " kāścit katipayātītamanoramabhavāntarāḥ /",
    "GSP27moksop_u:12750": " viharanti jagaty asmiñ śubhakarmaparāyaṇāḥ //MU_3,93.6//",
    "GSP27moksop_u:12751": " kāścid vijñātavijñānāḥ param eva padaṃ gatāḥ /",
    "GSP27moksop_u:12752": " vātoddhūtāḥ payomadhyaṃ sāmudrā iva bindavaḥ //MU_3,93.7//",
    "GSP27moksop_u:12753": " utpattis sarvabījānām iti hi brahmaṇaḥ padāt /",
    "GSP27moksop_u:12754": " āvirbhāvatirobhāvabhaṅgurā bhavarāgiṇī //MU_3,93.8//",
    "GSP27moksop_u:12755": " vāsanā viṣavaiṣamyavaidhuryajvaradhāriṇī /",
    "GSP27moksop_u:12756": " anantasaṅkaṭānarthakāryasaṅkarakāriṇī //MU_3,93.9//",
    "GSP27moksop_u:12757": " nānādigdeśakālāntaśailakandaracāriṇī /",
    "GSP27moksop_u:12758": " racitottamavaicitryā vihitāvartasambhramā //MU_3,93.10//",
    "GSP27moksop_u:12759": " eṣā jagajjaṅgalajīrṇavallī samyaksamālokakuṭhārakṛttā /",
    "GSP27moksop_u:12760": " vilīnavikṣubdhamanaśśarīrā bhūyo na saṃrohati rāmabhadra //MU_3,93.11//",
    "GSP27moksop_u:12761": " utpattidarśanaṃ nāma sargaḥ",
    "GSP27moksop_u:12762": " caturnavatitamas sargaḥ",
    "GSP27moksop_u:12763": " vasiṣṭhaḥ:",
    "GSP27moksop_u:12764": " uttamādhamamadhyānāṃ padārthānām itas tataḥ /",
    "GSP27moksop_u:12765": " utpattīnāṃ vibhāgo 'yaṃ śṛṇu vakṣyāmi rāghava //MU_3,94.1//",
    "GSP27moksop_u:12766": " itthamprathamatotpanno yo 'sminn eva hi janmani /",
    "GSP27moksop_u:12767": " brahmaṇas sāttvikī tasya prathamotpattir iṣyate //MU_3,94.2//",
    "GSP27moksop_u:12768": " idamprathamatānāmnī śubhābhyāsasamudbhavā /",
    "GSP27moksop_u:12769": " śubhalokāśrayā sā ca śubhakāryānubandhinī //MU_3,94.3//",
    "GSP27moksop_u:12770": " sā ced vicitrasaṃsāravāsanāvyavahāriṇī /",
    "GSP27moksop_u:12771": " bhāvaiḥ katipayair mokṣam īyuṣī guṇapīvarī //MU_3,94.4//",
    "GSP27moksop_u:12772": " tādṛkphalapradānaikakāryākāryānumānadā /",
    "GSP27moksop_u:12773": " tena rājasasattveti procyate sā kṛtātmabhiḥ //MU_3,94.5//",
    "GSP27moksop_u:12774": " atha cec citrasaṃsāravāsanāvyavahāriṇī /",
    "GSP27moksop_u:12775": " atyantakaluṣā janmasahasrair jñānabhāginī //MU_3,94.6//",
    "GSP27moksop_u:12776": " tādṛkphalapradānaikadharmādharmānumānadā /",
    "GSP27moksop_u:12777": " asāv adhamasattveti procyate sā kṛtātmabhiḥ //MU_3,94.7//",
    "GSP27moksop_u:12778": " saiva saṅkhyātigānantajanmavṛndād anantaram /",
    "GSP27moksop_u:12779": " sandigdhamokṣā yadi tat procyate 'tyantatāmasī //MU_3,94.8//",
    "GSP27moksop_u:12780": " anadyatanajanmāttamatis tādṛśakāraṇā /",
    "GSP27moksop_u:12781": " yotpattir madhyamā puṃso rāma dvitribhavāntarā //MU_3,94.9//",
    "GSP27moksop_u:12782": " tadvatkāryānugā loke rājasī rājasattama /",
    "GSP27moksop_u:12783": " aviprakṛṣṭajanmādhvā socyate kṛtabuddhibhiḥ //MU_3,94.10//",
    "GSP27moksop_u:12784": " sā hi tajjanmamātreṇa mokṣayogyā mumukṣubhiḥ /",
    "GSP27moksop_u:12785": " tādṛkkāryānumānena proktā rājasasāttvikī //MU_3,94.11//",
    "GSP27moksop_u:12786": " saiva ced itarair alpair janmabhir mokṣabhāginī /",
    "GSP27moksop_u:12787": " tat tādṛśī hi sā tajjñaiḥ proktā rājasarājasī //MU_3,94.12//",
    "GSP27moksop_u:12788": " saiva janmaśatair mokṣabhāginī cec ciraiṣiṇī /",
    "GSP27moksop_u:12789": " tad uktā tādṛgārambhā sadbhī rājasatāmasī //MU_3,94.13//",
    "GSP27moksop_u:12790": " saiva sandigdhamokṣā cet sahasrair api janmanām /",
    "GSP27moksop_u:12791": " tad uktā tādṛgārambhā rājasātyantatāmasī //MU_3,94.14//",
    "GSP27moksop_u:12792": " bhuktajanmasahasrā tu yotpattir brahmaṇo nṛṇām /",
    "GSP27moksop_u:12793": " ciramokṣā hi kathitā tāmasī sā maharṣibhiḥ //MU_3,94.15//",
    "GSP27moksop_u:12794": " tajjanmanaiva mokṣasya bhāginī cet tad ucyate /",
    "GSP27moksop_u:12795": " tajjñais tāmasasattveti tādṛgārambhaśaṃsinī //MU_3,94.16//",
    "GSP27moksop_u:12796": " bhāvaiḥ katipayair mokṣabhāginī cet tad ucyate /",
    "GSP27moksop_u:12797": " tamorājasarūpeti tādṛśair guṇavṛttibhiḥ //MU_3,94.17//",
    "GSP27moksop_u:12798": " pūrvaṃ janmasahasrāḍhyā puro janmaśatair api /",
    "GSP27moksop_u:12799": " mokṣayogyā tataḥ proktā tajjñais tāmasatāmasī //MU_3,94.18//",
    "GSP27moksop_u:12800": " pūrvaṃ tu janmalakṣyāḍhyā janmalakṣyaiḥ puro 'pi cet /",
    "GSP27moksop_u:12801": " sandigdhamokṣā tad asau procyate 'tyantatāmasī //MU_3,94.19//",
    "GSP27moksop_u:12802": " sarvā etās samāyānti brahmaṇo bhūtajātayaḥ /",
    "GSP27moksop_u:12803": " kiñcitpracalitā bhogāt payorāśer ivormayaḥ //MU_3,94.20//",
    "GSP27moksop_u:12804": " sarvā etā viniṣkrāntā brahmaṇo jīvarāśayaḥ /",
    "GSP27moksop_u:12805": " svatejasspanditā bhogād dīpād iva marīcayaḥ //MU_3,94.21//",
    "GSP27moksop_u:12806": " sarvā eva samutpannā brahmaṇo bhūtapaṅktayaḥ /",
    "GSP27moksop_u:12807": " svamarīcibaloddhūtād alātāṅgāt kaṇā iva //MU_3,94.22//",
    "GSP27moksop_u:12808": " sarvā evotthitās tasmād brahmaṇo jīvajātayaḥ /",
    "GSP27moksop_u:12809": " mandāramañjarīrūpāś candrabimbād ivāṃśavaḥ //MU_3,94.23//",
    "GSP27moksop_u:12810": " sarvā eva samutpannā brahmaṇo dṛśyadṛṣṭayaḥ /",
    "GSP27moksop_u:12811": " yathā viṭapinaś citrās tadrūpā viṭapaśriyaḥ //MU_3,94.24//",
    "GSP27moksop_u:12812": " sarvā eva samutpannā brahmaṇo jīvaśaktayaḥ /",
    "GSP27moksop_u:12813": " kaṭakāṅgadakeyūrayuktayaḥ kanakād iva //MU_3,94.25//",
    "GSP27moksop_u:12814": " sarvā evotthitā rāma brahmaṇo jīvarāśayaḥ /",
    "GSP27moksop_u:12815": " nirjharād amaloddyotāt payasām iva bindavaḥ //MU_3,94.26//",
    "GSP27moksop_u:12816": " ajasyaivākhilā rāma bhūtasantatikalpanā /",
    "GSP27moksop_u:12817": " ākāśasya ghaṭasthālīrandhrākāśādayo yathā //MU_3,94.27//",
    "GSP27moksop_u:12818": " sarvā evotthitā lokakalanā brahmaṇaḥ padāt /",
    "GSP27moksop_u:12819": " śīkarāvartalaharībindavaḥ payaso yathā //MU_3,94.28//",
    "GSP27moksop_u:12820": " sarvā evotthitā rāma brahmaṇo dṛśyadṛṣṭayaḥ /",
    "GSP27moksop_u:12821": " mṛgatṛṣṇātaraṅgiṇyo yathā bhāskaratejasaḥ //MU_3,94.29//",
    "GSP27moksop_u:12822": " sarvā dṛśyadṛśo draṣṭur vyatiriktā na rūpataḥ /",
    "GSP27moksop_u:12823": " śītaraśmer iva jyotsnā svālokā iva tejasaḥ //MU_3,94.30//",
    "GSP27moksop_u:12824": " evam etā hi lokānāṃ jātayo vividhāśrayāḥ /",
    "GSP27moksop_u:12825": " tasmād eva samāyānti tasminn eva viśanti ca //MU_3,94.31//",
    "GSP27moksop_u:12826": " kāścij janmasahasrāntājātayaś cirakālikāḥ /",
    "GSP27moksop_u:12827": " kāścit katipayātītajanmarūpā vyavasthitāḥ //MU_3,94.32//",
    "GSP27moksop_u:12828": " itthaṃ jagatsu vividheṣu vicitrarūpās tasyecchayā bhagavato vyavahāravatyaḥ /",
    "GSP27moksop_u:12829": " āyanti yānti nipatanti tathotpatanti bhūtaśriyaḥ kaṇaghaṭā iva pāvakotthāḥ //MU_3,94.33//",
    "GSP27moksop_u:12830": " brahmaṇas sarvaṃ samutpadyata iti pratipādanaṃ nāma sargaḥ",
    "GSP27moksop_u:12831": " pañcanavatitamas sargaḥ",
    "GSP27moksop_u:12832": " vasiṣṭhaḥ:",
    "GSP27moksop_u:12833": " abhinnau karmakartārau samam eva parāt padāt /",
    "GSP27moksop_u:12834": " svayaṃ prakaṭatāṃ yātau puṣpāmodau taror iva //MU_3,95.1//",
    "GSP27moksop_u:12835": " sarvasaṅkalpanāmukte jīvā brahmaṇi nirmale /",
    "GSP27moksop_u:12836": " sphuranti vitate vyomni nīlimna iva candrakāḥ //MU_3,95.2//",
    "GSP27moksop_u:12837": " aprabuddhajanācāro yatra rāghava dṛśyate /",
    "GSP27moksop_u:12838": " tatra brahmaṇa utpannā jīvā ity uktayas sthitāḥ //MU_3,95.3//",
    "GSP27moksop_u:12839": " samprabuddhajanācāre vaktum evaṃ na śobhanam /",
    "GSP27moksop_u:12840": " yad brahmaṇa idaṃ jātaṃ na jātaṃ veti rāghava //MU_3,95.4//",
    "GSP27moksop_u:12841": " kācid vā kalanā yāvan na nītā rāghava prathām /",
    "GSP27moksop_u:12842": " upadeśyopadeśaśrīs tāval loke na śobhate //MU_3,95.5//",
    "GSP27moksop_u:12843": " ato bhedadaśāṃ dīnām aṅgīkṛtyopadiśyate /",
    "GSP27moksop_u:12844": " brahmedam ete jīvāś ca veti vācām ayaṃ bhramaḥ //MU_3,95.6//",
    "GSP27moksop_u:12845": " iti dṛṣṭyā nirāsaṅgād brahmaṇo jāyate jagat /",
    "GSP27moksop_u:12846": " tajjaṃ tad eva tattvaṃ tu gataṃ duravabodhataḥ //MU_3,95.7//",
    "GSP27moksop_u:12847": " merumandarasaṅkāśā bahavo jīvarāśayaḥ /",
    "GSP27moksop_u:12848": " utpatyotpatya saṃlīnās tasminn eva pare pade //MU_3,95.8//",
    "GSP27moksop_u:12849": " anādyantās sphuranty anye jāyamānās sahasraśaḥ /",
    "GSP27moksop_u:12850": " nānākakubnikuñjeṣu pādapeṣv iva pallavāḥ //MU_3,95.9//",
    "GSP27moksop_u:12851": " jīvaughāś codbhaviṣyanti madhāv iva navāṅkurāḥ /",
    "GSP27moksop_u:12852": " tatraiva layam eṣyanti grīṣme madhulatā iva //MU_3,95.10//",
    "GSP27moksop_u:12853": " tiṣṭhanty ajasraṃ kāleṣu ta evānye ca bhūriśaḥ /",
    "GSP27moksop_u:12854": " jāyante 'tha pralīyante parasmiñ jīvarājayaḥ //MU_3,95.11//",
    "GSP27moksop_u:12855": " puṣpāmodāv ivābhinnau pumān karma ca rāghava /",
    "GSP27moksop_u:12856": " parameśāt samāyātau tatraiva viśataś śanaiḥ //MU_3,95.12//",
    "GSP27moksop_u:12857": " ittham ete jagaty asmin daityoraganarāmarāḥ /",
    "GSP27moksop_u:12858": " udbhavanyagbhavābhāvaiḥ prasphuranti punaḥ punaḥ //MU_3,95.13//",
    "GSP27moksop_u:12859": " hetur viharaṇe teṣām ātmavismaraṇād ṛte /",
    "GSP27moksop_u:12860": " na kaścil lakṣyate sādho janmādhvaphalado 'paraḥ //MU_3,95.14//",
    "GSP27moksop_u:12861": " rāmaḥ:",
    "GSP27moksop_u:12862": " avisaṃvāditārthaṃ sad yat pramāṇikadṛṣṭibhiḥ /",
    "GSP27moksop_u:12863": " vītarāgair vinirṇītaṃ tac chāstram iti kathyate //MU_3,95.15//",
    "GSP27moksop_u:12864": " mahāsattvaguṇopetā ye dhīrās samadṛṣṭayaḥ /",
    "GSP27moksop_u:12865": " yannideśāḥ phalopetās sādhavas ta udāhṛtāḥ //MU_3,95.16//",
    "GSP27moksop_u:12866": " iyaṃ tu dṛṣṭis sakalā siddhaye sarvakarmaṇām /",
    "GSP27moksop_u:12867": " sādhuvṛttatayā śāstraṃ sarvadaivānuvartate //MU_3,95.17//",
    "GSP27moksop_u:12868": " sādhusaṃvyavahārasthaṃ śāstraṃ yo nānuvartate /",
    "GSP27moksop_u:12869": " bahiṣkurvanti taṃ sarve sa ca duḥkhe nimajjati //MU_3,95.18//",
    "GSP27moksop_u:12870": " iha loke ca vede ca śrutir itthaṃ sadā prabho /",
    "GSP27moksop_u:12871": " yathā karma ca kartā ca paryāyeṇeha saṅgate //MU_3,95.19//",
    "GSP27moksop_u:12872": " karmaṇā kriyate kartā kartrā karma pramīyate /",
    "GSP27moksop_u:12873": " bījāṅkuravad āmnāyo loke vedokta eṣa saḥ //MU_3,95.20//",
    "GSP27moksop_u:12874": " karmaṇo jāyate jantur bījād iva navāṅkuraḥ /",
    "GSP27moksop_u:12875": " jantoḥ prajāyate karma punar bījam ivāṅkurāt //MU_3,95.21//",
    "GSP27moksop_u:12876": " yayā vāsanayā karma dīyate bhavapañjare /",
    "GSP27moksop_u:12877": " tadvāsanānurūpeṇa phalaṃ samanubhūyate //MU_3,95.22//",
    "GSP27moksop_u:12878": " evaṃ sthite kathaṃ nāma janmabījena karmaṇā /",
    "GSP27moksop_u:12879": " vinotpattis tvayā proktā bhūtānāṃ brahmaṇaḥ padāt //MU_3,95.23//",
    "GSP27moksop_u:12880": " pakṣeṇānena bhagavan bhavatā janmakarmaṇoḥ /",
    "GSP27moksop_u:12881": " tiraskṛtā jagajjātāpy avinābhāvitaitayoḥ //MU_3,95.24//",
    "GSP27moksop_u:12882": " karmaṇy akāraṇe brahmañ janmādiṣu phaleṣu tu /",
    "GSP27moksop_u:12883": " karmaṇāṃ phalam astīti tvayā loke pramārjitam //MU_3,95.25//",
    "GSP27moksop_u:12884": " sañjāte saṅkare loke karmasv aphaladāyiṣu /",
    "GSP27moksop_u:12885": " mātsye nyāye vilasati nāśa evāvaśiṣyate //MU_3,95.26//",
    "GSP27moksop_u:12886": " kiṃ tat kṛtaṃ bhavaty evaṃ bhagavan brūhi tattvataḥ /",
    "GSP27moksop_u:12887": " etaṃ me saṃśayaṃ sphāraṃ chinddhi vedavidāṃ vara //MU_3,95.27//",
    "GSP27moksop_u:12888": " vasiṣṭhaḥ:",
    "GSP27moksop_u:12889": " sādhu rāghava pṛṣṭo 'smi tvayā praśnam imaṃ śubham /",
    "GSP27moksop_u:12890": " śṛṇu vakṣyāmi te yena bhṛśaṃ jñānodayo bhavet //MU_3,95.28//",
    "GSP27moksop_u:12891": " manaso yas samunmeṣaḥ kalākalanarūpataḥ /",
    "GSP27moksop_u:12892": " etat tat karmaṇāṃ bījaṃ phalam asyaiva vidyate //MU_3,95.29//",
    "GSP27moksop_u:12893": " yad eva hi manastattvam utthitaṃ brahmaṇaḥ padāt /",
    "GSP27moksop_u:12894": " tad eva karma jantūnāṃ jīvo dehatayā sthitaḥ //MU_3,95.30//",
    "GSP27moksop_u:12895": " kusumāmodayor bhedo na yathā bhinnayor iha /",
    "GSP27moksop_u:12896": " tathaiva karmamanasor bhedo nāsty api bhinnayoḥ //MU_3,95.31//",
    "GSP27moksop_u:12897": " kriyāspando jagaty asmin karmeti kathito budhaiḥ /",
    "GSP27moksop_u:12898": " pūrvaṃ tasya manodehaḥ karmātaś cittam eva hi //MU_3,95.32//",
    "GSP27moksop_u:12899": " na sa śailo na tad vyoma na sā diṅ na triviṣṭapam /",
    "GSP27moksop_u:12900": " asti yatra phalaṃ nāsti kṛtānām ātmakarmaṇām //MU_3,95.33//",
    "GSP27moksop_u:12901": " aihikaṃ prāktanaṃ vāpi karma yad racitaṃ sphuṭam /",
    "GSP27moksop_u:12902": " pauruṣo 'sau paro yatno na kadācana niṣphalaḥ //MU_3,95.34//",
    "GSP27moksop_u:12903": " brahmaṇaḥ protthitaṃ cittaṃ karma viddhīha netarat /",
    "GSP27moksop_u:12904": " tad eva janatābījaṃ viddhi rāghava netarat //MU_3,95.35//",
    "GSP27moksop_u:12905": " deśād deśāntaraprāpter anusandhānahetutaḥ /",
    "GSP27moksop_u:12906": " pūrvaṃ hi kāraṇaṃ cetaḥ karma cittam ato viduḥ //MU_3,95.36//",
    "GSP27moksop_u:12907": " akṣubdhasāgaraprakhyād brahmaṇas spandadharmiṇī /",
    "GSP27moksop_u:12908": " yā cid āhur ataś cittaṃ janatājīvatāṃ gatam //MU_3,95.37//",
    "GSP27moksop_u:12909": " manaḥ karma mano jīvaḥ kāyas tenaiva tanyate /",
    "GSP27moksop_u:12910": " ataḥ karma ca kartā ca na bhinnau tilatailavat //MU_3,95.38//",
    "GSP27moksop_u:12911": " kartṛkarmātmakāv arthāv abhinnau nityam eva hi /",
    "GSP27moksop_u:12912": " abodhād bhedam āyātau kalpyamānau mudhaiva hi //MU_3,95.39//",
    "GSP27moksop_u:12913": " dve karmamanasī rāma mūrkhāṇāṃ na tu dhīmatām /",
    "GSP27moksop_u:12914": " samudrāmbu taraṅgāmbu bālānām iva bhedadhīḥ //MU_3,95.40//",
    "GSP27moksop_u:12915": " paryāyaśabdāv etau hi viddhi tvaṃ cittakarmaṇī /",
    "GSP27moksop_u:12916": " paryāyaśabdatāṃ tyaktvā sthite duravabodhataḥ //MU_3,95.41//",
    "GSP27moksop_u:12917": " manaḥ karmātmakaṃ pūrvaṃ parasmāt sampravartate /",
    "GSP27moksop_u:12918": " āmodātmeva kusumaṃ vividhākṛti pādapāt //MU_3,95.42//",
    "GSP27moksop_u:12919": " kartṛkarmābhidhānīha cetāṃsy avirataṃ padāt /",
    "GSP27moksop_u:12920": " parasmāt sampravartante taraṅgā iva sāgarāt //MU_3,95.43//",
    "GSP27moksop_u:12921": " uddhṛtāny eva tasmiṃs tu jīvasañjñāni tāni tu /",
    "GSP27moksop_u:12922": " sphuritvā pravilīyante taraṅgā iva sāgare //MU_3,95.44//",
    "GSP27moksop_u:12923": " manasā kriyate karma yad yat tat saphalaṃ bhavet /",
    "GSP27moksop_u:12924": " manasy eva na kāyotthaṃ kartā karma manas tataḥ //MU_3,95.45//",
    "GSP27moksop_u:12925": " ālokalāñchitābhoge makure rājate sukham /",
    "GSP27moksop_u:12926": " brahmatattvaparāmṛṣṭe kartṛtvaṃ manasi sphuṭam //MU_3,95.46//",
    "GSP27moksop_u:12927": " guṇo guṇini śauklyādiḥ paṭādau saṃsthito yathā /",
    "GSP27moksop_u:12928": " tathā manasi kartṛtvaṃ jīvanāmni vyavasthitam //MU_3,95.47//",
    "GSP27moksop_u:12929": " yathā śaityādirahitas tuṣāro nopalabhyate /",
    "GSP27moksop_u:12930": " tathā karma vinā cittaṃ na kiñcid upalabhyate //MU_3,95.48//",
    "GSP27moksop_u:12931": " kṛṣṇatāsaṅkṣaye yadvat kṣīyate kajjalaṃ svayam /",
    "GSP27moksop_u:12932": " spandātmakarmavigame tadvat prakṣīyate manaḥ //MU_3,95.49//",
    "GSP27moksop_u:12933": " karmanāśo manonāśo manonāśo hy akarmatā /",
    "GSP27moksop_u:12934": " muktasyaiva bhavaty eṣa nāmuktasya kadācana //MU_3,95.50//",
    "GSP27moksop_u:12935": " vahnyauṣṇyayor iva sadā śliṣṭayoś cittakarmaṇoḥ /",
    "GSP27moksop_u:12936": " dvayor ekatarābhāve dvayam eva vilīyate //MU_3,95.51//",
    "GSP27moksop_u:12937": " cittaṃ sadā spandavilāsam etat spandaikarūpaṃ nanu karma viddhi /",
    "GSP27moksop_u:12938": " karmātha cittaṃ kila dharmadharmi padaṃ gate rāma paraspareṇa //MU_3,95.52//",
    "GSP27moksop_u:12939": " karmapuruṣayor aikyapratipādanaṃ nāma sargaḥ",
    "GSP27moksop_u:12940": " ṣaṇṇavatitamas sargaḥ",
    "GSP27moksop_u:12941": " vasiṣṭhaḥ:",
    "GSP27moksop_u:12942": " mano hi bhāvanāmātraṃ bhāvanā spandarūpiṇī /",
    "GSP27moksop_u:12943": " kriyā tadbhāvitaṃ rūpaṃ phalaṃ sarvo 'nudhāvati //MU_3,96.1//",
    "GSP27moksop_u:12944": " rāmaḥ:",
    "GSP27moksop_u:12945": " vistareṇa mama brahmañ jaḍasyāpy ajaḍākṛteḥ /",
    "GSP27moksop_u:12946": " rūpam ārūḍhasaṅkalpaṃ manaso vaktum arhasi //MU_3,96.2//",
    "GSP27moksop_u:12947": " vasiṣṭhaḥ:",
    "GSP27moksop_u:12948": " anantasyātmatattvasya sarvaśakter mahātmanaḥ /",
    "GSP27moksop_u:12949": " saṅkalpaśaktisahitaṃ yad rūpaṃ tan mano viduḥ //MU_3,96.3//",
    "GSP27moksop_u:12950": " jaḍājaḍadṛśor madhye dolāyitavapus sthitam /",
    "GSP27moksop_u:12951": " yat tattvaṃ dviparāmṛṣṭaṃ tad rūpaṃ manaso viduḥ //MU_3,96.4//",
    "GSP27moksop_u:12952": " nāhaṃ cidavabhāsātmā kṛpaṇo 'smīti niścayaḥ /",
    "GSP27moksop_u:12953": " yas sadākrāntakalanas tad rūpaṃ manaso viduḥ //MU_3,96.5//",
    "GSP27moksop_u:12954": " bhāvas sadasator madhye nṝṇāṃ sphurati niścalaḥ /",
    "GSP27moksop_u:12955": " kalanonmukhatāṃ yātas tad rūpaṃ manaso viduḥ //MU_3,96.6//",
    "GSP27moksop_u:12956": " kalanātmikayā karmaśaktyā virahitaṃ manaḥ /",
    "GSP27moksop_u:12957": " na sambhavati loke 'smin guṇahīno guṇī yathā //MU_3,96.7//",
    "GSP27moksop_u:12958": " yathānalauṣṇyayos sattā na sambhavati bhinnayoḥ /",
    "GSP27moksop_u:12959": " tathaiva karmamanasos tathātmamanasor api //MU_3,96.8//",
    "GSP27moksop_u:12960": " svenaiva cittarūpeṇa karmaṇā phaladharmaṇā /",
    "GSP27moksop_u:12961": " saṅkalpaikaśarīreṇa nānāvistaraśālinā //MU_3,96.9//",
    "GSP27moksop_u:12962": " yā yena vāsanā yatra latevāropitā yathā /",
    "GSP27moksop_u:12963": " sā tena phalabhūs tatra tad eva prāpyate tathā //MU_3,96.10//",
    "GSP27moksop_u:12964": " karmabījaṃ manas spandaḥ kathyate 'thānubhūyate /",
    "GSP27moksop_u:12965": " kriyās tu vividhās tasya śākhāś citraphalās taroḥ //MU_3,96.11//",
    "GSP27moksop_u:12966": " mano yad anusandhatte tat karmendriyavṛttayaḥ /",
    "GSP27moksop_u:12967": " sarvās sampādayanty etās tasmāt karma manas smṛtam //MU_3,96.12//",
    "GSP27moksop_u:12968": " mano buddhir ahaṅkāraś cetaḥ karmātha kalpanā /",
    "GSP27moksop_u:12969": " saṃsṛtir vāsanāvidyā prayatnas smṛtir eva ca //MU_3,96.13//",
    "GSP27moksop_u:12970": " indriyaṃ prakṛtir māyā kriyā cetītarā api /",
    "GSP27moksop_u:12971": " citrāś śabdaśriyo bahvyas saṃsārabhramahetavaḥ //MU_3,96.14//",
    "GSP27moksop_u:12972": " kākatālīyayogena tyaktasphāracamatkṛteḥ /",
    "GSP27moksop_u:12973": " citeś cetyānupātinyaḥ kṛtāḥ paryāyavṛttayaḥ //MU_3,96.15//",
    "GSP27moksop_u:12974": " rāmaḥ:",
    "GSP27moksop_u:12975": " parāyās saṃvido brahmann etāḥ paryāyavṛttayaḥ /",
    "GSP27moksop_u:12976": " kalpyamānavicitrārthāḥ kathaṃ rūḍhim upāgatāḥ //MU_3,96.16//",
    "GSP27moksop_u:12977": " vasiṣṭhaḥ:",
    "GSP27moksop_u:12978": " gateva sakalaṅkatvaṃ yadā cit kalanātmakam /",
    "GSP27moksop_u:12979": " unmeṣarūpiṇī jātā tadaiva hi manassthitiḥ //MU_3,96.17//",
    "GSP27moksop_u:12980": " bhāvānām anusandhānaṃ yadā niścitya saṃsthitā /",
    "GSP27moksop_u:12981": " tadaiṣā procyate buddhir niyatā grahaṇakṣamā //MU_3,96.18//",
    "GSP27moksop_u:12982": " yadā mithyābhimānena sattāṃ kalayati svayam /",
    "GSP27moksop_u:12983": " ahaṅkārābhidhā tena procyate bhavabandhanī //MU_3,96.19//",
    "GSP27moksop_u:12984": " idaṃ tyaktvedam āyāti bālavat pelavā yadā /",
    "GSP27moksop_u:12985": " vicāraṃ samparityajya tadā sā cittam ucyate //MU_3,96.20//",
    "GSP27moksop_u:12986": " yadā spandaikadharmatvāt karmapaiśunyaśaṃsinī /",
    "GSP27moksop_u:12987": " ādhāvati spandaphalaṃ tadā karmety udāhṛtā //MU_3,96.21//",
    "GSP27moksop_u:12988": " kākatālīyayogena tyaktvaikadravyaniścayam /",
    "GSP27moksop_u:12989": " yadehitaṃ kalpayati bhāvaṃ teneha kalpanā //MU_3,96.22//",
    "GSP27moksop_u:12990": " pūrvaṃ dṛṣṭam adṛṣṭaṃ vā prāg sṛṣṭam iti niścayam /",
    "GSP27moksop_u:12991": " yadaiṣehāṃ vidhatte 'ntas tadā smṛtir udāhṛtā //MU_3,96.23//",
    "GSP27moksop_u:12992": " yadā padārthaśaktīnāṃ sambhuktānām ivāntare /",
    "GSP27moksop_u:12993": " vasaty astamitānyehaṃ vāsaneti tadocyate //MU_3,96.24//",
    "GSP27moksop_u:12994": " asty ātmatattvaṃ vimalaṃ dvitīyā dṛṣṭir aṅkitā /",
    "GSP27moksop_u:12995": " 'jātā hy avidyamānaiva tadāvidyeti kathyate //MU_3,96.25//",
    "GSP27moksop_u:12996": " sphuraty ātmavināśāya vismārayati tat padam /",
    "GSP27moksop_u:12997": " mithyāvikalpajālena tan malaṃ parikalpyate //MU_3,96.26//",
    "GSP27moksop_u:12998": " śrutvā sṛṣṭvā ca dṛṣṭvā ca bhuktvā ghrātvā vimṛśya ca /",
    "GSP27moksop_u:12999": " indram āmodayaty eṣā tenendriyam iti smṛtā //MU_3,96.27//",
    "GSP27moksop_u:13000": " sarvasya dṛśyajālasya paramātmany alakṣite /",
    "GSP27moksop_u:13001": " prakṛtatvena bhāvānāṃ loke prakṛtir ucyate //MU_3,96.28//",
    "GSP27moksop_u:13002": " sadasattāṃ nayaty āśu sattāṃ vāsattvam añjasā /",
    "GSP27moksop_u:13003": " sad vāsad vā vikalpaughaṃ tena māyeti kathyate //MU_3,96.29//",
    "GSP27moksop_u:13004": " darśanaśravaṇasparśarasanaghrāṇakarmabhiḥ /",
    "GSP27moksop_u:13005": " kriyeti kathyate loke kāryakāraṇatāṃ gatā //MU_3,96.30//",
    "GSP27moksop_u:13006": " citaś cetyānupātinyā gatāyās sakalaṅkatām /",
    "GSP27moksop_u:13007": " prasphuradrūpadharmiṇyā etāḥ paryāyavṛttayaḥ //MU_3,96.31//",
    "GSP27moksop_u:13008": " cittatām upayātāyā gatāyāḥ prākṛtaṃ padam /",
    "GSP27moksop_u:13009": " svair eva saṅkalpaśatair bhṛśaṃ rūḍhim upāgatāḥ //MU_3,96.32//",
    "GSP27moksop_u:13010": " cetanīyakalaṅkāṅkā jāḍyajālānupātinī /",
    "GSP27moksop_u:13011": " saṅkhyāvibhāgakalitā svavikalpākulaiva cit //MU_3,96.33//",
    "GSP27moksop_u:13012": " jīva ity ucyate loke mana ity api kathyate /",
    "GSP27moksop_u:13013": " cittam ity ucyate caiva buddhir ity ucyate tathā //MU_3,96.34//",
    "GSP27moksop_u:13014": " nānāsaṅkalpakalilaṃ paryāyanicayaṃ budhāḥ /",
    "GSP27moksop_u:13015": " vadanty asyāḥ kalaṅkinyāś cyutāyāḥ paramārthataḥ //MU_3,96.35//",
    "GSP27moksop_u:13016": " rāmaḥ:",
    "GSP27moksop_u:13017": " manaḥ kiṃ syāj jaḍaṃ brahmann atha vāpi ca cetanam /",
    "GSP27moksop_u:13018": " ity eko mama tattvajña niścayo 'ntar na jāyate //MU_3,96.36//",
    "GSP27moksop_u:13019": " vasiṣṭhaḥ:",
    "GSP27moksop_u:13020": " mano hi na jaḍaṃ rāma nāpi cetanatāṃ gatam /",
    "GSP27moksop_u:13021": " mlānā jaḍājaḍā dṛṣṭir mana ity eva kathyate //MU_3,96.37//",
    "GSP27moksop_u:13022": " madhye sadasato rūpaṃ pratibhātaṃ yad ābilam /",
    "GSP27moksop_u:13023": " jagataḥ kāraṇaṃ rāma tad etac cittam ucyate //MU_3,96.38//",
    "GSP27moksop_u:13024": " śāśvatenaikarūpeṇa niścayena vinā sthitiḥ /",
    "GSP27moksop_u:13025": " yeha sā cittam ity uktā tasmāj jātam idaṃ jagat //MU_3,96.39//",
    "GSP27moksop_u:13026": " jaḍājaḍadṛśor madhye dolārūḍhaṃ svakalpanam /",
    "GSP27moksop_u:13027": " yac cito mlānarūpiṇyas tad etan mana ucyate //MU_3,96.40//",
    "GSP27moksop_u:13028": " cinniṣyando hi malinaḥ kalaṅkavikalāntaraḥ /",
    "GSP27moksop_u:13029": " mana ity ucyate rāma na jaḍaṃ na ca cinmayam //MU_3,96.41//",
    "GSP27moksop_u:13030": " tasyemāni vicitrāṇi nāmāni kalitāny alam /",
    "GSP27moksop_u:13031": " ahaṅkāramanobuddhijīvādyānītarāṇy api //MU_3,96.42//",
    "GSP27moksop_u:13032": " yathā gacchati śailūṣo rūpāṇyatvaṃ tathaiva hi /",
    "GSP27moksop_u:13033": " mano nāmānyatām eti rāma karmāntaraṃ vrajan //MU_3,96.43//",
    "GSP27moksop_u:13034": " citrādhikāravaśato vicitrādhikṛtābhidhām /",
    "GSP27moksop_u:13035": " yathā yāti naraḥ karmavaśād yāti tathā manaḥ //MU_3,96.44//",
    "GSP27moksop_u:13036": " yā etāḥ kathitās sañjñā mayā rāghava cetasaḥ /",
    "GSP27moksop_u:13037": " etā evānyathā proktā vādibhiḥ kalpanāśataiḥ //MU_3,96.45//",
    "GSP27moksop_u:13038": " svabhāvābhimatāṃ yuktim āropya manasā kṛtāḥ /",
    "GSP27moksop_u:13039": " manobuddhīndriyādīnāṃ vicitrā nāmagītayaḥ //MU_3,96.46//",
    "GSP27moksop_u:13040": " mano hi jaḍam anyasya bhinnam anyasya jīvataḥ /",
    "GSP27moksop_u:13041": " tathāhaṅkṛtir anyasya buddhir anyasya vādinaḥ //MU_3,96.47//",
    "GSP27moksop_u:13042": " ahaṅkāramanobuddhidṛṣṭayas sṛṣṭakalpanāḥ /",
    "GSP27moksop_u:13043": " ekarūpatayā proktā yā mayā raghunandana //MU_3,96.48//",
    "GSP27moksop_u:13044": " naiyāyikair itarathā tādṛśāḥ parikalpitāḥ /",
    "GSP27moksop_u:13045": " anyathā kalpitās sāṅkhyaiś cārvākair api cānyathā //MU_3,96.49//",
    "GSP27moksop_u:13046": " jaiminīyair ārhataiś ca bauddhair vaiśeṣikais tathā /",
    "GSP27moksop_u:13047": " anyair api vicitrehaiḥ pāñcarātrādibhis tathā //MU_3,96.50//",
    "GSP27moksop_u:13048": " sarvair eva hi gantavyaṃ tat padaṃ pāramātmikam /",
    "GSP27moksop_u:13049": " vicitradeśakālotthaiḥ puram ekam ivādhvagaiḥ //MU_3,96.51//",
    "GSP27moksop_u:13050": " ajñānāt paramārthasya viparītāvabodhataḥ /",
    "GSP27moksop_u:13051": " kevalaṃ vivadante te vikalpair ārurukṣavaḥ //MU_3,96.52//",
    "GSP27moksop_u:13052": " svaṃ mārgam abhiśaṃsanti vādinaś citrayā dṛśā /",
    "GSP27moksop_u:13053": " vicitradeśakālotthā mārgaṃ svaṃ pathikā iva //MU_3,96.53//",
    "GSP27moksop_u:13054": " tair mithyā rāghava proktāḥ karmamānasacetasām /",
    "GSP27moksop_u:13055": " svavikalpārpitair arthais svās svā vaicitryayuktayaḥ //MU_3,96.54//",
    "GSP27moksop_u:13056": " yathaikaḥ puruṣas snānadānādānāśanakriyāḥ /",
    "GSP27moksop_u:13057": " kurvāṇaḥ kartṛvaicitryam eti tadvad idaṃ manaḥ //MU_3,96.55//",
    "GSP27moksop_u:13058": " vicitrakāryavaśato nāmabhedena kartṛtā /",
    "GSP27moksop_u:13059": " manasaḥ procyate jīvavāsanākarmanāmabhiḥ //MU_3,96.56//",
    "GSP27moksop_u:13060": " cittam evedam akhilaṃ sarveṇaivānubhūyate /",
    "GSP27moksop_u:13061": " acitto hi naro loke paśyann api na paśyati //MU_3,96.57//",
    "GSP27moksop_u:13062": " śrutvā spṛṣṭvā ca dṛṣṭvā ca ghrātvā bhuktvā śubhāśubham /",
    "GSP27moksop_u:13063": " antar harṣaṃ viṣādaṃ ca samanasko hi vindate //MU_3,96.58//",
    "GSP27moksop_u:13064": " āloka iva rūpāṇām arthānāṃ kāraṇaṃ manaḥ /",
    "GSP27moksop_u:13065": " badhyate baddhacitto hi muktacitto hi mucyate //MU_3,96.59//",
    "GSP27moksop_u:13066": " taṃ jaḍānāṃ varaṃ viddhi jaḍaṃ yenocyate manaḥ /",
    "GSP27moksop_u:13067": " taṃ cāvagacchata jaḍaṃ mano yasya hi cetanam //MU_3,96.60//",
    "GSP27moksop_u:13068": " na cetanaṃ na ca jaḍaṃ yad idaṃ protthitaṃ manaḥ /",
    "GSP27moksop_u:13069": " vicitrasukhaduḥkhehaṃ jagad abhyutthitaṃ tataḥ //MU_3,96.61//",
    "GSP27moksop_u:13070": " ekarūpe hi manasi saṃsāraḥ pravilīyate /",
    "GSP27moksop_u:13071": " ābilaṃ kāraṇaṃ bhrānter bhrāntyā jagad upasthitam //MU_3,96.62//",
    "GSP27moksop_u:13072": " ajaḍaṃ hi mano nāma saṃsārasya na kāraṇam /",
    "GSP27moksop_u:13073": " jaḍaṃ copaladharmāpi saṃsārasya na kāraṇam //MU_3,96.63//",
    "GSP27moksop_u:13074": " manaḥ kāraṇam arthānāṃ rūpāṇām iva bhāsanam /",
    "GSP27moksop_u:13075": " cittād ṛte 'nyad yad asti tad acittasya kiṃ jagat //MU_3,96.64//",
    "GSP27moksop_u:13076": " na cetanaṃ na ca jaḍaṃ tasmāj jagati rāghava /",
    "GSP27moksop_u:13077": " sarvasya bhūtajātasya samagraṃ pravilīyate //MU_3,96.65//",
    "GSP27moksop_u:13078": " nānākarmadaśāveśān mano nānābhidheyatām /",
    "GSP27moksop_u:13079": " ekaṃ vicitratām etya yāti kālo yathārtubhiḥ //MU_3,96.66//",
    "GSP27moksop_u:13080": " yadi nāmāmanaskānām ahaṅkārendriyakriyāḥ /",
    "GSP27moksop_u:13081": " kṣobhayanti śarīraṃ tat santu jīvādayaḥ pare //MU_3,96.67//",
    "GSP27moksop_u:13082": " darśaneṣu tu ye proktā bhedā manasi tarkataḥ /",
    "GSP27moksop_u:13083": " kvacit kvacid vādakarair apavādakaraiḥ kila //MU_3,96.68//",
    "GSP27moksop_u:13084": " te rāma na virudhyante viśiṣyante na ca kvacit /",
    "GSP27moksop_u:13085": " sarvā hi śaktayo deve vidyante sarvage yataḥ //MU_3,96.69//",
    "GSP27moksop_u:13086": " yadaivaṃ khalu śuddhāyā manāg api hi saṃvidaḥ /",
    "GSP27moksop_u:13087": " jaḍeva śaktir uditā tadā vaicitryam āgatam //MU_3,96.70//",
    "GSP27moksop_u:13088": " ūrṇanābhād yathā tantur jāyate cetanāj jaḍaḥ /",
    "GSP27moksop_u:13089": " nityaṃ prabuddhāt paramād brahmaṇaḥ prakṛtis tathā //MU_3,96.71//",
    "GSP27moksop_u:13090": " avidyāvaśataś citrā bhāvanās sthitim āgatāḥ /",
    "GSP27moksop_u:13091": " cittaparyāyaśabdārthā bhinnās teneha vādinām //MU_3,96.72//",
    "GSP27moksop_u:13092": " jīvo manaś ca nanu buddhir ahaṅkṛtiś cety evaṃ prathām upagateyam anirmalā cit /",
    "GSP27moksop_u:13093": " saivocyate jagati cetanacittajīvasañjñāgaṇena kila nāsti vivāda eṣaḥ //MU_3,96.73//",
    "GSP27moksop_u:13094": " manassañjñāvicāro nāma sargaḥ",
    "GSP27moksop_u:13095": " saptanavatitamas sargaḥ",
    "GSP27moksop_u:13096": " rāmaḥ:",
    "GSP27moksop_u:13097": " brahman manasa evedam ata āḍambaraṃ smṛtam /",
    "GSP27moksop_u:13098": " yatas tad eva karmeti vākyārthād upalabhyate //MU_3,97.1//",
    "GSP27moksop_u:13099": " dṛḍhabhāvoparaktena manasaivorarīkṛtam /",
    "GSP27moksop_u:13100": " marucaṇḍātapeneva bhāsurāvaraṇaṃ vapuḥ //MU_3,97.2//",
    "GSP27moksop_u:13101": " brahman manye jagaty asmin mana evākṛtiṃ gatam /",
    "GSP27moksop_u:13102": " kvacin naratayā rūḍhaṃ kvacit suratayoditam //MU_3,97.3//",
    "GSP27moksop_u:13103": " kvacid daityatayollāsi kvacid yakṣatayotthitam /",
    "GSP27moksop_u:13104": " kvacid gandharvatāṃ prāptaṃ kvacit kinnararūpi ca //MU_3,97.4//",
    "GSP27moksop_u:13105": " nānāvananagābhogapurapattanarūpayā /",
    "GSP27moksop_u:13106": " manye vitatayākṛtyā mana eva vijṛmbhate //MU_3,97.5//",
    "GSP27moksop_u:13107": " evaṃ sthite śarīraughas tṛṇakāṣṭhalavopamaḥ /",
    "GSP27moksop_u:13108": " tadvicāraṇayā ko 'rtho vicāryaṃ mana eva naḥ //MU_3,97.6//",
    "GSP27moksop_u:13109": " tenedaṃ sarvam ābhogi jagad atyākulaṃ tatam /",
    "GSP27moksop_u:13110": " manye tadvyatirekeṇa paramātmaiva śiṣyate //MU_3,97.7//",
    "GSP27moksop_u:13111": " ātmā sarvapadātītas sarvagas sarvasaṃśrayaḥ /",
    "GSP27moksop_u:13112": " tatprasādena saṃsāre mano dhāvati valgati //MU_3,97.8//",
    "GSP27moksop_u:13113": " ato manye manaḥ karma tac charīreṣu kāraṇam /",
    "GSP27moksop_u:13114": " jāyate mriyate tad dhi nātmanīdṛgvidho guṇaḥ //MU_3,97.9//",
    "GSP27moksop_u:13115": " mana evaṃ vicāreṇa manye vilayam eṣyati /",
    "GSP27moksop_u:13116": " manovilayamātreṇa tataś śreyo bhaviṣyati //MU_3,97.10//",
    "GSP27moksop_u:13117": " manonāmni parikṣīṇe karmaṇy ahitasambhrame /",
    "GSP27moksop_u:13118": " mukta ity ucyate jantuḥ punar nāma na jāyate //MU_3,97.11//",
    "GSP27moksop_u:13119": " bhagavān bhavatā proktā jātayas trividhā nṛṇām /",
    "GSP27moksop_u:13120": " prathamaṃ kāraṇaṃ tāsāṃ manas sadasadātmakam //MU_3,97.12//",
    "GSP27moksop_u:13121": " tat kathaṃ śuddhacinnāmnas tattvāc chuddhivivarjitam /",
    "GSP27moksop_u:13122": " utthitaṃ sphāratāṃ yātaṃ jagaccitrakaraṃ manaḥ //MU_3,97.13//",
    "GSP27moksop_u:13123": " vasiṣṭhaḥ:",
    "GSP27moksop_u:13124": " ākāśā hi trayo nāma vidyante vitatāntarāḥ /",
    "GSP27moksop_u:13125": " cittākāśaś cidākāśo bhūtākāśas tṛtīyakaḥ //MU_3,97.14//",
    "GSP27moksop_u:13126": " ete hi sarvasāmānyās sarvatraiva vyavasthitāḥ /",
    "GSP27moksop_u:13127": " śuddhacittattvaśaktyā tu labdhasattaikatāṃ gatāḥ //MU_3,97.15//",
    "GSP27moksop_u:13128": " sabāhyābhyantarastho yo vettā sattāvabodhakaḥ /",
    "GSP27moksop_u:13129": " vyāpī samastabhūtānāṃ cidākāśas sa ucyate //MU_3,97.16//",
    "GSP27moksop_u:13130": " sarvabhūtahitas sraṣṭā yaḥ kalākalanātmakaḥ /",
    "GSP27moksop_u:13131": " yenedam ātataṃ sarvaṃ cittākāśas sa ucyate //MU_3,97.17//",
    "GSP27moksop_u:13132": " daśadiṅmaṇḍalābhogair avyucchinnavapur hi yaḥ /",
    "GSP27moksop_u:13133": " bhūtātmā so 'yam ākāśaḥ pavanābdādisaṃśrayaḥ //MU_3,97.18//",
    "GSP27moksop_u:13134": " ākāśacittākāśau dvau cidākāśavaśodbhavau /",
    "GSP27moksop_u:13135": " cit kāraṇaṃ hi sarvasya kāryaughasya dinaṃ yathā //MU_3,97.19//",
    "GSP27moksop_u:13136": " jaḍo 'smi na jaḍo 'smīti niścayo malinaś citaḥ /",
    "GSP27moksop_u:13137": " yas tad eva mano viddhi tenākāśādi bhāvyate //MU_3,97.20//",
    "GSP27moksop_u:13138": " aprabuddhātmaviṣayam ākāśatrayakalpanā /",
    "GSP27moksop_u:13139": " kalpyate hy upadeśārthaṃ prabuddhaviṣayaṃ na tu //MU_3,97.21//",
    "GSP27moksop_u:13140": " ekam eva paraṃ brahma sarvaṃ sarvāvapūrakam /",
    "GSP27moksop_u:13141": " prabuddhaṃ vimalaṃ nityaṃ kalākalanavarjitam //MU_3,97.22//",
    "GSP27moksop_u:13142": " dvaitādvaitasamudbhedair vākyasandarbhagarbhitaiḥ /",
    "GSP27moksop_u:13143": " upadiśyata evājño na prabuddhaḥ kathañcana //MU_3,97.23//",
    "GSP27moksop_u:13144": " yāvad rāmāprabuddhatvam ākāśatrayakalpanā /",
    "GSP27moksop_u:13145": " tāvad evāvabodhārthaṃ mayā ta upadiśyate //MU_3,97.24//",
    "GSP27moksop_u:13146": " ākāśacittākāśādyāś cidākāśāt kalaṅkitāt /",
    "GSP27moksop_u:13147": " prasūtā dāvadahanād yathā marumarīcayaḥ //MU_3,97.25//",
    "GSP27moksop_u:13148": " cito hi malinaṃ rūpaṃ cittatāṃ samupāgatam /",
    "GSP27moksop_u:13149": " trijagantīndrajālāni racayaty ākulātmakam //MU_3,97.26//",
    "GSP27moksop_u:13150": " cittatvam asya malinasya cidātmakasya tattvasya dṛśyata idaṃ nanu bodhahīnaiḥ /",
    "GSP27moksop_u:13151": " śuktau yathā rajatatā na tu bodhavadbhir maurkhyeṇa bandha iha bodhabalena mokṣaḥ //MU_3,97.27//",
    "GSP27moksop_u:13152": " cidākāśamāhātmyaṃ nāma sargaḥ",
    "GSP27moksop_u:13153": " aṣṭanavatitamas sargaḥ",
    "GSP27moksop_u:13154": " vasiṣṭhaḥ:",
    "GSP27moksop_u:13155": " yataḥ kutaścid utpannaṃ cittaṃ yat kiñcid eva hi /",
    "GSP27moksop_u:13156": " nityam ātmavimokṣāya yatate yatnato 'nagha //MU_3,98.1//",
    "GSP27moksop_u:13157": " asti nāmātivitatā śūnyā śāntāpi bhīṣaṇā /",
    "GSP27moksop_u:13158": " araṇyānī nabho yasyāṃ lakṣyate koṇamātrakam //MU_3,98.2//",
    "GSP27moksop_u:13159": " tasyām eko hi puruṣas sahasrakaralocanaḥ /",
    "GSP27moksop_u:13160": " paryākulamatir bhīmas saṃsthito vitatākṛtiḥ //MU_3,98.3//",
    "GSP27moksop_u:13161": " sahasreṇa sa bāhūnām ādāya parighān bahūn /",
    "GSP27moksop_u:13162": " praharaty ātmanaḥ pṛṣṭhe svātmanaiva palāyate //MU_3,98.4//",
    "GSP27moksop_u:13163": " dṛḍhaprahāraiḥ praharan svayam evātmanātmani /",
    "GSP27moksop_u:13164": " pravidravati bhītātmā sa yojanaśatāny api //MU_3,98.5//",
    "GSP27moksop_u:13165": " krandan palāyamāno 'sau gatvā dūram itas tataḥ /",
    "GSP27moksop_u:13166": " śramavān vivaśākāro viśīrṇacaraṇāṅgakaḥ //MU_3,98.6//",
    "GSP27moksop_u:13167": " patito 'vaśa evāśu mahaty andho 'ndhakūpake /",
    "GSP27moksop_u:13168": " kṛṣṇarātritamobhīmanabhogambhīrakoṭare //MU_3,98.7//",
    "GSP27moksop_u:13169": " tataḥ kālena mahatā so 'ndhakūpāt samutthitaḥ /",
    "GSP27moksop_u:13170": " punaḥ prahāraiḥ praharan vidravaty ātmanātmanaḥ //MU_3,98.8//",
    "GSP27moksop_u:13171": " punar dūrataraṃ gatvā karañjavanagulmakam /",
    "GSP27moksop_u:13172": " praviṣṭaḥ kaṇṭakavyāptaṃ śalabhaḥ pāvakaṃ yathā //MU_3,98.9//",
    "GSP27moksop_u:13173": " tasmāt karañjagahanād viniṣkramya kṣaṇād iva /",
    "GSP27moksop_u:13174": " svayaṃ prahāraiḥ praharan vidravaty ātmanātmanaḥ //MU_3,98.10//",
    "GSP27moksop_u:13175": " punar dūrataraṃ gatvā tam evāndho 'ndhakūpakam /",
    "GSP27moksop_u:13176": " sa sampraviṣṭas tvarayā viśīrṇāvayavākṛtiḥ //MU_3,98.11//",
    "GSP27moksop_u:13177": " andhakūpāt samutthāya praviṣṭaḥ kadalīvanam /",
    "GSP27moksop_u:13178": " punaḥ prahāraiḥ praharan vidravaty ātmanātmanaḥ //MU_3,98.12//",
    "GSP27moksop_u:13179": " punar dūrataraṃ gatvā śaśāṅkakaraśītalam /",
    "GSP27moksop_u:13180": " kadalīkānanaṃ kāntaṃ sampraviṣṭo hasann iva //MU_3,98.13//",
    "GSP27moksop_u:13181": " kadalīṣaṇḍakāt tasmād viniṣkramya punaḥ kṣaṇāt /",
    "GSP27moksop_u:13182": " kadalīkānanāc chubhraṃ karañjavanagulmakam //MU_3,98.14//",
    "GSP27moksop_u:13183": " karañjakavanāt kūpaṃ kūpād rambhāvanāntaram /",
    "GSP27moksop_u:13184": " praviśya praharaṃś caiva svayam ātmani saṃsthitaḥ //MU_3,98.15//",
    "GSP27moksop_u:13185": " evaṃrūpanijācāras so 'valokyādarān mayā /",
    "GSP27moksop_u:13186": " avaṣṭabhya balād eva muhūrtaṃ paribodhitaḥ //MU_3,98.16//",
    "GSP27moksop_u:13187": " pṛṣṭaś ca kas tvaṃ kim idaṃ kenārthena karoṣi vā /",
    "GSP27moksop_u:13188": " kiṃ nāmābhimataṃ te syāt kiṃ mudhā parimuhyasi //MU_3,98.17//",
    "GSP27moksop_u:13189": " iti pṛṣṭena kathitaṃ tena me raghunandana /",
    "GSP27moksop_u:13190": " nāhaṃ kaścin na caivedaṃ mune kiñcit karomy aham //MU_3,98.18//",
    "GSP27moksop_u:13191": " tvayāyam avabhagno 'smi tvaṃ me śatrur arindama /",
    "GSP27moksop_u:13192": " tvayā dṛṣṭo 'smi naṣṭo 'smi duḥkhāya ca sukhāya ca //MU_3,98.19//",
    "GSP27moksop_u:13193": " iti uktvā mām asāv aṅgāny ālokya svāni tiṣṭhavān /",
    "GSP27moksop_u:13194": " rurodārtaravaṃ dīno megho varṣann ivāravī //MU_3,98.20//",
    "GSP27moksop_u:13195": " kṣaṇamātreṇa tatrāsāv upasaṃhṛtya rodanam /",
    "GSP27moksop_u:13196": " svāny aṅgāni samālokya jahāsendvaṃśuvat sitam //MU_3,98.21//",
    "GSP27moksop_u:13197": " athāṭṭahāsaparyante sa pumān purato mama /",
    "GSP27moksop_u:13198": " krameṇa tāni tatyāja svāny aṅgāni samantataḥ //MU_3,98.22//",
    "GSP27moksop_u:13199": " prathamaṃ patitaṃ tasya śiraḥ paramadāruṇam /",
    "GSP27moksop_u:13200": " tatas te bāhavaḥ paścād vakṣas tadanu codaram //MU_3,98.23//",
    "GSP27moksop_u:13201": " atha kṣaṇena sa pumāṃs tāny aṅgāni ca sambhramaḥ /",
    "GSP27moksop_u:13202": " sarvam antardhim āyātaṃ svapno bodhavato yathā //MU_3,98.24//",
    "GSP27moksop_u:13203": " vicārya niyateś śaktiṃ tato gantum upasthitaḥ /",
    "GSP27moksop_u:13204": " dṛṣṭavān aham ekānte punar anyaṃ tathā naram //MU_3,98.25//",
    "GSP27moksop_u:13205": " so 'pi prahārān paritaḥ prayacchan svayam ātmani /",
    "GSP27moksop_u:13206": " bāhubhiḥ pīvarākārais svayam eva palāyate //MU_3,98.26//",
    "GSP27moksop_u:13207": " kūpe patati kūpāt tu samutthāyābhidhāvati /",
    "GSP27moksop_u:13208": " punaḥ patati kuñje 'ntaḥ punar ārtaḥ palāyate //MU_3,98.27//",
    "GSP27moksop_u:13209": " punaḥ praviśati svacchaṃ kṣaṇaṃ śiśirakānanam /",
    "GSP27moksop_u:13210": " ruṣṭaḥ punaḥ punas tuṣṭaḥ punaḥ praharati svayam //MU_3,98.28//",
    "GSP27moksop_u:13211": " evamprāyanijācāraś ciram ālokya sasmayam /",
    "GSP27moksop_u:13212": " sa mayā samavaṣṭabhya paripṛṣṭas tathaiva hi //MU_3,98.29//",
    "GSP27moksop_u:13213": " tenaivātha krameṇāsau ruditvā samprahasya ca /",
    "GSP27moksop_u:13214": " aṅgair viśīrṇatām etya yayāv alam alakṣyatām //MU_3,98.30//",
    "GSP27moksop_u:13215": " vicārya niyateś śaktiṃ tato gantum upasthitaḥ /",
    "GSP27moksop_u:13216": " dṛṣṭavān aham ekānte punar anyaṃ tathā naram //MU_3,98.31//",
    "GSP27moksop_u:13217": " praharaṃs tadvad evāsau svayam eva palāyate /",
    "GSP27moksop_u:13218": " palāyamānaḥ patito mahaty andho 'ndhakūpake //MU_3,98.32//",
    "GSP27moksop_u:13219": " tatrāhaṃ suciraṃ kālam avasaṃ tatpratīkṣakaḥ /",
    "GSP27moksop_u:13220": " yāvat sa sucireṇāpi kūpād abhyutthitaś śaṭhaḥ //MU_3,98.33//",
    "GSP27moksop_u:13221": " athāham udyato gantuṃ dṛṣṭavān puruṣaṃ punaḥ /",
    "GSP27moksop_u:13222": " tādṛśaṃ tādṛśācāraṃ prayatantaṃ tathaiva ca //MU_3,98.34//",
    "GSP27moksop_u:13223": " avaṣṭabhya tathaivāśu tasya proktaṃ punar mayā /",
    "GSP27moksop_u:13224": " tathaivotpalapatrākṣa nāsau tad avabuddhavān //MU_3,98.35//",
    "GSP27moksop_u:13225": " kevalaṃ mām asau mūḍho naiva jānāmi kiñcana /",
    "GSP27moksop_u:13226": " āḥ pāpa durdvijety uktvā svavyāpārapāro yayau //MU_3,98.36//",
    "GSP27moksop_u:13227": " atha tasmin mahāraṇye tathā viharatā mayā /",
    "GSP27moksop_u:13228": " bahavas tādṛśā dṛṣṭāḥ puruṣā doṣakāriṇaḥ //MU_3,98.37//",
    "GSP27moksop_u:13229": " matpṛṣṭāḥ kecid āyānti svapnasambhramavac chamam /",
    "GSP27moksop_u:13230": " maduktaṃ nābhinandanti kecic chvavirutaṃ yathā //MU_3,98.38//",
    "GSP27moksop_u:13231": " vinipatyāndhakūpebhyaḥ kecin na protthitāḥ punaḥ /",
    "GSP27moksop_u:13232": " kadalīṣaṇḍakāt kecic cireṇāpi na nirgatāḥ //MU_3,98.39//",
    "GSP27moksop_u:13233": " kecid antarhitās sphāre karañjavanakuñjake /",
    "GSP27moksop_u:13234": " na kvacit sthitim āyānti kecid bhramaparāyaṇāḥ //MU_3,98.40//",
    "GSP27moksop_u:13235": " evaṃvidhā sā vitatā raghūdvaha mahāṭavī /",
    "GSP27moksop_u:13236": " adyāpi vidyate yasyām itthaṃ te puruṣās sthitāḥ //MU_3,98.41//",
    "GSP27moksop_u:13237": " sā ca dṛṣṭāṭavī rāma tvayeha vyavahāriṇā /",
    "GSP27moksop_u:13238": " bālyāt tu buddhitattvasya na tvaṃ smarasi rāghava //MU_3,98.42//",
    "GSP27moksop_u:13239": " sā bhīṣaṇā vividhasaṅkaṭasaṅkaṭāṅgī ghorāṭavī ghanatamogahanā ca lokaiḥ /",
    "GSP27moksop_u:13240": " āgatya nirvṛtim abuddhihatair na tajjñair āsevyate kusumagulmakavāṭikeva //MU_3,98.43//",
    "GSP27moksop_u:13241": " cittopākhyānaṃ nāma sargaḥ",
    "GSP27moksop_u:13242": " ekonaśatatamas sargaḥ",
    "GSP27moksop_u:13243": " rāmaḥ:",
    "GSP27moksop_u:13244": " kāsau mahāṭavī brahman kadā dṛṣṭā kathaṃ mayā /",
    "GSP27moksop_u:13245": " ke ca te puruṣās tatra kiṃ tat kartuṃ kṛtodyamāḥ //MU_3,99.1//",
    "GSP27moksop_u:13246": " vasiṣṭhaḥ:",
    "GSP27moksop_u:13247": " raghunātha mahābāho śṛṇu vakṣyāmi te 'khilam /",
    "GSP27moksop_u:13248": " na sā mahāṭavī nāma dūre naiva ca te narāḥ //MU_3,99.2//",
    "GSP27moksop_u:13249": " yeyaṃ saṃsārapadavī gambhīrāsārakoṭarā /",
    "GSP27moksop_u:13250": " tāṃ tvaṃ śūnyāṃ vikārāḍhyāṃ viddhi rāma mahāṭavīm //MU_3,99.3//",
    "GSP27moksop_u:13251": " vicārālokalabhyena yadaikenaiva vastunā /",
    "GSP27moksop_u:13252": " pūrṇā nānyena saṃyuktā kevalaiva tadaiva sā //MU_3,99.4//",
    "GSP27moksop_u:13253": " tatra ye te mahākārāḥ puruṣāḥ prasaranti hi /",
    "GSP27moksop_u:13254": " manāṃsi tāni viddhi tvaṃ duḥkhe nipatitāny alam //MU_3,99.5//",
    "GSP27moksop_u:13255": " draṣṭā yo 'yam ahaṃ teṣāṃ saviveko mahāmate /",
    "GSP27moksop_u:13256": " vivekena mayā tāni dṛṣṭāny anyāni rāghava //MU_3,99.6//",
    "GSP27moksop_u:13257": " mayā tāny eva budhyante vivekena manāṃsi hi /",
    "GSP27moksop_u:13258": " satataṃ svaprakāśena kamalānīva bhānunā //MU_3,99.7//",
    "GSP27moksop_u:13259": " matprabodhaṃ samāsādya matprasādān mahāmate /",
    "GSP27moksop_u:13260": " manāṃsi kānicit tāni gatāny upaśamāt param //MU_3,99.8//",
    "GSP27moksop_u:13261": " kānicin nābhinandanti māṃ vivekaṃ vimohataḥ /",
    "GSP27moksop_u:13262": " mattiraskāravaśataḥ kūpeṣv eva patanty uta //MU_3,99.9//",
    "GSP27moksop_u:13263": " ye te 'ndhakūpā gahanā narakās te raghūdvaha /",
    "GSP27moksop_u:13264": " manāṃsi tāni teṣv antar nipatanty utpatanti ca //MU_3,99.10//",
    "GSP27moksop_u:13265": " yat tat karañjagahanaṃ tat kalatrarasaṃ viduḥ /",
    "GSP27moksop_u:13266": " duḥkhakaṇṭakasambādhaṃ mānuṣyaṃ trividhaiṣaṇam //MU_3,99.11//",
    "GSP27moksop_u:13267": " karañjagahanaṃ yāni praviṣṭāni manāṃsi tu /",
    "GSP27moksop_u:13268": " mānuṣye tāni jātāni tatraikarasikāni ca //MU_3,99.12//",
    "GSP27moksop_u:13269": " kadalīkānanaṃ yat tac chaśāṅkakaraśītalam /",
    "GSP27moksop_u:13270": " tan manohlādanakaraṃ svargaṃ viddhi raghūdvaha //MU_3,99.13//",
    "GSP27moksop_u:13271": " kadalīkānanaṃ yāni sampraviṣṭāni tāni tu /",
    "GSP27moksop_u:13272": " svargaikarasikāni tvaṃ manāṃsi jñātum arhasi //MU_3,99.14//",
    "GSP27moksop_u:13273": " praviṣṭāny andhakūpāntar nirgatāni na yāni tu /",
    "GSP27moksop_u:13274": " mahāpātakayuktāni tāni cittāni rāghava //MU_3,99.15//",
    "GSP27moksop_u:13275": " karañjavanayātāni nirgatāni na yāni tu /",
    "GSP27moksop_u:13276": " tāni mānuṣyajātāni cittāni raghunandana //MU_3,99.16//",
    "GSP27moksop_u:13277": " kānicit samprabuddhāni tatra muktāni bandhanāt /",
    "GSP27moksop_u:13278": " kānicid bahurūpāṇi yoner yoniṃ viśanti hi //MU_3,99.17//",
    "GSP27moksop_u:13279": " kānicit puṇyapūtena tapasā dāruṇātmanā /",
    "GSP27moksop_u:13280": " dhārayanti śarīrāṇi saṃsthitāny ucitāny ca //MU_3,99.18//",
    "GSP27moksop_u:13281": " yair ahaṃ pumbhir abudhair durdvijeti tiraskṛtaḥ /",
    "GSP27moksop_u:13282": " tair manobhir anātmajñais svavivekatiraskṛtaḥ //MU_3,99.19//",
    "GSP27moksop_u:13283": " tvayā dṛṣṭo vinaṣṭo 'smi śatrur me tvam iti drutam /",
    "GSP27moksop_u:13284": " yad uktaṃ tad dhi cittena galatā paridevitam //MU_3,99.20//",
    "GSP27moksop_u:13285": " ruditaṃ yan mahākrandaṃ puṃsā bahvasru rāghava /",
    "GSP27moksop_u:13286": " tad bhogajālaṃ tyajatā manasā rodanaṃ kṛtam //MU_3,99.21//",
    "GSP27moksop_u:13287": " ardhaprāptavivekasya na prāptasyāmalaṃ padam /",
    "GSP27moksop_u:13288": " cetasas tyajato bhogān paritāpo bhṛśaṃ bhavet //MU_3,99.22//",
    "GSP27moksop_u:13289": " rudatāṅgāni dṛṣṭāni kāruṇyenāvabodhinā /",
    "GSP27moksop_u:13290": " kaṣṭam etāni santyajya kiṃ prayāmīti cetasā //MU_3,99.23//",
    "GSP27moksop_u:13291": " ardhaprāptavivekasya na prāptasyāmalaṃ padam /",
    "GSP27moksop_u:13292": " cetasas tyajato 'ṅgāni paritāpo hi vardhate //MU_3,99.24//",
    "GSP27moksop_u:13293": " hasitaṃ yat tad ānandi puṃsā madavabodhataḥ /",
    "GSP27moksop_u:13294": " pariprāptavivekena tat tuṣṭaṃ rāma cetasā //MU_3,99.25//",
    "GSP27moksop_u:13295": " pariprāptavivekasya tyaktasaṃsārasaṃsṛteḥ /",
    "GSP27moksop_u:13296": " cetasas tyajato rūpam ānando hi vivardhate //MU_3,99.26//",
    "GSP27moksop_u:13297": " hasatāṅgāni dṛṣṭāni puṃsā yāny upahāsataḥ /",
    "GSP27moksop_u:13298": " tāni dṛṣṭāni manasā vipralambhapradāni hi //MU_3,99.27//",
    "GSP27moksop_u:13299": " mithyāvikalparacitair vipralabdham ahaṃ ciram /",
    "GSP27moksop_u:13300": " ity aṅgāny upahāsena dṛṣṭāni svāni cetasā //MU_3,99.28//",
    "GSP27moksop_u:13301": " manaḥ prāptavivekaṃ hi viśrāntaṃ vitate pade /",
    "GSP27moksop_u:13302": " prāktanīṃ dīnatāṃ dhīraṃ hasat paśyati dūrataḥ //MU_3,99.29//",
    "GSP27moksop_u:13303": " yadāsau samavaṣṭabhya mayā pṛṣṭaḥ prayatnataḥ /",
    "GSP27moksop_u:13304": " tad viveko balāc cittam ādatta iti darśitam //MU_3,99.30//",
    "GSP27moksop_u:13305": " yad aṅgāni viśīrṇāni gatāny antardhim agrataḥ /",
    "GSP27moksop_u:13306": " tac cittena vinārthecchāś śāmyantīti pradarśitam //MU_3,99.31//",
    "GSP27moksop_u:13307": " sahasranetrahastatvaṃ yat puṃsaḥ parivarṇitam /",
    "GSP27moksop_u:13308": " tad anantākṛtitvaṃ hi cetasaḥ paridarśitam //MU_3,99.32//",
    "GSP27moksop_u:13309": " yad ātmani prahāraughaiḥ pumān praharati svayam /",
    "GSP27moksop_u:13310": " tat tatkukalpanāghātaiḥ praharaty ātmano manaḥ //MU_3,99.33//",
    "GSP27moksop_u:13311": " palāyate yat puruṣas svātmanaḥ praharan svayam /",
    "GSP27moksop_u:13312": " svavāsanāprahārebhyas tan manaḥ prapalāyate //MU_3,99.34//",
    "GSP27moksop_u:13313": " svayaṃ praharati svāntaṃ svayam eva svayecchayā /",
    "GSP27moksop_u:13314": " palāyate svayaṃ caiva paśyājñānavijṛmbhitam //MU_3,99.35//",
    "GSP27moksop_u:13315": " svavāsanopataptāni sarvāṇy eva manāṃsi hi /",
    "GSP27moksop_u:13316": " svayam eva palāyante gantum utkāni tat padam //MU_3,99.36//",
    "GSP27moksop_u:13317": " yad idaṃ vitataṃ duḥkhaṃ tat tanoti svayaṃ manaḥ /",
    "GSP27moksop_u:13318": " svayam evātikhinnātma punas tasmāt palāyate //MU_3,99.37//",
    "GSP27moksop_u:13319": " saṅkalpavāsanājāle svayam āyāti bandhanam /",
    "GSP27moksop_u:13320": " mano lālāmayair vālaiḥ kośakārakrimir yathā //MU_3,99.38//",
    "GSP27moksop_u:13321": " yathānartham avāpnoti tathā krīḍati cañcalam /",
    "GSP27moksop_u:13322": " bhāvi duḥkham apaśyan svaṃ durlīlābhir ivārbhakaḥ //MU_3,99.39//",
    "GSP27moksop_u:13323": " apaśyan kāṣṭharandhrasthavṛṣaṇākramaṇaṃ yathā /",
    "GSP27moksop_u:13324": " kīlotpāṭī kapir duḥkham etīdaṃ hi manas tathā //MU_3,99.40//",
    "GSP27moksop_u:13325": " cirapālanayā cetaś cirabhāvanayā tathā /",
    "GSP27moksop_u:13326": " abhyāsāt svasthatām etya na bhūyaḥ pariśocati //MU_3,99.41//",
    "GSP27moksop_u:13327": " manaḥpramādād vardhante duḥkhāni girikūṭavat /",
    "GSP27moksop_u:13328": " tadvaśād eva naśyanti sūryasyāgre himaṃ yathā //MU_3,99.42//",
    "GSP27moksop_u:13329": " yāvajjīvam anindyayā varamate śāstrārthasañjātayā pālyaṃ vāsanayā mano hi munivan maunena rāgādiṣu /",
    "GSP27moksop_u:13330": " paścāt pāvanapāvanaṃ padam ajaṃ tat prāpyate śītalam yatsaṃsthena na śocyate punar alaṃ puṃsā mahāpatsv api //MU_3,99.43//",
    "GSP27moksop_u:13331": " cittopākhyānaṃ samāptaṃ nāma sargaḥ",
    "GSP27moksop_u:13332": " śatatamas sargaḥ",
    "GSP27moksop_u:13333": " vasiṣṭhaḥ:",
    "GSP27moksop_u:13334": " cittam etad upāyātaṃ brahmaṇaḥ paramāt padāt /",
    "GSP27moksop_u:13335": " atanmayaṃ tanmayaṃ ca taraṅgas sāgarād iva //MU_3,100.1//",
    "GSP27moksop_u:13336": " prabuddhānāṃ mano rāma brahmaiveha na cetarat /",
    "GSP27moksop_u:13337": " jalasāmānyabuddhīnām abdher nānyas taraṅgakaḥ //MU_3,100.2//",
    "GSP27moksop_u:13338": " mano rāmāprabuddhānāṃ saṃsārabhramakāraṇam /",
    "GSP27moksop_u:13339": " apaśyato 'mbusāmānyam anyatāmbutaraṅgayoḥ //MU_3,100.3//",
    "GSP27moksop_u:13340": " aprabuddhadhiyāṃ pakṣe tatprabodhāya kevalam /",
    "GSP27moksop_u:13341": " vācyavācakasambandhakṛto bhedaḥ prakalpyate //MU_3,100.4//",
    "GSP27moksop_u:13342": " sarvaśakti paraṃ brahma nityam āpūrṇam avyayam /",
    "GSP27moksop_u:13343": " na tad asti na tasmin yad vidyate vitatātmani //MU_3,100.5//",
    "GSP27moksop_u:13344": " sarvaśaktir hi bhagavān yaiva tasmai hi rocate /",
    "GSP27moksop_u:13345": " śaktis tām eva vitatāṃ prakāśayati sarvagaḥ //MU_3,100.6//",
    "GSP27moksop_u:13346": " cicchaktir brahmaṇo rāma śarīreṣv abhidṛśyate /",
    "GSP27moksop_u:13347": " spandaśaktiś ca vāteṣu jaḍaśaktis tathopale //MU_3,100.7//",
    "GSP27moksop_u:13348": " dravaśaktir athāmbhassu tejaśśaktis tathānale /",
    "GSP27moksop_u:13349": " śūnyaśaktir athākāśe bhāvaśaktir bhavasthitau //MU_3,100.8//",
    "GSP27moksop_u:13350": " brahmaṇas sarvaśakter hi dṛśyate daśadiggatā /",
    "GSP27moksop_u:13351": " nāśaśaktir vināśyeṣu śokaśaktiś ca śokiṣu //MU_3,100.9//",
    "GSP27moksop_u:13352": " ānandaśaktir mudite vīryaśaktir mahābhaṭe /",
    "GSP27moksop_u:13353": " sargeṣu sargaśaktiś ca kalpānte sarvahāritā //MU_3,100.10//",
    "GSP27moksop_u:13354": " phalapuṣpalatāpattraśākhāviṭapaparvavān /",
    "GSP27moksop_u:13355": " vṛkṣabīje yathā vṛkṣas tathedaṃ brahmaṇi sthitam //MU_3,100.11//",
    "GSP27moksop_u:13356": " pratibhāsavaśād eva madhyasthaṃ cittvajāḍyayoḥ /",
    "GSP27moksop_u:13357": " jīvetarābhidhaṃ cittam antar brahmaṇi dṛśyate //MU_3,100.12//",
    "GSP27moksop_u:13358": " nānātarulatāgulmajālapallavaśālayaḥ /",
    "GSP27moksop_u:13359": " yathartau śaktayas tadvaj jīvehā brahmaṇi sthitāḥ //MU_3,100.13//",
    "GSP27moksop_u:13360": " vyuptasarvartukusumā kṣmā deśavidhibhedataḥ /",
    "GSP27moksop_u:13361": " yathā dadāti puṣpāṇi tathā cittāni lokakṛt //MU_3,100.14//",
    "GSP27moksop_u:13362": " kvacit kāścit kadācic ca tasmād āyānti śaktayaḥ /",
    "GSP27moksop_u:13363": " deśakālāt tu vaicitryāt kṣmātalād iva śālayaḥ //MU_3,100.15//",
    "GSP27moksop_u:13364": " nirvikalpakacinmātranāmāvijñātakalpanam /",
    "GSP27moksop_u:13365": " brahmaivedam ahaṃ tvaṃ ca jagadāśāś ca rāghava //MU_3,100.16//",
    "GSP27moksop_u:13366": " sa ātmā sarvago rāma nityoditamahāvapuḥ /",
    "GSP27moksop_u:13367": " yan manāṅmananāṃ śaktiṃ dhatte tan mana ucyate //MU_3,100.17//",
    "GSP27moksop_u:13368": " piñchabhrāntir yathā vyomni payasy āvartadhīr yathā /",
    "GSP27moksop_u:13369": " pratibhāsakalāmātraṃ mano jīvas tathātmani //MU_3,100.18//",
    "GSP27moksop_u:13370": " yad etan manaso rūpam uditaṃ mananātmakam /",
    "GSP27moksop_u:13371": " brāhmī śaktir asau tasmād brahmaiva tad arindama //MU_3,100.19//",
    "GSP27moksop_u:13372": " idaṃ tad aham ity eva vibhāgaḥ pratibhāsajaḥ /",
    "GSP27moksop_u:13373": " manaso brahmaṇo 'nyatve mohaḥ paramakāraṇam //MU_3,100.20//",
    "GSP27moksop_u:13374": " yad yac caitanmananatā kiñcit sadasadātmakam /",
    "GSP27moksop_u:13375": " śabditaṃ sarvaśaktes sā śaktir brahmaiva tāṃ viduḥ //MU_3,100.21//",
    "GSP27moksop_u:13376": " manassattātmakaṃ nāma yad etan manasi sthitam /",
    "GSP27moksop_u:13377": " taj jātaṃ pratibhāsena tenaivānyena naśyati //MU_3,100.22//",
    "GSP27moksop_u:13378": " pratiyogivyavacchedasaṅkhyārūpādayaś ca ye /",
    "GSP27moksop_u:13379": " manaśśabdaiḥ prakalpyante brahmajān brahma viddhi tān //MU_3,100.23//",
    "GSP27moksop_u:13380": " yathā yathāsya manasaḥ pratibhāsaḥ pravartate /",
    "GSP27moksop_u:13381": " tathā tathaiva bhavati dṛṣṭānto 'tra kilaindavāḥ //MU_3,100.24//",
    "GSP27moksop_u:13382": " svayam akṣubdhavimale yathā spando mahāmbhasi /",
    "GSP27moksop_u:13383": " saṃsārakāraṇaṃ jīvas tathāyaṃ paramātmani //MU_3,100.25//",
    "GSP27moksop_u:13384": " jñasya sarvacitā rāma brahmaivāvartate sadā /",
    "GSP27moksop_u:13385": " kallolormitaraṅgoghair abdher jalam ivātmani //MU_3,100.26//",
    "GSP27moksop_u:13386": " dvitīyā nāsti sattaiva nāmarūpakriyātmikā /",
    "GSP27moksop_u:13387": " pare nānātaraṅge 'bdhau kalpaneva jaletarā //MU_3,100.27//",
    "GSP27moksop_u:13388": " jāyate naśyati tathā yad idaṃ yāti tiṣṭhati /",
    "GSP27moksop_u:13389": " tad idaṃ brahmaṇi brahma brahmaṇaiva vivartate //MU_3,100.28//",
    "GSP27moksop_u:13390": " svātmany evātapas tīvro mṛgatṛṣṇikayā yathā /",
    "GSP27moksop_u:13391": " vaicitryeṇāvicitro 'pi sphuraty ātmātmanā tathā //MU_3,100.29//",
    "GSP27moksop_u:13392": " kāraṇaṃ karma kartā ca jananaṃ maraṇaṃ sthitiḥ /",
    "GSP27moksop_u:13393": " sarvaṃ brahmaiva nānyo 'sti tad vinā kalanārthataḥ //MU_3,100.30//",
    "GSP27moksop_u:13394": " na lobho 'sti na moho 'sti na tṛṣṇāsti nirañjanāḥ /",
    "GSP27moksop_u:13395": " ka ātmany ātmano lobhas tṛṣṇā moho 'thavā kutaḥ //MU_3,100.31//",
    "GSP27moksop_u:13396": " ātmaivedaṃ jagat sarvam ātmaiva kalanākramaḥ /",
    "GSP27moksop_u:13397": " hemāṅgadatayevāyam ātmodeti manastayā //MU_3,100.32//",
    "GSP27moksop_u:13398": " abuddhaṃ brahma yad rāma tac cittaṃ jīva ucyate /",
    "GSP27moksop_u:13399": " aparijñāta evāśu bandhur āyāty abandhutām //MU_3,100.33//",
    "GSP27moksop_u:13400": " cinmayenātmanājñena svasaṅkalpanayā svayam /",
    "GSP27moksop_u:13401": " śūnyatā gaganeneva jīvatā prakaṭīkṛtā //MU_3,100.34//",
    "GSP27moksop_u:13402": " ātmaivānātmavad iha jīvo jagati rājate /",
    "GSP27moksop_u:13403": " dvīndutvam iva durdṛṣṭes sac cāsac ca samutthitam //MU_3,100.35//",
    "GSP27moksop_u:13404": " mohādiśabdārthadṛśor etayor atyasambhavāt /",
    "GSP27moksop_u:13405": " sarvatvād ātmanaś caiva kvātmā baddhaḥ kva mucyate //MU_3,100.36//",
    "GSP27moksop_u:13406": " nityāsambhavabandhasya bandho 'stīti kukalpanā /",
    "GSP27moksop_u:13407": " yasya kālpanikas tasya mokṣo mithyā na satyataḥ //MU_3,100.37//",
    "GSP27moksop_u:13408": " rāmaḥ:",
    "GSP27moksop_u:13409": " mano yanniścayaṃ yāti tat tad bhavati nānyathā /",
    "GSP27moksop_u:13410": " tena kālpaniko nāsti bandhaḥ katham iva prabho //MU_3,100.38//",
    "GSP27moksop_u:13411": " vasiṣṭhaḥ:",
    "GSP27moksop_u:13412": " mithyākālpanikaiveyaṃ mūrkhāṇāṃ bandhakalpanā /",
    "GSP27moksop_u:13413": " mithyaivābhyuditā teṣām itarā mokṣakalpanā //MU_3,100.39//",
    "GSP27moksop_u:13414": " evam ajñānakalane bandhamokṣadṛśau smṛte /",
    "GSP27moksop_u:13415": " vastutas tu na bandho 'sti na mokṣo 'sti mahāmate //MU_3,100.40//",
    "GSP27moksop_u:13416": " kalpanāyā avastutvaṃ samprabuddhamatiṃ prati /",
    "GSP27moksop_u:13417": " rajjvaher iva he prājña na tv abuddhamatiṃ prati //MU_3,100.41//",
    "GSP27moksop_u:13418": " bandhamokṣādisammoho na prājñasyāsti kaścana /",
    "GSP27moksop_u:13419": " sammoho bandhamokṣādir ajñasyaivāsti rāghava //MU_3,100.42//",
    "GSP27moksop_u:13420": " ādau manas tadanu bandhavimokṣadṛṣṭī paścāt prapañcaracanā bhuvanābhidhānā /",
    "GSP27moksop_u:13421": " ityādikā sthitir iyaṃ hi gatā pratiṣṭhām ākhyāyikā bhavati bālajanociteva //MU_3,100.43//",
    "GSP27moksop_u:13422": " cittacikitsāpūrvakaṃ cittotpattivarṇanaṃ nāma sargaḥ",
    "GSP27moksop_u:13423": " ekādhikaśatatamas sargaḥ",
    "GSP27moksop_u:13424": " rāmaḥ:",
    "GSP27moksop_u:13425": " kim ucyate muniśreṣṭha bālakākhyāyikākramaḥ /",
    "GSP27moksop_u:13426": " krameṇa kathayaitan me manovarṇanakāraṇam //MU_3,101.1//",
    "GSP27moksop_u:13427": " vasiṣṭhaḥ:",
    "GSP27moksop_u:13428": " mugdhamugdhamatir bālo dhātrīṃ pṛcchati rāghava /",
    "GSP27moksop_u:13429": " kāñcit karṇapathāyātāṃ varṇayākhyāyikām iti //MU_3,101.2//",
    "GSP27moksop_u:13430": " sā bālasya vinodāya dhātrī tasya mahāmate /",
    "GSP27moksop_u:13431": " ākhyāyikāṃ kathayati prasannamadhurākṣarām //MU_3,101.3//",
    "GSP27moksop_u:13432": " kvacit santi mahātmāno rājaputrās trayaś śubhāḥ /",
    "GSP27moksop_u:13433": " vistīrṇe śūnyanagare vyomnīvojjvalatārakāḥ //MU_3,101.4//",
    "GSP27moksop_u:13434": " dvau na jātau tathaikaś ca garbha eva hi na sthitaḥ /",
    "GSP27moksop_u:13435": " śubhācārāś śubhākārā iti bhāntīndavo yathā //MU_3,101.5//",
    "GSP27moksop_u:13436": " athātyuttamalābhārtham ekadā samavāyataḥ /",
    "GSP27moksop_u:13437": " nirbandhavaḥ khinnamukhāś śokopahatacetasaḥ //MU_3,101.6//",
    "GSP27moksop_u:13438": " te tasmāc chūnyanagarān nirgatā vikṛtānanāḥ /",
    "GSP27moksop_u:13439": " gaganād iva saṃśliṣṭā budhaśukraśanaiścarāḥ //MU_3,101.7//",
    "GSP27moksop_u:13440": " śirīṣasukumārāṅgāḥ pṛṣṭhato 'rkeṇa tāpitāḥ /",
    "GSP27moksop_u:13441": " mārge glāniṃ gatā grīṣmatāpārtyā pallavā iva //MU_3,101.8//",
    "GSP27moksop_u:13442": " santaptamārgasikatādagdhapādasaroruhāḥ /",
    "GSP27moksop_u:13443": " hā tātāmbeti śocanto mṛgā yūthacyutā iva //MU_3,101.9//",
    "GSP27moksop_u:13444": " darbhāgrabhinnacaraṇās tāpasvinnāṅgasandhayaḥ /",
    "GSP27moksop_u:13445": " ullaṅghya dūram adhvānaṃ dhūlidhūsaramūrtayaḥ //MU_3,101.10//",
    "GSP27moksop_u:13446": " mañjarījālajaṭilaṃ phalapallavitāmbaram /",
    "GSP27moksop_u:13447": " mṛgapakṣigaṇādhāraṃ prāpur mārge tarutrayam //MU_3,101.11//",
    "GSP27moksop_u:13448": " tasmin vṛkṣatraye vṛkṣau dvau na jātau manāg api /",
    "GSP27moksop_u:13449": " bījam eva tṛtīyasya svārohasya na vidyate //MU_3,101.12//",
    "GSP27moksop_u:13450": " viśrāntās te pariśrāntās tatraikasya taror adhaḥ /",
    "GSP27moksop_u:13451": " pārijātatale svarge śakrānilayamā iva //MU_3,101.13//",
    "GSP27moksop_u:13452": " phalāny amṛtasṛṣṭāni bhuktvā pītvā ca tadrasam /",
    "GSP27moksop_u:13453": " kṛtvā gulucchakair mālāś ciraṃ viśramya te yayuḥ //MU_3,101.14//",
    "GSP27moksop_u:13454": " punar dūrataraṃ gatvā madhyāhne samupasthite /",
    "GSP27moksop_u:13455": " sarittritayam āsedus taraṅgataralāravam //MU_3,101.15//",
    "GSP27moksop_u:13456": " tatraikā pariśuṣkaiva manāg apy ambu na dvayoḥ /",
    "GSP27moksop_u:13457": " vidyate saritor dṛṣṭir andhalocanayor iva //MU_3,101.16//",
    "GSP27moksop_u:13458": " pariśuṣkā bhṛśaṃ yāsau tasyāṃ te sasnur ādṛtāḥ /",
    "GSP27moksop_u:13459": " gharmārtā divi gaṅgāyāṃ viṣṇubrahmaharā iva //MU_3,101.17//",
    "GSP27moksop_u:13460": " ciraṃ kṛtvā jalakrīḍāṃ pītvāmṛtasamaṃ payaḥ /",
    "GSP27moksop_u:13461": " jagmus te rājatanayāḥ prahṛṣṭamanasas sukham //MU_3,101.18//",
    "GSP27moksop_u:13462": " athāsedur dinasyānte lambamāne divākare /",
    "GSP27moksop_u:13463": " bhaviṣyan navanirmāṇaṃ nagaraṃ nagasannibham //MU_3,101.19//",
    "GSP27moksop_u:13464": " patākāpadminīvyāptanīlāmbarajalāśayam /",
    "GSP27moksop_u:13465": " dūraśrutisamullāsagāyannagaramaṇḍalam //MU_3,101.20//",
    "GSP27moksop_u:13466": " dadṛśus tatra ramyāṇi trīṇi sadvibhavāni te /",
    "GSP27moksop_u:13467": " maṇikāñcanagehāni śṛṅgāṇīva mahāgireḥ //MU_3,101.21//",
    "GSP27moksop_u:13468": " anirmite dve sadane ekaṃ nirbhitti tatra vai /",
    "GSP27moksop_u:13469": " abhittimandiraṃ cāru praviṣṭās te narās trayaḥ //MU_3,101.22//",
    "GSP27moksop_u:13470": " sampraviśyopaviśyāśu viharanto varānanāḥ /",
    "GSP27moksop_u:13471": " prāpus sthālītrayaṃ tatra taptakāñcananirmitam //MU_3,101.23//",
    "GSP27moksop_u:13472": " yatra karparatāṃ yāte dve ekā cūrṇatāṃ gatā /",
    "GSP27moksop_u:13473": " jagṛhuś cūrṇarūpāṃ tāṃ sthālīṃ te dīrghabuddhayaḥ //MU_3,101.24//",
    "GSP27moksop_u:13474": " droṇair navanavatyā tais tasyāṃ droṇena cāndhasaḥ /",
    "GSP27moksop_u:13475": " tatra droṇaśataṃ hīnaṃ randhitaṃ bahubhojibhiḥ //MU_3,101.25//",
    "GSP27moksop_u:13476": " tato bhuktaṃ janaśatair brāhmaṇānāṃ śatais tathā /",
    "GSP27moksop_u:13477": " tribhis tai rājaputraiś ca parāṃ nirvṛtim āgataiḥ //MU_3,101.26//",
    "GSP27moksop_u:13478": " bhaviṣyannagare tasmin rājaputrās trayo 'pi te /",
    "GSP27moksop_u:13479": " sukham adya sthitāḥ putra mṛgayāvyavahāriṇaḥ //MU_3,101.27//",
    "GSP27moksop_u:13480": " ākhyāyikaiṣā kathitā mayā ramyā tavānagha /",
    "GSP27moksop_u:13481": " etāṃ hṛdi kuru prājña vidagdhas tvaṃ bhaviṣyasi //MU_3,101.28//",
    "GSP27moksop_u:13482": " dhātryeti kathitā rāma bālāyākhyāyikā śubhā /",
    "GSP27moksop_u:13483": " tuṣṭiṃ jagāma bālaś ca śubhākhyāyikayānayā //MU_3,101.29//",
    "GSP27moksop_u:13484": " eṣā hi kathitā rāma cittākhyānakathāṃ prati /",
    "GSP27moksop_u:13485": " bālakākhyāyikā tubhyaṃ mayā kamalalocana //MU_3,101.30//",
    "GSP27moksop_u:13486": " iyaṃ saṃsāraracanā sthitim evam upāgatā /",
    "GSP27moksop_u:13487": " bālakākhyāyikevograis saṅkalpair vyarthakalpitaiḥ //MU_3,101.31//",
    "GSP27moksop_u:13488": " vikalpajālikaiveyaṃ pratibhāsātmikānagha /",
    "GSP27moksop_u:13489": " bandhamokṣādikalanārūpeṇa pravijṛmbhate //MU_3,101.32//",
    "GSP27moksop_u:13490": " saṅkalpamātrād itarad vidyate neha kiñcana /",
    "GSP27moksop_u:13491": " saṅkalpavaśataḥ kiñcin nakiñcit kiñcid eva vā //MU_3,101.33//",
    "GSP27moksop_u:13492": " dyauḥ kṣamā vāyur ākāśaḥ parvatās sarito diśaḥ /",
    "GSP27moksop_u:13493": " saṅkalpakalitaṃ sarvam etat svapnavad ātmanaḥ //MU_3,101.34//",
    "GSP27moksop_u:13494": " rājaputrās trayo nadyo bhaviṣyannagaraṃ tathā /",
    "GSP27moksop_u:13495": " yathā saṅkalparacanā tatheyaṃ trijagatsthitiḥ //MU_3,101.35//",
    "GSP27moksop_u:13496": " saṅkalpamātram abhitaḥ parisphurati cañcalam /",
    "GSP27moksop_u:13497": " payomātrātmako 'mbhodhir ambhasīvātmanātmani //MU_3,101.36//",
    "GSP27moksop_u:13498": " saṅkalpamātram utpannaṃ prathamaṃ paramātmani /",
    "GSP27moksop_u:13499": " tad idaṃ sphāratāṃ yātaṃ vyāpārair divasaṃ yathā //MU_3,101.37//",
    "GSP27moksop_u:13500": " saṅkalpajālakalanaiva jagat samagraṃ saṅkalpam eva nanu viddhi vilāsi cetyam /",
    "GSP27moksop_u:13501": " saṅkalpamātram alam utsṛja nirvikalpam āśritya niścayam avāpnuhi rāma śāntim //MU_3,101.38//",
    "GSP27moksop_u:13502": " bālakākhyāyikā nāma sargaḥ",
    "GSP27moksop_u:13503": " dvyuttaraśatatamas sargaḥ",
    "GSP27moksop_u:13504": " vasiṣṭhaḥ:",
    "GSP27moksop_u:13505": " svasaṅkalpavaśān mūḍho moham eti na paṇḍitaḥ /",
    "GSP27moksop_u:13506": " ayakṣe yakṣasaṅkalpān muhyate śiśunaiva hi //MU_3,102.1//",
    "GSP27moksop_u:13507": " rāmaḥ:",
    "GSP27moksop_u:13508": " ko 'sau saṅkalpitaḥ kena yakṣo brahmavidāṃ vara /",
    "GSP27moksop_u:13509": " asataiva mahāmohaṃ yenādatte sadaiva hi //MU_3,102.2//",
    "GSP27moksop_u:13510": " vasiṣṭhaḥ:",
    "GSP27moksop_u:13511": " amunā bhūtasaṅgena yakṣo 'haṅkārarūpadhṛt /",
    "GSP27moksop_u:13512": " vetālaś śiśuneveha mithyaiva parikalpitaḥ //MU_3,102.3//",
    "GSP27moksop_u:13513": " ekasminn eva sarvasmin sthite paramavastuni /",
    "GSP27moksop_u:13514": " kutaḥ ko 'yam ahaṃ nāma kathaṃ nāma kiloditaḥ //MU_3,102.4//",
    "GSP27moksop_u:13515": " vastuto nāsty ahaṅkāraḥ paramātmany abhedataḥ /",
    "GSP27moksop_u:13516": " asamyagdarśanān mārgī sarit tīvrātape yathā //MU_3,102.5//",
    "GSP27moksop_u:13517": " manomaṇir mahārambhas saṃsāra iti lakṣyate /",
    "GSP27moksop_u:13518": " ātmanātmānam āśritya sphuraty ambu yathāmbunā //MU_3,102.6//",
    "GSP27moksop_u:13519": " asamyagdarśanaṃ tena tyaja rāma nirāśrayam /",
    "GSP27moksop_u:13520": " sāśrayaṃ satyam ānandi samyagdarśanam āśraya //MU_3,102.7//",
    "GSP27moksop_u:13521": " dhiyā vicāradharmiṇyā mohasaṃrambhahīnayā /",
    "GSP27moksop_u:13522": " vicārayādhunā satyam asatyaṃ samparityaja //MU_3,102.8//",
    "GSP27moksop_u:13523": " abaddho baddha ity uktvā kiṃ śocasi mudhaiva hi /",
    "GSP27moksop_u:13524": " anantasyātmatattvasya kiṃ kathaṃ kena badhyate //MU_3,102.9//",
    "GSP27moksop_u:13525": " nānānānātvakalanāsv avibhinne mahātmani /",
    "GSP27moksop_u:13526": " sarvasmin brahmatattve 'smin kiṃ baddhaṃ kiṃ vimucyate //MU_3,102.10//",
    "GSP27moksop_u:13527": " anārto 'py ārtisadbhāvāc chinne 'ṅge kiṃ ca tāmyasi /",
    "GSP27moksop_u:13528": " bhedābhedavikārārtiḥ kācin nātmani vidyate //MU_3,102.11//",
    "GSP27moksop_u:13529": " dehe naṣṭe kṣate kṣīṇe kātmanaḥ kṣatir āgatā /",
    "GSP27moksop_u:13530": " bhastrāyāṃ paridagdhāyāṃ tatsthaṃ hema na naśyati //MU_3,102.12//",
    "GSP27moksop_u:13531": " dehaḥ patatu vodetu kā naḥ kṣatir upāgatā /",
    "GSP27moksop_u:13532": " ko naṣṭaḥ prakṣate puṣpe āmodo vyomasaṃśrayaḥ //MU_3,102.13//",
    "GSP27moksop_u:13533": " āpatantu vapuḥpadmaṃ sukhaduḥkhahimaśriyaḥ /",
    "GSP27moksop_u:13534": " ākāśoḍḍayane 'līnāṃ kā naḥ kṣatir upasthitā //MU_3,102.14//",
    "GSP27moksop_u:13535": " dehaḥ patatu vodetu yātu vā gaganāntaram /",
    "GSP27moksop_u:13536": " tadvilakṣaṇarūpasya kāsau bhavati te kṣatiḥ //MU_3,102.15//",
    "GSP27moksop_u:13537": " yathā payodamarutor yathā ṣaṭpadapadmayoḥ /",
    "GSP27moksop_u:13538": " tathā rāghava sambandhas tvaccharīratvadātmanoḥ //MU_3,102.16//",
    "GSP27moksop_u:13539": " mano nāma śarīraṃ hi jagatas sakalasya ca /",
    "GSP27moksop_u:13540": " ātmaśaktiś cid asyātmā na naśyati kadācana //MU_3,102.17//",
    "GSP27moksop_u:13541": " yo 'sāv ātmā mahāprājña naśyatīty avagacchasi /",
    "GSP27moksop_u:13542": " na naśyati kadācid sa kiṃ mudhā paritapyase //MU_3,102.18//",
    "GSP27moksop_u:13543": " viśīrṇe 'bhre yathā vātaś śuṣke 'bje ṣaṭpado yathā /",
    "GSP27moksop_u:13544": " yāty anantapadaṃ vyoma tathātmā dehasaṅkṣaye //MU_3,102.19//",
    "GSP27moksop_u:13545": " saṃsāre 'smin viharato mano 'pi hi na naśyati /",
    "GSP27moksop_u:13546": " jñānāgninā vinā jantor ātmanāśe tu kā kathā //MU_3,102.20//",
    "GSP27moksop_u:13547": " yaḥ kuṇḍabadaranyāyo yo ghaṭākāśayoḥ kramaḥ /",
    "GSP27moksop_u:13548": " sthitir dehātmanos saiva savināśāvināśayoḥ //MU_3,102.21//",
    "GSP27moksop_u:13549": " badaraṃ hastam āyāti yathā sphuṭati kuṇḍake /",
    "GSP27moksop_u:13550": " ātmā gaganam āyāti tathā calati dehake //MU_3,102.22//",
    "GSP27moksop_u:13551": " kumbhe gacchaty akumbhatvaṃ kumbhākāśo yathāmbare /",
    "GSP27moksop_u:13552": " tiṣṭhaty evam ayaṃ dehī dehe kṣīṇe nirāmayaḥ //MU_3,102.23//",
    "GSP27moksop_u:13553": " mano deho hi jantūnāṃ deśakālatirohitaḥ /",
    "GSP27moksop_u:13554": " muhur mṛtipaṭācchannaś śete kiṃ paridevanā //MU_3,102.24//",
    "GSP27moksop_u:13555": " deśakālatirodhāne mūḍho 'pi maraṇe naraḥ /",
    "GSP27moksop_u:13556": " kiṃ bibheti mahābāho neha naśyati kaścana //MU_3,102.25//",
    "GSP27moksop_u:13557": " atas tvaṃ vāsanāṃ rāma mithyaivāham iti sthitām /",
    "GSP27moksop_u:13558": " tyaja pakṣīśvaro vyomagamanotka ivāṇḍakam //MU_3,102.26//",
    "GSP27moksop_u:13559": " yaiṣā hi mānasī śaktir iṣṭāniṣṭānubandhinī /",
    "GSP27moksop_u:13560": " anayedaṃ mudhā bhrāntyā svapnavat parikalpitam //MU_3,102.27//",
    "GSP27moksop_u:13561": " avidyaiṣā durantaiṣā duḥkhāyaiṣā hi vardhate /",
    "GSP27moksop_u:13562": " aparijñāyamānaiṣā tanotīdam asanmayam //MU_3,102.28//",
    "GSP27moksop_u:13563": " eṣā kuḍyavad ākāśaṃ tuṣāram analaṃ yathā /",
    "GSP27moksop_u:13564": " paripaśyati vibhrāntā svarūpasya svabhāvataḥ //MU_3,102.29//",
    "GSP27moksop_u:13565": " asad evedam ārambhamantharaṃ sad ivotthitam /",
    "GSP27moksop_u:13566": " kalpitaṃ jagad ābhogi dīrghasvapna ivaitayā //MU_3,102.30//",
    "GSP27moksop_u:13567": " bhāvanāmātram evāsyās svarūpaṃ kartṛtāṃ gatam /",
    "GSP27moksop_u:13568": " jagatām ākulaṃ cakṣur vyomni piñchakatām iva //MU_3,102.31//",
    "GSP27moksop_u:13569": " layam asyās svarūpaṃ tvaṃ naya rāma vicāraṇāt /",
    "GSP27moksop_u:13570": " yathā himaśilāyās tu tapanād divasādhipaḥ //MU_3,102.32//",
    "GSP27moksop_u:13571": " himābhāvārthino 'rkasya svodayena hitaṃ yathā /",
    "GSP27moksop_u:13572": " sidhyaty evaṃ vicāreṇa manonāśārthino 'rthitam //MU_3,102.33//",
    "GSP27moksop_u:13573": " avidyā sampravṛttā hi vitatānarthadurgamā /",
    "GSP27moksop_u:13574": " nānendrajālakalaṇaṃ śāmbarī hema varṣati //MU_3,102.34//",
    "GSP27moksop_u:13575": " svavināśakriyāṃ caitāṃ mana eva karoty alam /",
    "GSP27moksop_u:13576": " mano hy ātmavadhaṃ nāma nāṭakaṃ parinṛtyati //MU_3,102.35//",
    "GSP27moksop_u:13577": " ātmānam īkṣate cetas svavināśāya kevalam /",
    "GSP27moksop_u:13578": " na hi jānāti durbuddhir vināśaṃ pratyupasthitam //MU_3,102.36//",
    "GSP27moksop_u:13579": " asaṅkalpanamātreṇa svavikalpadaśām idam /",
    "GSP27moksop_u:13580": " manas saṃsādhayaty āśu kleśo nātropayujyate //MU_3,102.37//",
    "GSP27moksop_u:13581": " svaṃ vikalpya vikalpyāśu vivekopahitaṃ manaḥ /",
    "GSP27moksop_u:13582": " santyajya rūpam ārambhi karoty ātmāvabodhanam //MU_3,102.38//",
    "GSP27moksop_u:13583": " mahodayo manonāśo mahotpāto 'sya tūdayaḥ /",
    "GSP27moksop_u:13584": " manonāśe prayatnaṃ tvaṃ kuru mā manaso jave //MU_3,102.39//",
    "GSP27moksop_u:13585": " aviralasukhaduḥkhavṛkṣaṣaṇḍe viṣamakṛtāntamahorage vane 'smin /",
    "GSP27moksop_u:13586": " prabhur idam akhile vivekahīnaṃ subhaga mano mahad āpadekahetuḥ //MU_3,102.40//",
    "GSP27moksop_u:13587": " vālmīkiḥ:",
    "GSP27moksop_u:13588": " ity uktavaty atha munau divaso jagāma sāyantanāya vidhaye 'stam ino jagāma /",
    "GSP27moksop_u:13589": " snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_3,102.41//",
    "GSP27moksop_u:13590": " tryuttaraśatatamas sargaḥ",
    "GSP27moksop_u:13591": " vasiṣṭhaḥ:",
    "GSP27moksop_u:13592": " parasmād utthitaṃ cetaḥ kaṇo lola ivārṇavāt /",
    "GSP27moksop_u:13593": " sphāratām etya bhuvanaṃ tanotīdam itas tataḥ //MU_3,103.1//",
    "GSP27moksop_u:13594": " hrasvaṃ dīrghīkaroty āśu dīrghaṃ nayati kharvatām /",
    "GSP27moksop_u:13595": " svatāṃ nayaty anyad alaṃ svaṃ tathaivānyatām api //MU_3,103.2//",
    "GSP27moksop_u:13596": " prādeśamātram api yad vastu bhāvanayaiva tat /",
    "GSP27moksop_u:13597": " svayaṃ sampannayaivāśu karoty adrīndrabhāsuram //MU_3,103.3//",
    "GSP27moksop_u:13598": " labdhapratiṣṭhaṃ paramāt padād ullasitaṃ manaḥ /",
    "GSP27moksop_u:13599": " nimeṣeṇaiva saṃsārān karoti na karoti ca //MU_3,103.4//",
    "GSP27moksop_u:13600": " yad idaṃ dṛśyate kiñcij jagat sthāsnu cariṣṇu ca /",
    "GSP27moksop_u:13601": " sarvaṃ sarvaprakārāḍhyaṃ cittād etad upāgatam //MU_3,103.5//",
    "GSP27moksop_u:13602": " deśakālakriyādravyaśaktiparyākulīkṛtam /",
    "GSP27moksop_u:13603": " bhāvād bhāvāntaraṃ yāti lolatvān naṭavan manaḥ //MU_3,103.6//",
    "GSP27moksop_u:13604": " sad asattāṃ nayaty āśu sattāṃ cāsan nayaty alam /",
    "GSP27moksop_u:13605": " tādṛśāny eva cādatte sukhaduḥkhāni bhāvitam //MU_3,103.7//",
    "GSP27moksop_u:13606": " yathāniścayam ādatte yathaiva capalaṃ manaḥ /",
    "GSP27moksop_u:13607": " hastapādādisaṅghātas tathā prayatate sadā //MU_3,103.8//",
    "GSP27moksop_u:13608": " tatas saiva kriyā cittasamīhitam alaṃ phalam /",
    "GSP27moksop_u:13609": " kṣaṇāt prayacchati latā kāle sikteva tādṛśam //MU_3,103.9//",
    "GSP27moksop_u:13610": " citrāṃ krīḍanakaśreṇīṃ yathā paṅkād gṛhe śiśuḥ /",
    "GSP27moksop_u:13611": " karoty evaṃ mano rāma vikalpāt kurute jagat //MU_3,103.10//",
    "GSP27moksop_u:13612": " manaśśiśujanakrīḍāmṛdūdgāralaveṣv ataḥ /",
    "GSP27moksop_u:13613": " kim ekaṃ tatpadārtheṣu rūpaṃ jagati kalpyate //MU_3,103.11//",
    "GSP27moksop_u:13614": " karoty ṛtukaraḥ kālo yathā rūpānyatāṃ taroḥ /",
    "GSP27moksop_u:13615": " cittam evaṃ padārthānāṃ teṣām evānyatām iha //MU_3,103.12//",
    "GSP27moksop_u:13616": " manorathe tathā svapne saṅkalpakalanāsu ca /",
    "GSP27moksop_u:13617": " goṣpadaṃ yojanavyūhas svāsu līlāsu cetasaḥ //MU_3,103.13//",
    "GSP27moksop_u:13618": " kalpaṃ kṣaṇīkaroty etat kṣaṇaṃ nayati kalpatām /",
    "GSP27moksop_u:13619": " manas tadāyattam ato deśakālakramaṃ viduḥ //MU_3,103.14//",
    "GSP27moksop_u:13620": " tīvramandatvasaṃvegād bahutvālpatvabhedataḥ /",
    "GSP27moksop_u:13621": " vilambate na ca ciraṃ na ca cittam aśaktitaḥ //MU_3,103.15//",
    "GSP27moksop_u:13622": " vyāmohasambhramānarthadeśakālagamāgamāḥ /",
    "GSP27moksop_u:13623": " cetasaḥ prabhavanty ete pādapād iva pallavāḥ //MU_3,103.16//",
    "GSP27moksop_u:13624": " jalam eva yathāmbhodhir auṣṇyam eva yathānalaḥ /",
    "GSP27moksop_u:13625": " tathā vividhasaṃrambhas saṃsāraś cittam eva hi //MU_3,103.17//",
    "GSP27moksop_u:13626": " sakartṛkarmakaraṇaṃ yad idaṃ cetyam ātatam /",
    "GSP27moksop_u:13627": " draṣṭṛdarśanadṛśyāḍhyaṃ tat sarvaṃ cittam eva vaḥ //MU_3,103.18//",
    "GSP27moksop_u:13628": " cittaṃ jaganti bhuvanāni vanāntarāṇi saṃlakṣyate svayam upāgatam ātmabhedaiḥ /",
    "GSP27moksop_u:13629": " keyūramaulikaṭakais tadatatsvarūpaṃ tyaktaikakāñcanadhiyeva janena hema //MU_3,103.19//",
    "GSP27moksop_u:13630": " cittamāhātmyaṃ nāma sargaḥ",
    "GSP27moksop_u:13631": " caturuttaraśatatamas sargaḥ",
    "GSP27moksop_u:13632": " vasiṣṭhaḥ:",
    "GSP27moksop_u:13633": " atra te śṛṇu vakṣyāmi vṛttāntam imam adbhutam /",
    "GSP27moksop_u:13634": " jāgatīhendrajālaśrīś cittāyattā sthitā yathā //MU_3,104.1//",
    "GSP27moksop_u:13635": " asty asmin vasudhāpīṭhe nānānagavanākulaḥ /",
    "GSP27moksop_u:13636": " uttarāḥ pāṇḍavā nāma sphīto janapado mahān //MU_3,104.2//",
    "GSP27moksop_u:13637": " nīrandhranavajambīravanaviśrāntatāpasaḥ /",
    "GSP27moksop_u:13638": " vidyādharīkṛtalatādolopavanapattanaḥ //MU_3,104.3//",
    "GSP27moksop_u:13639": " vātoddhūtābjakiñjalkapuñjapiñjaraparvataḥ /",
    "GSP27moksop_u:13640": " lasatkusumasambhāravanamālāvataṃsakaḥ //MU_3,104.4//",
    "GSP27moksop_u:13641": " karañjamañjarīkuñjaguptaparyantajaṅgalaḥ /",
    "GSP27moksop_u:13642": " kharjūrāntaritagrāmaghuṅghumadhvanitāmbaraḥ //MU_3,104.5//",
    "GSP27moksop_u:13643": " pākapiṅgamilacchreṇiśālikedārapiṅgalaḥ /",
    "GSP27moksop_u:13644": " nīlakaṇṭharavoddāmavanamaṇḍalamaṇḍitaḥ //MU_3,104.6//",
    "GSP27moksop_u:13645": " sārasāravasaṃrambharaṇatkamalakānanaḥ /",
    "GSP27moksop_u:13646": " tamālapaṭalānīlagirigrāmakakuṇḍalaḥ //MU_3,104.7//",
    "GSP27moksop_u:13647": " vicitravihagavyūhavirāvāhitakākaliḥ /",
    "GSP27moksop_u:13648": " nadīparisaronnidrapāribhadradrumāruṇaḥ //MU_3,104.8//",
    "GSP27moksop_u:13649": " gāyatkalamakedāradārikāhūtamanmathaḥ /",
    "GSP27moksop_u:13650": " puṣpasthalavaladvātavyādhūtakusumāmbudaḥ //MU_3,104.9//",
    "GSP27moksop_u:13651": " darīgṛhaviniṣkrāntasiddhacāraṇavanditaḥ /",
    "GSP27moksop_u:13652": " svargād iva samāhūya lāvaṇyam abhinirmitaḥ //MU_3,104.10//",
    "GSP27moksop_u:13653": " gāyatkinnaraparyantakadalīṣaṇḍamaṇḍitaḥ /",
    "GSP27moksop_u:13654": " mandānilabaloddhūtapuṣpopavanapāṇḍuraḥ //MU_3,104.11//",
    "GSP27moksop_u:13655": " tatrāsti lavaṇo nāma rājā paramadhārmikaḥ /",
    "GSP27moksop_u:13656": " hariścandrakulodbhūto bhūmāv iva divākaraḥ //MU_3,104.12//",
    "GSP27moksop_u:13657": " yadyaśaḥkusumottaṃsapāṇḍuraskandhamaṇḍalāḥ /",
    "GSP27moksop_u:13658": " tatra śailā virājante harāḥ proddhūlitā iva //MU_3,104.13//",
    "GSP27moksop_u:13659": " kṛpāṇaśakalotkṛttaniśśeṣārātimaṇḍalāt /",
    "GSP27moksop_u:13660": " arātilokaḥ prāpnoti yadanusmaraṇāj jvaram //MU_3,104.14//",
    "GSP27moksop_u:13661": " yasyodārasamārambham āryalokānupālanam /",
    "GSP27moksop_u:13662": " caritaṃ saṃsmariṣyanti harer iva ciraṃ janāḥ //MU_3,104.15//",
    "GSP27moksop_u:13663": " yasyāpsarobhir adrīndramūrdhasv amarasadmasu /",
    "GSP27moksop_u:13664": " vikāsipulakollāsaṃ gīyante guṇagītayaḥ //MU_3,104.16//",
    "GSP27moksop_u:13665": " yasya svassundarīgītā lokapālaciraśrutāḥ /",
    "GSP27moksop_u:13666": " viriñcahaṃsair dhvanyante svābhyāsād guṇagītayaḥ //MU_3,104.17//",
    "GSP27moksop_u:13667": " svapneṣv api na sāmānyā yasyodāracamatkṛteḥ /",
    "GSP27moksop_u:13668": " rāma dṛṣṭāś śrutā vāpi dainyadoṣamarīcayaḥ //MU_3,104.18//",
    "GSP27moksop_u:13669": " jihmatāṃ yo na jānāti na dṛṣṭā yena gṛdhnutā /",
    "GSP27moksop_u:13670": " udāratā yena dhṛtā brahmaṇevākṣamālikā //MU_3,104.19//",
    "GSP27moksop_u:13671": " dināṣṭabhāga ākāśa āgate divasādhipe /",
    "GSP27moksop_u:13672": " kadācit sa sabhāsthāne siṃhāsanagato 'bhavat //MU_3,104.20//",
    "GSP27moksop_u:13673": " sukhopaviṣṭe tatrāsmin rājanīndāv ivāmbare /",
    "GSP27moksop_u:13674": " praviśantīṣu sāmantasenāsu ca sasambhramam //MU_3,104.21//",
    "GSP27moksop_u:13675": " gāyantīṣv atha kāntāsu sūpaviṣṭeṣu rājasu /",
    "GSP27moksop_u:13676": " manoharati sāhlāde vīṇāvaṃśakalārave //MU_3,104.22//",
    "GSP27moksop_u:13677": " cārucāmarahastāsu savilāsāsu rājani /",
    "GSP27moksop_u:13678": " devāsuraguruprakhye viśrānte mantrimaṇḍale //MU_3,104.23//",
    "GSP27moksop_u:13679": " prastuteṣu prakṛṣṭeṣu rājakāryeṣu mantribhiḥ /",
    "GSP27moksop_u:13680": " proktāsu deśavārtāsu nipuṇaiś cāratantribhiḥ //MU_3,104.24//",
    "GSP27moksop_u:13681": " itihāsamaye puṇye vācyamāne ca pustake /",
    "GSP27moksop_u:13682": " paṭhatsu ca stutīḥ puṇyāḥ puraḥprahveṣu vandiṣu //MU_3,104.25//",
    "GSP27moksop_u:13683": " sabhāṃ viveśa sāṭopaḥ kaścit tām aindrajālikaḥ /",
    "GSP27moksop_u:13684": " varṣaṇāhitasaṃrambho vasudhām iva vāridaḥ //MU_3,104.26//",
    "GSP27moksop_u:13685": " sa nanāma mahīpālaṃ śikharodārakandharam /",
    "GSP27moksop_u:13686": " pādopāntagataḥ kāntaṃ śailaṃ phalatarur yathā //MU_3,104.27//",
    "GSP27moksop_u:13687": " sacchāyasyonnatāṃsasya phalinaḥ puṣpadhāriṇaḥ /",
    "GSP27moksop_u:13688": " saṃviveśa puro rājñas taror agre kapir yathā //MU_3,104.28//",
    "GSP27moksop_u:13689": " capalo lampaṭo 'rthānāṃ sāmodasukhamārutam /",
    "GSP27moksop_u:13690": " uvācotkandharaṃ bhūpaṃ sa padmam iva ṣaṭpadaḥ //MU_3,104.29//",
    "GSP27moksop_u:13691": " vilokaya vibho tāvad ekām iha kharolikām /",
    "GSP27moksop_u:13692": " pīṭhastha eva sāścaryāṃ vyomnaś candra ivāvanim //MU_3,104.30//",
    "GSP27moksop_u:13693": " ity uktvā bhramitā tena piñchikā bhramadāyinī /",
    "GSP27moksop_u:13694": " nānāviracanābījaṃ māyeva paramātmanā //MU_3,104.31//",
    "GSP27moksop_u:13695": " tāṃ dadarśa mahīpālas tejorekhāvirājitām /",
    "GSP27moksop_u:13696": " śakras suravimānasthas svakārmukalatām iva //MU_3,104.32//",
    "GSP27moksop_u:13697": " sabhāṃ saindhavasāmanto viveśāsmin kṣaṇe tadā /",
    "GSP27moksop_u:13698": " tārāpatikarākīrṇāṃ vyomavīthīm ivāmbudaḥ //MU_3,104.33//",
    "GSP27moksop_u:13699": " taṃ caivānujagāmāśvaś śasyaḥ paramavegavān /",
    "GSP27moksop_u:13700": " devalokonmukhas tv abdheś śakram uccaiśśravā iva //MU_3,104.34//",
    "GSP27moksop_u:13701": " sa tam aśvam upādāya pārthivaṃ samuvāca ha /",
    "GSP27moksop_u:13702": " soccaiśśravā iva kṣīrasāgaro marutāṃ patim //MU_3,104.35//",
    "GSP27moksop_u:13703": " idam uccaiśśravaḥprakhyaṃ hayaratnaṃ mahīpate /",
    "GSP27moksop_u:13704": " jave jayanaśīle tu mūrtimān iva mārutaḥ //MU_3,104.36//",
    "GSP27moksop_u:13705": " aśvo 'yam asmatprabhuṇā prabho samprahitas tvayi /",
    "GSP27moksop_u:13706": " rājate hi padārthaśrīr mahatām arpaṇāc chubhā //MU_3,104.37//",
    "GSP27moksop_u:13707": " ity uktavati tasmiṃs tu pratyuvācaindrajālikaḥ /",
    "GSP27moksop_u:13708": " jaladastanite śānte cātako bhūdharaṃ yathā //MU_3,104.38//",
    "GSP27moksop_u:13709": " sadaśvam enam āruhya bhuvanaṃ vihara prabho /",
    "GSP27moksop_u:13710": " svapratāpāhitānalpaśobhām urvīṃ ravir yathā //MU_3,104.39//",
    "GSP27moksop_u:13711": " aśvam ālokayām āsa tenokta iti pārthivaḥ /",
    "GSP27moksop_u:13712": " nirhrādasūcitaṃ meghaṃ sa mayūra ivotsukaḥ //MU_3,104.40//",
    "GSP27moksop_u:13713": " athānimeṣayā dṛṣṭyā rājā citropamākṛtiḥ /",
    "GSP27moksop_u:13714": " babhūvālokayann aśvaṃ lipikarmārpitopamam //MU_3,104.41//",
    "GSP27moksop_u:13715": " kṣaṇam ālokya piñchāśvau tasthau sa sthagitekṣaṇaḥ /",
    "GSP27moksop_u:13716": " dṛṣṭakṣubdhasamudrādrir bhīrur ekataro yathā //MU_3,104.42//",
    "GSP27moksop_u:13717": " tasthau muhūrtayugmaṃ tu dhyānāsakta ivātmani /",
    "GSP27moksop_u:13718": " vītarāgo munir buddhaḥ parānanda iva sthitaḥ //MU_3,104.43//",
    "GSP27moksop_u:13719": " bodhitaḥ kenacin nāsau svapratāpajitorjitaḥ /",
    "GSP27moksop_u:13720": " bhayāt kām apy ayaṃ bhūpaś cintāṃ cintayatīti ha //MU_3,104.44//",
    "GSP27moksop_u:13721": " babhūvuḥ kevalaṃ tatra nisspandasitacāmarāḥ /",
    "GSP27moksop_u:13722": " cāmariṇyo hi śarvaryas stambhitendukarā iva //MU_3,104.45//",
    "GSP27moksop_u:13723": " virejur vismayāpūrṇā nisspandās te sabhāsadaḥ /",
    "GSP27moksop_u:13724": " nisspandakiñjalkadalāḥ padmāḥ paṅkakṛtā iva //MU_3,104.46//",
    "GSP27moksop_u:13725": " praśaśāma sabhāsthāne janakolāhalaś śanaiḥ /",
    "GSP27moksop_u:13726": " praśāntaprāvṛṣo vyomnas sāmbhodam iva garjitam //MU_3,104.47//",
    "GSP27moksop_u:13727": " sandehasāgaronmagnā jagmuś cintāṃ sumantriṇaḥ /",
    "GSP27moksop_u:13728": " viṣīdati gadāpāṇāv asurājāv ivāmarāḥ //MU_3,104.48//",
    "GSP27moksop_u:13729": " vitatavismayajihmatayā tayā janatayā bhavamohaniṣaṇṇayā /",
    "GSP27moksop_u:13730": " stimitacakṣuṣi bhūmipatau sthite mukulitābjavanasya dhṛtā dyutiḥ //MU_3,104.49//",
    "GSP27moksop_u:13731": " indrajālopākhyāne nṛpavyāmoho nāma sargaḥ",
    "GSP27moksop_u:13732": " pañcottaraśatatamas sargaḥ",
    "GSP27moksop_u:13733": " vasiṣṭhaḥ:",
    "GSP27moksop_u:13734": " muhūrtadvitayenātha bodham āpa mahīpatiḥ /",
    "GSP27moksop_u:13735": " prāvṛṣeṇyāmbunirmuktam ambhoruham ivottamam //MU_3,105.1//",
    "GSP27moksop_u:13736": " āsanāt sāṅgadottaṃsaḥ prabuddho 'sāv akampata /",
    "GSP27moksop_u:13737": " savanābhogaśṛṅgāgro bhūkampa iva parvataḥ //MU_3,105.2//",
    "GSP27moksop_u:13738": " babhāv ardhaprabuddho 'sāv āsane parikampitaḥ /",
    "GSP27moksop_u:13739": " vikṣubdha iva pātālāvaraṇe mandarācalaḥ //MU_3,105.3//",
    "GSP27moksop_u:13740": " patantaṃ dhārayām āsus taṃ purogā nṛpaṃ bhujaiḥ /",
    "GSP27moksop_u:13741": " meruṃ pralayavikṣubdhaṃ kulaśailās taṭair iva //MU_3,105.4//",
    "GSP27moksop_u:13742": " purogair dhāryamāṇo 'sau paryākulamatir nṛpaḥ /",
    "GSP27moksop_u:13743": " vīcivikṣobhitasyendor babhāra vadane śriyam //MU_3,105.5//",
    "GSP27moksop_u:13744": " ko 'yaṃ pradeśaḥ kasyeyaṃ sabheti sa nṛpaś śanaiḥ /",
    "GSP27moksop_u:13745": " dadhvāna majjadambhojakośastha iva ṣaṭpadaḥ //MU_3,105.6//",
    "GSP27moksop_u:13746": " athovāca sabhā deva kim etad iti sādaram /",
    "GSP27moksop_u:13747": " raṇanmadhukarī bhānuṃ dṛṣṭarāhum ivābjinī //MU_3,105.7//",
    "GSP27moksop_u:13748": " athainaṃ paripapracchuḥ purogā mantriṇas tathā /",
    "GSP27moksop_u:13749": " pralayollāsasantrastaṃ mārkāṇḍeyam ivāmarāḥ //MU_3,105.8//",
    "GSP27moksop_u:13750": " tvayītthaṃ saṃsthite deva vayam atyantam ākulāḥ /",
    "GSP27moksop_u:13751": " abhedyam api bhindanti nirnimittabhramā manaḥ //MU_3,105.9//",
    "GSP27moksop_u:13752": " āpātaramaṇīyeṣu paryantaviraseṣu ca /",
    "GSP27moksop_u:13753": " bhogeṣv iva vikalpeṣu keṣu te luṭhitaṃ manaḥ //MU_3,105.10//",
    "GSP27moksop_u:13754": " satatodāravṛttāsu kathāsu pariśīlitam /",
    "GSP27moksop_u:13755": " manas te nirmalaṃ kasmāt sambhrameṣu nimajjati //MU_3,105.11//",
    "GSP27moksop_u:13756": " tucchālambanam ālūnaviśīrṇaṃ lokavṛttiṣu /",
    "GSP27moksop_u:13757": " mano moham upādatte na mahattvavijṛmbhitam //MU_3,105.12//",
    "GSP27moksop_u:13758": " sātatyena hi yaivāsya manaso vṛttir utthitā /",
    "GSP27moksop_u:13759": " śarīramadamattāsu tām evānuvidhāvati //MU_3,105.13//",
    "GSP27moksop_u:13760": " atucchālambanaṃ śuddhaṃ prabuddhaṃ guṇahāri ca /",
    "GSP27moksop_u:13761": " tavāpi hi manaś citram ālūnam iva lakṣyate //MU_3,105.14//",
    "GSP27moksop_u:13762": " anabhyastavivekaṃ hi deśakālavaśānugam /",
    "GSP27moksop_u:13763": " mantrauṣadhavaśaṃ yāti mano nodāravṛttimat //MU_3,105.15//",
    "GSP27moksop_u:13764": " nityam āttavivekasya katham ālūnaśīrṇatā /",
    "GSP27moksop_u:13765": " dunoti vitataṃ ceto vātyeva vibudhācalam //MU_3,105.16//",
    "GSP27moksop_u:13766": " iti jātāsu gīrṣv asya bhūpateḥ kāntir ānanam /",
    "GSP27moksop_u:13767": " bhūṣayām āsa śītāṃśuṃ māsānta iva pūrṇatā //MU_3,105.17//",
    "GSP27moksop_u:13768": " rarāja rājā sāścaryam unmīlitavilocanaḥ /",
    "GSP27moksop_u:13769": " gate himartau prollāsipuṣpaugha iva mādhavaḥ //MU_3,105.18//",
    "GSP27moksop_u:13770": " athātisambhramāścaryakhinnasmitamukho babhau /",
    "GSP27moksop_u:13771": " āsannamṛtyum ālokya rāhum indur ivāmbare //MU_3,105.19//",
    "GSP27moksop_u:13772": " aindrajālikam ālokya provācātha hasann iva /",
    "GSP27moksop_u:13773": " babhruṃ hiṃsātmakaṃ dṛṣṭvā sarparūpīva takṣakaḥ //MU_3,105.20//",
    "GSP27moksop_u:13774": " jālma jālaṃ jaṭālena kim etad bhavatā kṛtam /",
    "GSP27moksop_u:13775": " mīnaspandāprasanno 'bdhiḥ kṣaṇād eti prasannatām //MU_3,105.21//",
    "GSP27moksop_u:13776": " citraṃ citrā hi devasya padārthaśataśaktayaḥ /",
    "GSP27moksop_u:13777": " suśaktam api me cittam ābhir mohe niveśitam //MU_3,105.22//",
    "GSP27moksop_u:13778": " kva vayaṃ lokaparyāyavṛttāntaparidevinaḥ /",
    "GSP27moksop_u:13779": " kva manomohadāyinyo vitatāḥ prākṛtāpadaḥ //MU_3,105.23//",
    "GSP27moksop_u:13780": " apy abhyastamahājñānaṃ manas tiṣṭhati dehake /",
    "GSP27moksop_u:13781": " kadācin moham ādatte kṣaṇaṃ matimatām api //MU_3,105.24//",
    "GSP27moksop_u:13782": " idam āścaryam ākhyānaṃ śṛṇutātha sabhāsadaḥ /",
    "GSP27moksop_u:13783": " mama śāmbarikeṇeha yan muhūrtaṃ pradarśitam //MU_3,105.25//",
    "GSP27moksop_u:13784": " dṛṣṭavān aham etasmin bahvīḥ kāryadaśāś calāḥ /",
    "GSP27moksop_u:13785": " muhūrte protthitadhvastaśakrās sṛṣṭīr ivābjajaḥ //MU_3,105.26//",
    "GSP27moksop_u:13786": " ity uktvonmukhanetreṣu sabhyeṣu sa hasann iva /",
    "GSP27moksop_u:13787": " rājā varṇayituṃ citraṃ vṛttāntam upacakrame //MU_3,105.27//",
    "GSP27moksop_u:13788": " rājā:",
    "GSP27moksop_u:13789": " iha vividhapadārthasaṅkulāyāṃ hradanadaparvatapattanākulāyām /",
    "GSP27moksop_u:13790": " kulaśikharisamudrasaṅkaṭāyāṃ bhuvi vibhavāvalito 'sty ayaṃ pradeśaḥ //MU_3,105.28//",
    "GSP27moksop_u:13791": " rājaprabodho nāma sargaḥ",
    "GSP27moksop_u:13792": " ṣaḍuttaraśatatamas sargaḥ",
    "GSP27moksop_u:13793": " rājā:",
    "GSP27moksop_u:13794": " asti tāvad ayaṃ deśo nānāvananadīyutaḥ /",
    "GSP27moksop_u:13795": " vasudhāmaṇḍalasyāsya sahodara ivānujaḥ //MU_3,106.1//",
    "GSP27moksop_u:13796": " asmiṃś cāyam aham rājā paurābhimatavṛttimān /",
    "GSP27moksop_u:13797": " indras svarga ivāsyāṃ tu sabhāyām adya saṃsthitaḥ //MU_3,106.2//",
    "GSP27moksop_u:13798": " yāvad abhyāgato dūrāt kaścic chāmbarikas tv ayam /",
    "GSP27moksop_u:13799": " rasātalād abhyutthito māyī maya iva svayam //MU_3,106.3//",
    "GSP27moksop_u:13800": " anena bhrāmitaiṣeha piñchikā rājirājitā /",
    "GSP27moksop_u:13801": " kalpāntapavanābhreṇa śakracāpalatā yathā //MU_3,106.4//",
    "GSP27moksop_u:13802": " ālokyaitām ahaṃ lolām asyāśvasya purassthiteḥ /",
    "GSP27moksop_u:13803": " pṛṣṭham ārūḍhavān eka ātmanā bhrāntamānasaḥ //MU_3,106.5//",
    "GSP27moksop_u:13804": " tato 'driṃ pralayakṣubdhaṃ puṣkarāvartako yathā /",
    "GSP27moksop_u:13805": " tathā calantaṃ calitas svaśvam ārūḍhavān aham //MU_3,106.6//",
    "GSP27moksop_u:13806": " gantuṃ pravṛtto mṛgayām eko 'ham atha raṃhasā /",
    "GSP27moksop_u:13807": " urvarām iva nirbhettuṃ kallolaḥ pralayāmbudheḥ //MU_3,106.7//",
    "GSP27moksop_u:13808": " tenānilavilolena dūraṃ nīto 'smi vājinā /",
    "GSP27moksop_u:13809": " bhogābhyāsajaḍenājño mugdhas svamanasā yathā //MU_3,106.8//",
    "GSP27moksop_u:13810": " akiñcanamanaśśūnyaṃ strīcittam iva durbhagam /",
    "GSP27moksop_u:13811": " tataḥ pralayanirdagdhajagadāspadabhīṣaṇam //MU_3,106.9//",
    "GSP27moksop_u:13812": " niṣpakṣi kṣāranīhāraṃ nirvṛkṣam ajalaṃ mahat /",
    "GSP27moksop_u:13813": " samprāpto 'ham aparyantam araṇyaṃ tāntavāhanaḥ //MU_3,106.10//",
    "GSP27moksop_u:13814": " tad dvitīyam ivākāśaṃ tathāṣṭamam ivāmbudhim /",
    "GSP27moksop_u:13815": " pañcamaṃ sāgaram iva saṃśuṣkaṃ śūnyakoṭaram //MU_3,106.11//",
    "GSP27moksop_u:13816": " jñasyeva vitataṃ ceto mūrkhasyeva ruṣo 'javam /",
    "GSP27moksop_u:13817": " adṛṣṭajanasaṃsargam ajātatṛṇapallavam //MU_3,106.12//",
    "GSP27moksop_u:13818": " araṇyaṃ mahad āsādya matir me khedam āgatā /",
    "GSP27moksop_u:13819": " lalanevaitya dāridryaṃ nirannaphalabāndhavam //MU_3,106.13//",
    "GSP27moksop_u:13820": " kacanmarumarīcyambupūraplutakakubmukhe /",
    "GSP27moksop_u:13821": " āsūryāntaṃ dinaṃ tatra prakrāntaṃ sīdatā mayā //MU_3,106.14//",
    "GSP27moksop_u:13822": " tad araṇyaṃ mayātītam atikṛcchreṇa khedinā /",
    "GSP27moksop_u:13823": " vivekineva saṃsāro madhyaśūnyātatākṛtiḥ //MU_3,106.15//",
    "GSP27moksop_u:13824": " taddinenātivāhyāhaṃ prāptavāñ jaṅgalaṃ mahat /",
    "GSP27moksop_u:13825": " astādrisānuṃ khinnaḥ khaṃ śūnyaṃ bhrāntveva bhāskaraḥ //MU_3,106.16//",
    "GSP27moksop_u:13826": " jambūkadambaprāyeṣu kalālāpāḥ patatriṇaḥ /",
    "GSP27moksop_u:13827": " yatra sphuranti ṣaṇḍeṣu pānthānām iva bandhavaḥ //MU_3,106.17//",
    "GSP27moksop_u:13828": " yatra śaṣpaśikhāśreṇyo dṛśyante 'viralās sthale /",
    "GSP27moksop_u:13829": " kadarthalakṣmyā jihmasya hṛdīvānandavṛttayaḥ //MU_3,106.18//",
    "GSP27moksop_u:13830": " pūrvād araṇyād arasāt tad dhi kiñcit sukhāvaham /",
    "GSP27moksop_u:13831": " atyantaduḥkhān maraṇād varaṃ vyādhir hi jantuṣu //MU_3,106.19//",
    "GSP27moksop_u:13832": " tatra jambīraṣaṇḍasya talaṃ samprāptavān aham /",
    "GSP27moksop_u:13833": " mārkāṇḍeya ivāgendram ekārṇavavihārataḥ //MU_3,106.20//",
    "GSP27moksop_u:13834": " ālambitā mayā tatra skandhasaṃsaṅginī latā /",
    "GSP27moksop_u:13835": " nīlā jaladamāleva tāpataptena bhūbhṛtā //MU_3,106.21//",
    "GSP27moksop_u:13836": " mayi pralambamāne 'syāṃ prayātas sa turaṅgamaḥ /",
    "GSP27moksop_u:13837": " gaṅgāvalambini jane yathā duṣkṛtasañcayaḥ //MU_3,106.22//",
    "GSP27moksop_u:13838": " ciradīrghādhvagaḥ khinnas tatra viśrāntavān aham /",
    "GSP27moksop_u:13839": " bhānur astācalotsaṅge tale kalpataror iva //MU_3,106.23//",
    "GSP27moksop_u:13840": " yāvat samastasaṃsāravyavahārabharais samam /",
    "GSP27moksop_u:13841": " ravir viśramaṇāyeva niviṣṭo 'stācalāṅgane //MU_3,106.24//",
    "GSP27moksop_u:13842": " śanaiś śyāmikayā graste samaste bhuvanodare /",
    "GSP27moksop_u:13843": " rātrisaṃvyavahāreṣu sampravṛtteṣu jaṅgale //MU_3,106.25//",
    "GSP27moksop_u:13844": " ahaṃ tanutṛṇe tasmin pelave ṣaṇḍakodare /",
    "GSP27moksop_u:13845": " nilīno 'viralālasyas svanīḍe vihago yathā //MU_3,106.26//",
    "GSP27moksop_u:13846": " vipadbhraṣṭavivekasya cchinnāśasya galatsmṛteḥ /",
    "GSP27moksop_u:13847": " vikrītasyeva dīnasya magnasyevāndhakūpake //MU_3,106.27//",
    "GSP27moksop_u:13848": " tatra kalpasamā rātrir mohamagnasya me gatā /",
    "GSP27moksop_u:13849": " ekārṇavohyamānasya mārkāṇḍeyamuner iva //MU_3,106.28//",
    "GSP27moksop_u:13850": " na snātavān na sthitavān na tadā bhuktavān aham /",
    "GSP27moksop_u:13851": " kevalaṃ me gatā rātris sāpadāṃ dhuri tiṣṭhataḥ //MU_3,106.29//",
    "GSP27moksop_u:13852": " vinidrasya vidhairyasya sphuratas saha pallavaiḥ /",
    "GSP27moksop_u:13853": " mama duḥkhātidairghyeṇa sā vyatīyāya śarvarī //MU_3,106.30//",
    "GSP27moksop_u:13854": " tatas timiralekhāsu saha tārendukairavaiḥ /",
    "GSP27moksop_u:13855": " mayīvāpadyamānāsu mlānatām alasānanaiḥ //MU_3,106.31//",
    "GSP27moksop_u:13856": " śāmyantīṣu ca vetālakṣveḍāsv ajanajaṅgale /",
    "GSP27moksop_u:13857": " saha śītārtimaddantapaṅktiṭāṅkārasītkṛtaiḥ //MU_3,106.32//",
    "GSP27moksop_u:13858": " mām abantaranirmagnaṃ hasantīm iva dṛṣṭavān /",
    "GSP27moksop_u:13859": " ahaṃ pūrvāṃ diśaṃ prātar madhupānāruṇām iva //MU_3,106.33//",
    "GSP27moksop_u:13860": " kṣaṇād ajña iva jñānaṃ daridra iva kāñcanam /",
    "GSP27moksop_u:13861": " dṛṣṭavān aham arkaṃ khavāraṇārohaṇonmukham //MU_3,106.34//",
    "GSP27moksop_u:13862": " utthāya vāravāṇaṃ ca tata āsphoṭitaṃ mayā /",
    "GSP27moksop_u:13863": " hasticarma hareṇeva sandhyānṛttānurāgiṇā //MU_3,106.35//",
    "GSP27moksop_u:13864": " pravṛttas tām ahaṃ sphārāṃ vihartuṃ jaṅgalasthalīm /",
    "GSP27moksop_u:13865": " kālo jagatkuṭīṃ kalpadagdhabhūtagaṇām iva //MU_3,106.36//",
    "GSP27moksop_u:13866": " na kiñcid dṛśyate tatra bhūtaṃ jaraḍhajaṅgale /",
    "GSP27moksop_u:13867": " abhijāto guṇalavo yathā mūrkhaśarīrake //MU_3,106.37//",
    "GSP27moksop_u:13868": " kevalaṃ vigatāśaṅkaṃ ṣaṇḍabhramaṇacañcalāḥ /",
    "GSP27moksop_u:13869": " cīcīkūcīcīvacanā viharanti vihaṅgamāḥ //MU_3,106.38//",
    "GSP27moksop_u:13870": " athāṣṭabhāgam āpanne vyomno divasanāyake /",
    "GSP27moksop_u:13871": " śuṣkāvaśyāyaleśāsu snātāsv iva latāsu ca //MU_3,106.39//",
    "GSP27moksop_u:13872": " bhramatātra mayā dṛṣṭā dārikaudanadhāriṇī /",
    "GSP27moksop_u:13873": " gṛhītāmṛtasatkumbhā dānaveneva mādhavī //MU_3,106.40//",
    "GSP27moksop_u:13874": " tarattārakanetrāṃ tāṃ śyāmām adhavalāmbarām /",
    "GSP27moksop_u:13875": " aham abhyāgatas tatra śarvarīm iva candramāḥ //MU_3,106.41//",
    "GSP27moksop_u:13876": " mahyam odanam āśv etad bāle balavadāpade /",
    "GSP27moksop_u:13877": " dehi dīnārtiharaṇāt sphāratāṃ yānti sampadaḥ //MU_3,106.42//",
    "GSP27moksop_u:13878": " kṣud antar dahatīyaṃ māṃ bāle vṛddhim upeyuṣī /",
    "GSP27moksop_u:13879": " kṛṣṇasarpī prasūteva koṭarasthā jaraddrumam //MU_3,106.43//",
    "GSP27moksop_u:13880": " yācñayāpi tayā mahyam itthaṃ dattaṃ na kiñcana /",
    "GSP27moksop_u:13881": " yatnaprārthitayā lakṣmyā yathā duṣkṛtine dhanam //MU_3,106.44//",
    "GSP27moksop_u:13882": " kevalaṃ cirakālena mayy atyantānugāmini /",
    "GSP27moksop_u:13883": " ṣaṇḍāt ṣaṇḍaṃ nipatati cchāyābhūte purassthite //MU_3,106.45//",
    "GSP27moksop_u:13884": " tayokto hārakeyūriṃś caṇḍālīṃ viddhi mām iti /",
    "GSP27moksop_u:13885": " rākṣasīm iva sukrūrāṃ puruṣāśvagajānanām //MU_3,106.46//",
    "GSP27moksop_u:13886": " rājan yācanamātreṇa matto nāpnoṣi bhojanam /",
    "GSP27moksop_u:13887": " grāmyād anabhijātehāt saujanyam iva sundara //MU_3,106.47//",
    "GSP27moksop_u:13888": " ity uktavatyā gacchantyā skhalantyeva pade pade /",
    "GSP27moksop_u:13889": " kuñjakeṣu nimajjantyā līlāvanatayoditam //MU_3,106.48//",
    "GSP27moksop_u:13890": " dadāni bhojanam idaṃ bhartā bhavasi cen mama /",
    "GSP27moksop_u:13891": " loko nopakaroty arthaṃ sāmānyas snigdhatāṃ vinā //MU_3,106.49//",
    "GSP27moksop_u:13892": " vāhayaty atra me dāntān uḍḍāre pukkasaḥ pitā /",
    "GSP27moksop_u:13893": " śmaśāna iva vetālaḥ kṣudhito dhūlidhūsaraḥ //MU_3,106.50//",
    "GSP27moksop_u:13894": " tasyedam annaṃ bhavati bhartṛtve dīyate sthite /",
    "GSP27moksop_u:13895": " prāṇair api hi sampūjyā vallabhāḥ puruṣā yataḥ //MU_3,106.51//",
    "GSP27moksop_u:13896": " athoktā sā mayā bhartā bhavāmi tava suvrate /",
    "GSP27moksop_u:13897": " kenāpadi vicāryante varṇadharmakulakramāḥ //MU_3,106.52//",
    "GSP27moksop_u:13898": " tatas tayaudanād ardhaṃ mahyam ekaṃ samarpitam /",
    "GSP27moksop_u:13899": " mādhavīvāmṛtād ardham indrāyāgnimate purā //MU_3,106.53//",
    "GSP27moksop_u:13900": " jambūphalarasaḥ pītas sa bhuktaḥ pukkasaudanaḥ /",
    "GSP27moksop_u:13901": " viśrāntaṃ ca mayā tatra mohāpahṛtacetasā //MU_3,106.54//",
    "GSP27moksop_u:13902": " māṃ taḍākam ivāpūrya sā prāvṛṭśyāmalā gatā /",
    "GSP27moksop_u:13903": " hastena samupādāya prāṇaṃ bahir iva sthitam //MU_3,106.55//",
    "GSP27moksop_u:13904": " durākṛtiṃ durārambham āsasāda bhayapradam /",
    "GSP27moksop_u:13905": " pitaraṃ pīvarākāram avīcim iva śāsanā //MU_3,106.56//",
    "GSP27moksop_u:13906": " tayā madanuṣaṅgiṇyā svārthas tasmai niveditaḥ /",
    "GSP27moksop_u:13907": " mātaṅgāya bhramaryeva nissvanenālilagnayā //MU_3,106.57//",
    "GSP27moksop_u:13908": " sa tasyā bāḍham ity uktvā dinānte samupasthite /",
    "GSP27moksop_u:13909": " mumoca dāntāv ābaddhau kṛtāntaḥ kiṅkarāv iva //MU_3,106.58//",
    "GSP27moksop_u:13910": " nīhārābhrakaḍārāsu dikṣu proddhūlitāsv iva /",
    "GSP27moksop_u:13911": " vetālavad vanāt tasmād dinānte calitā vayam //MU_3,106.59//",
    "GSP27moksop_u:13912": " kṣaṇena pakkaṇaṃ prāptās sandhyāyāṃ dīrghajaṅgalāt /",
    "GSP27moksop_u:13913": " śmaśānād iva vetālāś śmaśānam itaran mahat //MU_3,106.60//",
    "GSP27moksop_u:13914": " vikartitavarāhāśvakapikukkuṭavāyasam /",
    "GSP27moksop_u:13915": " raktasiktorvarābhāgaprabhramanmakṣikāgaṇam //MU_3,106.61//",
    "GSP27moksop_u:13916": " śoṣārthaprasṛtārdrāntratandrījālapatatkhagam /",
    "GSP27moksop_u:13917": " niṣkuṭāsthitajambīraṣaṇḍalagnaśvajāghani //MU_3,106.62//",
    "GSP27moksop_u:13918": " śuṣyadguruvasāpiṇḍapūrṇālindalasatkhagam /",
    "GSP27moksop_u:13919": " dṛtiprasaktaraktāktacarmasravadasṛglavam //MU_3,106.63//",
    "GSP27moksop_u:13920": " bālahastasthitakravyapiṇḍāraṇitamakṣikam /",
    "GSP27moksop_u:13921": " jarjarajyeṣṭhacaṇḍālatarjitāraṭitārbhakam //MU_3,106.64//",
    "GSP27moksop_u:13922": " tat praviṣṭā vayaṃ kīrṇaśiro'ntraṃ bhīmapakkaṇam /",
    "GSP27moksop_u:13923": " mṛtabhūtaṃ jagat kalpe kṛtāntānucarā iva //MU_3,106.65//",
    "GSP27moksop_u:13924": " sambhramopahitānalpakadalīdalapīṭhake /",
    "GSP27moksop_u:13925": " aham āsthitavāṃs tatra nave śvaśuramandire //MU_3,106.66//",
    "GSP27moksop_u:13926": " śvaśrvā me kekarākṣyās tu tenāsrulavacakṣuṣā /",
    "GSP27moksop_u:13927": " jāmātāyam iti proktaṃ tayā tad abhinanditam //MU_3,106.67//",
    "GSP27moksop_u:13928": " atha viśramya caṇḍālabhojanāny ajināsane /",
    "GSP27moksop_u:13929": " sañcitāny upabhuktāni duṣkṛtānīva bhūriśaḥ //MU_3,106.68//",
    "GSP27moksop_u:13930": " anantaduḥkhabījāni namanojñatarāṇy api /",
    "GSP27moksop_u:13931": " tāni praṇayavākyāni śrutāny asubhagāny alam //MU_3,106.69//",
    "GSP27moksop_u:13932": " nirabhrāmbaranakṣatre kasmiṃścin divase tataḥ /",
    "GSP27moksop_u:13933": " tais tair ārambhasaṃrambhais tair vastravibhavārpaṇaiḥ //MU_3,106.70//",
    "GSP27moksop_u:13934": " dattātha tena sā mahyaṃ kumārī bhayadāyinī /",
    "GSP27moksop_u:13935": " sukṛṣṇā kṛṣṇavarṇena duṣkṛteneva śāsanā //MU_3,106.71//",
    "GSP27moksop_u:13936": " sarabhasam abhito vinedur atra prasṛtamahāmadirāsavāś śvapākāḥ /",
    "GSP27moksop_u:13937": " hatapaṭupaṭahā vilāsavantas svayam iva duṣkṛtarāśayo mahāntaḥ //MU_3,106.72//",
    "GSP27moksop_u:13938": " caṇḍālīvivāho nāma sargaḥ",
    "GSP27moksop_u:13939": " saptottaraśatatamas sargaḥ",
    "GSP27moksop_u:13940": " rājā:",
    "GSP27moksop_u:13941": " bahunātra kim uktena svotsavāvarjitāśayaḥ /",
    "GSP27moksop_u:13942": " tataḥprabhṛti tatrāhaṃ sampannaḥ puṣṭapukkasaḥ //MU_3,107.1//",
    "GSP27moksop_u:13943": " saptarātrotsavasyānte kramān māsāṣṭakaṃ gatam /",
    "GSP27moksop_u:13944": " puṣpitā sātha sampannā sthitā garbhavatī tataḥ //MU_3,107.2//",
    "GSP27moksop_u:13945": " prāsūta duḥkhadāṃ kanyāṃ vipad duḥkhakriyām iva /",
    "GSP27moksop_u:13946": " sā kanyā vavṛdhe śīghraṃ mūrkhacinteva pīvarī //MU_3,107.3//",
    "GSP27moksop_u:13947": " punaḥ prāsūta sā varṣais tribhiḥ putram aśobhanam /",
    "GSP27moksop_u:13948": " anartham iva durbuddhir āśāpāśavidhāyakam //MU_3,107.4//",
    "GSP27moksop_u:13949": " punaḥ prāsūta kanyāṃ ca punar apy arbhakaṃ tataḥ /",
    "GSP27moksop_u:13950": " kalatravān ahaṃ jāto vane jaraḍhapukkasaḥ //MU_3,107.5//",
    "GSP27moksop_u:13951": " tayā saha samās tatra mayā bahvyo 'tivāhitāḥ /",
    "GSP27moksop_u:13952": " narake cintayā sārdhaṃ brahmaghneneva naśyatā //MU_3,107.6//",
    "GSP27moksop_u:13953": " śītavātātapakleśavivaśena vanāntare /",
    "GSP27moksop_u:13954": " ciraṃ vilulitaṃ vṛddhakacchapeneva palvale //MU_3,107.7//",
    "GSP27moksop_u:13955": " kalatracintāhatayā dhiyā sandahyamānayā /",
    "GSP27moksop_u:13956": " dṛṣṭāḥ kaṣṭasamārambhā diśaḥ prajvalitā iva //MU_3,107.8//",
    "GSP27moksop_u:13957": " kṣaumānekasamākṣīṇapaṭakhaṇḍakadhāriṇā /",
    "GSP27moksop_u:13958": " kāṣṭhabhāro vane vyūḍho yo mūrtam iva duṣkṛtam //MU_3,107.9//",
    "GSP27moksop_u:13959": " yaukakīrṇajaraklinnagandhikaupīnavāsasā /",
    "GSP27moksop_u:13960": " āḍhyāspadavalīkānāṃ tale nītā ghanāgamāḥ //MU_3,107.10//",
    "GSP27moksop_u:13961": " kalatrāpūraṇotkena jarjareṇa himānilaiḥ /",
    "GSP27moksop_u:13962": " hemante durdureṇeva nilīnaṃ vanakukṣiṣu //MU_3,107.11//",
    "GSP27moksop_u:13963": " nānākalahakallolatāpaprasaravidrutāḥ /",
    "GSP27moksop_u:13964": " bāṣpavyājena nirmuktā netrābhyāṃ raktabindavaḥ //MU_3,107.12//",
    "GSP27moksop_u:13965": " yāminyo vipine klinnavarāhāmiṣabhojinā /",
    "GSP27moksop_u:13966": " śilātalakuṭīkoṇe nītā jaladaviplutāḥ //MU_3,107.13//",
    "GSP27moksop_u:13967": " kāle kṣayaṃ gate snehe kalatre 'ghanatāṃ gate /",
    "GSP27moksop_u:13968": " asauhārdena bandhūnāṃ kalahaiś cātisantataiḥ //MU_3,107.14//",
    "GSP27moksop_u:13969": " sarvatra jātaśaṅkena kulīlāmukharārbhake /",
    "GSP27moksop_u:13970": " mayā kṛpaṇacittena nītāḥ paragṛhe samāḥ //MU_3,107.15//",
    "GSP27moksop_u:13971": " caṇḍālīkalahodvignacaṇḍacaṇḍālatarjanaiḥ /",
    "GSP27moksop_u:13972": " mukhaṃ jarjaratāṃ yātam indū rāhuradair iva //MU_3,107.16//",
    "GSP27moksop_u:13973": " carvitāḥ kharvitoṣṭhena dvīpīpiśitapeśayaḥ /",
    "GSP27moksop_u:13974": " narakāhṛtavikrītā nārakyo rasanā iva //MU_3,107.17//",
    "GSP27moksop_u:13975": " himavatkandarodgīrṇāś caṇḍā hemantavāyavaḥ /",
    "GSP27moksop_u:13976": " aṅge nirambare soḍhā mṛtyumuktā iveṣavaḥ //MU_3,107.18//",
    "GSP27moksop_u:13977": " jarajjaraḍhamūḍhena mūlāni kṣīṇabhūruhām /",
    "GSP27moksop_u:13978": " sukṛtānām ivaikena samutkhātāni bhūriśaḥ //MU_3,107.19//",
    "GSP27moksop_u:13979": " śarāvakeṣv aṭavyāṃ ca palalaṃ pakvam ādarāt /",
    "GSP27moksop_u:13980": " amṛṣṭena janair bhuktaṃ kukalatravatā mayā //MU_3,107.20//",
    "GSP27moksop_u:13981": " grahītṛtejaḥkṣataye bahuvaktravikāriṇā /",
    "GSP27moksop_u:13982": " bhāgadheyam ivātmīyaṃ vikrītaṃ paṇyam anyataḥ //MU_3,107.21//",
    "GSP27moksop_u:13983": " prāṇyaṅgavapuṣas svasya protkṛtyotkṛtya peśayaḥ /",
    "GSP27moksop_u:13984": " āyuṣaḥ pari vikrītā vindhyapakkaṇabhūmiṣu //MU_3,107.22//",
    "GSP27moksop_u:13985": " janmāntarasahasrotthaṃ svaṃ pāpam iva vṛddhaye /",
    "GSP27moksop_u:13986": " avakīrṇaṃ ca saṅkīrṇaṃ maṇḍalārāmabhūmiṣu //MU_3,107.23//",
    "GSP27moksop_u:13987": " dṛṣṭaṃ kuddālakaṃ dṛṣṭyā ṛjvyā snehasamutkayā /",
    "GSP27moksop_u:13988": " rauravāpatiteneva tatkākas snigdhatāṃ gataḥ //MU_3,107.24//",
    "GSP27moksop_u:13989": " vindhyakandaragulmānāṃ bandhutvam iva gacchatā /",
    "GSP27moksop_u:13990": " pulindavapuṣā pattrapaṅktayo 'ṅge samarpitāḥ //MU_3,107.25//",
    "GSP27moksop_u:13991": " tarpitā laguḍāsphālajitakauleyaraṃhasā /",
    "GSP27moksop_u:13992": " putradārāḥ kadannena grāmyakād yācitena ca //MU_3,107.26//",
    "GSP27moksop_u:13993": " dhārāsāraraṇatpattraśuṣkatālatale niśāḥ /",
    "GSP27moksop_u:13994": " nītā raṇitadantena sārdhaṃ vipinavānaraiḥ //MU_3,107.27//",
    "GSP27moksop_u:13995": " romabhiḥ koṭiṣu proccaiś śītenoddhṛṣitasya me /",
    "GSP27moksop_u:13996": " varṣāsu muktākaṇavad dhṛtās salilabindavaḥ //MU_3,107.28//",
    "GSP27moksop_u:13997": " ajājimūlakhaṇḍārthaṃ kṣutkṣobhakṣīṇakukṣiṇā /",
    "GSP27moksop_u:13998": " kalatreṇa mahāṭavyāṃ kṛtaḥ kalaha ākulaḥ //MU_3,107.29//",
    "GSP27moksop_u:13999": " vane raṇitadantena śītakekaracakṣuṣā /",
    "GSP27moksop_u:14000": " maṣīmalinagātreṇa vetālasvajanāyitam //MU_3,107.30//",
    "GSP27moksop_u:14001": " sarittīreṣu matsyārthaṃ bhrāntaṃ baḍiśadhāriṇā /",
    "GSP27moksop_u:14002": " kalpe jagatsu bhūtārthaṃ kṛtānteneva pāśinā //MU_3,107.31//",
    "GSP27moksop_u:14003": " pītaṃ bahūpavāsena samyakkṛttān mṛgorasaḥ /",
    "GSP27moksop_u:14004": " tatkālakoṣṇaṃ rudhiraṃ mātus stanapayo yathā //MU_3,107.32//",
    "GSP27moksop_u:14005": " śmaśānasaṃsthitān matto raktaraktāt palāśinaḥ /",
    "GSP27moksop_u:14006": " vidrutā vanavetālāś caṇḍikābhidrutā iva //MU_3,107.33//",
    "GSP27moksop_u:14007": " vāgurā vipine vyuptā bandhārthaṃ mṛgapakṣiṇām /",
    "GSP27moksop_u:14008": " āśā iva vivṛddhyarthaṃ putradārakalatrajāḥ //MU_3,107.34//",
    "GSP27moksop_u:14009": " mayā māyāmayair lokās sūtrajālamayaiḥ khagāḥ /",
    "GSP27moksop_u:14010": " jālair jarjaratāṃ nītā diśaś ca sukṛtāyuṣām //MU_3,107.35//",
    "GSP27moksop_u:14011": " tatrātidattaprasare manaso duṣkṛtodaye /",
    "GSP27moksop_u:14012": " āśā prasāritā dūraṃ prāvṛṣīva taraṅgiṇī //MU_3,107.36//",
    "GSP27moksop_u:14013": " karabhyā iva sarpeṇa vidrutaṃ dūrato hriyā /",
    "GSP27moksop_u:14014": " dūre tyaktā dayā dehād bhujaṅgeneva kañcukam //MU_3,107.37//",
    "GSP27moksop_u:14015": " krauryaṃ mukharasaṃrambhi śaravarṣi ninādi ca /",
    "GSP27moksop_u:14016": " aṅgīkṛtaṃ nidāghānte nabhasevāsitāmbudaḥ //MU_3,107.38//",
    "GSP27moksop_u:14017": " vikāsinyo 'kṣatākārā dūraṃ parihṛtā janaiḥ /",
    "GSP27moksop_u:14018": " śvabhreṇeva kumañjaryaś ciram ūḍhā mayāpadaḥ //MU_3,107.39//",
    "GSP27moksop_u:14019": " śvakākākulakoṇāsu narakoḍḍārabhūmiṣu /",
    "GSP27moksop_u:14020": " uptā duṣkṛtabījānāṃ muṣṭayo mohavṛṣṭayaḥ //MU_3,107.40//",
    "GSP27moksop_u:14021": " vāgurāsimatā vindhyakandarasthena nirdayam /",
    "GSP27moksop_u:14022": " bhūteṣv iva kṛtāntena mṛgeṣu parivalgitam //MU_3,107.41//",
    "GSP27moksop_u:14023": " pāmarīkaṇṭhakuḍyeṣu viśrāntaśirasā mayā /",
    "GSP27moksop_u:14024": " suptam astavivekena śeṣāṅgeṣv iva śauriṇā //MU_3,107.42//",
    "GSP27moksop_u:14025": " vilolaparṇāmbarayā śarāvollāsidhūmayā /",
    "GSP27moksop_u:14026": " mama tanvā sanīhāravindhyakacchaguhāyitam //MU_3,107.43//",
    "GSP27moksop_u:14027": " kṛṣṇadehena yaukāḍhyā kanthā skandhe mayā ciram /",
    "GSP27moksop_u:14028": " grīṣmeṣūḍhā balodbhūtā varāheṇa yathorvarā //MU_3,107.44//",
    "GSP27moksop_u:14029": " bahuśo 'haṃ vanotthāgninirdagdhaprāṇimaṇḍalaḥ /",
    "GSP27moksop_u:14030": " kalpāgnibhuktajagataḥ kālasyānukṛtiṃ gataḥ //MU_3,107.45//",
    "GSP27moksop_u:14031": " lohaliṅgā yathā rogān anarthān iva durgrahāḥ /",
    "GSP27moksop_u:14032": " prasūtās tatra me dārā duḥkhāny api sutān api //MU_3,107.46//",
    "GSP27moksop_u:14033": " tribālaputrikeṇaikatanayena tadā mayā /",
    "GSP27moksop_u:14034": " nītā nīrandhradoṣeṇa ṣaṣṭiḥ kalpasamās samāḥ //MU_3,107.47//",
    "GSP27moksop_u:14035": " ākruṣṭam uddhataravaṃ ruditaṃ vipatsu bhuktaṃ kadannam uṣitaṃ hatapakkaṇeṣu /",
    "GSP27moksop_u:14036": " kālāntaraṃ bahu mayopahatena tatra durvāsanānigaḍabandhagatena sabhyāḥ //MU_3,107.48//",
    "GSP27moksop_u:14037": " indrajālopākhyāna āpadvarṇanaṃ nāma sargaḥ",
    "GSP27moksop_u:14038": " aṣṭottaraśatatamas sargaḥ",
    "GSP27moksop_u:14039": " rājā:",
    "GSP27moksop_u:14040": " atha gacchati kāle 'tra jarājarjaritāyuṣi /",
    "GSP27moksop_u:14041": " tuṣārapūrṇaśaṣpaughasamaśmaśrudhṛte mayi //MU_3,108.1//",
    "GSP27moksop_u:14042": " karmavātāvanunneṣu saraseṣv araseṣv api /",
    "GSP27moksop_u:14043": " patatsu vāsaraugheṣu śīrṇaparṇagaṇeṣv iva //MU_3,108.2//",
    "GSP27moksop_u:14044": " ājāv iva śaraugheṣu sukhaduḥkheṣv anāratam /",
    "GSP27moksop_u:14045": " kalaheṣv atha kāryeṣu āgacchatsu vrajatsu ca //MU_3,108.3//",
    "GSP27moksop_u:14046": " vikalpakalanāvartavartinīva jagadbhrame /",
    "GSP27moksop_u:14047": " samudra iva kallolabhare bhramati cetasi //MU_3,108.4//",
    "GSP27moksop_u:14048": " calaṃ cintācitaṃ cakram ārūḍhe bhrānta ātmani /",
    "GSP27moksop_u:14049": " prohyamāne tṛṇa iva sāvarte kālasāgare //MU_3,108.5//",
    "GSP27moksop_u:14050": " vindhyorvīvraṇakīṭasya grāmaikaśaraṇasya ca /",
    "GSP27moksop_u:14051": " dvibāhor gardabhasyātra kṣīṇa itthaṃ samāgaṇe //MU_3,108.6//",
    "GSP27moksop_u:14052": " vismṛte mama bhūpatve śavasyeva mahājvare /",
    "GSP27moksop_u:14053": " caṇḍālatve sthirībhūte chinnapakṣa ivācale //MU_3,108.7//",
    "GSP27moksop_u:14054": " saṃsāram iva kalpānto dāvāgnir iva kānanam /",
    "GSP27moksop_u:14055": " sāgarormis taṭam iva śuṣkavṛkṣam ivāśaniḥ //MU_3,108.8//",
    "GSP27moksop_u:14056": " akāṇḍamaraṇoḍḍīnacaṇḍacaṇḍālamaṇḍalam /",
    "GSP27moksop_u:14057": " nirannatṛṇapattrāmbu vindhyakacchaṃ tadā yayau //MU_3,108.9//",
    "GSP27moksop_u:14058": " na varṣati ghanavrāte dṛṣṭanaṣṭe kvacit sthite /",
    "GSP27moksop_u:14059": " pūtāṅgārakaṇonmiśragatau vahati mārute //MU_3,108.10//",
    "GSP27moksop_u:14060": " śīrṇamarmaraparṇāsu dāvāgnivalitāsu ca /",
    "GSP27moksop_u:14061": " vanasthalīṣu śūnyāsu cirapravrajitāsv iva //MU_3,108.11//",
    "GSP27moksop_u:14062": " akāṇḍam abhavad bhīmam uddāmadavapāvakam /",
    "GSP27moksop_u:14063": " śoṣitāśeṣagahanaṃ bhasmaśeṣatṛṇolapam //MU_3,108.12//",
    "GSP27moksop_u:14064": " pāṃsudhūsarasarvāṅgaṃ kṣudhitāśeṣamānavam /",
    "GSP27moksop_u:14065": " nirannatṛṇapānīyadeśodyaddāvamaṇḍalam //MU_3,108.13//",
    "GSP27moksop_u:14066": " kacanmarumarīcyambumajjanmahiṣamaṇḍalam /",
    "GSP27moksop_u:14067": " vātotthasaikatavyūhavārivāhāvṛtāmbaram //MU_3,108.14//",
    "GSP27moksop_u:14068": " pānīyaśabdamātraikaśravaṇotkanaravrajam /",
    "GSP27moksop_u:14069": " ātapād atisaṃśoṣasīdatsakalamānavam //MU_3,108.15//",
    "GSP27moksop_u:14070": " putragrasanasaṃrabdhakṣudhitojjhitajīvitam /",
    "GSP27moksop_u:14071": " svāṅgacarvaṇasaṃrambhaluṭhaddaśanamaṇḍalam //MU_3,108.16//",
    "GSP27moksop_u:14072": " māṃsaśaṅkānigīrṇograkhadirāgnikaṇotkaram /",
    "GSP27moksop_u:14073": " maṇḍūkāśāvaśagrastavanapāṣāṇakhaṇḍakam //MU_3,108.17//",
    "GSP27moksop_u:14074": " anyo'nyadrutasaṃsaktamātṛputrapitṛvrajam /",
    "GSP27moksop_u:14075": " gṛdhrodararaṭatsāgranigīrṇavanaśārikam //MU_3,108.18//",
    "GSP27moksop_u:14076": " parasparāṅgavicchedaraktasiktadharātalam /",
    "GSP27moksop_u:14077": " harigrasanasaṃrabdhamattakṣubhitavāraṇam //MU_3,108.19//",
    "GSP27moksop_u:14078": " darīnigiraṇaikotkasiṃhabhramaṇabhīṣaṇam /",
    "GSP27moksop_u:14079": " anyo'nyagrasanodyuktalokamallakṛtāhavam //MU_3,108.20//",
    "GSP27moksop_u:14080": " niṣpattrapādapoḍḍīnapūtāṅgāramayānilam /",
    "GSP27moksop_u:14081": " raktapānotkamārjāralīḍhadhātutalāvani //MU_3,108.21//",
    "GSP27moksop_u:14082": " jvālāghanaghanāṭopasāvataṃsavanānilam /",
    "GSP27moksop_u:14083": " sarvaskhalajjvaladvahnipuñjapiñjarajaṅgalam //MU_3,108.22//",
    "GSP27moksop_u:14084": " dagdhājagarakuñjotthadhūmamāṃsalagulmakam /",
    "GSP27moksop_u:14085": " mārutāvalitajvālāsandhyābhravalitāmbaram //MU_3,108.23//",
    "GSP27moksop_u:14086": " uḍḍāmaramarudbhrāntabhāsmanastambhamaṇḍalam /",
    "GSP27moksop_u:14087": " sākrandanaradantāgraśīrṇārbhakakṛtāravam //MU_3,108.24//",
    "GSP27moksop_u:14088": " sambhrāntapuruṣavyūhadantakṛttamahāśavam /",
    "GSP27moksop_u:14089": " māṃsabhogajavagrastaraktaraktanijāṅguli //MU_3,108.25//",
    "GSP27moksop_u:14090": " nīlapattralatāśabdapītadhūmaghanacchavi /",
    "GSP27moksop_u:14091": " bhramadgṛdhranigīrṇogranabhobhrāntolmukāmiṣam //MU_3,108.26//",
    "GSP27moksop_u:14092": " itaretarabhinnāṅgalokavidravaṇākulam /",
    "GSP27moksop_u:14093": " jvalitāgniṭanatkāravidīrṇahṛdayodaram //MU_3,108.27//",
    "GSP27moksop_u:14094": " gatamārutabhāṅkārabhīmadāvāgnivalganam /",
    "GSP27moksop_u:14095": " bhītājagaraphūtkārapatadaṅgārapādapam //MU_3,108.28//",
    "GSP27moksop_u:14096": " tad akāṇḍaṃ sphuṭaṃ prāpya sa deśaś śuṣkakoṭaraḥ /",
    "GSP27moksop_u:14097": " dvādaśārkāgnidagdhasya jagato 'nukṛtiṃ yayau //MU_3,108.29//",
    "GSP27moksop_u:14098": " jvaladanalajaṭālavṛkṣaṣaṇḍaḥ prasṛtamarutprasarāpanunnalokaḥ /",
    "GSP27moksop_u:14099": " jvalanatapanabhāskarātmajānāṃ ramaṇagṛhānukṛtiṃ jagāma deśaḥ //MU_3,108.30//",
    "GSP27moksop_u:14100": " indrajālopakhyāne 'kāṇḍavarṇanaṃ nāma sargaḥ",
    "GSP27moksop_u:14101": " navottaraśatatamas sargaḥ",
    "GSP27moksop_u:14102": " rājā:",
    "GSP27moksop_u:14103": " tasmiṃs tadā vartamāne kaṣṭe vidhiviparyaye /",
    "GSP27moksop_u:14104": " akālolbaṇakalpānte nitāntātapadāyini //MU_3,109.1//",
    "GSP27moksop_u:14105": " janāḥ kecana niṣkramya sakalatrasuhṛjjanāḥ /",
    "GSP27moksop_u:14106": " gatā deśāntaraṃ vyomnaś śaradīva payodharāḥ //MU_3,109.2//",
    "GSP27moksop_u:14107": " dehāvayavasaṃlīnaputradārāgryabāndhavāḥ /",
    "GSP27moksop_u:14108": " śīrṇāḥ kecana tatraiva cchinnā iva vane drumāḥ //MU_3,109.3//",
    "GSP27moksop_u:14109": " bhuktāḥ kecana digvyāghrair nirgacchantas svamandirāt /",
    "GSP27moksop_u:14110": " ajātapakṣakāś śyenaiḥ khagā nīḍodgatā iva //MU_3,109.4//",
    "GSP27moksop_u:14111": " praviṣṭāḥ kecid analaṃ jvalitaṃ śalabhā iva /",
    "GSP27moksop_u:14112": " kecic chvabhreṣu patitāś śilāś śailacyutā iva //MU_3,109.5//",
    "GSP27moksop_u:14113": " ahaṃ tu tān parityajya śvaśurādīn svakāñ janān /",
    "GSP27moksop_u:14114": " kalatramātram ādāya kṛcchrād deśād vinirgataḥ //MU_3,109.6//",
    "GSP27moksop_u:14115": " analān anilāṃś caiva rakṣakān bhakṣakān api /",
    "GSP27moksop_u:14116": " vañcayitvā bhayān mṛtyos sadāro 'haṃ vinirgataḥ //MU_3,109.7//",
    "GSP27moksop_u:14117": " prāpya taddeśaparyantaṃ tatra tālataros tale /",
    "GSP27moksop_u:14118": " avaropya sutān skandhāt tān anarthān ivolbaṇān //MU_3,109.8//",
    "GSP27moksop_u:14119": " viśrānto 'smi ciraśrānto rauravād iva nirgataḥ /",
    "GSP27moksop_u:14120": " grīṣmadāvanidāghārto grīṣme padma ivājalaḥ //MU_3,109.9//",
    "GSP27moksop_u:14121": " atha caṇḍālakanyāyāṃ viśrāntāyāṃ taros tale /",
    "GSP27moksop_u:14122": " suptāyāṃ śītalacchāye dvau samāliṅgya dārakau //MU_3,109.10//",
    "GSP27moksop_u:14123": " thutthako nāma tanayo mamaikaḥ puratas sthitaḥ /",
    "GSP27moksop_u:14124": " atyantavallabho 'smākaṃ kanīyān kāntimān iti //MU_3,109.11//",
    "GSP27moksop_u:14125": " sa mām uvāca dīnātmā bāṣpapūrṇavilocanaḥ /",
    "GSP27moksop_u:14126": " āpta dehy āśu me māṃsaṃ pānaṃ ca rudhiraṃ kṣaṇāt //MU_3,109.12//",
    "GSP27moksop_u:14127": " punaḥ punar vadann evaṃ sa bālas tanayo mama /",
    "GSP27moksop_u:14128": " prāṇāntikīṃ daśāṃ prāptas sākrando hi punaḥ kṣudhā //MU_3,109.13//",
    "GSP27moksop_u:14129": " tasyoktaṃ hi mayā putra māṃsaṃ nāstīti bhūriśaḥ /",
    "GSP27moksop_u:14130": " tathāpi māṃsaṃ dehīti vadaty eva sudurmatiḥ //MU_3,109.14//",
    "GSP27moksop_u:14131": " atha vātsalyamūḍhena mayā duḥkhātibhāriṇā /",
    "GSP27moksop_u:14132": " tasyoktaṃ putra manmāṃsaṃ pakvaṃ sambhujyatām iti //MU_3,109.15//",
    "GSP27moksop_u:14133": " tad apy aṅgīkṛtaṃ tena dehīti vadatā punaḥ /",
    "GSP27moksop_u:14134": " manmāṃsabhakṣaṇaṃ kṣīṇavṛttinā ślathakṛttinā //MU_3,109.16//",
    "GSP27moksop_u:14135": " sarvaduḥkhāpanodāya snehakāruṇyamohitaḥ /",
    "GSP27moksop_u:14136": " maraṇāyāttamitrāya tato 'haṃ sahasotthitaḥ //MU_3,109.17//",
    "GSP27moksop_u:14137": " grīṣmatāpopataptāni kāṣṭhāny āhṛtya jaṅgalāt /",
    "GSP27moksop_u:14138": " maraṇāyātmanas tatra citā viracitā mayā //MU_3,109.18//",
    "GSP27moksop_u:14139": " lelihānānalajvālā citā prajvālitātha sā /",
    "GSP27moksop_u:14140": " kṣaṇāc caṭacaṭāsphoṭais sthitā madabhikāṅkṣiṇī //MU_3,109.19//",
    "GSP27moksop_u:14141": " mayoktaṃ tanayāsyāṃ tu citāyāṃ patitāt punaḥ /",
    "GSP27moksop_u:14142": " utkṛtyotkṛtya bhoktavyaṃ matto māṃsaṃ kṣaṇāt tvayā //MU_3,109.20//",
    "GSP27moksop_u:14143": " ity uktvā yāvad ātmānaṃ svaṃ citāyāṃ kṣipāmy aham /",
    "GSP27moksop_u:14144": " luṭhito 'smi javāt tāvad asmāt siṃhāsanān nṛpaḥ //MU_3,109.21//",
    "GSP27moksop_u:14145": " tatas tūryaninādena jayaśabdena cābhitaḥ /",
    "GSP27moksop_u:14146": " bhṛśam eva prabuddho 'haṃ smṛtyā ca valitas sthitaḥ //MU_3,109.22//",
    "GSP27moksop_u:14147": " iti śāmbarikeṇeha moha utpādito mama /",
    "GSP27moksop_u:14148": " ajñāneneva jīvasya daśāśatasamanvitaḥ //MU_3,109.23//",
    "GSP27moksop_u:14149": " ātmodantaṃ bhavatsv ittham enaṃ kathitavān aham /",
    "GSP27moksop_u:14150": " mārkāṇḍeya ivānantaṃ kalpaduḥkhaṃ surājasu //MU_3,109.24//",
    "GSP27moksop_u:14151": " vasiṣṭhaḥ:",
    "GSP27moksop_u:14152": " ity uktavati rājendre lavaṇe bhūritejasi /",
    "GSP27moksop_u:14153": " antardhānaṃ jagāmāsau tatra śāmbarikaḥ kṣaṇāt //MU_3,109.25//",
    "GSP27moksop_u:14154": " athedam ūcus te sabhyā vismayākulacetasaḥ /",
    "GSP27moksop_u:14155": " anyo'nyālokanavyagrapadmapattranibhekṣaṇāḥ //MU_3,109.26//",
    "GSP27moksop_u:14156": " aho nu khalu citreyaṃ māyā nanu vilakṣaṇā /",
    "GSP27moksop_u:14157": " ko nu śāmbariko nāma kva cāsāv agrato gataḥ //MU_3,109.27//",
    "GSP27moksop_u:14158": " sarvaśakter vicitrā hi śaktayaś śataśo vidheḥ /",
    "GSP27moksop_u:14159": " yad vivekimano 'py eṣa vimohayati māyayā //MU_3,109.28//",
    "GSP27moksop_u:14160": " vijñātalokavṛttāntaḥ kva nāmāyaṃ mahīpatiḥ /",
    "GSP27moksop_u:14161": " kva sāmānyamanovṛttiyogyā vipulasambhramāḥ //MU_3,109.29//",
    "GSP27moksop_u:14162": " na ca śāmbarikottheyaṃ māyā manasi mohanī /",
    "GSP27moksop_u:14163": " arthasya gṛdhnavo hy ete nityaṃ śāmbarikāḥ kila //MU_3,109.30//",
    "GSP27moksop_u:14164": " yatnena prārthayante 'rthaṃ nāntardhānaṃ vrajanti te /",
    "GSP27moksop_u:14165": " iti sandehadolāyāṃ saṃsthitau luṭhitā vayam //MU_3,109.31//",
    "GSP27moksop_u:14166": " sabhāyām avasaṃ tasyām ahaṃ rāma tadā kila /",
    "GSP27moksop_u:14167": " tena pratyakṣato dṛṣṭaṃ mayaitan nāptataś śrūtam //MU_3,109.32//",
    "GSP27moksop_u:14168": " atibahukalanāvivardhitāṅgaṃ naya nijacittam idaṃ śamaṃ mahātman /",
    "GSP27moksop_u:14169": " śamam upagamite paraṃ svabhāve paramam upaiṣyasi pāvanaṃ padaṃ tat //MU_3,109.33//",
    "GSP27moksop_u:14170": " śāmbarikopākhyānaṃ nāma sargaḥ",
    "GSP27moksop_u:14171": " daśottaraśatatamas sargaḥ",
    "GSP27moksop_u:14172": " vasiṣṭhaḥ:",
    "GSP27moksop_u:14173": " parasmāt kāraṇād ādau cic cetyapadapātinī /",
    "GSP27moksop_u:14174": " kalanāpadam āsādya kalaṅkakalanāntaram //MU_3,110.1//",
    "GSP27moksop_u:14175": " asatsv eva vimoheṣu rāmaivamprāyavṛttiṣu /",
    "GSP27moksop_u:14176": " ghaneṣu tucchatām etya cirāya parimajjati //MU_3,110.2//",
    "GSP27moksop_u:14177": " asad eva manovṛttir mlānā vistārayaty alam /",
    "GSP27moksop_u:14178": " duḥkhaṃ doṣasahasreṇa vetālam iva bālakaḥ //MU_3,110.3//",
    "GSP27moksop_u:14179": " sad eva hi mahāduḥkham asattāṃ nayati kṣaṇam /",
    "GSP27moksop_u:14180": " niṣkalaṅkā manovṛttir andhakāram ivārkaruk //MU_3,110.4//",
    "GSP27moksop_u:14181": " nayad abhyāśatāṃ dūram abhyāśaṃ dūratāṃ nayat /",
    "GSP27moksop_u:14182": " mano valgati bhūteṣu bālo bālakhageṣv iva //MU_3,110.5//",
    "GSP27moksop_u:14183": " abhayaṃ bhayam ajñasya cetaso vāsanāvataḥ /",
    "GSP27moksop_u:14184": " dūrato mugdhapānthasya sthāṇur yāti piśācatām //MU_3,110.6//",
    "GSP27moksop_u:14185": " śatrutvaṃ śaṅkate mitre kalaṅkamalinaṃ manaḥ /",
    "GSP27moksop_u:14186": " madāviṣṭamatir jantur bhramat paśyati bhūtalam //MU_3,110.7//",
    "GSP27moksop_u:14187": " paryākule hi manasi śaśino jāyate 'śaniḥ /",
    "GSP27moksop_u:14188": " amṛtaṃ viṣabhāvena bhuktaṃ yāti viṣakriyām //MU_3,110.8//",
    "GSP27moksop_u:14189": " purapattananirmāṇam asat sad iva paśyati /",
    "GSP27moksop_u:14190": " vāsanāvalitaṃ cetas svapnavaj jāgrad eva hi //MU_3,110.9//",
    "GSP27moksop_u:14191": " mohaikakāraṇaṃ jantor manaso vāsanolbaṇā /",
    "GSP27moksop_u:14192": " utkhātavyā prayatnena mūlacchedena caiva sā //MU_3,110.10//",
    "GSP27moksop_u:14193": " vāsanāvāgurākṛṣṭo manohariṇako nṛṇām /",
    "GSP27moksop_u:14194": " parāṃ vivaśatām eti saṃsāravanagulmake //MU_3,110.11//",
    "GSP27moksop_u:14195": " yenocchinnā vicāreṇa jīvasya jñena vāsanā /",
    "GSP27moksop_u:14196": " nirabhrasyeva sūryasya tasyāloko virājate //MU_3,110.12//",
    "GSP27moksop_u:14197": " atas tvaṃ mana evedaṃ naraṃ viddhi na dehakam /",
    "GSP27moksop_u:14198": " jaḍo deho manas tv atra na jaḍaṃ nājaḍaṃ viduḥ //MU_3,110.13//",
    "GSP27moksop_u:14199": " yat kṛtaṃ manasā rāma tat kṛtaṃ viddhi rāghava /",
    "GSP27moksop_u:14200": " yat tyaktaṃ manasā rāma tat tyaktaṃ viddhi rāghava //MU_3,110.14//",
    "GSP27moksop_u:14201": " manomātraṃ jagat kṛtsnaṃ manaḥ parvatamaṇḍalam /",
    "GSP27moksop_u:14202": " mano vyoma mano bhūmir mano vāyur mano mahān //MU_3,110.15//",
    "GSP27moksop_u:14203": " mano yadi padārthaṃ tu tadbhāvena na yojayet /",
    "GSP27moksop_u:14204": " tatas sūryādayo 'py ete na prakāśāḥ kadācana //MU_3,110.16//",
    "GSP27moksop_u:14205": " mano moham upādatte yasyāsau mūḍha ucyate /",
    "GSP27moksop_u:14206": " śarīre moham āpanne na śave mūḍha ucyate //MU_3,110.17//",
    "GSP27moksop_u:14207": " manaḥ paśyad bhavaty akṣi śṛṇvac śravaṇatāṃ gatam /",
    "GSP27moksop_u:14208": " tvagbhāvaṃ sparśanād eti ghrāṇatām eti śiṅghanāt //MU_3,110.18//",
    "GSP27moksop_u:14209": " rasanād rasatām eti vicitrāsv atra vṛttiṣu /",
    "GSP27moksop_u:14210": " nāṭake naṭavad dehe mana evābhivartate //MU_3,110.19//",
    "GSP27moksop_u:14211": " laghu dīrghaṃ karoty etat sattāsattāṃ ca gacchati /",
    "GSP27moksop_u:14212": " kaṭutāṃ nayati svādu ripuṃ nayati mitratām //MU_3,110.20//",
    "GSP27moksop_u:14213": " ya eva pratibhāso 'sya cetaso vṛttivartinaḥ /",
    "GSP27moksop_u:14214": " tat sad eva hi pratyakṣaṃ tanmātrānubhavād iha //MU_3,110.21//",
    "GSP27moksop_u:14215": " pratibhāsavaśād eva svapnārthalitacetasaḥ /",
    "GSP27moksop_u:14216": " hariścandrasya sampannā rātrir dvādaśavārṣikī //MU_3,110.22//",
    "GSP27moksop_u:14217": " cittānubhāvavaśato muhūrtatvaṃ gataṃ yugam /",
    "GSP27moksop_u:14218": " indradyumnasya vairiñcapurābhyantaravartinaḥ //MU_3,110.23//",
    "GSP27moksop_u:14219": " manojñayā manovṛttyā sukhatāṃ yāti rauravam /",
    "GSP27moksop_u:14220": " prātaḥprāpyasvarājyasya subaddhasyeva bandhanam //MU_3,110.24//",
    "GSP27moksop_u:14221": " jite manasi sarvaiva vijitaivendriyāvalī /",
    "GSP27moksop_u:14222": " śīryate ca yathā tantau dagdhe sauktikamālikā //MU_3,110.25//",
    "GSP27moksop_u:14223": " sarvatas sthitayā svaccharūpayā nirvikārayā /",
    "GSP27moksop_u:14224": " samayā sūkṣmayā nityaṃ cicchaktyā sākṣibhūtayā //MU_3,110.26//",
    "GSP27moksop_u:14225": " sarvabhāvānugatayā na cetyārthavibhinnayā /",
    "GSP27moksop_u:14226": " rāmātmasattayāmūkam api dehasamaṃ jaḍam //MU_3,110.27//",
    "GSP27moksop_u:14227": " mano 'ntar valgati vyastamananaiṣaṇam ūrjayā /",
    "GSP27moksop_u:14228": " bahirgirisaridvyomasamudrapuralīlayā //MU_3,110.28//",
    "GSP27moksop_u:14229": " jāgrac cābhimataṃ vastu nayaty amṛtamṛṣṭatām /",
    "GSP27moksop_u:14230": " anīhitaṃ ca viṣatāṃ nayaty amṛtam apy alam //MU_3,110.29//",
    "GSP27moksop_u:14231": " prasṛjya sarvabhāvānām alam ātmacamatkṛtim /",
    "GSP27moksop_u:14232": " manas tv abhimatākāraṃ rūpaṃ sṛjati vastuṣu //MU_3,110.30//",
    "GSP27moksop_u:14233": " spandeṣu vāyutām eti prakāśeṣu prakāśatām /",
    "GSP27moksop_u:14234": " draveṣu dravatām eti cicchakticchuritaṃ manaḥ //MU_3,110.31//",
    "GSP27moksop_u:14235": " pṛthvyāṃ kaṭhinatām eti śūnyavṛttiṣu śūnyatām /",
    "GSP27moksop_u:14236": " sarvatrecchāsthitau yāti cicchakticchuritaṃ manaḥ //MU_3,110.32//",
    "GSP27moksop_u:14237": " śuklaṃ kṛṣṇīkaroty etat kṛṣṇaṃ nayati śuklatām /",
    "GSP27moksop_u:14238": " vinaiva deśakālābhyāṃ śaktiṃ paśyāsya cetasaḥ //MU_3,110.33//",
    "GSP27moksop_u:14239": " manasy anyatra saṃsakte carvitasyāpi jihvayā /",
    "GSP27moksop_u:14240": " bhojanasyātimṛṣṭasya na svādo hy anubhūyate //MU_3,110.34//",
    "GSP27moksop_u:14241": " yac cittadṛṣṭaṃ tad dṛṣṭaṃ na dṛṣṭaṃ tadalokitam /",
    "GSP27moksop_u:14242": " andhakāre yathā rūpam indriyaṃ nirmanas tathā //MU_3,110.35//",
    "GSP27moksop_u:14243": " indriyeṇa vinodeti mano nendriyam unmanaḥ /",
    "GSP27moksop_u:14244": " indriyāṇi prasūtāni manaso nendriyān manaḥ //MU_3,110.36//",
    "GSP27moksop_u:14245": " atyantabhinnayor aikyaṃ yeṣām cittaśarīrayoḥ /",
    "GSP27moksop_u:14246": " jñātajñeyā mahātmāno namasyās te supaṇḍitāḥ //MU_3,110.37//",
    "GSP27moksop_u:14247": " kusumollāsidhammilā helāvalitalocanā /",
    "GSP27moksop_u:14248": " kāṣṭhakuḍyopamāṅgeṣu lagnāpy amanaso 'ṅganā //MU_3,110.38//",
    "GSP27moksop_u:14249": " manasy anyatra saṃsakte vītarāgeṇa kānane /",
    "GSP27moksop_u:14250": " kravyādacarvito 'ṅgasthas svakaro 'pi na lakṣitaḥ //MU_3,110.39//",
    "GSP27moksop_u:14251": " sukhīkartuṃ suduḥkhāni duḥkhīkartuṃ sukhāni ca /",
    "GSP27moksop_u:14252": " sukhenaivāśu yujyante manaso 'tiśayān muneḥ //MU_3,110.40//",
    "GSP27moksop_u:14253": " manasy anyatra saṃsakte kathyamānāpi yatnataḥ /",
    "GSP27moksop_u:14254": " latā paraśukṛtteva kathā vicchidyate bata //MU_3,110.41//",
    "GSP27moksop_u:14255": " manasy adritaṭārūḍhe gṛhasthenāpi jantunā /",
    "GSP27moksop_u:14256": " śvabhrābhrakandarabhrāntiduḥkhaṃ samanubhūyate //MU_3,110.42//",
    "GSP27moksop_u:14257": " manasy ullasite svapne hṛdy eva puraparvatāḥ /",
    "GSP27moksop_u:14258": " ākāśa iva vistīrṇe dṛśyante nirmitāḥ kṣaṇāt //MU_3,110.43//",
    "GSP27moksop_u:14259": " mano vilulitaṃ svapne hṛdy evādripurāvalīm /",
    "GSP27moksop_u:14260": " tanoti calito 'mbhodhir vīcīcayam ivātmani //MU_3,110.44//",
    "GSP27moksop_u:14261": " antar abdher jalād yadvat taraṅgāpīḍavīcayaḥ /",
    "GSP27moksop_u:14262": " dehāntar manasas tadvat svapnādripurarājayaḥ //MU_3,110.45//",
    "GSP27moksop_u:14263": " aṅkurasya yathā pattralatāpuṣpaphalaśriyaḥ /",
    "GSP27moksop_u:14264": " manaso 'sya tathā jāgratsvapnavibhramabhūtayaḥ //MU_3,110.46//",
    "GSP27moksop_u:14265": " vyatiriktā yathā hemno na haimavanitā tathā /",
    "GSP27moksop_u:14266": " jāgratsvapnakriyālakṣmīr vyatiriktā na cetasaḥ //MU_3,110.47//",
    "GSP27moksop_u:14267": " dhārākaṇormiphenaśrīr yathā saṃlakṣyate 'mbhasaḥ /",
    "GSP27moksop_u:14268": " tathā vicitravibhavā nānāteyaṃ hi cetasaḥ //MU_3,110.48//",
    "GSP27moksop_u:14269": " svacittavṛttir eveyaṃ jāgratsvapnadṛśoditā /",
    "GSP27moksop_u:14270": " rasāveśād upādatte śailūṣa iva bhūmikām //MU_3,110.49//",
    "GSP27moksop_u:14271": " caṇḍālatvaṃ hi lavaṇaḥ pratibhāsavaśād yathā /",
    "GSP27moksop_u:14272": " tathedaṃ jagad ābhogi manomananamātrakam //MU_3,110.50//",
    "GSP27moksop_u:14273": " yad yat saṃvedyate kiñcit tena tenāśu bhūyate /",
    "GSP27moksop_u:14274": " manomanananirmāṇaṃ yathecchasi tathā kuru //MU_3,110.51//",
    "GSP27moksop_u:14275": " nānāpurasaricchailarūpatām etya dehinām /",
    "GSP27moksop_u:14276": " tanoty antasstham evedaṃ jāgratsvapnabhramaṃ manaḥ //MU_3,110.52//",
    "GSP27moksop_u:14277": " suratvād daityatām eti nāgatvān nagatām api /",
    "GSP27moksop_u:14278": " pratibhāsavaśāc cittam āpadaṃ lavaṇo yathā //MU_3,110.53//",
    "GSP27moksop_u:14279": " naratvād eti nārītvaṃ pitṛtvāt putratāṃ punaḥ /",
    "GSP27moksop_u:14280": " yathā kṣipraṃ prati naṭas svasaṅkalpāt tathā manaḥ //MU_3,110.54//",
    "GSP27moksop_u:14281": " saṅkalpataḥ pramriyate saṅkalpāj jāyate punaḥ /",
    "GSP27moksop_u:14282": " manaś ciratarābhyastāj jīvatām ety anākṛti //MU_3,110.55//",
    "GSP27moksop_u:14283": " mano mananasammūḍham ūḍhavāsanamārutāt /",
    "GSP27moksop_u:14284": " saṅkalpād yonim āyāti sukhaṃ duḥkhaṃ bhayābhaye //MU_3,110.56//",
    "GSP27moksop_u:14285": " sukhaṃ duḥkhaṃ ca manasi tile tailam iva sthitam /",
    "GSP27moksop_u:14286": " tad deśakālavaśato ghanaṃ vā tanu vā bhavet //MU_3,110.57//",
    "GSP27moksop_u:14287": " tailaṃ tilasya ca krāntyā sphuṭatām eti śāśvatīm /",
    "GSP27moksop_u:14288": " cetaso mananāsaṅgād ghanībhūte sukhāsukhe //MU_3,110.58//",
    "GSP27moksop_u:14289": " deśakālābhidhānena rāma saṅkalpa eva hi /",
    "GSP27moksop_u:14290": " kathyate tadvaśād yasmād deśakālau sthitiṃ gatau //MU_3,110.59//",
    "GSP27moksop_u:14291": " praśāmyaty ullasaty eti yāti nandati valgati /",
    "GSP27moksop_u:14292": " manaś śarīrasaṅkalpe phalite na śarīrakam //MU_3,110.60//",
    "GSP27moksop_u:14293": " nānāsphālasamullāsais svasaṅkalpopakalpitaiḥ /",
    "GSP27moksop_u:14294": " mano valgati dehe 'smin svaśvavāra ivājire //MU_3,110.61//",
    "GSP27moksop_u:14295": " cāpale prasaras tasmād antar yena na dīyate /",
    "GSP27moksop_u:14296": " mano vinayam ādhatte tasyālāna iva dvipaḥ //MU_3,110.62//",
    "GSP27moksop_u:14297": " na spandate mano yasya śastrastambha ivottamaḥ /",
    "GSP27moksop_u:14298": " sadvastuno 'sau puruṣaś śiṣṭāḥ kardamakīṭakāḥ //MU_3,110.63//",
    "GSP27moksop_u:14299": " yasyācāpalatāṃ yātaṃ mana ekatra saṃsthitam /",
    "GSP27moksop_u:14300": " anuttamapadenāsau dhyānenānugato 'naghaḥ //MU_3,110.64//",
    "GSP27moksop_u:14301": " saṃyamān manasaś śāntim eti saṃsārasambhramaḥ /",
    "GSP27moksop_u:14302": " mandare 'spandatāṃ yāte yathā kṣīramahārṇavaḥ //MU_3,110.65//",
    "GSP27moksop_u:14303": " manaso vṛddhayo yā yā bhogasaṅkalpavibhramaiḥ /",
    "GSP27moksop_u:14304": " saṃsāraviṣavṛkṣasya tā evāṅkurayonayaḥ //MU_3,110.66//",
    "GSP27moksop_u:14305": " cittaṃ calatkuvalayaṃ valayanta ete mūḍhā mahājaḍajave madamohamandāḥ /",
    "GSP27moksop_u:14306": " āvartavartini vilūnaviśīrṇacittāś cakrabhrame puruṣadurbhramarāḥ patanti //MU_3,110.67//",
    "GSP27moksop_u:14307": " cittavarṇanaṃ nāma sargaḥ",
    "GSP27moksop_u:14308": " ekādaśottaraśatatamas sargaḥ",
    "GSP27moksop_u:14309": " vasiṣṭhaḥ:",
    "GSP27moksop_u:14310": " asya cittamahāvyādheś cikitsāyāṃ varauṣadham /",
    "GSP27moksop_u:14311": " svāyattaṃ śṛṇu yuktyātmasusādhaṃ svātmani sthitam //MU_3,111.1//",
    "GSP27moksop_u:14312": " svenaiva pauruṣeṇāśu svasaṃvedanarūpiṇā /",
    "GSP27moksop_u:14313": " yatnena cittavetālas tyaktveṣṭaṃ vastu jīyate //MU_3,111.2//",
    "GSP27moksop_u:14314": " tyajann abhimataṃ vastu yas tiṣṭhati nirāmayaḥ /",
    "GSP27moksop_u:14315": " jitam eva manas tena kudānta iva dantinā //MU_3,111.3//",
    "GSP27moksop_u:14316": " svasaṃvedanayatnena pālyate cittabālakaḥ /",
    "GSP27moksop_u:14317": " avastuno vastuni ca yojyate bodhyate 'pi ca //MU_3,111.4//",
    "GSP27moksop_u:14318": " śāstrasaṅgamadhīreṇa cintātaptam atāpinā /",
    "GSP27moksop_u:14319": " chinddhi tvam ayasevāyo manasaiva mano mune //MU_3,111.5//",
    "GSP27moksop_u:14320": " ayatnena yathā bāla itaś cetaś ca yujyate /",
    "GSP27moksop_u:14321": " bhavyais tathaiva ceto 'ntaḥ kim ivātrātiduṣkaram //MU_3,111.6//",
    "GSP27moksop_u:14322": " satkarmaṇi samākrāntam udarkodayadāyini /",
    "GSP27moksop_u:14323": " svapauruṣeṇaiva manaś cetanena niyojayet //MU_3,111.7//",
    "GSP27moksop_u:14324": " svāyattam ekāntahitaṃ svepsitatyāgavedanam /",
    "GSP27moksop_u:14325": " yasya duṣkaratāṃ yātaṃ dhik taṃ puruṣakīṭakam //MU_3,111.8//",
    "GSP27moksop_u:14326": " aramyaṃ ramyarūpeṇa bhāvayitvā svasaṃvidā /",
    "GSP27moksop_u:14327": " malleneva śiśuś cittam ayatnenaiva jīyate //MU_3,111.9//",
    "GSP27moksop_u:14328": " pauruṣeṇa prayatnena cittam āśv eva jīyate /",
    "GSP27moksop_u:14329": " acittenāsapatnena padaṃ brahmaṇi dhīyate //MU_3,111.10//",
    "GSP27moksop_u:14330": " svāyattaṃ ca susādhaṃ ca svacittākrāntimātrakam /",
    "GSP27moksop_u:14331": " śaknuvanti na ye kartuṃ dhik tān puruṣajambukān //MU_3,111.11//",
    "GSP27moksop_u:14332": " svapauruṣaikasādhyena svepsitatyāgarūpiṇā /",
    "GSP27moksop_u:14333": " manaḥpraśamamantreṇa vināsti na śubhā gatiḥ //MU_3,111.12//",
    "GSP27moksop_u:14334": " manomāraṇamātreṇa sādhyena svātmasaṃvidā /",
    "GSP27moksop_u:14335": " nissapatnam anādyantam aniṅganam ihoṣyatām //MU_3,111.13//",
    "GSP27moksop_u:14336": " īpsitāvedanāṅgyāṃ tu manaḥpraśamanaśriyi /",
    "GSP27moksop_u:14337": " gurūpadeśaśāstrārthamantrādyā yuktayas tṛṇam //MU_3,111.14//",
    "GSP27moksop_u:14338": " sarvaṃ sarvagataṃ śāntaṃ brahma sampadyate tadā /",
    "GSP27moksop_u:14339": " asaṅkalpanaśastreṇa cchinnaṃ cittagadaṃ yadā //MU_3,111.15//",
    "GSP27moksop_u:14340": " svasaṃvedanasādhye 'smin saṅkalpānarthanāśane /",
    "GSP27moksop_u:14341": " śāntasyācchābhravapuṣi puṃsaḥ keva kadarthanā //MU_3,111.16//",
    "GSP27moksop_u:14342": " nūnaṃ daivam anādṛtya mūḍhasaṅkalpakalpitam /",
    "GSP27moksop_u:14343": " puruṣārthena saṃvittyā naya cittam acittatām //MU_3,111.17//",
    "GSP27moksop_u:14344": " tāṃ mahāpadavīm ekāṃ kām apy anusaraṃś ciram /",
    "GSP27moksop_u:14345": " cittaṃ cidbhakṣitaṃ kṛtvā cittvād api paraṃ bhava //MU_3,111.18//",
    "GSP27moksop_u:14346": " bhavabhāvanayā mukto yuktaḥ paramayā dhiyā /",
    "GSP27moksop_u:14347": " dhārayātmānam avyagro 'grastacittaṃ citaḥ param //MU_3,111.19//",
    "GSP27moksop_u:14348": " paraṃ pauruṣam āśritya nītvā cittam acittatām /",
    "GSP27moksop_u:14349": " tāṃ mahāpadavīm ehi yatra nāsi na cetarat //MU_3,111.20//",
    "GSP27moksop_u:14350": " saṃvedanaviparyāsarūpiṇārir ivābalaḥ /",
    "GSP27moksop_u:14351": " jetum āśu mano rāma pauruṣenaiva śakyate //MU_3,111.21//",
    "GSP27moksop_u:14352": " anudvegaś śriyo mūlam anudvegāt pravartate /",
    "GSP27moksop_u:14353": " jantor manojayo yena trilokīvijayas tṛṇam //MU_3,111.22//",
    "GSP27moksop_u:14354": " na śastradahanotpātapātā yasyāṃ manāg api /",
    "GSP27moksop_u:14355": " svabhāvamātravyāvṛttau tasyāṃ keva kadarthanā //MU_3,111.23//",
    "GSP27moksop_u:14356": " api svavedanākrāntāv aśaktā ye narādhamāḥ /",
    "GSP27moksop_u:14357": " kathaṃ vyavahariṣyanti vyavahāradaśāsu te //MU_3,111.24//",
    "GSP27moksop_u:14358": " pumān dṛto 'smi jāto 'smi jīvāmīti kudṛṣṭayaḥ /",
    "GSP27moksop_u:14359": " cetaso vṛttayo yānti capalasyāsadutthitāḥ //MU_3,111.25//",
    "GSP27moksop_u:14360": " na kaścaneha mriyate jāyate neha kaścana /",
    "GSP27moksop_u:14361": " svayaṃ vetti mṛtiṃ dehe lokam anyaṃ gataṃ manaḥ //MU_3,111.26//",
    "GSP27moksop_u:14362": " ito yātaṃ pare loke sphuraty anyatayā manaḥ /",
    "GSP27moksop_u:14363": " na naśyaty etad āmokṣam ato mṛtibhayaṃ kutaḥ //MU_3,111.27//",
    "GSP27moksop_u:14364": " deharūpeṇa vicarad ihaloke paratra ca /",
    "GSP27moksop_u:14365": " cittam āmokṣam āste 'sya rūpam anyan na vidyate //MU_3,111.28//",
    "GSP27moksop_u:14366": " sute bhrātari bhṛtyādau kleśa ākramaṇaṃ nṛṇām /",
    "GSP27moksop_u:14367": " na svacitte svacaitanyavyāvṛttyātmeti me matiḥ //MU_3,111.29//",
    "GSP27moksop_u:14368": " tiryag ūrdhvam adhastāc ca bhūyo bhūyo vicāritam /",
    "GSP27moksop_u:14369": " yāvan nāsti kilopāyaś cittopaśamanād ṛte //MU_3,111.30//",
    "GSP27moksop_u:14370": " ṛte pathye tate śuddhe bodhe hṛdy udite citi /",
    "GSP27moksop_u:14371": " manovilayamātreṇa viśrāntir upajāyate //MU_3,111.31//",
    "GSP27moksop_u:14372": " dhyāyate hṛdayākāśe citiś ciccakradhārayā /",
    "GSP27moksop_u:14373": " mano māraya niśśaṅkaṃ tvāṃ pramathnanti nādhayaḥ //MU_3,111.32//",
    "GSP27moksop_u:14374": " yadi ramyam aramyatve tvayā saṃviditaṃ vidā /",
    "GSP27moksop_u:14375": " chinnāny eva tad aṅgāni cittasyeti matir mama //MU_3,111.33//",
    "GSP27moksop_u:14376": " ayaṃ so 'ham idaṃ tan me etāvanmātrakaṃ manaḥ /",
    "GSP27moksop_u:14377": " tadabhāvanamātreṇa dātreṇeva vilūyate //MU_3,111.34//",
    "GSP27moksop_u:14378": " chinnābhram amale vyomni yathā śaradi dhūyate /",
    "GSP27moksop_u:14379": " nirvikalpe pare tattve tathā nirvāsanaṃ manaḥ //MU_3,111.35//",
    "GSP27moksop_u:14380": " vahanti yatra śastrāgnipavanās tatra bhīr bhavet /",
    "GSP27moksop_u:14381": " svāyatte mṛduni svacche kim asaṅkalpane bhayam //MU_3,111.36//",
    "GSP27moksop_u:14382": " idaṃ śreya idaṃ neti siddham ābālam akṣatam /",
    "GSP27moksop_u:14383": " bālaṃ putram ivodāre manaś śreyasi yojayet //MU_3,111.37//",
    "GSP27moksop_u:14384": " akṣapañcānanaṃ cetassiṃhaṃ saṃsṛtibṛṃhaṇam /",
    "GSP27moksop_u:14385": " ghnanti ye te jayantīha nirvāṇapadapātinaḥ //MU_3,111.38//",
    "GSP27moksop_u:14386": " bhīmās sambhramadāyinyas saṅkalpakalanād imāḥ /",
    "GSP27moksop_u:14387": " vipadas samprasūyante mṛgatṛṣṇā maror iva //MU_3,111.39//",
    "GSP27moksop_u:14388": " kalpāntapavanā vāntu yantu caikatvam arṇavāḥ /",
    "GSP27moksop_u:14389": " tapantu dvādaśādityā nāsti nirmanasaḥ kṣatiḥ //MU_3,111.40//",
    "GSP27moksop_u:14390": " manobījāt samudyanti śubhāśubhaphalapradāḥ /",
    "GSP27moksop_u:14391": " saṃsāraṣaṇḍakā ete lokasaptakapallavāḥ //MU_3,111.41//",
    "GSP27moksop_u:14392": " asaṅkalpanamātraikasādhye sakalasiddhaye /",
    "GSP27moksop_u:14393": " asaṅkalpābhisāmrājye tiṣṭhāvaṣṭambhatatparaḥ //MU_3,111.42//",
    "GSP27moksop_u:14394": " prayacchaty uttamānandaṃ kṣīyamāṇaṃ manaḥ kramāt /",
    "GSP27moksop_u:14395": " kaṣakṣīṇāṅgako 'ṅgāro yathāṅgārakṣayārthinaḥ //MU_3,111.43//",
    "GSP27moksop_u:14396": " api brahmakuṭīlakṣyaṃ manasaś cet samīhitam /",
    "GSP27moksop_u:14397": " tad aṇor antare vyaktaṃ vibhaktaṃ paridṛśyate //MU_3,111.44//",
    "GSP27moksop_u:14398": " saṅkalpamātravibhavena kṛtātyanarthaṃ saṅkalpaśāntivibhavena susādhitārtham /",
    "GSP27moksop_u:14399": " santoṣamātravibhavena mano vijitya nityoditena jayam ehi nirīhitena //MU_3,111.45//",
    "GSP27moksop_u:14400": " paramapāvanayā vimanastayā samatayā matayātmavidām ati /",
    "GSP27moksop_u:14401": " śamitayā mitayāntar ahantayā yad avaśiṣṭam ajaṃ padam astu tat //MU_3,111.46//",
    "GSP27moksop_u:14402": " manaśśaktisvarūpapratipādanaṃ nāma sargaḥ",
    "GSP27moksop_u:14403": " dvādaśottaraśatatamas sargaḥ",
    "GSP27moksop_u:14404": " vasiṣṭhaḥ:",
    "GSP27moksop_u:14405": " yasmin yasmin padārthe hi yena yena yathā tathā /",
    "GSP27moksop_u:14406": " tīvrasaṃvegasampannaṃ manaḥ paśyati vāñchitam //MU_3,112.1//",
    "GSP27moksop_u:14407": " jāyate mriyate caiṣā manasas tīvravegitā /",
    "GSP27moksop_u:14408": " saumyāmbubudbudālīva nirnimittā svabhāvataḥ //MU_3,112.2//",
    "GSP27moksop_u:14409": " śītatā tuhinasyeva kajjalasyeva kṛṣṇatā /",
    "GSP27moksop_u:14410": " lolatā manaso rūpaṃ tīvrātīvraikarūpiṇaḥ //MU_3,112.3//",
    "GSP27moksop_u:14411": " rāmaḥ:",
    "GSP27moksop_u:14412": " katham asyātilolasya vegāvegaikakāraṇam /",
    "GSP27moksop_u:14413": " calatā manaso brahman balato vinivāryate //MU_3,112.4//",
    "GSP27moksop_u:14414": " vasiṣṭhaḥ:",
    "GSP27moksop_u:14415": " neha cañcalatāhīnaṃ manaḥ kvacana dṛśyate /",
    "GSP27moksop_u:14416": " cañcalatvaṃ manodharmo vahnidharmo yathoṣṇatā //MU_3,112.5//",
    "GSP27moksop_u:14417": " yaiṣā hi cañcalā spandaśaktiś cittatvasaṃsthitā /",
    "GSP27moksop_u:14418": " tāṃ viddhi mānasīṃ śaktiṃ jagadāḍambarātmikām //MU_3,112.6//",
    "GSP27moksop_u:14419": " spandasparśād ṛte vāyor yathā sattaiva nohyate /",
    "GSP27moksop_u:14420": " tathāsti cittasattā no cañcalaspandanād ṛte //MU_3,112.7//",
    "GSP27moksop_u:14421": " yat tu cañcalatāhīnaṃ tan mano mṛtam ucyate /",
    "GSP27moksop_u:14422": " sa eva ca tapaśśāstraprasiddho mokṣa ucyate //MU_3,112.8//",
    "GSP27moksop_u:14423": " manovilayamātreṇa duḥkhaśāntir avāpyate /",
    "GSP27moksop_u:14424": " manojananamātreṇa duḥkhaṃ param avāpyate //MU_3,112.9//",
    "GSP27moksop_u:14425": " duḥkham utpādayaty uccair utthitaś cittarākṣasaḥ /",
    "GSP27moksop_u:14426": " sukhāyānantabhogyāya taṃ prayatnena pātaya //MU_3,112.10//",
    "GSP27moksop_u:14427": " tasya cañcalatā yaiṣā hy avidyā nāma socyate /",
    "GSP27moksop_u:14428": " vāsanāparanāmnī tāṃ vicāreṇa vināśaya //MU_3,112.11//",
    "GSP27moksop_u:14429": " avidyayā vāsanayā tayāntaś cittaśāntayā /",
    "GSP27moksop_u:14430": " vilīnayā tyāgavaśāt paraṃ śreyo 'dhigamyate //MU_3,112.12//",
    "GSP27moksop_u:14431": " yat tat sadasator madhyaṃ yan madhyaṃ cittvajāḍyayoḥ /",
    "GSP27moksop_u:14432": " tan manaḥ procyate rāma dvayadolāyitākṛti //MU_3,112.13//",
    "GSP27moksop_u:14433": " jāḍyānusandhānahṛtaṃ jāḍyātmakatayeddhayā /",
    "GSP27moksop_u:14434": " ceto jaḍatvam āyāti dṛḍhābhyāsavaśena hi //MU_3,112.14//",
    "GSP27moksop_u:14435": " vivekaikānusandhānāc cidaṃśātmatayā manaḥ /",
    "GSP27moksop_u:14436": " citaikatām upāyāti dṛḍhābhyāsavaśāt sthiram //MU_3,112.15//",
    "GSP27moksop_u:14437": " pauruṣeṇa prayatnena yasminn eva pade manaḥ /",
    "GSP27moksop_u:14438": " pātyate tat padaṃ prāpya bhavaty abhyāsalohitam //MU_3,112.16//",
    "GSP27moksop_u:14439": " ataḥ pauruṣam āśritya cittam ākramya cetasā /",
    "GSP27moksop_u:14440": " viśokaṃ padam āśritya nirāśaṅkas sthiro bhava //MU_3,112.17//",
    "GSP27moksop_u:14441": " bhavabhāvanayā bhagnaṃ manasaiva na cen manaḥ /",
    "GSP27moksop_u:14442": " balād uttāryate rāma tad upāyo 'sti netaraḥ //MU_3,112.18//",
    "GSP27moksop_u:14443": " mana eva samarthaṃ vai manaso dṛḍhanigrahe /",
    "GSP27moksop_u:14444": " arājā kas samarthas syād rājño rāghava nigrahe //MU_3,112.19//",
    "GSP27moksop_u:14445": " tṛṣṇāgrāhagṛhītānāṃ saṃsārārṇavaraṃhasi /",
    "GSP27moksop_u:14446": " āvartair uhyamānānāṃ dūraṃ svamana eva nauḥ //MU_3,112.20//",
    "GSP27moksop_u:14447": " manasaiva manaś chittvā pāśaṃ paramabandhanam /",
    "GSP27moksop_u:14448": " unmocito na yenātmā nāsāv anyena mokṣyate //MU_3,112.21//",
    "GSP27moksop_u:14449": " yā yodeti manonāmnī vāsanā vāsitāntarā /",
    "GSP27moksop_u:14450": " tāṃ tāṃ pariharet prājñas tato 'vidyākṣayo bhavet //MU_3,112.22//",
    "GSP27moksop_u:14451": " bhogaughavāsanāṃ tyaktvā tyaja tvaṃ khedavāsanām /",
    "GSP27moksop_u:14452": " bhāvābhāvau tatas tyaktvā nirvikalpas sukhī bhava //MU_3,112.23//",
    "GSP27moksop_u:14453": " abhāvanaṃ bhāvanāyās tv etāvān bhāvanākṣayaḥ /",
    "GSP27moksop_u:14454": " eṣa eva manonāśas tv avidyānāśa ucyate //MU_3,112.24//",
    "GSP27moksop_u:14455": " yad yat saṃvedyate kiñcit tatrāsaṃvedanaṃ varam /",
    "GSP27moksop_u:14456": " asaṃvittis tu nirvāṇaṃ duḥkhaṃ saṃvedanād bhavet //MU_3,112.25//",
    "GSP27moksop_u:14457": " svenaiva tat prayatnena puṃsas sampadyate kṣaṇāt /",
    "GSP27moksop_u:14458": " bhāvasyābhāvanaṃ bhūtyai tat tasmān nityam āharet //MU_3,112.26//",
    "GSP27moksop_u:14459": " rāgādayo ye manasepsitās te buddhvaiva tāṃs tāṃs tvam avastubhūtān /",
    "GSP27moksop_u:14460": " tyaktvā tadāsthāṅkuram astabījaṃ mā harṣaśokau samupaiṣi tṛptaḥ //MU_3,112.27//",
    "GSP27moksop_u:14461": " khuraraveṇopadeśāṃśakathanaṃ nāma sargaḥ",
    "GSP27moksop_u:14462": " trayodaśottaraśatatamas sargaḥ",
    "GSP27moksop_u:14463": " vasiṣṭhaḥ:",
    "GSP27moksop_u:14464": " eṣā hi vāsanā nityam asaty eva yad utthitā /",
    "GSP27moksop_u:14465": " dvicandrabhrāntivat tena tyaktuṃ rāghava yujyate //MU_3,113.1//",
    "GSP27moksop_u:14466": " avidyāvidyamānaiva naṣṭaprajñasya vidyate /",
    "GSP27moksop_u:14467": " nāmnaivāṅgīkṛtābhāvā samyakprajñasya sā kutaḥ //MU_3,113.2//",
    "GSP27moksop_u:14468": " mā bhavājño bhava prājñas samyag rāma vicāraya /",
    "GSP27moksop_u:14469": " nāsty evendur dvitīyaḥ khe bhrāntyā saṃlakṣyate mudhā //MU_3,113.3//",
    "GSP27moksop_u:14470": " nātmatattvād ṛte kiñcid vidyate vastv avastu vā /",
    "GSP27moksop_u:14471": " ūrmimālini vistīrṇe vāripūrād ṛte yathā //MU_3,113.4//",
    "GSP27moksop_u:14472": " svavikalpakṛtān etān bhāvābhāvān asanmayān /",
    "GSP27moksop_u:14473": " nitye tate site śuddhe mā samāropayātmani //MU_3,113.5//",
    "GSP27moksop_u:14474": " nāsi kartā kim etāsu kriyāsu mamatā tava /",
    "GSP27moksop_u:14475": " ekasmin vidyamāne hi kiṃ kena kriyate katham //MU_3,113.6//",
    "GSP27moksop_u:14476": " mā cākartā bhava prājña kim akartṛtayeha te /",
    "GSP27moksop_u:14477": " sādhyaṃ sādhyam upādeyaṃ tasmāt svastho bhavānagha //MU_3,113.7//",
    "GSP27moksop_u:14478": " kartā saṃs tvam asaktatvād bhavākartā raghūdvaha /",
    "GSP27moksop_u:14479": " asaktatvād akartāpi kartṛvat spandanaṃ kuru //MU_3,113.8//",
    "GSP27moksop_u:14480": " satyaṃ cet syād upādeyaṃ mithyā syād dheyam eva tat /",
    "GSP27moksop_u:14481": " upādeyaikasaktatvād yuktā saktir hi karmaṇi //MU_3,113.9//",
    "GSP27moksop_u:14482": " yatrendrajālam akhilaṃ māyāmayam avastukam /",
    "GSP27moksop_u:14483": " tatra kās tāḥ kathaṃ rāma heyopādeyadṛṣṭayaḥ //MU_3,113.10//",
    "GSP27moksop_u:14484": " saṃsārabījakaṇikā yaiṣāvidyā raghūdvaha /",
    "GSP27moksop_u:14485": " eṣā hy avidyamānaiva satīva sphāratāṃ gatā //MU_3,113.11//",
    "GSP27moksop_u:14486": " yeyam ābhoginissārasaṃsārārambhacakrikā /",
    "GSP27moksop_u:14487": " vijñeyā vāsanaiṣā sā caitasī mohadāyinī //MU_3,113.12//",
    "GSP27moksop_u:14488": " cāruvaṃśalatevāntaśśūnyanissārakoṭarā /",
    "GSP27moksop_u:14489": " sarittaraṅgamāleva na vyucchinnā vinaśvarī //MU_3,113.13//",
    "GSP27moksop_u:14490": " gṛhyamāṇāpi hastena grahītuṃ naiva yujyate /",
    "GSP27moksop_u:14491": " mṛdvy apy atyantatīkṣṇāgrā nirjharormir ivotthitā //MU_3,113.14//",
    "GSP27moksop_u:14492": " dṛśyate prakaṭābhāsā sadarthe nopayujyate /",
    "GSP27moksop_u:14493": " taraṅgiṇī taraṅgābhāsv ākārapariniṣṭhitā //MU_3,113.15//",
    "GSP27moksop_u:14494": " kvacid vakrā kvacid ṛjvī dīrghā kharvā sthirā calā /",
    "GSP27moksop_u:14495": " yatprasādodbhavā tasmād vyatirekam upāgatā //MU_3,113.16//",
    "GSP27moksop_u:14496": " antaśśūnyāpi sarvatra dṛśyate 'sārasundarī /",
    "GSP27moksop_u:14497": " na kvacit saṃsthitāpīha sarvatraivopalakṣyate //MU_3,113.17//",
    "GSP27moksop_u:14498": " jaḍaiva cinmayīvāsāv anyaspandopajīvinī /",
    "GSP27moksop_u:14499": " nimeṣam apy atiṣṭhantī sthairyāśaṅkāṃ prayacchati //MU_3,113.18//",
    "GSP27moksop_u:14500": " jvāleva śuddhavarṇāpi maṣīmalinakoṭarā /",
    "GSP27moksop_u:14501": " valgaty anyaprasādena kṣīyate tadavīkṣitā //MU_3,113.19//",
    "GSP27moksop_u:14502": " āloke vimale mlānā tamasy ativirājate /",
    "GSP27moksop_u:14503": " mṛgatṛṣṇeva susphārā nānāvarṇavilāsinī //MU_3,113.20//",
    "GSP27moksop_u:14504": " vakrā viṣamayī tanvī mṛdvī kaṇṭakakarkaśā /",
    "GSP27moksop_u:14505": " lalanā cañcalā kṣuddhā tṛṣṇā jihveva bhoginaḥ //MU_3,113.21//",
    "GSP27moksop_u:14506": " svayaṃ dīpaśikhevāśu kṣīyate snehasaṅkṣaye /",
    "GSP27moksop_u:14507": " sindūradhūlilekheva vinā rāgaṃ na rañjate //MU_3,113.22//",
    "GSP27moksop_u:14508": " kṣaṇaprakāśā taralā kṛtasaṃsthā jaḍāśaye /",
    "GSP27moksop_u:14509": " mugdhānāṃ trāsajananī vakrā vidyud ivoditā //MU_3,113.23//",
    "GSP27moksop_u:14510": " yatnād gṛhītvā dahati bhūtvā bhūtvā pralīyate /",
    "GSP27moksop_u:14511": " labhyate 'pi ca nānviṣṭā vidyudvad atibhaṅgurā //MU_3,113.24//",
    "GSP27moksop_u:14512": " aprārthitaivopanatā ramaṇīyāpy anarthadā /",
    "GSP27moksop_u:14513": " akālapuṣpamāleva śreyase nābhinanditā //MU_3,113.25//",
    "GSP27moksop_u:14514": " atyantavismṛtaivātisukhāya bhramadāyinī /",
    "GSP27moksop_u:14515": " dussvapnakalaneveyam anarthāyaiva sūtthitā //MU_3,113.26//",
    "GSP27moksop_u:14516": " pratibhāsavaśād eva trijaganti mahānti ca /",
    "GSP27moksop_u:14517": " muhūrtamātreṇotpādya dhatte grāsīkaroti ca //MU_3,113.27//",
    "GSP27moksop_u:14518": " muhūrto vatsaraśreṇī lavaṇasyānayā kṛtā /",
    "GSP27moksop_u:14519": " rātrir dvādaśavarṣāṇi hariścandrasya nirmitā //MU_3,113.28//",
    "GSP27moksop_u:14520": " viyoginām athānyeṣāṃ kāntāvirahaśālinām /",
    "GSP27moksop_u:14521": " rātrir vatsaravad dīrghā bhavaty asyāḥ prasādataḥ //MU_3,113.29//",
    "GSP27moksop_u:14522": " sukhitasyālpatām eti duḥkhitasyaiti dīrghatām /",
    "GSP27moksop_u:14523": " kālo hy asyāḥ prasādena viparyāsaikaśālinā //MU_3,113.30//",
    "GSP27moksop_u:14524": " asyās svasattāmātreṇa kartṛtaitāsu vṛttiṣu /",
    "GSP27moksop_u:14525": " dīpasyālokakāryāṇāṃ yathā tadvan na vastutaḥ //MU_3,113.31//",
    "GSP27moksop_u:14526": " sanitambastanā citre na strī strīdharmiṇī yathā /",
    "GSP27moksop_u:14527": " tathaivākāradhīreyaṃ kartuṃ yogyā na kiñcana //MU_3,113.32//",
    "GSP27moksop_u:14528": " manorājyam ivākārabhāsvarā satyavarjitā /",
    "GSP27moksop_u:14529": " sahasraśataśākhāpi na kiñcit paramārthataḥ //MU_3,113.33//",
    "GSP27moksop_u:14530": " araṇye mṛgatṛṣṇeva mithyaivāḍambarānvitā /",
    "GSP27moksop_u:14531": " viḍambayati tān mugdhamṛgān eva na mānuṣān //MU_3,113.34//",
    "GSP27moksop_u:14532": " phenamāleva sañjātadhvastā vicchedavarjitā /",
    "GSP27moksop_u:14533": " jaḍaiva cañcalākārā gṛhyamānā na kiñcana //MU_3,113.35//",
    "GSP27moksop_u:14534": " ananyā cetanasyāpi nūnam anyeva ca sthitā /",
    "GSP27moksop_u:14535": " krimitantur ivādīrghā jaḍaivāpy ajaḍāśritā //MU_3,113.36//",
    "GSP27moksop_u:14536": " kaluṣoḍḍāmarakārā rajaḥprasaradhūsarā /",
    "GSP27moksop_u:14537": " calā kalpāntavātyeva svākrāntabhuvanāntarā //MU_3,113.37//",
    "GSP27moksop_u:14538": " dhūmālīvāṅgasaṃlagnā dāhasvedapradāyinī /",
    "GSP27moksop_u:14539": " garbhīkṛtarasākramya jaganti parivartate //MU_3,113.38//",
    "GSP27moksop_u:14540": " dhārā jaladharasyeva sudīrghā jaḍanirmitā /",
    "GSP27moksop_u:14541": " asārasaṅghātadṛḍharajjus tṛṇagaṇair iva //MU_3,113.39//",
    "GSP27moksop_u:14542": " taraṅgotpalamāleva kalpanāmātravarṇitā /",
    "GSP27moksop_u:14543": " mṛṇālīva bahucchidrā paṅkaprauḍhā jaḍātmikā //MU_3,113.40//",
    "GSP27moksop_u:14544": " jvāleva dṛśyate vṛddhitatparā na ca vardhate /",
    "GSP27moksop_u:14545": " viṣāsvāda ivāpātamadhurānte sudāruṇā //MU_3,113.41//",
    "GSP27moksop_u:14546": " naṣṭā dīpaśikhevaiṣā na jāne kveha gacchati /",
    "GSP27moksop_u:14547": " mihikevāgradṛṣṭāpi gṛhyamāṇā na kiñcana //MU_3,113.42//",
    "GSP27moksop_u:14548": " pāṃsumuṣṭir ivāstīrya prekṣitā pāramāṇavī /",
    "GSP27moksop_u:14549": " ākāśanīlimevaiṣā nirnimittaiva dṛśyate //MU_3,113.43//",
    "GSP27moksop_u:14550": " dvicandramohavaj jātā svapnavad vihitabhramā /",
    "GSP27moksop_u:14551": " yathā nauyāyinas sthāṇuspandas tadvad ihotthitā //MU_3,113.44//",
    "GSP27moksop_u:14552": " anayopahate citte dīrghakālam ivākulaiḥ /",
    "GSP27moksop_u:14553": " janair ālakṣyate dīrghas saṃsārasvapnavibhramaḥ //MU_3,113.45//",
    "GSP27moksop_u:14554": " manojñam api satyaṃ ca dṛśyate sad asattayā /",
    "GSP27moksop_u:14555": " amanojñam asatyaṃ ca dṛśyate 'sac ca sattayā //MU_3,113.46//",
    "GSP27moksop_u:14556": " anayopahate tv asmiṃś citrāś cetasi vibhramāḥ /",
    "GSP27moksop_u:14557": " utpadyante vinaśyante taraṅgās toyadher iva //MU_3,113.47//",
    "GSP27moksop_u:14558": " padārtharatham ārūḍhā bhāvanaiṣā balānvitā /",
    "GSP27moksop_u:14559": " ākrāmati manaḥ kṣipraṃ vihagaṃ vāgurā yathā //MU_3,113.48//",
    "GSP27moksop_u:14560": " kāruṇyāt spandamānākṣīṃ sravatkṣīralavastanīm /",
    "GSP27moksop_u:14561": " nayaty ullāsitānandaṃ jananīṃ gṛhiṇīpadam //MU_3,113.49//",
    "GSP27moksop_u:14562": " viṣīkaroti niṣṣyandasantarpitajagattrayam /",
    "GSP27moksop_u:14563": " sudhā sārdram api kṣipraṃ pravṛddhā bimbam aindavam //MU_3,113.50//",
    "GSP27moksop_u:14564": " unmattavaravetālavartanārambhasambhramam /",
    "GSP27moksop_u:14565": " sthāṇavas samprayacchanti mūkam apy eti yad dhiyā //MU_3,113.51//",
    "GSP27moksop_u:14566": " sandhyādiṣu ca kāleṣu loṣṭapāṣāṇabhittayaḥ /",
    "GSP27moksop_u:14567": " asyāḥ prasādād dṛśyante sarpā jagati dṛṣṭibhiḥ //MU_3,113.52//",
    "GSP27moksop_u:14568": " eko 'pi dvitayodeti yathā dviśaśidarśane /",
    "GSP27moksop_u:14569": " dūram abhyāśatāṃ yāti svapne 'bdhitaraṇaṃ yathā //MU_3,113.53//",
    "GSP27moksop_u:14570": " ādīrghaḥ kṣaṇatām eti kālas seṣṭā yathā niśā /",
    "GSP27moksop_u:14571": " kṣaṇo varṣam ivābhāti kāntāvirahiṇām iva //MU_3,113.54//",
    "GSP27moksop_u:14572": " na tad asti na yan nāma na karotīyam uddhatā /",
    "GSP27moksop_u:14573": " asyās tv akiñcanāyās tu śaktatāṃ paśya rāghava //MU_3,113.55//",
    "GSP27moksop_u:14574": " saṃrodhayet prayatnena saṃvidaivāśu saṃvidam /",
    "GSP27moksop_u:14575": " saṃvitsrotonirodhena śuṣyaty eṣā manonadī //MU_3,113.56//",
    "GSP27moksop_u:14576": " avidyamānayaivedaṃ pelavāṅgyā sutucchayā /",
    "GSP27moksop_u:14577": " mithyābhāvanayā nāma citram andhīkṛtaṃ jagat //MU_3,113.57//",
    "GSP27moksop_u:14578": " arūpayā nirākṛtyā cārucetanahīnayā /",
    "GSP27moksop_u:14579": " asatyevāśu naśyantyā citram andhīkṛtaṃ jagat //MU_3,113.58//",
    "GSP27moksop_u:14580": " ālokena vinaśyantyā sphurantyā tamaso 'ntare /",
    "GSP27moksop_u:14581": " kauśikekṣaṇadharmiṇyā citram andhīkṛtaṃ jagat //MU_3,113.59//",
    "GSP27moksop_u:14582": " kukarmaikāntakāriṇyā na sahantyāvalokanam /",
    "GSP27moksop_u:14583": " deham apy avijānantyā citram andhīkṛtaṃ jagat //MU_3,113.60//",
    "GSP27moksop_u:14584": " sudhīrācāradharmiṇyā nityaṃ prākṛtakāntayā /",
    "GSP27moksop_u:14585": " anāratāstaṅgatayā citram andhīkṛtaṃ jagat //MU_3,113.61//",
    "GSP27moksop_u:14586": " anantaduḥkhākulayā sadaiva dhṛtayānayā /",
    "GSP27moksop_u:14587": " sambodhahīnayā nāma citram andhīkṛtaṃ jagat //MU_3,113.62//",
    "GSP27moksop_u:14588": " kāmakrodhaghanastanyā tamaḥprasaravaktrayā /",
    "GSP27moksop_u:14589": " acetanaśarīriṇyā citram andhīkṛtaṃ jagat //MU_3,113.63//",
    "GSP27moksop_u:14590": " ātmāndhakūpāspadayā jaḍayā jāḍyajīrṇayā /",
    "GSP27moksop_u:14591": " duḥkhadīrghapralāpinyā citram andhīkṛtaṃ jagat //MU_3,113.64//",
    "GSP27moksop_u:14592": " puruṣāsaṅgabhaṅginyā rogiṇyākṣatamāyayā /",
    "GSP27moksop_u:14593": " vivartinyā vivakṣāsu citram andhīkṛtaṃ jagat //MU_3,113.65//",
    "GSP27moksop_u:14594": " puruṣasya na yā śaktā soḍhum īkṣitam apy alam /",
    "GSP27moksop_u:14595": " tayā striyāśaraṇayā citram andhīkṛtaḥ pumān //MU_3,113.66//",
    "GSP27moksop_u:14596": " na yasyāś cetanaivāsti yāpy anaṣṭaiva naśyati /",
    "GSP27moksop_u:14597": " tayā striyāpuruṣayā citram andhīkṛtaḥ pumān //MU_3,113.67//",
    "GSP27moksop_u:14598": " anantaduṣprasaravilāsakāriṇī kṣayodayonmukhasukhaduḥkhakāriṇī /",
    "GSP27moksop_u:14599": " iyaṃ prabho vigalati kena vāsanā manoguhānilayanibaddhabhāvanā //MU_3,113.68//",
    "GSP27moksop_u:14600": " avidyāvarṇanaṃ nāma sargaḥ",
    "GSP27moksop_u:14601": " caturdaśottaraśatatamas sargaḥ",
    "GSP27moksop_u:14602": " rāmaḥ:",
    "GSP27moksop_u:14603": " avidyāvibhavaprotthaṃ jagataḥ puruṣasya vā /",
    "GSP27moksop_u:14604": " mahad āndhyam idaṃ brahman kathaṃ nāma vinaśyati //MU_3,114.1//",
    "GSP27moksop_u:14605": " vasiṣṭhaḥ:",
    "GSP27moksop_u:14606": " yathā tuṣāranalinī bhāskarālokanāt kṣaṇāt /",
    "GSP27moksop_u:14607": " naśyaty evam avidyeyaṃ naśyaty ātmāvalokanāt //MU_3,114.2//",
    "GSP27moksop_u:14608": " tāvat saṃsārabhṛguṣu svātmanā saha dehinam /",
    "GSP27moksop_u:14609": " āndolayati sā yaiṣā duḥkhakaṇṭakajāliṣu //MU_3,114.3//",
    "GSP27moksop_u:14610": " avidyā yāvad asyās tu notpannā kṣayakāriṇī /",
    "GSP27moksop_u:14611": " svayam ātmāvalokecchā mohasaṅkṣayadāyinī //MU_3,114.4//",
    "GSP27moksop_u:14612": " asyāḥ paraṃ prapaśyantyās svātmanāśaḥ pravartate /",
    "GSP27moksop_u:14613": " ātapānubhavārthinyāś chāyāyā iva rāghava //MU_3,114.5//",
    "GSP27moksop_u:14614": " dṛṣṭe sarvagate deve svayam eva vilīyate /",
    "GSP27moksop_u:14615": " sarvāśābhyudite chāyā dvādaśārkagaṇe yathā //MU_3,114.6//",
    "GSP27moksop_u:14616": " icchāmātram avidyeha tannāśo mokṣa ucyate /",
    "GSP27moksop_u:14617": " sa cāsaṅkalpamātreṇa siddho bhavati rāghava //MU_3,114.7//",
    "GSP27moksop_u:14618": " manāg api manovyomni vāsanātamasi kṣate /",
    "GSP27moksop_u:14619": " kālimā tanutām eti cidādityamahodayāt //MU_3,114.8//",
    "GSP27moksop_u:14620": " yathodite dinakare kvāpi yāti tamasvatī /",
    "GSP27moksop_u:14621": " tathā viveke 'bhyudite kvāpy avidyā pralīyate //MU_3,114.9//",
    "GSP27moksop_u:14622": " dṛḍhavāsanayā bandho ghanatām eti cetasaḥ /",
    "GSP27moksop_u:14623": " calavetālasaṅkalpas sandhyākāle yathā śiśoḥ //MU_3,114.10//",
    "GSP27moksop_u:14624": " rāmaḥ:",
    "GSP27moksop_u:14625": " yāvat kiñcid idaṃ dṛśyaṃ sāvidyā kṣīyate ca sā /",
    "GSP27moksop_u:14626": " ātmabhāvanayā brahmann ātmāsau kīdṛśas smṛtaḥ //MU_3,114.11//",
    "GSP27moksop_u:14627": " vasiṣṭhaḥ:",
    "GSP27moksop_u:14628": " cetyānupātarahitaṃ sāmānyena ca sarvagam /",
    "GSP27moksop_u:14629": " yac cittattvam anākhyeyaṃ sa ātmā parameśvaraḥ //MU_3,114.12//",
    "GSP27moksop_u:14630": " ābrahmastambaparyantaṃ tṛṇādi yad idaṃ jagat /",
    "GSP27moksop_u:14631": " tat sarvaṃ sarvadātmaiva nāvidyā vidyate 'nagha //MU_3,114.13//",
    "GSP27moksop_u:14632": " sarvaṃ ca khalv idaṃ brahma nityaṃ cidghanam akṣayam /",
    "GSP27moksop_u:14633": " kalpanānyā manonāmnī vidyate na hi kācana //MU_3,114.14//",
    "GSP27moksop_u:14634": " na jāyate na mriyate kiñcid asmiñ jagattraye /",
    "GSP27moksop_u:14635": " na ca bhāvavikārāṇāṃ sattā kvacana vidyate //MU_3,114.15//",
    "GSP27moksop_u:14636": " kevalaṃ kevalābhāsaṃ sarvasāmānyam akṣatam /",
    "GSP27moksop_u:14637": " cetyānupātarahitaṃ cinmātram iha vidyate //MU_3,114.16//",
    "GSP27moksop_u:14638": " asmin nitye tate śuddhe cinmātre nirupadrave /",
    "GSP27moksop_u:14639": " śānte samasamābhoge nirvikāroditātmani //MU_3,114.17//",
    "GSP27moksop_u:14640": " yaiṣā svabhāvābhigataṃ svayaṃ saṅkalpya dhāvati /",
    "GSP27moksop_u:14641": " cic cetyaṃ svayam amlānā sā mlānā tan manas smṛtam //MU_3,114.18//",
    "GSP27moksop_u:14642": " ekasmāt sarvagād devāt sarvaśakter mahātmanaḥ /",
    "GSP27moksop_u:14643": " vibhāgakalanāśaktir laharīvotthitāmbhasaḥ //MU_3,114.19//",
    "GSP27moksop_u:14644": " ekasmin vitate śānte yā na kiñcana vidyate /",
    "GSP27moksop_u:14645": " saṅkalpamātreṇa gatā sā siddhiṃ paramātmani //MU_3,114.20//",
    "GSP27moksop_u:14646": " atas saṅkalpasiddheyaṃ saṅkalpenaiva naśyati /",
    "GSP27moksop_u:14647": " yenaiva jātā tenaiva vahnijvāleva vāyunā //MU_3,114.21//",
    "GSP27moksop_u:14648": " pauruṣodyogasiddhena bhogāśārūpatāṃ gatā /",
    "GSP27moksop_u:14649": " asaṅkalpanamātreṇa sāvidyā parilīyate //MU_3,114.22//",
    "GSP27moksop_u:14650": " nāhaṃ brahmeti saṅkalpāt sudṛḍhād badhyate manaḥ /",
    "GSP27moksop_u:14651": " sarvaṃ brahmeti saṅkalpāt sudṛḍhān mucyate punaḥ //MU_3,114.23//",
    "GSP27moksop_u:14652": " saṅkalpaḥ paramo bandhas tv asaṅkalpo vimuktatā /",
    "GSP27moksop_u:14653": " saṅkalpam avajityāntar yathecchasi tathā kuru //MU_3,114.24//",
    "GSP27moksop_u:14654": " dṛṣṭā mayāmbare 'trāsti nalinī hemapaṅkajā /",
    "GSP27moksop_u:14655": " lolavaiḍūryamadhupā sugandhitadigambarā //MU_3,114.25//",
    "GSP27moksop_u:14656": " uddaṇḍaiḥ prakaṭābhogair mṛṇālabhujamaṇḍalaiḥ /",
    "GSP27moksop_u:14657": " vihasantī prakāśasya śaśino raśmimaṇḍalāt //MU_3,114.26//",
    "GSP27moksop_u:14658": " vikalpajālikaivettham asatyaivāpi satsamā /",
    "GSP27moksop_u:14659": " manassvāsthyavināśārthaṃ yathā bālena kalpyate //MU_3,114.27//",
    "GSP27moksop_u:14660": " tathaiveyam avidyeha bhāvanābhavabandhanī /",
    "GSP27moksop_u:14661": " capalenāsukhāyaiva manobālena kalpitā //MU_3,114.28//",
    "GSP27moksop_u:14662": " kṛśo 'tiduḥkhī baddho 'haṃ hastapādādimān aham /",
    "GSP27moksop_u:14663": " iti bhāvānurūpeṇa vyavahāreṇa badhyate //MU_3,114.29//",
    "GSP27moksop_u:14664": " nāhaṃ duḥkhī na me dehaḥ ko bandho 'syātmanaś citaḥ /",
    "GSP27moksop_u:14665": " iti bhāvānurūpeṇa vyavahāreṇa mucyate //MU_3,114.30//",
    "GSP27moksop_u:14666": " nāhaṃ māṃsaṃ na cāsthīni dehād anyaḥ paro hy aham /",
    "GSP27moksop_u:14667": " iti niścayavān antaḥkṣīṇāvidya ihocyate //MU_3,114.31//",
    "GSP27moksop_u:14668": " prottuṅgasuraśailāgravaiḍūryaśikharaprabhā /",
    "GSP27moksop_u:14669": " atha vārkāṃśudurbhedā timiraśrīs sthitopari //MU_3,114.32//",
    "GSP27moksop_u:14670": " kalpyate hi yathā vyomnaḥ kālimeti svabhāvajaḥ /",
    "GSP27moksop_u:14671": " puṃsā dharaṇisaṃsthena svavikalpanayeddhayā //MU_3,114.33//",
    "GSP27moksop_u:14672": " kalpitaivam avidyeyam anātmany ātmabhāvanā /",
    "GSP27moksop_u:14673": " puruṣeṇāprabuddhena na prabuddhena rāghava //MU_3,114.34//",
    "GSP27moksop_u:14674": " rāmaḥ:",
    "GSP27moksop_u:14675": " merunīlamaṇicchāyā neyaṃ nāpi tamaḥprabhā /",
    "GSP27moksop_u:14676": " tad idaṃ kiṃ kṛtaṃ brahman nīlatvaṃ nabhaso vada //MU_3,114.35//",
    "GSP27moksop_u:14677": " vasiṣṭhaḥ:",
    "GSP27moksop_u:14678": " na rāma nīlatā vyomnaś śūnyasya guṇavat sthitā /",
    "GSP27moksop_u:14679": " anyaratnaprabhābhāvān na cāpy eṣātra mairavī //MU_3,114.36//",
    "GSP27moksop_u:14680": " tejomayatvād aṇḍasya sphāratvāt siddhatejasaḥ /",
    "GSP27moksop_u:14681": " prākāśyād aṇḍapārasya tamaso nātra sambhavaḥ //MU_3,114.37//",
    "GSP27moksop_u:14682": " kevalaṃ śūnyataivaiṣā bahvī subhaga dṛśyate /",
    "GSP27moksop_u:14683": " vayasyevānurūpāyā avidyāyā na sanmayī //MU_3,114.38//",
    "GSP27moksop_u:14684": " svadṛṣṭikṣayasampattāv asad evotthitaṃ tamaḥ /",
    "GSP27moksop_u:14685": " vastu svabhāvāt tad vyomnaḥ kārṣṇyam ity avalokyate //MU_3,114.39//",
    "GSP27moksop_u:14686": " etadbuddhyā yathā vyomni dṛśyamāno 'pi kālimā /",
    "GSP27moksop_u:14687": " na kālimeti bodhas syād avidyātimire tathā //MU_3,114.40//",
    "GSP27moksop_u:14688": " asaṅkalpo hy avidyāyā nigrahaḥ kathito budhaiḥ /",
    "GSP27moksop_u:14689": " yathā gaganapadminyās sa cātisukaras svayam //MU_3,114.41//",
    "GSP27moksop_u:14690": " bhramasya jāgatasyāsya jātasyākāśavarṇavat /",
    "GSP27moksop_u:14691": " apunassmaraṇaṃ manye sādho vismaraṇaṃ varam //MU_3,114.42//",
    "GSP27moksop_u:14692": " naṣṭo 'ham iti saṅkalpād yathā duḥkhena naśyati /",
    "GSP27moksop_u:14693": " prabuddho 'smīti saṅkalpāj jano 'bhyeti tathā sukham //MU_3,114.43//",
    "GSP27moksop_u:14694": " tathā sammūḍhasaṅkalpān mūḍhatām eti vai punaḥ /",
    "GSP27moksop_u:14695": " prabodhodārasaṅkalpāt prabodhāyānudhāvati //MU_3,114.44//",
    "GSP27moksop_u:14696": " kṣaṇāt saṃsmaraṇād eṣām avidyodeti śāśvatī /",
    "GSP27moksop_u:14697": " yatnād vismaraṇād arthaḥ parinaśyati tattvataḥ //MU_3,114.45//",
    "GSP27moksop_u:14698": " bhāvanī sarvabhāvānāṃ sarvabhūtavimohanī /",
    "GSP27moksop_u:14699": " tāraṇī svātmano nāśe svātmavṛddhau vināśikī //MU_3,114.46//",
    "GSP27moksop_u:14700": " mano yad anusandhatte tat sarvendriyavṛttayaḥ /",
    "GSP27moksop_u:14701": " kṣaṇāt sampādayanty etā rājājñām iva mantriṇaḥ //MU_3,114.47//",
    "GSP27moksop_u:14702": " tasmān mano'nusandhānaṃ bhāveṣu na karoti yaḥ /",
    "GSP27moksop_u:14703": " antaś cetanayatnena sa śāntim adhigacchati //MU_3,114.48//",
    "GSP27moksop_u:14704": " yad ādāv eva nāstīdaṃ tad adyāpi na vidyate /",
    "GSP27moksop_u:14705": " yad idaṃ bhāti tad brahma śāntam ekam aniṅganam //MU_3,114.49//",
    "GSP27moksop_u:14706": " mananīyamanomānāny ataḥ kasya kathaṃ kutaḥ /",
    "GSP27moksop_u:14707": " nirvikāram anādyantam āsyatām apayantraṇam //MU_3,114.50//",
    "GSP27moksop_u:14708": " paraṃ pauruṣam āśritya yatnād paramayā dhiyā /",
    "GSP27moksop_u:14709": " bhogāśābhāvanāṃ cittāt samūlam alam uddharet //MU_3,114.51//",
    "GSP27moksop_u:14710": " yad udeti paro moho jarāmaraṇakāraṇam /",
    "GSP27moksop_u:14711": " āśāpāśaśatollāsī vāsanā tad vijṛmbhate //MU_3,114.52//",
    "GSP27moksop_u:14712": " mama putrā mama dhanam ahaṃ so 'yam idaṃ mama /",
    "GSP27moksop_u:14713": " itīyam indrajālena vāsanaikā vivalgati //MU_3,114.53//",
    "GSP27moksop_u:14714": " śūnya eva śarīre 'smin vilolo 'rjunavātavat /",
    "GSP27moksop_u:14715": " avidyayā vāsanayā tv ahambhāvāhir arpitaḥ //MU_3,114.54//",
    "GSP27moksop_u:14716": " paramārthena tattvajña mamāham idam ity alam /",
    "GSP27moksop_u:14717": " ātmatattvād ṛte manye na kadācana kiñcana //MU_3,114.55//",
    "GSP27moksop_u:14718": " sādridyūrvīgiriśreṇyā sṛṣṭidṛṣṭyā punaḥ punaḥ /",
    "GSP27moksop_u:14719": " saivānyeva vicitreyam avidyā parivartate //MU_3,114.56//",
    "GSP27moksop_u:14720": " udety ajñānamātreṇa naśyati jñānamātrataḥ /",
    "GSP27moksop_u:14721": " saṃvinmātraparicchedyā rajjvām iva bhujaṅgamaḥ //MU_3,114.57//",
    "GSP27moksop_u:14722": " sādridyūrvīnadī seyaṃ yāvidyā jñasya rāma sā /",
    "GSP27moksop_u:14723": " nāvidyā tasya tad brahma sve mahimni vyavasthitam //MU_3,114.58//",
    "GSP27moksop_u:14724": " rajjusarpavikalpau dvāv ajñānaikopakalpitau /",
    "GSP27moksop_u:14725": " jñena tv ekaiva nirṇītā brahmadṛṣṭir akṛtrimā //MU_3,114.59//",
    "GSP27moksop_u:14726": " mā bhavājño bhava jñas tvaṃ jahi saṃsāravāsanāḥ /",
    "GSP27moksop_u:14727": " anātmany ātmabhāvena kim anya iva rodiṣi //MU_3,114.60//",
    "GSP27moksop_u:14728": " kas tavāyaṃ jaḍo mūko deho bhavati rāghava /",
    "GSP27moksop_u:14729": " yadarthaṃ sukhaduḥkhābhyām avaśaḥ parihīyate //MU_3,114.61//",
    "GSP27moksop_u:14730": " yathā hi kāṣṭhajatunor yathā badarakuṇḍayoḥ /",
    "GSP27moksop_u:14731": " śliṣṭayor api naikatvaṃ dehadehavatos tathā //MU_3,114.62//",
    "GSP27moksop_u:14732": " bhastrādāhe yathā dāho na bhastrāntaravartinaḥ /",
    "GSP27moksop_u:14733": " pavanasya tathā dehanāśe nātma vinaśyati //MU_3,114.63//",
    "GSP27moksop_u:14734": " duḥkhito 'haṃ sukhāḍhyo 'ham iti bhrāntī raghūdvaha /",
    "GSP27moksop_u:14735": " anayopahate citte duṣpāreha kadarthanā //MU_3,114.64//",
    "GSP27moksop_u:14736": " mithyaivānarthakāriṇyā manomananapīnayā /",
    "GSP27moksop_u:14737": " anayā duḥkhadāyinyā mahāmohamalāndhayā //MU_3,114.65//",
    "GSP27moksop_u:14738": " candrabimbe sudhārdre 'pi kṛtvā rauravakalpanām /",
    "GSP27moksop_u:14739": " nārakaṃ dāhasaṃśoṣaduḥkhaṃ samanubhūyate //MU_3,114.66//",
    "GSP27moksop_u:14740": " jalaloloccakalhārapuṣpaśītalavīciṣu /",
    "GSP27moksop_u:14741": " sarassu mṛgatṛṣṇāḍhyaṃ mahattvaṃ paridṛśyate //MU_3,114.67//",
    "GSP27moksop_u:14742": " nabhonagaranirmāṇapātotpatanasambhramāḥ /",
    "GSP27moksop_u:14743": " svapnādiṣv anubhūyante vicitrasukhaduḥkhadāḥ //MU_3,114.68//",
    "GSP27moksop_u:14744": " saṃsāravāsanā ceto yadi nāma na pūrayet /",
    "GSP27moksop_u:14745": " taj jāgratsvapnasaṃrambhāḥ kaṃ nayeyur ihāpadam //MU_3,114.69//",
    "GSP27moksop_u:14746": " dṛśyante rauravāvīcinarakānarthaśāsanāḥ /",
    "GSP27moksop_u:14747": " mithyājñāne gate vṛddhiṃ svargopavanabhūmiṣu //MU_3,114.70//",
    "GSP27moksop_u:14748": " anayā vedhitaṃ ceto bisatantāv api kṣaṇāt /",
    "GSP27moksop_u:14749": " paśyaty akhilasaṃsārasāgarāvartavibhramam //MU_3,114.71//",
    "GSP27moksop_u:14750": " anayopahate citte rājya eva hi saṃsthitaḥ /",
    "GSP27moksop_u:14751": " tās tā daśā jano yāti yā na yogyāś śvapākinaḥ //MU_3,114.72//",
    "GSP27moksop_u:14752": " tasmād rāma parityajya vāsanāṃ bhavabandhanīm /",
    "GSP27moksop_u:14753": " sarvabhāvamayīṃ tiṣṭha nīrāgas sphaṭiko yathā //MU_3,114.73//",
    "GSP27moksop_u:14754": " tiṣṭhatas tava kāryeṣu māstu rāgānurañjanā /",
    "GSP27moksop_u:14755": " sphaṭikasyeva citrāṇi pratibimbāni gṛhṇataḥ //MU_3,114.74//",
    "GSP27moksop_u:14756": " vigatakautukasaṅgasamiddhayā yadi karoṣi sadaiva hi līlayā /",
    "GSP27moksop_u:14757": " varadhiyā jagati prakṛtikriyās tad asi kena mahān upamīyase //MU_3,114.75//",
    "GSP27moksop_u:14758": " yathākathitadoṣaparihāropadeśo nāma sargaḥ",
    "GSP27moksop_u:14759": " pañcadaśottaraśatatamas sargaḥ",
    "GSP27moksop_u:14760": " vālmīkiḥ:",
    "GSP27moksop_u:14761": " evam ukto bhagavatā vasiṣṭhena mahātmanā /",
    "GSP27moksop_u:14762": " rāmaḥ kamalapattrākṣa unmīlita ivābabhau //MU_3,115.1//",
    "GSP27moksop_u:14763": " vikāsitāntaḥkaraṇaś śobhām alam upāyayau /",
    "GSP27moksop_u:14764": " āśvastas tamasi kṣīṇe padmo 'rkālokavān iva //MU_3,115.2//",
    "GSP27moksop_u:14765": " bodhavismayasañjātasaumyasmitasitānanaḥ /",
    "GSP27moksop_u:14766": " dantaraśmisudhādhautām imāṃ vācam uvāca ca //MU_3,115.3//",
    "GSP27moksop_u:14767": " rāmaḥ:",
    "GSP27moksop_u:14768": " aho nu citraṃ padmotthair baddhās tantubhir adrayaḥ /",
    "GSP27moksop_u:14769": " avidyamānā yāvidyā tayā sarve vaśīkṛtāḥ //MU_3,115.4//",
    "GSP27moksop_u:14770": " idaṃ tad vajratāṃ yātaṃ rūpam asmiñ jagattraye /",
    "GSP27moksop_u:14771": " avidyayāpi yan nāma sad evāsad iva sthitam //MU_3,115.5//",
    "GSP27moksop_u:14772": " asyās saṃsāramāyāyā naṭyās tribhuvanāṅgane /",
    "GSP27moksop_u:14773": " rūpaṃ sadavabodhārthaṃ kathayānugrahāt punaḥ //MU_3,115.6//",
    "GSP27moksop_u:14774": " anyac ca saṃśayo 'yaṃ me mahātman hṛdi vartate /",
    "GSP27moksop_u:14775": " lavaṇo 'sau mahābhāgaḥ kiṃ tām āpadam āptavān //MU_3,115.7//",
    "GSP27moksop_u:14776": " saṃśliṣṭayor ahatayor dvayor vā dehadehinoḥ /",
    "GSP27moksop_u:14777": " brahman ka iva saṃsārī śubhāśubhaphalaikabhuk //MU_3,115.8//",
    "GSP27moksop_u:14778": " lavaṇasya tathā dattvā tām āpadam anuttamām /",
    "GSP27moksop_u:14779": " kiṃ gataś cañcalārambhaḥ kaś cāsāv aindrajālikaḥ //MU_3,115.9//",
    "GSP27moksop_u:14780": " vasiṣṭhaḥ:",
    "GSP27moksop_u:14781": " kāṣṭhakuḍyopamo deho na kiñcana ivānagha /",
    "GSP27moksop_u:14782": " svapnāloka ivānena cetasā parikalpyate //MU_3,115.10//",
    "GSP27moksop_u:14783": " cetas tu jīvatāṃ yātaṃ cicchaktiparirūṣitam /",
    "GSP27moksop_u:14784": " viddhi saṃsāri sumate kapipotakacañcalam //MU_3,115.11//",
    "GSP27moksop_u:14785": " ceto hi karmabhāg dehe nānākāraṃ śarīradhṛt /",
    "GSP27moksop_u:14786": " ahaṅkāramanojīvanāmabhiḥ parikathyate //MU_3,115.12//",
    "GSP27moksop_u:14787": " tasyemāny aprabuddhasya suprabuddhasya rāghava /",
    "GSP27moksop_u:14788": " sukhadukhāny anantāni na śarīrasya kānicit //MU_3,115.13//",
    "GSP27moksop_u:14789": " aprabuddhaṃ mano nānāsañjñākalpitakalpanam /",
    "GSP27moksop_u:14790": " vṛttīr anupatac citrā vicitrākṛtitāṃ gatam //MU_3,115.14//",
    "GSP27moksop_u:14791": " aprabuddham bhaved yāvan nidrāntaṃ tāvad eva hi /",
    "GSP27moksop_u:14792": " sambhramaṃ paśyati svapne na prabuddhaḥ kadācana //MU_3,115.15//",
    "GSP27moksop_u:14793": " ajñānanidrākulito jīvo yāvan na bodhitaḥ /",
    "GSP27moksop_u:14794": " tāvat paśyati durbodhaṃ saṃsārārambhavibhramam //MU_3,115.16//",
    "GSP27moksop_u:14795": " samprabuddhasya manasas tamas sarvaṃ vilīyate /",
    "GSP27moksop_u:14796": " kamalasya yathā hy āndhyaṃ dinālokavikāsinaḥ //MU_3,115.17//",
    "GSP27moksop_u:14797": " cittāvidyāmanojīvavāsaneti kṛtātmabhiḥ /",
    "GSP27moksop_u:14798": " karmātmeti ca yaḥ proktas sa dehī duḥkhakovidaḥ //MU_3,115.18//",
    "GSP27moksop_u:14799": " jaḍo deho na duḥkhārho duḥkhī jīvo 'vicārataḥ /",
    "GSP27moksop_u:14800": " avicāro ghanājñānād ajñānaṃ duḥkhakāraṇam //MU_3,115.19//",
    "GSP27moksop_u:14801": " śubhāśubhānāṃ dharmāṇāṃ jīvo viṣayatāṃ gataḥ /",
    "GSP27moksop_u:14802": " avivekaikadoṣeṇa kośe nedaṃ mahāpadam //MU_3,115.20//",
    "GSP27moksop_u:14803": " avivekāmayottabdhaṃ mano vividhavṛttimat /",
    "GSP27moksop_u:14804": " nānākāravihāreṇa paribhramati cakravat //MU_3,115.21//",
    "GSP27moksop_u:14805": " udeti rauti hanty atti yāti valgati nandati /",
    "GSP27moksop_u:14806": " mana eva śarīre 'smin na śarīraṃ kadācana //MU_3,115.22//",
    "GSP27moksop_u:14807": " yathā gṛhapatir gehe rathe vā sārathir yathā /",
    "GSP27moksop_u:14808": " yathā bhujaṅgo bhastrāyāṃ śarīre 'smiṃs tathā manaḥ //MU_3,115.23//",
    "GSP27moksop_u:14809": " acale cañcalākāraḥ pādape pavano yathā /",
    "GSP27moksop_u:14810": " sphuraty evaṃ mano dehe sthito deho na cetasi //MU_3,115.24//",
    "GSP27moksop_u:14811": " sarveṣu sukhaduḥkheṣu sarvāsu kalanāsu ca /",
    "GSP27moksop_u:14812": " manaḥ kartṛ mano bhoktṛ mānasaṃ viddhi mānavam //MU_3,115.25//",
    "GSP27moksop_u:14813": " atra te śṛṇu vakṣyāmi vṛttāntam imam adbhutam /",
    "GSP27moksop_u:14814": " lavaṇo 'sau yathā yātaś caṇḍālatvaṃ manobhramāt //MU_3,115.26//",
    "GSP27moksop_u:14815": " manaḥ karmaphalaṃ bhuṅkte śubhaṃ vāśubham eva vā /",
    "GSP27moksop_u:14816": " yathaitad budhyase nūnaṃ tathākarṇaya rāghava //MU_3,115.27//",
    "GSP27moksop_u:14817": " hariścandrakulotthena lavaṇena purānagha /",
    "GSP27moksop_u:14818": " ekāntaikopaviṣṭena cintitaṃ manasā ciram //MU_3,115.28//",
    "GSP27moksop_u:14819": " pitāmaho me sumahān rājasūyasya yājakaḥ /",
    "GSP27moksop_u:14820": " ahaṃ tasya kule jātas taṃ yaje manasā makham //MU_3,115.29//",
    "GSP27moksop_u:14821": " iti sañcintya manasā kṛtvā sambhāram āditaḥ /",
    "GSP27moksop_u:14822": " rājasūyasya dīkṣāyāṃ viveśa sa mahīpatiḥ //MU_3,115.30//",
    "GSP27moksop_u:14823": " ṛtvijaś cārcayām āsa pūjayām āsa sanmunīn /",
    "GSP27moksop_u:14824": " devatā vandayām āsa jvālayām āsa pāvakam //MU_3,115.31//",
    "GSP27moksop_u:14825": " tasyetthaṃ yajamānasya manasy upavanāntare /",
    "GSP27moksop_u:14826": " yayau saṃvatsaras sāgro devarṣidvijapūjayā //MU_3,115.32//",
    "GSP27moksop_u:14827": " bhūtebhyo dvijapūrvebhyo dattvā sarvasvadakṣiṇām /",
    "GSP27moksop_u:14828": " vyabudhyata dinasyānte svasminn upavane nṛpaḥ //MU_3,115.33//",
    "GSP27moksop_u:14829": " evaṃ sa lavaṇo rājā rājasūyam avāptavān /",
    "GSP27moksop_u:14830": " manasaiva hi puṣṭena yuktas tasya phalena ca //MU_3,115.34//",
    "GSP27moksop_u:14831": " ataś cittaṃ naraṃ viddhi bhoktāraṃ sukhaduḥkhayoḥ /",
    "GSP27moksop_u:14832": " tad anādāv anāyāse satye yojaya rāghava //MU_3,115.35//",
    "GSP27moksop_u:14833": " pūrṇe cetasi sampūrṇaḥ pumān naṣṭe vinaśyati /",
    "GSP27moksop_u:14834": " deho 'ham iti yeṣāṃ tu niścayas tair alaṃ budhaiḥ //MU_3,115.36//",
    "GSP27moksop_u:14835": " pūrṇe vivekavati cetasi samprabuddhe duḥkhāny alaṃ vigalitāni viviktabuddheḥ /",
    "GSP27moksop_u:14836": " bhāsvatkaraprakaṭite nanu padmaṣaṇḍe saṅkocajāḍyatimirāṇi ciraṃ kṛtāni //MU_3,115.37//",
    "GSP27moksop_u:14837": " sukhaduḥkhabhoktur upadeśanaṃ nāma sargaḥ",
    "GSP27moksop_u:14838": " ṣoḍaśottaraśatatamas sargaḥ",
    "GSP27moksop_u:14839": " rāmaḥ:",
    "GSP27moksop_u:14840": " rājasūyaphalaṃ prāptaṃ lavaṇena khila prabho /",
    "GSP27moksop_u:14841": " pramāṇaṃ kim ivātra syāt kalpanājālaśambare //MU_3,116.1//",
    "GSP27moksop_u:14842": " vasiṣṭhaḥ:",
    "GSP27moksop_u:14843": " yadā śāmbarikaḥ kāle samprāpto lāvaṇīṃ sabhām /",
    "GSP27moksop_u:14844": " tadāham avasaṃ tatra tat pratyakṣeṇa dṛṣṭavān //MU_3,116.2//",
    "GSP27moksop_u:14845": " ahaṃ sabhyais tatas tatra gate śambarakāriṇi /",
    "GSP27moksop_u:14846": " kim etad iti yatnena pṛṣṭaś ca lavaṇena ca //MU_3,116.3//",
    "GSP27moksop_u:14847": " cintayitvā mayā dṛṣṭvā tatra yat kathitaṃ tataḥ /",
    "GSP27moksop_u:14848": " śṛṇu tat te pravakṣyāmi rāma śāmbarikehitam //MU_3,116.4//",
    "GSP27moksop_u:14849": " rājasūyasya kartāro ye hi te dvādaśābdikam /",
    "GSP27moksop_u:14850": " āpadduḥkhaṃ prāpnuvanti nānākāradaśāmayam //MU_3,116.5//",
    "GSP27moksop_u:14851": " ataś śakreṇa gaganād duḥkhāya lavaṇasya saḥ /",
    "GSP27moksop_u:14852": " prahito devadūto hi rāma śāmbarikākṛtiḥ //MU_3,116.6//",
    "GSP27moksop_u:14853": " rājasūyakriyākartus tasya dattvā mahāpadam /",
    "GSP27moksop_u:14854": " agacchat svanabhomārgaṃ surasiddhaniṣevitam //MU_3,116.7//",
    "GSP27moksop_u:14855": " tasmāt pratyakṣam evaitad rāma nātra sandeho 'sti /",
    "GSP27moksop_u:14856": " mano hi vilakṣaṇānāṃ kriyāṇāṃ kartṛ bhoktṛ ca /",
    "GSP27moksop_u:14857": " tad eva nighṛṣya saṃśodhya cittaratnam iha himakaṇam ivātapena vilīnatāṃ vivekena nītvā paraṃ śreyaḥ prāpsyasi /",
    "GSP27moksop_u:14858": " cittam eva sakalabhuvanajagadāḍambarakāriṇīm avidyāṃ viddhi /",
    "GSP27moksop_u:14859": " sā vicitravikalpajālavaśād idam utpādayati /",
    "GSP27moksop_u:14860": " avidyācittajīvabuddhiśabdānāṃ bhedo nāsti vṛkṣataruśabdayor iveti jñātvā cittam eva vilīnaṃ kuru / (MU_3,116.8)",
    "GSP27moksop_u:14861": " abhyudite tu cittavimalārkabimbe sakalavikalpoddāmatimirahāriṇi na tad asti rāghava",
    "GSP27moksop_u:14862": " yan na dṛśyate yan nāsādyate yan nātmīkriyate yan na parityajyate yan na śrīyate",
    "GSP27moksop_u:14863": " nātmīyaṃ yan na parakīyaṃ /",
    "GSP27moksop_u:14864": " sarvaṃ sarvadā sarvo bhavatīti paramārthaḥ / (MU_3,116.9)",
    "GSP27moksop_u:14865": " bhāvarāśis tathā bodhe sarvo yāty ekapiṇḍatām /",
    "GSP27moksop_u:14866": " vicitramṛdbhāṇḍagaṇo yathāpakvo jale sthitaḥ //MU_3,116.10//",
    "GSP27moksop_u:14867": " rāmaḥ:",
    "GSP27moksop_u:14868": " evaṃ manovṛttiparikṣaye sakalasukhaduḥkhānām antaḥ prāpyata iti bhagavatā proktam /",
    "GSP27moksop_u:14869": " tat kathaṃ mahātmann aticapalavṛttes svarūpasyāsya manasas sattā bhavati / (MU_3,116.11)",
    "GSP27moksop_u:14870": " vasiṣṭhaḥ:",
    "GSP27moksop_u:14871": " raghukulendo śṛṇu manaḥpraśamane yuktim /",
    "GSP27moksop_u:14872": " jñātvā svaśvavāra iva duraśvaṃ manas saṃyamayiṣyasi /",
    "GSP27moksop_u:14873": " iha hi tāvad brahmaṇas sarvabhūtānāṃ trividhotpattir iti pūrvam uktam /",
    "GSP27moksop_u:14874": " tatredamprathama tayā manaḥkalanodeti /",
    "GSP27moksop_u:14875": " sā brahmā bhavati /",
    "GSP27moksop_u:14876": " brahmarūpiṇī saṅkalpamayī bhūtvā yad eva saṅkalpayati tad eva paśyati /",
    "GSP27moksop_u:14877": " tenedaṃ bhuvanāḍambaraṃ kalpayati /",
    "GSP27moksop_u:14878": " tatra jananamaraṇasukhaduḥkhamohādikaṃ saṃsaraṇaṃ kalpayantī kalpān bahūn ārambhamantharaṃ sthitvā svayaṃ vilīyate himakaṇikevātapagatā / (MU_3,116.12)",
    "GSP27moksop_u:14879": " kāloditasaṅkalpavaśāt punar anyatayā jāyate /",
    "GSP27moksop_u:14880": " sāpi punar vilīyate /",
    "GSP27moksop_u:14881": " punar anyodeti saiva veti bhūyo bhūyo 'nusarantī saṃsāravṛttīs /",
    "GSP27moksop_u:14882": " svayam upaśamayya śāmyati /",
    "GSP27moksop_u:14883": " ittham anantā brahmakoṭayo 'smin brahmāṇḍe 'nyeṣu ca samatītā bhaviṣyanti /",
    "GSP27moksop_u:14884": " santi cetarā anantā yāsāṃ saṅkhyā na vidyata eva / (MU_3,116.13)",
    "GSP27moksop_u:14885": " tatrāsyāṃ dṛṣṭau vartamānāyām īśvarād āgatya jīvo yathā jāyate yayā ca mucyate tac chṛṇu /",
    "GSP27moksop_u:14886": " brahmaṇo manaśśaktir utthitā purassthitām ākāśaśaktim avalambya tatrasthapavanānupātinī ghanasaṅkalpatvaṃ gacchati /",
    "GSP27moksop_u:14887": " tataḥ punaḥprāptabhūtatanmātrapañcakatām etyāntaḥkaraṇanāmnī satī sūkṣmā prakṛtir bhūtvā gaganapavanasamparkāt prāleyarūpatām upetya śālyoṣadhiṣu viśati /",
    "GSP27moksop_u:14888": " prāṇino garbhatāṃ vā gacchati /",
    "GSP27moksop_u:14889": " jāyate tasmāt /",
    "GSP27moksop_u:14890": " tataḥ puruṣas sampadyate /",
    "GSP27moksop_u:14891": " tena tu puruṣeṇa jātamātreṇaiva bālyāt prabhṛti vidyāgrahaṇaṃ kartavyaṃ /",
    "GSP27moksop_u:14892": " guravo 'nugantavyāḥ /",
    "GSP27moksop_u:14893": " tataḥ kramāt puṃsas taveva camatkṛtir jāyate /",
    "GSP27moksop_u:14894": " tvatsadṛśacittavṛtteḥ puruṣasya heyopādeyavicāra utpadyate / (MU_3,116.14)",
    "GSP27moksop_u:14895": " tādṛgvivekavati saṅkalitābhimāne puṃsi sthite vimalasattvamayāgryajātau saptātmikāvatarati kramaśaś śivāya cetaḥprakāśanakarī nanu yogabhūmiḥ",
    "GSP27moksop_u:14896": " sāttvikajanmāvatāro nāma sargaḥ",
    "GSP27moksop_u:14897": " saptadaśottaraśatatamas sargaḥ",
    "GSP27moksop_u:14898": " rāmaḥ:",
    "GSP27moksop_u:14899": " kīdṛśyo bhagavan yogabhūmikās sapta siddhidāḥ /",
    "GSP27moksop_u:14900": " samāseneti me brūhi sarvatattvavidāṃ vara //MU_3,117.1//",
    "GSP27moksop_u:14901": " vasiṣṭhaḥ:",
    "GSP27moksop_u:14902": " ajñānabhūs saptapadā jñabhūs saptapadaiva ca /",
    "GSP27moksop_u:14903": " padāntarāṇy asaṅkhyāni bhavanty anyāny athaitayoḥ //MU_3,117.2//",
    "GSP27moksop_u:14904": " svayatnamādhavarasān mahāsattātarau late /",
    "GSP27moksop_u:14905": " ete pratipadaṃ baddhamūle svaṃ phalataḥ phalam //MU_3,117.3//",
    "GSP27moksop_u:14906": " tatra saptaprakāratvaṃ tvam ajñānabhuvaś śṛṇu /",
    "GSP27moksop_u:14907": " tatas saptaprakāratvaṃ śroṣyasi jñānabhūmijam //MU_3,117.4//",
    "GSP27moksop_u:14908": " svarūpāvasthitir muktis tadbhraṃśo 'hantvavedanam /",
    "GSP27moksop_u:14909": " etat saṅkṣepataḥ proktaṃ tajjñatvājñatvalakṣaṇam //MU_3,117.5//",
    "GSP27moksop_u:14910": " śuddhacinmātrasaṃvittes svarūpān na calanti ye /",
    "GSP27moksop_u:14911": " rāgadveṣodayābhāvāt teṣāṃ nājñatvasambhavaḥ //MU_3,117.6//",
    "GSP27moksop_u:14912": " yat svarūpaparibhraṃśaś cetyārthaparimajjanam /",
    "GSP27moksop_u:14913": " etasmād aparo moho na bhūto na bhaviṣyati //MU_3,117.7//",
    "GSP27moksop_u:14914": " arthād arthāntaraṃ citte yāte madhye hi yā sthitiḥ /",
    "GSP27moksop_u:14915": " nirastamananāṅkāsau svarūpasthitir ucyate //MU_3,117.8//",
    "GSP27moksop_u:14916": " saṃśāntasarvasaṅkalpaṃ yā śilāntaravat sthitiḥ /",
    "GSP27moksop_u:14917": " jāḍyanidrādinirmuktā sā svarūpasthitis smṛtā //MU_3,117.9//",
    "GSP27moksop_u:14918": " ahantādāv alaṃ śānte bhede nisspandacittatā /",
    "GSP27moksop_u:14919": " ajaḍā yat pratapati tat svarūpam iti smṛtam //MU_3,117.10//",
    "GSP27moksop_u:14920": " bījajāgrat tathā jāgran mahājāgrat tathaiva ca /",
    "GSP27moksop_u:14921": " jāgratsvapnas tathā svapnas svapnajāgrat suṣuptakam //MU_3,117.11//",
    "GSP27moksop_u:14922": " iti saptavidho mohaḥ punar eṣa parasparam /",
    "GSP27moksop_u:14923": " śliṣṭo bhavaty anekākhyaṃ śṛṇu lakṣaṇam asya ca //MU_3,117.12//",
    "GSP27moksop_u:14924": " prathamaṃ cetanaṃ yat syād anākhyaṃ nirmalaṃ citaḥ /",
    "GSP27moksop_u:14925": " bhaviṣyaccitijīvādināmaśabdārthabhājanam //MU_3,117.13//",
    "GSP27moksop_u:14926": " bījarūpaṃ sthitaṃ jāgrad bījajāgrat tad ucyate /",
    "GSP27moksop_u:14927": " eṣā jñapter navāvasthā tvaṃ jāgratsaṃsthitiṃ śṛṇu //MU_3,117.14//",
    "GSP27moksop_u:14928": " evaṃ prasūtasya parād ayaṃ cāham idaṃ mama /",
    "GSP27moksop_u:14929": " iti yaḥ pratyayas svacchas taj jāgrat prāgabhāvanā //MU_3,117.15//",
    "GSP27moksop_u:14930": " ayaṃ so 'ham idaṃ tan me iti janmāntaroditaḥ /",
    "GSP27moksop_u:14931": " pīvaraḥ pratyayaḥ proktaṃ mahājāgrad iti sphurat //MU_3,117.16//",
    "GSP27moksop_u:14932": " arūḍham atha vārūḍham anidram abahirmayam /",
    "GSP27moksop_u:14933": " yaj jāgrato manorājyaṃ jāgratsvapnas sa ucyate //MU_3,117.17//",
    "GSP27moksop_u:14934": " dvicandraśuktikārūpyamṛgatṛṣṇādibhedataḥ /",
    "GSP27moksop_u:14935": " abhyāsaṃ prāpya jāgrattvaṃ tad anekavidhaṃ bhavet //MU_3,117.18//",
    "GSP27moksop_u:14936": " alpakālaṃ mayā dṛṣṭam etan no satyam ity api /",
    "GSP27moksop_u:14937": " nidrākālānubhūte 'rthe nidrānte pratyayo hi yaḥ //MU_3,117.19//",
    "GSP27moksop_u:14938": " sa svapnaḥ kathitas tasya mahājāgrat sthitaṃ hṛdi /",
    "GSP27moksop_u:14939": " cirasandarśanābhāvād apraphultabṛhadvapuḥ //MU_3,117.20//",
    "GSP27moksop_u:14940": " svapno jāgrattayārūḍho mahājāgratpadaṃ gataḥ /",
    "GSP27moksop_u:14941": " yat kṣate vākṣate dehe svapnajāgran mataṃ hi tat //MU_3,117.21//",
    "GSP27moksop_u:14942": " ṣaḍavasthāparityāge jaḍajīvasya yā sthitiḥ /",
    "GSP27moksop_u:14943": " bhaviṣyadduḥkhabodhāḍhyā sauṣuptī socyate gatiḥ //MU_3,117.22//",
    "GSP27moksop_u:14944": " ete tasyām avasthāyāṃ tṛṇaloṣṭaśilādayaḥ /",
    "GSP27moksop_u:14945": " padārthās saṃsthitās sarve purāpāścātyanūtanāḥ //MU_3,117.23//",
    "GSP27moksop_u:14946": " saptāvasthā iti proktā mayājñānasya rāghava /",
    "GSP27moksop_u:14947": " ekaikā śataśākhātra nānāvibhavarūpiṇī //MU_3,117.24//",
    "GSP27moksop_u:14948": " jāgratsvapnaś ciraṃ rūḍho jāgrattām eva gacchati /",
    "GSP27moksop_u:14949": " nānāpadārthabhedena sa vikāsaṃ vijṛmbhate //MU_3,117.25//",
    "GSP27moksop_u:14950": " asyāś cāpy udare santi mahājāgraddaśādṛśaḥ /",
    "GSP27moksop_u:14951": " tāsām apy antar anyāś ca santy evaṃ saṃsṛtir ghanā //MU_3,117.26//",
    "GSP27moksop_u:14952": " suṣuptasvapnakalane āsv antaradaśāsv api /",
    "GSP27moksop_u:14953": " sthite tenāyam akhilas sthito mohaś śilāghanaḥ //MU_3,117.27//",
    "GSP27moksop_u:14954": " svapnāt svapnāntaraṃ loko mohān mohāntaraṃ vrajet /",
    "GSP27moksop_u:14955": " adhaḥpātijalāvarta iva yāti jalāntaram //MU_3,117.28//",
    "GSP27moksop_u:14956": " kāścit saṃsṛtayo dīrghasvapnajāgrattayā sthitāḥ /",
    "GSP27moksop_u:14957": " kāścit punaḥpunas svapnā jāgratsvapnās tathetarāḥ //MU_3,117.29//",
    "GSP27moksop_u:14958": " ajñānabhūmir iti saptapadā mayoktā nānāvikāradapadāntarabhedabhinnā /",
    "GSP27moksop_u:14959": " asyās samuttarasi cāruvicāraṇābhir dṛṣṭe prabodhavimale svayam ātmanīti //MU_3,117.30//",
    "GSP27moksop_u:14960": " ajñānabhumikāvarṇanaṃ nāma sargaḥ",
    "GSP27moksop_u:14961": " aṣṭādaśottaraśatatamas sargaḥ",
    "GSP27moksop_u:14962": " vasiṣṭhaḥ:",
    "GSP27moksop_u:14963": " imāṃ saptapadāṃ jñānabhūmim ākarṇayānagha /",
    "GSP27moksop_u:14964": " na yayā jñātayā mohapaṅke bhūyo nimajjasi //MU_3,118.1//",
    "GSP27moksop_u:14965": " vadanti bahubhedena vādino yogabhūmikāḥ /",
    "GSP27moksop_u:14966": " mama tv abhimatā nūnam imā eva śubhapradāḥ //MU_3,118.2//",
    "GSP27moksop_u:14967": " avabodhaṃ vidur jñānaṃ tad idaṃ sāptabhūmikam /",
    "GSP27moksop_u:14968": " muktis taj jñeyam ity uktā bhūmikā saptakāt param //MU_3,118.3//",
    "GSP27moksop_u:14969": " satyāvabodho mokṣaś caiveti paryāyanāmanī /",
    "GSP27moksop_u:14970": " satyabodhena jīvo 'yaṃ neha bhūyaḥ prarohati //MU_3,118.4//",
    "GSP27moksop_u:14971": " jñānabhūmiś śubhecchākhyā prathamā samudāhṛtā /",
    "GSP27moksop_u:14972": " vicāraṇā dvitīyātra tṛtīyā tanumānasā //MU_3,118.5//",
    "GSP27moksop_u:14973": " sattvāpattiś caturthī syāt tato 'saṃsaktināmikā /",
    "GSP27moksop_u:14974": " padārthābhāvanī ṣaṣṭhī saptamī turyagā smṛtā //MU_3,118.6//",
    "GSP27moksop_u:14975": " āsām ante sthitā muktis tasyāṃ bhūyo na śocate /",
    "GSP27moksop_u:14976": " etāsāṃ bhūmikānāṃ tvam idaṃ nirvacanaṃ śṛṇu //MU_3,118.7//",
    "GSP27moksop_u:14977": " sthitaḥ kiṃ mūḍha evāsmi prekṣe 'haṃ śāstrasajjanam /",
    "GSP27moksop_u:14978": " vairāgyapūrvam iccheti śubhecchety ucyate budhaiḥ //MU_3,118.8//",
    "GSP27moksop_u:14979": " śāstrasajjanasamparkavairāgyābhyāsapūrvakam /",
    "GSP27moksop_u:14980": " sadācārapravṛttir yā procyate sā vicāraṇā //MU_3,118.9//",
    "GSP27moksop_u:14981": " vicāraṇāśubhecchābhyām indriyārtheṣv araktatā /",
    "GSP27moksop_u:14982": " yatrāśātanutābhāvāt procyate tanumānasā //MU_3,118.10//",
    "GSP27moksop_u:14983": " bhūmikātritayābhyāsāc citte 'rthavirater vaśāt /",
    "GSP27moksop_u:14984": " sattvātmani sthite śuddhe sattvāpattir udāhṛtā //MU_3,118.11//",
    "GSP27moksop_u:14985": " daśācatuṣṭayābhyāsād asaṃsaṅgaphalena vai /",
    "GSP27moksop_u:14986": " rūḍhasattvacamatkārā proktāsaṃsaktināmikā //MU_3,118.12//",
    "GSP27moksop_u:14987": " bhūmikāpāñcakābhyāsāt svātmārāmatayā dṛḍham /",
    "GSP27moksop_u:14988": " ābhyantarāṇāṃ bāhyānāṃ padārthānām abhāvanāt //MU_3,118.13//",
    "GSP27moksop_u:14989": " paraprayuktena ciraṃ prayatnenārthabodhanāt /",
    "GSP27moksop_u:14990": " padārthābhāvanānāmnī ṣaṣṭhī sañjāyate gatiḥ //MU_3,118.14//",
    "GSP27moksop_u:14991": " bhūmiṣaṭkacirābhyāsād bhedasyānupalambhataḥ /",
    "GSP27moksop_u:14992": " yat svabhāvaikaniṣṭhatvaṃ sā jñeyā turyagā gatiḥ //MU_3,118.15//",
    "GSP27moksop_u:14993": " eṣā hi jīvanmukteṣu turyāvastheha vidyate /",
    "GSP27moksop_u:14994": " videhamuktaviṣayaṃ turyātītam ataḥ param //MU_3,118.16//",
    "GSP27moksop_u:14995": " ye hi nāma mahābhāgās saptamīṃ bhūmikām itāḥ /",
    "GSP27moksop_u:14996": " ātmārāmā mahātmānas te mahat padam āgatāḥ //MU_3,118.17//",
    "GSP27moksop_u:14997": " jīvanmuktā na majjanti sukhaduḥkharasasthitau /",
    "GSP27moksop_u:14998": " prākṛtenāryakāryeṇa kiṃcit kurvanti vā na vā //MU_3,118.18//",
    "GSP27moksop_u:14999": " pārśvasthā bodhitās santas sarvācāre kramāgatam /",
    "GSP27moksop_u:15000": " ācāram ācaranty eva suptabuddhavad akṣatāḥ //MU_3,118.19//",
    "GSP27moksop_u:15001": " ātmārāmatayā tāṃs tās sukhayanti na kāścana /",
    "GSP27moksop_u:15002": " jagatkriyās susaṃsuptān rūpālokaśriyo yathā //MU_3,118.20//",
    "GSP27moksop_u:15003": " bhūmikāsaptakaṃ tv etad dhīmatām eva gocaram /",
    "GSP27moksop_u:15004": " na paśusthāvarādīnāṃ na ca mlecchādicetasām //MU_3,118.21//",
    "GSP27moksop_u:15005": " prāptā jñānadaśām etāṃ paśumlecchādayo 'pi ye /",
    "GSP27moksop_u:15006": " sadehā vāpy adehā vā te muktā nātra saṃśayaḥ //MU_3,118.22//",
    "GSP27moksop_u:15007": " jñaptir hi granthivicchedas tasmin sati vimuktatā /",
    "GSP27moksop_u:15008": " mṛgatṛṣṇāmbubuddhyādiśāntimātrātmakas tv asau //MU_3,118.23//",
    "GSP27moksop_u:15009": " ye tu mohād ghanāt tīrṇā na prāptāḥ pāvanaṃ padam /",
    "GSP27moksop_u:15010": " te sthitā bhūmikāsv āsu svātmalābhaparāyaṇāḥ //MU_3,118.24//",
    "GSP27moksop_u:15011": " sarvabhūmigatāḥ kecit kecid āntaikabhūmikāḥ /",
    "GSP27moksop_u:15012": " bhūmitrayagatāḥ kecit kecit pañcamabhūgatāḥ //MU_3,118.25//",
    "GSP27moksop_u:15013": " bhūmiṣaṭkagatāḥ kecit kecit sārdhaikabhūmikāḥ /",
    "GSP27moksop_u:15014": " bhūcatuṣṭayagāḥ kecit kecid bhūmidvaye sthitāḥ //MU_3,118.26//",
    "GSP27moksop_u:15015": " bhūmyaṃśabhājanāḥ kecit kecit sārdhatribhūmikāḥ /",
    "GSP27moksop_u:15016": " kecit sārdhacaturbhūkās sārdhaṣaḍbhūmikāḥ pare //MU_3,118.27//",
    "GSP27moksop_u:15017": " vivekino narā loke caranta iti bhūmiṣu /",
    "GSP27moksop_u:15018": " gṛhāyatanatāpasya daśāveśeṣu saṃsthitāḥ //MU_3,118.28//",
    "GSP27moksop_u:15019": " te hi dhīrās surājāno daśāsv āsu jayanti te /",
    "GSP27moksop_u:15020": " tṛṇāyate tu digdantighaṭābhaṭaparājayaḥ //MU_3,118.29//",
    "GSP27moksop_u:15021": " etāsu bhūmiṣu jayanti hi ye mahānto vandyās ta eva hi jitendriyaśātravās te /",
    "GSP27moksop_u:15022": " samrāḍ virāḍ api ca yatra tṛṇāyate tat sphāraṃ padaṃ jhagiti te samavāpnuvanti //MU_3,118.30//",
    "GSP27moksop_u:15023": " jñānabhūmikopadeśo nāma sargaḥ",
    "GSP27moksop_u:15024": " ekonaviṃśottaraśatatamas sargaḥ",
    "GSP27moksop_u:15025": " vasiṣṭhaḥ:",
    "GSP27moksop_u:15026": " ūrmikāsaṃvidā hema yathā vismṛtya hematām /",
    "GSP27moksop_u:15027": " virauti nāhaṃ hemeti vṛthātmāhantayā tathā //MU_3,119.1//",
    "GSP27moksop_u:15028": " rāmaḥ:",
    "GSP27moksop_u:15029": " ūrmikāsaṃvidudayaḥ kathaṃ hemno mahāmune /",
    "GSP27moksop_u:15030": " ahambhāvātmaka iti yathāvad brūhi me prabho //MU_3,119.2//",
    "GSP27moksop_u:15031": " vasiṣṭhaḥ:",
    "GSP27moksop_u:15032": " sata evāgamāpāyau praṣṭavyau nāsatas sadā /",
    "GSP27moksop_u:15033": " ahantvam ūrmikātvaṃ ca satī tu na kadācana //MU_3,119.3//",
    "GSP27moksop_u:15034": " hema dehy ūrmikātvaṃ tvaṃ gṛhāṇety udite yadi /",
    "GSP27moksop_u:15035": " tad dīyate sormikeṇa tat tad asti na saṃśayaḥ //MU_3,119.4//",
    "GSP27moksop_u:15036": " rāmaḥ:",
    "GSP27moksop_u:15037": " evaṃ cet tat prabho 'tra syād ūrmikātvaṃ tu kīdṛśam /",
    "GSP27moksop_u:15038": " anayaivārthavicchittyā jñāsyāmi brahmaṇo vapuḥ //MU_3,119.5//",
    "GSP27moksop_u:15039": " vasiṣṭhaḥ:",
    "GSP27moksop_u:15040": " rūpaṃ rāghava nīrūpam asataś cen nirūpyate /",
    "GSP27moksop_u:15041": " tad vandhyātanayākāraguṇān me tvam udāhara //MU_3,119.6//",
    "GSP27moksop_u:15042": " ūrmikātvaṃ mudhā bhrāntir māyevāsatsvarūpiṇī /",
    "GSP27moksop_u:15043": " rūpaṃ tad etad evāsyāḥ prekṣitā yan na dṛśyate //MU_3,119.7//",
    "GSP27moksop_u:15044": " mṛgatṛṣṇāmbhasi dvīndāv ahantārucakādiṣu /",
    "GSP27moksop_u:15045": " etāvad eva rūpaṃ yat prekṣyamāṇaṃ na lakṣyate //MU_3,119.8//",
    "GSP27moksop_u:15046": " yaś śuktau rajatākāraṃ prekṣate rajatasya saḥ /",
    "GSP27moksop_u:15047": " na samprāpnoty aṇum api kaṇaṃ kṣīṇam api kvacit //MU_3,119.9//",
    "GSP27moksop_u:15048": " aparyālocanenaiva sad ivāsad virājate /",
    "GSP27moksop_u:15049": " yathā śuktau rajatatā jalaṃ marumarīciṣu //MU_3,119.10//",
    "GSP27moksop_u:15050": " yan nāsti tasya nāstitvaṃ prekṣyamāṇaṃ prakāśate /",
    "GSP27moksop_u:15051": " aprekṣyamāṇaṃ sphurati mṛgatṛṣṇāsv ivāmbudhīḥ //MU_3,119.11//",
    "GSP27moksop_u:15052": " asad eva ca tat kāryakaraṃ bhavati ca sthiram /",
    "GSP27moksop_u:15053": " bālānāṃ maraṇāyaiva vetālabhrāntisaṅgamaḥ //MU_3,119.12//",
    "GSP27moksop_u:15054": " hematāṃ varjayitvaikāṃ vartate hemni netarat /",
    "GSP27moksop_u:15055": " ūrmikākaṭakāditvaṃ tailādi sikatāsv iva //MU_3,119.13//",
    "GSP27moksop_u:15056": " nehāsti satyaṃ no mithyā yad yathā pratibhāsate /",
    "GSP27moksop_u:15057": " tat tathārthakriyākāri bālayakṣavikāravat //MU_3,119.14//",
    "GSP27moksop_u:15058": " sad vā bhavatv asad vāpi sudṛḍhaṃ hṛdaye tu yat /",
    "GSP27moksop_u:15059": " tat tad arthakriyākāri viṣasyevāmṛtakriyā //MU_3,119.15//",
    "GSP27moksop_u:15060": " paramaiva hi sāvidyā māyaiṣā saṃsṛtir hy asau /",
    "GSP27moksop_u:15061": " asato niṣpratiṣṭhasya yadāhantvasya bhāvanam //MU_3,119.16//",
    "GSP27moksop_u:15062": " hemny asti normikāditvam ahantādy asti nātmani /",
    "GSP27moksop_u:15063": " ahantvābhāvatas tv evaṃ svacche śānte same pare //MU_3,119.17//",
    "GSP27moksop_u:15064": " na sanātanatā kācin na ca kācid viriñcatā /",
    "GSP27moksop_u:15065": " na ca brahmāṇḍatā kācin na ca kācit surāditā //MU_3,119.18//",
    "GSP27moksop_u:15066": " na lokāntaratā kācin na ca sargāditā kvacit /",
    "GSP27moksop_u:15067": " na merutā nāmbaratā na manastā na dehatā //MU_3,119.19//",
    "GSP27moksop_u:15068": " na mahābhūtatā kācin na ca kāraṇatā kvacit /",
    "GSP27moksop_u:15069": " na cartukālakalanā na bhāvābhāvavastutā //MU_3,119.20//",
    "GSP27moksop_u:15070": " tvattāhantātmatā tattā sattāsattā na kāścana /",
    "GSP27moksop_u:15071": " na kvacid bhedakalanā na bhāvābhāvarañjanā //MU_3,119.21//",
    "GSP27moksop_u:15072": " sarvaṃ śāntaṃ nirālambhaṃ jñam acchaṃ śāśvataṃ śivam /",
    "GSP27moksop_u:15073": " anāmayam anābhāsam anāmakam akāraṇam //MU_3,119.22//",
    "GSP27moksop_u:15074": " na san nāsan na madhyāntaṃ na sarvaṃ sarvam eva ca /",
    "GSP27moksop_u:15075": " manovacobhir agrāhyaṃ śūnyāśūnyaṃ suśāśvatam //MU_3,119.23//",
    "GSP27moksop_u:15076": " rāmaḥ:",
    "GSP27moksop_u:15077": " avabuddhaṃ mahābrahman sarvam etan mayādhunā /",
    "GSP27moksop_u:15078": " tathāpi bhūyaḥ kathaya sargaḥ kim avalokyate //MU_3,119.24//",
    "GSP27moksop_u:15079": " vasiṣṭhaḥ:",
    "GSP27moksop_u:15080": " pare śāntaṃ paraṃ nāma sthitam ittham idantayā /",
    "GSP27moksop_u:15081": " neha sargo na sargākhyā kācanāsti kadācana //MU_3,119.25//",
    "GSP27moksop_u:15082": " mahārṇavāmbhasīvāmbu saṃsthitaṃ parame pade /",
    "GSP27moksop_u:15083": " jalaṃ dravatvāt spandīva nisspandaṃ paramaṃ padam //MU_3,119.26//",
    "GSP27moksop_u:15084": " bhāsvātmanīva kacati na kacac caiva tat padam /",
    "GSP27moksop_u:15085": " bhāsate kacanaṃ bhāsāṃ paraṃ tv akacanaṃ viduḥ //MU_3,119.27//",
    "GSP27moksop_u:15086": " adha ūrdhvaṃ varjayitvā yathābdher udare payaḥ /",
    "GSP27moksop_u:15087": " sphuraty evaṃ pare cittvād idaṃ nāneva tatparam //MU_3,119.28//",
    "GSP27moksop_u:15088": " īṣadvidan svayaṃ cittvād anyatām iva paśyati /",
    "GSP27moksop_u:15089": " budhyate sarga ity eva śamāc chāmyati śāśvatam //MU_3,119.29//",
    "GSP27moksop_u:15090": " sargas tu paramārthasya sañjñety eva viniścayaḥ /",
    "GSP27moksop_u:15091": " na nāsti nāyam asty antar ambarasya yathāmbaram //MU_3,119.30//",
    "GSP27moksop_u:15092": " cittvāt sargasamāpattir acittvāt sargasaṅkṣayaḥ /",
    "GSP27moksop_u:15093": " pare paramaṃ saṃśānte hemnīva kaṭakabhramaḥ //MU_3,119.31//",
    "GSP27moksop_u:15094": " sann eva sargo 'sargatvam eti vittvaśamodaye /",
    "GSP27moksop_u:15095": " asat sattām avāpnoti svatas saṃvedanodaye //MU_3,119.32//",
    "GSP27moksop_u:15096": " saṃvedanam ahambhāvasargasambhavasambhramaḥ /",
    "GSP27moksop_u:15097": " asaṃvedanam āśāntaṃ paraṃ viddhi na taj jaḍam //MU_3,119.33//",
    "GSP27moksop_u:15098": " nānena sargo nānāyaṃ jñāsyaikātmā śivātmakaḥ /",
    "GSP27moksop_u:15099": " pustakarmakṛtā senā mṛṇmayī śilpināṃ yathā //MU_3,119.34//",
    "GSP27moksop_u:15100": " idaṃ pūrṇam anārambham anantam anavodayam /",
    "GSP27moksop_u:15101": " pūrṇe pūrṇaṃ parāpūraiḥ pūrvam evāvatiṣṭhate //MU_3,119.35//",
    "GSP27moksop_u:15102": " yad ayaṃ lakṣyate sargas tad brahma brahmaṇi sthitam /",
    "GSP27moksop_u:15103": " nabho nabhasi viśrāntaṃ śāntaṃ śānte śivaṃ śive //MU_3,119.36//",
    "GSP27moksop_u:15104": " makurapratibimbasthe nagare nagaraṃ jane /",
    "GSP27moksop_u:15105": " yathā dūram adūraṃ ca tatheśe tadatatkramaḥ //MU_3,119.37//",
    "GSP27moksop_u:15106": " asad abhyutthitaṃ viśvaṃ sad apy abhyuditaṃ sadā /",
    "GSP27moksop_u:15107": " pratibhāsāt sadābhāsam avastutvād asanmayam //MU_3,119.38//",
    "GSP27moksop_u:15108": " ādarśanagarākāre mṛgatṛṣṇāmbubhāsvare /",
    "GSP27moksop_u:15109": " dvicandravibhramābhāse sarge 'smin keva satyatā //MU_3,119.39//",
    "GSP27moksop_u:15110": " māyācūrṇaparikṣepād yathā vyomni purabhramaḥ /",
    "GSP27moksop_u:15111": " tathā saṃvidi saṃsāras sāro 'sāraś ca bhāsate //MU_3,119.40//",
    "GSP27moksop_u:15112": " yāvad vicāradahanena samūladāhaṃ dagdhā na jarjaralateva balād avidyā /",
    "GSP27moksop_u:15113": " śākhāpratānagahanā gahanāni tāvan nānāvidhāni sukhaduḥkhavanāni sūte //MU_3,119.41//",
    "GSP27moksop_u:15114": " muktyupadeśo nāma sargaḥ",
    "GSP27moksop_u:15115": " viṃśatyuttaraśatatamas sargaḥ",
    "GSP27moksop_u:15116": " vasiṣṭhaḥ:",
    "GSP27moksop_u:15117": " hemormikādivan mithyā kacitāyāḥ kṣayonmukham /",
    "GSP27moksop_u:15118": " tvam ahantvam avidyāyāś śṛṇu rāghava kīdṛśam //MU_3,120.1//",
    "GSP27moksop_u:15119": " lavaṇo 'sau mahīpālas tadā dṛṣṭvā tathā bhramam /",
    "GSP27moksop_u:15120": " dvitīye divase gantuṃ pravṛttas tāṃ mahāṭavīm //MU_3,120.2//",
    "GSP27moksop_u:15121": " yat tad dṛṣṭaṃ mayā duḥkham araṇyānīṃ smarāmi tām /",
    "GSP27moksop_u:15122": " cittādarśagatā cittvāt kadācil labhyate ca sā //MU_3,120.3//",
    "GSP27moksop_u:15123": " iti niścitya sacivais sa yayau dakṣiṇāpatham /",
    "GSP27moksop_u:15124": " punar digvijayāyaiva prāpa vindhyamahīdharam //MU_3,120.4//",
    "GSP27moksop_u:15125": " pūrvadakṣiṇapāścātyamahārṇavataṭasthalīm /",
    "GSP27moksop_u:15126": " babhrāma kautukāt sarvāṃ vyomavīthīm ivoṣṇaruk //MU_3,120.5//",
    "GSP27moksop_u:15127": " athaikasmin pradeśe tāṃ bhittāv iva purogatām /",
    "GSP27moksop_u:15128": " dadarśogrām araṇyānīṃ paralokamahīm iva //MU_3,120.6//",
    "GSP27moksop_u:15129": " sarvatra viharaṃs tāṃs tān vṛttāntān sakalān api /",
    "GSP27moksop_u:15130": " dṛṣṭavān dṛṣṭavāṃś caiva jñātavāṃś ca visismaye //MU_3,120.7//",
    "GSP27moksop_u:15131": " tān parijñātavāṃś cāsīd vyādhān pukkasajān puraḥ /",
    "GSP27moksop_u:15132": " vismayākulayā buddhyā bhūyo babhrāma sambhramī //MU_3,120.8//",
    "GSP27moksop_u:15133": " atha prāpa mahāṭavyāḥ paryante dhūmadhūsaram /",
    "GSP27moksop_u:15134": " tam eva grāmakaṃ yasmin so 'bhavat puṣṭapukkasaḥ //MU_3,120.9//",
    "GSP27moksop_u:15135": " tatrāpaśyaj janāṃs tāṃs tāṃs striyas tās tāḥ kuṭīrikāḥ /",
    "GSP27moksop_u:15136": " tān ārāmāñ jalādhārāṃs tāṃs tāṃś ca vasudhātaṭān //MU_3,120.10//",
    "GSP27moksop_u:15137": " taṃ cākāṇḍaparibhraṃśaṃ tān vṛkṣāṃs tān vṛtivrajān /",
    "GSP27moksop_u:15138": " tāṃs tathaiva samuddeśāṃs tadvṛttāntaikalāñchitān //MU_3,120.11//",
    "GSP27moksop_u:15139": " anyāsu vṛddhāsu sabāṣpanetrāsv ārtyābhiyuktāsu ca varṇayantī /",
    "GSP27moksop_u:15140": " akālakāntāraviśīrṇabandhuduḥkhāny asaṅkhyāni sakhī sakhīṣu //MU_3,120.12//",
    "GSP27moksop_u:15141": " vṛddhā pravṛddhojjvalabāṣpānetra kanthāvṛtā śuṣkakucā kṛśāṅgī /",
    "GSP27moksop_u:15142": " avagrahogrāśanidagdhadeśe tatrāntarāntā pariroditīyam //MU_3,120.13//",
    "GSP27moksop_u:15143": " hā putra putrāvṛtasarvagātra dinatrayābhojanajarjarāṅga /",
    "GSP27moksop_u:15144": " kṛtteśunā carmaṇi jīrṇadehāt kathaṃ kva muktā bhavatāsavas te //MU_3,120.14//",
    "GSP27moksop_u:15145": " tālīlatālambanam ambudārdradantāntarasthāruṇasatphalasya /",
    "GSP27moksop_u:15146": " smarāmi guñjāphaladāmahetoḥ puras svavadhvā rasahāsinas te //MU_3,120.15//",
    "GSP27moksop_u:15147": " kadambajambīralavaṅgaguñjakuñjāntar atrastatarattarakṣoḥ /",
    "GSP27moksop_u:15148": " paśyāmi putrasya kadā nu bhūyo bhayaṅkarāṇy āplutivalgitāni //MU_3,120.16//",
    "GSP27moksop_u:15149": " na tāni tāmbūlavilāsinīnāṃ mukheṣu śobhalalitāni santi /",
    "GSP27moksop_u:15150": " tamālanīle cibukaikadeśe sutasya yāny āsyagatāmiṣasya //MU_3,120.17//",
    "GSP27moksop_u:15151": " sutāpi nītā saha tena bhartrā yamena yāsyā yamunā samānā /",
    "GSP27moksop_u:15152": " tamālavallī sahapuṣpagucchā samīraṇeneva vanecareṇa //MU_3,120.18//",
    "GSP27moksop_u:15153": " hā putri guñjāphaladāmahāre samunnatābhogapayodharāṅgi /",
    "GSP27moksop_u:15154": " vātollasatkajjalanīlavarṇe parṇāmbare 'bādharaje 'mbudante //MU_3,120.19//",
    "GSP27moksop_u:15155": " hā rājaputrendusamāna kānta santyajya śuddhāntavilāsinīs tāḥ /",
    "GSP27moksop_u:15156": " ratiṃ prayāto 'si mamātmajāyāṃ na sāpi te susthiratām upetā //MU_3,120.20//",
    "GSP27moksop_u:15157": " saṃsāranadyās svataraṅgabhaṅgaiḥ kriyāvilāsair vihitopahāsaiḥ /",
    "GSP27moksop_u:15158": " kiṃ nāma tucchaṃ na kṛtaṃ nṛpo 'sau yad yojitaḥ pukkasakanyakāyām //MU_3,120.21//",
    "GSP27moksop_u:15159": " sā trastasāraṅgasamānanetrā sa tṛptaśārdūlasamānavīryaḥ /",
    "GSP27moksop_u:15160": " ubhau gatāv ekapadena nāśam āśā sahārthena yathā ca hema //MU_3,120.22//",
    "GSP27moksop_u:15161": " mṛteśvarāsmy astamitātmajāsmi durdeśayātāsmi ca durgatāsmi /",
    "GSP27moksop_u:15162": " durjātajātāsmi mahāpadāsmi sākṣāt svayaṃ vonnamitāpadāsmi //MU_3,120.23//",
    "GSP27moksop_u:15163": " nīcāvamānaprabhavasya manyoḥ kṣudhāvasannasya kalatrakasya /",
    "GSP27moksop_u:15164": " śokasya vegād anivāryavṛtter nāryas sadaikāyatanaṃ vināthāḥ //MU_3,120.24//",
    "GSP27moksop_u:15165": " daivopataptasya vibāndhavasya mūḍhasya rūḍhasya mahādhibhūmau /",
    "GSP27moksop_u:15166": " yat prāṇanaṃ tan maraṇaṃ mahāpad yā syān mṛtir jīvitam uttamaṃ tat //MU_3,120.25//",
    "GSP27moksop_u:15167": " janair vihīnasya videśavṛtter duḥkhāny anantāni samullasanti /",
    "GSP27moksop_u:15168": " sahasraśākhārasasaṅkulāni tṛṇāni varṣāsv iva parvatasya //MU_3,120.26//",
    "GSP27moksop_u:15169": " evaṃ lapantīṃ svakalatravṛddhāṃ dāsibhir āśvāsya nṛpas striyaṃ tām /",
    "GSP27moksop_u:15170": " papraccha kiṃ vṛttam ihāsi kā ca kā te sutā kaś ca patis taveti //MU_3,120.27//",
    "GSP27moksop_u:15171": " uvāca sodbāṣpavilocanātha grāmas tv ayaṃ pukkasaghoṣanāmā /",
    "GSP27moksop_u:15172": " ihābhavat pukkasakaḥ patir me babhūva tasyendusamā sutaikā //MU_3,120.28//",
    "GSP27moksop_u:15173": " sā daivayogāt patim indutulyam ihāgataṃ daivavaśena bhūpam /",
    "GSP27moksop_u:15174": " śūnye viśīrṇaṃ madhukumbham āpa vane varākī karabhī yathaikā //MU_3,120.29//",
    "GSP27moksop_u:15175": " sā tena sārdhaṃ suciraṃ sukhāni bhuktvā prasūtā tanayāṃ sutāṃś ca /",
    "GSP27moksop_u:15176": " vṛddhiṃ gatā kānanakoṭare 'smiṃs tumbīlatā pādapasaṃvṛteva //MU_3,120.30//",
    "GSP27moksop_u:15177": " caṇḍālīśocanaṃ nāma sargaḥ",
    "GSP27moksop_u:15178": " ekaviṃśatyuttaraśatatamas sargaḥ",
    "GSP27moksop_u:15179": " caṇḍālī:",
    "GSP27moksop_u:15180": " kenacit tv atha kālena grāmake 'smiñ janeśvara /",
    "GSP27moksop_u:15181": " avṛṣṭiduḥkham abhavad bhīṣaṇaṃ bhagnamānavam //MU_3,121.1//",
    "GSP27moksop_u:15182": " mahatānena duḥkhena sarve te grāmakāj janāḥ /",
    "GSP27moksop_u:15183": " vinirgatya gatā dūraṃ tatra pañcatvam āgatāḥ //MU_3,121.2//",
    "GSP27moksop_u:15184": " tenemā duḥkhabhāginyaś śūnyā vayam iha prabho /",
    "GSP27moksop_u:15185": " śocyāś śocāma udbāṣpam ācāntekṣaṇavārayaḥ //MU_3,121.3//",
    "GSP27moksop_u:15186": " ity ākarṇyāṅganāvaktrād rājā vismayam āgataḥ /",
    "GSP27moksop_u:15187": " mantriṇāṃ mukham ālokya citrārpita ivābhavat //MU_3,121.4//",
    "GSP27moksop_u:15188": " bhūyo vicārayām āsa tad āścaryam anuttamam /",
    "GSP27moksop_u:15189": " bhūyo bhūyaś ca papraccha babhūvāścaryavān ati //MU_3,121.5//",
    "GSP27moksop_u:15190": " teṣāṃ samucitair mānasammānair duḥkhasaṅkṣayam /",
    "GSP27moksop_u:15191": " kṛtvā karuṇayāviddho dṛṣṭalokaparāvaraḥ //MU_3,121.6//",
    "GSP27moksop_u:15192": " sthitvā tatra ciraṃ kālaṃ vimṛśya niyater gatīḥ /",
    "GSP27moksop_u:15193": " ājagāma puraṃ paurair vanditaḥ praviveśa ca //MU_3,121.7//",
    "GSP27moksop_u:15194": " prātas tatra sabhāsthāne mām apṛcchad asau nṛpaḥ /",
    "GSP27moksop_u:15195": " katham eṣa mune svapnaḥ pratyakṣa iti vismitaḥ //MU_3,121.8//",
    "GSP27moksop_u:15196": " yathāvastu mayā tasya tattadyuktyā sa tādṛśaḥ /",
    "GSP27moksop_u:15197": " saṃśayo hṛdayān nunno vātenevāmbudodayaḥ //MU_3,121.9//",
    "GSP27moksop_u:15198": " itīyaṃ rāghavāvidyā mahatī bhramadāyinī /",
    "GSP27moksop_u:15199": " asat sattāṃ nayaty āśu sac cāsattāṃ nayaty alam //MU_3,121.10//",
    "GSP27moksop_u:15200": " rāmaḥ:",
    "GSP27moksop_u:15201": " katham evaṃ vada brahman svapnas satyatvam āgataḥ /",
    "GSP27moksop_u:15202": " bhramabhāra ivaiṣo 'rtho na me lagati cetasi //MU_3,121.11//",
    "GSP27moksop_u:15203": " vasiṣṭhaḥ:",
    "GSP27moksop_u:15204": " sarvam etad avidyāyāṃ sambhavaty eva rāghava /",
    "GSP27moksop_u:15205": " ghaṭeṣu paṭatā dṛṣṭā svapnasambhramaṇādivat //MU_3,121.12//",
    "GSP27moksop_u:15206": " dūraṃ nikaṭavad bhāti makure 'ntar ivācalaḥ /",
    "GSP27moksop_u:15207": " ciraṃ śīghratvam āyāti yūnas seṣṭeva yāminī //MU_3,121.13//",
    "GSP27moksop_u:15208": " asambhavaṃ sambhavati svapne svamaraṇaṃ yathā /",
    "GSP27moksop_u:15209": " asac ca sad ivodeti svapneṣv iva nabhogatiḥ //MU_3,121.14//",
    "GSP27moksop_u:15210": " susthiraṃ suṣṭhu calati bhrame bhūmivivartavat /",
    "GSP27moksop_u:15211": " abalo balam āyāti madavikṣubdhacittavat //MU_3,121.15//",
    "GSP27moksop_u:15212": " vāsanāvalitaṃ ceto yad yathā bhāvayaty alam /",
    "GSP27moksop_u:15213": " tat tathānubhavaty āśu na sad asti na cāpy asat //MU_3,121.16//",
    "GSP27moksop_u:15214": " yadaivābhyuditāvidyā tv ahantādimayī mudhā /",
    "GSP27moksop_u:15215": " tadaivānādimadhyāntā bhramasyānantatoditā //MU_3,121.17//",
    "GSP27moksop_u:15216": " pratibhāsavaśād eva sarvaṃ viparivartate /",
    "GSP27moksop_u:15217": " kṣaṇaḥ kalpatvam āyāti kalpaś ca bhavati kṣaṇaḥ //MU_3,121.18//",
    "GSP27moksop_u:15218": " viparyastamatir jantuḥ kām avasthāṃ na vāpatet /",
    "GSP27moksop_u:15219": " bibharti siṃhatām eṇo vāsanāvaśatas svayam //MU_3,121.19//",
    "GSP27moksop_u:15220": " viṣabhramamadāvidyāmohāhantādayas samāḥ /",
    "GSP27moksop_u:15221": " sarve cittaviparyāsāt phalasampattihetavaḥ //MU_3,121.20//",
    "GSP27moksop_u:15222": " kākatalīyavac cetovāsanāvaśatas svataḥ /",
    "GSP27moksop_u:15223": " saṃviśanti mahārambhā vyavahārāḥ parasparam //MU_3,121.21//",
    "GSP27moksop_u:15224": " vṛttaṃ prāk pakkaṇe rājñaḥ kasyacil lavaṇasya yat /",
    "GSP27moksop_u:15225": " pratibhātaṃ tad etasya sad vāsad vā manogatam //MU_3,121.22//",
    "GSP27moksop_u:15226": " vismaraty api vistīrṇāṃ kriyāṃ cetaḥkṛtāṃ yathā /",
    "GSP27moksop_u:15227": " tathā kṛtām apy akṛtām iti smarati niścitam //MU_3,121.23//",
    "GSP27moksop_u:15228": " tathāpy abhuktavān asmi bhuktavān iti vetti hi /",
    "GSP27moksop_u:15229": " svapne deśāntaragamaś cākṛto 'py avabudhyate //MU_3,121.24//",
    "GSP27moksop_u:15230": " vindhyapukkasaktagrāmavyavahāro 'yam īdṛśaḥ /",
    "GSP27moksop_u:15231": " pratibhāsāgatas tasya svapne pūrvakathā yathā //MU_3,121.25//",
    "GSP27moksop_u:15232": " atha vā lavaṇenāśu dṛṣṭo yas svapnavibhramaḥ /",
    "GSP27moksop_u:15233": " sa eva saṃvidaṃ prāpto vindhyapukkasacetasaḥ //MU_3,121.26//",
    "GSP27moksop_u:15234": " vindhyapukkasasaṃvid vārūḍhā pārthivacetasi /",
    "GSP27moksop_u:15235": " yathā bahūnāṃ sadṛśaṃ vacanaṃ nāma cānanam //MU_3,121.27//",
    "GSP27moksop_u:15236": " tathā svapno 'pi bhavati kālo deśaḥ kriyāpi ca /",
    "GSP27moksop_u:15237": " vyavahāragates tv asyās sattāsti pratibhāsataḥ //MU_3,121.28//",
    "GSP27moksop_u:15238": " sattā sarvapadārthānāṃ nānyā saṃvedanād ṛte /",
    "GSP27moksop_u:15239": " saṃvedane 'ntar ābhāti vicitrā sargasantatiḥ //MU_3,121.29//",
    "GSP27moksop_u:15240": " bhūtabhavyabhaviṣyatsthā tarubīje tarur yathā /",
    "GSP27moksop_u:15241": " tasyās sattvam asattvaṃ ca na san nāsad iti sthitam //MU_3,121.30//",
    "GSP27moksop_u:15242": " sat sad eva hi saṃvitter asaṃvitter na sanmayam /",
    "GSP27moksop_u:15243": " nāvidyā vidyate kiñcit tailādi sikatāsv iva //MU_3,121.31//",
    "GSP27moksop_u:15244": " hemnaḥ kiṃ kaṭukatvaṃ tad anyat syād dhematāṃ vinā /",
    "GSP27moksop_u:15245": " avidyayātmano 'cchasya sambandho nopapadyate //MU_3,121.32//",
    "GSP27moksop_u:15246": " sambandhas sadṛśānāṃ yas sa sphuṭas so 'nubhūtidaḥ /",
    "GSP27moksop_u:15247": " jatukāṣṭhādisambandho yas sa no samayor ataḥ //MU_3,121.33//",
    "GSP27moksop_u:15248": " nānyo'nyānubhavātmāsau tad ekāspadamātrakam /",
    "GSP27moksop_u:15249": " paramārthamayaṃ sarvaṃ yadā tenopalādayaḥ //MU_3,121.34//",
    "GSP27moksop_u:15250": " citā samabhicetyante sambandhavaśatas samāt /",
    "GSP27moksop_u:15251": " yadā cinmātrasanmātramayās sarve jagadgatāḥ //MU_3,121.35//",
    "GSP27moksop_u:15252": " bhāvās tadā vibhānty ete mithas svānubhavasthitau /",
    "GSP27moksop_u:15253": " na sambhavati sambandho viṣamāṇāṃ nirantaraḥ //MU_3,121.36//",
    "GSP27moksop_u:15254": " na parasparasambandhād vinānubhavanaṃ mithaḥ /",
    "GSP27moksop_u:15255": " sadṛśe sadṛśaṃ vastu kṣaṇād gatvaikatām alam //MU_3,121.37//",
    "GSP27moksop_u:15256": " rūpam āsphārayaty ekam ekatvād eva nānyathā /",
    "GSP27moksop_u:15257": " cic citā militā dṛśyarūpayodeti cetanam //MU_3,121.38//",
    "GSP27moksop_u:15258": " jaḍaṃ jaḍena militaṃ jaḍaṃ sampadyate ghanam /",
    "GSP27moksop_u:15259": " na ca cijjaḍayor aikyaṃ vailakṣaṇyāt kvacid bhavet //MU_3,121.39//",
    "GSP27moksop_u:15260": " cijjaḍau cet sta ekatra na tau sammilataḥ kvacit /",
    "GSP27moksop_u:15261": " cinmayatvāc cidālehe cidālehena vedanam //MU_3,121.40//",
    "GSP27moksop_u:15262": " dārupāṣāṇabhedānāṃ na tu hy ete cidātmakāḥ /",
    "GSP27moksop_u:15263": " padārtho hi padārthena pariṇamyānubhūyate //MU_3,121.41//",
    "GSP27moksop_u:15264": " jihvayeva rasas sā ca sajātīyodayā calā /",
    "GSP27moksop_u:15265": " aikyaṃ ca viddhi sambandhaṃ nāsty asārasasārayoḥ //MU_3,121.42//",
    "GSP27moksop_u:15266": " jaḍacetanayos tena nopalādi jaḍaṃ matam /",
    "GSP27moksop_u:15267": " cid evopalakuḍyādirūpiṇī militā citā //MU_3,121.43//",
    "GSP27moksop_u:15268": " ekībhāvaṃ gatā draṣṭṛdṛśyādi kurute bhramam /",
    "GSP27moksop_u:15269": " kāṣṭhopalādy aśeṣaṃ hi paramārthamayaṃ yadā //MU_3,121.44//",
    "GSP27moksop_u:15270": " tadātmanāntassambaddhaṃ dṛśyatvenopalabhyate /",
    "GSP27moksop_u:15271": " sarvaṃ sarvaprakārāḍhyam anantam iva yat tatam //MU_3,121.45//",
    "GSP27moksop_u:15272": " viśvaṃ sanmātram evaitad viddhi tattvavidāṃ vara /",
    "GSP27moksop_u:15273": " asatāpy aṅga viśvena viśvalakṣaśatabhramaiḥ //MU_3,121.46//",
    "GSP27moksop_u:15274": " pūritaś ciccamatkāro na ca kiñcana pūritam /",
    "GSP27moksop_u:15275": " saṅkalpanagarā nṝṇāṃ mithaḥ paśyati no yathā //MU_3,121.47//",
    "GSP27moksop_u:15276": " na deśakālabodhāya tathā sargāś citi sthitāḥ /",
    "GSP27moksop_u:15277": " bhedabodho hi sargatvam ahantādibhramodayaḥ //MU_3,121.48//",
    "GSP27moksop_u:15278": " hemasaṃvitparityāge kaṭakādibhramo yathā /",
    "GSP27moksop_u:15279": " kaṭakādibhramo hemni deśādes sambhavād bhavet //MU_3,121.49//",
    "GSP27moksop_u:15280": " tvaddarśanaparītāt tu nāvidyāsti pṛthak parā /",
    "GSP27moksop_u:15281": " kaṭakādimahābhedam ekaṃ brahma tathāmalam //MU_3,121.50//",
    "GSP27moksop_u:15282": " bodhaikatvād ayaṃ sargas sattaivāsad bhavaty alam /",
    "GSP27moksop_u:15283": " senā mṛtsaṃvidā citrā mṛṇmātram iva mṛṇmayī //MU_3,121.51//",
    "GSP27moksop_u:15284": " jalam ekaṃ taraṅgādi dārv ekaṃ sālabhañjikāḥ /",
    "GSP27moksop_u:15285": " mṛṇmātram ekaṃ kumbhādi brahmaikaṃ trijagadbhramaḥ //MU_3,121.52//",
    "GSP27moksop_u:15286": " sambandhe draṣṭṛdṛśyānāṃ madhye draṣṭur hi yad vapuḥ /",
    "GSP27moksop_u:15287": " draṣṭṛdarśanadṛśyādivarjitaṃ tad idaṃ param //MU_3,121.53//",
    "GSP27moksop_u:15288": " deśād deśaṃ gate citte madhye yaś cetaso vapuḥ /",
    "GSP27moksop_u:15289": " ajāḍyasaṃvinmananaṃ tanmayo bhava sarvadā //MU_3,121.54//",
    "GSP27moksop_u:15290": " ajāgratsvapnanidrasya yat te rūpaṃ sanātanam /",
    "GSP27moksop_u:15291": " acetanaṃ cājaḍaṃ ca tanmayo bhava sarvadā //MU_3,121.55//",
    "GSP27moksop_u:15292": " jaḍatāṃ varjayitvaikāṃ śilāyā hṛdayaṃ hi yat /",
    "GSP27moksop_u:15293": " akṣubdho vāthavā kṣubdhas tanmayo bhava rāghava //MU_3,121.56//",
    "GSP27moksop_u:15294": " kasyacit kiñcanāpīha nodeti na vilīyate /",
    "GSP27moksop_u:15295": " akṣubdho vāthavā kṣubdhas svasthas tiṣṭha yathāsukham //MU_3,121.57//",
    "GSP27moksop_u:15296": " nābhivāñchati na dveṣṭi dehe kiñcit kvacit pumān /",
    "GSP27moksop_u:15297": " svasthas tiṣṭha nirāśaṅkaṃ dehavṛttim upāgataḥ //MU_3,121.58//",
    "GSP27moksop_u:15298": " bhaviṣyadgrāmakagrāmyakārye tiṣṭhasi no yathā /",
    "GSP27moksop_u:15299": " cittavṛttiṣu mā tiṣṭha tathā tathyātmatāṃ gataḥ //MU_3,121.59//",
    "GSP27moksop_u:15300": " yathā deśāntaranaro yathā kāṣṭhaṃ yathopalaḥ /",
    "GSP27moksop_u:15301": " tathaiva paśya cittaṃ tvam acittaiva yathātmatā //MU_3,121.60//",
    "GSP27moksop_u:15302": " yathā dṛṣadi nāsty ambu yathāmbhasy analas tathā /",
    "GSP27moksop_u:15303": " svātmany evāsti no cittaṃ paramātmani tat kutaḥ //MU_3,121.61//",
    "GSP27moksop_u:15304": " prekṣyamāṇaṃ na yat kiñcit tena yat kriyate kvacit /",
    "GSP27moksop_u:15305": " kṛtaṃ bhavati tan neti matvā cittātigo bhava //MU_3,121.62//",
    "GSP27moksop_u:15306": " atyantānātmabhūtasya cec cittasyānuvartase /",
    "GSP27moksop_u:15307": " paryantavāsinaḥ kasmān na mlecchasyānuvartase //MU_3,121.63//",
    "GSP27moksop_u:15308": " nirantaram anādṛtya tvam ārāc cittapukkasam /",
    "GSP27moksop_u:15309": " svastham āssva nirāśaṅkaṃ paṅkeneva kṛto jaḍaḥ //MU_3,121.64//",
    "GSP27moksop_u:15310": " cittaṃ nāsty eva me bhūtaṃ mṛtam evādya veti ca /",
    "GSP27moksop_u:15311": " bhava niścayavān bhūtvā śilāpuruṣaniścalaḥ //MU_3,121.65//",
    "GSP27moksop_u:15312": " prekṣāyām asti no cittaṃ tadvihīno 'si tattvataḥ /",
    "GSP27moksop_u:15313": " tat kimartham anarthena tadarthena kadarthyase //MU_3,121.66//",
    "GSP27moksop_u:15314": " asatā cittayakṣeṇa ye 'thavātivaśīkṛtāḥ /",
    "GSP27moksop_u:15315": " teṣāṃ pelavabuddhīnāṃ candrād aśanir utthitā //MU_3,121.67//",
    "GSP27moksop_u:15316": " cittaṃ dūre parityajya yo 'si so 'si sthiro bhava /",
    "GSP27moksop_u:15317": " bhava bhāvanayā mukto yuktyā paramayānvitaḥ //MU_3,121.68//",
    "GSP27moksop_u:15318": " asato ye 'nuvartante cetaso 'sattvarūpiṇaḥ /",
    "GSP27moksop_u:15319": " vyomakānanakarmaikanītakālān dhig astu tān //MU_3,121.69//",
    "GSP27moksop_u:15320": " vyapagalitamanā mahānubhāvo bhava bhavapāram upāgatāmalātmā /",
    "GSP27moksop_u:15321": " suciram api vicāritaṃ na labdhamalam alam ātmani mānasātma kiñcit //MU_3,121.70//",
    "GSP27moksop_u:15322": " cittābhāvapratipādanaṃ nāma sargaḥ",
    "GSP27moksop_u:15323": " dvāviṃśatyuttaraśatatamas sargaḥ",
    "GSP27moksop_u:15324": " vasiṣṭhaḥ:",
    "GSP27moksop_u:15325": " prathamaṃ jātamātreṇaiva puṃsā kiñcidvikacitabuddhinaiva satsaṅgamapareṇa bhavitavyam /",
    "GSP27moksop_u:15326": " anavaratapravāhāpatito 'yam avidyānadīnivahaś śamaśāstrasajjanasamparkād ṛte tarituṃ na śakyate /",
    "GSP27moksop_u:15327": " tena vivekavataḥ puruṣasya heyopādeyavicāra utpadyate /",
    "GSP27moksop_u:15328": " tenāsau śubhecchābhidhānāṃ vivekabhuvam āpatito bhavati /",
    "GSP27moksop_u:15329": " tato vivekavaśato vicāraṇayā samyagjñānenāsamyagvāsanāṃ tyajatas saṃsāravāsanāto manas tanutām eti /",
    "GSP27moksop_u:15330": " tena tanumānasīṃ nāma vivekabhūmim avatīrṇo bhavati /",
    "GSP27moksop_u:15331": " yadaiva yoginas samyagjñānodayas tadaiva sattvāpattiḥ /",
    "GSP27moksop_u:15332": " tadvaśād vāsanā tanutāṃ gatā yadā tadaivāsāv asakta ity ucyate /",
    "GSP27moksop_u:15333": " karmaphalena na badhyata iti / (MU_3,122.1)",
    "GSP27moksop_u:15334": " atha tāvad asāv asattve bhāvanātānavam abhyasyati /",
    "GSP27moksop_u:15335": " yāvat kurvann api vyavaharann api asatyeṣu saṃsāravastuṣu sthito 'pi /",
    "GSP27moksop_u:15336": " svātmany eva kṣīṇamanastvād abhyāsavaśād bāhyaṃ vastu kurvann api na karoti paśyann api na paśyati nālambate tam eva /",
    "GSP27moksop_u:15337": " tenātidhyāyati /",
    "GSP27moksop_u:15338": " tanuvāsanatvāc ca kevalam ardhasuptaprabuddha iva kartavyaṃ karoti na tu bhāvitamanaskaḥ /",
    "GSP27moksop_u:15339": " tena yogabhūmim abhāvanīm adhirūḍha ity antarlīnacittaḥ katicit saṃvatsarān abhyasya sarvathaiva kurvann api bāhyapadārthabhāvanāṃ tyajati /",
    "GSP27moksop_u:15340": " turyātmā bhavati /",
    "GSP27moksop_u:15341": " tato jīvanmukta ity ucyate / (MU_3,122.2)",
    "GSP27moksop_u:15342": " nābhinandati samprāptaṃ nāprāptam abhiśocati /",
    "GSP27moksop_u:15343": " kevalaṃ vigatāśaṅkas samprāptam anuvartate //MU_3,122.3//",
    "GSP27moksop_u:15344": " tvayāpi rāghava jñātaṃ jñātavyam akhilāntaram /",
    "GSP27moksop_u:15345": " manye te sarvakāryebhyo vāsanās tanutāṃ gatāḥ //MU_3,122.4//",
    "GSP27moksop_u:15346": " śarīrātītavṛttis tvaṃ śarīrastho 'thavā bhava /",
    "GSP27moksop_u:15347": " mā gāś śokaṃ ca harṣaṃ ca tvam ātmā vigatāmayaḥ //MU_3,122.5//",
    "GSP27moksop_u:15348": " tvayy ātmani sthite svacche sarvage satatodite /",
    "GSP27moksop_u:15349": " kuto duḥkhasukhe rāma kuto maraṇajanmanī //MU_3,122.6//",
    "GSP27moksop_u:15350": " abandhur api kasmāt tvaṃ bandhuduḥkhāni śocasi /",
    "GSP27moksop_u:15351": " advitīye sthite hy asmin bāndhavāḥ ka ivātmani //MU_3,122.7//",
    "GSP27moksop_u:15352": " dṛśyate kevalaṃ dehaparamāṇucayaḥ param /",
    "GSP27moksop_u:15353": " deśakālānyatāpatter nātmodeti na līyate //MU_3,122.8//",
    "GSP27moksop_u:15354": " avināśo 'pi kasmāt tvaṃ vinaśyāmīti śocasi /",
    "GSP27moksop_u:15355": " amṛtyuvaśini svacche vināśaḥ ka ivātmani //MU_3,122.9//",
    "GSP27moksop_u:15356": " ghaṭe kapālatāṃ yāte ghaṭākāśo na naśyati /",
    "GSP27moksop_u:15357": " yathā tathā śarīre 'smin naṣṭe tvaṃ na vinaśyasi //MU_3,122.10//",
    "GSP27moksop_u:15358": " mṛgatṛṣṇātaraṅgiṇyāṃ kṣīṇāyāṃ nātapo yathā /",
    "GSP27moksop_u:15359": " vinaśyati tathā dehe naṣṭe nātmā vinaśyati //MU_3,122.11//",
    "GSP27moksop_u:15360": " vāñchaivodeti te kasmād bhrāntir antar nirarthikā /",
    "GSP27moksop_u:15361": " advitīyo dvitīyaṃ tat kiṃ vastv ātmābhivāñchatu //MU_3,122.12//",
    "GSP27moksop_u:15362": " śravyaṃ spṛśyaṃ tathā dṛśyaṃ ramyaṃ ghreyaṃ ca rāghava /",
    "GSP27moksop_u:15363": " na kiñcid asti jagati vyatiriktaṃ yad ātmanaḥ //MU_3,122.13//",
    "GSP27moksop_u:15364": " sarvaśaktāv imās tasminn ātmany evākhilās sthitāḥ /",
    "GSP27moksop_u:15365": " śaktayo vitate vyakte ākāśa iva śūnyatāḥ //MU_3,122.14//",
    "GSP27moksop_u:15366": " cittād rāghava rūḍheyaṃ trilokīlalanodare /",
    "GSP27moksop_u:15367": " trividhena krameṇeha janatā janitabhramā //MU_3,122.15//",
    "GSP27moksop_u:15368": " manaḥpraśamane siddhe vāsanākṣayanāmani /",
    "GSP27moksop_u:15369": " karmakṣayābhidhāne ca māyeyaṃ pravinaśyati //MU_3,122.16//",
    "GSP27moksop_u:15370": " saṃsārogrāraghaṭṭe 'smin yā dṛḍhā yantravāhinī /",
    "GSP27moksop_u:15371": " rajjus tāṃ vāsanām etāṃ chinddhi rāghava yatnataḥ //MU_3,122.17//",
    "GSP27moksop_u:15372": " aparijñāyamānaiṣā mahāmohapradāyinī /",
    "GSP27moksop_u:15373": " parijñātā tv anantākhyasukhadā brahmagāminī //MU_3,122.18//",
    "GSP27moksop_u:15374": " āgatā brahmaṇo bhuktvā saṃsāram iha līlayā /",
    "GSP27moksop_u:15375": " punar brahmaiva saṃsmṛtya brahmaṇy eva vilīyate //MU_3,122.19//",
    "GSP27moksop_u:15376": " śivād rāghava nīrūpād aprameyān nirāmayāt /",
    "GSP27moksop_u:15377": " sarvabhūtāni jātāni prākāśyānīva tejasaḥ //MU_3,122.20//",
    "GSP27moksop_u:15378": " rekhāvṛndaṃ yathā parṇe vīcijālaṃ yathā jale /",
    "GSP27moksop_u:15379": " kaṭakādi yathā hemni tathauṣṇyādi yathānale //MU_3,122.21//",
    "GSP27moksop_u:15380": " tadatadbhāvabhūtaṃ hi tathedaṃ bhuvanatrayam /",
    "GSP27moksop_u:15381": " tasminn eva sthitaṃ tajjaṃ tasmād eva tad eva ca //MU_3,122.22//",
    "GSP27moksop_u:15382": " sa eṣa sarvabhūtānām ātmā brahmeti kathyate /",
    "GSP27moksop_u:15383": " tasmiñ jñāte jagaj jñātam ajñāte 'jñātam eva tat //MU_3,122.23//",
    "GSP27moksop_u:15384": " śāstrasaṃvyavahārārthaṃ tasyāsya vitatākṛteḥ /",
    "GSP27moksop_u:15385": " cid brahmātmeti nāmāni kalpitāni kṛtātmabhiḥ //MU_3,122.24//",
    "GSP27moksop_u:15386": " viṣayendriyasaṃyoge harṣāmarṣavivarjitā /",
    "GSP27moksop_u:15387": " yaiṣā śuddhānubhūtir hi so 'yam ātmā cidavyayaḥ //MU_3,122.25//",
    "GSP27moksop_u:15388": " ākāśātitarācchāccham idaṃ tasmiṃś cidātmani /",
    "GSP27moksop_u:15389": " svābhoga eva hi jagat pṛthagvat pratibimbati //MU_3,122.26//",
    "GSP27moksop_u:15390": " buddhās tadvyatirekeṇa lobhamohādayo 'ritām /",
    "GSP27moksop_u:15391": " yānty athāvyatirekeṇa buddhās tasmiṃs tadaiva te //MU_3,122.27//",
    "GSP27moksop_u:15392": " adehasyaiva te nāma nirvikalpacidākṛteḥ /",
    "GSP27moksop_u:15393": " lajjābhayaviṣādākhyaḥ kuto mohas samutthitaḥ //MU_3,122.28//",
    "GSP27moksop_u:15394": " adeho dehajair doṣair lajjādibhir asanmayaiḥ /",
    "GSP27moksop_u:15395": " kiṃ mūrkha iva durbuddhe vikalpair abhibhūyase //MU_3,122.29//",
    "GSP27moksop_u:15396": " akhaṇḍacitirūpasya dehe khaṇḍanam āgate /",
    "GSP27moksop_u:15397": " asamyagdarśino 'py asti na nāśaḥ kim u sanmateḥ //MU_3,122.30//",
    "GSP27moksop_u:15398": " yad etad arkamārge 'pi na viruddhagamāgamam /",
    "GSP27moksop_u:15399": " cittvaṃ rāma sa vijñeyaḥ puruṣo na śarīrakam //MU_3,122.31//",
    "GSP27moksop_u:15400": " śarīre saty asati vā pumān eṣa jagattraye /",
    "GSP27moksop_u:15401": " jño 'py ajño 'pi sthito rāma naṣṭe dehe na naśyati //MU_3,122.32//",
    "GSP27moksop_u:15402": " yānīmāni vicitrāṇi duḥkhāni paripaśyasi /",
    "GSP27moksop_u:15403": " tāni sarvāṇi dehasya nāgrāhyasya cidātmanaḥ //MU_3,122.33//",
    "GSP27moksop_u:15404": " manomargād atītatvād yāsau śūnyam iva sthitā /",
    "GSP27moksop_u:15405": " cit kathaṃ nāma sā duḥkhais sukhair vā parigṛhyate //MU_3,122.34//",
    "GSP27moksop_u:15406": " saṃvidātmā tad asmāt tu viśiṣṭād dehapañjarāt /",
    "GSP27moksop_u:15407": " abhyastāṃ vāsanāṃ yāti ṣaṭpadaḥ kham ivāmbujāt //MU_3,122.35//",
    "GSP27moksop_u:15408": " asac ced ātmatattvaṃ tad asmiṃs te dehapañjare /",
    "GSP27moksop_u:15409": " naṣṭe kiṃ nāma naṣṭaṃ syād rāma yenānuśocasi //MU_3,122.36//",
    "GSP27moksop_u:15410": " satyaṃ bhāvaya tena tvaṃ mā moham anubhāvaya /",
    "GSP27moksop_u:15411": " niricchasyātmano necchāḥ kāścid apy anaghākṛteḥ //MU_3,122.37//",
    "GSP27moksop_u:15412": " sākṣibhūte same svacche nirvikalpe cidātmani /",
    "GSP27moksop_u:15413": " svayaṃ jaganti dṛśyante sanmaṇāv iva raśmayaḥ //MU_3,122.38//",
    "GSP27moksop_u:15414": " niriccham abhisambandho yathā darpaṇabimbayoḥ /",
    "GSP27moksop_u:15415": " svabhāvavaśasampannas tathā cijjagator ayam //MU_3,122.39//",
    "GSP27moksop_u:15416": " dvitvaikatve sthite yad varmakurapratibimbayoḥ /",
    "GSP27moksop_u:15417": " tathaivehātmajagator bhedābhedau vyavasthitau //MU_3,122.40//",
    "GSP27moksop_u:15418": " sūryasannidhimātre tu yathodeti bhuvi kriyā /",
    "GSP27moksop_u:15419": " citsattāmātrakenedaṃ jagan niṣpadyate tathā //MU_3,122.41//",
    "GSP27moksop_u:15420": " piṇḍagrahe nivṛtte 'syā evaṃ rāma jagatsthiteḥ /",
    "GSP27moksop_u:15421": " ākāśam eṣā sampannā bhavatām api cetasi //MU_3,122.42//",
    "GSP27moksop_u:15422": " sattāmātreṇa dīpasya yathā dīptis svabhāvataḥ /",
    "GSP27moksop_u:15423": " cittattvasya svabhāvāt tu tatheyaṃ jāgatī kriyā //MU_3,122.43//",
    "GSP27moksop_u:15424": " pūrvaṃ manas samuditaṃ paramātmatattvāt tenātataṃ jagad idaṃ svavikalpajālam /",
    "GSP27moksop_u:15425": " śūnyena śūnyam amalena yathāmbareṇa nīlatvam ullasati cārulatābhirāmam //MU_3,122.44//",
    "GSP27moksop_u:15426": " saṅkalpasaṅkṣayavaśād galite tu citte saṃsāramohamihikā galitā bhavanti /",
    "GSP27moksop_u:15427": " svacchaṃ vibhāti śaradīva kham āśritāyāṃ cinmātram ekam ajam ādyam anantam antaḥ //MU_3,122.45//",
    "GSP27moksop_u:15428": " karmātmakaṃ prathamam eva mano 'bhyudeti saṅkalpataḥ kamalajaprakṛtiṃ tad etya /",
    "GSP27moksop_u:15429": " nānāvidhaṃ jagad anantam idaṃ tanoti vetāladehakalanām iva mugdhabālaḥ //MU_3,122.46//",
    "GSP27moksop_u:15430": " asanmayaṃ sad iva puropalakṣyate punar bhavaty atha parilīyate punaḥ /",
    "GSP27moksop_u:15431": " svayaṃ manaś citi vitataṃ sphuradvapur mahārṇave jalavalayāvalī yathā //MU_3,122.47//",
    "GSP27moksop_u:15432": " paramārthanirūpaṇaṃ nāma sargaḥ",
    "GSP27moksop_u:15433": " trayoviṃśatyuttaraśatatamas sargaḥ",
    "GSP27moksop_u:15434": " vasiṣṭhaḥ:",
    "GSP27moksop_u:15435": " evaṃ tāvad idaṃ viddhi dṛśyaṃ jagad iti sthitam /",
    "GSP27moksop_u:15436": " ahaṃ cetyādy anākāraṃ bhrāntimātram asanmayam //MU_3,123.1 (= MT_4,1.2)//",
    "GSP27moksop_u:15437": " akartṛkam anaṅgaṃ ca gagane citram utthitam /",
    "GSP27moksop_u:15438": " adraṣṭṛkaṃ sānubhavam anidraṃ svapnadarśanam //MU_3,123.2//",
    "GSP27moksop_u:15439": " bhaviṣyatpuranirmāṇaṃ citrasaṃstham ivoditam /",
    "GSP27moksop_u:15440": " markaṭānalatāpābham ambvāvartavad āsthitam //MU_3,123.3//",
    "GSP27moksop_u:15441": " sadrūpam api niśśūnyaṃ tejas sauram ivāmbare /",
    "GSP27moksop_u:15442": " ratnābhājālam iva khe dṛśyamānam abhittimat //MU_3,123.4//",
    "GSP27moksop_u:15443": " saṅkalpapuravat prauḍham anubhūtam asanmayam /",
    "GSP27moksop_u:15444": " kathārthapratibhānātma na kvacit sthitam asti ca //MU_3,123.5//",
    "GSP27moksop_u:15445": " nissāram apy atīvāntassāraṃ svapnācalopamam /",
    "GSP27moksop_u:15446": " bhūtākāśam ivākārabhāsuraṃ śūnyamātrakam //MU_3,123.6//",
    "GSP27moksop_u:15447": " śaradabhram ivāgrastham alakṣyakṣayam ākṣayi /",
    "GSP27moksop_u:15448": " varṇo vyomatalasyeva dṛśyamānam avastukam //MU_3,123.7//",
    "GSP27moksop_u:15449": " svapnāṅganāratākāram arthaniṣṭham anarthakam /",
    "GSP27moksop_u:15450": " citrodyānam ivotphullam arasaṃ sarasākṛti //MU_3,123.8//",
    "GSP27moksop_u:15451": " prakāśam iva nistejaś citrārkānalavat sthitam /",
    "GSP27moksop_u:15452": " anubhūtaṃ manorājyam ivāsatyam avāstavam //MU_3,123.9//",
    "GSP27moksop_u:15453": " citrapadmākara iva sārasaugandhyavarjitam /",
    "GSP27moksop_u:15454": " śūnye prakacitaṃ nānāvarṇam ākāritātmakam //MU_3,123.10//",
    "GSP27moksop_u:15455": " paramārthena śuṣyadbhir bhūtapelavapallavaiḥ /",
    "GSP27moksop_u:15456": " tataṃ jaḍam asārātma kadalīstambhabhāsuram //MU_3,123.11//",
    "GSP27moksop_u:15457": " sphāritekṣaṇadṛśyāndhakāracakrakavat tatam /",
    "GSP27moksop_u:15458": " atyantam abhavadrūpam api pratyakṣavat sthitam //MU_3,123.12//",
    "GSP27moksop_u:15459": " vār budbuda ivābhogi śūnyam antas sphuradvapuḥ /",
    "GSP27moksop_u:15460": " rasātmakaṃ satyarasam avicchinnakṣayodayam //MU_3,123.13//",
    "GSP27moksop_u:15461": " nīhāra iva vistāri gṛhītaṃ san na kiñcana /",
    "GSP27moksop_u:15462": " jaḍaṃ śūnyāspadaṃ śūnyaṃ keṣāñcit paramāṇuvat //MU_3,123.14//",
    "GSP27moksop_u:15463": " kiñcid bhūtamayo 'stīti sthitaṃ śūnyam abhūtakam /",
    "GSP27moksop_u:15464": " gṛhyamāṇam asadrūpaṃ niśātama ivotthitam //MU_3,123.15//",
    "GSP27moksop_u:15465": " rāmaḥ:",
    "GSP27moksop_u:15466": " mahākalpakṣaye dṛśyam āste bīja ivāṅkuram /",
    "GSP27moksop_u:15467": " pare bhūya udety etat tata eveti kiṃ vada //MU_3,123.16//",
    "GSP27moksop_u:15468": " evambodhāḥ kim ajñās syur uta tajjñā iti sphuṭam /",
    "GSP27moksop_u:15469": " yathāvad bhagavan brūhi sarvasaṃśayaśāntaye //MU_3,123.17//",
    "GSP27moksop_u:15470": " vasiṣṭhaḥ:",
    "GSP27moksop_u:15471": " idaṃ bīje 'ṅkura iva dṛśyam āste mahākṣaye /",
    "GSP27moksop_u:15472": " brūte yaḥ param ajñatvam etat tasyātiśaiśavāt //MU_3,123.18//",
    "GSP27moksop_u:15473": " sparśe kiṃ tad asambaddhaṃ katham etad avāstavam /",
    "GSP27moksop_u:15474": " viparīto bodha eṣa vaktuś śrotuś ca maurkhyakṛt //MU_3,123.19//",
    "GSP27moksop_u:15475": " bījakāle 'ṅkura iva jagad āsta itīha yā /",
    "GSP27moksop_u:15476": " buddhis sāsatpralāpārthā mūḍhā śṛṇu kathaṃ kila //MU_3,123.20//",
    "GSP27moksop_u:15477": " bījaṃ bhavet svayaṃ dṛśyaṃ cittādīndriyagocaraḥ /",
    "GSP27moksop_u:15478": " vaṭadhānādi dhānyādi yuktam atrāṅkurodbhavaḥ //MU_3,123.21//",
    "GSP27moksop_u:15479": " manaṣṣaṣṭhendriyātītaṃ yaḥ khād atitarām api /",
    "GSP27moksop_u:15480": " bījaṃ tad bhavituṃ śaktaṃ svayambhūr jagataḥ katham //MU_3,123.22//",
    "GSP27moksop_u:15481": " ākāśād api sūkṣmasya parasya paramātmanaḥ /",
    "GSP27moksop_u:15482": " sarvākṣānupalabhyasya kīdṛśī bījatā katham //MU_3,123.23//",
    "GSP27moksop_u:15483": " sat sūkṣmam asadābhāsam asad eva hy ataddṛśām /",
    "GSP27moksop_u:15484": " kīdṛśī bījatā tatra bījābhāve kuto 'ṅkuraḥ //MU_3,123.24//",
    "GSP27moksop_u:15485": " gaganāṅgād api svacche śūnye tatra pare pade /",
    "GSP27moksop_u:15486": " kathaṃ santi jaganmerusamudragaganādayaḥ //MU_3,123.25//",
    "GSP27moksop_u:15487": " nakiñcid yat kathaṃ kiñcit tatrāste vastv avastuni /",
    "GSP27moksop_u:15488": " asti cet tat kathaṃ tatra vidyamānaṃ na dṛśyate //MU_3,123.26//",
    "GSP27moksop_u:15489": " nakiñcidātmanaḥ kiñcit katham eti kuto 'tha vā /",
    "GSP27moksop_u:15490": " śūnyarūpād ghaṭākāśāj jāto 'driḥ kva kutaḥ kadā //MU_3,123.27//",
    "GSP27moksop_u:15491": " pratipakṣe kathaṃ kiñcid āste chāyātape yathā /",
    "GSP27moksop_u:15492": " katham āste tamo bhānau katham āste hime 'nalaḥ //MU_3,123.28//",
    "GSP27moksop_u:15493": " merur āste katham aṇau kutaḥ kiñcid anākṛtau /",
    "GSP27moksop_u:15494": " tadatadrūpayor aikyaṃ kva cchāyātapayor iva //MU_3,123.29//",
    "GSP27moksop_u:15495": " sākāre vaṭadhānādāv aṅkuro 'stīti yuktimat /",
    "GSP27moksop_u:15496": " anākāre mahākāraṃ jagad astīty ayuktimat //MU_3,123.30//",
    "GSP27moksop_u:15497": " deśāntare yac ca narāntare ca buddhyādisarvendriyaśaktyadṛśyam /",
    "GSP27moksop_u:15498": " nāsty eva tattadvidhabuddhibodhe nakiñcid ity eva tad ucyate ca //MU_3,123.31//",
    "GSP27moksop_u:15499": " kāryasya tat kāraṇatāṃ prayātaṃ vaktīti yas tasya vimūḍhabodhaḥ /",
    "GSP27moksop_u:15500": " kair nāma tatkāryam udeti tasmāt svaiḥ kāraṇaughais sahakārirūpaiḥ //MU_3,123.32//",
    "GSP27moksop_u:15501": " durbuddhibhiḥ kāraṇakāryabhāvaṃ saṅkalpitaṃ dūratare vyudasya /",
    "GSP27moksop_u:15502": " yad eva tat satyam anādimadhyaṃ jagat tad eva sthitam ity avehi //MU_3,123.33//",
    "GSP27moksop_u:15503": " janyajanakanirākaraṇaṃ nāma sargaḥ",
    "GSP27moksop_u:15504": " caturviṃśatyuttaraśatatamas sargaḥ",
    "GSP27moksop_u:15505": " vasiṣṭhaḥ:",
    "GSP27moksop_u:15506": " athaitadabhyupagame vacmi vedyavidāṃ vara /",
    "GSP27moksop_u:15507": " samastakalanātīte mahācidvyomni nirmale //MU_3,124.1 (= MT_4,2.1)//",
    "GSP27moksop_u:15508": " jagadādyaṅkuras tatra yady asti tad asau tadā /",
    "GSP27moksop_u:15509": " kair ivodeti kathaya kāraṇais sahakāribhiḥ //MU_3,124.2//",
    "GSP27moksop_u:15510": " sahakārikāraṇānām abhāve vāṅkurodgatiḥ /",
    "GSP27moksop_u:15511": " vandhyākanyā ca dṛṣṭeha na kadācana kenacit //MU_3,124.3//",
    "GSP27moksop_u:15512": " sahakārikāraṇānām abhāve yac ca voditam /",
    "GSP27moksop_u:15513": " mūlakāraṇam evātmā tat svabhāve sthitaṃ tathā //MU_3,124.4//",
    "GSP27moksop_u:15514": " sargādau sargarūpeṇa brahmaivātmani tiṣṭhati /",
    "GSP27moksop_u:15515": " yathāsthitam anākāraṃ kva janyajanakakramaḥ //MU_3,124.5//",
    "GSP27moksop_u:15516": " atha pṛthvyādayo 'nye vā kuto 'py āgatya kurvate /",
    "GSP27moksop_u:15517": " sahakārikāraṇatvaṃ tat pūrvaivātra dūṣaṇā //MU_3,124.6//",
    "GSP27moksop_u:15518": " tasmāt pare jagac chāntam āste tat sahakāraṇaiḥ /",
    "GSP27moksop_u:15519": " vinā prasaratīty uktir bālasya na vipaścitaḥ //MU_3,124.7//",
    "GSP27moksop_u:15520": " tasmād rāma jagan nāsīn na cāsti na bhaviṣyati /",
    "GSP27moksop_u:15521": " cetanākāśam evācchaṃ kacatīttham ivātmani //MU_3,124.8//",
    "GSP27moksop_u:15522": " atyantābhāva evāsya jagato vidyate yadā /",
    "GSP27moksop_u:15523": " tadā brahmedam akhilam iti sad rāma nānyathā //MU_3,124.9//",
    "GSP27moksop_u:15524": " pūrvapradhvaṃsanānyo'nyābhāvair yad upaśāmyati /",
    "GSP27moksop_u:15525": " aśāntam eva tac citte na śāmyaty eva tad yataḥ //MU_3,124.10//",
    "GSP27moksop_u:15526": " atyantābhāvam evāto jagaddṛśyasya sarvathā /",
    "GSP27moksop_u:15527": " varjayitvetarā yuktir nāsty evānarthasaṅkṣaye //MU_3,124.11//",
    "GSP27moksop_u:15528": " cidākāśasya bodho 'yaṃ jagadādīti yat sthitam /",
    "GSP27moksop_u:15529": " ayaṃ so 'ham idaṃ rūpālokacittakalādy api //MU_3,124.12//",
    "GSP27moksop_u:15530": " idam arkādi pṛthvyādi tathedaṃ vatsarādi ca /",
    "GSP27moksop_u:15531": " ayaṃ kalpaḥ kṣaṇaś cāyam ime maraṇajanmanī //MU_3,124.13//",
    "GSP27moksop_u:15532": " ayaṃ kalpāntasaṃrambho mahākalpānta eṣa saḥ /",
    "GSP27moksop_u:15533": " ayaṃ sa sargaprārambho bhāvābhāvakramas tv asau //MU_3,124.14//",
    "GSP27moksop_u:15534": " lakṣāṇīmāni kalpānām imā brahmāṇḍakoṭayaḥ /",
    "GSP27moksop_u:15535": " ime brahmendranicayā imā viṣṇvādiśaktayaḥ //MU_3,124.15//",
    "GSP27moksop_u:15536": " ete ceme pariṇatā ime bhūya upāgatāḥ /",
    "GSP27moksop_u:15537": " imāni dhiṣṇyajālāni deśakālakalā imāḥ //MU_3,124.16//",
    "GSP27moksop_u:15538": " mahācitparamākāśam anāvṛttam anantakam /",
    "GSP27moksop_u:15539": " yathā pūrvaṃ sthitaṃ śāntam ity evaṃ kacati svayam //MU_3,124.17//",
    "GSP27moksop_u:15540": " paramāṇusahasrāṃśabhāsa etā mahāciteḥ /",
    "GSP27moksop_u:15541": " svabhāvabhūtā evāntassthitā nāyānti yānti no //MU_3,124.18//",
    "GSP27moksop_u:15542": " svayam antaś camatkāro yas samudgīryate citā /",
    "GSP27moksop_u:15543": " tat sargabhānaṃ bhātīdaṃ bhārūpaṃ na ca bhittimat //MU_3,124.19//",
    "GSP27moksop_u:15544": " nodyanti na ca naśyanti nāyānti na ca yānti ca /",
    "GSP27moksop_u:15545": " mahāśilāntarlekhānāṃ sanniveśa ivācalāḥ //MU_3,124.20//",
    "GSP27moksop_u:15546": " ime sargāḥ prasphuranti svatas svātmani nirmale /",
    "GSP27moksop_u:15547": " nabhasīva nabhobhāgā nirākārā nirākṛtau //MU_3,124.21//",
    "GSP27moksop_u:15548": " dravatvānīva toyasya spandā iva sadāgateḥ /",
    "GSP27moksop_u:15549": " āvartā iva vāmbhodher guṇino vāthavā guṇāḥ //MU_3,124.22//",
    "GSP27moksop_u:15550": " vijñānaghana evaikam idam ittham avasthitam /",
    "GSP27moksop_u:15551": " sodayāstamayārambham anantaṃ śāntam ātatam //MU_3,124.23//",
    "GSP27moksop_u:15552": " sahakāryādihetūnām abhāve śūnyatā jagat /",
    "GSP27moksop_u:15553": " svayambhūr jāyate ceti kilonmattakaphūtkṛtam //MU_3,124.24//",
    "GSP27moksop_u:15554": " praśāntasarvārthakalākalaṅko nirastaniśśeṣavikalpatalpaḥ /",
    "GSP27moksop_u:15555": " cirāya vidrāvitadīrghanidro bhavābhayo bhūṣitabhūḥ prabuddhaḥ //MU_3,124.25//",
    "GSP27moksop_u:15556": " smṛtibījopanyāso nāma sargaḥ",
    "GSP27moksop_u:15557": " pañcaviṃśatyuttaraśatatamas sargaḥ",
    "GSP27moksop_u:15558": " rāmaḥ:",
    "GSP27moksop_u:15559": " mahāpralayasargādau prathamo 'sau prajāpatiḥ /",
    "GSP27moksop_u:15560": " smṛtyātmā jāyate sarge smṛtyātmaiva tato jagat //MU_3,125.1 (= MT_4,3.1)//",
    "GSP27moksop_u:15561": " vasiṣṭhaḥ:",
    "GSP27moksop_u:15562": " mahāpralayasargādāv evam etad raghūdvaha /",
    "GSP27moksop_u:15563": " smṛtyātmaiva bhavaty ādau prathamo 'sau prajāpatiḥ //MU_3,125.2//",
    "GSP27moksop_u:15564": " tatsaṅkalpātma ca jagat smṛtyātmaivam idaṃ tataḥ /",
    "GSP27moksop_u:15565": " bhāti saṅkalpanagaraṃ sthitaṃ pūrvaprajāpateḥ //MU_3,125.3//",
    "GSP27moksop_u:15566": " iti sthite 'pi sā rāma tasya pūrvaprajāpateḥ /",
    "GSP27moksop_u:15567": " sthitir na sambhavaty eva nabhasīva mahādrumaḥ //MU_3,125.4//",
    "GSP27moksop_u:15568": " rāmaḥ:",
    "GSP27moksop_u:15569": " na sambhavati kiṃ brahman sargādau prāktanī smṛtiḥ /",
    "GSP27moksop_u:15570": " mahāpralayasammohair naśyati prāksmṛtiḥ katham //MU_3,125.5//",
    "GSP27moksop_u:15571": " vasiṣṭhaḥ:",
    "GSP27moksop_u:15572": " prāṅmahāpralaye prājña pūrve brahmādayaḥ purā /",
    "GSP27moksop_u:15573": " kila nirvāṇam āyātās te 'vaśyaṃ brahmatāṃ gatāḥ //MU_3,125.6//",
    "GSP27moksop_u:15574": " prāktanyāḥ kas smṛtes smartā tasmāt kathaya suvrata /",
    "GSP27moksop_u:15575": " smṛtir nirmūlatāṃ yātā smartur muktatayā yataḥ //MU_3,125.7//",
    "GSP27moksop_u:15576": " atas smartur abhāve sā smṛtiḥ kodetu kiṃ katham /",
    "GSP27moksop_u:15577": " avaśyaṃ hi mahākalpe sarve mokṣaikabhāginaḥ //MU_3,125.8//",
    "GSP27moksop_u:15578": " nānubhūte 'nubhūte ca svataś cidvyomni yā smṛtiḥ /",
    "GSP27moksop_u:15579": " sā jagacchrīr iti prauḍhā dṛśyābhāve hi citprabhā //MU_3,125.9//",
    "GSP27moksop_u:15580": " bhāti saṃvitprabhaivāccham anādyantāvabhāsinī /",
    "GSP27moksop_u:15581": " yat tad etaj jagad iti svayambhūr iti ca sthitam //MU_3,125.10//",
    "GSP27moksop_u:15582": " anādikālasaṃsiddhaṃ yad bhānaṃ brahmaṇo nijam /",
    "GSP27moksop_u:15583": " sa ātivāhiko deho virājo jagadākṛtiḥ //MU_3,125.11//",
    "GSP27moksop_u:15584": " paramāṇāv idaṃ bhāti jagat sabhuvanatrayam /",
    "GSP27moksop_u:15585": " deśakālakriyādravyadinarātrikramānvitam //MU_3,125.12//",
    "GSP27moksop_u:15586": " paramāṇuṃ prati tatas tasyāntas tādṛg eva ca /",
    "GSP27moksop_u:15587": " bhāti bhāsvaritākāraṃ tādṛggirikulāvṛtam //MU_3,125.13//",
    "GSP27moksop_u:15588": " tatrāpi tādṛgākāram evaṃ praty aṇum ātatam /",
    "GSP27moksop_u:15589": " dṛśyam ābhāti bhārūpam etad aṅga na vāstavam //MU_3,125.14//",
    "GSP27moksop_u:15590": " ity asty anto na saddṛṣṭer asaddṛṣṭeś ca vā kvacit /",
    "GSP27moksop_u:15591": " asyās tv abhyuditaṃ buddham abuddhaṃ prati vānagha //MU_3,125.15//",
    "GSP27moksop_u:15592": " buddhaṃ pratīdaṃ brahmaiva kevalaṃ śāntam avyayam /",
    "GSP27moksop_u:15593": " abuddhaṃ prati tu dvaitabhāsuraṃ bhuvanānvitam //MU_3,125.16//",
    "GSP27moksop_u:15594": " yathedaṃ bhāsuraṃ bhāti jagad aṇḍakajṛmbhitam /",
    "GSP27moksop_u:15595": " tathā koṭisahasrāṇi bhānty anyāny apy aṇāv aṇau //MU_3,125.17//",
    "GSP27moksop_u:15596": " yathā stambhe putrikāntas tasyāś cāṅgeṣu putrikā /",
    "GSP27moksop_u:15597": " tasyāś ca putrikāsty aṅge tathā trailokyaputrikā //MU_3,125.18//",
    "GSP27moksop_u:15598": " na bhinnā na ca saṅkhyeyā yathādrau paramāṇavaḥ /",
    "GSP27moksop_u:15599": " tathā brahmabṛhanmerau trailokyaparamāṇavaḥ //MU_3,125.19//",
    "GSP27moksop_u:15600": " sūryaughāṃśuṣu saṅkhyātuṃ śakyante laghavo 'ṇavaḥ /",
    "GSP27moksop_u:15601": " nānādyantāś cidāditye trailokyaparamāṇavaḥ //MU_3,125.20//",
    "GSP27moksop_u:15602": " yathāṇavo vahanty arkadīptiṣv apsu rajassu ca /",
    "GSP27moksop_u:15603": " tathā vahante cidvyomni trailokyaparamāṇavaḥ //MU_3,125.21//",
    "GSP27moksop_u:15604": " śūnyānubhavamātrātma bhūtākāśam idaṃ yathā /",
    "GSP27moksop_u:15605": " sargānubhavamātrātma cidākāśam idaṃ tathā //MU_3,125.22//",
    "GSP27moksop_u:15606": " sargas tu sargaśabdārthatayā buddho nayaty adhaḥ /",
    "GSP27moksop_u:15607": " sa brahmaśabdārthatayā buddhaś śreyo bhavaty alam //MU_3,125.23//",
    "GSP27moksop_u:15608": " vijñānātmā śāsitā viśvabījaṃ brahmaivādyaṃ svaṃ cidākāśamātram /",
    "GSP27moksop_u:15609": " tasmāj jātaṃ yat tad eveti vedyaṃ budhyasvāntar bodhasambodhamātram //MU_3,125.24//",
    "GSP27moksop_u:15610": " jagadanantyavarṇanaṃ nāma sargaḥ",
    "GSP27moksop_u:15611": " ṣaḍviṃśatyuttaraśatatamas sargaḥ",
    "GSP27moksop_u:15612": " vasiṣṭhaḥ:",
    "GSP27moksop_u:15613": " indriyagrāmasaṅgrāmasetunā bhavasāgaraḥ /",
    "GSP27moksop_u:15614": " tīryate netareṇeha kenacin nāma karmaṇā //MU_3,126.1 (= MT_4,4.1)//",
    "GSP27moksop_u:15615": " śāstrasatsaṅgamābhyāsais saviveko jitendriyaḥ /",
    "GSP27moksop_u:15616": " atyantābhāvam evāsya dṛśyaughasyāvagacchati //MU_3,126.2//",
    "GSP27moksop_u:15617": " etat te kathitaṃ sarvaṃ svarūpaṃ rūpiṇāṃ vara /",
    "GSP27moksop_u:15618": " saṃsārasāgaraśreṇyo yathāyānti prayānti ca //MU_3,126.3//",
    "GSP27moksop_u:15619": " bahunātra kim uktena manaḥ karmadrumāṅkuraḥ /",
    "GSP27moksop_u:15620": " tasmiṃś chinne jagacchākhaś chinnaḥ karmatarur bhavet //MU_3,126.4//",
    "GSP27moksop_u:15621": " manas sarvam idaṃ rāma tasminn antaś cikitsite /",
    "GSP27moksop_u:15622": " cikitsito 'yaṃ sakalo janmajālamayo bhavaḥ //MU_3,126.5//",
    "GSP27moksop_u:15623": " tad etaj jāyate loke mano malalavākulam /",
    "GSP27moksop_u:15624": " manaso vyatirekeṇa dehaḥ kva kila dṛśyate //MU_3,126.6//",
    "GSP27moksop_u:15625": " dṛśyātyantāsambhavanam ṛte nānyena hetunā /",
    "GSP27moksop_u:15626": " manaḥpiśācaḥ praśamaṃ yāti kalpaśatair api //MU_3,126.7//",
    "GSP27moksop_u:15627": " etac ca sambhavaty eva manovyādhicikitsane /",
    "GSP27moksop_u:15628": " dṛśyātyantāsambhavātma paramauṣadham uttamam //MU_3,126.8//",
    "GSP27moksop_u:15629": " mano moham upādatte mriyate jāyate manaḥ /",
    "GSP27moksop_u:15630": " kasyacit tu prasādena badhyate mucyate punaḥ //MU_3,126.9//",
    "GSP27moksop_u:15631": " sphuratītthaṃ jagat sarvaṃ citte mananamanthare /",
    "GSP27moksop_u:15632": " śūnya evāmbare sphāre gandharvāṇāṃ puraṃ yathā //MU_3,126.10//",
    "GSP27moksop_u:15633": " manasīdaṃ jagat kṛtsnaṃ sphāraṃ sphurati cāsti ca /",
    "GSP27moksop_u:15634": " puṣpaguccha ivāmodas tatsthas tasmād ivetaraḥ //MU_3,126.11//",
    "GSP27moksop_u:15635": " yathā tilakaṇe tailaṃ guṇo guṇini vā yathā /",
    "GSP27moksop_u:15636": " yathā dharmiṇi vā dharmas tathedaṃ manasi sthitam //MU_3,126.12//",
    "GSP27moksop_u:15637": " yathāmbhasi taraṅgaugha indau dvīndubhramo yathā /",
    "GSP27moksop_u:15638": " mṛgatṛṣṇā yathā tāpe saṃsāraś cittake tathā //MU_3,126.13//",
    "GSP27moksop_u:15639": " raśmijālaṃ yathā sūrye yathālokaś ca tejasi /",
    "GSP27moksop_u:15640": " yathauṣṇyaṃ citrabhānau vā manasīdaṃ tathā jagat //MU_3,126.14//",
    "GSP27moksop_u:15641": " śaityaṃ yathaiva tuhine yathā nabhasi śūnyatā /",
    "GSP27moksop_u:15642": " yathā cañcalatā vāyau manasīdaṃ tathā jagat //MU_3,126.15//",
    "GSP27moksop_u:15643": " mano jagaj jagad akhilaṃ tathā manaḥ parasparaṃ tv avirahitaṃ sadaiva hi /",
    "GSP27moksop_u:15644": " tayor dvayor manasi nirantaraṃ kṣate kṣataṃ jagan na tu jagati kṣate manaḥ //MU_3,126.16//",
    "GSP27moksop_u:15645": " sthityaṅkurakathanaṃ nāma sargaḥ",
    "GSP27moksop_u:15646": " saptaviṃśatyuttaraśatatamas sargaḥ",
    "GSP27moksop_u:15647": " rāmaḥ:",
    "GSP27moksop_u:15648": " bhagavan sarvadharmajña pūrvāparavidāṃ vara /",
    "GSP27moksop_u:15649": " ayaṃ manasi saṃsāras sphāraḥ katham iva sthitaḥ //MU_3,127.1 (= MT_4,5.1)//",
    "GSP27moksop_u:15650": " yathāyaṃ manasi sphāra ārambhas sphurati sphuṭam /",
    "GSP27moksop_u:15651": " dṛṣṭāntadṛṣṭyā sphuṭayā tathā kathaya me 'nagha //MU_3,127.2//",
    "GSP27moksop_u:15652": " vasiṣṭhaḥ:",
    "GSP27moksop_u:15653": " yathaindavānāṃ viprāṇāṃ jaganty avapuṣām api /",
    "GSP27moksop_u:15654": " sthitāni jātadārḍhyāni manasīdaṃ tathā sthitam //MU_3,127.3//",
    "GSP27moksop_u:15655": " lavaṇasya yathā rājñaś cendrajālākulākṛteḥ /",
    "GSP27moksop_u:15656": " caṇḍālatvam anuprāptaṃ tathedaṃ manasi sthitam //MU_3,127.4//",
    "GSP27moksop_u:15657": " bhārgavasya ciraṃ kālaṃ svargabhogabubhukṣayā /",
    "GSP27moksop_u:15658": " bhogeśvaratvaṃ ca yathā tathedaṃ manasi sthitam //MU_3,127.5//",
    "GSP27moksop_u:15659": " rāmaḥ:",
    "GSP27moksop_u:15660": " bhagavan bhṛguputrasya svargabhogabubhukṣayā /",
    "GSP27moksop_u:15661": " kathaṃ bhogādhināthatvaṃ saṃsāritvaṃ babhūva ca //MU_3,127.6//",
    "GSP27moksop_u:15662": " vasiṣṭhaḥ:",
    "GSP27moksop_u:15663": " śṛṇu rāma purā vṛttaṃ saṃvādaṃ bhṛgukālayoḥ /",
    "GSP27moksop_u:15664": " sānau mandaraśailasya tamālaviṭapākule //MU_3,127.7//",
    "GSP27moksop_u:15665": " purā mandaraśailasya sānau kusumasaṅkule /",
    "GSP27moksop_u:15666": " atapyata tapo ghoraṃ kasmiṃścid bhagavān bhṛguḥ //MU_3,127.8//",
    "GSP27moksop_u:15667": " tam upāste sma tejasvī bālaḥ putro mahāmatiḥ /",
    "GSP27moksop_u:15668": " śukras sakalacandrābhaḥ prakāśa iva bhāskaram //MU_3,127.9//",
    "GSP27moksop_u:15669": " bhṛgur varavane tasmin samādhāv eva saṃsthitaḥ /",
    "GSP27moksop_u:15670": " sarvakālaṃ samutkīrṇo vanopalatalād iva //MU_3,127.10//",
    "GSP27moksop_u:15671": " śukraḥ kusumaśayyāsu kaladhautābjinīṣu ca /",
    "GSP27moksop_u:15672": " mandāratarudolāsu bālo 'ramata līlayā //MU_3,127.11//",
    "GSP27moksop_u:15673": " vidyāvidyādṛśor madhye śukro 'prāptamahāpadaḥ /",
    "GSP27moksop_u:15674": " triśaṅkur iva rodo'ntar avartata tadā kila //MU_3,127.12//",
    "GSP27moksop_u:15675": " nirvikalpasamādhisthe sa kadācit pitary atha /",
    "GSP27moksop_u:15676": " avyagro 'bhavad ekānte jitārir iva bhūmipaḥ //MU_3,127.13//",
    "GSP27moksop_u:15677": " dadarśāpsarasaṃ tatra gacchantīṃ nabhasaḥ pathā /",
    "GSP27moksop_u:15678": " kṣīrodamadhyalulitāṃ lakṣmīm iva janārdanaḥ //MU_3,127.14//",
    "GSP27moksop_u:15679": " mandāramālyavalitāṃ mandānilacalālakām /",
    "GSP27moksop_u:15680": " hārijhāṅkārigamanāṃ sugandhitanabho'nilām //MU_3,127.15//",
    "GSP27moksop_u:15681": " lāvaṇyapādapalatāṃ madaghūrṇitalocanām /",
    "GSP27moksop_u:15682": " amṛtīkṛtataddeśāṃ dehendūdayakāntibhiḥ //MU_3,127.16//",
    "GSP27moksop_u:15683": " kāntām ālokya tasyābhūd ullāsataralaṃ manaḥ /",
    "GSP27moksop_u:15684": " dṛṣṭe nirmalapūrṇendau vapur ambunidher iva //MU_3,127.17//",
    "GSP27moksop_u:15685": " manasijeṣuśatāhatam āśaye sa parirudhya manas tadanūśanāḥ /",
    "GSP27moksop_u:15686": " vigalitetaravṛttitayātmanā suravadhūmaya eva babhūva saḥ //MU_3,127.18//",
    "GSP27moksop_u:15687": " bhārgavopākhyāne bhārgavaskhalanaṃ nāma sargaḥ",
    "GSP27moksop_u:15688": " aṣṭāviṃśatyuttaraśatatamas sargaḥ",
    "GSP27moksop_u:15689": " vasiṣṭhaḥ:",
    "GSP27moksop_u:15690": " atha tāṃ manasā dhyāyaṃs tatraivāmīlitekṣaṇaḥ /",
    "GSP27moksop_u:15691": " ārabdhavān manorājyam idam ekaḥ kilośanāḥ //MU_3,128.1 (= MT_4,6.1)//",
    "GSP27moksop_u:15692": " eṣā hi lalanā vyomni sahasranayanālaye /",
    "GSP27moksop_u:15693": " samprāpto 'yam ahaṃ svargam ālolasurasundaram //MU_3,128.2//",
    "GSP27moksop_u:15694": " ime te mṛdumandārakusumottaṃsasundarāḥ /",
    "GSP27moksop_u:15695": " dravatkanakaniṣṣyandavilāsivapuṣas surāḥ //MU_3,128.3//",
    "GSP27moksop_u:15696": " imās tā locanollāsasṛṣṭanīlābjavṛṣṭayaḥ /",
    "GSP27moksop_u:15697": " mugdhā hāsavilāsinyaḥ kāntā hariṇadṛṣṭayaḥ //MU_3,128.4//",
    "GSP27moksop_u:15698": " ime te kaustubhoddyotā anyo'nyapratibimbitāḥ /",
    "GSP27moksop_u:15699": " viśvarūpopamākārā maruto mattakāśinaḥ //MU_3,128.5//",
    "GSP27moksop_u:15700": " airāvaṇakaṭāmodaviraktamadhupaśrutāḥ /",
    "GSP27moksop_u:15701": " imās tāḥ kākalīgītā gīrvāṇagaṇagītayaḥ //MU_3,128.6//",
    "GSP27moksop_u:15702": " iyaṃ sā kanakāmbhojacaradvairiñcasārasā /",
    "GSP27moksop_u:15703": " mandākinītaṭodyānaviśrāntasuranāyikā //MU_3,128.7//",
    "GSP27moksop_u:15704": " ete te yamacandrendrasūryānilajalānalāḥ /",
    "GSP27moksop_u:15705": " lokapālās tanūddyotakīrṇadīptojjvalārciṣaḥ //MU_3,128.8//",
    "GSP27moksop_u:15706": " ayaṃ sa suravikrāntahetikaṇḍūyitānanaḥ /",
    "GSP27moksop_u:15707": " airāvaṇo raṇaddantaprotadaityendramaṇḍalaḥ //MU_3,128.9//",
    "GSP27moksop_u:15708": " ime te bhūtalasthānā vyomatārakatāṃ gatāḥ /",
    "GSP27moksop_u:15709": " vaimānikāś calaccāruhāracāmarakuṇḍalāḥ //MU_3,128.10//",
    "GSP27moksop_u:15710": " imās tā vividhodyānamaṇimandiramaṇḍitāḥ /",
    "GSP27moksop_u:15711": " vimānapaṅktayaś cārucāmīkaramayātapāḥ //MU_3,128.11//",
    "GSP27moksop_u:15712": " merūpalatalāsphālaśīkarākīrṇadevatāḥ /",
    "GSP27moksop_u:15713": " etās tāḥ kīrṇamandārā gaṅgāsalilavīcayaḥ //MU_3,128.12//",
    "GSP27moksop_u:15714": " etāḥ prasṛtamandāramañjarīpuñjapiñjarāḥ /",
    "GSP27moksop_u:15715": " dolālolāpsaraśśreṇyaś śakropavanavīthayaḥ //MU_3,128.13//",
    "GSP27moksop_u:15716": " ime te kundamandāramakarandasugandhayaḥ /",
    "GSP27moksop_u:15717": " candrāṃśunikarākārāḥ pārijātasamīraṇāḥ //MU_3,128.14//",
    "GSP27moksop_u:15718": " puṣpakesaranīhārapaṭavāseraṇotsukaiḥ /",
    "GSP27moksop_u:15719": " latāṅganāgaṇair vyāptam idaṃ tan nandanaṃ vanam //MU_3,128.15//",
    "GSP27moksop_u:15720": " kāntagītaravānandapranartitasurāṅganau /",
    "GSP27moksop_u:15721": " imau tau vallakīsnigdhasvarau nāradatumburū //MU_3,128.16//",
    "GSP27moksop_u:15722": " ime te puṇyakartāro bhūribhūṣaṇabhūṣitāḥ /",
    "GSP27moksop_u:15723": " vyomany uḍḍayamāneṣu vimāneṣu sukhaṃ sthitāḥ //MU_3,128.17//",
    "GSP27moksop_u:15724": " madamanmathamattāṅgya imās tās surayoṣitaḥ /",
    "GSP27moksop_u:15725": " deveśvaraṃ niṣevante vanaṃ vanalatā iva //MU_3,128.18//",
    "GSP27moksop_u:15726": " candrāṃśujālakusumāś cintāmaṇigulucchakāḥ /",
    "GSP27moksop_u:15727": " kalpavṛkṣa ime pakvaratnastabakadanturāḥ //MU_3,128.19//",
    "GSP27moksop_u:15728": " iha tāvad imaṃ śakram aham āsanasaṃsthitam /",
    "GSP27moksop_u:15729": " dvitīyam iva deveśaṃ pūjayaivābhivādaye //MU_3,128.20//",
    "GSP27moksop_u:15730": " iti sañcintya śukreṇa manasaiva śacīpatiḥ /",
    "GSP27moksop_u:15731": " tenābhivāditas tatra dvitīya iva vai bhṛguḥ //MU_3,128.21//",
    "GSP27moksop_u:15732": " atha sādaram utthāya śukraś śakreṇa pūjitaḥ /",
    "GSP27moksop_u:15733": " gṛhītahastam ānīya samīpa upaveśitaḥ //MU_3,128.22//",
    "GSP27moksop_u:15734": " dhanyas tvadāgamenādya svargo 'yaṃ śukra śobhate /",
    "GSP27moksop_u:15735": " uṣyatāṃ ciram eveha śakra ittham uvāca tam //MU_3,128.23//",
    "GSP27moksop_u:15736": " atha tatropaviśyāsau bhārgavaś śobhitānanaḥ /",
    "GSP27moksop_u:15737": " śriyaṃ jahāra śaśinas sakalasyāmalasya ca //MU_3,128.24//",
    "GSP27moksop_u:15738": " sakalasuragaṇābhivandito 'sau bhṛgutanayaś śatamanyupārśvasaṃsthaḥ /",
    "GSP27moksop_u:15739": " cirataram atulām avāpa tuṣṭiṃ naramatim ujjhitavān alaṃ babhūva //MU_3,128.25//",
    "GSP27moksop_u:15740": " bhārgavopākhyāne bhārgavamanorājyaṃ nāma sargaḥ",
    "GSP27moksop_u:15741": " ekonatriṃśaduttaraśatatamas sargaḥ",
    "GSP27moksop_u:15742": " vasiṣṭhaḥ:",
    "GSP27moksop_u:15743": " iti śukraḥ puraṃ prāpya vaibudhaṃ svena cetasā /",
    "GSP27moksop_u:15744": " visasmāra nijaṃ bhāvaṃ prāktanaṃ vyasanaṃ vinā //MU_3,129.1 (= MT_4,7.1)//",
    "GSP27moksop_u:15745": " muhūrtam atha viśramya tasya pārśve śacīpateḥ /",
    "GSP27moksop_u:15746": " svargaṃ vihartum uttasthau svarvāsiparicoditaḥ //MU_3,129.2//",
    "GSP27moksop_u:15747": " svargaśriyaṃ samālokya lolalocanalāñchitam /",
    "GSP27moksop_u:15748": " straiṇaṃ draṣṭuṃ jagāmāsau nalinīm iva sārasaḥ //MU_3,129.3//",
    "GSP27moksop_u:15749": " tatra tāṃ mṛgaśāvākṣīṃ kāntām adhyāgatām asau /",
    "GSP27moksop_u:15750": " dadarśa vipināntassthāṃ bhṛṅgaś cūtalatām iva //MU_3,129.4//",
    "GSP27moksop_u:15751": " tām ālokya lasallolavilāsavalitākṛtim /",
    "GSP27moksop_u:15752": " āsīd vilīyamānāṅgo jyotsnayendumaṇir yathā //MU_3,129.5//",
    "GSP27moksop_u:15753": " vilīyamānasarvāṅgas tām avaikṣata kāminīm /",
    "GSP27moksop_u:15754": " candrakānta iva jyotsnāṃ śītalāṃ khe vilāsinīm //MU_3,129.6//",
    "GSP27moksop_u:15755": " tenāvalokitā sāpi tatparāyaṇatāṃ gatā /",
    "GSP27moksop_u:15756": " niśānte cakravākena kānteva parikūjitā //MU_3,129.7//",
    "GSP27moksop_u:15757": " rasād vikasator nūnam anyo'nyam anuraktayoḥ /",
    "GSP27moksop_u:15758": " prātar arkanalinyor yā śobhā saiva tayor abhūt //MU_3,129.8//",
    "GSP27moksop_u:15759": " saṅkalpitārthadāyitvād deśasya madanena sā /",
    "GSP27moksop_u:15760": " sarvāṅgaṃ vivaśīkṛtya śukrāyaiva samarpitā //MU_3,129.9//",
    "GSP27moksop_u:15761": " petus smaraśarās tasyā mṛduṣv aṅgeṣu bhūriśaḥ /",
    "GSP27moksop_u:15762": " palāśeṣv iva padminyā dhārā navapayomucaḥ //MU_3,129.10//",
    "GSP27moksop_u:15763": " sā babhūva smarādhūtā lolālivalayālakā /",
    "GSP27moksop_u:15764": " mandavātavinunnāyā mañjaryās sahadharmiṇī //MU_3,129.11//",
    "GSP27moksop_u:15765": " nīlanīrajanetrāṃ tāṃ haṃsavāraṇagāminīm /",
    "GSP27moksop_u:15766": " madanaḥ kṣobhayām āsa pūraḥ kamalinīm iva //MU_3,129.12//",
    "GSP27moksop_u:15767": " atha tāṃ tādṛśīṃ dṛṣṭvā śukras saṅkalpitārthabhāk /",
    "GSP27moksop_u:15768": " tamas saṅkalpayām āsa saṃhāram iva bhūtakṛt //MU_3,129.13//",
    "GSP27moksop_u:15769": " triviṣṭapasya deśo 'sau babhūva timirākulaḥ /",
    "GSP27moksop_u:15770": " bhūlokasyāndhatamaso lokālokataṭo yathā //MU_3,129.14//",
    "GSP27moksop_u:15771": " lajjāndhakāratīkṣṇāṃśau tasmiṃs timiramaṇḍale /",
    "GSP27moksop_u:15772": " pratiṣṭhām āgate tasya mithunasyeva manmathe //MU_3,129.15//",
    "GSP27moksop_u:15773": " teṣu sarveṣu bhūteṣu gateṣv abhimatāṃ diśam /",
    "GSP27moksop_u:15774": " tasmāt pradeśād bhūlokaṃ dinānte vihageṣv iva //MU_3,129.16//",
    "GSP27moksop_u:15775": " sā dīrghadhavalāpāṅgā pravṛddhamadanā tathā /",
    "GSP27moksop_u:15776": " ājagāma bhṛgoḥ putraṃ mayūrī vāridaṃ yathā //MU_3,129.17//",
    "GSP27moksop_u:15777": " dhavalāgāramadhyasthe paryaṅke parikalpite /",
    "GSP27moksop_u:15778": " viveśa bhārgavas tatra kṣīroda iva mādhavaḥ //MU_3,129.18//",
    "GSP27moksop_u:15779": " sā pādāv avalambyāsya vivaśeva varānanā /",
    "GSP27moksop_u:15780": " rarāja ca surebhasya pādalagneva padminī //MU_3,129.19//",
    "GSP27moksop_u:15781": " uvāca cedaṃ lalitaṃ lasatsnehotkayā girā /",
    "GSP27moksop_u:15782": " vaco madhuram ānandi vilāsavalitākṣaram //MU_3,129.20//",
    "GSP27moksop_u:15783": " paśyāmalenduvadana maṇḍalīkṛtakārmukaḥ /",
    "GSP27moksop_u:15784": " abalām anubadhnāti mām eṣa kimanaṅgakaḥ //MU_3,129.21//",
    "GSP27moksop_u:15785": " pāhi mām abalāṃ nātha dīnāṃ tvaccharaṇām iha /",
    "GSP27moksop_u:15786": " kṛpaṇāśvāsanaṃ sādho viddhi saccaritavratam //MU_3,129.22//",
    "GSP27moksop_u:15787": " snehadṛṣṭim ajānadbhir mūḍhair eva mahāmate /",
    "GSP27moksop_u:15788": " praṇayā avagaṇyante na rasajñaiḥ kadācana //MU_3,129.23//",
    "GSP27moksop_u:15789": " aśaṅkitopasampannaḥ praṇayo 'nyo'nyaraktayoḥ /",
    "GSP27moksop_u:15790": " adhaḥkaroti niṣyandaṃ cāndram āsvāditaṃ priya //MU_3,129.24//",
    "GSP27moksop_u:15791": " na tathā sukhayaty eṣā cetas tribhuvaneśatā /",
    "GSP27moksop_u:15792": " yathā parasparānandī snehaḥ prathamaraktayoḥ //MU_3,129.25//",
    "GSP27moksop_u:15793": " tvatpādasparśaneneyaṃ samāśvastāsmi mānada /",
    "GSP27moksop_u:15794": " candrapādaparāmṛṣṭā yathā niśi kumudvatī //MU_3,129.26//",
    "GSP27moksop_u:15795": " saṃsparśāmṛtapānena tava jīvāmi sundara /",
    "GSP27moksop_u:15796": " candrāṃśurasapānena cakorī capalā yathā //MU_3,129.27//",
    "GSP27moksop_u:15797": " mām imāṃ caraṇālīnāṃ bhramarīṃ karapallavaiḥ /",
    "GSP27moksop_u:15798": " āliṅgyāmṛtasampūrṇe satpadmahṛdaye kuru //MU_3,129.28//",
    "GSP27moksop_u:15799": " ity uktvā puṣpamṛdvaṅgī sā tasya patitorasi /",
    "GSP27moksop_u:15800": " vyāghūrṇitālinayanā sutarāv iva mañjarī //MU_3,129.29//",
    "GSP27moksop_u:15801": " tau dampatī tatra vilāsakāntau vilesatus tāsu vanasthalīṣu /",
    "GSP27moksop_u:15802": " kiñjalkagaurānilaghūrṇitāsu mattau dvirephāv iva padminīṣu //MU_3,129.30//",
    "GSP27moksop_u:15803": " bhārgavopākhyāne navasaṅgamo nāma sargaḥ",
    "GSP27moksop_u:15804": " triṃśaduttaraśatatamas sargaḥ",
    "GSP27moksop_u:15805": " vasiṣṭhaḥ:",
    "GSP27moksop_u:15806": " iti cittavilāsena ciram utprekṣitaiḥ priyaiḥ /",
    "GSP27moksop_u:15807": " praṇayair bhārgavasyāsīt tuṣṭaye sasamāgamaḥ //MU_3,130.1 (= MT_4,8.1)//",
    "GSP27moksop_u:15808": " mandāradāmākulayā vaibudhāsavamattayā /",
    "GSP27moksop_u:15809": " tadā tena tayā sārdhaṃ dvitīyenāmalendunā //MU_3,130.2//",
    "GSP27moksop_u:15810": " vihṛtaṃ mattahaṃsāsu hemapaṅkajinīṣu ca /",
    "GSP27moksop_u:15811": " taṭeṣv amaravāhinyās saha kinnaracāraṇaiḥ //MU_3,130.3//",
    "GSP27moksop_u:15812": " pītam indudalasyandi devais saha rasāyanam /",
    "GSP27moksop_u:15813": " pārijātalatājālanilayeṣu vilāsinā //MU_3,130.4//",
    "GSP27moksop_u:15814": " cārucaitrarathodyānalatādolāsu līlayā /",
    "GSP27moksop_u:15815": " ciraṃ vilasitaṃ vyagrais saha vidyādharīgaṇaiḥ //MU_3,130.5//",
    "GSP27moksop_u:15816": " nandanopavanābhogo mandareṇeva vāridhiḥ /",
    "GSP27moksop_u:15817": " bhṛśam ullolatāṃ nītaḥ pramathais saha śāmbhavaiḥ //MU_3,130.6//",
    "GSP27moksop_u:15818": " bālahemalatājālajaṭilāsu darīṣu ca /",
    "GSP27moksop_u:15819": " bhrāntam unmattarāgeṇa mairavīṣv abjinīṣv iva //MU_3,130.7//",
    "GSP27moksop_u:15820": " kailāsavanakuñjeṣu tayā saha vilāsinā /",
    "GSP27moksop_u:15821": " hārendudhavalā rātriḥ kṣapitā gaṇagītibhiḥ //MU_3,130.8//",
    "GSP27moksop_u:15822": " gandhamādanaśailasya viśramyopari sānuṣu /",
    "GSP27moksop_u:15823": " sā tena kanakāmbhojair āpādam abhimaṇḍitā //MU_3,130.9//",
    "GSP27moksop_u:15824": " lokālokataṭānteṣu vicitrāścaryahāriṣu /",
    "GSP27moksop_u:15825": " krīḍitaṃ kṛtahāsena rāma tena tayā saha //MU_3,130.10//",
    "GSP27moksop_u:15826": " mandarāntarakaccheṣu sārdhaṃ hariṇaśāvakaiḥ /",
    "GSP27moksop_u:15827": " avasat sa samāṣ ṣaṣṭiṃ kalpitāmaramandiraḥ //MU_3,130.11//",
    "GSP27moksop_u:15828": " kṣīrārṇavataṭeṣv asya vanitāsahacāriṇaḥ /",
    "GSP27moksop_u:15829": " kṣīṇaṃ kṛtayugād ardhaṃ śvetadvīpajanais saha //MU_3,130.12//",
    "GSP27moksop_u:15830": " gandharvanagarodyānalīlāviracanair asau /",
    "GSP27moksop_u:15831": " sṛṣṭānantajagatsṛṣṭeḥ kālasyānukṛtiṃ gataḥ //MU_3,130.13//",
    "GSP27moksop_u:15832": " athāvasad asau śukraḥ purandarapure punaḥ /",
    "GSP27moksop_u:15833": " sukhaṃ caturyugāny aṣṭau hariṇekṣaṇayā saha //MU_3,130.14//",
    "GSP27moksop_u:15834": " puṇyakṣayānusandhānāt tataś cāvanimaṇḍale /",
    "GSP27moksop_u:15835": " tayaiva saha māninyā papātāpahṛtākṛtiḥ //MU_3,130.15//",
    "GSP27moksop_u:15836": " parālūnasamastāṅgo hṛtasyandananandanaḥ /",
    "GSP27moksop_u:15837": " cintāparavaśo dhvastas samitīvāhato bhaṭaḥ //MU_3,130.16//",
    "GSP27moksop_u:15838": " patitasyāvanau tasya cintayā saha dīrghayā /",
    "GSP27moksop_u:15839": " śarīraṃ śatadhā yātaṃ śilāpātīva nirjharaḥ //MU_3,130.17//",
    "GSP27moksop_u:15840": " saṃśīrṇayor dehakayoś citte te vāsanāvṛte /",
    "GSP27moksop_u:15841": " viceratus tayor vyomni nirnīḍau vihagau yathā //MU_3,130.18//",
    "GSP27moksop_u:15842": " tatrāviviśatuś cāndraṃ te citte raśmijālakam /",
    "GSP27moksop_u:15843": " prāleyatām upetyāśu śālitām atha jagmatuḥ //MU_3,130.19//",
    "GSP27moksop_u:15844": " śālīṃs tān bhuktavān pakvān daśārṇeṣu dvijottamaḥ /",
    "GSP27moksop_u:15845": " śaukrāñ śukrāṅganāgarbhān mālaveṣu ca bhūpatiḥ //MU_3,130.20//",
    "GSP27moksop_u:15846": " ajāyatośanāḥ pūrvaṃ daśārṇeṣu dvijottamāt /",
    "GSP27moksop_u:15847": " nṛpād uttamasaubhāgyān mālaveṣu tadaṅganā //MU_3,130.21//",
    "GSP27moksop_u:15848": " sa tatra vavṛdhe bālas sā tatra vavṛdhe 'ṅganā /",
    "GSP27moksop_u:15849": " tau pūrvadampatī jātau svarbhraṣṭāv iva bhūtale //MU_3,130.22//",
    "GSP27moksop_u:15850": " atha ṣoḍaśavarṣo 'bhūc chukras sāraṅganāmabhṛt /",
    "GSP27moksop_u:15851": " pitur gṛhe yauvanavāñ śrīmān viprakumārakaḥ //MU_3,130.23//",
    "GSP27moksop_u:15852": " mālānāmasurastrī sā kumārī rājasadmani /",
    "GSP27moksop_u:15853": " bhṛṅgekṣaṇā gatā vṛddhiṃ latā varavane yathā //MU_3,130.24//",
    "GSP27moksop_u:15854": " rājaputrī tato mālā pūjayām āsa śaṅkaram /",
    "GSP27moksop_u:15855": " labheyaṃ prāktanaṃ siddhaṃ patim ity aniśaṃ śubhā //MU_3,130.25//",
    "GSP27moksop_u:15856": " atha mālavabhūpasya yajñe dvijasabhāgatam /",
    "GSP27moksop_u:15857": " mālā dadarśa sāraṅgaṃ pitrā saha samāgatam //MU_3,130.26//",
    "GSP27moksop_u:15858": " taṃ dṛṣṭvā sānavadyāṅgī prāktanasnehabhāvitā /",
    "GSP27moksop_u:15859": " dṛṣṭacandrendumaṇivat snehasvinnāṅgikā babhau //MU_3,130.27//",
    "GSP27moksop_u:15860": " tato yajñasabhāmadhye dāśārṇadvijadārakam /",
    "GSP27moksop_u:15861": " bhartṛtve varayām āsa sā mālā mālavātmajā //MU_3,130.28//",
    "GSP27moksop_u:15862": " kramāt kṛtavivāhāya tasmai vārdhakajarjaraḥ /",
    "GSP27moksop_u:15863": " mālaveśo 'khilaṃ rājyaṃ pratipādya vanaṃ yayau //MU_3,130.29//",
    "GSP27moksop_u:15864": " sa sāraṅgas tayā sārdhaṃ tasmin mālavamaṇḍale /",
    "GSP27moksop_u:15865": " cakārātisukhī rājyaṃ śakravac charadāṃ śatam //MU_3,130.30//",
    "GSP27moksop_u:15866": " atha kālena mahatā cañcalatvāc ca cetasaḥ /",
    "GSP27moksop_u:15867": " apriyatvaṃ mitho yātau dampatī tau vidher vaśāt //MU_3,130.31//",
    "GSP27moksop_u:15868": " sāraṅgas tu jarājīrṇaḥ pātasajjakalevaraḥ /",
    "GSP27moksop_u:15869": " dadhre śvasanaśaithilyāj jīrṇaparṇasavarṇatām //MU_3,130.32//",
    "GSP27moksop_u:15870": " jāyājanavirāgeṇa vārdhakātiśayena ca /",
    "GSP27moksop_u:15871": " maraṇaṃ mandamandeho nirīho 'bhinananda saḥ //MU_3,130.33//",
    "GSP27moksop_u:15872": " atha nīrasarājyasya duḥkhātiśayaśaṃsinaḥ /",
    "GSP27moksop_u:15873": " araṇya iva vetālo moho 'tighanatāṃ gataḥ //MU_3,130.34//",
    "GSP27moksop_u:15874": " mohāndhakūpapatitaṃ bhogāsaṅgād anāratam /",
    "GSP27moksop_u:15875": " avivekinam ajñānam asajjanaparāyaṇam //MU_3,130.35//",
    "GSP27moksop_u:15876": " jahārainaṃ tato mṛtyus tṛṣṇākavalitāśayam /",
    "GSP27moksop_u:15877": " pataṅgam iva maṇḍūkaḥ kṛtākrandam akiñcanam //MU_3,130.36//",
    "GSP27moksop_u:15878": " tataḥ karmaphalaṃ bhuktvā svaṃ paratra śubhāśubham /",
    "GSP27moksop_u:15879": " aṅgeṣu dhīvaro jātas sa durbhāvavaśāt tadā //MU_3,130.37//",
    "GSP27moksop_u:15880": " tatra dhīvarakarmāṇi kurvan sa śaradāṃ śatam /",
    "GSP27moksop_u:15881": " duḥkhajarjaracetastvād vairāgyaṃ samupāyayau //MU_3,130.38//",
    "GSP27moksop_u:15882": " duḥkhaṃ saṃsāra ity evaṃ cintayan bhāskaraṃ tataḥ /",
    "GSP27moksop_u:15883": " sampataṃs tena sañjātas sūryavaṃśe mahānṛpaḥ //MU_3,130.39//",
    "GSP27moksop_u:15884": " śubhabhāvavaśāt so 'tha kiñcij jñānam avāptavān /",
    "GSP27moksop_u:15885": " jajñe nṛpatanuṃ tyaktvā gurus sarvopadeśakaḥ //MU_3,130.40//",
    "GSP27moksop_u:15886": " mantrasādhitasiddhir hi so 'tha vidyādharo 'bhavat /",
    "GSP27moksop_u:15887": " kalpam ekaṃ tu bubhuje tato vaidyādharīṃ purīm //MU_3,130.41//",
    "GSP27moksop_u:15888": " kalpāvasānasamayaṃ nītvā pavanarūpayā /",
    "GSP27moksop_u:15889": " tanvā sṛṣṭau pravṛttāyāṃ bhūyo jāto munes sutaḥ //MU_3,130.42//",
    "GSP27moksop_u:15890": " tato munīnāṃ samparkāt tapasy ugre vyavasthitaḥ /",
    "GSP27moksop_u:15891": " avasan merugahane manvantaram aninditaḥ //MU_3,130.43//",
    "GSP27moksop_u:15892": " tatra tasya samutpanno mṛgyāḥ putro narākṛtiḥ /",
    "GSP27moksop_u:15893": " tatsnehena paraṃ mohaṃ punar abhyāyayau kṣaṇāt //MU_3,130.44//",
    "GSP27moksop_u:15894": " putrasyāsya dhanaṃ me 'stu guṇāś cāyuś ca śāśvatam /",
    "GSP27moksop_u:15895": " ity anāratacintābhir jahau satyām avasthitim //MU_3,130.45//",
    "GSP27moksop_u:15896": " dharmacintāparibhraṃśāt putrārthaṃ bhogacintanāt /",
    "GSP27moksop_u:15897": " kṣīṇāyuṣaṃ tam aharan mṛtyus sarpa ivānilam //MU_3,130.46//",
    "GSP27moksop_u:15898": " bhogaikacintayā sārdhaṃ sa samutkrāntacetanaḥ /",
    "GSP27moksop_u:15899": " prāpya madreśaputratvam āsīn madramahīpatiḥ //MU_3,130.47//",
    "GSP27moksop_u:15900": " madradeśe ciraṃ kṛtvā rājyam ucchinnaśātravaḥ /",
    "GSP27moksop_u:15901": " jarām abhyājagāmātra himāśanir ivāmbujam //MU_3,130.48//",
    "GSP27moksop_u:15902": " madrarājatanuṃ tāṃ tu tapovāsanayā saha /",
    "GSP27moksop_u:15903": " tatyāja tena jāto 'sau tapasvī tāpasātmajaḥ //MU_3,130.49//",
    "GSP27moksop_u:15904": " samaṅgāyā mahānadyās taṭam āsādya tāpasaḥ /",
    "GSP27moksop_u:15905": " tapas tepe mahābuddhis sa rāma vigatajvaraḥ //MU_3,130.50//",
    "GSP27moksop_u:15906": " vividhajanmadaśāvivaśāśayas samanusṛtya śarīraparamparām /",
    "GSP27moksop_u:15907": " sukham atiṣṭhad asau bhṛgunandano varanadīsutaṭe dṛḍhavṛkṣavat //MU_3,130.51//",
    "GSP27moksop_u:15908": " bhārgavopākhyāne vividhajanmānubhavanaṃ nāma sargaḥ",
    "GSP27moksop_u:15909": " ekatriṃśaduttaraśatatamas sargaḥ",
    "GSP27moksop_u:15910": " vasiṣṭhaḥ:",
    "GSP27moksop_u:15911": " iti cintayatas tasya śukrasya pitur agrataḥ /",
    "GSP27moksop_u:15912": " jagāmātitarāṃ kālo bahusaṃvatsarātmakaḥ //MU_3,131.1 (= MT_4,9.1)//",
    "GSP27moksop_u:15913": " atha kālena mahatā pavanātapajarjaraḥ /",
    "GSP27moksop_u:15914": " kāyas tasya papātorvyāṃ chinnamūla iva drumaḥ //MU_3,131.2//",
    "GSP27moksop_u:15915": " manas tu cañcalābhogaṃ tāsu tāsu daśāsu ca /",
    "GSP27moksop_u:15916": " babhrāmātivicitrāsu vanarājiṣv ivaiṇakaḥ //MU_3,131.3//",
    "GSP27moksop_u:15917": " bhrāntam udbhrāntam abhitaś cakrārpitam ivākulam /",
    "GSP27moksop_u:15918": " manas tasya viśaśrāma samaṅgāsaritas taṭe //MU_3,131.4//",
    "GSP27moksop_u:15919": " anantavṛttāntaghanāṃ pelavāṃ sudṛḍhām api /",
    "GSP27moksop_u:15920": " tāṃ saṃsṛtidaśāṃ śukro videho 'nubhavan sthitaḥ //MU_3,131.5//",
    "GSP27moksop_u:15921": " mandarācalasānusthā sā tanus tasya dhīmataḥ /",
    "GSP27moksop_u:15922": " tāpaprasarasaṃśuṣkā carmaśeṣā babhūva ha //MU_3,131.6//",
    "GSP27moksop_u:15923": " śārīrarandhrapravahadvātaśītkārarūpayā /",
    "GSP27moksop_u:15924": " ceṣṭāduḥkhakṣayānandāt kākalyeva sma gāyati //MU_3,131.7//",
    "GSP27moksop_u:15925": " prāṇānusmaraṇocchvāsam iva bāṣpaṃ sma muñcati /",
    "GSP27moksop_u:15926": " caṇḍānilavilāsena lulitvā vanabhūmiṣu //MU_3,131.8//",
    "GSP27moksop_u:15927": " manovarākam avaṭe luṭhitaṃ bhavabhūmiṣu /",
    "GSP27moksop_u:15928": " hasantīvātiśubhrābhrasitayā dantamālayā //MU_3,131.9//",
    "GSP27moksop_u:15929": " darśayantī svakaṃ śūnyaṃ vapur akṣṇor akṛtrimam /",
    "GSP27moksop_u:15930": " mukhāraṇyajaratkūparūpayā gartaśobhayā //MU_3,131.10//",
    "GSP27moksop_u:15931": " tāpopataptā saṃsiktā varṣājalabhareṇa sā /",
    "GSP27moksop_u:15932": " pāṃsunā pavanotthena duṣkṛteneva rūṣitā //MU_3,131.11//",
    "GSP27moksop_u:15933": " śuṣkakāṣṭhavad ālolā pāteṣu kṛtajhāṅkṛtā /",
    "GSP27moksop_u:15934": " dhārānikarapātena vinunnā jaladāgame //MU_3,131.12//",
    "GSP27moksop_u:15935": " prāvṛṇnirjharapūreṇa plutā girinadītaṭe /",
    "GSP27moksop_u:15936": " tāramārutaśītkārā vanopala iva sthitā //MU_3,131.13//",
    "GSP27moksop_u:15937": " vakrā śuṣkāntratantrī ca pūtā jhāṅkārakāriṇī /",
    "GSP27moksop_u:15938": " araṇyalakṣmīvīṇeva śūnyacarmamayodarī //MU_3,131.14//",
    "GSP27moksop_u:15939": " rāgadveṣavihīnatvāt tasya puṇyāśramasya tu /",
    "GSP27moksop_u:15940": " mahātapastvāc ca bhṛgor na bhuktā mṛgapakṣibhiḥ //MU_3,131.15//",
    "GSP27moksop_u:15941": " yamaniyamakṛśīkṛtāṅgayaṣṭeś carati tapas sma bhṛgūdvahasya cetaḥ /",
    "GSP27moksop_u:15942": " tanur atha pavanāpanītaraktā ciram aluṭhan mahatīṣu sā śilāsu //MU_3,131.16//",
    "GSP27moksop_u:15943": " bhārgavopākhyāne bhārgavakalevaravarṇanaṃ nāma sargaḥ",
    "GSP27moksop_u:15944": " dvātriṃśaduttaraśatatamas sargaḥ",
    "GSP27moksop_u:15945": " vasiṣṭhaḥ:",
    "GSP27moksop_u:15946": " atha varṣasahasreṇa divyena parameśvaraḥ /",
    "GSP27moksop_u:15947": " bhṛguḥ paramasambodhād virarāma samādhitaḥ //MU_3,132.1 (= MT_4,10.1)//",
    "GSP27moksop_u:15948": " nāpaśyad agre tanayaṃ taṃ nayāvanatānanam /",
    "GSP27moksop_u:15949": " sīmāntaṃ guṇasīmāyāḥ puṇyaṃ mūrtam iva sthitam //MU_3,132.2//",
    "GSP27moksop_u:15950": " apaśyat kevalaṃ kālaṃ kaṅkālaṃ purato mahat /",
    "GSP27moksop_u:15951": " dehayuktam ivābhāgyaṃ dāridryam iva mūrtimat //MU_3,132.3//",
    "GSP27moksop_u:15952": " tāpaśuṣkavapuḥ kṛttirandhrasphuritatittiri /",
    "GSP27moksop_u:15953": " saṃśuṣkāntrodaraguhāchāyāviśrāntadarduram //MU_3,132.4//",
    "GSP27moksop_u:15954": " netragartakasaṃsuptaprasūnavanakīṭakam /",
    "GSP27moksop_u:15955": " makṣikāpañjaraprotakośakārakrimivrajam //MU_3,132.5//",
    "GSP27moksop_u:15956": " prāktanīm upabhogehām iṣṭāniṣṭaphalapradām /",
    "GSP27moksop_u:15957": " dhārādhautāntayā tanvā hasac chuṣkāsthimālayā //MU_3,132.6//",
    "GSP27moksop_u:15958": " śiroghaṭena śubhreṇa sampannenenduvarcasā /",
    "GSP27moksop_u:15959": " viḍambayac ca karpūraplutaliṅgaśiraśśriyam //MU_3,132.7//",
    "GSP27moksop_u:15960": " ṛjvā saṃśuṣkasitayā svāsthimātrāvaśeṣayā /",
    "GSP27moksop_u:15961": " grīvayātmānusṛtayā dīrghīkurvad ivākṛtim //MU_3,132.8//",
    "GSP27moksop_u:15962": " mṛṇālikāpāṇḍurayā dhārāvadhutamāṃsayā /",
    "GSP27moksop_u:15963": " nāsāsthilatayā vaktraṃ kṛtasīmākramaṃ dadhat //MU_3,132.9//",
    "GSP27moksop_u:15964": " dīrghakandharayā nūnam uttānīkṛtavaktrayā /",
    "GSP27moksop_u:15965": " prekṣamāṇam iva prāṇān utkrāntān ambarodare //MU_3,132.10//",
    "GSP27moksop_u:15966": " jaṅghorujānudordaṇḍair dviguṇaṃ dīrghatāṃ gataiḥ /",
    "GSP27moksop_u:15967": " pramimāṇam ivāśāntaṃ dīrghādhvaśramabhītitaḥ //MU_3,132.11//",
    "GSP27moksop_u:15968": " udareṇātinimnena carmaśeṣeṇa śoṣiṇā /",
    "GSP27moksop_u:15969": " pradarśayad ivājñasya hṛdayasyātiśūnyatām //MU_3,132.12//",
    "GSP27moksop_u:15970": " prekṣya tac chuṣkakaṅkālam ālānam iva dantinaḥ /",
    "GSP27moksop_u:15971": " pūrvāparaparāmarśam akurvan bhṛgur utthitaḥ //MU_3,132.13//",
    "GSP27moksop_u:15972": " ālokasamakālaṃ hi pratibhātaṃ tato bhṛgoḥ /",
    "GSP27moksop_u:15973": " ciram utkrāntajīvaḥ kiṃ matputro 'yam iti kṣaṇāt //MU_3,132.14//",
    "GSP27moksop_u:15974": " acintayata evāsya bhaviṣyattābalaṃ tataḥ /",
    "GSP27moksop_u:15975": " kālaṃ prati babhūvāśu kopaḥ paramadāruṇaḥ //MU_3,132.15//",
    "GSP27moksop_u:15976": " akāla eva matputro nītaḥ kim iti kopitaḥ /",
    "GSP27moksop_u:15977": " kālāya śāpam utsraṣṭuṃ bhagavān upacakrame //MU_3,132.16//",
    "GSP27moksop_u:15978": " athākalitarūpo 'sau kālaḥ kavalitaprajaḥ /",
    "GSP27moksop_u:15979": " ādhibhautikam āsthāya vapur munim upāyayau //MU_3,132.17//",
    "GSP27moksop_u:15980": " khaḍgapāśadharaś śrīmān kuṇḍalī kavacānvitaḥ /",
    "GSP27moksop_u:15981": " ṣaḍbhujaṣ ṣaṇmukho bahvyā vṛtaḥ kiṅkarasenayā //MU_3,132.18//",
    "GSP27moksop_u:15982": " yaccharīrasamutthena jvālājālena valgatā /",
    "GSP27moksop_u:15983": " phullakiṃśukavṛkṣasya babhārādreś śriyaṃ nabhaḥ //MU_3,132.19//",
    "GSP27moksop_u:15984": " yatkarasthatriśūlāgraniṣṭhyūtair agnimaṇḍalaiḥ /",
    "GSP27moksop_u:15985": " virejur uditair āśāḥ kānakair iva kuṇḍalaiḥ //MU_3,132.20//",
    "GSP27moksop_u:15986": " yatpāśaśvasanāyastaśikharā medinībhṛtaḥ /",
    "GSP27moksop_u:15987": " dolām iva samārūḍhāś celuḥ petuś ca ghūrṇitāḥ //MU_3,132.21//",
    "GSP27moksop_u:15988": " yatkhaḍgamaṇḍaloddyotaśyāmaṃ bimbaṃ vivasvataḥ /",
    "GSP27moksop_u:15989": " kalpadagdhajagaddhūmaparyākulam ivābabhau //MU_3,132.22//",
    "GSP27moksop_u:15990": " sa upetya mahābāhuḥ kupitaṃ taṃ mahāmunim /",
    "GSP27moksop_u:15991": " kalpakṣubdhābdhigambhīraṃ sāntvapūrvam uvāca ha //MU_3,132.23//",
    "GSP27moksop_u:15992": " vijñātalokasthitayo mune dṛṣṭaparāvarāḥ /",
    "GSP27moksop_u:15993": " hetunāpi na muhyanti kim u hetum vinottamāḥ //MU_3,132.24//",
    "GSP27moksop_u:15994": " tvam anantatapā vipro vayaṃ niyatipālakāḥ /",
    "GSP27moksop_u:15995": " tena sampūjyase pūjya sādho netarayecchayā //MU_3,132.25//",
    "GSP27moksop_u:15996": " mā tapaḥ kṣapaya kṣubdhaiḥ kalpakālamahānalaiḥ /",
    "GSP27moksop_u:15997": " yo na dagdho 'smi me tasya kiṃ tvaṃ śāpena dhakṣyasi //MU_3,132.26//",
    "GSP27moksop_u:15998": " saṃsārāvalayo grastā nigīrṇā rudrakoṭayaḥ /",
    "GSP27moksop_u:15999": " bhuktāni viṣṇuvṛndāni kena śaptā vayaṃ mune //MU_3,132.27//",
    "GSP27moksop_u:16000": " bhoktāro hi vayaṃ brahman bhojanaṃ yuṣmadādayaḥ /",
    "GSP27moksop_u:16001": " svayaṃ niyatir eṣā hi nāvayor etad īhitam //MU_3,132.28//",
    "GSP27moksop_u:16002": " svayam ūrdhvaṃ prayāty agnis svayaṃ yānti payāṃsy adhaḥ /",
    "GSP27moksop_u:16003": " bhoktāraṃ bhojanaṃ yāti sṛṣṭiś cāpy antakaṃ svayam //MU_3,132.29//",
    "GSP27moksop_u:16004": " idam itthaṃ mune rūpam asyeha paramātmanaḥ /",
    "GSP27moksop_u:16005": " svātmani svayam evātmā svata eva vijṛmbhate //MU_3,132.30//",
    "GSP27moksop_u:16006": " neha kartā na bhoktāsti dṛṣṭyā naṣṭakalaṅkayā /",
    "GSP27moksop_u:16007": " bahavaś ceha kartāro dṛṣṭyānaṣṭakalaṅkayā //MU_3,132.31//",
    "GSP27moksop_u:16008": " kartṛtākartṛte brahman kevalaṃ parikalpite /",
    "GSP27moksop_u:16009": " asamyagdarśanenaiva na samyagdarśanena vaḥ //MU_3,132.32//",
    "GSP27moksop_u:16010": " puṣpāṇi taruṣaṇḍeṣu bhūtāni bhuvaneṣu ca /",
    "GSP27moksop_u:16011": " svayam āyānti yāntīha kalpyate hetutā vidheḥ //MU_3,132.33//",
    "GSP27moksop_u:16012": " abbimbitasya candrasya calane kartrakartṛte /",
    "GSP27moksop_u:16013": " na satye nānṛte yadvat tadvat kālasya sṛṣṭiṣu //MU_3,132.34//",
    "GSP27moksop_u:16014": " mano mithyābhramāl loke kartṛtākartṛtāmayīm /",
    "GSP27moksop_u:16015": " karoti kalanāṃ rajjvāṃ bhrāntekṣaṇa ivāhitām //MU_3,132.35//",
    "GSP27moksop_u:16016": " tena mā gā mune kopam āpadām īdṛśaḥ kramaḥ /",
    "GSP27moksop_u:16017": " yad yathā tat tathaivāstu satyam ālokayākulaḥ //MU_3,132.36//",
    "GSP27moksop_u:16018": " na vayaṃ prabhutārthena nābhimānavaśīkṛtāḥ /",
    "GSP27moksop_u:16019": " svato hevākavaśataḥ kevalaṃ niyatau sthitāḥ //MU_3,132.37//",
    "GSP27moksop_u:16020": " prakṛtavyavahārehāṃ niyatāṃ niyater vaśāt /",
    "GSP27moksop_u:16021": " prājñas samanuvarteta nābhimānamahātamāḥ //MU_3,132.38//",
    "GSP27moksop_u:16022": " kartavyam eva kriyate kevalaṃ kāryakovidaiḥ /",
    "GSP27moksop_u:16023": " sauṣuptīṃ vṛttim āśritya kayācid api nāśayā //MU_3,132.39//",
    "GSP27moksop_u:16024": " kva sā jñānamayī dṛṣṭiḥ kva mahattvaṃ kva dhīratā /",
    "GSP27moksop_u:16025": " mārge sarvaprasiddhe hi kim andha iva muhyasi //MU_3,132.40//",
    "GSP27moksop_u:16026": " trikālāmaladarśitvaṃ dhārayann api cetasi /",
    "GSP27moksop_u:16027": " avicārya jagadyātrāṃ kiṃ mūrkha iva muhyasi //MU_3,132.41//",
    "GSP27moksop_u:16028": " svakarmaphalapākotthām avicārya daśāṃ sute /",
    "GSP27moksop_u:16029": " kiṃ mūrkha iva sarvajña mudhā māṃ śaptum arhasi //MU_3,132.42//",
    "GSP27moksop_u:16030": " dehinām iha sarveṣāṃ śarīraṃ dvividhaṃ mune /",
    "GSP27moksop_u:16031": " kiṃ na jānāsi vā deham ekam anyan mano'bhidham //MU_3,132.43//",
    "GSP27moksop_u:16032": " tatra deho jaḍo 'tyarthaṃ vināśaikaparāyaṇaḥ /",
    "GSP27moksop_u:16033": " manas tūtthānaniyataṃ kadarthāt kṣīyate na vā //MU_3,132.44//",
    "GSP27moksop_u:16034": " catureṇa yathā sādho rathas sārathinohyate /",
    "GSP27moksop_u:16035": " kurvatā kiñcana svehāṃ deho 'yaṃ manasā tathā //MU_3,132.45//",
    "GSP27moksop_u:16036": " asat saṅkalpya kriyate sac charīraṃ vināśyate /",
    "GSP27moksop_u:16037": " kṣaṇena manasā paṅkapuruṣaś śiśunā yathā //MU_3,132.46//",
    "GSP27moksop_u:16038": " cittam eveha puruṣas tatkṛtaṃ kṛtam ucyate /",
    "GSP27moksop_u:16039": " tad baddhaṃ kalanāhetoḥ kalanāstaṃ vimucyate //MU_3,132.47//",
    "GSP27moksop_u:16040": " ayaṃ deha idaṃ netram idam aṅgam idaṃ śiraḥ /",
    "GSP27moksop_u:16041": " idaṃ sphāravikāraṃ tan mana evābhidhīyate //MU_3,132.48//",
    "GSP27moksop_u:16042": " mano hi jīvaj jīvākhyaṃ niścāyakatayā tu dhīḥ /",
    "GSP27moksop_u:16043": " ahaṅkāro 'bhimānitvān nānātvaṃ tv idam eti hi //MU_3,132.49//",
    "GSP27moksop_u:16044": " dehavāsanayā cetas tv anyāni svāni ceddhayā /",
    "GSP27moksop_u:16045": " pārthivāni śarīrāṇi santīva paripaśyati //MU_3,132.50//",
    "GSP27moksop_u:16046": " ālokayati cet satyaṃ tad asatyamayīṃ manaḥ /",
    "GSP27moksop_u:16047": " śarīrabhāvanāṃ tyaktvā paramāṃ yāti nirvṛtim //MU_3,132.51//",
    "GSP27moksop_u:16048": " tan manas tava putrasya samādhau tvayi saṃsthite /",
    "GSP27moksop_u:16049": " svamanorathamārgeṇa dūrād dūrataraṃ gatam //MU_3,132.52//",
    "GSP27moksop_u:16050": " idam auśanasaṃ tyaktvā dehaṃ mandarakandare /",
    "GSP27moksop_u:16051": " prayātaṃ vaibudhaṃ sadma nīḍoḍḍīnaḥ khago yathā //MU_3,132.53//",
    "GSP27moksop_u:16052": " tatra mandārakuñjeṣu pārijātagṛheṣu ca /",
    "GSP27moksop_u:16053": " nandanodyānaṣaṇḍeṣu lokapālapureṣu ca //MU_3,132.54//",
    "GSP27moksop_u:16054": " mune caturyugāny aṣṭau viśvācīṃ devasundarīm /",
    "GSP27moksop_u:16055": " asevata mahātejāṣ ṣaṭpadaḥ padminīm iva //MU_3,132.55//",
    "GSP27moksop_u:16056": " tīvrasaṃvegasampannas svasaṅkalpopakalpite /",
    "GSP27moksop_u:16057": " atha puṇyakṣaye jāte nīhāra iva śārvare //MU_3,132.56//",
    "GSP27moksop_u:16058": " pramlānakusumottaṃsas svinnāṅgāvalayālasaḥ /",
    "GSP27moksop_u:16059": " sa papāta tayā sākaṃ kālapakvaṃ phalaṃ yathā //MU_3,132.57//",
    "GSP27moksop_u:16060": " vaibudhaṃ tat parityajya nabhasy eva śarīrakam /",
    "GSP27moksop_u:16061": " bhūtākāśam athāsādya vasudhāyām ajāyata //MU_3,132.58//",
    "GSP27moksop_u:16062": " āsīd dvijo daśārṇeṣu kosaleṣu mahīpatiḥ /",
    "GSP27moksop_u:16063": " dhīvaro 'ṅgamahāṭavyāṃ haṃsas tripathagātaṭe //MU_3,132.59//",
    "GSP27moksop_u:16064": " sūryavaṃśī nṛpaḥ pauṇḍre sauras sālveṣu daiśikaḥ /",
    "GSP27moksop_u:16065": " kalpaṃ vidyādharaś śrīmān dhīmān atha munes sutaḥ //MU_3,132.60//",
    "GSP27moksop_u:16066": " madreṣv atha mahīpālas tatas tāpasabālakaḥ /",
    "GSP27moksop_u:16067": " vāsudeva iti khyātas samaṅgāyās taṭe sthitaḥ //MU_3,132.61//",
    "GSP27moksop_u:16068": " anyāsv api vicitrāsu vāsanāvaśatas svayam /",
    "GSP27moksop_u:16069": " viṣamāsv eṣa putras te cacārānantayoniṣu //MU_3,132.62//",
    "GSP27moksop_u:16070": " abhūd vindhyavane gopaḥ kirataḥ kekayeṣu ca /",
    "GSP27moksop_u:16071": " sauvīreṣu ca sāmantas traigartaś caiva daiśikaḥ //MU_3,132.63//",
    "GSP27moksop_u:16072": " vaṃśagulmaḥ kirāteṣu hariṇaś cīrajaṅgale /",
    "GSP27moksop_u:16073": " sarīsṛpas tālatale tamāle vanakukkuṭaḥ //MU_3,132.64//",
    "GSP27moksop_u:16074": " ayaṃ sa putro bhavato bhūtvā mantravidāṃ varaḥ /",
    "GSP27moksop_u:16075": " prajajāpa purā vidyāṃ vidyādharapadapradām //MU_3,132.65//",
    "GSP27moksop_u:16076": " tenāsau bhagavan brahman vyomni vidyādharo mahān /",
    "GSP27moksop_u:16077": " hārakuṇḍalakeyūrī līlānicayalāsakaḥ //MU_3,132.66//",
    "GSP27moksop_u:16078": " nāyikānalinībhānuḥ puṣpacāpa ivāparaḥ /",
    "GSP27moksop_u:16079": " vidyādharīṇāṃ dayito gandharvapurabhūṣaṇam //MU_3,132.67//",
    "GSP27moksop_u:16080": " sa kalpāvadhim āsādya dvādaśādityadhāmani /",
    "GSP27moksop_u:16081": " jagāma bhasmaśeṣatvaṃ śalabhaḥ pāvake yathā //MU_3,132.68//",
    "GSP27moksop_u:16082": " jagannirmāṇarahite sphāre nabhasi sā tataḥ /",
    "GSP27moksop_u:16083": " vāsanā tasya babhrāma nirnīḍā vihagī yathā //MU_3,132.69//",
    "GSP27moksop_u:16084": " atha kālena sañjāte vicitrārambhakāriṇi /",
    "GSP27moksop_u:16085": " saṃsārāḍambarārambhe brāhmī rātriviparyaye //MU_3,132.70//",
    "GSP27moksop_u:16086": " sā manovāsanā tasya vātavyāvalitā satī /",
    "GSP27moksop_u:16087": " kṛte brāhmaṇatām etya jātādya vasudhātale //MU_3,132.71//",
    "GSP27moksop_u:16088": " vāsudevābhidhāno 'sau mune viprakumārakaḥ /",
    "GSP27moksop_u:16089": " jāto matimatāṃ madhye samadhītākhilaśrutiḥ //MU_3,132.72//",
    "GSP27moksop_u:16090": " kalpaṃ vidyādharo bhūtvā nadyā adya mahāmune /",
    "GSP27moksop_u:16091": " tapaś carati te putras samaṅgāyās taṭe sthitaḥ //MU_3,132.73//",
    "GSP27moksop_u:16092": " vividhaviṣamavāsanānuvṛttyā khadirakarañjakarālakoṭarāsu /",
    "GSP27moksop_u:16093": " jagati jaraḍhayoniṣu prayāto gahanatarāsu ca kānanasthalīṣu //MU_3,132.74//",
    "GSP27moksop_u:16094": " bhārgavopākhyāne kālavākyaṃ nāma sargaḥ",
    "GSP27moksop_u:16095": " trayastriṃśaduttaraśatatamas sargaḥ",
    "GSP27moksop_u:16096": " kālaḥ:",
    "GSP27moksop_u:16097": " adyoddāmataraṅgaughajhāṅkāraraṇitānile /",
    "GSP27moksop_u:16098": " tīre varataraṅgiṇyās tapas tapati te sutaḥ //MU_3,133.1 (= MT_4,11.1)//",
    "GSP27moksop_u:16099": " jaṭāvān akṣavalayī jitasarvendriyabhramaḥ /",
    "GSP27moksop_u:16100": " tatra varṣaśatāny aṣṭau saṃsthitas tapasi sthire //MU_3,133.2//",
    "GSP27moksop_u:16101": " yadīcchasi mune draṣṭuṃ taṃ svaputramanobhramam /",
    "GSP27moksop_u:16102": " tat samunmīlya vijñānanetram āśu vilokaya //MU_3,133.3//",
    "GSP27moksop_u:16103": " ity ukte jagadīśena kālena samadṛṣṭinā /",
    "GSP27moksop_u:16104": " munis sañcintayām āsa jñānākṣṇā tanayehitam //MU_3,133.4//",
    "GSP27moksop_u:16105": " dadarśa ca muhūrtena pratibhāsavaśād asau /",
    "GSP27moksop_u:16106": " putrodantam aśeṣeṇa buddhidarpaṇabimbitam //MU_3,133.5//",
    "GSP27moksop_u:16107": " punar mandarasānusthāṃ kāle kālāgrasaṃsthitām /",
    "GSP27moksop_u:16108": " samaṅgāyās taṭād etya viveśa svatanuṃ bhṛguḥ //MU_3,133.6//",
    "GSP27moksop_u:16109": " vismayasmerayā dṛṣṭyā kālam ālokya kāntayā /",
    "GSP27moksop_u:16110": " vītarāgam uvācedaṃ vītarāgo munir vacaḥ //MU_3,133.7//",
    "GSP27moksop_u:16111": " bhṛguḥ:",
    "GSP27moksop_u:16112": " bhagavan bhūtabhavyeśa bālā vayam anābilā /",
    "GSP27moksop_u:16113": " tvādṛśām eva dhīr deva trikālāmaladarśinī //MU_3,133.8//",
    "GSP27moksop_u:16114": " nānākāraṃ vikārāḍhyā satyevāsatyarūpiṇī /",
    "GSP27moksop_u:16115": " vibhramaṃ janayaty eṣā dhīrasyāpi jagadgatiḥ //MU_3,133.9//",
    "GSP27moksop_u:16116": " tvam eva deva jānāsi tvadabhyantaravarti yat /",
    "GSP27moksop_u:16117": " rūpam asyā manovṛtter indrajālavidhāyakam //MU_3,133.10//",
    "GSP27moksop_u:16118": " matputrasyāsya bhagavan mṛtyuḥ kila na vidyate /",
    "GSP27moksop_u:16119": " tenemaṃ mṛtam ālokya jātas sambhramavān aham //MU_3,133.11//",
    "GSP27moksop_u:16120": " akṣīṇajīvitaṃ putraṃ kālo me nītavān iti /",
    "GSP27moksop_u:16121": " niyater vaśato deva tvacchāpecchā mamoditā //MU_3,133.12//",
    "GSP27moksop_u:16122": " na tu vijñātasaṃsāragatayo vayam āpadam /",
    "GSP27moksop_u:16123": " sampadaṃ vāpi gacchāmo harṣāmarṣavaśaṃ kila //MU_3,133.13//",
    "GSP27moksop_u:16124": " ayuktakāriṇi krodhaḥ prasādo yuktakāriṇi /",
    "GSP27moksop_u:16125": " kartavya iti rūḍheyaṃ sāṃsārī bhagavan sthitiḥ //MU_3,133.14//",
    "GSP27moksop_u:16126": " idaṃ kāryam idaṃ neti yāvajjīvaṃ jagatkramaḥ /",
    "GSP27moksop_u:16127": " yāvad agnis sthitā tāvad auṣṇyadāhādidṛṣṭayaḥ //MU_3,133.15//",
    "GSP27moksop_u:16128": " idaṃ kāryam idaṃ neti heyā yasya jagatsthitiḥ /",
    "GSP27moksop_u:16129": " tasyaitatsamparityāgo heya eva jagadguro //MU_3,133.16//",
    "GSP27moksop_u:16130": " kevalaṃ tānayīṃ cintām anālokya yadā vayam /",
    "GSP27moksop_u:16131": " bhagavan bhavate kṣubdhā yātās smas tena vācyatām //MU_3,133.17//",
    "GSP27moksop_u:16132": " tvayedānīm ahaṃ deva smāritas tanayehitam /",
    "GSP27moksop_u:16133": " samaṅgāyās taṭe tena dṛṣṭo 'yaṃ tanayo mayā //MU_3,133.18//",
    "GSP27moksop_u:16134": " manye jagati bhūtānāṃ dve śarīre na sarvaga /",
    "GSP27moksop_u:16135": " mana eva śarīraṃ hi yenedaṃ bhāvyate jagat //MU_3,133.19//",
    "GSP27moksop_u:16136": " kālaḥ:",
    "GSP27moksop_u:16137": " samyag uktaṃ tvayā brahmañ śarīraṃ mana eva naḥ /",
    "GSP27moksop_u:16138": " karoti dehaṃ saṅkalpya kumbhakāro ghaṭaṃ yathā //MU_3,133.20//",
    "GSP27moksop_u:16139": " karoty akṛtam ākāraṃ kṛtaṃ nāśayati kṣaṇāt /",
    "GSP27moksop_u:16140": " saṅkalpena mano mohād bālo vetālakaṃ yathā //MU_3,133.21//",
    "GSP27moksop_u:16141": " tathā ca sambhrame svapnamithyājñānādibhāsvarāḥ /",
    "GSP27moksop_u:16142": " gandharvanagarākārā dṛṣṭā manasi śaktayaḥ //MU_3,133.22//",
    "GSP27moksop_u:16143": " sthūladṛṣṭidṛśaṃ tv etām avalambya mahāmune /",
    "GSP27moksop_u:16144": " puṃso manaś śarīraṃ ca kāyau dvāv iti kathyate //MU_3,133.23//",
    "GSP27moksop_u:16145": " manomanananirmāṇamātram etaj jagattrayam /",
    "GSP27moksop_u:16146": " na san nāsad iva sphāram uditaṃ netaran mune //MU_3,133.24//",
    "GSP27moksop_u:16147": " cittadehāṅgalatayā bhedavāsanayeddhayā /",
    "GSP27moksop_u:16148": " dvicandratvam ivājñānān nānāteyaṃ samutthitā //MU_3,133.25//",
    "GSP27moksop_u:16149": " bhedavāsanayā bahvyā padārthanicayaṃ manaḥ /",
    "GSP27moksop_u:16150": " bhinnaṃ paśyati sarvatra ghaṭāvaṭapaṭādikam //MU_3,133.26//",
    "GSP27moksop_u:16151": " kṛśo 'tiduḥkhī mūḍho 'ham etāś cānyāś ca bhāvanāḥ /",
    "GSP27moksop_u:16152": " bhāvayat svavikalpotthā yāti saṃsāratāṃ manaḥ //MU_3,133.27//",
    "GSP27moksop_u:16153": " mananaṃ kṛtrimaṃ rūpaṃ mamaitan na patāmy aham /",
    "GSP27moksop_u:16154": " iti tattyāgataś śāntaṃ ceto brahma sanātanam //MU_3,133.28//",
    "GSP27moksop_u:16155": " yathā pravitate 'mbodhau tate 'nekataraṅgiṇi /",
    "GSP27moksop_u:16156": " somyaspandamayānekakallolāvaliśālini //MU_3,133.29//",
    "GSP27moksop_u:16157": " vāryātmani same svacche śuddhe svāduni śītale /",
    "GSP27moksop_u:16158": " avināśini vistīrṇe mahāmahimani sphuṭe //MU_3,133.30//",
    "GSP27moksop_u:16159": " tryaśras taraṅgas svaṃ rūpaṃ bhāvayan sa svabhāvataḥ /",
    "GSP27moksop_u:16160": " tryaśro 'smīti vikalpena karoti svena kalpanām //MU_3,133.31//",
    "GSP27moksop_u:16161": " bhraśyaṃś caiva paribhraṣṭarūpo 'smīti talātalam /",
    "GSP27moksop_u:16162": " bhāvayan bhūtalaṃ yāti tādṛgbhāvanayā tayā //MU_3,133.32//",
    "GSP27moksop_u:16163": " utthitaṃ ca balād ūrdhvam utthito 'smīti bhāvitaḥ /",
    "GSP27moksop_u:16164": " tais tair vikalpais tadbhāvaṃ vikalpayati sābhidham //MU_3,133.33//",
    "GSP27moksop_u:16165": " sasūryapratibimbas tu prakāśo 'smīti bhāvitaḥ /",
    "GSP27moksop_u:16166": " sarajaḥpuñjapātas tu malino 'smīti bhāvitaḥ //MU_3,133.34//",
    "GSP27moksop_u:16167": " saratnaraśmijālas tu śobhate dīptayā śriyā /",
    "GSP27moksop_u:16168": " tuṣārabharaviddhas tu śītalo 'smīti vindati //MU_3,133.35//",
    "GSP27moksop_u:16169": " sataṭācaladāvāgnipratibimbojjvaladvapuḥ /",
    "GSP27moksop_u:16170": " bibheti vata dagdho 'smīty āttamīnaś ca kampate //MU_3,133.36//",
    "GSP27moksop_u:16171": " pratibimbitavelādritaṭapakṣivanadrumaḥ /",
    "GSP27moksop_u:16172": " mahān ārambhasaṃrambhasaṃyuto 'smīti rājate //MU_3,133.37//",
    "GSP27moksop_u:16173": " vimalollasanotpannadhvastalolaśarīrakaḥ /",
    "GSP27moksop_u:16174": " khaṇḍaśaḥ pariyāto 'smīty āttākranda ivāravī //MU_3,133.38//",
    "GSP27moksop_u:16175": " na cormayas te jaladher vyatiriktāḥ payorasāt /",
    "GSP27moksop_u:16176": " na caikaṃ rūpam eteṣāṃ kiñcit sann apy asanmayam //MU_3,133.39//",
    "GSP27moksop_u:16177": " na ca te nyūnadairghyādyā guṇās teṣu ca teṣu te /",
    "GSP27moksop_u:16178": " normayas saṃsthitā abdhau na ca tatra na saṃsthitāḥ //MU_3,133.40//",
    "GSP27moksop_u:16179": " kevalaṃ svasvabhāvasthasaṅkalpavikalīkṛtāḥ /",
    "GSP27moksop_u:16180": " naṣṭānaṣṭāḥ punar jātā jātājātāḥ punaḥ kṣatāḥ //MU_3,133.41//",
    "GSP27moksop_u:16181": " parasparaparāmarśān nānātām upayānty alam /",
    "GSP27moksop_u:16182": " ekarūpāmbusāmānyamayā eva nirāmayāḥ //MU_3,133.42//",
    "GSP27moksop_u:16183": " tathaivāsmin pravitate site śuddhe nirāmaye /",
    "GSP27moksop_u:16184": " brahmamātraikavapuṣi brahmaṇi sphārarūpiṇi //MU_3,133.43//",
    "GSP27moksop_u:16185": " sarvaśaktāv anādyante pṛthagvad apṛthakkṛtāḥ /",
    "GSP27moksop_u:16186": " saṃsthitāś śaktayaś citrā vicitrācāracañcalāḥ //MU_3,133.44//",
    "GSP27moksop_u:16187": " nānāśakti hi nānātvam eti svavapuṣi sthitam /",
    "GSP27moksop_u:16188": " bṛṃhitaṃ brahmaṇi brahma payasīvormimaṇḍalam //MU_3,133.45//",
    "GSP27moksop_u:16189": " nānārūpakarūpatvād vairūpyaśatakāriṇī /",
    "GSP27moksop_u:16190": " niyatir niyatākārā padārtham adhitiṣṭhati //MU_3,133.46//",
    "GSP27moksop_u:16191": " jaḍā jāḍyam upādatte cittvam āyāti cinmayī /",
    "GSP27moksop_u:16192": " vāsanārūpiṇī śaktis svasvarūpasthitātmanaḥ //MU_3,133.47//",
    "GSP27moksop_u:16193": " brahmaivānagha tenedaṃ sphārākāraṃ vijṛmbhate /",
    "GSP27moksop_u:16194": " nānārūpaiḥ parispandaiḥ paripūrṇa ivārṇavaḥ //MU_3,133.48//",
    "GSP27moksop_u:16195": " nānātāṃ svayam ādatte nānākāravihārataḥ /",
    "GSP27moksop_u:16196": " ātmaivātmany ātmanaiva samudrāmbha ivāmbhasi //MU_3,133.49//",
    "GSP27moksop_u:16197": " vyatiriktā na payaso vicitrā vīcayo yathā /",
    "GSP27moksop_u:16198": " vyatiriktā na sarveśāt samagrāḥ kalanās tathā //MU_3,133.50//",
    "GSP27moksop_u:16199": " stambhapuṣpalatāpattraphalakorakayuktayaḥ /",
    "GSP27moksop_u:16200": " yathaikasmiṃ sthitā bīje tathā brahmaṇi śaktayaḥ //MU_3,133.51//",
    "GSP27moksop_u:16201": " nānākartṛtayā nānāśaktitā puruṣe yathā /",
    "GSP27moksop_u:16202": " tathaivātmani sarvajñe sarvadā sarvaśaktitā //MU_3,133.52//",
    "GSP27moksop_u:16203": " vicitravarṇatā yadvad dṛśyate kaṭhinātape /",
    "GSP27moksop_u:16204": " vicitraśaktitā tadvad deveśe sadasanmayī //MU_3,133.53//",
    "GSP27moksop_u:16205": " vicitrarūpodetīyam avicitrāt sthitiś śivāt /",
    "GSP27moksop_u:16206": " ekavarṇāt payovāhāc chakracāpalatā yathā //MU_3,133.54//",
    "GSP27moksop_u:16207": " ajaḍāj jaḍatodeti jāḍyabhāvanahetukā /",
    "GSP27moksop_u:16208": " ūrṇanābhād yathā tantur yathā puṃsas suṣuptatā //MU_3,133.55//",
    "GSP27moksop_u:16209": " acittaś caitasīṃ śaktiṃ svabandhāyecchayā śivaḥ /",
    "GSP27moksop_u:16210": " tanoti tāntavaṃ kośaṃ kośakārakrimir yathā //MU_3,133.56//",
    "GSP27moksop_u:16211": " svecchayātmātmano brahman bhāvayitvā svakaṃ vapuḥ /",
    "GSP27moksop_u:16212": " saṃsārān mokṣam āyāti svālānād iva vāraṇaḥ //MU_3,133.57//",
    "GSP27moksop_u:16213": " yad eva bhāvayaty ātmā satataṃ bhāvitas svayam /",
    "GSP27moksop_u:16214": " tayaivāpūryate śaktyā śīghram eva mahān api //MU_3,133.58//",
    "GSP27moksop_u:16215": " bhāvitā śaktir ātmānam ātmatāṃ nayati kṣaṇāt /",
    "GSP27moksop_u:16216": " anantam api khaṃ prāvṛṇmihikā mahatī yathā //MU_3,133.59//",
    "GSP27moksop_u:16217": " yā śaktir uditā śīghraṃ yāti tanmayatām ajaḥ /",
    "GSP27moksop_u:16218": " yām eva tu sthitiṃ yātas tanmayo bhavati drumaḥ //MU_3,133.60//",
    "GSP27moksop_u:16219": " na mokṣo mokṣa īśasya na bandho bandha ātmanaḥ /",
    "GSP27moksop_u:16220": " bandhamokṣadṛśau loke na jāne protthite kutaḥ //MU_3,133.61//",
    "GSP27moksop_u:16221": " nāsya bandho na mokso 'sti tanmayaś caiva lakṣyate /",
    "GSP27moksop_u:16222": " grastaṃ nityam asatyena māyāmayam aho jagat //MU_3,133.62//",
    "GSP27moksop_u:16223": " yadaiva cittaṃ kalitam akalena kilātmanā /",
    "GSP27moksop_u:16224": " kośakīṭavad ātmāyam anenāvalitas tadā //MU_3,133.63//",
    "GSP27moksop_u:16225": " ananyarūpās tv anyatvavikalpitaśarīrakāḥ /",
    "GSP27moksop_u:16226": " manaśśaktaya etasmād imā niryānti koṭiśaḥ //MU_3,133.64//",
    "GSP27moksop_u:16227": " tatsthās tajjāḥ pṛthagrūpās samudrād iva vīcayaḥ /",
    "GSP27moksop_u:16228": " tatsthās tajjāḥ pṛthaksthāś ca candrād iva marīcayaḥ //MU_3,133.65//",
    "GSP27moksop_u:16229": " asmin spandamaye sphāre paramātmamahāmbudhau /",
    "GSP27moksop_u:16230": " cijjale vitatābhoge cinmātrarasaśālini //MU_3,133.66//",
    "GSP27moksop_u:16231": " kāścit sthitā haribrahmarudracidvalanādhikāḥ /",
    "GSP27moksop_u:16232": " laharyaḥ prasphuranty etās svabhāvodbhāvitātmikāḥ //MU_3,133.67//",
    "GSP27moksop_u:16233": " kāścid yamamahendrārkavahnivaiśravaṇādikāḥ /",
    "GSP27moksop_u:16234": " ghnanti kurvanti tiṣṭhanti laharyaś capalaiṣaṇāḥ //MU_3,133.68//",
    "GSP27moksop_u:16235": " kāścit kinnaragandharvavidyādharasurādikāḥ /",
    "GSP27moksop_u:16236": " utpatanti patanty ugrā laharyaḥ parivalgitāḥ //MU_3,133.69//",
    "GSP27moksop_u:16237": " kāścit kiñcitsthitākārā yathā kamalajādikāḥ /",
    "GSP27moksop_u:16238": " kāścid utpannavidhvastā yathā suranarādikāḥ //MU_3,133.70//",
    "GSP27moksop_u:16239": " krimikīṭapataṅgādigonāsājagarādikāḥ /",
    "GSP27moksop_u:16240": " kāścit tasmin mahāmbhodhau sphuranty eteṣu binduvat //MU_3,133.71//",
    "GSP27moksop_u:16241": " kāścic calānanamṛgagṛdhravañjulakādayaḥ /",
    "GSP27moksop_u:16242": " sphuranti girikuñjeṣu velāvanataṭeṣv iva //MU_3,133.72//",
    "GSP27moksop_u:16243": " sudīrghajīvitāḥ kāścit kāścid atyalpajīvitāḥ /",
    "GSP27moksop_u:16244": " svatucchabhāvanāt tucchāt kāścit tucchaśarīrikāḥ //MU_3,133.73//",
    "GSP27moksop_u:16245": " saṃsārasvapnasaṃrambhe kāścit sthairyeṇa bhāvitāḥ /",
    "GSP27moksop_u:16246": " svavikalpahatāḥ kāścic chaṅkante susthiraṃ jagat //MU_3,133.74//",
    "GSP27moksop_u:16247": " alpālpabhāvanāḥ kāścid dainyadoṣavaśīkṛtāḥ /",
    "GSP27moksop_u:16248": " kṛśo 'tiduḥkhī mūḍho 'ham iti duḥkhair dṛḍhīkṛtāḥ //MU_3,133.75//",
    "GSP27moksop_u:16249": " kāścit sthāvaratāṃ yātāḥ kāścid devatvam āgatāḥ /",
    "GSP27moksop_u:16250": " kāścit puruṣatāṃ prāptāḥ kāścid dānavatāṃ gatāḥ //MU_3,133.76//",
    "GSP27moksop_u:16251": " kāścit sthitā jagati kalpaśatāny analpāḥ kāścid vrajanti paramaṃ puruṣaṃ suśuddhāḥ /",
    "GSP27moksop_u:16252": " brahmārṇavāt samuditā laharīvilolāś citsaṃvido hi mananāparanāmavatyaḥ //MU_3,133.77//",
    "GSP27moksop_u:16253": " bhārgavopākhyāne saṃsārapravṛttipradarśanayogopadeśo nāma sargaḥ",
    "GSP27moksop_u:16254": " catustriṃśaduttaraśatatamas sargaḥ",
    "GSP27moksop_u:16255": " kālaḥ:",
    "GSP27moksop_u:16256": " surāsuranarākārā imā yās saṃvido mune /",
    "GSP27moksop_u:16257": " brahmārṇavād abhinnās te satyam etan mṛṣetarat //MU_3,134.1 (= MT_4,12.1)//",
    "GSP27moksop_u:16258": " mithyābhāvanayā brahman svavikalpakalaṅkitāḥ /",
    "GSP27moksop_u:16259": " na brahma vayam ity antarniścayena hy adhogatāḥ //MU_3,134.2//",
    "GSP27moksop_u:16260": " brahmaṇo vyatiriktatvaṃ brahmārṇavagatā api /",
    "GSP27moksop_u:16261": " bhāvayantyo vimuhyanti bhīmāsu bhavabhūmiṣu //MU_3,134.3//",
    "GSP27moksop_u:16262": " yā etās saṃvido brāhmyo mune naikakalaṅkitāḥ /",
    "GSP27moksop_u:16263": " etat tat karmaṇāṃ bījam atha karmaiva viddhi vā //MU_3,134.4//",
    "GSP27moksop_u:16264": " saṅkalparūpayaivāntar mune kalanayaitayā /",
    "GSP27moksop_u:16265": " karmajālakarañjānāṃ bījamuṣṭyā karālayā //MU_3,134.5//",
    "GSP27moksop_u:16266": " imā jagati vistīrṇe śarīropalapaṅktayaḥ /",
    "GSP27moksop_u:16267": " tiṣṭhanti parivalganti rudanti ca hasanti ca //MU_3,134.6//",
    "GSP27moksop_u:16268": " ābrahmastambaparyantaṃ spandanaiḥ pavano yathā /",
    "GSP27moksop_u:16269": " ullasanti niyacchanti mlāyanti vihasanti ca //MU_3,134.7//",
    "GSP27moksop_u:16270": " tā etāḥ kāścid atyacchā yathā hariharādayaḥ /",
    "GSP27moksop_u:16271": " kāścid alpavimohasthā yathoraganarāmarāḥ //MU_3,134.8//",
    "GSP27moksop_u:16272": " kāścid atyantamohasthā yathā tarutṛṇādayaḥ /",
    "GSP27moksop_u:16273": " kāścid ajñānasammūḍhāḥ krimikīṭatvam āgatāḥ //MU_3,134.9//",
    "GSP27moksop_u:16274": " kāścit tṛṇavad uhyante dūre brahmamahodadheḥ /",
    "GSP27moksop_u:16275": " aprāptabhūmikā etā yathoraganarādayaḥ //MU_3,134.10//",
    "GSP27moksop_u:16276": " taṭamātraṃ samālokya kāścit khedam upāgatāḥ /",
    "GSP27moksop_u:16277": " jātājātā nikhanyante kṛtāntajaradākhunā //MU_3,134.11//",
    "GSP27moksop_u:16278": " kāścid antaram āsādya brahmatattvamahāmbudheḥ /",
    "GSP27moksop_u:16279": " gatās tattām aśokāya haribrahmaharādikāḥ //MU_3,134.12//",
    "GSP27moksop_u:16280": " alpamohānvitāḥ kāścit tam eva brahmavāridhim /",
    "GSP27moksop_u:16281": " adṛṣṭarāgarogaugham avalambya vyavasthitāḥ //MU_3,134.13//",
    "GSP27moksop_u:16282": " kāścid bhoktavyajanmaughā bhuktajanmaughakoṭayaḥ /",
    "GSP27moksop_u:16283": " vandhyāḥ prakāśatāmasyas saṃsthitā bhūtajātayaḥ //MU_3,134.14//",
    "GSP27moksop_u:16284": " kāścid ūrdhvād adho yānti tathādhastān mahat padam /",
    "GSP27moksop_u:16285": " ūrdhvād ūrdhvataraṃ kāścid adhastāt kāścid apy adhaḥ //MU_3,134.15//",
    "GSP27moksop_u:16286": " bahusukhaduḥkhakaṭaṅkaṭā kriyeyaṃ paramapadāsmaraṇāt samāgateha /",
    "GSP27moksop_u:16287": " paramapadāvagamāt prayāti nāśaṃ vihagapatismaraṇād viṣavyatheva //MU_3,134.16//",
    "GSP27moksop_u:16288": " bhārgavopākhyāne vistārotpattivarṇanaṃ nāma sargaḥ",
    "GSP27moksop_u:16289": " pañcatriṃśaduttaraśatatamas sargaḥ",
    "GSP27moksop_u:16290": " kālaḥ:",
    "GSP27moksop_u:16291": " etāsāṃ bhūtajātīnām ūrmīṇām iva sāgare /",
    "GSP27moksop_u:16292": " vividhānāṃ vicitrāṇāṃ latānām iva mādhave //MU_3,135.1 (= MT_4,13.1)//",
    "GSP27moksop_u:16293": " madhyāj jitamanomohā dṛṣṭalokaparāvarāḥ /",
    "GSP27moksop_u:16294": " jīvanmuktā bhramantīha yakṣagandharvakinnarāḥ //MU_3,135.2//",
    "GSP27moksop_u:16295": " anye tu kāṣṭhakuḍyābhā mūḍhās sthāvaratāṃ gatāḥ /",
    "GSP27moksop_u:16296": " aparikṣīṇamohās te kiṃ teṣāṃ pravicāryate //MU_3,135.3//",
    "GSP27moksop_u:16297": " loke prabudhyamānānāṃ bhūtānām ātmasiddhaye /",
    "GSP27moksop_u:16298": " viharantīha śāstrāṇi kalpitāny ucitātmabhiḥ //MU_3,135.4//",
    "GSP27moksop_u:16299": " samprabuddhāśayā ye tu duṣkṛtānāṃ parikṣaye /",
    "GSP27moksop_u:16300": " teṣāṃ śāstravicāreṣu nirmalā dhīḥ pravartate //MU_3,135.5//",
    "GSP27moksop_u:16301": " vilīyate manomohas sacchāstrapravicāraṇāt /",
    "GSP27moksop_u:16302": " nabhoviharaṇād bhānoś śārvaraṃ timiraṃ yathā //MU_3,135.6//",
    "GSP27moksop_u:16303": " akṣīyamāṇaṃ hi mano mohāyaiva na siddhaye /",
    "GSP27moksop_u:16304": " nīhāra iva sañchādya vetāla iva valgati //MU_3,135.7//",
    "GSP27moksop_u:16305": " sarveṣām eva bhūtānāṃ sukhaduḥkhārthabhājanam /",
    "GSP27moksop_u:16306": " śarīraṃ mana eveha na tu māṃsamayaṃ mune //MU_3,135.8//",
    "GSP27moksop_u:16307": " yo 'yaṃ māṃsāsthisaṅghāto dṛśyate cādhibhautikaḥ /",
    "GSP27moksop_u:16308": " manovikalpitaṃ viddhi na dehaḥ pāramārthikaḥ //MU_3,135.9//",
    "GSP27moksop_u:16309": " manaśśarīreṇa tava putro yat kṛtavān mune /",
    "GSP27moksop_u:16310": " tad eva prāptavān āśu vayaṃ nātrāparādhinaḥ //MU_3,135.10//",
    "GSP27moksop_u:16311": " svayā vāsanayā loko yad yat karma karoti yaḥ /",
    "GSP27moksop_u:16312": " sa tathaiva tad āpnoti netarasyātra kartṛtā //MU_3,135.11//",
    "GSP27moksop_u:16313": " nānusaṃhitam antar yan manovāsanayā svayā /",
    "GSP27moksop_u:16314": " ko nāma bhuvane so 'sti tat kartuṃ yasya śaktatā //MU_3,135.12//",
    "GSP27moksop_u:16315": " ye svarganarakābhogā yās svarganarakaiṣaṇāḥ /",
    "GSP27moksop_u:16316": " svamanomananendos sa niṣṣyando māndyaduḥkhadaḥ //MU_3,135.13//",
    "GSP27moksop_u:16317": " bahunātra kim uktena śabdasandarbhakāriṇā /",
    "GSP27moksop_u:16318": " uttiṣṭha bhagavan yāmo yatra te tanayas sthitaḥ //MU_3,135.14//",
    "GSP27moksop_u:16319": " sarvaṃ cittaśarīreṇa bhuktvā śukraḥ kṣaṇād iha /",
    "GSP27moksop_u:16320": " adyenduraśmisaṅghaṭṭāt samaṅgātāpasas sthitaḥ //MU_3,135.15//",
    "GSP27moksop_u:16321": " tatprāṇapavanaś cittvayukta indvaṃśugaḥ phalam /",
    "GSP27moksop_u:16322": " avaśyāyatayā bhūtvā vīryatvena naras sthitaḥ //MU_3,135.16//",
    "GSP27moksop_u:16323": " vālmīkiḥ:",
    "GSP27moksop_u:16324": " ity uktvā bhagavān kālo hasann iva jagadgatīḥ /",
    "GSP27moksop_u:16325": " hastād dhastena jagrāha bhṛgum indum ivāṃśumān //MU_3,135.17//",
    "GSP27moksop_u:16326": " aho nu citrā niyater vyavastheti vadañ śanaiḥ /",
    "GSP27moksop_u:16327": " bhagavān bhṛgur uttasthāv udayādrer yathā raviḥ //MU_3,135.18//",
    "GSP27moksop_u:16328": " tejonidhī susamasaṅgasamutthitau tau bhātas tadā varavane satamālajāle /",
    "GSP27moksop_u:16329": " tulyodayāv iva nabhasy amale vihartum abhyudyatāv ajaladau sakalendusūryau //MU_3,135.19//",
    "GSP27moksop_u:16330": " ity uktavaty atha munau divaso jagāma sāyantanāya vidhaye 'stam ino jagāma /",
    "GSP27moksop_u:16331": " snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_3,135.20//",
    "GSP27moksop_u:16332": " bhārgavopākhyāne samāśvāsanaṃ nāma sargaḥ",
    "GSP27moksop_u:16333": " ṣaṭtriṃśaduttaraśatatamas sargaḥ",
    "GSP27moksop_u:16334": " vasiṣṭhaḥ:",
    "GSP27moksop_u:16335": " atha kālabhṛgū devau mandarācalakandarāt /",
    "GSP27moksop_u:16336": " gantuṃ pravṛttāv avanau samaṅgāsaritas taṭam //MU_3,136.1 (= MT_4,14.1)//",
    "GSP27moksop_u:16337": " tau śailād avarohantau dṛṣṭavantau mahādyutī /",
    "GSP27moksop_u:16338": " navahemalatājālakuñjasuptān nabhaścarān //MU_3,136.2//",
    "GSP27moksop_u:16339": " vallīvalayadolābhiḥ krīḍantīr gaganāṅganāḥ /",
    "GSP27moksop_u:16340": " hariṇīmugdhamugdhākṣiprekṣitasmāritotpalāḥ //MU_3,136.3//",
    "GSP27moksop_u:16341": " siṃhān adhyāsitottuṅgaśilāśakalaviṣṭarān /",
    "GSP27moksop_u:16342": " dhṛtākārān ivotsāhān helādṛṣṭajagattrayān //MU_3,136.4//",
    "GSP27moksop_u:16343": " tālottālalatānyastahastān hastighaṭāpatīn /",
    "GSP27moksop_u:16344": " madāvalepanidrālūn madān mūrtim ivāsthitān //MU_3,136.5//",
    "GSP27moksop_u:16345": " puṣpakesararaktāṅgapavanāruṇavāladhīn /",
    "GSP27moksop_u:16346": " cañcalāṃś camarāṃś cāru bhūbhṛnmaṅgalacālitān //MU_3,136.6//",
    "GSP27moksop_u:16347": " kṛtājasrapatatpuṣpadhārāsāranimajjanān /",
    "GSP27moksop_u:16348": " bhramarān sarjakharjūraśākhāśaraṇatāṃ gatān //MU_3,136.7//",
    "GSP27moksop_u:16349": " parasparaphalāghātakṣveḍāvijitakīcakān /",
    "GSP27moksop_u:16350": " dhātupāṭalasadvaktrān markaṭān aṭanotkaṭān //MU_3,136.8//",
    "GSP27moksop_u:16351": " latāvitānasañchannasānūpavanamandirān /",
    "GSP27moksop_u:16352": " siddhān amaranārībhir mandārakusumāhatān //MU_3,136.9//",
    "GSP27moksop_u:16353": " dhātupāṭalanirvāripayodapaṭasaṃvṛtān /",
    "GSP27moksop_u:16354": " taṭān ajanasaṃsargān bauddhān pravrājitān iva //MU_3,136.10//",
    "GSP27moksop_u:16355": " saritaḥ kundamandārapinaddhalaharīghaṭāḥ /",
    "GSP27moksop_u:16356": " sāgarotkatayevāttamadhumāsaprasādhanāḥ //MU_3,136.11//",
    "GSP27moksop_u:16357": " puṣpabhārapinaddhāṅgān vṛkṣān pavanakampitān /",
    "GSP27moksop_u:16358": " kṣīvān iva madhuprāptau ghūrṇanmadhukarekṣaṇān //MU_3,136.12//",
    "GSP27moksop_u:16359": " śailarājaśriyaṃ sphītāṃ paśyantau tāv itas tataḥ /",
    "GSP27moksop_u:16360": " prāptavantau vasumatīṃ purapattanamaṇḍitām //MU_3,136.13//",
    "GSP27moksop_u:16361": " kṣaṇād avāpatus tatra puṣpalolataraṅgiṇīm /",
    "GSP27moksop_u:16362": " samaṅgāṃ saritaṃ sādhū sarvapuṣpamayīm iva //MU_3,136.14//",
    "GSP27moksop_u:16363": " dadarśātha taṭe tasyāḥ kasmiṃścit tanayaṃ bhṛguḥ /",
    "GSP27moksop_u:16364": " dehāntaraparāvṛttaṃ bhāvam anyam upāgatam //MU_3,136.15//",
    "GSP27moksop_u:16365": " śāntendriyaṃ samādhistham acañcalamanomṛgam /",
    "GSP27moksop_u:16366": " sucirād iva viśrāntaṃ suciraṃ śramaśāntaye //MU_3,136.16//",
    "GSP27moksop_u:16367": " cintayantam ivānantāś cirabhuktāś cirojjhitāḥ /",
    "GSP27moksop_u:16368": " saṃsārasāgaragatīr harṣaśokanirantarāḥ //MU_3,136.17//",
    "GSP27moksop_u:16369": " nūnaṃ niścalatāṃ yātam atibhramitacakravat /",
    "GSP27moksop_u:16370": " anantajagadāvartavivartātiśayād iva //MU_3,136.18//",
    "GSP27moksop_u:16371": " ekāntasaṃsthitaṃ kāntaṃ kāntyaikākinam āśritam /",
    "GSP27moksop_u:16372": " upaśāntehitaṃ tyaktacittasambhramasaṅgamam //MU_3,136.19//",
    "GSP27moksop_u:16373": " nirvikalpasamādhisthaṃ virataṃ dvandvavṛttitaḥ /",
    "GSP27moksop_u:16374": " hasantam akhilā lokagatīś śītalayā dhiyā //MU_3,136.20//",
    "GSP27moksop_u:16375": " viditākhilavṛttāntaṃ vigatāśeṣakautukam /",
    "GSP27moksop_u:16376": " nirastakalpanājālam ālambitamahāpadam //MU_3,136.21//",
    "GSP27moksop_u:16377": " anantaviśrāntitate pade viśrāntam ātmani /",
    "GSP27moksop_u:16378": " pratibimbam agṛhṇantaṃ sitaṃ maṇim iva sthitam //MU_3,136.22//",
    "GSP27moksop_u:16379": " heyopādeyasaṅkalpavikalpābhyāṃ samujjhitam /",
    "GSP27moksop_u:16380": " suprabuddhamatiṃ dhīraṃ dadarśa tanayaṃ bhṛguḥ //MU_3,136.23//",
    "GSP27moksop_u:16381": " tam ālokya bhṛgoḥ putraṃ kālo bhṛgum uvāca ha /",
    "GSP27moksop_u:16382": " vākyam abdhidhvaninibhaṃ tava putras tv asāv iti //MU_3,136.24//",
    "GSP27moksop_u:16383": " vibudhyatām iti girā samādher virarāma saḥ /",
    "GSP27moksop_u:16384": " bhārgavo 'mbhodaghoṣeṇa śanair iva śikhaṇḍabhṛt //MU_3,136.25//",
    "GSP27moksop_u:16385": " unmīlya netre so 'paśyad agre kālabhṛgū prabhū /",
    "GSP27moksop_u:16386": " samodayāv ivāyātau devau śaśidivākarau //MU_3,136.26//",
    "GSP27moksop_u:16387": " kadambalatikāpīṭhād athotthāya nanāma tau /",
    "GSP27moksop_u:16388": " samaṃ samāgatau kāntau viprau hariharāv iva //MU_3,136.27//",
    "GSP27moksop_u:16389": " mithaḥ kṛtasamācārāś śilāyāṃ samupāviśan /",
    "GSP27moksop_u:16390": " merupṛṣṭhe jagatpūjyā brahmaviṣṇuharā iva //MU_3,136.28//",
    "GSP27moksop_u:16391": " atha śāntatapā nāma sa samaṅgātaṭe dvijaḥ /",
    "GSP27moksop_u:16392": " tāv uvāca vacaś śāntam amṛtasyandasundaram //MU_3,136.29//",
    "GSP27moksop_u:16393": " bhavator darśanenāham adya nirvṛtim āgataḥ /",
    "GSP27moksop_u:16394": " samam āgatayor lokaṃ śītaloṣṇarucor iva //MU_3,136.30//",
    "GSP27moksop_u:16395": " yo na śāstrair na tapasā na jñānena na vidyayā /",
    "GSP27moksop_u:16396": " vinaṣṭo me manomohaḥ kṣīṇo 'sau darśanena vām //MU_3,136.31//",
    "GSP27moksop_u:16397": " na tathā sukhayanty antar nirmalāmṛtavṛṣṭayaḥ /",
    "GSP27moksop_u:16398": " yathā praharṣayanty etā mahatām eva dṛṣṭayaḥ //MU_3,136.32//",
    "GSP27moksop_u:16399": " caraṇābhyām imaṃ deśaṃ bhavantau bhūritejasau /",
    "GSP27moksop_u:16400": " kau pavitritavantau naś śaśāṅkārkāv ivāmbaram //MU_3,136.33//",
    "GSP27moksop_u:16401": " ity uktavantaṃ provāca bhṛgur janmāntarātmajam /",
    "GSP27moksop_u:16402": " smarātmānaṃ prabuddho 'si nājño 'sīti raghūdvaha //MU_3,136.34//",
    "GSP27moksop_u:16403": " prabodhito 'sau bhṛguṇā janmāntaradaśā nijāḥ /",
    "GSP27moksop_u:16404": " muhūrtamātraṃ sasmāra dhyānonmīlitalocanaḥ //MU_3,136.35//",
    "GSP27moksop_u:16405": " athāsau vismayasmeramukho muditamānasaḥ /",
    "GSP27moksop_u:16406": " vitarkamantharāṃ vācam uvāca vadatāṃ varaḥ //MU_3,136.36//",
    "GSP27moksop_u:16407": " jayaty aviratārambhā niyatiḥ paramātmanaḥ /",
    "GSP27moksop_u:16408": " yadvaśād idam ābhogi jagaccakraṃ vivartate //MU_3,136.37//",
    "GSP27moksop_u:16409": " mamānantāny atītāni janmāny aviditāni ha /",
    "GSP27moksop_u:16410": " tāni tāntadaśāḍhyāni saṃsmṛtāny ucitāni ca //MU_3,136.38//",
    "GSP27moksop_u:16411": " bhuktāni bahukāryāṇi vicitravibhavāny ati /",
    "GSP27moksop_u:16412": " daśāphalāny anantāni kalpāntakalitāni ca //MU_3,136.39//",
    "GSP27moksop_u:16413": " dṛṣṭāḥ kaṭhinasaṃrambhā vibhavopārjanabhramāḥ /",
    "GSP27moksop_u:16414": " vihṛtaṃ vītaśokāsu ciraṃ merusthalīṣu ca //MU_3,136.40//",
    "GSP27moksop_u:16415": " pītam āmodi mandārakusumāruṇitaṃ payaḥ /",
    "GSP27moksop_u:16416": " mandākinyās sakalhāraṃ taṭeṣv amarabhūbhṛtaḥ //MU_3,136.41//",
    "GSP27moksop_u:16417": " bhrāntaṃ santānakuñjeṣu phullahemalatāliṣu /",
    "GSP27moksop_u:16418": " merau kalpatarucchāyāpuṣpasundarasānuṣu //MU_3,136.42//",
    "GSP27moksop_u:16419": " na tad asti na yad bhuktaṃ na tad asti na yat kṛtam /",
    "GSP27moksop_u:16420": " na tad asti na yad dṛṣṭam iṣṭāniṣṭāsu dṛṣṭiṣu //MU_3,136.43//",
    "GSP27moksop_u:16421": " jñātaṃ jñātavyam adhunā dṛṣṭaṃ draṣṭavyam akṣatam /",
    "GSP27moksop_u:16422": " viśrānto 'smi ciraśrānto gato me sakalo bhramaḥ //MU_3,136.44//",
    "GSP27moksop_u:16423": " uttiṣṭha tāta gacchāmaḥ paśyāmo mandarasthitām /",
    "GSP27moksop_u:16424": " tāṃ tanuṃ tāvad āśuṣkāṃ śuṣkāṃ vanalatām iva //MU_3,136.45//",
    "GSP27moksop_u:16425": " nāsamīhitam astīha na samīhitam asti me /",
    "GSP27moksop_u:16426": " niyate racanāṃ draṣṭuṃ kevalaṃ viharāmy aham //MU_3,136.46//",
    "GSP27moksop_u:16427": " kim iti subhagam āryasevitaṃ tat sthiram anuyāmi madekabhāvabuddhyā /",
    "GSP27moksop_u:16428": " tad alam abhimatāmatair mamāstu prakṛtam imaṃ vyavahāram ācarāmi //MU_3,136.47//",
    "GSP27moksop_u:16429": " bhārgavopākhyāne bhārgavajanmāntaravarṇanaṃ nāma sargaḥ",
    "GSP27moksop_u:16430": " saptatriṃśaduttaraśatatamas sargaḥ",
    "GSP27moksop_u:16431": " vasiṣṭhaḥ:",
    "GSP27moksop_u:16432": " vicārayantas tattvajñā iti te jāgatīr gatīḥ /",
    "GSP27moksop_u:16433": " samaṅgāyās taṭāt tasmāt praceluś cañcalāṃśavaḥ //MU_3,137.1 (= MT_4,15.1)//",
    "GSP27moksop_u:16434": " kramād ākāśam ākramya nirgatyāmbudakoṭaraiḥ /",
    "GSP27moksop_u:16435": " samprāpus siddhamārgeṇa mandaraṃ hemakandaram //MU_3,137.2//",
    "GSP27moksop_u:16436": " adhityakāyāṃ tasyādrer ārdraparṇāvaguṇṭhitām /",
    "GSP27moksop_u:16437": " dadarśa bhārgavaś śuṣkāṃ pūrvajanmodbhavāṃ tanum //MU_3,137.3//",
    "GSP27moksop_u:16438": " uvāca cedaṃ he tāta tanvī tanur iyaṃ hi sā /",
    "GSP27moksop_u:16439": " yā tvayā sukhasambhogaiḥ purā samabhilālitā //MU_3,137.4//",
    "GSP27moksop_u:16440": " iyaṃ sā mattanur yasyā mandārakusumotkaraiḥ /",
    "GSP27moksop_u:16441": " racitāś śītalāś śayyā merūpavanabhūmiṣu //MU_3,137.5//",
    "GSP27moksop_u:16442": " iyaṃ sā mattanur mattadevastrīgaṇalālitā /",
    "GSP27moksop_u:16443": " sarīsṛpamukhakṣuṇṇā paśya śete dharātale //MU_3,137.6//",
    "GSP27moksop_u:16444": " nandanodyānaṣaṇḍeṣu mama tanvā yayānayā /",
    "GSP27moksop_u:16445": " ciraṃ vilasitaṃ seyaṃ śuṣkakaṅkālatāṃ gatā //MU_3,137.7//",
    "GSP27moksop_u:16446": " surāṅganāṅgasaṃsaṅgād uttuṅgānaṅgaraṅgayā /",
    "GSP27moksop_u:16447": " cetovṛttyā rahitayā tanveha mama śuṣyate //MU_3,137.8//",
    "GSP27moksop_u:16448": " teṣu teṣu vilāseṣu tāsu tāsu daśāsu ca /",
    "GSP27moksop_u:16449": " tathā tā bhāvanā baddhvā kathaṃ svastho 'si dehaka //MU_3,137.9//",
    "GSP27moksop_u:16450": " hā tano kvāvabhagnāsi tāpasaṃśoṣam āgatā /",
    "GSP27moksop_u:16451": " karaṅkatāṃ prayātāsi māṃ bhāvayasi durbhage //MU_3,137.10//",
    "GSP27moksop_u:16452": " dehenāhaṃ vilāseṣu yenaiva mudito 'bhavam /",
    "GSP27moksop_u:16453": " kaṅkalatām upagatāt tasmād eva bibhemy aham //MU_3,137.11//",
    "GSP27moksop_u:16454": " tārājālasamākāro yatra hāro 'bhavat purā /",
    "GSP27moksop_u:16455": " mamorasi nilīyante paśya tatra pipīlakāḥ //MU_3,137.12//",
    "GSP27moksop_u:16456": " dravatkāñcanakāntena lobhaṃ nītā varāṅganāḥ /",
    "GSP27moksop_u:16457": " yena madvapuṣā tena paśya kaṅkalatohyate //MU_3,137.13//",
    "GSP27moksop_u:16458": " paśyeme vitatāsyena tāpasaṃśuṣkakṛttinā /",
    "GSP27moksop_u:16459": " matkaṅkālakuvaktreṇa vitrāsyante vane mṛgāḥ //MU_3,137.14//",
    "GSP27moksop_u:16460": " paśyātisaṃśuṣkatayā śavodaradarī mama /",
    "GSP27moksop_u:16461": " prakāśārkāṃśujālena vivekeneva śobhate //MU_3,137.15//",
    "GSP27moksop_u:16462": " mattanuḥ pariśuṣkeyaṃ sthitottānā vanāvanau /",
    "GSP27moksop_u:16463": " vairāgyaṃ nayatīvātmatucchatvenāmbarasthitān //MU_3,137.16//",
    "GSP27moksop_u:16464": " śabdarūparasasparśagandhalobhavimuktayā /",
    "GSP27moksop_u:16465": " nirvikalpasamādhyeva mama tanvoṣyate girau //MU_3,137.17//",
    "GSP27moksop_u:16466": " saṃśānte cittavetāle yām ānandakalāṃ tanuḥ /",
    "GSP27moksop_u:16467": " yāti tām api rājyena jāgatena na gacchati //MU_3,137.18//",
    "GSP27moksop_u:16468": " paśya viśrāntasarvehaṃ vigatāśeṣakautukam /",
    "GSP27moksop_u:16469": " nirastakalpanājālaṃ sukhaṃ śete kalevaram //MU_3,137.19//",
    "GSP27moksop_u:16470": " cittamarkaṭasaṃrambhasaṅkṣubdhaḥ kāyapādapaḥ /",
    "GSP27moksop_u:16471": " tathā vegena calati yathā mūlāni kṛntati //MU_3,137.20//",
    "GSP27moksop_u:16472": " cittānarthavimukto 'drau gajābhraharivibhramam /",
    "GSP27moksop_u:16473": " nāyaṃ paśyati me dehaḥ parānanda iva sthitaḥ //MU_3,137.21//",
    "GSP27moksop_u:16474": " sarvāśājvarasammohamihikāśaradāgamam /",
    "GSP27moksop_u:16475": " acittatvaṃ vinā nānyac chreyaḥ paśyāmi jantuṣu //MU_3,137.22//",
    "GSP27moksop_u:16476": " ta eva sukhasambhogasīmāntaṃ samupāgatāḥ /",
    "GSP27moksop_u:16477": " mahādhiyaś śāntadhiyo ye yātā vimanaskatām //MU_3,137.23//",
    "GSP27moksop_u:16478": " sarvaduḥkhadaśāmuktāṃ saṃśāntāṃ vigatajvarām /",
    "GSP27moksop_u:16479": " diṣṭyā paśyāmy amananāṃ vane tanum imām aham //MU_3,137.24//",
    "GSP27moksop_u:16480": " rāmaḥ:",
    "GSP27moksop_u:16481": " bhagavan sarvadharmajña bhārgaveṇa tadā kila /",
    "GSP27moksop_u:16482": " subahūny upabhuktāni śarīrāṇi punaḥ punaḥ //MU_3,137.25//",
    "GSP27moksop_u:16483": " bhṛguṇotpādite kāye tat tasmiṃs tasya kiṃ mune /",
    "GSP27moksop_u:16484": " mahān atiśayo jātaḥ paridevanam eva vā //MU_3,137.26//",
    "GSP27moksop_u:16485": " vasiṣṭhaḥ:",
    "GSP27moksop_u:16486": " śukrasya kalanā rāma yāsau jīvadaśāṃ gatā /",
    "GSP27moksop_u:16487": " karmātmikā samutpannā bhṛgor bhārgavarūpiṇī //MU_3,137.27//",
    "GSP27moksop_u:16488": " sā hīdamprathamatvena sametya paramāt padāt /",
    "GSP27moksop_u:16489": " bhūtākāśapadaṃ prāpya vātavyāvalitā satī //MU_3,137.28//",
    "GSP27moksop_u:16490": " prāṇāpānapravāheṇa praviśya hṛdayaṃ bhṛgoḥ /",
    "GSP27moksop_u:16491": " krameṇa vīryatām etya sampannauśanasī tanuḥ //MU_3,137.29//",
    "GSP27moksop_u:16492": " vihitabrāhmasaṃskārā tatas sā pitur agragā /",
    "GSP27moksop_u:16493": " kālena mahatā prāptā śuṣkakaṅkālarūpatām //MU_3,137.30//",
    "GSP27moksop_u:16494": " idamprathamam āyātā yadā sā brahmaṇas tanuḥ /",
    "GSP27moksop_u:16495": " tatas tāṃ prati śukreṇa tadā tat paridevitam //MU_3,137.31//",
    "GSP27moksop_u:16496": " vītarāgo 'py aniccho 'pi samaṅgāviprarūpavān /",
    "GSP27moksop_u:16497": " svāṃ śuśoca tanuṃ śukras svabhāvo hy eṣa dehajaḥ //MU_3,137.32//",
    "GSP27moksop_u:16498": " kiṃ tu pradarśitaṃ tena śokavyājena dhīmatām /",
    "GSP27moksop_u:16499": " vairāgyapratipattyai tat pṛthaktvaṃ dehadehinoḥ //MU_3,137.33//",
    "GSP27moksop_u:16500": " jñasyājñasya ca dehasya yāvajjīvam ayaṃ kramaḥ /",
    "GSP27moksop_u:16501": " lokavad vyavahāro yat saktyāsaktyātha vā sadā //MU_3,137.34//",
    "GSP27moksop_u:16502": " ye parijñātagatayo ye cājñāḥ paśudharmiṇaḥ /",
    "GSP27moksop_u:16503": " lokasaṃvyavahāreṣu te sthitā vanajālavat //MU_3,137.35//",
    "GSP27moksop_u:16504": " vyavahārī yathaivājñas tathaiva kila paṇḍitaḥ /",
    "GSP27moksop_u:16505": " vāsanāmātrabhedo 'tra kāraṇaṃ bandhamokṣayoḥ //MU_3,137.36//",
    "GSP27moksop_u:16506": " yāvac charīraṃ tāvad dhi duḥkhe duḥkhaṃ sukhe sukham /",
    "GSP27moksop_u:16507": " asaṃsaktadhiyo dhīrā darśayanty aprabuddhavat //MU_3,137.37//",
    "GSP27moksop_u:16508": " sukheṣu sukhitā nityaṃ duḥkhitā duḥkhavṛttiṣu /",
    "GSP27moksop_u:16509": " mahātmāno hi dṛśyante nūnam antas tu śītalāḥ //MU_3,137.38//",
    "GSP27moksop_u:16510": " stambhasya pratibimbāni kṣubhyanti na vapus sthiram /",
    "GSP27moksop_u:16511": " jñasya karmendriyāṇy eva kṣubhyanti na manas sthiram //MU_3,137.39//",
    "GSP27moksop_u:16512": " calācalatayā tajjño lokavṛttiṣu tiṣṭhati /",
    "GSP27moksop_u:16513": " adhassthitir iva svacchaṃ pratibimbeṣu bhāskaraḥ //MU_3,137.40//",
    "GSP27moksop_u:16514": " santyaktalokakarmāpi baddha evāprabuddhadhīḥ /",
    "GSP27moksop_u:16515": " atyaktamohalīlo 'pi mukta eva prabuddhadhīḥ //MU_3,137.41//",
    "GSP27moksop_u:16516": " muktabuddhīndriyo mukto baddhakarmendriyo 'pi hi /",
    "GSP27moksop_u:16517": " baddhabuddhīndriyo baddho muktakarmendriyo 'pi hi //MU_3,137.42//",
    "GSP27moksop_u:16518": " sukhaduḥkhadṛśor loke bandhamokṣadṛśos tathā /",
    "GSP27moksop_u:16519": " hetur buddhīndriyāṇy eva tejāṃsīva prakāśane //MU_3,137.43//",
    "GSP27moksop_u:16520": " bahir lokocitācāras tv antar ācāravarjitaḥ /",
    "GSP27moksop_u:16521": " samo 'sann iva tiṣṭha tvaṃ saṃśāntasakalaiṣaṇaḥ //MU_3,137.44//",
    "GSP27moksop_u:16522": " sarvaiṣaṇāvimuktena svātmanātmani tiṣṭhatā /",
    "GSP27moksop_u:16523": " kuru karmāṇi kāryāṇi nūnaṃ sāmanasi sthitiḥ //MU_3,137.45//",
    "GSP27moksop_u:16524": " ādhivyādhimahāvarte garte saṃsāravartmani /",
    "GSP27moksop_u:16525": " mamatogrāndhakūpe 'smin mā patātapadāyini //MU_3,137.46//",
    "GSP27moksop_u:16526": " na tvaṃ bhāveṣu no bhāvās tvayi tāmarasekṣaṇa /",
    "GSP27moksop_u:16527": " śuddhabuddhasvabhāvas tvam ātmasaṃsthas sthiro bhava //MU_3,137.47//",
    "GSP27moksop_u:16528": " vyapagatamamatāmahāndhakāraṃ padam amalaṃ vigataiṣaṇaṃ sametya /",
    "GSP27moksop_u:16529": " prabhavasi yadi cetaso mahātmaṃs tad atidhiye mahate sate namas te //MU_3,137.48//",
    "GSP27moksop_u:16530": " aṣṭātriṃśaduttaraśatatamas sargaḥ",
    "GSP27moksop_u:16531": " vasiṣṭhaḥ:",
    "GSP27moksop_u:16532": " athākṣipya vacas tasya tanayasya tadā bhṛgoḥ /",
    "GSP27moksop_u:16533": " uvāca bhagavān kālo vaco gambhīranissvanam //MU_3,138.1 (= MT_4,16.1)//",
    "GSP27moksop_u:16534": " kālaḥ:",
    "GSP27moksop_u:16535": " samaṅgātāpasīm etāṃ tanuṃ santyajya bhārgava /",
    "GSP27moksop_u:16536": " praviśemāṃ tanuṃ sādho nagarīm iva pārthivaḥ //MU_3,138.2//",
    "GSP27moksop_u:16537": " kāle pūrvajayā tanvā tapaḥ kṛtvānayā punaḥ /",
    "GSP27moksop_u:16538": " gurutvam asurendrāṇāṃ kartavyaṃ bhavatānagha //MU_3,138.3//",
    "GSP27moksop_u:16539": " mahākalpānta āyāte bhavatā bhārgavī tanuḥ /",
    "GSP27moksop_u:16540": " apunargrahaṇāyaiṣā tyājyā pramlānapuṣpavat //MU_3,138.4//",
    "GSP27moksop_u:16541": " jīvanmuktapadaṃ prāptas tanvā prāktanarūpayā /",
    "GSP27moksop_u:16542": " mahāsurendragurutāṃ kurvaṃs tiṣṭha mahāmate //MU_3,138.5//",
    "GSP27moksop_u:16543": " kalyāṇam astu vāṃ yāmo vayaṃ tv abhimatāṃ diśam /",
    "GSP27moksop_u:16544": " na kiñcid api tac cittaṃ yasya nābhimataṃ bhavet //MU_3,138.6//",
    "GSP27moksop_u:16545": " ity uktvā muñcatoḥ puṣpaṃ tayos so 'ntaradhīyata /",
    "GSP27moksop_u:16546": " taptāṃśur iva rodasyos samam aṃśubhir aṃśumān //MU_3,138.7//",
    "GSP27moksop_u:16547": " gate tasmin bhagavati tām uktvā bhavitavyatām /",
    "GSP27moksop_u:16548": " vicārya bhārgavo 'bhedyāṃ niyatāṃ niyater gatim //MU_3,138.8//",
    "GSP27moksop_u:16549": " kālakāraṇasaṃśuṣkāṃ bhāvipuṣpaphalodayām /",
    "GSP27moksop_u:16550": " viveśa tāṃ tanuṃ bālāṃ sulatām iva mādhavaḥ //MU_3,138.9//",
    "GSP27moksop_u:16551": " sā brāhmaṇatanur bhūmau vivarṇavadanāṅgikā /",
    "GSP27moksop_u:16552": " papāta kampitā tūrṇaṃ chinnamūlā latā yathā //MU_3,138.10//",
    "GSP27moksop_u:16553": " tasyāṃ praviṣṭajīvāyāṃ putratanvāṃ mahāmuniḥ /",
    "GSP27moksop_u:16554": " cakārāpyāyanaṃ mantrais sakamaṇḍaluvāribhiḥ //MU_3,138.11//",
    "GSP27moksop_u:16555": " sarvanāḍyas tatas tanvyās tasyāḥ pūrṇā virejire /",
    "GSP27moksop_u:16556": " saritaḥ prāvṛṣīvāmbupūrapūritakoṭarāḥ //MU_3,138.12//",
    "GSP27moksop_u:16557": " nalinī prāvṛṣīvāsau madhāv iva navā latā /",
    "GSP27moksop_u:16558": " yadā pūrṇā tadā tasyāḥ prāṇāḥ pallavitā babhuḥ //MU_3,138.13//",
    "GSP27moksop_u:16559": " atha śukras samuttasthau vahatprāṇasamīraṇaḥ /",
    "GSP27moksop_u:16560": " rasamārutasaṃyogād āpūrṇa iva vāridaḥ //MU_3,138.14//",
    "GSP27moksop_u:16561": " puro 'bhivādayām āsa pitaraṃ pāvanākṛtiḥ /",
    "GSP27moksop_u:16562": " prathamollāsito meghas staniteneva parvatam //MU_3,138.15//",
    "GSP27moksop_u:16563": " pitātha prāktanīṃ tasyāpy āliliṅga tanuṃ tataḥ /",
    "GSP27moksop_u:16564": " snehārdravṛttir jaladaś cirād giritaṭīm iva //MU_3,138.16//",
    "GSP27moksop_u:16565": " bhṛgur dadarśa sasnehaṃ prāktanīṃ tānayīṃ tanum /",
    "GSP27moksop_u:16566": " matto jāto 'yam ity āsthā haraty api mahāmatim //MU_3,138.17//",
    "GSP27moksop_u:16567": " matputro 'yam iti sneho bhṛgum apy aharat tadā /",
    "GSP27moksop_u:16568": " paratātmīyatā ceyaṃ yāvadākṛti bhāvinī //MU_3,138.18//",
    "GSP27moksop_u:16569": " babhūvatuḥ pitāputrau tāv athānyo'nyaśobhitau /",
    "GSP27moksop_u:16570": " niśāvasānamuditāv arkapadmākarāv iva //MU_3,138.19//",
    "GSP27moksop_u:16571": " cirasaṅgamasambaddhāv iva cakrāhvadampatī /",
    "GSP27moksop_u:16572": " ghanāgamaghanasnehau mayūrajaladāv iva //MU_3,138.20//",
    "GSP27moksop_u:16573": " cirakāladṛḍhotkaṇṭhayogyayā kathayā tayā /",
    "GSP27moksop_u:16574": " sthitvā tatra muhūrtaṃ tāv athotthāya mahāmatī //MU_3,138.21//",
    "GSP27moksop_u:16575": " samaṅgādvijadehaṃ taṃ bhasmasāt tatra cakratuḥ /",
    "GSP27moksop_u:16576": " ko hi nāma jagajjāta ācāraṃ nānutiṣṭhati //MU_3,138.22//",
    "GSP27moksop_u:16577": " evaṃ tau kānane tasmin pāvane bhṛgubhārgavau /",
    "GSP27moksop_u:16578": " saṃsthitau tapasā dīptau divīva śaśibhāskarau //MU_3,138.23//",
    "GSP27moksop_u:16579": " ceratur jñātavijñeyau jīvanmuktau jagadgurū /",
    "GSP27moksop_u:16580": " deśakāladaśaugheṣu sugamaṃ susthiraṃ tapaḥ //MU_3,138.24//",
    "GSP27moksop_u:16581": " athāsuragurutvaṃ sa śukraḥ kālena labdhavān /",
    "GSP27moksop_u:16582": " bhṛgur apy ātmano yogye pade 'tiṣṭhad anāmaye //MU_3,138.25//",
    "GSP27moksop_u:16583": " śukro 'sau prathamam iti krameṇa jāta etasmāt paramapadād udārakīrtiḥ /",
    "GSP27moksop_u:16584": " svenāśu smṛtipadavibhrameṇa paścād evaṃ ca pravilulito daśāntareṣu //MU_3,138.26//",
    "GSP27moksop_u:16585": " bhārgavopākhyāne śukrapunarjīvanaṃ nāma sargaḥ",
    "GSP27moksop_u:16586": " ekonacatvariṃśaduttaraśatatamas sargaḥ",
    "GSP27moksop_u:16587": " rāmaḥ:",
    "GSP27moksop_u:16588": " bhagavan bhṛguputrasya pratibhā sānubhūtitaḥ /",
    "GSP27moksop_u:16589": " yathāsya saphalā jātā tathānyasya na kiṃ bhavet //MU_3,139.1 (= MT_4,17.1)//",
    "GSP27moksop_u:16590": " vasiṣṭhaḥ:",
    "GSP27moksop_u:16591": " idamprathamam utpannā sā tadā brahmaṇaḥ padāt /",
    "GSP27moksop_u:16592": " śuddhā matir bhārgavasya nānyajanmakalaṅkitā //MU_3,139.2//",
    "GSP27moksop_u:16593": " sarvaiṣaṇānāṃ saṃśāntau śuddhā cittasya yā sthitiḥ /",
    "GSP27moksop_u:16594": " tat sattvam ucyate saiṣā vimalā cid udāhṛtā //MU_3,139.3//",
    "GSP27moksop_u:16595": " mano nirmalasattvātma yad bhāvayati yādṛśam /",
    "GSP27moksop_u:16596": " tat tathāśu bhavaty eva yathāvarto 'rṇave 'mbhasaḥ //MU_3,139.4//",
    "GSP27moksop_u:16597": " yathā bhṛgusutasyaiṣa vibhramaḥ proditas svayam /",
    "GSP27moksop_u:16598": " pratyekam apy evam eva dṛṣṭānto 'tra bhṛgos sutaḥ //MU_3,139.5//",
    "GSP27moksop_u:16599": " bījasyāṅkurapattrādi svaṃ camatkurute yathā /",
    "GSP27moksop_u:16600": " sarveṣāṃ bhūtasaṅghānāṃ bhramaṣaṇḍas tathaiva hi //MU_3,139.6//",
    "GSP27moksop_u:16601": " yad idaṃ dṛśyate viśvam evam evākhilaṃ hi tat /",
    "GSP27moksop_u:16602": " pratyekam uditaṃ mithyā mithyaivāstam upaiti ca //MU_3,139.7//",
    "GSP27moksop_u:16603": " nāstam eti na codeti jagat kiñcana kasyacit /",
    "GSP27moksop_u:16604": " bhrāntimātram idaṃ māyā mudhaiva parijṛmbhate //MU_3,139.8//",
    "GSP27moksop_u:16605": " yathāsmatpratibhāsasthas so 'yaṃ saṃsāraṣaṇḍakaḥ /",
    "GSP27moksop_u:16606": " tathā teṣāṃ sahasrāṇi mitho 'dṛṣṭāni santi hi //MU_3,139.9//",
    "GSP27moksop_u:16607": " svapnasaṅkalpanagaravyavahārāḥ parasparam /",
    "GSP27moksop_u:16608": " pṛthag yathā na dṛśyante tathaite saṃsṛtibhramāḥ //MU_3,139.10//",
    "GSP27moksop_u:16609": " evaṃ nagaravṛndāni nabhassaṅkalparūpiṇām /",
    "GSP27moksop_u:16610": " santi tāni na dṛśyante mitho jñānadṛśaṃ vinā //MU_3,139.11//",
    "GSP27moksop_u:16611": " piśācayakṣarakṣāṃsi santy evaṃrūpakāṇi hi /",
    "GSP27moksop_u:16612": " saṅkalpamātradehāni sukhaduḥkhamayāni ca //MU_3,139.12//",
    "GSP27moksop_u:16613": " evam eva vayaṃ ceme sampannā raghunandana /",
    "GSP27moksop_u:16614": " svasaṅkalpātmakākārā mithyāsatyatvabhāvitāḥ //MU_3,139.13//",
    "GSP27moksop_u:16615": " evaṃrūpaiva hi pare vartate sargasaṃsṛtiḥ /",
    "GSP27moksop_u:16616": " na vāstavī vastutas tu saṃsthiteyam avastuni //MU_3,139.14//",
    "GSP27moksop_u:16617": " pratyekam uditaṃ viśvam evam eva mudhaiva hi /",
    "GSP27moksop_u:16618": " navagulmakarūpeṇa vāsantikaraso yathā //MU_3,139.15//",
    "GSP27moksop_u:16619": " prathamo 'yaṃ svasaṅkalpas suprathām āgatas tathā /",
    "GSP27moksop_u:16620": " yathātipāramārthyena dṛḍhenetthaṃ vibhāvyate //MU_3,139.16//",
    "GSP27moksop_u:16621": " pratyekam uditaṃ cittaṃ svasvabhāvodarasthitam /",
    "GSP27moksop_u:16622": " idam itthaṃsamārambhaṃ jagat paśyad vinaśyati //MU_3,139.17//",
    "GSP27moksop_u:16623": " pratibhāsavaśād asti nāsti vastvavalokanāt /",
    "GSP27moksop_u:16624": " dīrghas svapno jagajjālam ālānaṃ cittadantinaḥ //MU_3,139.18//",
    "GSP27moksop_u:16625": " cittasattaiva hi jagaj jagatsattaiva cittakam /",
    "GSP27moksop_u:16626": " ekābhāve dvayor nāśas tac ca satyavicāraṇāt //MU_3,139.19//",
    "GSP27moksop_u:16627": " śuddhasya pratibhāso hi satyo bhavati cetasaḥ /",
    "GSP27moksop_u:16628": " niṣkalaṅke hi lagati paṭe kuṅkumarañjanā //MU_3,139.20//",
    "GSP27moksop_u:16629": " anyenānāhṛtasyānyo guṇo 'vaśyaṃ vivardhate /",
    "GSP27moksop_u:16630": " anākrāntasya saṅkalpaiḥ pratibhodeti cetasaḥ //MU_3,139.21//",
    "GSP27moksop_u:16631": " suvarṇo na sthitiṃ yāti malavaty aṃśuke yathā /",
    "GSP27moksop_u:16632": " ekā dṛṣṭis sthitiṃ yāti na mlāne cittake tathā //MU_3,139.22//",
    "GSP27moksop_u:16633": " pramārjanād iva maṇes tāmrasyeva ca yuktitaḥ /",
    "GSP27moksop_u:16634": " ciram ekadṛḍhābhyāsāc chuddhir bhavati cetasaḥ //MU_3,139.23//",
    "GSP27moksop_u:16635": " rāmaḥ:",
    "GSP27moksop_u:16636": " pratibhāsātmani jagaty ete kālakriyākramāḥ /",
    "GSP27moksop_u:16637": " sodayāstamayā jātāḥ kathaṃ śukrasya cetasaḥ //MU_3,139.24//",
    "GSP27moksop_u:16638": " vasiṣṭhaḥ:",
    "GSP27moksop_u:16639": " yādṛg jagad idaṃ dṛṣṭaṃ śukreṇa pitṛmātṛtaḥ /",
    "GSP27moksop_u:16640": " tādṛk tasya sthitaṃ citte mayūrāṇḍe mayūravat //MU_3,139.25//",
    "GSP27moksop_u:16641": " svabhāvakośāt svaditaṃ tad anena kramoditam /",
    "GSP27moksop_u:16642": " bījenāṅkurapattrādilatāpuṣpaphalaṃ yathā //MU_3,139.26//",
    "GSP27moksop_u:16643": " jīvo yadvāsanāsāras tad evāntaḥ prapaśyati /",
    "GSP27moksop_u:16644": " svapna evātra dṛṣṭānto dīrghasvapnas tv idaṃ jagat //MU_3,139.27//",
    "GSP27moksop_u:16645": " pratyekam udito rāma nanu saṃsāraṣaṇḍakaḥ /",
    "GSP27moksop_u:16646": " rātrau sainyanarasvapnajālavat svātmani sphuṭaḥ //MU_3,139.28//",
    "GSP27moksop_u:16647": " rāmaḥ:",
    "GSP27moksop_u:16648": " eṣa saṃsṛtiṣaṇḍaugho mithas sammilati svayam /",
    "GSP27moksop_u:16649": " no vāpi yadi tan me tvaṃ yathāvad vaktum arhasi //MU_3,139.29//",
    "GSP27moksop_u:16650": " vasiṣṭhaḥ:",
    "GSP27moksop_u:16651": " malinaṃ hi mano 'vīryaṃ na mithaś śleṣam arhati /",
    "GSP27moksop_u:16652": " ayo 'yasīvāsantapte śuddhe tapte tu līyate //MU_3,139.30//",
    "GSP27moksop_u:16653": " cittatattvāni śuddhāni sammilanti parasparam /",
    "GSP27moksop_u:16654": " ekarūpāṇi toyāni yānty aikyaṃ nābilāni hi //MU_3,139.31//",
    "GSP27moksop_u:16655": " śuddhir hi cittasya vivāsanatvam abhūtasaṃvedanarūpam ekam /",
    "GSP27moksop_u:16656": " tasyās suṣuptātmapadāt prabudhya tanmātrayuktyā parasaṅgam eti //MU_3,139.32//",
    "GSP27moksop_u:16657": " manorājyasammīlanaṃ nāma sargaḥ",
    "GSP27moksop_u:16658": " catvariṃśaduttaraśatatamas sargaḥ",
    "GSP27moksop_u:16659": " vasiṣṭhaḥ:",
    "GSP27moksop_u:16660": " sarvasaṃsṛtiṣaṇḍeṣu bījarūpakalātmanaḥ /",
    "GSP27moksop_u:16661": " tanmātrapratibhāsasya pratibhāse na bhinnatā //MU_3,140.1 (= MT_4,18.1)//",
    "GSP27moksop_u:16662": " pravṛttir vā nivṛttir vā tanmātrāpattipūrvakam /",
    "GSP27moksop_u:16663": " sarvasya jīvajātasya suṣuptatvād anantaram //MU_3,140.2//",
    "GSP27moksop_u:16664": " pravṛttibhājo ye jīvās te tanmātrapadaṃ gatāḥ /",
    "GSP27moksop_u:16665": " tanmātraikatayā sargān mithaḥ paśyanti kalpitān //MU_3,140.3//",
    "GSP27moksop_u:16666": " tanmātraikyapraṇālena citrās sargajalāśayāḥ /",
    "GSP27moksop_u:16667": " parasparaṃ sammilanti ghanatāṃ yānti cābhitaḥ //MU_3,140.4//",
    "GSP27moksop_u:16668": " kecit pṛthak sthitim itāḥ pṛthag eva layaṃ gatāḥ /",
    "GSP27moksop_u:16669": " kecin mithas sammilitā jagatṣaṇḍās sthitāḥ kṛtāḥ //MU_3,140.5//",
    "GSP27moksop_u:16670": " jagatṣaṇḍasahasrāṇi yatrāsaṅkhyāny aṇāv aṇau /",
    "GSP27moksop_u:16671": " aparasparalagnāni kānanaṃ brahma nāma tat //MU_3,140.6//",
    "GSP27moksop_u:16672": " mithas sa melanaṃ naiti ghanatāṃ samupāgataḥ /",
    "GSP27moksop_u:16673": " yad yad yatra yathā rūḍhaṃ tat tat paśyati netarat //MU_3,140.7//",
    "GSP27moksop_u:16674": " vartamānamanorājyavaśāj jīvaparamparāḥ /",
    "GSP27moksop_u:16675": " parasparaṃ sammilitās sargāṇāṃ rūḍhibhāvanāḥ //MU_3,140.8//",
    "GSP27moksop_u:16676": " dehasattā bhṛśaṃ rūḍhā dehābhāvas tu vismṛtaḥ /",
    "GSP27moksop_u:16677": " dehatvaparirūḍhatvāc cidvyomnā vismṛtātmanā //MU_3,140.9//",
    "GSP27moksop_u:16678": " yathā śuddhaprāṇamarut paraprāṇābhivedhanāt /",
    "GSP27moksop_u:16679": " vetti vedhyamanorājyaṃ tathā sargān narāśrayī //MU_3,140.10//",
    "GSP27moksop_u:16680": " sarveṣāṃ jīvarāśīnām ātmāvasthātrayaṃ śritaḥ /",
    "GSP27moksop_u:16681": " jāgratsvapnasuṣuptākhyam atra deho na kāraṇam //MU_3,140.11//",
    "GSP27moksop_u:16682": " evam ātmani jīvatvam anyāvasthātrayātmani /",
    "GSP27moksop_u:16683": " tāpāmbhasīva vīcitvam asmin kacati dehatā //MU_3,140.12//",
    "GSP27moksop_u:16684": " citkalāpadam āsādya suṣuptāntapade sthitam /",
    "GSP27moksop_u:16685": " buddho nivartate jīvo mūḍhas sarge pravartate //MU_3,140.13//",
    "GSP27moksop_u:16686": " svabhāvaśuddhir hi yadā tadā maitrī pravartate /",
    "GSP27moksop_u:16687": " dvayor ekatvarūpaiva svasauhārdanidarśanā //MU_3,140.14//",
    "GSP27moksop_u:16688": " ajñas suṣuptāt sambuddho jīvaḥ kaścit svasargabhāk /",
    "GSP27moksop_u:16689": " sarvagatvāc citaḥ kaścit parasargeṇa nīyate //MU_3,140.15//",
    "GSP27moksop_u:16690": " sarge sarge pṛthagrūpaṃ santi sargāntarāṇy api /",
    "GSP27moksop_u:16691": " teṣv apy antassthasargaughāḥ kadalīdalapīṭhavat //MU_3,140.16//",
    "GSP27moksop_u:16692": " sarge sargāntarāpūrapattrapīvaravṛttimān /",
    "GSP27moksop_u:16693": " svabhāvaśītalo brahmakadalīdalamaṇḍapaḥ //MU_3,140.17//",
    "GSP27moksop_u:16694": " kadalyām anyatā nāsti yathā pattraśateṣv api /",
    "GSP27moksop_u:16695": " brahmatattve 'nyatā nāsti tathā sargaśateṣv api //MU_3,140.18//",
    "GSP27moksop_u:16696": " bījāt phalaṃ rasād bhūtvā yathā bījaṃ punar bhavet /",
    "GSP27moksop_u:16697": " tathā brahma mano bhūtvā bodhād brahma punar bhavet //MU_3,140.19//",
    "GSP27moksop_u:16698": " rasakāraṇakaṃ bījaṃ phalabhāvena jṛmbhate /",
    "GSP27moksop_u:16699": " brahmakāraṇako jīvo jagadrūpeṇa jṛmbhate //MU_3,140.20//",
    "GSP27moksop_u:16700": " rasasya kāraṇaṃ kiṃ syād iti vaktuṃ na yujyate /",
    "GSP27moksop_u:16701": " svabhāvo nirviśeṣatvāt paraṃ vaktuṃ na yujyate //MU_3,140.21//",
    "GSP27moksop_u:16702": " na cāsattā sarvamaye vaktuṃ kvacana śakyate /",
    "GSP27moksop_u:16703": " nākāraṇe kāraṇādi pare vāsty ādikāraṇe //MU_3,140.22//",
    "GSP27moksop_u:16704": " bījaṃ jahan nijavapuḥ phalībhūtaṃ vilokyate /",
    "GSP27moksop_u:16705": " brahmājahan nijavapuḥ phalaṃ bījaṃ ca saṃsthitam //MU_3,140.23//",
    "GSP27moksop_u:16706": " bījasyākṛtimat sarvaṃ tenānākṛti tatpadam /",
    "GSP27moksop_u:16707": " na yujyate samīkartuṃ tasmān nāsty upamā śive //MU_3,140.24//",
    "GSP27moksop_u:16708": " kham eva jāyate khābhān na ca taj jāyate 'nyadṛk /",
    "GSP27moksop_u:16709": " ato na jātaṃ vā jātaṃ viddhi brahmanabho jagat //MU_3,140.25//",
    "GSP27moksop_u:16710": " dṛśyaṃ paśyan svam ātmānaṃ na draṣṭā samprapaśyati /",
    "GSP27moksop_u:16711": " prapañcākrāntasaṃvitteḥ kasyodeti nijā sthitiḥ //MU_3,140.26//",
    "GSP27moksop_u:16712": " mṛgatṛṣṇājalabhrāntau satyāṃ keva vidagdhatā /",
    "GSP27moksop_u:16713": " vidagdhatāyāṃ satyāṃ tu kevāsau mṛgatṛṣṇikā //MU_3,140.27//",
    "GSP27moksop_u:16714": " ākāśaviśado draṣṭā sarvago 'pi na paśyati /",
    "GSP27moksop_u:16715": " netraṃ nijam ivātmānaṃ dṛśībhūtam aho bhramaḥ //MU_3,140.28//",
    "GSP27moksop_u:16716": " ākāśaviśadaṃ brahma yatnenāpi na labhyate /",
    "GSP27moksop_u:16717": " dṛśye dṛśyatayādṛṣṭe tv asya lābhas sudūrataḥ //MU_3,140.29//",
    "GSP27moksop_u:16718": " tvādṛksthūlo 'vadhānena vinā yatra na dṛśyate /",
    "GSP27moksop_u:16719": " tatrātidūrodastaiva draṣṭus sūkṣmasya dṛśyatā //MU_3,140.30//",
    "GSP27moksop_u:16720": " draṣṭā draṣṭaiva bhavati na tu spṛśati dṛśyatām /",
    "GSP27moksop_u:16721": " dṛśyaṃ ca dṛśyate tena draṣṭā rāma na dṛśyate //MU_3,140.31//",
    "GSP27moksop_u:16722": " draṣṭaiva sambhavaty eko na tu dṛśyam ihāsti hi /",
    "GSP27moksop_u:16723": " draṣṭā sarvātmako dṛśyaṃ sthitaś cet keva dṛśyatā //MU_3,140.32//",
    "GSP27moksop_u:16724": " sarvaśaktimatā rājñā yad yat sampādyate yathā /",
    "GSP27moksop_u:16725": " tat tat tathā bhavaty āśu sa evodeti tattayā //MU_3,140.33//",
    "GSP27moksop_u:16726": " yathā madhurasollāsaṣ ṣaṇḍo bhavati bhāsuraḥ /",
    "GSP27moksop_u:16727": " rasatām ajahac caiva phalapuṣpadalonnataḥ //MU_3,140.34//",
    "GSP27moksop_u:16728": " cidullāsas tathā jīvo bhūtvā bhavati dehakaḥ /",
    "GSP27moksop_u:16729": " cinmātratāṃ tām ajahad eva darśanadṛṅmayaḥ //MU_3,140.35//",
    "GSP27moksop_u:16730": " nānāṣaṇḍasahasraughair advitīyair nijātmanaḥ /",
    "GSP27moksop_u:16731": " yathodeti raso bhaumaś cit tathodety ahambhramaiḥ //MU_3,140.36//",
    "GSP27moksop_u:16732": " cidrasollāsavṛkṣāṇāṃ kacatām ātmanātmani /",
    "GSP27moksop_u:16733": " dṛśyaśākhāśatāḍhyānām iha nānto 'vagamyate //MU_3,140.37//",
    "GSP27moksop_u:16734": " ṣaṇḍaḥ pratyekam evāntar yathā rasacamatkṛtim /",
    "GSP27moksop_u:16735": " svādayaty evam eṣā cit pṛthak paśyati saṃsṛtīḥ //MU_3,140.38//",
    "GSP27moksop_u:16736": " yā yodeti yathā yasyā jīvaśaktes svasaṃsṛtiḥ /",
    "GSP27moksop_u:16737": " tām tāṃ tathaiti sā svāntaś cid bhūtabhuvanasthitim //MU_3,140.39//",
    "GSP27moksop_u:16738": " jīvasaṃsṛtayaḥ kāścit pramilanti parasparam /",
    "GSP27moksop_u:16739": " svayaṃ vihṛtya saṃsāre śāmyanti cirakālataḥ //MU_3,140.40//",
    "GSP27moksop_u:16740": " sūkṣmayā parayā dṛṣṭyā svaṃ paśyasy anayā tathā /",
    "GSP27moksop_u:16741": " jagajjālasahasrāṇi paramāṇvantareṣv api //MU_3,140.41//",
    "GSP27moksop_u:16742": " bhittau nabhasi pāṣāṇe jvālāyām anile jale /",
    "GSP27moksop_u:16743": " santi saṃsāralakṣyāṇi tile tailam ivākhile //MU_3,140.42//",
    "GSP27moksop_u:16744": " śuddhim eti yadā cetas tadā jīvo bhavec citiḥ /",
    "GSP27moksop_u:16745": " śuddhā ca sā sarvagatā tena sammelanaṃ mithaḥ //MU_3,140.43//",
    "GSP27moksop_u:16746": " sarveṣāṃ padmajādīnāṃ svasattābhramapūrakaḥ /",
    "GSP27moksop_u:16747": " jagaddīrghamahāsvapnas svayam antas samutthitaḥ //MU_3,140.44//",
    "GSP27moksop_u:16748": " svapnāt svapnāntaraṃ yānti kāścid bhūtaparamparāḥ /",
    "GSP27moksop_u:16749": " tenopalambhaḥ kuḍyādāv āsāṃ dṛḍhataras sthitaḥ //MU_3,140.45//",
    "GSP27moksop_u:16750": " yad yatra cid bhāvayati tat tatrāśu bhavaty alam /",
    "GSP27moksop_u:16751": " tayā svapne 'pi yad dṛṣṭaṃ tatkāle satyam eva tat //MU_3,140.46//",
    "GSP27moksop_u:16752": " cidaṇor antare santi samastānubhavāṇavaḥ /",
    "GSP27moksop_u:16753": " yathā bījāntare pattralatāpuṣpaphalāṇavaḥ //MU_3,140.47//",
    "GSP27moksop_u:16754": " paramāṇuṃ jagad antar dhatte citparamāṇukaḥ /",
    "GSP27moksop_u:16755": " līnam ākāśam ākāśe dvaitaikyabhramam utsṛja //MU_3,140.48//",
    "GSP27moksop_u:16756": " deśakālakriyādyākhyais svair evāṇubhir eva cit /",
    "GSP27moksop_u:16757": " aṇūn anubhavaty antar itarāṇor asambhavāt //MU_3,140.49//",
    "GSP27moksop_u:16758": " svayaṃ sarvasya kacitas svacchaś cidaṇuṣaṇḍakaḥ /",
    "GSP27moksop_u:16759": " brahmādeḥ kīṭaniṣṭhasya dehadṛṣṭyānubhāvitaḥ //MU_3,140.50//",
    "GSP27moksop_u:16760": " kacitaṃ kiñcid eveha vastutas tu na kiñcana /",
    "GSP27moksop_u:16761": " svayaṃ svatvaṃ svādayante dvaitaṃ citparamāṇavaḥ //MU_3,140.51//",
    "GSP27moksop_u:16762": " svayaṃ prakacati sphāradehaś cidaṇuṣaṇḍakaḥ /",
    "GSP27moksop_u:16763": " netrādikusumadvārais saṃvidāmodam udgiran //MU_3,140.52//",
    "GSP27moksop_u:16764": " sampaśyatītarān kaścid bahīrūpeṇa cidghanān /",
    "GSP27moksop_u:16765": " sarvagatvād anāśatvād dṛśyabījasya vai citeḥ //MU_3,140.53//",
    "GSP27moksop_u:16766": " antar evākhilaṃ kaścit paśyaty avikalaṃ jagat /",
    "GSP27moksop_u:16767": " tatrātikālaṃ kalanād unmajjati nimajjati //MU_3,140.54//",
    "GSP27moksop_u:16768": " svapnāt svapnāntaraṃ tatra tathā paśyan punaḥ punaḥ /",
    "GSP27moksop_u:16769": " mithyāvaṭeṣu luṭhitaś śileva śikharacyutā //MU_3,140.55//",
    "GSP27moksop_u:16770": " kecit sammīlitāḥ kecid ātmany eva bhrame sthitāḥ /",
    "GSP27moksop_u:16771": " magnās svasaṃvidrasatas sphuranto dehiṣaṇḍakāḥ //MU_3,140.56//",
    "GSP27moksop_u:16772": " svayam antaḥ prapaśyanti ye jagajjīvasambhramam /",
    "GSP27moksop_u:16773": " taiḥ kaiścit tat tathā dṛśyam asatsvapnavad āśritam //MU_3,140.57//",
    "GSP27moksop_u:16774": " sarvātmatvāt svabhāvasya tad dṛśyaṃ satyam ātmani /",
    "GSP27moksop_u:16775": " sarvago vidyate yatra tatra sarvam udeti hi //MU_3,140.58//",
    "GSP27moksop_u:16776": " jīvāntaḥ pratibhāsasya sargasya punar antare /",
    "GSP27moksop_u:16777": " jīvaṣaṇḍa udety uccais tasyāntar itaro 'pi ca //MU_3,140.59//",
    "GSP27moksop_u:16778": " jīvāntar jāyate jīvas tasyāntar api jīvakaḥ /",
    "GSP27moksop_u:16779": " sarvatra rambhādalavaj jīvabījaṃ prajīvati //MU_3,140.60//",
    "GSP27moksop_u:16780": " dṛśyabuddhiparāvṛddhi samam etad anantakam /",
    "GSP27moksop_u:16781": " hemnīva kaṭakāditvaṃ parijñaptyaiva naśyati //MU_3,140.61//",
    "GSP27moksop_u:16782": " vicāro yasya nodeti ko 'haṃ kim idam ity alam /",
    "GSP27moksop_u:16783": " tasyādyantāvimukto 'sau dīrgho jīvajvarabhramaḥ //MU_3,140.62//",
    "GSP27moksop_u:16784": " vicāraḥ phalitas tasya vijñeyo yasya sanmateḥ /",
    "GSP27moksop_u:16785": " dinānudinam āyāti tānavaṃ bhogagṛdhnutā //MU_3,140.63//",
    "GSP27moksop_u:16786": " yathā dehopayuktaṃ hi karoty ārogyam auṣadham /",
    "GSP27moksop_u:16787": " tathendriyajaye nyasto vivekaḥ phalito bhavet //MU_3,140.64//",
    "GSP27moksop_u:16788": " viveko 'sti vacasy eva citre 'gnir iva bhāsuraḥ /",
    "GSP27moksop_u:16789": " yasya tena parityaktā duḥkhāyaiva vivekitā //MU_3,140.65//",
    "GSP27moksop_u:16790": " yathā sparśena pavanas sattām āyāti no girā /",
    "GSP27moksop_u:16791": " tathecchātānavenaiva viveko 'syeti budhyate //MU_3,140.66//",
    "GSP27moksop_u:16792": " citrāmṛtaṃ nāmṛtam eva viddhi citrānalaṃ nānalam eva viddhi /",
    "GSP27moksop_u:16793": " citre 'ṅganā nūnam anaṅganaiva vācā vivekas tv aviveka eva //MU_3,140.67//",
    "GSP27moksop_u:16794": " pūrvaṃ vivekena tanutvam eti rāgo 'tha vairaṃ ca samūlam eva /",
    "GSP27moksop_u:16795": " paścāt parikṣīyata eva yatra sa pāvanas tatra vivekitāsti //MU_3,140.68//",
    "GSP27moksop_u:16796": " bhārgavopākhyāne jīvaṣaṇḍakāvatāro nāma sargaḥ",
    "GSP27moksop_u:16797": " samāptam utpattiprakaraṇam",
    "GSP27moksop_u:16798": " 4. Prakaraṇa: Sthiti",
    "GSP27moksop_u:16799": " prathamas sargaḥ",
    "GSP27moksop_u:16800": " vasiṣṭhaḥ:",
    "GSP27moksop_u:16801": " athotpattiprakaraṇād anantaram idaṃ śṛṇu /",
    "GSP27moksop_u:16802": " sthitiprakaraṇaṃ rāma jñātaṃ nirvāṇakāri yat //MU_4,1.1//",
    "GSP27moksop_u:16803": " jīvabījaṃ paraṃ brahma sarvatra kham iva sthiram /",
    "GSP27moksop_u:16804": " tena jīvodarajagaty api jīvo 'sty anekadhā //MU_4,1.2 (= MT_4,19.1)//",
    "GSP27moksop_u:16805": " cidghanaikaghanātmatvāj jīvāntar jīvajātayaḥ /",
    "GSP27moksop_u:16806": " kadalīdalavat santi kīṭā iva narodare //MU_4,1.3//",
    "GSP27moksop_u:16807": " yo yo rāma yathā grīṣme kalkasvedād bhavet krimiḥ /",
    "GSP27moksop_u:16808": " tattannāma tathā cittvāt khaṃ jīvībhavati svataḥ //MU_4,1.4//",
    "GSP27moksop_u:16809": " yathā yathā yatante te jīvakās svātmasiddhaye /",
    "GSP27moksop_u:16810": " tathā tathā bhavanty āśu vicitropāsanakramaiḥ //MU_4,1.5//",
    "GSP27moksop_u:16811": " devān devayajo yakṣayajo yakṣān vrajanti hi /",
    "GSP27moksop_u:16812": " brahma brahmayajo yānti yad atucchaṃ tad āśrayet //MU_4,1.6//",
    "GSP27moksop_u:16813": " sa śukro bhṛguputro hi nirmalatvāt svasaṃvidaḥ /",
    "GSP27moksop_u:16814": " baddhaḥ prathamadṛṣṭena dṛśyenāśu svabhāvataḥ //MU_4,1.7//",
    "GSP27moksop_u:16815": " abhijātāparimlānā bālā yat prathamaṃ puraḥ /",
    "GSP27moksop_u:16816": " saṃvit prāpnoti tadrūpā bhavaty anyā na kācana //MU_4,1.8//",
    "GSP27moksop_u:16817": " rāmaḥ:",
    "GSP27moksop_u:16818": " jāgratsvapnadaśābhedaṃ bhagavan vaktum arhasi /",
    "GSP27moksop_u:16819": " kathaṃ ca jāgraj jāgrat syāt svapno 'jāgrat kathaṃ bhavet //MU_4,1.9//",
    "GSP27moksop_u:16820": " vasiṣṭhaḥ:",
    "GSP27moksop_u:16821": " sthirapratyayayuktaṃ yat taj jāgrad iti kathyate /",
    "GSP27moksop_u:16822": " asthirapratyayaṃ yat syāt sa svapnas samudāhṛtaḥ //MU_4,1.10//",
    "GSP27moksop_u:16823": " jāgrac cet kṣaṇadṛṣṭaṃ syāt svapnaḥ kālāntarasthitaḥ /",
    "GSP27moksop_u:16824": " taj jāgrat svapnatām eti svapno jāgrattvam ṛcchati //MU_4,1.11//",
    "GSP27moksop_u:16825": " jāgratsvapnadaśābhedo na sthirāsthiratāṃ vinā /",
    "GSP27moksop_u:16826": " samas sadaiva sarvatra samastānubhavo 'nayoḥ //MU_4,1.12//",
    "GSP27moksop_u:16827": " yad eva sthiratām eti taj jāgrad iti kathyate /",
    "GSP27moksop_u:16828": " kṣaṇabhaṅgātmakas svapno yathā bhavati tac chṛṇu //MU_4,1.13//",
    "GSP27moksop_u:16829": " jīvadhātuś śarīre 'ntar vidyate yena jīvyate /",
    "GSP27moksop_u:16830": " tejo vīryaṃ jīvadhātur ityādyabhidham aṅga tat //MU_4,1.14//",
    "GSP27moksop_u:16831": " vyavahārī yadā kāyo manasā karmaṇā girā /",
    "GSP27moksop_u:16832": " bhavet tadā sa sampanno jīvadhātuḥ prasarpati //MU_4,1.15//",
    "GSP27moksop_u:16833": " tasmin prasarpaty aṅgeṣu sparśāt saṃvid udeti hi /",
    "GSP27moksop_u:16834": " puṣṭatvāt saiti cittākhyām antarlīnajagadbhramā //MU_4,1.16//",
    "GSP27moksop_u:16835": " sekṣaṇādiṣu randhreṣu prasarpantī bahirmayam /",
    "GSP27moksop_u:16836": " nānākāravikārāḍhyaṃ rūpam ātmani paśyati //MU_4,1.17//",
    "GSP27moksop_u:16837": " tatsthiratvāt tathaivātha jāgrad ity avagamyate /",
    "GSP27moksop_u:16838": " jāgratkrama iti proktas suṣuptādikramaṃ śṛṇu //MU_4,1.18//",
    "GSP27moksop_u:16839": " manasā karmaṇā vācā yadā kṣubhyati no vapuḥ /",
    "GSP27moksop_u:16840": " śānta ātiṣṭhati svaccho jīvadhātus tadā tv asau //MU_4,1.19//",
    "GSP27moksop_u:16841": " samatām āgatair vātaiḥ kṣobhyate na hṛdantare /",
    "GSP27moksop_u:16842": " nirvātasadane dīpo yathālokaikakārakaḥ //MU_4,1.20//",
    "GSP27moksop_u:16843": " tatas sarati nāṅgeṣu saṃvit kṣubhyati tena no /",
    "GSP27moksop_u:16844": " na cekṣaṇādīny āyāti randhrāṇy āyāti no bahiḥ //MU_4,1.21//",
    "GSP27moksop_u:16845": " jīvo 'ntar eva sphurati tailasaṃvid yathā tile /",
    "GSP27moksop_u:16846": " śītasaṃvid dhima iva snehasaṃvid yathā ghṛte //MU_4,1.22//",
    "GSP27moksop_u:16847": " jīvaḥ kālakalāṃ kāñcit tiṣṭhañ śāntatayātmani /",
    "GSP27moksop_u:16848": " daśām āyāti sauṣuptīṃ saumyavātāṃ vicetanām //MU_4,1.23//",
    "GSP27moksop_u:16849": " jñātvā cetasy uparate śāmyan vyavaharann api /",
    "GSP27moksop_u:16850": " jāgratsvapnasuṣupteṣu prabuddhas turyavān smṛtaḥ //MU_4,1.24//",
    "GSP27moksop_u:16851": " sauṣuptāt somyatāṃ yātaiḥ prāṇais sañcālyate yadā /",
    "GSP27moksop_u:16852": " sa jīvadhātus sā saṃvit tataś cittatayoditā //MU_4,1.25//",
    "GSP27moksop_u:16853": " svāntassaṃsthaṃ jagajjālaṃ bhāgabhāgaiḥ kramabhramaiḥ /",
    "GSP27moksop_u:16854": " paśyati svāntar evāśu sphāraṃ bījam iva drumam //MU_4,1.26//",
    "GSP27moksop_u:16855": " jīvadhātur yadā vātaiḥ kiñcit saṅkṣobhyate bhṛśam /",
    "GSP27moksop_u:16856": " tadohyate 'mbara iva paśyaty ātmani khe gatim //MU_4,1.27//",
    "GSP27moksop_u:16857": " yadāmbhasā plāvyate 'sau tadā vāryādisambhramam /",
    "GSP27moksop_u:16858": " antar evānubhavati svāmodaṃ kusumaṃ yathā //MU_4,1.28//",
    "GSP27moksop_u:16859": " yadā pittādinākrāntas tadāgnyauṣṇyādisambhramam /",
    "GSP27moksop_u:16860": " antar evānubhavati sphāraṃ bahir ivākhilam //MU_4,1.29//",
    "GSP27moksop_u:16861": " raktāpūrṇo raktavarṇān deśakālān bahir yadā /",
    "GSP27moksop_u:16862": " paśyaty anubhavātmatvāt tatraiva ca nimajjati //MU_4,1.30//",
    "GSP27moksop_u:16863": " sevate vāsanāṃ yāṃ tāṃ so 'ntaḥ paśyati nidritaḥ /",
    "GSP27moksop_u:16864": " pavanaiḥ kṣobhito randhrair bahir akṣādibhir yathā //MU_4,1.31//",
    "GSP27moksop_u:16865": " anākrantendriyacchidro yad akṣubdho 'ntar eva saḥ /",
    "GSP27moksop_u:16866": " saṃvidānubhavaty āśu sa svapna iti kathyate //MU_4,1.32//",
    "GSP27moksop_u:16867": " samākrantendriyacchidro yat kṣubdho bāhyasaṃvidā /",
    "GSP27moksop_u:16868": " paripaśyati taj jāgrad ity āhur matimattamāḥ //MU_4,1.33//",
    "GSP27moksop_u:16869": " iti viditavatā tvayādhunāntaḥ prathitamahāmatineha satyatāsthā /",
    "GSP27moksop_u:16870": " asati jagati naiva bhāvanīyā mṛtihṛtisaṃsṛtidoṣabhāvanī yā //MU_4,1.34//",
    "GSP27moksop_u:16871": " jāgratsvapnasuṣuptaturyasvarūpavicāro nāma sargaḥ",
    "GSP27moksop_u:16872": " dvitīyas sargaḥ",
    "GSP27moksop_u:16873": " vasiṣṭhaḥ:",
    "GSP27moksop_u:16874": " etat te kathitaṃ sarvaṃ manorūpanirūpaṇe /",
    "GSP27moksop_u:16875": " mayā rāghava nānyena kenacin nāma hetunā //MU_4,2.1 (= MT_4,20.1)//",
    "GSP27moksop_u:16876": " dṛḍhaniścayavac ceto yad bhāvayati bhūriśaḥ /",
    "GSP27moksop_u:16877": " tattāṃ yāty analāśleṣād ayaḥpiṇḍo 'gnitām iva //MU_4,2.2//",
    "GSP27moksop_u:16878": " bhāvābhāvagrahotsargadṛśaś cittena kalpitāḥ /",
    "GSP27moksop_u:16879": " nāsatyā nāpi satyās tā manaścāpalakāraṇāḥ //MU_4,2.3//",
    "GSP27moksop_u:16880": " mano hi hetuḥ kartṛ syāt kāraṇaṃ ca jagatsthiteḥ /",
    "GSP27moksop_u:16881": " viśvarūpatayaivedaṃ tanoti malinaṃ manaḥ //MU_4,2.4//",
    "GSP27moksop_u:16882": " mano hi puruṣo rāma tan niyojyaṃ śubhe pathi /",
    "GSP27moksop_u:16883": " tajjayaikāntasādhyā hi sarvā jagati bhūtayaḥ //MU_4,2.5//",
    "GSP27moksop_u:16884": " śarīraṃ cec charīraṃ syāt kathaṃ śukro mahāmatiḥ /",
    "GSP27moksop_u:16885": " agamad vividhaṃ bhedaṃ bahudehasamudbhavam //MU_4,2.6//",
    "GSP27moksop_u:16886": " tasmāc cittaṃ hi puruṣaś śarīraṃ cittam eva hi /",
    "GSP27moksop_u:16887": " yanmayaṃ ca bhavaty etat tad avāpnoty asaṃśayam //MU_4,2.7//",
    "GSP27moksop_u:16888": " yad atuccham anāyāsam anupādhi gatabhramam /",
    "GSP27moksop_u:16889": " yatnāt tadanusandhānaṃ kuru tattāṃ ca yāsyasi //MU_4,2.8//",
    "GSP27moksop_u:16890": " abhipatati manassthitiṃ śarīraṃ na tu vapurācaritaṃ manaḥ prayāti /",
    "GSP27moksop_u:16891": " abhipatatu tavātra tena satyaṃ subhaga manaḥ prajahātv asatyam anyat //MU_4,2.9//",
    "GSP27moksop_u:16892": " manorūpanirūpaṇaṃ nāma sargaḥ",
    "GSP27moksop_u:16893": " tṛtīyas sargaḥ",
    "GSP27moksop_u:16894": " rāmaḥ:",
    "GSP27moksop_u:16895": " bhagavan sarvadharmajña saṃśayo me mahān ayam /",
    "GSP27moksop_u:16896": " hṛdi vyāvartate lolaḥ kallola iva sāgare //MU_4,3.1 (= MT_4,21.1)//",
    "GSP27moksop_u:16897": " dikkālādyanavacchinne tate nitye nirāmaye /",
    "GSP27moksop_u:16898": " mlānā saṃvin manonāmnī kutaḥ keyam upasthitā //MU_4,3.2//",
    "GSP27moksop_u:16899": " yasmād anyan na nāmāsti na bhūtaṃ na bhaviṣyati /",
    "GSP27moksop_u:16900": " kutaḥ kīdṛk kathaṃ tasya kalaṅkaḥ kutra vidyate //MU_4,3.3//",
    "GSP27moksop_u:16901": " vasiṣṭhaḥ:",
    "GSP27moksop_u:16902": " sādhu rāma tvayā proktaṃ jātā te mokṣabhāginī /",
    "GSP27moksop_u:16903": " matir uttamaniṣṣyandā nandanasyeva mañjarī //MU_4,3.4//",
    "GSP27moksop_u:16904": " pūrvāparavicārārthatatpareyaṃ matis tava /",
    "GSP27moksop_u:16905": " samprāpsyati padaṃ proccair yat prāptaṃ śaṅkarādibhiḥ //MU_4,3.5//",
    "GSP27moksop_u:16906": " praśnasyāsya tu te rāma na kālas tava samprati /",
    "GSP27moksop_u:16907": " siddhāntaḥ kathyate yatra tatrāyaṃ praśna ucyate //MU_4,3.6//",
    "GSP27moksop_u:16908": " siddhāntakāle bhavatā praṣṭavyo 'ham idaṃ padam /",
    "GSP27moksop_u:16909": " karāmalakavat tena siddhāntas te bhaviṣyati //MU_4,3.7//",
    "GSP27moksop_u:16910": " siddhāntakāle praśnoktir eṣā tava virājate /",
    "GSP27moksop_u:16911": " prāvṛṣy eva hi kekoktir yuktā śaradi haṃsagīḥ //MU_4,3.8//",
    "GSP27moksop_u:16912": " sahajo nīlimā vyomni śobhate prāvṛṣaḥ kṣaye /",
    "GSP27moksop_u:16913": " prāvṛṣi tv atanūdagrapayodapaṭalotthitaḥ //MU_4,3.9//",
    "GSP27moksop_u:16914": " ayaṃ prakṛta ārabdho manonirṇaya uttamaḥ /",
    "GSP27moksop_u:16915": " yadvaśāj janatājanma tad ākarṇaya suvrata //MU_4,3.10//",
    "GSP27moksop_u:16916": " evaṃ prakṛtir eveyaṃ manomananadharmiṇī /",
    "GSP27moksop_u:16917": " karmeti rāma nirṇītaṃ sarvair eva mumukṣubhiḥ //MU_4,3.11//",
    "GSP27moksop_u:16918": " śṛṇu lakṣaṇabhedena tan nānānāmatāṃ katham /",
    "GSP27moksop_u:16919": " vāgmināṃ vadatāṃ yātaṃ citrābhiś śāstradṛṣṭibhiḥ //MU_4,3.12//",
    "GSP27moksop_u:16920": " yaṃ yaṃ bhāvam upādatte mano mananacañcalam /",
    "GSP27moksop_u:16921": " taṃ tam eti ghanāmodamadhyasthaḥ pavano yathā //MU_4,3.13//",
    "GSP27moksop_u:16922": " tatas tam eva nirṇīya tam eva ca vikalpayan /",
    "GSP27moksop_u:16923": " antas tayā rañjanayā rañjayan svām ahaṅkṛtim //MU_4,3.14//",
    "GSP27moksop_u:16924": " tanniścayam upādāya tatraiva rasam ṛcchati /",
    "GSP27moksop_u:16925": " tanmayatvaṃ śarīre tu tato buddhīndriyeṣv api //MU_4,3.15//",
    "GSP27moksop_u:16926": " yanmayaṃ hi mano rāma dehas tadanu tadvaśāt /",
    "GSP27moksop_u:16927": " tattām āyāti gandhāntaḥ pavano gandhatām iva //MU_4,3.16//",
    "GSP27moksop_u:16928": " buddhīndriyeṣu valgatsu karmendriyagaṇas tataḥ /",
    "GSP27moksop_u:16929": " sphurati svata evorvīrajo lola ivānile //MU_4,3.17//",
    "GSP27moksop_u:16930": " karmendriyagaṇe kṣubdhe svaśaktiṃ prathayaty alam /",
    "GSP27moksop_u:16931": " karma niṣpadyate sphāraṃ pāṃsujālam ivānilāt //MU_4,3.18//",
    "GSP27moksop_u:16932": " evaṃ hi manasaḥ karma karmabījaṃ manas smṛtam /",
    "GSP27moksop_u:16933": " abhinnaivaitayos sattā yathā kusumagandhayoḥ //MU_4,3.19//",
    "GSP27moksop_u:16934": " yādṛśaṃ bhāvam ādatte dṛḍhābhyāsavaśān manaḥ /",
    "GSP27moksop_u:16935": " tathā spando 'sya karmākhyas tathā śākhā vimuñcati //MU_4,3.20//",
    "GSP27moksop_u:16936": " tathā kriyāṃ tatphaladāṃ niṣpādayati cādarāt /",
    "GSP27moksop_u:16937": " tatas tad eva cāsvādam anubhūyāśu badhyate //MU_4,3.21//",
    "GSP27moksop_u:16938": " yaṃ yaṃ bhāvam upādatte tat tad vastv iti vindati /",
    "GSP27moksop_u:16939": " tac chreyo 'nyat tu nāstīti niścayo 'sya prajāyate //MU_4,3.22//",
    "GSP27moksop_u:16940": " dharmārthakāmamokṣārthaṃ prayatante sadaiva hi /",
    "GSP27moksop_u:16941": " manāṃsi dṛḍhabhāvāni pratipattyā svayaiva hi //MU_4,3.23//",
    "GSP27moksop_u:16942": " manobhiḥ kāpilānāṃ tu pratipattiṃ nijām alam /",
    "GSP27moksop_u:16943": " urarīkṛtya nirṇīya kalpitāś śāstradṛṣṭayaḥ //MU_4,3.24//",
    "GSP27moksop_u:16944": " mokṣe tu nānyathā prāptir iti bhāvitacetasaḥ /",
    "GSP27moksop_u:16945": " svāṃ dṛṣṭiṃ pravivṛṇvantas sthitās svaniyamabhramaiḥ //MU_4,3.25//",
    "GSP27moksop_u:16946": " vedāntavādino buddhyā brahmedam iti rūḍhayā /",
    "GSP27moksop_u:16947": " yuktiṃ śamadamopetāṃ nirṇīya parikalpya ca //MU_4,3.26//",
    "GSP27moksop_u:16948": " muktau tu nānyathā prāptir iti bhāvitacetasaḥ /",
    "GSP27moksop_u:16949": " svāṃ dṛṣṭiṃ pravivṛṇvantas sthitās svaniyamabhramaiḥ //MU_4,3.27//",
    "GSP27moksop_u:16950": " vijñānavādino buddhyā sphuratsvabhramarūpayā /",
    "GSP27moksop_u:16951": " svāṃ dṛṣṭiṃ pravivṛṇvanti svair eva niyamabhramaiḥ //MU_4,3.28//",
    "GSP27moksop_u:16952": " ārhatādibhir anyaiś ca svayābhimatayecchayā /",
    "GSP27moksop_u:16953": " citrāś citrasamācārāḥ kalpitāś śāstradṛṣṭayaḥ //MU_4,3.29//",
    "GSP27moksop_u:16954": " nirnimittotthasaumyāmbubudbudaughair ivotthitaiḥ /",
    "GSP27moksop_u:16955": " svaniścayair itiprauḍhair nānākārā hi rītayaḥ //MU_4,3.30//",
    "GSP27moksop_u:16956": " sarvāsām eva caitāsāṃ rītīnām eka ākaraḥ /",
    "GSP27moksop_u:16957": " mano nāma mahābāho maṇīnām iva sāgaraḥ //MU_4,3.31//",
    "GSP27moksop_u:16958": " na nimbekṣū kaṭusvādū śītoṣṇau nendupāvakau /",
    "GSP27moksop_u:16959": " yad yathā manasābhyastam upalabdhaṃ tathaiva tat //MU_4,3.32//",
    "GSP27moksop_u:16960": " yas tv akṛtrima ānandas tadarthaṃ prayateta vai /",
    "GSP27moksop_u:16961": " manas tanmayatāṃ neyaṃ tenāsau samavāpyate //MU_4,3.33//",
    "GSP27moksop_u:16962": " dṛśyaṃ saṃsāraḍimbasthaṃ tucchaṃ parijahan manaḥ /",
    "GSP27moksop_u:16963": " tajjābhyāṃ sukhaduḥkhābhyāṃ nāvaśaḥ parikṛṣyate //MU_4,3.34//",
    "GSP27moksop_u:16964": " apavitram asadrūpaṃ mohanaṃ bhayakāraṇam /",
    "GSP27moksop_u:16965": " dṛśyam ābhāsam ābhogi bandhaṃ mā bhāvayānagha //MU_4,3.35//",
    "GSP27moksop_u:16966": " māyaiṣā sā hy avidyaiṣā bhāvanaiṣā bhayāvahā /",
    "GSP27moksop_u:16967": " saṃvidas tanmayatvaṃ yat tat karmeti vidur budhāḥ //MU_4,3.36//",
    "GSP27moksop_u:16968": " draṣṭur dṛśyaikatānatvaṃ viddhi tvaṃ mohanaṃ manaḥ /",
    "GSP27moksop_u:16969": " bhramāyaiva ca tan mithyā mahīmakkolakarmavat //MU_4,3.37//",
    "GSP27moksop_u:16970": " dṛśyatanmayatā yaiṣā svabhāvasyānubhūyate /",
    "GSP27moksop_u:16971": " saṃsāramadirā seyam avidyety ucyate budhaiḥ //MU_4,3.38//",
    "GSP27moksop_u:16972": " anayopahato lokaḥ kalyāṇaṃ nādhigacchati /",
    "GSP27moksop_u:16973": " bhāsvaraṃ tapanālokaṃ paṭalāndhekṣaṇo yathā //MU_4,3.39//",
    "GSP27moksop_u:16974": " svayam utpadyate sā ca saṅkalpād vyomavṛkṣavat /",
    "GSP27moksop_u:16975": " asaṅkalpanamātreṇa svayam eva vinaśyati //MU_4,3.40//",
    "GSP27moksop_u:16976": " asaṅkalpanamātreṇa bhāvanāyāṃ mahāmate /",
    "GSP27moksop_u:16977": " kṣīṇāyāṃ svaprasādena vimarśena vilāsinā //MU_4,3.41//",
    "GSP27moksop_u:16978": " asaṃsaṅge padārtheṣu sarveṣu sthiratāṃ gate /",
    "GSP27moksop_u:16979": " satyadṛṣṭau prasannāyām asatye kṣayam āgate //MU_4,3.42//",
    "GSP27moksop_u:16980": " nirvikalpacidacchātmā sa ātmā samavāpyate /",
    "GSP27moksop_u:16981": " nāsattā yasya no sattā na sukhaṃ nāpi duḥkhitā //MU_4,3.43//",
    "GSP27moksop_u:16982": " kevalaṃ kevalībhāvo yasyāntar upalabhyate /",
    "GSP27moksop_u:16983": " abhavyayā bhāvanayā na cittendriyadṛṣṭibhiḥ //MU_4,3.44//",
    "GSP27moksop_u:16984": " ātmano 'nanyabhūtābhir api yaḥ parivarjitaḥ /",
    "GSP27moksop_u:16985": " vāsanābhir anantābhir vyomeva ghanarājibhiḥ //MU_4,3.45//",
    "GSP27moksop_u:16986": " sandigdhāyāṃ yathā rajjvāṃ sarpatvaṃ tadvad eva hi /",
    "GSP27moksop_u:16987": " cidākāśātmanā bandhas tv abaddhenaiva kalpitaḥ //MU_4,3.46//",
    "GSP27moksop_u:16988": " kalpitaṃ kalpitaṃ vastu pratikalpanayānyayā /",
    "GSP27moksop_u:16989": " tad evānyatvam ādatte kham ahorātrayor iva //MU_4,3.47//",
    "GSP27moksop_u:16990": " yad atuccham anāyāsam anupādhi gatabhramam /",
    "GSP27moksop_u:16991": " tattatkalpanayā tādṛk tat sukhāyaiva kalpate //MU_4,3.48//",
    "GSP27moksop_u:16992": " śūnya eva kusūle 'ntas siṃho 'stīti bhayaṃ yathā /",
    "GSP27moksop_u:16993": " śūnya eva śarīre 'ntar baddho 'smīti bhayaṃ tathā //MU_4,3.49//",
    "GSP27moksop_u:16994": " yathā śūnye kusūle 'ntaḥ prekṣya siṃho na labhyate /",
    "GSP27moksop_u:16995": " tathā saṃsārabandhārhaḥ prekṣitas san na labhyate //MU_4,3.50//",
    "GSP27moksop_u:16996": " idaṃ jagad ayaṃ cāham itīyaṃ bhrāntir utthitā /",
    "GSP27moksop_u:16997": " bālānāṃ śyāmale kāle chāyā vaitālikī yathā //MU_4,3.51//",
    "GSP27moksop_u:16998": " kalpanāvaśato jantor bhāvābhāvāś śubhāśubhāḥ /",
    "GSP27moksop_u:16999": " kṣaṇād asattām āyānti sattām api punaḥ punaḥ //MU_4,3.52//",
    "GSP27moksop_u:17000": " mātaiva gṛhiṇībhāvagṛhītā kaṇṭhalambinī /",
    "GSP27moksop_u:17001": " karoti gṛhiṇīkāryaṃ suratānandadāyinī //MU_4,3.53//",
    "GSP27moksop_u:17002": " kāntaiva mātṛbhāvena gṛhītākaṇṭhalambinī /",
    "GSP27moksop_u:17003": " dūraṃ vismārayaty eva manmathonmādabhāvanām //MU_4,3.54//",
    "GSP27moksop_u:17004": " bhāvānusāriphaladaṃ padārthaugham avekṣya ca /",
    "GSP27moksop_u:17005": " na jñeneha padārtheṣu rūpam ekam udīryate //MU_4,3.55//",
    "GSP27moksop_u:17006": " dṛḍhabhāvanayā ceto yad yathā bhāvayaty alam /",
    "GSP27moksop_u:17007": " tat tatphalaṃ tadākāraṃ tāvatkālaṃ prapaśyati //MU_4,3.56//",
    "GSP27moksop_u:17008": " na tad asti na yat satyaṃ na tad asti na yan mṛṣā /",
    "GSP27moksop_u:17009": " yad yathā yena nirṇītaṃ tat tathā tena lakṣyate //MU_4,3.57//",
    "GSP27moksop_u:17010": " bhāvitākāśamātaṅgaṃ vyomahastitayā manaḥ /",
    "GSP27moksop_u:17011": " vyomakānanamātaṅgīṃ vyomasthām anudhāvati //MU_4,3.58//",
    "GSP27moksop_u:17012": " tasmāt saṅkalpam eva tvaṃ sarvabhāvamayātmakam /",
    "GSP27moksop_u:17013": " tyaja rāghava susvasthas svātmanaiva bhavātmani //MU_4,3.59//",
    "GSP27moksop_u:17014": " maṇir hi pratibimbānāṃ pratiṣedhakriyāṃ prati /",
    "GSP27moksop_u:17015": " na śakto jaḍabhāvena na tu rāma bhavādṛśaḥ //MU_4,3.60//",
    "GSP27moksop_u:17016": " yad yan manomaṇau rāma taveha pratibimbati /",
    "GSP27moksop_u:17017": " tad avastv iti nirṇīya mā tenāgaccha rañjanām //MU_4,3.61//",
    "GSP27moksop_u:17018": " tad eva satyam iti vāpy abhinnaṃ paramātmanaḥ /",
    "GSP27moksop_u:17019": " manvānas tvam anādyantaṃ bhāvayātmānam ātmanā //MU_4,3.62//",
    "GSP27moksop_u:17020": " cetasi pratibimbanti ye bhāvās tava rāghava /",
    "GSP27moksop_u:17021": " rañjayantv anyasaktātman mā te tvāṃ sphaṭikaṃ yathā //MU_4,3.63//",
    "GSP27moksop_u:17022": " sphaṭikam apamalaṃ yathā viśanti prakaṭatayā navarañjanā vicitrāḥ /",
    "GSP27moksop_u:17023": " iha hi vimananaṃ tathā viśantu prakaṭatayā bhuvanaiṣaṇā bhavantam //MU_4,3.64//",
    "GSP27moksop_u:17024": " vijñānavādo nāma sargaḥ",
    "GSP27moksop_u:17025": " caturthas sargaḥ",
    "GSP27moksop_u:17026": " vasiṣṭhaḥ:",
    "GSP27moksop_u:17027": " jantoḥ kṛtavicārasya vigaladvṛtticetasaḥ /",
    "GSP27moksop_u:17028": " mananaṃ tyajato jñatvāt kiñcit parigatātmanaḥ //MU_4,4.1 (= MT_4,22.1)//",
    "GSP27moksop_u:17029": " dṛśyaṃ santyajato heyam upādeyam upeyuṣaḥ /",
    "GSP27moksop_u:17030": " draṣṭāraṃ paśyato dṛśyam adraṣṭāram apaśyataḥ //MU_4,4.2//",
    "GSP27moksop_u:17031": " asuptasya pare tattve jāgarūkasya jīvataḥ /",
    "GSP27moksop_u:17032": " suptasya ghanasammohamaye saṃsāravartmani //MU_4,4.3//",
    "GSP27moksop_u:17033": " paryantātyantavairasyād arasasya raseṣv api /",
    "GSP27moksop_u:17034": " bhogeṣv ābhogaramyeṣu nīrasasya nirāśiṣaḥ //MU_4,4.4//",
    "GSP27moksop_u:17035": " vrajaty ātmāmbhasaikatvaṃ jīrṇajāḍye manasy alam /",
    "GSP27moksop_u:17036": " galaty apagatāsaṅge himāpūra ivātape //MU_4,4.5//",
    "GSP27moksop_u:17037": " taraṅgitāsu kallolajālalolāntarāsu ca /",
    "GSP27moksop_u:17038": " śāmyantīṣv atha tṛṣṇāsu nadīṣv iva ghanātyaye //MU_4,4.6//",
    "GSP27moksop_u:17039": " saṃsāravāsanājāle khagajāla ivākhunā /",
    "GSP27moksop_u:17040": " troṭite cādṛḍhagranthiślathe vairasyaraṃhasā //MU_4,4.7//",
    "GSP27moksop_u:17041": " katakaṃ phalam āsādya yathā vāri prasīdati /",
    "GSP27moksop_u:17042": " tathā vijñānavaśatas svabhāvas samprasīdati //MU_4,4.8//",
    "GSP27moksop_u:17043": " nīrāgaṃ nirupāsaṅgaṃ nirdvandvaṃ nirupāśrayam /",
    "GSP27moksop_u:17044": " viniryāti mano mohād vihagaḥ pañjarād iva //MU_4,4.9//",
    "GSP27moksop_u:17045": " śāntasandehadaurātmyaṃ gatakautukavibhramam /",
    "GSP27moksop_u:17046": " paripūrṇāntaraṃ cetaḥ pūrṇendur iva rājate //MU_4,4.10//",
    "GSP27moksop_u:17047": " janitottamasaundaryā dūrodastanatonnatā /",
    "GSP27moksop_u:17048": " samatodeti sarvatra śāntavāta ivārṇave //MU_4,4.11//",
    "GSP27moksop_u:17049": " andhakāramayī mūḍhā jāḍyajarjaritāntarā /",
    "GSP27moksop_u:17050": " tanutām eti saṃsāravāsaneva prage kṣapā //MU_4,4.12//",
    "GSP27moksop_u:17051": " dṛṣṭacidbhāskarā prajñāpadminī puṇyapallavā /",
    "GSP27moksop_u:17052": " vikasaty amaloddyotā prātar dyaur iva rūpiṇī //MU_4,4.13//",
    "GSP27moksop_u:17053": " prajñā hṛdayahāriṇyo bhuvanāhlādanakṣamāḥ /",
    "GSP27moksop_u:17054": " sattvalakṣmyaḥ pravartante sakalendor ivāṃśavaḥ //MU_4,4.14//",
    "GSP27moksop_u:17055": " bahunātra kim uktena jñātajñeyo mahāmatiḥ /",
    "GSP27moksop_u:17056": " nodeti naiva yāty astam abhūtākāśakośavat //MU_4,4.15//",
    "GSP27moksop_u:17057": " vicāraṇāparijñātasvabhāvasyoditātmanaḥ /",
    "GSP27moksop_u:17058": " anukampyā bhavanty ete brahmaviṣṇvindraśaṅkarāḥ //MU_4,4.16//",
    "GSP27moksop_u:17059": " prakaṭākāram apy antar nirahaṅkāracetasam /",
    "GSP27moksop_u:17060": " nāpnuvanti vikalpās taṃ mṛgatṛṣṇāmbv ivaiṇakāḥ //MU_4,4.17//",
    "GSP27moksop_u:17061": " taraṅgavad amī lokāḥ prayānty āyānti cābhitaḥ /",
    "GSP27moksop_u:17062": " kroḍīkuruta ātmotthe na jñaṃ maraṇajanmanī //MU_4,4.18//",
    "GSP27moksop_u:17063": " āvirbhāvatirobhāvau saṃsāro netaraḥ kramaḥ /",
    "GSP27moksop_u:17064": " iti tābhyāṃ samāloke ramate na sa khidyate //MU_4,4.19//",
    "GSP27moksop_u:17065": " na jāyate na mriyate kumbhe kumbhanabho yathā /",
    "GSP27moksop_u:17066": " bhūṣite dūṣite vāpi dehe tadvad ihātmavān //MU_4,4.20//",
    "GSP27moksop_u:17067": " viveka udite śīte mithyābhramabharoditā /",
    "GSP27moksop_u:17068": " kṣīyate vāsanā sābhre mṛgatṛṣṇā marāv iva //MU_4,4.21//",
    "GSP27moksop_u:17069": " ko 'haṃ katham idaṃ veti yāvan na pravicāritam /",
    "GSP27moksop_u:17070": " saṃsārāḍambaraṃ tāvad andhakāropamaṃ sthitam //MU_4,4.22//",
    "GSP27moksop_u:17071": " mithyābhramabharodbhūtaṃ śarīraṃ padam āpadām /",
    "GSP27moksop_u:17072": " ātmabhāvanayā nedaṃ yaḥ paśyati sa paśyati //MU_4,4.23//",
    "GSP27moksop_u:17073": " deśakālavaśotthāni na mameti gatabhramam /",
    "GSP27moksop_u:17074": " śarīrasukhaduḥkhāni yaḥ paśyati sa paśyati //MU_4,4.24//",
    "GSP27moksop_u:17075": " ātmānam itarac caiva dṛśā nityāvibhinnayā /",
    "GSP27moksop_u:17076": " sarvaṃ cijjyotir eveti yaḥ paśyati sa paśyati //MU_4,4.25//",
    "GSP27moksop_u:17077": " apāraparyantanabho dikkālādikriyānvitam /",
    "GSP27moksop_u:17078": " aham eveti sarvatra yaḥ paśyati sa paśyati //MU_4,4.26//",
    "GSP27moksop_u:17079": " vālāgralakṣabhāgāt tu koṭiśaḥ parikalpitaḥ /",
    "GSP27moksop_u:17080": " ahaṃ sūkṣma iti vyāpī yaḥ paśyati sa paśyati //MU_4,4.27//",
    "GSP27moksop_u:17081": " sarvaśaktir anantātmā sarvabhāvāntarasthitaḥ /",
    "GSP27moksop_u:17082": " advitīyaś cid ity antar yaḥ paśyati sa paśyati //MU_4,4.28//",
    "GSP27moksop_u:17083": " ādhivyādhibhayodvigno jarāmaraṇajanmavān /",
    "GSP27moksop_u:17084": " deho 'ham iti na prājño yaḥ paśyati sa paśyati //MU_4,4.29//",
    "GSP27moksop_u:17085": " tiryag ūrdhvam adhastāc ca vyāpako mahimā mama /",
    "GSP27moksop_u:17086": " na dvitīyo mamāstīti yaḥ paśyati sa paśyati //MU_4,4.30//",
    "GSP27moksop_u:17087": " mayi sarvam idaṃ protaṃ sūtre maṇigaṇā iva /",
    "GSP27moksop_u:17088": " cittantur aham eveti yaḥ paśyati sa paśyati //MU_4,4.31//",
    "GSP27moksop_u:17089": " nāhaṃ na cānyad astīha brahmaivāsti na cāsti tat /",
    "GSP27moksop_u:17090": " itthaṃ sadasator madhyaṃ yaḥ paśyati sa paśyati //MU_4,4.32//",
    "GSP27moksop_u:17091": " yan nāma kiñcit trailokye sa eko 'vayavo mama /",
    "GSP27moksop_u:17092": " taraṅgo 'bdhāv ivety antar yaḥ paśyati sa paśyati //MU_4,4.33//",
    "GSP27moksop_u:17093": " ātmatāparate tvattāmatte yasya mahātmanaḥ /",
    "GSP27moksop_u:17094": " bhāvād uparate syātāṃ sa paśyati sulocanaḥ //MU_4,4.34//",
    "GSP27moksop_u:17095": " śocyā pālyā mayaiveyaṃ svaseyaṃ me kanīyasī /",
    "GSP27moksop_u:17096": " trilokī pelavety uccair yaḥ paśyati sa paśyati //MU_4,4.35//",
    "GSP27moksop_u:17097": " cetyānupātarahitaṃ cidbhairavamayaṃ vapuḥ /",
    "GSP27moksop_u:17098": " āpūritajagajjālaṃ yaḥ paśyati sa paśyati //MU_4,4.36//",
    "GSP27moksop_u:17099": " sukhaṃ duḥkhaṃ bhavo 'bhāvo 'vivekakalanāś ca yāḥ /",
    "GSP27moksop_u:17100": " ahaṃ na veti vā nūnaṃ paśyan na parihīyate //MU_4,4.37//",
    "GSP27moksop_u:17101": " svātmasattāparāpūrṇe jagaty anyena varjite /",
    "GSP27moksop_u:17102": " kiṃ me heyaṃ kim ādeyam iti paśyan sadṛṅ naraḥ //MU_4,4.38//",
    "GSP27moksop_u:17103": " apratarkyam anābhāsaṃ sanmātram idam ity alam /",
    "GSP27moksop_u:17104": " heyopādeyakalanā yasya kṣīṇā namāmi tam //MU_4,4.39//",
    "GSP27moksop_u:17105": " ya ākāśavad ekātmā sarvabhāvagato 'pi san /",
    "GSP27moksop_u:17106": " na bhāvarañjanām eti sa mahātmā maheśvaraḥ //MU_4,4.40//",
    "GSP27moksop_u:17107": " tamaḥprakāśakalanāmuktaḥ kālātmatāṃ gataḥ /",
    "GSP27moksop_u:17108": " yas somyas susamas svasthas taṃ naumi padam āgatam //MU_4,4.41//",
    "GSP27moksop_u:17109": " yasyodayāstamayasaṅkalanākalāsu citrāsu cāruvibhavāsu jagadgatāsu /",
    "GSP27moksop_u:17110": " vṛttis samaiva sakalaikagater anantā tasmai namaḥ paramabodhavate śivāya //MU_4,4.42//",
    "GSP27moksop_u:17111": " anuttamapadaviśrāntasvarūpanirūpaṇaṃ nāma sargaḥ",
    "GSP27moksop_u:17112": " pañcamas sargaḥ",
    "GSP27moksop_u:17113": " vasiṣṭhaḥ:",
    "GSP27moksop_u:17114": " sa uttamapadālambī cakrabhramavad āsthitaḥ /",
    "GSP27moksop_u:17115": " śarīranagarīrājyaṃ kurvann api na lipyate //MU_4,5.1 (= MT_4,23.1)//",
    "GSP27moksop_u:17116": " tasyeyaṃ bhogamokṣārthaṃ tajjñasyopavanopamā /",
    "GSP27moksop_u:17117": " sukhāyaiva na duḥkhāya svaśarīramahāpurī //MU_4,5.2//",
    "GSP27moksop_u:17118": " rāmaḥ:",
    "GSP27moksop_u:17119": " nagarītvaṃ śarīrasya kathaṃ nāma mahāmune /",
    "GSP27moksop_u:17120": " enāṃ cādhivasan yogī kathaṃ rājyasukhaikabhāk //MU_4,5.3//",
    "GSP27moksop_u:17121": " vasiṣṭhaḥ:",
    "GSP27moksop_u:17122": " ramyeyaṃ dehanagarī rāma sarvaguṇānvitā /",
    "GSP27moksop_u:17123": " jñasyānantavilāsāḍhyā svālokārkaprakāśitā //MU_4,5.4//",
    "GSP27moksop_u:17124": " netravātāyanoddyotaprakāśabhuvanāntarā /",
    "GSP27moksop_u:17125": " karapratolīvistāraprāptapādopajaṅgalā //MU_4,5.5//",
    "GSP27moksop_u:17126": " romarājilatāgulmā tvagaṭṭālakamālitā /",
    "GSP27moksop_u:17127": " gulphagulguluviśrāntajaṅghorustambhamaṇḍalā //MU_4,5.6//",
    "GSP27moksop_u:17128": " rekhāvibhaktapādograśilāprathamanirmitā /",
    "GSP27moksop_u:17129": " carmamarmasirāsārasandhisīmāmanoramā //MU_4,5.7//",
    "GSP27moksop_u:17130": " ūrudvayakavāṭāgranirmitopasthanirgamā /",
    "GSP27moksop_u:17131": " kacatkacāvalīkācadalapracchādanāvṛtā //MU_4,5.8//",
    "GSP27moksop_u:17132": " bhrūlalāṭāsyasacchāyavadanodyānaśobhitā /",
    "GSP27moksop_u:17133": " dṛṣṭipātotpalākīrṇakapolavipulasthalā //MU_4,5.9//",
    "GSP27moksop_u:17134": " vakṣassthalasarassyūtakucapaṅkajakorakā /",
    "GSP27moksop_u:17135": " ghanaromāvalicchannaskandhakrīḍāśiloccayā //MU_4,5.10//",
    "GSP27moksop_u:17136": " udaraśvabhranikṣiptasvanneṣṭabhakṣakarparā /",
    "GSP27moksop_u:17137": " dīrghakaṇṭhabilodgīrṇavātasaṃrambhaśabditā //MU_4,5.11//",
    "GSP27moksop_u:17138": " hṛdayāpaṇanirṇītayathāprāptārthabhūṣitā /",
    "GSP27moksop_u:17139": " anārataṃ navadvārapravahatprāṇanāgarā //MU_4,5.12//",
    "GSP27moksop_u:17140": " āsyasphārakhadādṛṣṭadantāsthiśakalākulā /",
    "GSP27moksop_u:17141": " mukhaskhadābhramajjihvācillācarvitabhojanā //MU_4,5.13//",
    "GSP27moksop_u:17142": " romaśaṣpabharacchannakarṇakoṭarakūpakā /",
    "GSP27moksop_u:17143": " sphikkṛṅkhalāñcitopāntapṛṣṭhavistīrṇajaṅgalā //MU_4,5.14//",
    "GSP27moksop_u:17144": " gudocchinnāraghaṭṭāntaruddhṛtānantakardamā /",
    "GSP27moksop_u:17145": " cittodyānamahīvalgadātmacintāvarāṅganā //MU_4,5.15//",
    "GSP27moksop_u:17146": " dhīvaratrādṛḍhābaddhacapalendriyamarkaṭā /",
    "GSP27moksop_u:17147": " vadanodyānahasanapuṣpodgamamanoramā //MU_4,5.16//",
    "GSP27moksop_u:17148": " svaśarīrapurī jñasya sarvasaubhāgyasundarī /",
    "GSP27moksop_u:17149": " sukhāyaiva na duḥkhāya paramāya hitāya ca //MU_4,5.17//",
    "GSP27moksop_u:17150": " ajñasyeyam anantānāṃ duḥkhānāṃ kośapālikā /",
    "GSP27moksop_u:17151": " jñasya tv iyam anantānāṃ sukhānāṃ kośapālikā //MU_4,5.18//",
    "GSP27moksop_u:17152": " na kiñcid asyāṃ naṣṭāyāṃ jñasya naṣṭam arindama /",
    "GSP27moksop_u:17153": " sthitāyāṃ saṃsthitaṃ sarvaṃ teneyaṃ jñasukhāvahā //MU_4,5.19//",
    "GSP27moksop_u:17154": " yad enāṃ jñas samāruhya saṃsāre viharaty alam /",
    "GSP27moksop_u:17155": " aśeṣabhogamokṣārthaṃ teneyaṃ jñarathas smṛtaḥ //MU_4,5.20//",
    "GSP27moksop_u:17156": " śabdarūparasasparśagandhabandhuśriyo yataḥ /",
    "GSP27moksop_u:17157": " anayaiva hi labhyante teneyaṃ jñasya lābhadā //MU_4,5.21//",
    "GSP27moksop_u:17158": " sukhaduḥkhakriyājālaṃ yadaiṣodvahati svayam /",
    "GSP27moksop_u:17159": " tadaiṣā rāma sarvatra sarvavastubharakṣamā //MU_4,5.22//",
    "GSP27moksop_u:17160": " tasyāṃ śarīrapuryāṃ hi rājyaṃ kurvan gatabhramaḥ /",
    "GSP27moksop_u:17161": " jñas tiṣṭhati gatavyagraṃ svapuryām iva vāsavaḥ //MU_4,5.23//",
    "GSP27moksop_u:17162": " na kṣipaty avaṭāṭope manomattaturaṅgamam /",
    "GSP27moksop_u:17163": " na lobhadvandvarūpāya prajñāputrīṃ prayacchati //MU_4,5.24//",
    "GSP27moksop_u:17164": " ajñānapararāṣṭraṃ ca na randhraṃ tv asya paśyati /",
    "GSP27moksop_u:17165": " saṃsārāribhayasyāntar mūlāny eṣa nikṛntati //MU_4,5.25//",
    "GSP27moksop_u:17166": " tṛṣṇāsāraparāvarte kāmasaṅkṣobhadurgrahe /",
    "GSP27moksop_u:17167": " na nimajjati paryastasukhaduḥkhākṣadevane //MU_4,5.26//",
    "GSP27moksop_u:17168": " karoty avirataṃ snānaṃ bahir antar api kṣaṇāt /",
    "GSP27moksop_u:17169": " saritsaṅgamatīrtheṣu manorathagatiḥ kramāt //MU_4,5.27//",
    "GSP27moksop_u:17170": " sakalākṣijanādṛśyaḥ puraprekṣāparāṅmukhaḥ /",
    "GSP27moksop_u:17171": " dhyānanāmni sukhaṃ nityaṃ tiṣṭhaty antaḥpurāntare //MU_4,5.28//",
    "GSP27moksop_u:17172": " sukhāvahaiṣā nagarī nityaṃ pramuditātmanaḥ /",
    "GSP27moksop_u:17173": " bhogamokṣapradā divyā śakrasyevāmarāvatī //MU_4,5.29//",
    "GSP27moksop_u:17174": " sthitayā saṃsthitaṃ sarvaṃ kiñcin naṣṭaṃ na naṣṭayā /",
    "GSP27moksop_u:17175": " yayā puryā mahīpasya sā kathaṃ na sukhāvahā //MU_4,5.30//",
    "GSP27moksop_u:17176": " vinaṣṭe dehanagare jñasya naṣṭaṃ na kiñcana /",
    "GSP27moksop_u:17177": " ākrāntakumbhakośasya khasya kumbhakṣaye yathā //MU_4,5.31//",
    "GSP27moksop_u:17178": " vidyamānaṃ ghaṭaṃ vāyuḥ kila spṛśati nāsthitam /",
    "GSP27moksop_u:17179": " yathā tathaiva dehī svāṃ śarīranagarīm imām //MU_4,5.32//",
    "GSP27moksop_u:17180": " atrastha eṣa bhagavān ātmā sarvagato 'pi san /",
    "GSP27moksop_u:17181": " svavikalpakṛtāṃ bhuktvā puṃstām adhigatātmadṛk //MU_4,5.33//",
    "GSP27moksop_u:17182": " kurvann api na kurvāṇas samyaksarvakriyonmukhaḥ /",
    "GSP27moksop_u:17183": " kadācit prakṛtān sarvān kāryārthān adhitiṣṭhati //MU_4,5.34//",
    "GSP27moksop_u:17184": " kadācil līlayā lolaṃ vimānam adhirohati /",
    "GSP27moksop_u:17185": " anāhatagatiṃ kāntaṃ vihartum amalaṃ manaḥ //MU_4,5.35//",
    "GSP27moksop_u:17186": " tatrastho lokasundaryā satataṃ śītalāṅgayā /",
    "GSP27moksop_u:17187": " ramate rāmayā maitryā nityaṃ hṛdayasaṃsthayā //MU_4,5.36//",
    "GSP27moksop_u:17188": " dve kānte tiṣṭhatas tasya pārśvayos satyataikate /",
    "GSP27moksop_u:17189": " indor iva viśākhe dve samāhlāditacetase //MU_4,5.37//",
    "GSP27moksop_u:17190": " jña imān akhilāṃl lokān duḥkhakrakacadāritān /",
    "GSP27moksop_u:17191": " vālmīkān iva pīṭhasthaḥ pṛṣṭhād arka ivekṣate //MU_4,5.38//",
    "GSP27moksop_u:17192": " ciraṃ pūritasarvāśas sarvasampattisundaraḥ /",
    "GSP27moksop_u:17193": " apunaḥkhaṇḍanāyenduḥ pūrṇāṅga iva rājate //MU_4,5.39//",
    "GSP27moksop_u:17194": " sevyamāno 'pi bhogaugho na khedāyāsya jāyate /",
    "GSP27moksop_u:17195": " kālakūṭaḥ kileśasya kaṇṭhe pratyuta rājate //MU_4,5.40//",
    "GSP27moksop_u:17196": " parijñāyopabhukto hi bhogo bhavati tuṣṭaye /",
    "GSP27moksop_u:17197": " vijñāyāśvāsito maitrīm eti cauro na śatrutām //MU_4,5.41//",
    "GSP27moksop_u:17198": " naranārīnaṭaughānāṃ kalahe dūragāminā /",
    "GSP27moksop_u:17199": " jñena yātreva subhagā bhogaśrīr avalokyate //MU_4,5.42//",
    "GSP27moksop_u:17200": " aśaṅkitopasamprāptā grāmayātrā yathādhvagaiḥ /",
    "GSP27moksop_u:17201": " prekṣyate tadvad eva jñair vyavahāramayī kriyā //MU_4,5.43//",
    "GSP27moksop_u:17202": " ayatnopanateṣv akṣi digdravyeṣu yathā puraḥ /",
    "GSP27moksop_u:17203": " nīrāgam eva patati tadvat kāryeṣu dhīradhīḥ //MU_4,5.44//",
    "GSP27moksop_u:17204": " indriyāṇāṃ na harati prāptam arthaṃ kadācana /",
    "GSP27moksop_u:17205": " na dadāti tathā prāptaṃ sampūrṇo jño 'vatiṣṭhate //MU_4,5.45//",
    "GSP27moksop_u:17206": " aprāptacintās samprāptasamupekṣāś ca sanmatim /",
    "GSP27moksop_u:17207": " nākampayanti taralāḥ piñchaghātā ivācalam //MU_4,5.46//",
    "GSP27moksop_u:17208": " saṃśāntasarvasandeho galitākhilakautukaḥ /",
    "GSP27moksop_u:17209": " saṅkṣīṇavāsanājālo jñas samrāḍ iva śobhate //MU_4,5.47//",
    "GSP27moksop_u:17210": " ātmany eva na māty antas svātmanātmani jṛmbhate /",
    "GSP27moksop_u:17211": " sampūrṇāpāraparyantaḥ kṣīrārṇava ivātmavān //MU_4,5.48//",
    "GSP27moksop_u:17212": " bhogecchākṛpaṇāñ jantūn dīnān dīnendriyāṇi ca /",
    "GSP27moksop_u:17213": " anunmattamanāś śānto hasaty unmattakān iva //MU_4,5.49//",
    "GSP27moksop_u:17214": " icchato 'nyanijāṃ jāyāṃ yathaivānyena hasyate /",
    "GSP27moksop_u:17215": " indriyasyecchato bhogaṃ tathaiva jñena hasyate //MU_4,5.50//",
    "GSP27moksop_u:17216": " tyajantaṃ susukhaṃ sāmyaṃ mano viṣayavidrutam /",
    "GSP27moksop_u:17217": " aṅkuśeneva nāgendraṃ vicāreṇa śamaṃ nayet //MU_4,5.51//",
    "GSP27moksop_u:17218": " bhogeṣu prasaro yasyā manovṛtteḥ pradīyate /",
    "GSP27moksop_u:17219": " sāpy ādāv eva hantavyā viṣasyevāṅkurodgatiḥ //MU_4,5.52//",
    "GSP27moksop_u:17220": " tāḍitasya hi yaḥ paścāt sammānas so 'py anantakaḥ /",
    "GSP27moksop_u:17221": " śāler grīṣmopataptasya kuseko 'py amṛtāyate //MU_4,5.53//",
    "GSP27moksop_u:17222": " anārtena hi sammāno bahumāno na budhyate /",
    "GSP27moksop_u:17223": " pūrṇānāṃ saritāṃ prāvṛṭpūras svalpaṃ virājate //MU_4,5.54//",
    "GSP27moksop_u:17224": " pūrṇas tūpakṛto 'py anyat punar apy abhivāñchati /",
    "GSP27moksop_u:17225": " jagatpūraṇayāpy ambu gṛhṇāty ekārṇavo 'khilam //MU_4,5.55//",
    "GSP27moksop_u:17226": " manaso nigṛhītasya yā paścād bhāgamaṇḍanā /",
    "GSP27moksop_u:17227": " tām evālabdhavistāralabdhatvād bahu manyate //MU_4,5.56//",
    "GSP27moksop_u:17228": " baddhamukto mahīpālo grāmamātreṇa tuṣyati /",
    "GSP27moksop_u:17229": " parair abaddho nākrānto na rājyaṃ bahu manyate //MU_4,5.57//",
    "GSP27moksop_u:17230": " hastaṃ hastena sampīḍya dantair dantān vicūrṇya ca /",
    "GSP27moksop_u:17231": " aṅgāny aṅgair ivākramya jaya svendriyaśātravān //MU_4,5.58//",
    "GSP27moksop_u:17232": " jetum anyaṃ kṛtotsāhaiḥ puruṣair udbubhūṣubhiḥ /",
    "GSP27moksop_u:17233": " pūrvaṃ hṛdayaśatrutvāj jetavyānīndriyāṇy alam //MU_4,5.59//",
    "GSP27moksop_u:17234": " etāvati dharaṇitale subhagās te sādhucetanāḥ puruṣāḥ /",
    "GSP27moksop_u:17235": " puruṣakathāsu ca gaṇyā na jitā ye cetasā svena //MU_4,5.60//",
    "GSP27moksop_u:17236": " hṛdayabile kṛtakuṇḍala ulbaṇakalanāviṣo manobhujagaḥ /",
    "GSP27moksop_u:17237": " yasyopaśāntim āgata uditaṃ tam arindamaṃ vande //MU_4,5.61//",
    "GSP27moksop_u:17238": " śarīranagarādivibhūtiyogo nāma sargaḥ",
    "GSP27moksop_u:17239": " ṣaṣṭhas sargaḥ",
    "GSP27moksop_u:17240": " vasiṣṭhaḥ:",
    "GSP27moksop_u:17241": " mahānarakasaṃrājo mattaduṣkṛtavāraṇāḥ /",
    "GSP27moksop_u:17242": " āśāśaraśalākāḍhyā durjayā hīndriyārayaḥ //MU_4,6.1 (= MT_4,24.1)//",
    "GSP27moksop_u:17243": " svāśrayaṃ prathamaṃ dehaṃ kṛtaghnā nāśayanti ye /",
    "GSP27moksop_u:17244": " te kukāryamahākośā durjayās svendriyārayaḥ //MU_4,6.2//",
    "GSP27moksop_u:17245": " kalevarāśrayaṃ prāpya viṣayāmiṣagardhataḥ /",
    "GSP27moksop_u:17246": " akṣagṛdhrā vivalganti kāryākāryograpakṣiṇaḥ //MU_4,6.3//",
    "GSP27moksop_u:17247": " vivekatantujālena gṛhītā yena te śaṭhāḥ /",
    "GSP27moksop_u:17248": " tasyāṅgāni na lumpanti pāṣāṇakavalaṃ yathā //MU_4,6.4//",
    "GSP27moksop_u:17249": " āpātaramaṇīyeṣu ramanti viṣayeṣu ye /",
    "GSP27moksop_u:17250": " atyantavirasānteṣu patanti narakeṣu te //MU_4,6.5//",
    "GSP27moksop_u:17251": " vivekadhanavān asmin kukalevarapattane /",
    "GSP27moksop_u:17252": " indriyāribhir antassthair avaśo nābhibhūyate //MU_4,6.6//",
    "GSP27moksop_u:17253": " tathā na sukhitā bhūpā mṛṇmayograpurījuṣaḥ /",
    "GSP27moksop_u:17254": " yathā svādhīnamanasas svaśarīrapurīśvarāḥ //MU_4,6.7//",
    "GSP27moksop_u:17255": " svākrāntendriyabhṛtyasya sugṛhītamanoripoḥ /",
    "GSP27moksop_u:17256": " vasanta iva mañjaryo vardhante buddhabuddhayaḥ //MU_4,6.8//",
    "GSP27moksop_u:17257": " prakṣīṇacittadarpasya nigṛhītendriyadviṣaḥ /",
    "GSP27moksop_u:17258": " padminya iva hemante kṣīyante bhogavāsanāḥ //MU_4,6.9//",
    "GSP27moksop_u:17259": " tāvan niśīva vetālyo valgante hṛdi vāsanāḥ /",
    "GSP27moksop_u:17260": " ekatattvadṛḍhābhyāsād yāvan na vijitaṃ manaḥ //MU_4,6.10//",
    "GSP27moksop_u:17261": " bhṛtyo 'bhimatakartṛtvān mantrī satkāryakāraṇāt /",
    "GSP27moksop_u:17262": " sāmantas svendriyākrānter mano manye vivekinaḥ //MU_4,6.11//",
    "GSP27moksop_u:17263": " lālanāt snigdhalalanā pālanāt pāvanaḥ pitā /",
    "GSP27moksop_u:17264": " suhṛd uttamaviśvāsān mano manye manīṣiṇām //MU_4,6.12//",
    "GSP27moksop_u:17265": " svālokitaṃ śāstradṛśā sudhyātaṃ svanunāthitam /",
    "GSP27moksop_u:17266": " prayacchati parāṃ siddhiṃ tyaktvātmānaṃ manaḥpitā //MU_4,6.13//",
    "GSP27moksop_u:17267": " sughṛṣṭas suparāmṛṣṭas sudhṛtas svanubodhitaḥ /",
    "GSP27moksop_u:17268": " suguṇāyojito bhāti hṛdi hṛdyo manomaṇiḥ //MU_4,6.14//",
    "GSP27moksop_u:17269": " janmavṛkṣakuṭhārāṇi tathodarkodayāni ca /",
    "GSP27moksop_u:17270": " diśaty eṣa manomantrī karmāṇi śubhakarmaṇaḥ //MU_4,6.15//",
    "GSP27moksop_u:17271": " evaṃ manomaṇiṃ rāma bahupaṅkakalaṅkitam /",
    "GSP27moksop_u:17272": " vivekavāriṇā siddhyai prakṣālyālokavān bhava //MU_4,6.16//",
    "GSP27moksop_u:17273": " bhavabhūmiṣu bhīmāsu vivekavitato 'pi san /",
    "GSP27moksop_u:17274": " mā patotpātapūrṇāsu vivaśaḥ prākṛto yathā //MU_4,6.17//",
    "GSP27moksop_u:17275": " saṃsāramāyām uditām anarthaśatasaṅkulām /",
    "GSP27moksop_u:17276": " mā mahāmohamihikām imāṃ tvam avadhīraya //MU_4,6.18//",
    "GSP27moksop_u:17277": " vivekaṃ param āśritya buddhyā satyam avekṣya ca /",
    "GSP27moksop_u:17278": " indriyārīn alaṃ jitvā tīrṇo bhava bhavārṇavāt //MU_4,6.19//",
    "GSP27moksop_u:17279": " asaty eva śarīre 'smin sukhaduḥkheṣv asatsu ca /",
    "GSP27moksop_u:17280": " dāmavyālakaṭanyāyo mā te bhavatu rāghava //MU_4,6.20//",
    "GSP27moksop_u:17281": " ayam aham iti niścayo vṛthā yas tam alam apāsya mahāmate subuddhyā /",
    "GSP27moksop_u:17282": " yad itarad avalambya tat padaṃ tvaṃ vraja piba bhuṅkṣva na badhyase 'manaskaḥ //MU_4,6.21//",
    "GSP27moksop_u:17283": " manasy āptatāpratipādanaṃ nāma sargaḥ",
    "GSP27moksop_u:17284": " saptamas sargaḥ",
    "GSP27moksop_u:17285": " asmin viharato loke lokārāmasya dhīmataḥ /",
    "GSP27moksop_u:17286": " śreyase tiṣṭhato yatnam uttamārthābhipātinaḥ //MU_4,7.1//",
    "GSP27moksop_u:17287": " dāmavyālakaṭanyāyo mā te bhavatu rāghava /",
    "GSP27moksop_u:17288": " bhīmabhāsadruṭasthityā tavāstv ativiśokatā //MU_4,7.2//",
    "GSP27moksop_u:17289": " rāmaḥ:",
    "GSP27moksop_u:17290": " dāmavyālakaṭanyāyo mā bhavatv ity udāhṛtam /",
    "GSP27moksop_u:17291": " brahman kim etad bhavatā bhavatāpāpahāriṇā //MU_4,7.3//",
    "GSP27moksop_u:17292": " udārayaitayā śuddhaṃ samprabodhaya māṃ girā /",
    "GSP27moksop_u:17293": " ghanatāpāpahāriṇyā prāvṛṣeva kalāpinam //MU_4,7.4//",
    "GSP27moksop_u:17294": " vasiṣṭhaḥ:",
    "GSP27moksop_u:17295": " dāmavyālakaṭanyāyaṃ bhīmabhāsadruṭasthitim /",
    "GSP27moksop_u:17296": " śrutvā rāghava tat paścād yad iṣṭaṃ tat samācara //MU_4,7.5//",
    "GSP27moksop_u:17297": " āsīt pātālakuhare sarvāścaryamanohare /",
    "GSP27moksop_u:17298": " śambaro nāma daityendro māyāmaṇimahārṇavaḥ //MU_4,7.6//",
    "GSP27moksop_u:17299": " ākāśanagarodyānaracitāsuramandiraḥ /",
    "GSP27moksop_u:17300": " kṛtrimottamacandrārkabhūṣitātmīyamaṇḍalaḥ //MU_4,7.7//",
    "GSP27moksop_u:17301": " śilāśakalasambhūtapadmāḍhyaramaṇācalaḥ /",
    "GSP27moksop_u:17302": " anantavibhavārambhaparipūritadānavaḥ //MU_4,7.8//",
    "GSP27moksop_u:17303": " gṛharatnāṅganāgeyajitāmaravadhūdhvaniḥ /",
    "GSP27moksop_u:17304": " candrabimbaphalāpūrṇakrīḍopavanapādapaḥ //MU_4,7.9//",
    "GSP27moksop_u:17305": " phullanīlotpalavyūhajaṭālaramaṇālayaḥ /",
    "GSP27moksop_u:17306": " ratnahaṃsasamāhūtahemāmburuhasārasaḥ //MU_4,7.10//",
    "GSP27moksop_u:17307": " hemapādapaśākhāgrakṛtāmbhoruhakuṭmalaḥ /",
    "GSP27moksop_u:17308": " karañjajālajanitamandārakusumotkaraḥ //MU_4,7.11//",
    "GSP27moksop_u:17309": " ratnayantramayānantadaityanirjitavāsavaḥ /",
    "GSP27moksop_u:17310": " himaśītānalajvālānirmitodyānamaṇḍapaḥ //MU_4,7.12 (= MT_4,25.13)//",
    "GSP27moksop_u:17311": " sarvartukusumodyānajitanandananandanaḥ /",
    "GSP27moksop_u:17312": " māyāsarpahṛtavyālamalayācalacandanaḥ //MU_4,7.13//",
    "GSP27moksop_u:17313": " hemastrīlokalāvaṇyajihmitāntaḥpurāṅganaḥ /",
    "GSP27moksop_u:17314": " krīḍārthaspardhayeśānahatacakragadādharaḥ //MU_4,7.14//",
    "GSP27moksop_u:17315": " ajasroḍḍīnaratnaughatārāḍhyasvapurāmbaraḥ /",
    "GSP27moksop_u:17316": " nānākusumasambhārajānudaghnakṛtāṅganaḥ //MU_4,7.15//",
    "GSP27moksop_u:17317": " niśāsv akhilapātālaśatacandranabhastalaḥ /",
    "GSP27moksop_u:17318": " svasālabhañjikālokagītigītaguṇotkaraḥ //MU_4,7.16//",
    "GSP27moksop_u:17319": " māyairāvaṇanāgendravidrutāmaravāraṇaḥ /",
    "GSP27moksop_u:17320": " trailokyavibhavotkarṣapūritāntaḥpurāntaraḥ //MU_4,7.17//",
    "GSP27moksop_u:17321": " sarvasampattisubhagas sarvaiśvaryasamanvitaḥ /",
    "GSP27moksop_u:17322": " samastadaityasāmantavanditāgryānuśāsanaḥ //MU_4,7.18//",
    "GSP27moksop_u:17323": " mahābhujavanacchāyāviśrāntāsuramaṇḍalaḥ /",
    "GSP27moksop_u:17324": " sarvāmbudhiguhāsāraratnakuṇḍalamaṇḍitaḥ //MU_4,7.19//",
    "GSP27moksop_u:17325": " tasyotsāditadevasya kaṭhinoḍḍāmarākṛteḥ /",
    "GSP27moksop_u:17326": " babhūva vipulaṃ sainyam āsuraṃ suranāśanam //MU_4,7.20//",
    "GSP27moksop_u:17327": " tasmin māyābale supte deśāntaragate tathā /",
    "GSP27moksop_u:17328": " tatsainyāntaram ājagmuś chidraṃ prāpya kilāmarāḥ //MU_4,7.21//",
    "GSP27moksop_u:17329": " atha śambaradaityena dudrikahvadrumādayaḥ /",
    "GSP27moksop_u:17330": " rakṣārthaṃ mattasāmantās svasenāsu niyojitāḥ //MU_4,7.22//",
    "GSP27moksop_u:17331": " tān apy antaram āsādya jaghnur gīrvāṇanāyakāḥ /",
    "GSP27moksop_u:17332": " vyomāntaracarāś śyenāḥ kalaviṅkān ivākulān //MU_4,7.23//",
    "GSP27moksop_u:17333": " senāpatīn punaś cānyāṃś cakārāsurasattamaḥ /",
    "GSP27moksop_u:17334": " capalān udbhaṭārāvāṃs taraṅgān iva sāgaraḥ //MU_4,7.24//",
    "GSP27moksop_u:17335": " devās tān api tasyāśu jaghnus tena sa kopavān /",
    "GSP27moksop_u:17336": " jagāmāmaranāśāya paripūrṇas triviṣṭapam //MU_4,7.25//",
    "GSP27moksop_u:17337": " tatrāsya māyābhītās te surā antardhim āyayuḥ /",
    "GSP27moksop_u:17338": " merukānanakuñjeṣu mṛgā gaurīguror iva //MU_4,7.26//",
    "GSP27moksop_u:17339": " krandatkṣudrāmaragaṇaṃ bāṣpaklinnasurīmukham /",
    "GSP27moksop_u:17340": " śūnyaṃ dadarśa sa svargaṃ kalpakṣīṇajagatsamam //MU_4,7.27//",
    "GSP27moksop_u:17341": " vihṛtya kupitas tatra labdham āhṛtya śambaraḥ /",
    "GSP27moksop_u:17342": " lokapālapurīr dagdhvā jagāmātmīyam ālayam //MU_4,7.28//",
    "GSP27moksop_u:17343": " evaṃ dṛḍhatarībhūte dveṣe dānavadevayoḥ /",
    "GSP27moksop_u:17344": " devās svargaṃ parityajya dikṣu jagmur adarśanam //MU_4,7.29//",
    "GSP27moksop_u:17345": " atha śambaradaityena ye ye senādhināyakāḥ /",
    "GSP27moksop_u:17346": " kriyante yatnatas tāṃs tāñ jaghnur yatnaparās surāḥ //MU_4,7.30//",
    "GSP27moksop_u:17347": " yāvad udvegam āpannaś śambaraḥ kopavān bhṛśam /",
    "GSP27moksop_u:17348": " tārṇo 'bhi vātam anala iva jajvāla cocchvasan //MU_4,7.31//",
    "GSP27moksop_u:17349": " trailokyam api cānviṣya na devāṃl labdhavān atha /",
    "GSP27moksop_u:17350": " pareṇāpi prayatnena sukṛtānīva duṣkṛtī //MU_4,7.32//",
    "GSP27moksop_u:17351": " sasarja māyayā ghorān asurāṃs trīn mahābalān /",
    "GSP27moksop_u:17352": " balarakṣārtham uditān kālān mūrtim ivāsthitān //MU_4,7.33//",
    "GSP27moksop_u:17353": " nirmitā māyayā bhīmāḥ kalpapādapabāhavaḥ /",
    "GSP27moksop_u:17354": " udagus te mahākāyāḥ pakṣakṣubdhā ivādrayaḥ //MU_4,7.34//",
    "GSP27moksop_u:17355": " dāmā vyālaḥ kaṭaś ceti nāmabhiḥ parilāñchitāḥ /",
    "GSP27moksop_u:17356": " yathāprāptaikakartāraś cetanāmātradharmiṇaḥ //MU_4,7.35//",
    "GSP27moksop_u:17357": " abhāvāt karmaṇāṃ te ca prāktanānām avāsanāḥ /",
    "GSP27moksop_u:17358": " nirvikalpakacinmātraparispandaikakarmiṇaḥ //MU_4,7.36//",
    "GSP27moksop_u:17359": " karmabījaṃ kalāṃ tanvīṃ dadhānā mananātmikām /",
    "GSP27moksop_u:17360": " apuṣṭāṃ kṛtrimām antar ādāyodayam āgatāḥ //MU_4,7.37//",
    "GSP27moksop_u:17361": " pāramparyeṇa te hy atra kākatālīyavad bhaṭāḥ /",
    "GSP27moksop_u:17362": " prakṛtām anuvartante kriyām ujjhitavāsanāḥ //MU_4,7.38//",
    "GSP27moksop_u:17363": " ardhasuptā yathā bālās svāṅgair iṅganti kevalam /",
    "GSP27moksop_u:17364": " vāsanātmābhimānābhyāṃ hīnās te tadvad eva hi //MU_4,7.39//",
    "GSP27moksop_u:17365": " nābhipātaṃ na cāpātaṃ vidus te na palāyanam /",
    "GSP27moksop_u:17366": " na jīvitaṃ na maraṇaṃ na raṇaṃ ca jayājayau //MU_4,7.40//",
    "GSP27moksop_u:17367": " kevalaṃ sainikān agre dṛṣṭvābhihananodyatān /",
    "GSP27moksop_u:17368": " abhijaghnuḥ parān ājau prahāradalitādrayaḥ //MU_4,7.41//",
    "GSP27moksop_u:17369": " śambaraś cintayām āsa parituṣṭamanāḥ pure /",
    "GSP27moksop_u:17370": " vijeṣyate hi matsenā māyāsurasurakṣitā //MU_4,7.42//",
    "GSP27moksop_u:17371": " iṣṭāniṣṭābhir ete hi vāsanābhis samujjhitāḥ /",
    "GSP27moksop_u:17372": " tato raṇe bibhyati no vidravanti ca na sthirāḥ //MU_4,7.43//",
    "GSP27moksop_u:17373": " yadaite na palāyante devair abhihatā api /",
    "GSP27moksop_u:17374": " tadaiṣātibalā senā mamedānīṃ vyavasthitā //MU_4,7.44//",
    "GSP27moksop_u:17375": " atibalāsuradordrumapālitā mama camūs sthiratām alam eṣyati /",
    "GSP27moksop_u:17376": " amaravāraṇadantavighaṭṭaneṣv amaraparvatahemamahī yathā //MU_4,7.45//",
    "GSP27moksop_u:17377": " dāmavyālakaṭotpattir nāma sargaḥ",
    "GSP27moksop_u:17378": " aṣṭamas sargaḥ",
    "GSP27moksop_u:17379": " vasiṣṭhaḥ:",
    "GSP27moksop_u:17380": " iti nirṇīya daityendro dāmavyālakaṭānvitām /",
    "GSP27moksop_u:17381": " senāṃ sampreṣayām āsa bhūtalaṃ devanāśinīm //MU_4,8.1 (= MT_4,26.1)//",
    "GSP27moksop_u:17382": " daityās sāgarakuñjebhyaḥ kandarebhyas surācalāt /",
    "GSP27moksop_u:17383": " udagur bhīmanirhrādās sapakṣagirilīlayā //MU_4,8.2//",
    "GSP27moksop_u:17384": " rodasīkuharaṃ hastaprahārahatabhāskaram /",
    "GSP27moksop_u:17385": " dānavāḥ pūrayām āsur dāmavyālakaṭeritāḥ //MU_4,8.3//",
    "GSP27moksop_u:17386": " athottasthur nikuñjebhyaḥ kandarebhyas surācalāt /",
    "GSP27moksop_u:17387": " pralayānta ivākṣubdhā bhītās svarvāsināṃ gaṇāḥ //MU_4,8.4//",
    "GSP27moksop_u:17388": " devāsurapatākinyos tad yuddham abhavat tayoḥ /",
    "GSP27moksop_u:17389": " akālolbaṇakalpāntabhīṣaṇaṃ bhuvanāntare //MU_4,8.5//",
    "GSP27moksop_u:17390": " petuḥ pralayaparyastasacandrārkādrivad divaḥ /",
    "GSP27moksop_u:17391": " śirāṃsi kuṇḍalodvāntatejaḥpītatamāṃsy adhaḥ //MU_4,8.6//",
    "GSP27moksop_u:17392": " jughūrṇur bhaṭanirmuktasiṃhanādavirāvitāḥ /",
    "GSP27moksop_u:17393": " pralayānilasampūrais sāṭṭahāsā ivādrayaḥ //MU_4,8.7//",
    "GSP27moksop_u:17394": " rejur ātmaśilātulyahetipātārtavṛttayaḥ /",
    "GSP27moksop_u:17395": " kulācalataṭā bhītavibhrāntaharimaṇḍalāḥ //MU_4,8.8//",
    "GSP27moksop_u:17396": " teruḥ parasparāghātahatahetisamutthitāḥ /",
    "GSP27moksop_u:17397": " lolānalakaṇāḥ kalpaviśīrṇā iva tārakāḥ //MU_4,8.9//",
    "GSP27moksop_u:17398": " vilesū raktamāṃsaughapūrṇaikārṇavatīragāḥ /",
    "GSP27moksop_u:17399": " kalpatālatanūttālā vetālās tāratālinaḥ //MU_4,8.10//",
    "GSP27moksop_u:17400": " prasphuradrudhirāsāraśāntapāṃsupayodhare /",
    "GSP27moksop_u:17401": " vyomni hetihatakṣuṇṇamaulikuṇḍalakoṭayaḥ //MU_4,8.11//",
    "GSP27moksop_u:17402": " babhūvur bhāskarākāraiḥ kalpapādapabāhubhiḥ /",
    "GSP27moksop_u:17403": " prahāradalitādrīndrair daityair nirvivarā diśaḥ //MU_4,8.12//",
    "GSP27moksop_u:17404": " jagmur jvaladasivrātapātapāṭitabhittayaḥ /",
    "GSP27moksop_u:17405": " kaṇaprakaratāṃ śailāḥ kalpāgnivalitā iva //MU_4,8.13//",
    "GSP27moksop_u:17406": " devās tejas samājagmur aśvamedhaidhitā iva /",
    "GSP27moksop_u:17407": " asurān anusasrus tāñ jaladān iva vāyavaḥ //MU_4,8.14//",
    "GSP27moksop_u:17408": " jagṛhus tān athākramya jaradākhūn ivotavaḥ /",
    "GSP27moksop_u:17409": " rejus surāsurāḥ phullavanalolādrivad divi //MU_4,8.15//",
    "GSP27moksop_u:17410": " te 'nyo'nyaṃ pūrayām āsuś śastrapūrair diśo daśa /",
    "GSP27moksop_u:17411": " vanāni kusumavrātais sumeror iva mārutāḥ //MU_4,8.16//",
    "GSP27moksop_u:17412": " ghoraṃ samabhavad yuddhaṃ devadānavasainyayoḥ /",
    "GSP27moksop_u:17413": " rodorandhroḍumbarāntar mahāmaṣakasaṅghayoḥ //MU_4,8.17//",
    "GSP27moksop_u:17414": " athodapatad unnāsair lokapālebhamaṇḍalaiḥ /",
    "GSP27moksop_u:17415": " kalpābhraiḥ pūritākāro dāruṇas samarāravaḥ //MU_4,8.18//",
    "GSP27moksop_u:17416": " piṇḍagraheṇa nabhasi bhūbhāga iva kuṭṭimam /",
    "GSP27moksop_u:17417": " muṣṭigrāhyo mahāmeghamantharodarapīvaraḥ //MU_4,8.19//",
    "GSP27moksop_u:17418": " prathamāpātasampiṣṭaśastraśailaraṭattaṭaḥ /",
    "GSP27moksop_u:17419": " sphuṭaddhṛdayanissattvakarkaśākrandaghargharaḥ //MU_4,8.20//",
    "GSP27moksop_u:17420": " pralayapratyayollāsikalpābhrāravabṛṃhaṇaḥ /",
    "GSP27moksop_u:17421": " dvādaśādityasaṅghaṭṭadravatkāñcanasannibhaḥ //MU_4,8.21//",
    "GSP27moksop_u:17422": " brahmāṇḍakuḍyasaṅghaṭṭāt parāvṛtyāvaniṃ gataḥ /",
    "GSP27moksop_u:17423": " mahāsrotaḥpayaḥpūras setvāhata ivākaram //MU_4,8.22//",
    "GSP27moksop_u:17424": " calatsapakṣaśailendrapakṣavātabaladhvaniḥ /",
    "GSP27moksop_u:17425": " kaṭhināpūraṇoḍḍīnasphuṭacchailendrakandaraḥ //MU_4,8.23//",
    "GSP27moksop_u:17426": " mandaroddhūtadugdhābdhisaṅkṣobhasadṛśāṃśakaḥ /",
    "GSP27moksop_u:17427": " pratiśrudghuṅghumāsphoṭaghaṭṭitadvīpajantubhūḥ //MU_4,8.24//",
    "GSP27moksop_u:17428": " senayoḥ kruddhayor āsīd yuddham uddhatadānavam /",
    "GSP27moksop_u:17429": " niṣpiṣṭanagaragrāmagirikānanamānavam //MU_4,8.25//",
    "GSP27moksop_u:17430": " mahāhetiśatacchinnadānavācalapūrṇadik /",
    "GSP27moksop_u:17431": " anyo'nyahatahetyadricūrṇapūrṇāmbarodaram //MU_4,8.26//",
    "GSP27moksop_u:17432": " bhusuṇḍīmaṇḍalāsphoṭasphuṭanmeruśiraśśatam /",
    "GSP27moksop_u:17433": " śaramārutanirlūnadaityadevāsurāmbujam //MU_4,8.27//",
    "GSP27moksop_u:17434": " cakrāvartaśatabhrāntadevadaityajarattṛṇam /",
    "GSP27moksop_u:17435": " senāpravāhakallolavalanāvalitāmbaram //MU_4,8.28//",
    "GSP27moksop_u:17436": " hetyadripātaniṣpiṣṭapatadvaimānikavrajam /",
    "GSP27moksop_u:17437": " hastānītābdhivāryoghaplāvitavyomapattanam //MU_4,8.29//",
    "GSP27moksop_u:17438": " vahanmahāstrāvartāsiśūlaśaktinadīśatam /",
    "GSP27moksop_u:17439": " śailapakṣodbhaṭāsphoṭajaḍabrahmāṇḍamaṇḍapam //MU_4,8.30//",
    "GSP27moksop_u:17440": " daityapārṣṇiprahāraughapatallokeśapattanam /",
    "GSP27moksop_u:17441": " nārīhalahalārāvaravatkanakamandiram //MU_4,8.31//",
    "GSP27moksop_u:17442": " luṭhaddaityācaloddhūtamattārṇavajalādribhiḥ /",
    "GSP27moksop_u:17443": " dhautaraktanabhoyodhamuktanādadravadvrajam //MU_4,8.32//",
    "GSP27moksop_u:17444": " lokapānekapāmbhodacchannacchannāryamānvitam /",
    "GSP27moksop_u:17445": " punas surāsuroddyotair dṛṣṭasainyakulākulam //MU_4,8.33//",
    "GSP27moksop_u:17446": " sapakṣaparvatākāradānavādrigamāgamaiḥ /",
    "GSP27moksop_u:17447": " vahatpacapacāśabdabhūribhāṅkarabhīṣaṇam //MU_4,8.34//",
    "GSP27moksop_u:17448": " āyudhādrivibhinnāgradaityaparvatanirjharaiḥ /",
    "GSP27moksop_u:17449": " raktair aruṇitāśeṣavasudhārṇavaparvatam //MU_4,8.35//",
    "GSP27moksop_u:17450": " utsannarāṣṭranagaravipinagrāmagahvaraiḥ /",
    "GSP27moksop_u:17451": " vṛtāsaṅkhyāsurebhāśvamanuṣyarathaparvatam //MU_4,8.36//",
    "GSP27moksop_u:17452": " sutālottālanārācarājirecitacāraṇam /",
    "GSP27moksop_u:17453": " kalpābhrapaṭalāsāradhārādalitaparvatam //MU_4,8.37//",
    "GSP27moksop_u:17454": " muṣṭiprahārapiṣṭāṃsamattairāvaṇavāraṇam /",
    "GSP27moksop_u:17455": " mahāśaniviniṣpeṣapiṣṭoḍḍīnakulācalam //MU_4,8.38//",
    "GSP27moksop_u:17456": " kupitāgnijvalajjvālājālair jvalitadānavam /",
    "GSP27moksop_u:17457": " ekāñjalipuṭānītasamudrotsāditānalam //MU_4,8.39//",
    "GSP27moksop_u:17458": " cāndraśaityādisambhāraśilīkṛtamahājalam /",
    "GSP27moksop_u:17459": " vanavyūhendhanāgnyarcirdrāvitāmbuśiloccayam //MU_4,8.40//",
    "GSP27moksop_u:17460": " astranirmitadurvāratamaḥkalpāntarātrikam /",
    "GSP27moksop_u:17461": " māyāsūryagaṇoddyotapītātanutamaḥpaṭam //MU_4,8.41//",
    "GSP27moksop_u:17462": " māyāgnivarṣanipatatkalpāntagaṇavarṣaṇam /",
    "GSP27moksop_u:17463": " sadhrīṅkārāgnipavanaśastrasaṅghaṭṭakarṣaṇam //MU_4,8.42//",
    "GSP27moksop_u:17464": " vajravarṣavinirdhūtaśailavarṣāstrasambhavam /",
    "GSP27moksop_u:17465": " nidrābodhāstrayuddhāḍhyaṃ savarṣāvagrahāstrakam //MU_4,8.43//",
    "GSP27moksop_u:17466": " vahatkrakacavṛkṣāstraṃ jalāgnyastraraṇānvitam /",
    "GSP27moksop_u:17467": " brahmāstrayuddhaviṣamaṃ tamastejo'straśāritam //MU_4,8.44//",
    "GSP27moksop_u:17468": " astrodgīrṇāyudhānīkanīrandhrasakalāmbaram /",
    "GSP27moksop_u:17469": " śilāvarṣāstravalitaṃ vahnivarṣāstrabhāsuram //MU_4,8.45//",
    "GSP27moksop_u:17470": " patākāmṛṣṭaśaśikaiś cakracītkāragarjitaiḥ /",
    "GSP27moksop_u:17471": " muhūrtena rathair laṅghitodayāstamayācalam //MU_4,8.46//",
    "GSP27moksop_u:17472": " vajraprahārāviratamriyamāṇamahāsuram /",
    "GSP27moksop_u:17473": " śukrāmaramahāvidyājāyamānāparāsuram //MU_4,8.47//",
    "GSP27moksop_u:17474": " śubhagrahamahāketupālitānām itas tataḥ /",
    "GSP27moksop_u:17475": " utpātamaṅgalaughānāṃ yuddhair uddhatakandharam //MU_4,8.48//",
    "GSP27moksop_u:17476": " sādrikhorvīsamudradyu jagad rudhiravāribhiḥ /",
    "GSP27moksop_u:17477": " phullaikakiṃśukavanaṃ kurvad durvāravairataḥ //MU_4,8.49//",
    "GSP27moksop_u:17478": " parvatapratimāsaṅkhyaśavapūrṇamahārṇavam /",
    "GSP27moksop_u:17479": " samagrataruśākhāṃsalambalolamahāśavam //MU_4,8.50//",
    "GSP27moksop_u:17480": " nīyamānais svavātāktaiḥ pakṣapuṣpalasatphalaiḥ /",
    "GSP27moksop_u:17481": " tālottālaiś śaravrātavanair vyāptanabhastalam //MU_4,8.51//",
    "GSP27moksop_u:17482": " parvatapratimāsaṅkhyakabandhavanabāhubhiḥ /",
    "GSP27moksop_u:17483": " nṛtyadbhiḥ patitāmbhodavimānasuratārakam //MU_4,8.52//",
    "GSP27moksop_u:17484": " śaraśaktigadāprāsapaṭṭisaprotaparvatam /",
    "GSP27moksop_u:17485": " lokasaptakavibhraṣṭakuḍyakhaṇḍācitāmbaram //MU_4,8.53//",
    "GSP27moksop_u:17486": " anāratarasanmattakalpābhradṛḍhadundubhi /",
    "GSP27moksop_u:17487": " pṛṣṭhaśabdaśravonnādapātālatalavāraṇam //MU_4,8.54//",
    "GSP27moksop_u:17488": " vināyakakarākṛṣṭadīrghadānavaparvatam /",
    "GSP27moksop_u:17489": " ekadiktaṭanisspandasiddhasādhyamarudgaṇam //MU_4,8.55//",
    "GSP27moksop_u:17490": " palāyamānagandharvakinnarāmaracāraṇam /",
    "GSP27moksop_u:17491": " śavībhūtakṣatakṣīṇapatadgandharvanāyakam //MU_4,8.56//",
    "GSP27moksop_u:17492": " kiñcillabdhajayaprāyadaityadānavamaṇḍalam /",
    "GSP27moksop_u:17493": " dūyamānasurānīkam ekāntodvignavāsavam //MU_4,8.57//",
    "GSP27moksop_u:17494": " uttarāśāmiladvahniraktahetibṛhatprabham /",
    "GSP27moksop_u:17495": " pratikṣaṇaṃ lasaddāhaprakāśatimirolbaṇam //MU_4,8.58//",
    "GSP27moksop_u:17496": " vavur aśaninipātapiṇḍitāṅgā dalitaśilāśakalā diśāṃ mukheṣu /",
    "GSP27moksop_u:17497": " pralayasamayasūcakās surāṇām urutaraghargharaghasmarās samīrāḥ //MU_4,8.59//",
    "GSP27moksop_u:17498": " dāmavyālakaṭasaṅgrāmavarṇanaṃ nāma sargaḥ",
    "GSP27moksop_u:17499": " navamas sargaḥ",
    "GSP27moksop_u:17500": " vasiṣṭhaḥ:",
    "GSP27moksop_u:17501": " tasmiṃs tadā vartamāne ghore samarasambhrame /",
    "GSP27moksop_u:17502": " devāsuraśarīreṣu patatsv adridaleṣv iva //MU_4,9.1 (= MT_4,27.1)//",
    "GSP27moksop_u:17503": " vahatsv asṛkpravāheṣu gaṅgāpūreṣv ivāmbarāt /",
    "GSP27moksop_u:17504": " dāmni veṣṭitadevaughe muktakṣveḍāghanārave //MU_4,9.2//",
    "GSP27moksop_u:17505": " vyāle nijakarākṛṣṭipiṣṭasarvasurālaye /",
    "GSP27moksop_u:17506": " kaṭe kaṭhinasaṃrambhasaṅgarācchāditāmare //MU_4,9.3//",
    "GSP27moksop_u:17507": " airāvaṇe kṣīṇamade palāyanaparāyaṇe /",
    "GSP27moksop_u:17508": " pravṛddhe dānavānīke madhyāhna iva bhāskare //MU_4,9.4//",
    "GSP27moksop_u:17509": " patitārdhāyudhāṅgāni prasravadrudhirāṇi ca /",
    "GSP27moksop_u:17510": " payāṃsīva visetūni devasainyāni dudruvuḥ //MU_4,9.5//",
    "GSP27moksop_u:17511": " dāmavyālakaṭās tāni ciram antarhitāny api /",
    "GSP27moksop_u:17512": " anujagmur lasannādam indhanānīva pāvakāḥ //MU_4,9.6//",
    "GSP27moksop_u:17513": " anviṣṭān api yatnena nālabhantāsurās surān /",
    "GSP27moksop_u:17514": " ghanajālavanoḍḍīnān siṃhā hariṇakān iva //MU_4,9.7//",
    "GSP27moksop_u:17515": " alabdheṣv amaraugheṣu dāmavyālakaṭās tadā /",
    "GSP27moksop_u:17516": " jagmuḥ pātālakośasthaṃ prabhuṃ pramuditāśayāḥ //MU_4,9.8//",
    "GSP27moksop_u:17517": " atha devā viṣaṇṇās te kṣaṇam āśvasya vai yayuḥ /",
    "GSP27moksop_u:17518": " jayopāyāya vijitā brahmāṇam amitaujasam //MU_4,9.9//",
    "GSP27moksop_u:17519": " teṣām āvirabhūd brahmā raktaraktānanaśriyām /",
    "GSP27moksop_u:17520": " sāyaṃ raktīkṛtāmbūnām abdhīnām iva candramāḥ //MU_4,9.10//",
    "GSP27moksop_u:17521": " praṇamya te surās tasmai tam arthaṃ śambareritam /",
    "GSP27moksop_u:17522": " samyak prakathayām āsur dāmavyālakaṭakramam //MU_4,9.11//",
    "GSP27moksop_u:17523": " tam ākarṇyākhilaṃ brahmā vicārya ca vicāravit /",
    "GSP27moksop_u:17524": " uvācedaṃ surānīkam āśvāsanakaraṃ vacaḥ //MU_4,9.12//",
    "GSP27moksop_u:17525": " brahmā:",
    "GSP27moksop_u:17526": " hanta varṣasahasrānte śambareṇa hareḥ kramāt /",
    "GSP27moksop_u:17527": " martavyam amareśasya tatkālaṃ sampratīkṣyatām //MU_4,9.13//",
    "GSP27moksop_u:17528": " dāmavyālakaṭān etān adya tv amarasattamāḥ /",
    "GSP27moksop_u:17529": " yodhayantaḥ palāyadhvaṃ māyāyuddhena dānavān //MU_4,9.14//",
    "GSP27moksop_u:17530": " yuddhābhyāsavaśād eṣāṃ makurāṇām ivāśaye /",
    "GSP27moksop_u:17531": " ahaṅkāracamatkāraḥ pratibimbam upaiṣyati //MU_4,9.15//",
    "GSP27moksop_u:17532": " gṛhītavāsanās tv ete dāmavyālakaṭās surāḥ /",
    "GSP27moksop_u:17533": " sujayā vo bhaviṣyanti jālalagnāḥ khagā iva //MU_4,9.16//",
    "GSP27moksop_u:17534": " adya tv avāsanā ete sukhaduḥkhavivarjitāḥ /",
    "GSP27moksop_u:17535": " dhairyeṇārīn vinighnanto devadurjayatāṃ gatāḥ //MU_4,9.17//",
    "GSP27moksop_u:17536": " vāsanātantubaddhā ye āśāpāśavaśīkṛtāḥ /",
    "GSP27moksop_u:17537": " vaśyatāṃ yānti te loke rajjubaddhāḥ khagā iva //MU_4,9.18//",
    "GSP27moksop_u:17538": " ye hi nirvāsanā dhīrās sarvatrāsaktabuddhayaḥ /",
    "GSP27moksop_u:17539": " na hṛṣyanti na kupyanti durjayās te mahādhiyaḥ //MU_4,9.19//",
    "GSP27moksop_u:17540": " yasyāntarvāsanārajjvā granthibandhaś śarīriṇaḥ /",
    "GSP27moksop_u:17541": " mahān api bahujño 'pi sa bālenāpi jīyate //MU_4,9.20//",
    "GSP27moksop_u:17542": " ayaṃ so 'ham idaṃ me tad ity ākalitakalpanaḥ /",
    "GSP27moksop_u:17543": " āpadāṃ pātratām eti payasām iva sāgaraḥ //MU_4,9.21//",
    "GSP27moksop_u:17544": " iyanmātraparicchinno yenātmābhavyabhāvitaḥ /",
    "GSP27moksop_u:17545": " sa sarvajño 'pi sarvatra parāṃ kṛpaṇatāṃ gataḥ //MU_4,9.22//",
    "GSP27moksop_u:17546": " anantasyāprameyasya yeneyattā prakalpitā /",
    "GSP27moksop_u:17547": " ātmatattvasya tenātmā svātmanaivāvaśīkṛtaḥ //MU_4,9.23//",
    "GSP27moksop_u:17548": " ātmano vyatiriktaṃ yat kiñcid asti jagattraye /",
    "GSP27moksop_u:17549": " tatropādeyabhāvena baddhā bhavati bhāvanā //MU_4,9.24//",
    "GSP27moksop_u:17550": " āsthāmātram anantānāṃ duḥkhānāṃ kāraṇaṃ viduḥ /",
    "GSP27moksop_u:17551": " anāsthāmātram abhitas sukhānāṃ kāraṇaṃ viduḥ //MU_4,9.25//",
    "GSP27moksop_u:17552": " dāmavyālakaṭā yāvad anāsthā bhāvasaṃsthitau /",
    "GSP27moksop_u:17553": " tāvan na nāma jeyā vo maṣakāṇām ivānilāḥ //MU_4,9.26//",
    "GSP27moksop_u:17554": " antarvāsanayā jantur dīnatām anuyātayā /",
    "GSP27moksop_u:17555": " jito bhavaty anyathā tu maṣako 'py amarācalaḥ //MU_4,9.27//",
    "GSP27moksop_u:17556": " vidyate vāsanā yatra tatra cāyāti dīnatā /",
    "GSP27moksop_u:17557": " guṇāguṇānuviddhatvaṃ sato dṛṣṭaṃ hi nāsataḥ //MU_4,9.28//",
    "GSP27moksop_u:17558": " ayaṃ so 'haṃ mamedaṃ cety evam antas svavāsanām /",
    "GSP27moksop_u:17559": " yathā dāmādayaś śakra bhāvayanti tathā kuru //MU_4,9.29//",
    "GSP27moksop_u:17560": " yā yā janasya vipado bhāvābhāvadaśāś ca yāḥ /",
    "GSP27moksop_u:17561": " tṛṣṇākarañjavallyās tā mañjaryaḥ kaṭukomalāḥ //MU_4,9.30//",
    "GSP27moksop_u:17562": " vāsanātantubaddho 'yaṃ loko viparivartate /",
    "GSP27moksop_u:17563": " sā suvṛddhātiduḥkhāya sukhāyocchedam āgatā //MU_4,9.31//",
    "GSP27moksop_u:17564": " dhīro 'py atibahujño 'pi kulajo 'pi mahān api /",
    "GSP27moksop_u:17565": " tṛṣṇayā badhyate jantus siṃhaś śṛṅkhalayā yathā //MU_4,9.32//",
    "GSP27moksop_u:17566": " dehapādapasaṃsthasya hṛdayālayaśāyinaḥ /",
    "GSP27moksop_u:17567": " tṛṣṇā cittakhagasyāsya vāgurā parikalpitā //MU_4,9.33//",
    "GSP27moksop_u:17568": " dīno vāsanayā lokaḥ kṛtāntenāpakṛṣyate /",
    "GSP27moksop_u:17569": " rajjveva bālena khago vivaśo 'niśam ucchvasan //MU_4,9.34//",
    "GSP27moksop_u:17570": " alam āyudhabhāreṇa saṅgarabhramaṇena ca /",
    "GSP27moksop_u:17571": " vāsanāṃ saviparyāsāṃ yuktyaiva tvaṃ ripoḥ kuru //MU_4,9.35//",
    "GSP27moksop_u:17572": " antarakṣubhite dhairye ripor amaranāyakāḥ /",
    "GSP27moksop_u:17573": " na śastrāṇi na śāstrāṇi na cāstrāṇi jayanti vaḥ //MU_4,9.36//",
    "GSP27moksop_u:17574": " dāmavyālakaṭās tv ete yuddhābhyāsavaśena ca /",
    "GSP27moksop_u:17575": " ahaṅkāramayīm antas te grahīṣyanti vāsanām //MU_4,9.37//",
    "GSP27moksop_u:17576": " yadi te yantrapuruṣāś śambareṇa vinirmitāḥ /",
    "GSP27moksop_u:17577": " vāsanāṃ nāśrayiṣyanti yāsyanti tad ajayyatām //MU_4,9.38//",
    "GSP27moksop_u:17578": " tat tāvad yuktiyuddhena tān prabodhayatāmarāḥ /",
    "GSP27moksop_u:17579": " yāvad abhyāsavaśato bhaviṣyanti savāsanāḥ //MU_4,9.39//",
    "GSP27moksop_u:17580": " tato vadhyā bhaviṣyanti bhavatāṃ baddhabhāvanāḥ /",
    "GSP27moksop_u:17581": " tṛṣṇāprotāśayā loke na kecana napelavāḥ //MU_4,9.40//",
    "GSP27moksop_u:17582": " samaviṣamam idaṃ jagat samagraṃ samupagataṃ sthiratāṃ svavāsanātaḥ /",
    "GSP27moksop_u:17583": " calati ca laharībharo yathābdhāv ata iha saiva cikitsyatāṃ prayātā //MU_4,9.41//",
    "GSP27moksop_u:17584": " dāmavyālakaṭopākhyāne pitāmahavākyaṃ nāma sargaḥ",
    "GSP27moksop_u:17585": " daśamas sargaḥ",
    "GSP27moksop_u:17586": " vasiṣṭhaḥ:",
    "GSP27moksop_u:17587": " ity uktvā bhagavān devas tatraivāntardhim āyayau /",
    "GSP27moksop_u:17588": " velāvanataṭe śabdaṃ kṛtvevāmbutaraṅgakaḥ //MU_4,10.1 (= MT_4,28.1)//",
    "GSP27moksop_u:17589": " surās tv ākarṇya tadvākyaṃ jagmus svām abhito diśam /",
    "GSP27moksop_u:17590": " kamalāmodam ādāya vanamālām ivānilāḥ //MU_4,10.2//",
    "GSP27moksop_u:17591": " dināni katicit sveṣu kānteṣu sthirakāntiṣu /",
    "GSP27moksop_u:17592": " dvirephā iva padmeṣu mandireṣu viśaśramuḥ //MU_4,10.3//",
    "GSP27moksop_u:17593": " kañcit kālaṃ samāsādya svātmodayakaraṃ śubham /",
    "GSP27moksop_u:17594": " cakrur dundubhinirghoṣaṃ pralayābhraravopamam //MU_4,10.4//",
    "GSP27moksop_u:17595": " atha daityais saha vyomni taiḥ pātālatalotthitaiḥ /",
    "GSP27moksop_u:17596": " kālakṣepakaraṃ ghoraṃ punar yuddham avartata //MU_4,10.5//",
    "GSP27moksop_u:17597": " vavur asiśaraśaktimudgaraughā musulagadāparaśūgracakrasaṅghāḥ /",
    "GSP27moksop_u:17598": " aśanigiriśilāhutāśavṛkṣā ahigaruḍādimukhāni cāyudhāni //MU_4,10.6//",
    "GSP27moksop_u:17599": " māyākṛtāyudhamahāmbughanapravāhā kṣipraṃ prati pratidiśaṃ parinirjagāma /",
    "GSP27moksop_u:17600": " pāṣāṇaparvatamahītaṭavṛkṣalakṣakṣubdhāmbupūraghanaghoṣavatī nadī drāk //MU_4,10.7//",
    "GSP27moksop_u:17601": " madhyapravāhavahadulmukaśūlaśailaprāsāsikuntaśaratomaramudgareṇa /",
    "GSP27moksop_u:17602": " gaṅgopamāmbuvalitāmaramandireṇa sarvāsu dikṣv aśanivarṣaṇakarṣaṇena //MU_4,10.8//",
    "GSP27moksop_u:17603": " pṛthvyādidāruṇaśarīramayī prahāradānagrahe gaganaraśmiśarīrakaiva /",
    "GSP27moksop_u:17604": " yā yopaśāmyati surāsurasiddhasenā māyākṛtā punar udeti rasena saiva //MU_4,10.9//",
    "GSP27moksop_u:17605": " śailopamāyudhavighaṭṭitabhūdharāṇi raktāmbupūraparipūrṇamahārṇavāni /",
    "GSP27moksop_u:17606": " devāsurendrasuraśailavirūḍhakuntatālīvanāni kakubhāṃ vadanāny athāsan //MU_4,10.10//",
    "GSP27moksop_u:17607": " udgīrṇakuntaśaraśaktigadāsicakrā helānigīrṇasuradānavamuktaśailā /",
    "GSP27moksop_u:17608": " kāṣakvaṇatkrakacadantanakhogramālā jīvānvitāpatad athāyasasiṃhavṛṣṭiḥ //MU_4,10.11//",
    "GSP27moksop_u:17609": " ujjvālalocanaviṣajvalanātapodyaddigdāhadarśitayugāntadineśasenā /",
    "GSP27moksop_u:17610": " uḍḍīyamānaparidīrghamahīmahīdhrā mattābdhivad viṣadharāvalir ullalāsa //MU_4,10.12//",
    "GSP27moksop_u:17611": " unnādavajramakarotkarakarkarāntarikṣābdhivīcivalayair valitācalendraiḥ /",
    "GSP27moksop_u:17612": " āsīj jagat sakalam eva susaṅkaṭāṅgam āvartibhir vividhahetinadīpravāhaiḥ //MU_4,10.13//",
    "GSP27moksop_u:17613": " śailāstraśastragaruḍācalamālitoccanāgāṅganāsuragaṇāṅganam antarikṣam /",
    "GSP27moksop_u:17614": " āsīt kṣaṇaṃ jaladhibhiḥ kṣaṇam agnipūraiḥ pūrṇaṃ kṣaṇaṃ dinakaraiḥ kṣaṇam andhakāraiḥ //MU_4,10.14//",
    "GSP27moksop_u:17615": " garuḍaguḍaguḍākulāntarikṣapravisṛtahetihutāśaparvataughaiḥ /",
    "GSP27moksop_u:17616": " jagad abhavad asahyakalpakālajvalitasurālayabhūtalāntarālam //MU_4,10.15//",
    "GSP27moksop_u:17617": " udapatan vasudhātalato 'surā gaganam adritaṭād iva pakṣiṇaḥ /",
    "GSP27moksop_u:17618": " atibalād apatan vibudhā bhuvi pralayacālitaśailaśilā iva //MU_4,10.16//",
    "GSP27moksop_u:17619": " śarīrarūḍhonnatahetivṛkṣavanāvalīlagnamahāgnidāhāḥ /",
    "GSP27moksop_u:17620": " surāsurāḥ prāpur athāmbarāntaḥ kalpānilāndolitaśailaśobhām //MU_4,10.17//",
    "GSP27moksop_u:17621": " surāsurādrīndraśarīramuktai raktapravāhair abhito bhramadbhiḥ /",
    "GSP27moksop_u:17622": " babhāra pūrṇaṃ parito 'mbarābdhis sandhyāruṇodyacchatagaṅgam aṅgam //MU_4,10.18//",
    "GSP27moksop_u:17623": " girivarṣaṇam ambuvarṣaṇaṃ vividhogrāyudhavarṣaṇaṃ tathā /",
    "GSP27moksop_u:17624": " viṣamāśanivarṣaṇaṃ ca te śamam anyo'nyam athāgnivarṣaṇam //MU_4,10.19//",
    "GSP27moksop_u:17625": " anayan nayamārgakovidā dalitāśeṣagirīndrabhittayaḥ /",
    "GSP27moksop_u:17626": " sasṛjuś ca samaṃ samantataḥ kakubaṅgeṣv iva puṣpavarṣaṇam //MU_4,10.20//",
    "GSP27moksop_u:17627": " devāsurās sarasasaṅgarasambhramārtā anyo'nyam aṅgadalanākulahetihastāḥ /",
    "GSP27moksop_u:17628": " dāmendraḍimbadahanāḥ pṛthupīṭhapīṭhaiḥ kīrṇāsṛjo nabhasi babhramur ākṣipantaḥ //MU_4,10.21//",
    "GSP27moksop_u:17629": " chinnaiś śiraḥkarabhujorubharair bhramadbhir ākāśakośaśalabhair aśivais tadānīm /",
    "GSP27moksop_u:17630": " āsīj jagajjaṭharam abhravarair ivograir ābhāskaraṃ sthagitadiktaṭaśailajālam //MU_4,10.22//",
    "GSP27moksop_u:17631": " mattānalaṃ kṣubdhajalānilārkaṃ daladvanaṃ śīrṇasurāsuraugham /",
    "GSP27moksop_u:17632": " brahmāṇḍam ākhaṇḍitakuḍyakoṇam akālakalpāntakarālam āsīt //MU_4,10.23//",
    "GSP27moksop_u:17633": " bhrāntaṃ bhṛśaṃ bhramitadiktaṭam adrikūṭair ātmapramāṇaghanahetihatai raṇadbhiḥ /",
    "GSP27moksop_u:17634": " kūjadbhir ārtibhir ivograguhaughavātaiḥ krandadbhir āpatitasiṃharavair adabhraiḥ //MU_4,10.24//",
    "GSP27moksop_u:17635": " māyānadījaladhiyodhaghanāgnidāhair vṛkṣais surāsuraśavair acalaiś śilaughaiḥ /",
    "GSP27moksop_u:17636": " bhrāntaṃ śirastraśaraśaktigadāstraśastrair vātāvakīrṇavanaparṇavad ambarāntaḥ //MU_4,10.25//",
    "GSP27moksop_u:17637": " adrīndrapakṣaparimāṇagamāgamaikadurvārahastataladāruṇatāḍanair drāk /",
    "GSP27moksop_u:17638": " āsīt patadbhaṭaśarīragirīndraghātavibhraṣṭadevapurapūrṇajalārṇavaughaḥ //MU_4,10.26//",
    "GSP27moksop_u:17639": " ghanaghuṅghumapūritāntarikṣā kṣatajākṣālitabhūdharāntarālā /",
    "GSP27moksop_u:17640": " rudhirahradavṛttivartinī vā bhuvanābhogaguhā tadākulābhūt //MU_4,10.27//",
    "GSP27moksop_u:17641": " anantadikprasaravikārakāriṇī kṣayodayonmukhasukhaduḥkhadāyinī /",
    "GSP27moksop_u:17642": " raṇakriyāsurasurasaṅghasaṅkaṭā tadābhavat khalu sadṛśīha saṃsṛteḥ //MU_4,10.28//",
    "GSP27moksop_u:17643": " dāmavyālakaṭopākhyāne punaryuddhavarṇanaṃ nāma sargaḥ",
    "GSP27moksop_u:17644": " ekādaśas sargaḥ",
    "GSP27moksop_u:17645": " vasiṣṭhaḥ:",
    "GSP27moksop_u:17646": " evamprāyākulārambhair asurair asuhāribhiḥ /",
    "GSP27moksop_u:17647": " mahāsāhasasaṃrabdhair ārabdhamaraṇai raṇaiḥ //MU_4,11.1 (= MT_4,29.1)//",
    "GSP27moksop_u:17648": " māyayātha vivādena sandhinā vigraheṇa ca /",
    "GSP27moksop_u:17649": " palāyanena dhairyeṇa cchadmanopāyanena ca //MU_4,11.2//",
    "GSP27moksop_u:17650": " kārpaṇyenāstrayuddhena svāntardhānaiś ca bhūriśaḥ /",
    "GSP27moksop_u:17651": " kṛtas sa samaro devais triṃśad varṣāṇi pañca ca //MU_4,11.3//",
    "GSP27moksop_u:17652": " varṣāṇi divasān māsān daśāṣṭau pañca sapta ca /",
    "GSP27moksop_u:17653": " varṣāṇi petur vṛkṣāgnihetyambvaśanibhūbhṛtām //MU_4,11.4//",
    "GSP27moksop_u:17654": " etāvatā tu kālena dṛḍhābhyāsād ahaṅkṛteḥ /",
    "GSP27moksop_u:17655": " dāmādayo 'ham ity āsthāṃ jagṛhur grastacetasaḥ //MU_4,11.5//",
    "GSP27moksop_u:17656": " naikaṭyātiśayād yadvad darpaṇaṃ bimbavad bhavet /",
    "GSP27moksop_u:17657": " abhyāsātiśayāt tadvat te 'py ahaṅkāritāṃ gatāḥ //MU_4,11.6//",
    "GSP27moksop_u:17658": " yadvad dūrataraṃ vastu nādarśe pratibimbate /",
    "GSP27moksop_u:17659": " padārthavāsanā tadvad anabhyāsān na jāyate //MU_4,11.7//",
    "GSP27moksop_u:17660": " yadā dāmādayo jātā jātāhaṅkāravāsanāḥ /",
    "GSP27moksop_u:17661": " tadā me jīvitaṃ me 'rtha iti dainyam upāgaman //MU_4,11.8//",
    "GSP27moksop_u:17662": " bhayavāsanayā grastā mohavāsanayā hatāḥ /",
    "GSP27moksop_u:17663": " āśāpāśanibaddhās te tataḥ kṛpaṇatāṃ gatāḥ //MU_4,11.9//",
    "GSP27moksop_u:17664": " mudhaiva hy anahaṅkārair mamatvam upakalpitam /",
    "GSP27moksop_u:17665": " rajjvāṃ bhujaṅgatvam iva dāmavyālakaṭais tataḥ //MU_4,11.10//",
    "GSP27moksop_u:17666": " āpādamastakaṃ dehalateyaṃ bhavatu sthirā /",
    "GSP27moksop_u:17667": " mameti tṛṣṇākṛpaṇā dīnatāṃ te samāyayuḥ //MU_4,11.11//",
    "GSP27moksop_u:17668": " sthiro bhavatu me dehas sukhāyāstu dhanaṃ mama /",
    "GSP27moksop_u:17669": " iti baddhadhiyāṃ teṣāṃ dhairyam antardhim āyayau //MU_4,11.12//",
    "GSP27moksop_u:17670": " avāsanatvād vapuṣām anāsthatvāt suradviṣām /",
    "GSP27moksop_u:17671": " yābhūt prahāraparatā mārjitaivāśu sābhavat //MU_4,11.13//",
    "GSP27moksop_u:17672": " kathaṃ sthirā jagaty asmin bhavema iti cintayā /",
    "GSP27moksop_u:17673": " vedhitā dīnatāṃ jagmuḥ padmā iva nirambhasaḥ //MU_4,11.14//",
    "GSP27moksop_u:17674": " teṣāṃ tv arthānnapāneṣu svāhaṅkṛtimatāṃ ratiḥ /",
    "GSP27moksop_u:17675": " babhūva bhavabhāvasthā bhīṣaṇā bhavabhāginī //MU_4,11.15//",
    "GSP27moksop_u:17676": " atha tasmin raṇe bhītyā sāpekṣatvam upāyayuḥ /",
    "GSP27moksop_u:17677": " mattebhagaṇasaṃrabdhā vane hariṇakā iva //MU_4,11.16//",
    "GSP27moksop_u:17678": " mariṣyāmo mariṣyāma iti cintāhatāśayāḥ /",
    "GSP27moksop_u:17679": " mandaṃ mandaṃ kila bhremuḥ kupitairāvaṇe raṇe //MU_4,11.17//",
    "GSP27moksop_u:17680": " śarīraikārthināṃ teṣāṃ bhītānāṃ maraṇād ati /",
    "GSP27moksop_u:17681": " alpasattvatayā mūrdhni kṛtam āpatpradaṃ padam //MU_4,11.18//",
    "GSP27moksop_u:17682": " atha pramlānasattvās te hantum agragataṃ bhaṭam /",
    "GSP27moksop_u:17683": " na śekur indhanakṣīṇā havir dagdhum ivāgnayaḥ //MU_4,11.19//",
    "GSP27moksop_u:17684": " vibudhānāṃ praharatāṃ sudasyutvam upāgatāḥ /",
    "GSP27moksop_u:17685": " kṣatavikṣatasarvāṅgās tasthus sāmānyavadbhaṭāḥ //MU_4,11.20//",
    "GSP27moksop_u:17686": " bahunātra kim uktena maraṇād bhītacetasaḥ /",
    "GSP27moksop_u:17687": " daityā deveṣu valgatsu dudruvus samarājirāt //MU_4,11.21//",
    "GSP27moksop_u:17688": " teṣu dravatsu sarveṣu sarvato dānavādriṣu /",
    "GSP27moksop_u:17689": " dāmavyālakaṭākhyeṣu vikhyāteṣv asurālaye //MU_4,11.22//",
    "GSP27moksop_u:17690": " taddaityasainyam apatat khād vidrutam itas tataḥ /",
    "GSP27moksop_u:17691": " kalpāntapavanādhūtaṃ tārājālam ivābhitaḥ //MU_4,11.23//",
    "GSP27moksop_u:17692": " amarācalakuñjeṣu śikharāṇāṃ śilāsu ca /",
    "GSP27moksop_u:17693": " taṭeṣu vārirāśīnāṃ payodapaṭaleṣu ca //MU_4,11.24//",
    "GSP27moksop_u:17694": " sāgarāvartagarteṣu śvabhreṣv atha saritsu ca /",
    "GSP27moksop_u:17695": " jaṅgaleṣu diganteṣu jvalatsu vipineṣu ca //MU_4,11.25//",
    "GSP27moksop_u:17696": " tadraṇotsannakośeṣu grāmeṣu nagareṣu ca /",
    "GSP27moksop_u:17697": " aṭavīṣūgrayakṣāsu maruṣūdyaddavāgniṣu //MU_4,11.26//",
    "GSP27moksop_u:17698": " lokālokācalānteṣu parvateṣu hradeṣu ca /",
    "GSP27moksop_u:17699": " andhradramiḍakāśmīrapārasīkapureṣu ca //MU_4,11.27//",
    "GSP27moksop_u:17700": " nānāmbhodhitaraṅgāsu gaṅgājalaghaṭāsu ca /",
    "GSP27moksop_u:17701": " dvīpāntareṣu dūreṣu jambūṣaṇḍalatāsu ca //MU_4,11.28//",
    "GSP27moksop_u:17702": " sarvataḥ parvatākārāḥ patitās te surārayaḥ /",
    "GSP27moksop_u:17703": " visphoṭitāṅgacaraṇā vibhinnakarabāhavaḥ //MU_4,11.29//",
    "GSP27moksop_u:17704": " śākhālagnāntratantrīkā muktaraktavahacchaṭāḥ /",
    "GSP27moksop_u:17705": " vyastāṅgakhuramūrdhāno niṣkrāntakupitekṣaṇāḥ //MU_4,11.30//",
    "GSP27moksop_u:17706": " svāyudhāvalanāvegacchinnakaṅkaṭahetayaḥ /",
    "GSP27moksop_u:17707": " dūrāpātaviparyastapatannānāvidhāṃśukāḥ //MU_4,11.31//",
    "GSP27moksop_u:17708": " kaṇṭhalagnaśirastrāṇakhaṭatkārograbhītayaḥ /",
    "GSP27moksop_u:17709": " śilāśitaśikhāprotadehabhāgāvalambinaḥ //MU_4,11.32//",
    "GSP27moksop_u:17710": " śalmalyagradṛḍhāpātaprotakaṅkaṭaśaṅkavaḥ /",
    "GSP27moksop_u:17711": " suśilāphalakāsphālaśatadhāśīrṇamastakāḥ //MU_4,11.33//",
    "GSP27moksop_u:17712": " sarva eva sakalāsu saśastrāḥ pātamātrasamanantaram eva /",
    "GSP27moksop_u:17713": " dikṣu nāśam agamann asurendrāḥ pāṃsavo 'mbudhigatāḥ payasīva //MU_4,11.34//",
    "GSP27moksop_u:17714": " dāmavyālakaṭopākhyāne 'suraparibhraṃśo nāma sargaḥ",
    "GSP27moksop_u:17715": " dvādaśas sargaḥ",
    "GSP27moksop_u:17716": " vasiṣṭhaḥ:",
    "GSP27moksop_u:17717": " iti tuṣṭeṣu deveṣu dānaveṣu hateṣu ca /",
    "GSP27moksop_u:17718": " dāmavyālakaṭā dīnā babhūvur bhayavihvalāḥ //MU_4,12.1 (= MT_4,30.1)//",
    "GSP27moksop_u:17719": " jajvāla jvalitaḥ kopī kalpāntāgnir iva jvalan /",
    "GSP27moksop_u:17720": " śambaraś śamitānīko dāmavyālakaṭān prati //MU_4,12.2//",
    "GSP27moksop_u:17721": " śambarasya bhayād gatvā pātālam atha saptamam /",
    "GSP27moksop_u:17722": " dāmavyālakaṭās tasthus tyaktvā dānavamaṇḍalam //MU_4,12.3//",
    "GSP27moksop_u:17723": " yamasya kiṅkarās tatra vetālatrāsanakṣamāḥ /",
    "GSP27moksop_u:17724": " kukuhā nāma tiṣṭhanti narakārṇavapālakāḥ //MU_4,12.4//",
    "GSP27moksop_u:17725": " cintā iva ghanākārā duhitṝs tu kramād daduḥ //MU_4,12.5//",
    "GSP27moksop_u:17726": " tais sārdhaṃ nītavantas te tatra dāmādayo 'vadhim /",
    "GSP27moksop_u:17727": " daśavarṣasahasrāntām āttānantakuvāsanāḥ //MU_4,12.6//",
    "GSP27moksop_u:17728": " iyaṃ me vanitā ramyā mameyaṃ prabhuteti ca /",
    "GSP27moksop_u:17729": " kukuhasnehabaddhānāṃ kālas teṣāṃ vyavartata //MU_4,12.7//",
    "GSP27moksop_u:17730": " dharmarājo 'tha taṃ deśaṃ kadācit samupāyayau /",
    "GSP27moksop_u:17731": " mahānarakakāryāṇāṃ vicārārthaṃ yadṛcchayā //MU_4,12.8//",
    "GSP27moksop_u:17732": " aparijñātam enaṃ te dharmarājaṃ trayo 'surāḥ /",
    "GSP27moksop_u:17733": " na praṇemur vināśāya sāmānyam iva kiṅkaram //MU_4,12.9//",
    "GSP27moksop_u:17734": " atha vaivasvatenaite jvalitaśvabhrabhūmiṣu /",
    "GSP27moksop_u:17735": " vihitabhrūparispandam ādeśena niveśitāḥ //MU_4,12.10//",
    "GSP27moksop_u:17736": " tatra te karuṇākrandās sasuhṛddārabāndhavāḥ /",
    "GSP27moksop_u:17737": " dagdhās saparṇaviṭapā vṛkṣā iva davānalaiḥ //MU_4,12.11//",
    "GSP27moksop_u:17738": " svayā vāsanayā jātās tathaiva krūrayā punaḥ /",
    "GSP27moksop_u:17739": " vadhakarmakarākārāḥ kairātā rājakiṅkarāḥ //MU_4,12.12//",
    "GSP27moksop_u:17740": " taj janmātha parityajya jātās suhmeṣu vāyasāḥ /",
    "GSP27moksop_u:17741": " tadante gṛdhratāṃ yātās tato 'pi bakatāṃ gatāḥ //MU_4,12.13//",
    "GSP27moksop_u:17742": " śavaratvaṃ trigarteṣu meṣatvaṃ barbareṣu ca /",
    "GSP27moksop_u:17743": " magadheṣv atha kīṭatvaṃ cakrus te vakrabuddhayaḥ //MU_4,12.14//",
    "GSP27moksop_u:17744": " anubhūyetarām atra citrāṃ yoniparamparām /",
    "GSP27moksop_u:17745": " adya matsyās sthitā rāma kaśmīrāraṇyapalvale //MU_4,12.15//",
    "GSP27moksop_u:17746": " dāvāgnikvathitālpālpapaṅkakalkānupāyinaḥ /",
    "GSP27moksop_u:17747": " na mriyante na jīvanti jarajjambālajarjarāḥ //MU_4,12.16//",
    "GSP27moksop_u:17748": " vicitrayonisaṃrambham anubhūya punaḥ punaḥ /",
    "GSP27moksop_u:17749": " bhūtvā bhūtvā punar naṣṭās taraṅgā jaladhāv iva //MU_4,12.17//",
    "GSP27moksop_u:17750": " bhavajaladhigatās te vāsanāvātanunnās tṛṇam iva ciram ūḍhā deharūpais taraṅgaiḥ /",
    "GSP27moksop_u:17751": " upaśamam anuyātā rāma nādyāpy anantaṃ parikalaya mahattvaṃ dāruṇaṃ vāsanāyāḥ //MU_4,12.18//",
    "GSP27moksop_u:17752": " dāmavyālakaṭajanmāntaravarṇanaṃ nāma sargaḥ",
    "GSP27moksop_u:17753": " trayodaśas sargaḥ",
    "GSP27moksop_u:17754": " vasiṣṭhaḥ:",
    "GSP27moksop_u:17755": " ataḥ prabodhāya tava vacmi rāma mahāmate /",
    "GSP27moksop_u:17756": " dāmavyālakaṭanyāyo mā te 'stv iti na līlayā //MU_4,13.1 (= MT_4,31.1)//",
    "GSP27moksop_u:17757": " avivekānusandhānāc cittam āpadam īdṛśīm /",
    "GSP27moksop_u:17758": " anantataraduḥkhāya parigṛhṇāti līlayā //MU_4,13.2//",
    "GSP27moksop_u:17759": " kva kilāmaravidhvaṃsiśambarānīkanāthatā /",
    "GSP27moksop_u:17760": " kva tāpataptajambālajalajarjaramīnatā //MU_4,13.3//",
    "GSP27moksop_u:17761": " kva dhairyam amarānīkavidrāvaṇakaraṃ mahat /",
    "GSP27moksop_u:17762": " kva kirātamahīpālakṣudrakiṅkararūpatā //MU_4,13.4//",
    "GSP27moksop_u:17763": " kva nāma nirahaṅkāracitsattvodāradhīratā /",
    "GSP27moksop_u:17764": " kva mithyāvāsanāveśād ahaṅkārakukalpanā //MU_4,13.5//",
    "GSP27moksop_u:17765": " śākhāpratānagahanā saṃsāraviṣamañjarī /",
    "GSP27moksop_u:17766": " ahaṅkārāṅkurād eva samudetīyam ātatā //MU_4,13.6//",
    "GSP27moksop_u:17767": " ahaṅkāram ato rāma mārjayāntaḥ prayatnataḥ /",
    "GSP27moksop_u:17768": " ahaṃ na kaścid eveti mārjayitvā sukhī bhava //MU_4,13.7//",
    "GSP27moksop_u:17769": " ahaṅkārāmbudacchannaṃ paramārthendumaṇḍalam /",
    "GSP27moksop_u:17770": " rasāyanamayaṃ śītam adṛśyatvam upāgatam //MU_4,13.8//",
    "GSP27moksop_u:17771": " ahaṅkārapiśācāttā dāmavyālakaṭās trayaḥ /",
    "GSP27moksop_u:17772": " gatās sattām asanto 'pi māyāmāhātmyadānavāḥ //MU_4,13.9//",
    "GSP27moksop_u:17773": " kaśmīreṣu mahāpadmasarasītīrapalvale /",
    "GSP27moksop_u:17774": " adya matsyās sthitā rāma śevālalavalālasāḥ //MU_4,13.10//",
    "GSP27moksop_u:17775": " rāmaḥ:",
    "GSP27moksop_u:17776": " nāsato vidyate bhāvo nābhāvo vidyate sataḥ /",
    "GSP27moksop_u:17777": " te hy asantaḥ kathaṃ santas sampannā iti me vada //MU_4,13.11//",
    "GSP27moksop_u:17778": " vasiṣṭhaḥ:",
    "GSP27moksop_u:17779": " evam etan mahābāho nāsad bhavati hi kvacit /",
    "GSP27moksop_u:17780": " kadācit kiñcid apy etad bṛhad bhavati vā tanu //MU_4,13.12//",
    "GSP27moksop_u:17781": " kim asat sat sthitaṃ brūhi kiṃ tat sad vāpy asat sthitam /",
    "GSP27moksop_u:17782": " nidarśanenānenaiva kariṣye tvadvibodhanam //MU_4,13.13//",
    "GSP27moksop_u:17783": " rāmaḥ:",
    "GSP27moksop_u:17784": " santa eva sthitās santo brahman vayam ime kila /",
    "GSP27moksop_u:17785": " dāmādayas tv asanto 'pi vakṣi santas sthitā iti //MU_4,13.14//",
    "GSP27moksop_u:17786": " vasiṣṭhaḥ:",
    "GSP27moksop_u:17787": " yathā dāmādayo rāma sthitā māyāmayā iha /",
    "GSP27moksop_u:17788": " asatyā eva satyābhā mṛgatṛṣṇāmbupūravat //MU_4,13.15//",
    "GSP27moksop_u:17789": " tathaiveme vayam api sasurāsuradānavāḥ /",
    "GSP27moksop_u:17790": " asatyā eva valgāmo yāma āyāma eva ca //MU_4,13.16//",
    "GSP27moksop_u:17791": " alīkam eva tvadbhāvo madbhāvo 'līka eva ca /",
    "GSP27moksop_u:17792": " anubhūto 'py asadrūpas svapne svamaraṇaṃ yathā //MU_4,13.17//",
    "GSP27moksop_u:17793": " mṛto bandhur yathā svapne 'py anubhūto 'py asanmayaḥ /",
    "GSP27moksop_u:17794": " mṛto 'yam iti ca jñaptir bhaved evam idaṃ jagat //MU_4,13.18//",
    "GSP27moksop_u:17795": " eṣā hi mūḍhaviṣayā uktir eva na rājate /",
    "GSP27moksop_u:17796": " abhyāsena vinodeti nānubhūter apahnavaḥ //MU_4,13.19//",
    "GSP27moksop_u:17797": " niścayo 'ntaḥ prarūḍho yas sa yatnābhyasanaṃ vinā /",
    "GSP27moksop_u:17798": " nāśam āyāti loke 'smin na kadācana kasyacit //MU_4,13.20//",
    "GSP27moksop_u:17799": " idaṃ jagad asad brahma satyam ity eva vakti yaḥ /",
    "GSP27moksop_u:17800": " tam unmattam ivonmattā vimūḍhā vihasanty alam //MU_4,13.21//",
    "GSP27moksop_u:17801": " akṣīvakṣīvayor aikyaṃ kva kilehājñatajjñayoḥ /",
    "GSP27moksop_u:17802": " andhaprakāśayor bodhe syāc chāyātapayor iva //MU_4,13.22//",
    "GSP27moksop_u:17803": " yatnenāpy anubhūte 'rthe satye kartum apahnavam /",
    "GSP27moksop_u:17804": " tajjño 'jñaś ca na śaknoti śava ākramaṇaṃ yathā //MU_4,13.23//",
    "GSP27moksop_u:17805": " brahma sarvaṃ jagad iti vaktuṃ tajjñasya yujyate /",
    "GSP27moksop_u:17806": " yato 'vidyānanubhave sa tad evānubhūtavān //MU_4,13.24//",
    "GSP27moksop_u:17807": " prabuddhaviṣaye hy eṣā rāma vāk pravirājate /",
    "GSP27moksop_u:17808": " buddhasyāsmīti rūpeṇa kila nāsty eva kiñcana //MU_4,13.25//",
    "GSP27moksop_u:17809": " brahmaivedaṃ paraṃ śāntam ity evānubhavan sudhīḥ /",
    "GSP27moksop_u:17810": " apahnavas svānubhūteḥ kartuṃ tasya kva yujyate //MU_4,13.26//",
    "GSP27moksop_u:17811": " parasmād vyatirekeṇa nāham ātmani kiñcana /",
    "GSP27moksop_u:17812": " hemanīvormikāditvaṃ na mayy asti vasiṣṭhatā //MU_4,13.27//",
    "GSP27moksop_u:17813": " bhūtatvavyatirekeṇa mūḍho nātmani kiñcana /",
    "GSP27moksop_u:17814": " ūrmyādibuddhau hemeva nājñe 'sti paramārthatā //MU_4,13.28//",
    "GSP27moksop_u:17815": " mithyāhantāmayo mūḍhas satyaikātmamayas sudhīḥ /",
    "GSP27moksop_u:17816": " yujyate na kvacin nāma svabhāvāpahnavo 'nayoḥ //MU_4,13.29//",
    "GSP27moksop_u:17817": " yo yanmayas tasya tasmin yujyate 'pahnavaḥ katham /",
    "GSP27moksop_u:17818": " puruṣasya ghaṭo 'smīti vākyam unmattataiva hi //MU_4,13.30//",
    "GSP27moksop_u:17819": " tasmān neme vayaṃ satyā na ca dāmādayaḥ kvacit /",
    "GSP27moksop_u:17820": " asatyās te vayaṃ ceme nāsti naḥ khalu sambhavaḥ //MU_4,13.31//",
    "GSP27moksop_u:17821": " satyasaṃvedanaṃ śuddhaṃ bodhākāśaṃ nirañjanam /",
    "GSP27moksop_u:17822": " satyaṃ sarvagataṃ śāntam asty anastamitodayam //MU_4,13.32//",
    "GSP27moksop_u:17823": " sarvaṃ sat tac ca niśśūnyaṃ nakiñcid iva saṃsthitam /",
    "GSP27moksop_u:17824": " tatra vyomni vibhāntīmā nijā bhāso 'ṅga dṛṣṭayaḥ //MU_4,13.33//",
    "GSP27moksop_u:17825": " yathā taimirikākṣasya sahajā eva dṛṣṭayaḥ /",
    "GSP27moksop_u:17826": " keśoṇḍukādivad bhānti tathemās tatra sṛṣṭayaḥ //MU_4,13.34//",
    "GSP27moksop_u:17827": " sa ātmānaṃ yathā vetti tathānubhavati kṣaṇāt /",
    "GSP27moksop_u:17828": " cidākāśas tato 'satyam api satyaṃ tadīkṣaṇāt //MU_4,13.35//",
    "GSP27moksop_u:17829": " na satyam api nāsatyam iha tasmāj jagattraye /",
    "GSP27moksop_u:17830": " yad yathā vetti cid rūpaṃ tat tathodety asaṃśayam //MU_4,13.36//",
    "GSP27moksop_u:17831": " yathā dāmādayas tadvad eveme 'bhyuditā vayam /",
    "GSP27moksop_u:17832": " satyāsatyāḥ kim atrāṅga tān praty api vikalpanā //MU_4,13.37//",
    "GSP27moksop_u:17833": " asyānantasya cidvyomnas sarvagasya nirākṛteḥ /",
    "GSP27moksop_u:17834": " cid udeti yathā yāntas tathā sā tatra bhāty alam //MU_4,13.38//",
    "GSP27moksop_u:17835": " yatra dāmādirūpeṇa saṃvit prakacate svayam /",
    "GSP27moksop_u:17836": " tathāsau tatra sampannā tathākārānubhūtitaḥ //MU_4,13.39//",
    "GSP27moksop_u:17837": " svasvapnapratibhāsasya jagad ity abhidhā kṛtā /",
    "GSP27moksop_u:17838": " cidvyomno vyomavapuṣas tāpasyeva mṛgāmbutā //MU_4,13.40//",
    "GSP27moksop_u:17839": " yatra prabuddhaṃ cidvyoma tatra dṛśyābhidhā kṛtā /",
    "GSP27moksop_u:17840": " yatra suptaṃ tu tenaiva tatra mokṣābhidhā kṛtā //MU_4,13.41//",
    "GSP27moksop_u:17841": " na ca tat kvacid āsuptaṃ na prabuddhaṃ kadācana /",
    "GSP27moksop_u:17842": " cidvyoma kevalaṃ dṛśyaṃ jagad ity avagamyatām //MU_4,13.42//",
    "GSP27moksop_u:17843": " nirvāṇam eva sargaśrīs sargaśrīr eva nirvṛtiḥ /",
    "GSP27moksop_u:17844": " nānayoś śabdayor arthabhedaḥ paryāyayor iva //MU_4,13.43//",
    "GSP27moksop_u:17845": " paramārthe jagad iti rūpaṃ vetti svayaṃ svakam /",
    "GSP27moksop_u:17846": " yathā taimirikaṃ cakṣuḥ keśoṇḍukam ivekṣitam //MU_4,13.44//",
    "GSP27moksop_u:17847": " na tat keśoṇḍukaṃ kiñcit sā hi dṛṣṭis tathā sthitā /",
    "GSP27moksop_u:17848": " nedaṃ dṛśyam idaṃ kiñcid itthaṃ cidvyoma saṃsthitam //MU_4,13.45//",
    "GSP27moksop_u:17849": " sarvatra sarvam idam asti yathānubhūtaṃ no kiñcana kvacid ihāsti ca nānubhūtam /",
    "GSP27moksop_u:17850": " śāntaṃ sad ekam idam ātatam ittham āste santyaktaśaṅkam apabhedam atas tvam āssva //MU_4,13.46//",
    "GSP27moksop_u:17851": " śilodarākāraghanaṃ praśāntam mahācito rūpam idaṃ kham accham /",
    "GSP27moksop_u:17852": " naivāsti nāstīti dṛśau kvacit sto yac cāsti tat sādhu tad eva bhāti //MU_4,13.47//",
    "GSP27moksop_u:17853": " nirvāṇaprakaraṇaṃ nāma sargaḥ",
    "GSP27moksop_u:17854": " caturdaśas sargaḥ",
    "GSP27moksop_u:17855": " rāmaḥ:",
    "GSP27moksop_u:17856": " satām apy asatām eva bālayakṣapiśācavat /",
    "GSP27moksop_u:17857": " dāmavyālakaṭādīnāṃ duḥkhasyāntaḥ kathaṃ bhavet //MU_4,14.1 (= MT_4,32.1)//",
    "GSP27moksop_u:17858": " vasiṣṭhaḥ:",
    "GSP27moksop_u:17859": " dāmavyālakaṭārthaṃ tais tadaiva yamakiṅkaraiḥ /",
    "GSP27moksop_u:17860": " prārthitena yamenoktam idaṃ śṛṇu raghūdvaha //MU_4,14.2//",
    "GSP27moksop_u:17861": " yadā viyogam eṣyanti śroṣyanti ca nijāṃ kathām /",
    "GSP27moksop_u:17862": " dāmādayas tadā muktā bhaviṣyantīty asaṃśayam //MU_4,14.3//",
    "GSP27moksop_u:17863": " rāmaḥ:",
    "GSP27moksop_u:17864": " svavṛttāntam imaṃ kutra kadā kathaya te katham /",
    "GSP27moksop_u:17865": " śroṣyanti bhagavan kena varṇyamānaṃ kathākramam //MU_4,14.4//",
    "GSP27moksop_u:17866": " vasiṣṭhaḥ:",
    "GSP27moksop_u:17867": " kaśmīreṣu mahāpadmasarasītīrapalvale /",
    "GSP27moksop_u:17868": " bhūyo bhūyo 'nubhūyaite matsyayoniparamparām //MU_4,14.5//",
    "GSP27moksop_u:17869": " ālānitāśayā lolāḥ kālena layam āgatāḥ /",
    "GSP27moksop_u:17870": " tatraiva padmasarasi te bhaviṣyanti sārasāḥ //MU_4,14.6//",
    "GSP27moksop_u:17871": " tatra kalhāramālāsu sarojapaṭalīṣu ca /",
    "GSP27moksop_u:17872": " śevālavaravallīṣu taraṅgavalanāsu ca //MU_4,14.7//",
    "GSP27moksop_u:17873": " lalatkumudadolāsu nīlotpalalatāsu ca /",
    "GSP27moksop_u:17874": " śīkaraughābhralekhāsu śītalāvartavṛttiṣu //MU_4,14.8//",
    "GSP27moksop_u:17875": " sarassārasasambhogān bhuktvā bhuvanabhūṣaṇāḥ /",
    "GSP27moksop_u:17876": " vihṛtya suciraṃ kālam alam āgataśuddhayaḥ //MU_4,14.9//",
    "GSP27moksop_u:17877": " te viyuktā bhaviṣyanti muktaye labdhayuktayaḥ /",
    "GSP27moksop_u:17878": " rajassattvatamāṃsīva bhedaprāptyā yadṛcchayā //MU_4,14.10//",
    "GSP27moksop_u:17879": " kaśmīramaṇḍalasyāntar nagaraṃ nagaśobhitam /",
    "GSP27moksop_u:17880": " nāmnādhiṣṭhānam ity etac chrīmat tatra bhaviṣyati //MU_4,14.11//",
    "GSP27moksop_u:17881": " pradyumnaśikharaṃ nāma tasya madhye bhaviṣyati /",
    "GSP27moksop_u:17882": " śṛṅgaṃ laghu sarojasya kośacakram ivodare //MU_4,14.12//",
    "GSP27moksop_u:17883": " tasmin mūrdhni girer gehaṃ ko 'pi rājā kariṣyati /",
    "GSP27moksop_u:17884": " abhraṅkaṣamahāsālaṃ śṛṅge śṛṅgam ivāparam //MU_4,14.13//",
    "GSP27moksop_u:17885": " gṛhasyeśānakoṇādriśirobhittivraṇodare /",
    "GSP27moksop_u:17886": " tasyāniśam aviśrāntavātoddhūtatṛṇāṅkite //MU_4,14.14//",
    "GSP27moksop_u:17887": " ālaye dānavo vyālaḥ kalaviṅko bhaviṣyati /",
    "GSP27moksop_u:17888": " prathamālpaśrutacchāttra ivārtharahitāraṭiḥ //MU_4,14.15//",
    "GSP27moksop_u:17889": " tasminn eva tadā kāle tatra rājā bhaviṣyati /",
    "GSP27moksop_u:17890": " śrīyaśaskaradevākhyaś svarge śakra ivāparaḥ //MU_4,14.16//",
    "GSP27moksop_u:17891": " dānavo dāmanāmāntar maṣakas tasya sadmani /",
    "GSP27moksop_u:17892": " bhaviṣyati bṛhatstambhapṛṣṭhacchidre mṛdudhvaniḥ //MU_4,14.17//",
    "GSP27moksop_u:17893": " adhiṣṭhānābhidhe tasminn evogranagare tadā /",
    "GSP27moksop_u:17894": " ratnāvalīvihārākhyo vihāro 'pi bhaviṣyati //MU_4,14.18//",
    "GSP27moksop_u:17895": " tasmiṃs tadbhūmipāmātyo narasiṃha iti śrutaḥ /",
    "GSP27moksop_u:17896": " karāmalakavad dṛṣṭabandhamokṣo bhaviṣyati //MU_4,14.19//",
    "GSP27moksop_u:17897": " bhaviṣyati gṛhe tasya krīḍanakrakaraḥ khagaḥ /",
    "GSP27moksop_u:17898": " kaṭo māyāsuro nāma kṛtahiñjīrapañjaraḥ //MU_4,14.20//",
    "GSP27moksop_u:17899": " sa nṛsiṃho nṛpāmātyaś ślokair viracitām imām /",
    "GSP27moksop_u:17900": " dāmavyālakaṭādīnāṃ kathayiṣyati saṅkathām //MU_4,14.21//",
    "GSP27moksop_u:17901": " sa kaṭaḥ krakaraś śrutvā tāṃ kathāṃ saṃsmṛtātmabhūḥ /",
    "GSP27moksop_u:17902": " śāntamithyāhamaṃśo 'ntaḥ paraṃ nirvāṇam eṣyati //MU_4,14.22//",
    "GSP27moksop_u:17903": " pradyumnaśikharaprāntavāstavyaḥ kalaviṅkakaḥ /",
    "GSP27moksop_u:17904": " tathaitya svakathāṃ śrutvā paraṃ nirvāṇam eṣyati //MU_4,14.23//",
    "GSP27moksop_u:17905": " rājamandiradārvantar vraṇavāstavyatāṃ gataḥ /",
    "GSP27moksop_u:17906": " maṣako 'pi prasaṅgena śrutvā śāntim upaiṣyati //MU_4,14.24//",
    "GSP27moksop_u:17907": " pradyumnaśṛṅgāc caṭako maṣako rājamandirāt /",
    "GSP27moksop_u:17908": " vihārāt krakaraś ceti mokṣam eṣyanti rāghava //MU_4,14.25//",
    "GSP27moksop_u:17909": " eṣa te kathitas sarvo dāmavyālakaṭakramaḥ /",
    "GSP27moksop_u:17910": " māyeyam eva saṃsārī śūnyaivātyantabhāsurā //MU_4,14.26//",
    "GSP27moksop_u:17911": " bhramayaty aparijñātā mṛgatṛṣṇāmbudhīr iva /",
    "GSP27moksop_u:17912": " saṃśāmyati parijñātā mṛgatṛṣṇāmbudhīr iva //MU_4,14.27//",
    "GSP27moksop_u:17913": " mahato 'pi padād evaṃ rāmājñānavaśād adhaḥ /",
    "GSP27moksop_u:17914": " patanti mohitā mūḍhā dāmavyālakaṭā iva //MU_4,14.28//",
    "GSP27moksop_u:17915": " kva bhrūkṣepaviniṣpiṣṭamerumandarasahyatā /",
    "GSP27moksop_u:17916": " kva rājagṛhadārvantar vraṇe maṣakarūpatā //MU_4,14.29//",
    "GSP27moksop_u:17917": " kva capeṭacchaṭāmātrapātitārkendubimbatā /",
    "GSP27moksop_u:17918": " kva pradyumnagirau gehabhittivraṇavihaṅgatā //MU_4,14.30//",
    "GSP27moksop_u:17919": " kva puṣpalīlayālolakaratolitamerutā /",
    "GSP27moksop_u:17920": " kvārṣyaśṛṅge nṛsiṃhasya gṛhe krakarapotatā //MU_4,14.31//",
    "GSP27moksop_u:17921": " cidākāśo hi mithyaiva rajasā rañjitaprabhaḥ /",
    "GSP27moksop_u:17922": " svarūpam atyajann eva virūpam iva budhyate //MU_4,14.32//",
    "GSP27moksop_u:17923": " svayaiva vāsanābhrāntyā satyayevāpy asatyayā /",
    "GSP27moksop_u:17924": " mṛgatṛṣṇāmbubuddhyeva yāti jantur avāntaram //MU_4,14.33//",
    "GSP27moksop_u:17925": " taranti te bhavāmbhodhiṃ svapravāhadhiyaiva ye /",
    "GSP27moksop_u:17926": " śāstreṇāsad idaṃ dṛśyam iti nirvāsanaṃ sthitāḥ //MU_4,14.34//",
    "GSP27moksop_u:17927": " tārāravavikārīṇi śuṣkatarkamatāni ye /",
    "GSP27moksop_u:17928": " yānti śvabhrajalāny āśu nāśubhaṃ nāśayanti te //MU_4,14.35//",
    "GSP27moksop_u:17929": " svānubhūtiprasiddhena mārgeṇāgamagāminā /",
    "GSP27moksop_u:17930": " na vināśo bhavaty aṅga gacchatāṃ patatām iva //MU_4,14.36//",
    "GSP27moksop_u:17931": " idaṃ me syād idaṃ me syād iti buddhimatāṃ matiḥ /",
    "GSP27moksop_u:17932": " svena daurbhāgyadainyena na bhasmāpy upatiṣṭhate //MU_4,14.37//",
    "GSP27moksop_u:17933": " vetti nityam udārātmā trailokyam api yas tṛṇam /",
    "GSP27moksop_u:17934": " taṃ tyajanty āpadas sarvā rasateva jarattṛṇam //MU_4,14.38//",
    "GSP27moksop_u:17935": " parisphurati yasyāntar nityaṃ sattvacamatkṛtiḥ /",
    "GSP27moksop_u:17936": " brāhmam aṇḍam ivākhaṇḍaṃ lokeśāḥ pālayanti tam //MU_4,14.39//",
    "GSP27moksop_u:17937": " apy āpadi durantāyāṃ naiva rantavyam akrame /",
    "GSP27moksop_u:17938": " rāhur apy akrameṇaiva pibann apy amṛtaṃ mṛtaḥ //MU_4,14.40//",
    "GSP27moksop_u:17939": " sacchāstrasādhusamparkam arkam ugraprakāśadam /",
    "GSP27moksop_u:17940": " ye śrayanti na te yānti mohāndhyasya punar vaśam //MU_4,14.41//",
    "GSP27moksop_u:17941": " avaśyā vaśyam āyānti yānti sarvāpadaḥ kṣayam /",
    "GSP27moksop_u:17942": " avaśyaṃ bhavati śreyaḥ kreyaṃ yasya guṇair yaśaḥ //MU_4,14.42//",
    "GSP27moksop_u:17943": " yeṣāṃ guṇeṣv asantoṣo 'rāgo yeṣāṃ śrutaṃ prati /",
    "GSP27moksop_u:17944": " saty avyasanino ye ca te narāḥ paśavo 'pare //MU_4,14.43//",
    "GSP27moksop_u:17945": " yaśaścandrikayā yeṣāṃ bhāsitaṃ janahṛnnabhaḥ /",
    "GSP27moksop_u:17946": " teṣāṃ kṣīrasamudrāṇāṃ nūnaṃ mūrtau sthito hariḥ //MU_4,14.44//",
    "GSP27moksop_u:17947": " bhuktaṃ bhoktavyam akhilaṃ dṛṣṭā draṣṭavyadṛṣṭayaḥ /",
    "GSP27moksop_u:17948": " kim anyad bhavabhaṅgāya bhūyobhogeṣv alubdhatā //MU_4,14.45//",
    "GSP27moksop_u:17949": " yathākramaṃ yathāśāstraṃ yathācāraṃ yathāsthiti /",
    "GSP27moksop_u:17950": " sthīyatāṃ mucyatām antar bhogagārdhyam avāstavam //MU_4,14.46//",
    "GSP27moksop_u:17951": " saṃstavaḥ kriyatāṃ kīrtyā guṇair gaganagāmibhiḥ /",
    "GSP27moksop_u:17952": " trāyante mṛtyunopetaṃ na kadācana bhogakāḥ //MU_4,14.47//",
    "GSP27moksop_u:17953": " gāyanti siddhasundaryo yeṣām indusitaṃ yaśaḥ /",
    "GSP27moksop_u:17954": " gītibhir gaganābhoge te jīvanti mṛtāḥ pare //MU_4,14.48//",
    "GSP27moksop_u:17955": " paramaṃ pauruṣaṃ yatnam āsthāyādāya sūdyamam /",
    "GSP27moksop_u:17956": " yathāśāstram anudvegam ācārāt ko na siddhibhāk //MU_4,14.49//",
    "GSP27moksop_u:17957": " yathāśāstraṃ viharatā tvarā kāryā na siddhiṣu /",
    "GSP27moksop_u:17958": " cirakālaparā pakvā siddhiḥ puṣṭatarā bhavet //MU_4,14.50//",
    "GSP27moksop_u:17959": " vītaśokabhayāyāsam agardham apayantraṇam /",
    "GSP27moksop_u:17960": " vyavahāro yathāśāstraṃ kriyatāṃ mā vinaśyatām //MU_4,14.51//",
    "GSP27moksop_u:17961": " jīvo jīrṇāndhakūpeṣu bhaveṣv antardhim āgataḥ /",
    "GSP27moksop_u:17962": " bhavatāṃ bhūribhaṅgānām adhunoddhriyatām ataḥ //MU_4,14.52//",
    "GSP27moksop_u:17963": " itaḥ prabhṛti mā bhūyo gamyatām adharād adhaḥ /",
    "GSP27moksop_u:17964": " idaṃ nirdhāryatāṃ śāstram astram āpannivāraṇe //MU_4,14.53//",
    "GSP27moksop_u:17965": " raṇe rabhasanirlūnavāraṇe prāṇam ujjhatām /",
    "GSP27moksop_u:17966": " kim arthamātrayā kāryam āryāś śāstram avekṣyatām //MU_4,14.54//",
    "GSP27moksop_u:17967": " idaṃ bimbam idaṃ nimbam iti matyā vicāryatām /",
    "GSP27moksop_u:17968": " svayā parapreraṇayā yāta mā paśavo yathā //MU_4,14.55//",
    "GSP27moksop_u:17969": " daurbhāgyadāyinī dīnā śubhahīnāvicāraṇā /",
    "GSP27moksop_u:17970": " ghanadīrghamahānidrā tyajyatāṃ samprabudhyatām //MU_4,14.56//",
    "GSP27moksop_u:17971": " suptaṃ mā sthīyatāṃ vṛddhamandakacchapavac chanaiḥ /",
    "GSP27moksop_u:17972": " utthānam aṅgīkriyatāṃ jarāmaraṇaśāntaye //MU_4,14.57//",
    "GSP27moksop_u:17973": " anarthāyārthasampattir bhogaugho bhavarogadaḥ /",
    "GSP27moksop_u:17974": " āpade sampadas sarvās sarvatrānādaro jayaḥ //MU_4,14.58//",
    "GSP27moksop_u:17975": " lokatantrānusāreṇa vicārād vyavahāriṇām /",
    "GSP27moksop_u:17976": " śāstrācārāviruddhena karmaṇā śarma sidhyati //MU_4,14.59//",
    "GSP27moksop_u:17977": " svācāracārucaritasya viviktavṛttes saṃsāraduḥkhalavasaukhyadaśāsv agṛdhnoḥ /",
    "GSP27moksop_u:17978": " āyur yaśāṃsi ca guṇāś ca sahaiva lakṣmyā phullanti mādhavalatā iva satphalāya //MU_4,14.60//",
    "GSP27moksop_u:17979": " dāmavyālakaṭopākhyāne sadācāranirūpaṇaṃ nāma sargaḥ",
    "GSP27moksop_u:17980": " pañcadaśas sargaḥ",
    "GSP27moksop_u:17981": " vasiṣṭhaḥ:",
    "GSP27moksop_u:17982": " sarvātiśayasāphalyāt sarvaṃ sarvatra sarvadā /",
    "GSP27moksop_u:17983": " sambhavaty eva tasmāt svaṃ śubhodyogaṃ na santyajet //MU_4,15.1//",
    "GSP27moksop_u:17984": " mitrasvajanabandhūnāṃ nandinānandadāyinā /",
    "GSP27moksop_u:17985": " sarasīśānam ārādhya mṛtyur apy upanirjitaḥ //MU_4,15.2 (= MT_4,33.2)//",
    "GSP27moksop_u:17986": " sarvotkarṣeṇa vartante devā api vimarditāḥ /",
    "GSP27moksop_u:17987": " dānavair dānavāryāḍhyair gajaiḥ padmākarā iva //MU_4,15.3//",
    "GSP27moksop_u:17988": " maruttanṛpater yajñe saṃvartena maharṣiṇā /",
    "GSP27moksop_u:17989": " brahmaṇevāparas sargo racitas sasurāsuraḥ //MU_4,15.4//",
    "GSP27moksop_u:17990": " mahātiśayayuktena viśvāmitreṇa vipratā /",
    "GSP27moksop_u:17991": " bhūyo bhūyaḥ prayuktena duṣprāpā tapasārjitā //MU_4,15.5//",
    "GSP27moksop_u:17992": " piṣṭātakāmbu duṣprāpaṃ rasāyanam ivāśnatā /",
    "GSP27moksop_u:17993": " durbhagenedṛśenāptaḥ kṣīroda upamanyunā //MU_4,15.6//",
    "GSP27moksop_u:17994": " trailokyamallāṃs tṛṇavan nighnan viṣṇvabjajādikān /",
    "GSP27moksop_u:17995": " yuktyātiśayadārḍhyena kālaś śvetena kālitaḥ //MU_4,15.7//",
    "GSP27moksop_u:17996": " praṇayena yamaṃ jitvā kṛtvā vacanasaṅgaram /",
    "GSP27moksop_u:17997": " paralokād upānītas sāvitryā satyavān patiḥ //MU_4,15.8//",
    "GSP27moksop_u:17998": " na so 'sty atiśayo loke yasyāsti na phalaṃ sphuṭam /",
    "GSP27moksop_u:17999": " bhavitavyaṃ vicāryātas sarvātiśayaśālinā //MU_4,15.9//",
    "GSP27moksop_u:18000": " ātmajñānam aśeṣāṇāṃ sukhaduḥkhadaśādṛśām /",
    "GSP27moksop_u:18001": " mūlaṅkaṣakaraṃ tasmād bhāvyaṃ tatrātiśāyinā //MU_4,15.10//",
    "GSP27moksop_u:18002": " nānayopahatārthinyā dṛśyadṛṣṭyātiduṣṭayā /",
    "GSP27moksop_u:18003": " duḥkhād ṛte nirābādhaṃ sukhaṃ kiñcid avāpyate //MU_4,15.11//",
    "GSP27moksop_u:18004": " aśamaḥ paramaṃ brahma śamaś ca paramaṃ padam /",
    "GSP27moksop_u:18005": " yady apy evaṃ tathāpy enaṃ praśamaṃ viddhi śaṅkaram //MU_4,15.12//",
    "GSP27moksop_u:18006": " abhimānaṃ parityajya śamam āśritya śāśvatam /",
    "GSP27moksop_u:18007": " vicārya prajñayāryatvaṃ kuryāt sajjanasevanam //MU_4,15.13//",
    "GSP27moksop_u:18008": " na tapāṃsi na tīrthāni na śāstrāṇi jayanti vaḥ /",
    "GSP27moksop_u:18009": " saṃsārasāgarottāre sajjanāsevanaṃ yathā //MU_4,15.14//",
    "GSP27moksop_u:18010": " lobhamoharuṣāṃ yasya tanutānudinaṃ bhavet /",
    "GSP27moksop_u:18011": " yathāśāstraṃ viharatas svakarmasu sa sajjanaḥ //MU_4,15.15//",
    "GSP27moksop_u:18012": " adhyātmaviduṣas saṅgāt tasya sā dhīḥ pravartate /",
    "GSP27moksop_u:18013": " atyantābhāva evāsya yayā dṛśyasya dṛśyate //MU_4,15.16//",
    "GSP27moksop_u:18014": " dṛśyātyantābhāvatas tu param evāvaśiṣyate /",
    "GSP27moksop_u:18015": " anyābhāvavaśād āśu jīvas tatraiva līyate //MU_4,15.17//",
    "GSP27moksop_u:18016": " na cotpannaṃ na caivāsīd dṛśyaṃ na ca bhaviṣyati /",
    "GSP27moksop_u:18017": " vartamāne 'pi naivāsti param evāsty aveditam //MU_4,15.18//",
    "GSP27moksop_u:18018": " etad yuktisahasreṇa darśitaṃ darśyate 'pi ca /",
    "GSP27moksop_u:18019": " sarvair evānubhūtaṃ hi darśayiṣyāmi cādhunā //MU_4,15.19//",
    "GSP27moksop_u:18020": " yathedam akhilaṃ śāntaṃ trijagat saṃvidambaram /",
    "GSP27moksop_u:18021": " idaṃ tattvaṃ tv asattvādi kuto 'tra syāt kathañcana //MU_4,15.20//",
    "GSP27moksop_u:18022": " cic camatkurute cāru cañcalācañcalātmani /",
    "GSP27moksop_u:18023": " yat tayaiva tad evedaṃ jagad ity avabudhyate //MU_4,15.21//",
    "GSP27moksop_u:18024": " trailokyarūpo 'nubhavaś cidādityāṃśumaṇḍalam /",
    "GSP27moksop_u:18025": " kva vendvaṃśumator bhedo nirvikatthana kathyatām //MU_4,15.22//",
    "GSP27moksop_u:18026": " svabhāvato 'syāś ciddṛṣṭer ye unmeṣanimeṣaṇe /",
    "GSP27moksop_u:18027": " jagadrūpānubhūtes tāv etāv astamayodayau //MU_4,15.23//",
    "GSP27moksop_u:18028": " ahamartho 'parijñātaḥ paramārthāmbare malaḥ /",
    "GSP27moksop_u:18029": " parijñāto 'hamarthas tu paramārthāmbaraṃ bhavet //MU_4,15.24//",
    "GSP27moksop_u:18030": " ahambhāvaḥ parijñāto nāhambhāvībhavaty alam /",
    "GSP27moksop_u:18031": " ekatām ambunevāmbu yāti cinnabhasātmanā //MU_4,15.25//",
    "GSP27moksop_u:18032": " ahamādi jagad dṛśyaṃ kila nāsty eva vastutaḥ /",
    "GSP27moksop_u:18033": " avaśyam eva tat kasmāc chiṣyate 'haṃvicāriṇaḥ //MU_4,15.26//",
    "GSP27moksop_u:18034": " bādhate dhyāmaladhiyām apiśāce piśācadhīḥ /",
    "GSP27moksop_u:18035": " śiśūnāṃ nāvadātāntaḥkaraṇānāṃ vicāraṇāt //MU_4,15.27//",
    "GSP27moksop_u:18036": " cijjyotsnā yāvad evāntar ahaṅkāraghanāvṛtā /",
    "GSP27moksop_u:18037": " vikāsam eti no tāvat paramārthakumudvatī //MU_4,15.28//",
    "GSP27moksop_u:18038": " pramārjite 'ham ity asmin pade sārthe svayaṃ citā /",
    "GSP27moksop_u:18039": " narakasvargamokṣāditṛṣṇāyāḥ kalpanaiva kā //MU_4,15.29//",
    "GSP27moksop_u:18040": " hṛdi yāvad ahaṅkāravāridaḥ pravijṛmbhate /",
    "GSP27moksop_u:18041": " tāvad vikāsam āyāti tṛṣṇākuṭajamañjarī //MU_4,15.30//",
    "GSP27moksop_u:18042": " ākramya cetanādityam ahaṅkārāmbude sthite /",
    "GSP27moksop_u:18043": " jāḍyam eva sthitiṃ yāti na prākāśyaṃ kathañcana //MU_4,15.31//",
    "GSP27moksop_u:18044": " āsanno 'yam ahaṅkāras svayaṃ mithyā prakalpitaḥ /",
    "GSP27moksop_u:18045": " duḥkhāyaiva na harṣāya bālasambhramayakṣavat //MU_4,15.32//",
    "GSP27moksop_u:18046": " mudhaiva kalpito moham ahambhāvaḥ prayacchati /",
    "GSP27moksop_u:18047": " anantasaṃsārakaraṃ dāmādiṣv iva durmatau //MU_4,15.33//",
    "GSP27moksop_u:18048": " ayaṃ so 'ham iti sphāramohād anyat paraṃ tamaḥ /",
    "GSP27moksop_u:18049": " anarthabhūtaṃ saṃsāre na bhūtaṃ na bhaviṣyati //MU_4,15.34//",
    "GSP27moksop_u:18050": " yat kiñcid idam āyāti sukhaduḥkham alātavat /",
    "GSP27moksop_u:18051": " tad ahaṅkāracakrasya pravikāsi vijṛmbhitam //MU_4,15.35//",
    "GSP27moksop_u:18052": " ahaṅkārāṅkuraḥ kaṣṭo hṛdi yenādhiropitaḥ /",
    "GSP27moksop_u:18053": " sahasraśākhaṃ duśchedaṃ tasya saṃsṛtikānanam //MU_4,15.36//",
    "GSP27moksop_u:18054": " ahambhāvo 'ṅkuro janmavṛkṣāṇām akṣayātmanām /",
    "GSP27moksop_u:18055": " mamedam iti vistīrṇās teṣām śākhās sahasraśaḥ //MU_4,15.37//",
    "GSP27moksop_u:18056": " kacaṭā vātavisphoṭā bhānty arthā vāsanodayāḥ /",
    "GSP27moksop_u:18057": " vidāryadāruravavat taraṅgāravapaṅktivat //MU_4,15.38//",
    "GSP27moksop_u:18058": " ahambhāvamahānābhiṃ tvam ahambhāvavarjitaḥ /",
    "GSP27moksop_u:18059": " saṃsāracakraṃ vahanād ātmanaḥ parirodhaya //MU_4,15.39//",
    "GSP27moksop_u:18060": " ahambhāvatamo yāvat pumaraṇye vijṛmbhate /",
    "GSP27moksop_u:18061": " tāvad etā vivalganti cintāmattapiśācikāḥ //MU_4,15.40//",
    "GSP27moksop_u:18062": " ahaṅkārapiśācena gṛhīto yo narādhamaḥ /",
    "GSP27moksop_u:18063": " na tantrāṇi na mantrāś ca tasyānāthasya śāntaye //MU_4,15.41//",
    "GSP27moksop_u:18064": " rāmaḥ:",
    "GSP27moksop_u:18065": " cinmātre darpaṇākāre nirmale svātmani sthite /",
    "GSP27moksop_u:18066": " bimbaty ahaṅkṛtis tasmāt puṃsaḥ kevātra vācyatā //MU_4,15.42//",
    "GSP27moksop_u:18067": " vasiṣṭhaḥ:",
    "GSP27moksop_u:18068": " ahaṅkāracamatkāro vastudharmo na rāghava /",
    "GSP27moksop_u:18069": " vāsanākṛta eṣo 'rthaḥ pumprayatnena śāmyati //MU_4,15.43//",
    "GSP27moksop_u:18070": " nāhaṃ na ca mamārthaśrīs sukhaduḥkhe kutas sthite /",
    "GSP27moksop_u:18071": " iti bhāvānusandhānād ahaṅkāro na jāyate //MU_4,15.44//",
    "GSP27moksop_u:18072": " mithyeyam indrajālaśrīḥ kiṃ me snehavirāgayoḥ /",
    "GSP27moksop_u:18073": " ity antar anusandhānād ahaṅkāro na jāyate //MU_4,15.45//",
    "GSP27moksop_u:18074": " nāham ātmani nāpy asya dṛśyaśriya iti svayam /",
    "GSP27moksop_u:18075": " śāntena vyavahāreṇa nāhaṅkāraḥ pravardhate //MU_4,15.46//",
    "GSP27moksop_u:18076": " ahaṃ hi jagad ity antar heyādeyadṛśoḥ kṣaye /",
    "GSP27moksop_u:18077": " samatāyāṃ prasannāyāṃ nāhaṅkāraḥ pravartate //MU_4,15.47//",
    "GSP27moksop_u:18078": " rāmaḥ:",
    "GSP27moksop_u:18079": " kimākṛtir ahaṅkāraḥ kathaṃ santyajyate prabho /",
    "GSP27moksop_u:18080": " saśarīro 'śarīraś ca tyakte tasmin kathaṃ bhavet //MU_4,15.48//",
    "GSP27moksop_u:18081": " vasiṣṭhaḥ:",
    "GSP27moksop_u:18082": " trividho rāghavāstīha tv ahaṅkāro jagattraye /",
    "GSP27moksop_u:18083": " dvau śreṣṭhāv itaras tyājyaś śṛṇu tvaṃ kathayāmi te //MU_4,15.49//",
    "GSP27moksop_u:18084": " ahaṃ sarvam idaṃ viśvaṃ paramātmāham acyutaḥ /",
    "GSP27moksop_u:18085": " nānyad astīti saṃvid yā paramā sā hy ahaṅkṛtiḥ //MU_4,15.50//",
    "GSP27moksop_u:18086": " mokṣāyaiṣā na bandhāya jīvanmuktasya vidyate /",
    "GSP27moksop_u:18087": " ahaṅkārābhidhā tv asyāḥ kalpitā na tu vāstavī //MU_4,15.51//",
    "GSP27moksop_u:18088": " sarvasmād vyatirikto 'haṃ vālāgraśatakalpitaḥ /",
    "GSP27moksop_u:18089": " yadi vā saṃvid eṣāsau dvitīyāhaṅkṛtiḥ parā //MU_4,15.52//",
    "GSP27moksop_u:18090": " mokṣāyaiṣā na bandhāya jīvanmuktasya vidyate /",
    "GSP27moksop_u:18091": " ahaṅkārābhidhā tv asyāḥ kalpitā na tu vāstavī //MU_4,15.53//",
    "GSP27moksop_u:18092": " pāṇipādādimātro 'yam aham ity eva niścayaḥ /",
    "GSP27moksop_u:18093": " ahaṅkāras tṛtīyo 'sau laukikas tuccha eva saḥ //MU_4,15.54//",
    "GSP27moksop_u:18094": " varjya eṣa durātmāsau śatrur eṣa paras smṛtaḥ /",
    "GSP27moksop_u:18095": " anenābhihato jantur na bhūyaḥ parirohati //MU_4,15.55//",
    "GSP27moksop_u:18096": " ripuṇānena balinā vividhādhipradāyinā /",
    "GSP27moksop_u:18097": " kharvīkṛtamatir lokas saṅkaṭeṣv eva majjati //MU_4,15.56//",
    "GSP27moksop_u:18098": " anayā durahaṅkṛtyā bhāvāt santyaktayā ciram /",
    "GSP27moksop_u:18099": " śiṣṭāhaṅkāravāñ jantur bhagavān yāti muktatām //MU_4,15.57//",
    "GSP27moksop_u:18100": " lokāhaṅkāradoṣasya vapur asmīti rūpiṇaḥ /",
    "GSP27moksop_u:18101": " na deho 'smīti nirṇīyavarjanaṃ mahatāṃ matam //MU_4,15.58//",
    "GSP27moksop_u:18102": " prathamau dvāv ahaṅkārāv aṅgīkṛtyāpy alaukikau /",
    "GSP27moksop_u:18103": " tṛtīyāhaṅkṛtis tyājyā laukikī duḥkhadāyinī //MU_4,15.59//",
    "GSP27moksop_u:18104": " anayā durahaṅkṛtyā dāmavyālakaṭāḥ kila /",
    "GSP27moksop_u:18105": " tāṃ daśāṃ samanuprāptā yā kathāsv api duḥkhadā //MU_4,15.60//",
    "GSP27moksop_u:18106": " rāmaḥ:",
    "GSP27moksop_u:18107": " tṛtīyāṃ laukikīm etāṃ tyaktvā cittād ahaṅkṛtim /",
    "GSP27moksop_u:18108": " kimbhāvaḥ puruṣo brahman prāpnuyād ātmane hitam //MU_4,15.61//",
    "GSP27moksop_u:18109": " vasiṣṭhaḥ:",
    "GSP27moksop_u:18110": " eṣā tāvat parityājyā tyaktvaitāṃ duḥkhadāyinīm /",
    "GSP27moksop_u:18111": " yathā yathā pumāṃs tiṣṭhet param eti tathā tathā //MU_4,15.62//",
    "GSP27moksop_u:18112": " ete ahaṅkṛtidaśe pūrvokte bhāvayan yadi /",
    "GSP27moksop_u:18113": " tiṣṭhaty abhyeti paramaṃ tat padaṃ puruṣo 'naghaḥ //MU_4,15.63//",
    "GSP27moksop_u:18114": " atha te eva santyajya sarvāhaṅkṛtivivarjitaḥ /",
    "GSP27moksop_u:18115": " santiṣṭhate tathāpy uccaiḥpadam evādhirohati //MU_4,15.64//",
    "GSP27moksop_u:18116": " sarvadā sarvayatnena laukikī durahaṅkṛtiḥ /",
    "GSP27moksop_u:18117": " paramānandabodhāya varjanīyā mahādhiyā //MU_4,15.65//",
    "GSP27moksop_u:18118": " śarīrasthāmayāpuṇyadurahaṅkāravarjanāt /",
    "GSP27moksop_u:18119": " anyan na paramaṃ śreya etad eva paraṃ padam //MU_4,15.66//",
    "GSP27moksop_u:18120": " bhāvād ahaṅkṛtiṃ tyaktvā sthūlām etāṃ hi laukikīm /",
    "GSP27moksop_u:18121": " tiṣṭhan vyavaharan vāpi na naraḥ prapataty adhaḥ //MU_4,15.67//",
    "GSP27moksop_u:18122": " saṃśāntāhaṅkṛter jantor bhogarogā mahāmateḥ /",
    "GSP27moksop_u:18123": " na svadante sutṛptasya yathā prativiṣārasāḥ //MU_4,15.68//",
    "GSP27moksop_u:18124": " bhogeṣv asvadamāneṣu puṃsaś śreyaḥ purogatam /",
    "GSP27moksop_u:18125": " kṣīṇe 'ndhakāre kiṃ nāma manaso 'nyat pravartate //MU_4,15.69//",
    "GSP27moksop_u:18126": " ahaṅkārānusandhānavarjanād eva rāghava /",
    "GSP27moksop_u:18127": " pauruṣaikaprayatnotthāt tīryate bhavasāgaraḥ //MU_4,15.70//",
    "GSP27moksop_u:18128": " nāhaṃ na nāma mama kiñcid apīti matvā sarvaṃ ca me sakalam apy aham eva veti /",
    "GSP27moksop_u:18129": " labdhāspadāṃ manasi saṃvidam evam īḍyāṃ nītvā sthitiṃ param upaiti padaṃ mahātmā //MU_4,15.71//",
    "GSP27moksop_u:18130": " dāmavyālakaṭopākhyāne 'haṅkāravicāro nāma sargaḥ",
    "GSP27moksop_u:18131": " ṣoḍaśas sargaḥ",
    "GSP27moksop_u:18132": " vasiṣṭhaḥ:",
    "GSP27moksop_u:18133": " atra te śṛṇu vakṣyāmi dāmādiṣu gateṣv atha /",
    "GSP27moksop_u:18134": " yad vṛttaṃ śambarasyaiva nagare nagasannibhe //MU_4,16.1//",
    "GSP27moksop_u:18135": " tathā gaganavibhraṣṭe samaste dhvastasaṃsthitau /",
    "GSP27moksop_u:18136": " vinaṣṭe śambarānīke śaradīvābhramaṇḍale //MU_4,16.2//",
    "GSP27moksop_u:18137": " devanirjitasainyo 'sau nītvā katipayās samāḥ /",
    "GSP27moksop_u:18138": " punar devavadhodyuktaś cintayām āsa dānavaḥ //MU_4,16.3//",
    "GSP27moksop_u:18139": " dāmādayas te racitā ye mayā māyayāsurāḥ /",
    "GSP27moksop_u:18140": " maurkhyāt tair bhāvitā yuddhe mithyaivāntar ahaṅkṛtiḥ //MU_4,16.4//",
    "GSP27moksop_u:18141": " idānīṃ saṃsṛjāmy anyān dānavān māyayoditān /",
    "GSP27moksop_u:18142": " tān athāpy ātmaśāstrajñān savivekān karomy aham //MU_4,16.5//",
    "GSP27moksop_u:18143": " tatas tattvaparijñānān mithyā bhāvanayotthitam /",
    "GSP27moksop_u:18144": " nāhaṅkāraṃ prayāsyanti vijeṣyanti ca tān surān //MU_4,16.6//",
    "GSP27moksop_u:18145": " iti sañcintya daityendras tādṛśān dānavādhipān /",
    "GSP27moksop_u:18146": " māyayotpādayām āsa budbudān iva vāridhiḥ //MU_4,16.7//",
    "GSP27moksop_u:18147": " sarvajñā vedyavettāro vītarāgā gatainasaḥ /",
    "GSP27moksop_u:18148": " yathāprāptaikakartāro bhāvitātmāna uttamāḥ //MU_4,16.8//",
    "GSP27moksop_u:18149": " bhīmo bhāso druṭa iti nāmabhiḥ parilāñchitāḥ /",
    "GSP27moksop_u:18150": " jagat tṛṇam ivāśeṣaṃ paśyantaḥ pāvanāśayāḥ //MU_4,16.9//",
    "GSP27moksop_u:18151": " te sma daityā bhuvaṃ prāpya cchādayām āsur ambaram /",
    "GSP27moksop_u:18152": " garjanto hetitaḍitaḥ prāvṛṣīva payodharāḥ //MU_4,16.10//",
    "GSP27moksop_u:18153": " ayudhyanta samaṃ devair api varṣagaṇān bahūn /",
    "GSP27moksop_u:18154": " vivekavaśato jagmur nāhaṅkāraṃ kadācana //MU_4,16.11//",
    "GSP27moksop_u:18155": " teṣāṃ yāvad udety antar mamedam iti vāsanā /",
    "GSP27moksop_u:18156": " tāvat ko 'yam ahaṃ ceti vicārād yāty asatyatām //MU_4,16.12//",
    "GSP27moksop_u:18157": " asac charīraṃ cic chuddhā ko 'sāv aham iti sthitaḥ /",
    "GSP27moksop_u:18158": " vicārād ittham eteṣāṃ prodagur na bhayādayaḥ //MU_4,16.13//",
    "GSP27moksop_u:18159": " asac charīraṃ nāstīdaṃ cic chuddhaivātmani sthitā /",
    "GSP27moksop_u:18160": " ahaṃ nāma na cānyo 'sti niścityety asurā babhuḥ //MU_4,16.14//",
    "GSP27moksop_u:18161": " tatas tair nirahaṅkārair jarāmaraṇanirbhayaiḥ /",
    "GSP27moksop_u:18162": " prāptānukāribhir vīrair vartamānānuvartibhiḥ //MU_4,16.15//",
    "GSP27moksop_u:18163": " asaktabuddhibhir nityaṃ hatānyair apy ahantṛbhiḥ /",
    "GSP27moksop_u:18164": " vāsanājālanirmuktaiḥ kṛtakāryair akartṛbhiḥ //MU_4,16.16//",
    "GSP27moksop_u:18165": " prabhoḥ kāryam idaṃ kāryam iti saṅgaratatparaiḥ /",
    "GSP27moksop_u:18166": " vītarāgair gatadveṣais satataṃ samadṛṣṭibhiḥ //MU_4,16.17//",
    "GSP27moksop_u:18167": " sā daivī dānavais senā bhīmabhāsadruṭādibhiḥ /",
    "GSP27moksop_u:18168": " hatā bhuktā kṣatā pluṣṭā svāntraśrīr iva bhoktṛbhiḥ //MU_4,16.18//",
    "GSP27moksop_u:18169": " bhīmabhāsadruṭakṣuṇṇā tato gīrvāṇavāhinī /",
    "GSP27moksop_u:18170": " paridudrāva vegena gaṅgeva himavaccyutā //MU_4,16.19//",
    "GSP27moksop_u:18171": " sā surānīkinī devaṃ kṣīrodārṇavaśāyinam /",
    "GSP27moksop_u:18172": " jagāma śaraṇaṃ śailaṃ vātāntevābdamālikā //MU_4,16.20//",
    "GSP27moksop_u:18173": " viṣṇur āśvāsayām āsa tāṃ bhītāṃ devavāhinīm /",
    "GSP27moksop_u:18174": " bhujagābhidrutām ekāṃ ramaṇīm iva nāyakaḥ //MU_4,16.21//",
    "GSP27moksop_u:18175": " atha kṣīrodakuhare tāvat sā suravāhinī /",
    "GSP27moksop_u:18176": " uvāsa yāvad bhagavān arināśārtham udyayau //MU_4,16.22//",
    "GSP27moksop_u:18177": " babhūva dāruṇaṃ yuddhaṃ śauriśambarayos tataḥ /",
    "GSP27moksop_u:18178": " akāla iva kalpāntas samuḍḍīnakulācalaḥ //MU_4,16.23//",
    "GSP27moksop_u:18179": " śaśāma samare tasmin daityas sabalavāhanaḥ /",
    "GSP27moksop_u:18180": " nārāyaṇahato yātaś śambaro vaiṣṇavīṃ purīm //MU_4,16.24//",
    "GSP27moksop_u:18181": " bhīmabhāsadruṭās te tu tasmin viṣamasaṅgare /",
    "GSP27moksop_u:18182": " viṣṇunaiva śamaṃ nītāḥ pavaneneva dīpakāḥ //MU_4,16.25//",
    "GSP27moksop_u:18183": " te hi nirvāsanā eva yadā śāntim upāgatāḥ /",
    "GSP27moksop_u:18184": " tadaiteṣāṃ gatir jātā dīpānām iva śāmyatām //MU_4,16.26//",
    "GSP27moksop_u:18185": " tasmād vāsanayā baddhaṃ muktaṃ nirvāsanaṃ manaḥ /",
    "GSP27moksop_u:18186": " rāma nirvāsanībhāvam āharāśu vivekataḥ //MU_4,16.27//",
    "GSP27moksop_u:18187": " samyagālokanāt satyād vāsanā pravilīyate /",
    "GSP27moksop_u:18188": " vāsanāvilaye cetaś śamam āyāti dīpavat //MU_4,16.28//",
    "GSP27moksop_u:18189": " na satyaṃ kiñcid eveha yadbhāvo bhāvayaty alam /",
    "GSP27moksop_u:18190": " nāsty eva bhāvanā tasmād ity etat samyagīkṣaṇam //MU_4,16.29//",
    "GSP27moksop_u:18191": " vāsanācittanāmānau śabdāv arthasamanvitau /",
    "GSP27moksop_u:18192": " satyāvalokanād yatra vilīnau tat paraṃ padam //MU_4,16.30//",
    "GSP27moksop_u:18193": " ātmaivedaṃ jagat sarvaṃ kaḥ kiṃ bhāvayatu kva vā /",
    "GSP27moksop_u:18194": " bhāvanā nāma nāsty eva etat tat samyagīkṣaṇam //MU_4,16.31//",
    "GSP27moksop_u:18195": " vāsanāvalitaṃ cittam iha sthitim upāgatam /",
    "GSP27moksop_u:18196": " tad eva tadvinirmuktaṃ vimuktam iti kathyate //MU_4,16.32//",
    "GSP27moksop_u:18197": " nānāghaṭapaṭākāraiś cetas sthitim upāgatam /",
    "GSP27moksop_u:18198": " tad evāśu śamaṃ neyaṃ mithyā yakṣa ivotthitaḥ //MU_4,16.33//",
    "GSP27moksop_u:18199": " dāmavyālakaṭākāraiś cetaḥ pariṇataṃ yathā /",
    "GSP27moksop_u:18200": " bhīmabhāsadruṭākāraiś cetaḥ pariṇataṃ tathā //MU_4,16.34//",
    "GSP27moksop_u:18201": " bhīmabhāsadruṭanyāyo rāghavāstv acalas tava /",
    "GSP27moksop_u:18202": " dāmavyālakaṭanyāyo mā te bhavatu rāghava //MU_4,16.35//",
    "GSP27moksop_u:18203": " etad rāma purā proktaṃ pitrā kamalajena me /",
    "GSP27moksop_u:18204": " bhavate 'dya mayā proktaṃ śiṣyāyātyantadhīmate //MU_4,16.36//",
    "GSP27moksop_u:18205": " dāmavyālakaṭanyāyas tasmān mā te 'stu rāghava /",
    "GSP27moksop_u:18206": " bhīmabhāsadruṭanyāyo nityam astu tavānagha //MU_4,16.37//",
    "GSP27moksop_u:18207": " aviralasukhaduḥkhasaṅkaṭeyaṃ bhavapadavī bhavabhāvanopayātā /",
    "GSP27moksop_u:18208": " vyavaharaṇavato 'pi bhūtajātau satatam asaktatayā vinaśyatīti //MU_4,16.38//",
    "GSP27moksop_u:18209": " dāmādyupākhyānaṃ samāptaṃ nāma sargaḥ",
    "GSP27moksop_u:18210": " saptadaśas sargaḥ",
    "GSP27moksop_u:18211": " vasiṣṭhaḥ:",
    "GSP27moksop_u:18212": " jayanti te sadā śūrās sādhavo yair vinirjitam /",
    "GSP27moksop_u:18213": " avidyāmadirollāsi svamano viṣayonmukham //MU_4,17.1//",
    "GSP27moksop_u:18214": " saṃsārasyāsya duḥkhasya sarvopadravadāyinaḥ /",
    "GSP27moksop_u:18215": " upāya eka evāsti manasas svasya nigrahaḥ //MU_4,17.2//",
    "GSP27moksop_u:18216": " śrūyatāṃ dharmasarvasvaṃ śrutvā caivāvadhāryatām /",
    "GSP27moksop_u:18217": " bhogecchāmātrako bandhas tattyāgo mokṣa ucyate //MU_4,17.3//",
    "GSP27moksop_u:18218": " kim anyaiś śāstrasandarbhaiḥ śrūyatām idam eva tat /",
    "GSP27moksop_u:18219": " yad yat svādv aṅga tat sarvaṃ dṛśyatāṃ viṣavahnivat //MU_4,17.4//",
    "GSP27moksop_u:18220": " viṣayā viṣamābhogāḥ pravicāryāḥ punaḥ punaḥ /",
    "GSP27moksop_u:18221": " te hy aniṣṭāḥ parityājyās sevyamānās sukhāvahāḥ //MU_4,17.5//",
    "GSP27moksop_u:18222": " doṣān prasūte sasphārān vāsanāvāsitā matiḥ /",
    "GSP27moksop_u:18223": " kīrṇakaṇṭakabījā bhūḥ kaṇṭakaprasaraṃ yathā //MU_4,17.6//",
    "GSP27moksop_u:18224": " alagnavāsanāgarbhā matiḥ prasaravarjitā /",
    "GSP27moksop_u:18225": " adṛṣṭarāgadveṣā sā śamam eti śanaiḥ param //MU_4,17.7//",
    "GSP27moksop_u:18226": " śubhavāsanāgarbhā dhīḥ prasūte suguṇān sadā /",
    "GSP27moksop_u:18227": " phaladān aṅkurān kāle śreṣṭhabījavatīva bhūḥ //MU_4,17.8//",
    "GSP27moksop_u:18228": " śubhabhāvānusandhānāt prasanne manasi sthite /",
    "GSP27moksop_u:18229": " śanaiś śanaiḥ praśānte ca mithyājñānaghanāmbude //MU_4,17.9//",
    "GSP27moksop_u:18230": " vṛddhiṃ gate ca saujanye śuklapakṣa ivoḍupe /",
    "GSP27moksop_u:18231": " viveke prasṛte puṇye jagatīvārkatejasi //MU_4,17.10//",
    "GSP27moksop_u:18232": " dhṛtāv antar vivṛddhāyāṃ muktāyām iva kīcake /",
    "GSP27moksop_u:18233": " sthitāv antaḥ kṛtāsthāyāṃ rucāv iva niśākare //MU_4,17.11//",
    "GSP27moksop_u:18234": " phalite śītalacchāye satsaṅgasaphaladrume /",
    "GSP27moksop_u:18235": " sravaty ānandasurasaṃ samādhisaraladrume //MU_4,17.12//",
    "GSP27moksop_u:18236": " mano bhavati nirdvandvaṃ niṣkāmam anupadravam /",
    "GSP27moksop_u:18237": " praśāntacāpalānarthalobhamohabhayāmayam //MU_4,17.13//",
    "GSP27moksop_u:18238": " kṣīṇaśāstrārthasandehaṃ vigatāśeṣakautukam /",
    "GSP27moksop_u:18239": " nirastakalpanājālaṃ jīvanmuktam alepakam //MU_4,17.14//",
    "GSP27moksop_u:18240": " nirīhaṃ nirupākrośaṃ nirapekṣaṃ nirādhi ca /",
    "GSP27moksop_u:18241": " saṃśāntaśokanīhāram asaktaṃ granthivarjitam //MU_4,17.15//",
    "GSP27moksop_u:18242": " svendriyograsutaṃ sūtaṃ satṛṣṇādārapañjaram /",
    "GSP27moksop_u:18243": " nāśayitvā svam ātmānaṃ sādhayaty artham aiśvaram //MU_4,17.16//",
    "GSP27moksop_u:18244": " ātmapīvaratāhetūn vikalpān svayam ujjhati /",
    "GSP27moksop_u:18245": " sadbhṛtyaḥ prabhukṛtyeṣu jahāti tṛṇavat tanum //MU_4,17.17//",
    "GSP27moksop_u:18246": " manaso 'bhyudayo nāśo manonāśo mahodayaḥ /",
    "GSP27moksop_u:18247": " jñamano nāśam abhyeti mano 'jñasya vivardhate //MU_4,17.18//",
    "GSP27moksop_u:18248": " manomātraṃ jagaccakraṃ manaḥ parvatamaṇḍalam /",
    "GSP27moksop_u:18249": " mano vyoma mano deho mano mitraṃ mano ripuḥ //MU_4,17.19//",
    "GSP27moksop_u:18250": " vikalpakaluṣā yā syāc cittattvasyātmavismṛtiḥ /",
    "GSP27moksop_u:18251": " mana ity ucyate seyaṃ vāsanā bhavabhāginī //MU_4,17.20//",
    "GSP27moksop_u:18252": " cetyānupātakalitaṃ cinmātretikṣatābhidham /",
    "GSP27moksop_u:18253": " manāg vikalpakaluṣaṃ cittattvaṃ jīva ucyate //MU_4,17.21//",
    "GSP27moksop_u:18254": " cetyaprapatitaṃ rūḍhasañjñam ajñatvam āgataṃ /",
    "GSP27moksop_u:18255": " tad evādhikavistāraṃ kalpyate tanmanastayā //MU_4,17.22//",
    "GSP27moksop_u:18256": " nātmā saṃsārapuruṣo na śarīraṃ na śoṇitam /",
    "GSP27moksop_u:18257": " jaḍaṃ sarvaṃ śarīrādi dehī khavad alepakaḥ //MU_4,17.23//",
    "GSP27moksop_u:18258": " śarīre kaṇaśaḥ kṛtte nāsty anyad rudhirādikāt /",
    "GSP27moksop_u:18259": " nirbhinne kadalīstambhe nāsty anyat pallavād ṛte //MU_4,17.24//",
    "GSP27moksop_u:18260": " mano jīvaṃ naraṃ viddhi tad evākāram āgatam /",
    "GSP27moksop_u:18261": " ātmanātmānam ādatte svavikalpāṃśakalpitam //MU_4,17.25//",
    "GSP27moksop_u:18262": " svavikalpān naras tantūn prasārya racayaty alam /",
    "GSP27moksop_u:18263": " jālam ātmanibandhāya kośakāraḥ krimir yathā //MU_4,17.26//",
    "GSP27moksop_u:18264": " imaṃ dehabhramaṃ tyaktvā deśakālāntare punaḥ /",
    "GSP27moksop_u:18265": " śarīram anyad ādatte pallavatvam ivāṅkuraḥ //MU_4,17.27//",
    "GSP27moksop_u:18266": " yādṛgvāsanam etat syān manas tādṛk prajāyate /",
    "GSP27moksop_u:18267": " janas svapiti yaccittas tat svapne niśi paśyati //MU_4,17.28//",
    "GSP27moksop_u:18268": " amblam amblarasāsiktaṃ madhuraṃ madhurañjitam /",
    "GSP27moksop_u:18269": " bījaṃ prativiṣākalkasiktaṃ ca kaṭu jāyate //MU_4,17.29//",
    "GSP27moksop_u:18270": " śubhavāsanayā ceto mahatyā jāyate mahat /",
    "GSP27moksop_u:18271": " bhavatīndramanorājyād indratāsvapnabhāṅ naraḥ //MU_4,17.30//",
    "GSP27moksop_u:18272": " kṣudravāsanayā cetaḥ kṣudratām eti pelavām /",
    "GSP27moksop_u:18273": " piśācavibhramāt svasthaḥ piśācān niśi paśyati //MU_4,17.31//",
    "GSP27moksop_u:18274": " manasi sphāranairmalye kāluṣyaṃ yāti na sthitim /",
    "GSP27moksop_u:18275": " tathaiva sphārakāluṣye prasādo yāti na sthitim //MU_4,17.32//",
    "GSP27moksop_u:18276": " manasi sphārakāluṣye tadrūpaṃ jāyate phalam /",
    "GSP27moksop_u:18277": " tathaiva sphāranairmalye tadrūpaṃ jāyate phalam //MU_4,17.33//",
    "GSP27moksop_u:18278": " tyajaty udārāṃ na gatiṃ kṣīṇo 'py atyantam uttamaḥ /",
    "GSP27moksop_u:18279": " udyogavān avirataṃ pūraṇāśām ivoḍupaḥ //MU_4,17.34//",
    "GSP27moksop_u:18280": " neha bandho na mokṣo 'sti na badhyo na ca bandhanam /",
    "GSP27moksop_u:18281": " mithyotthitaiva māyeyam indrajālalatā yathā //MU_4,17.35//",
    "GSP27moksop_u:18282": " gandharvanagarākāro mṛgatṛṣṇākramotthitaḥ /",
    "GSP27moksop_u:18283": " dvicandravibhramābhāsas saṃsāro 'yam asanmayaḥ //MU_4,17.36//",
    "GSP27moksop_u:18284": " nānanto 'haṃ varāko 'ham iti durniścayoditaḥ /",
    "GSP27moksop_u:18285": " ananto 'smi paro 'smīti niścayena vilīyate //MU_4,17.37//",
    "GSP27moksop_u:18286": " sarvage svātmani svacche yaiṣā pramitibhāvanā /",
    "GSP27moksop_u:18287": " etat tad bandhanaṃ loke svavikalpopakalpitam //MU_4,17.38//",
    "GSP27moksop_u:18288": " bandhamokṣadaśāhīnā dvitvaikatvavivarjitā /",
    "GSP27moksop_u:18289": " sarvaiva brahmasatteyam ity eṣā paramārthatā //MU_4,17.39//",
    "GSP27moksop_u:18290": " mano nirmalatāṃ yātam asaktaṃ sarvadṛṣṭiṣu /",
    "GSP27moksop_u:18291": " amanastām ivāpannaṃ brahma paśyati nānyathā //MU_4,17.40//",
    "GSP27moksop_u:18292": " mano nirmalatāṃ yātaṃ śubhasantānavāribhiḥ /",
    "GSP27moksop_u:18293": " brāhmīṃ dṛṣṭim upādatte raṅgaṃ śuklaḥ paṭo yathā //MU_4,17.41//",
    "GSP27moksop_u:18294": " sarvam eva mamātmeti satyabhāvanayānagha /",
    "GSP27moksop_u:18295": " heyādeyadale kṣīṇe bandhamokṣau kim ucyatām //MU_4,17.42//",
    "GSP27moksop_u:18296": " śuddhasya manasaḥ kāyaś śāstravairāgyabuddhibhiḥ /",
    "GSP27moksop_u:18297": " abhijātopalasyeva galaty abhyeti ca dyutiḥ //MU_4,17.43//",
    "GSP27moksop_u:18298": " padārthenaikatām etya manaso yaikatānatā /",
    "GSP27moksop_u:18299": " asamyagjñānadṛṣṭiṃ tāṃ viddhi kṣaṇavināśinīm //MU_4,17.44//",
    "GSP27moksop_u:18300": " sabāhyābhyantaraṃ tyaktvā sarvā dṛśyadṛśo yadā /",
    "GSP27moksop_u:18301": " manas tiṣṭhati saṃlīnaṃ samprāptaṃ tat padaṃ tadā //MU_4,17.45//",
    "GSP27moksop_u:18302": " dṛśyadṛṣṭis sphuṭā yeyaṃ sā hy avaśyam asanmayī /",
    "GSP27moksop_u:18303": " tanmayatvaṃ ca manasas svarūpaṃ viddhi netarat //MU_4,17.46//",
    "GSP27moksop_u:18304": " ādyantayor vināśitvān madhye 'pi tad asanmayam /",
    "GSP27moksop_u:18305": " kujñānamanasas tena duḥkhitā hastasaṃsthitā //MU_4,17.47//",
    "GSP27moksop_u:18306": " ātmaivedaṃ jagad iti vinā bhāvena duḥkhadā /",
    "GSP27moksop_u:18307": " dṛśyaśrīr anyathā tv eṣā bhogamokṣaikadāyinī //MU_4,17.48//",
    "GSP27moksop_u:18308": " jalam anyat taraṅgo 'nya iti nānātayājñatā /",
    "GSP27moksop_u:18309": " jalam eva taraṅgo 'yam ity ekatvāt kila jñatā //MU_4,17.49//",
    "GSP27moksop_u:18310": " ajñatvād duḥkham āyāti heyopādeyarūpi yat /",
    "GSP27moksop_u:18311": " tadabhāvena tu jñatvād ānantyam avaśiṣyate //MU_4,17.50//",
    "GSP27moksop_u:18312": " saṅkalpakalpitatvāc ca manorūpam asanmayam /",
    "GSP27moksop_u:18313": " asanmayavināśe tu kaḥ kleśo vada rāghava //MU_4,17.51//",
    "GSP27moksop_u:18314": " avatsalo yathā bandhur arāgadveṣayā dhiyā /",
    "GSP27moksop_u:18315": " dṛśyate paśya tadvat tvaṃ dṛśyapañjaram ātmanaḥ //MU_4,17.52//",
    "GSP27moksop_u:18316": " avatsalād yathā bandhos sukhaduḥkhair na lipyate /",
    "GSP27moksop_u:18317": " paratvasamparijñātāt tathā tattvacayātmanaḥ //MU_4,17.53//",
    "GSP27moksop_u:18318": " tad anādi śivaṃ jñānaṃ yan madhyaṃ draṣṭṛdṛśyayoḥ /",
    "GSP27moksop_u:18319": " tasmin satye manaś śāntaṃ pāṃsur vāyukṣaye yathā //MU_4,17.54//",
    "GSP27moksop_u:18320": " upaśānte manovāyau dehapāṃsuḥ praśāmyati /",
    "GSP27moksop_u:18321": " punas saṃsāranagare na nīhāraḥ pravartate //MU_4,17.55//",
    "GSP27moksop_u:18322": " vāsanāprāvṛṣi kṣīṇasaṃsthitau śamam āgate /",
    "GSP27moksop_u:18323": " jāḍye janitahṛtkampe paṅke śoṣam upāgate //MU_4,17.56//",
    "GSP27moksop_u:18324": " śuṣkatṛṣṇālateṣv antar mahāhṛdayakānane /",
    "GSP27moksop_u:18325": " akṣakṣīṇakadambeṣu mithyājñānaghane kṣate //MU_4,17.57//",
    "GSP27moksop_u:18326": " kṣīyate mohamihikā prabhāta iva śarvarī /",
    "GSP27moksop_u:18327": " kvāpi gacchati taj jāḍyaṃ viṣaṃ mantrahataṃ yathā //MU_4,17.58//",
    "GSP27moksop_u:18328": " dehādrau na navacchidrasaritaḥ prasravanty alam /",
    "GSP27moksop_u:18329": " nollasanti lasatpakṣās saṅkalpograkalāpinaḥ //MU_4,17.59//",
    "GSP27moksop_u:18330": " parāṃ nirmalatām eti svacidākāśakoṭaram /",
    "GSP27moksop_u:18331": " rājate 'titarām accho jīvādityo mahodayaḥ //MU_4,17.60//",
    "GSP27moksop_u:18332": " ghanamohabharonmuktā viviktatvaṃ paraṃ gatāḥ /",
    "GSP27moksop_u:18333": " śamam etyātiśobhante dhautā āśāmahādiśaḥ //MU_4,17.61//",
    "GSP27moksop_u:18334": " bhṛśam ābhāti vimalā muditākāśamañjarī /",
    "GSP27moksop_u:18335": " śītalīkṛtadikcakrā śaradvyomnīva candrikā //MU_4,17.62//",
    "GSP27moksop_u:18336": " sarvasampatprakāśena paramānandaśālinī /",
    "GSP27moksop_u:18337": " bhṛśaṃ saphalatām eti suviviktā vivekabhūḥ //MU_4,17.63//",
    "GSP27moksop_u:18338": " saparvatavanābhogaṃ paramālokasundaram /",
    "GSP27moksop_u:18339": " acchācchaṃ śītalacchāyaṃ jāyate bhuvanāntaram //MU_4,17.64//",
    "GSP27moksop_u:18340": " vistāritāṃ suśamatāṃ sphāritāṃ sphuṭikācchatām /",
    "GSP27moksop_u:18341": " upaiti hṛtsaras svacchanīrugambhojakoṭaram //MU_4,17.65//",
    "GSP27moksop_u:18342": " hṛtpadmakośān malinas svāhaṅkāramadhuvrataḥ /",
    "GSP27moksop_u:18343": " apunardarśanāyaiva cañcalaḥ kvāpi gacchati //MU_4,17.66//",
    "GSP27moksop_u:18344": " bhavaty apagatāpekṣas sarvagas sarvanāyakaḥ /",
    "GSP27moksop_u:18345": " nirvāsanaś śāntamanās svadehanagareśvaraḥ //MU_4,17.67//",
    "GSP27moksop_u:18346": " vicāraṇāsamadhigatātmadīpake manasy alaṃ vyapagalite ca dhīradhīḥ /",
    "GSP27moksop_u:18347": " vilokayan kṣayabhayanīrasā gatīr gatajvaro vilasati dehapattane //MU_4,17.68//",
    "GSP27moksop_u:18348": " upaśamasvarūpavarṇanaṃ nāma sargaḥ",
    "GSP27moksop_u:18349": " aṣṭādaśas sargaḥ",
    "GSP27moksop_u:18350": " rāmaḥ:",
    "GSP27moksop_u:18351": " yathedaṃ saṃsthitaṃ viśvaṃ viśvātīte cidātmani /",
    "GSP27moksop_u:18352": " tan me kathaya he brahman punar bodhābhivṛddhaye //MU_4,18.1//",
    "GSP27moksop_u:18353": " vasiṣṭhaḥ:",
    "GSP27moksop_u:18354": " yathormayo 'nabhivyaktā bhāvinaḥ payasi sthitāḥ /",
    "GSP27moksop_u:18355": " na sthitāś cāpy alakṣyatvāc cittattve sṛṣṭayas tathā //MU_4,18.2//",
    "GSP27moksop_u:18356": " yathā sarvagatas saukṣmyād ākāśo nopalabhyate /",
    "GSP27moksop_u:18357": " tathā niraṃśaś cidbhāgas sarvago 'pi na lakṣyate //MU_4,18.3//",
    "GSP27moksop_u:18358": " asthitaiva sthitaivāntaḥ pratimāstrī maṇau yathā /",
    "GSP27moksop_u:18359": " na satyabhūtā nāsatyā tatheyaṃ sṛṣṭir ātmani //MU_4,18.4//",
    "GSP27moksop_u:18360": " khādhārair ambudaiḥ khasthair na spṛṣṭaṃ gaganaṃ yathā /",
    "GSP27moksop_u:18361": " citsthais sargaiś cidādhārair na spṛṣtā cit parā tathā //MU_4,18.5//",
    "GSP27moksop_u:18362": " jaladhiṣv eva no mahyāṃ yathāgniḥ pratibimbati /",
    "GSP27moksop_u:18363": " tathā puryaṣṭakeṣv eva cin na deheṣu lakṣyate //MU_4,18.6//",
    "GSP27moksop_u:18364": " sarvasaṅkalparahitā sarvasañjñāvivarjitā /",
    "GSP27moksop_u:18365": " saiṣā cid avināśātmatattvoktyādikṛtābhidhā //MU_4,18.7//",
    "GSP27moksop_u:18366": " ākāśaśatabhāgācchā jñeṣu niṣkalarūpiṇī /",
    "GSP27moksop_u:18367": " sakalāmalasaṃsārasvarūpaikātmadarśinī //MU_4,18.8//",
    "GSP27moksop_u:18368": " taraṅgādimayī sphārā nānātā salilārṇave /",
    "GSP27moksop_u:18369": " cinmātravyatirekeṇa tathā naiva prakāśate //MU_4,18.9//",
    "GSP27moksop_u:18370": " cic cinoti citaṃ cetyaṃ tenedaṃ sthitam ātmani /",
    "GSP27moksop_u:18371": " jñe 'jñe tv anyatvam āyātam anyad astīti kalpanāt //MU_4,18.10//",
    "GSP27moksop_u:18372": " ajñeṣv asatsvabhāvograsaṃsāragaṇarūpiṇī /",
    "GSP27moksop_u:18373": " jñeṣu prakāśarūpaiva sakalaikātmikā satī //MU_4,18.11//",
    "GSP27moksop_u:18374": " anubhūtivaśān nityam arkādīnāṃ prakāśinī /",
    "GSP27moksop_u:18375": " svādanī sarvabhāvānāṃ bhāvanī bhavabhāvinām //MU_4,18.12//",
    "GSP27moksop_u:18376": " nāstam eti na codeti nottiṣṭhati na tiṣṭhati /",
    "GSP27moksop_u:18377": " na ca yāti na cāyāti na ceha na ca neha cit //MU_4,18.13//",
    "GSP27moksop_u:18378": " saiṣā cid amalākārā svayam ātmani saṃsthitā /",
    "GSP27moksop_u:18379": " rāghavetthaṃ prapañcena jagannāmnā vijṛmbhate //MU_4,18.14//",
    "GSP27moksop_u:18380": " tejaḥpuñjair yathā tejaḥ payaḥpūrair yathā payaḥ /",
    "GSP27moksop_u:18381": " parisphurati saspandais tathā cit sargasambhramaiḥ //MU_4,18.15//",
    "GSP27moksop_u:18382": " tatsvabhāvena cinnāmnā sarvagenoditātmanā /",
    "GSP27moksop_u:18383": " prakāśenāprakāśena niraṃśenāṃśadhāriṇā //MU_4,18.16//",
    "GSP27moksop_u:18384": " svayaṃ svavalanāyogād anantaṃ padam ujjhatā /",
    "GSP27moksop_u:18385": " ayaṃ so 'smīti bhāvena gacchatājñapadaṃ śanaiḥ //MU_4,18.17//",
    "GSP27moksop_u:18386": " nānātāyāṃ prarūḍhāyām asyāṃ saṃsṛtipūrvakam /",
    "GSP27moksop_u:18387": " bhāvābhāvagrahotsargapade sthitim upāgate //MU_4,18.18//",
    "GSP27moksop_u:18388": " puryaṣṭakaṃ spandaśataiḥ karoti na karoti ca /",
    "GSP27moksop_u:18389": " utsedham eti bhūkośakoṭarastho 'ṅkurotkaraḥ //MU_4,18.19//",
    "GSP27moksop_u:18390": " vyoma sauṣiryam ādatte sarvamūrtyavirodhi yat /",
    "GSP27moksop_u:18391": " spandaikadharmavān vāto rasarūpi yathā jalam //MU_4,18.20//",
    "GSP27moksop_u:18392": " dṛḍhorvī prakaṭaṃ tejas sthitimanti jaganti ca /",
    "GSP27moksop_u:18393": " pratibandhābhyanujñāsu kālaḥ kalanayā sthitaḥ //MU_4,18.21//",
    "GSP27moksop_u:18394": " puṣpaṃ latāntam āyāti śanais sañcitakesaram /",
    "GSP27moksop_u:18395": " mṛtkoṭararasollāsas tṛṇatām eti bhūtale //MU_4,18.22//",
    "GSP27moksop_u:18396": " mūlasthāḥ phalam āyānti pelavā rasaleśakāḥ /",
    "GSP27moksop_u:18397": " sanniveśaṃ vrajanty etā rekhāḥ pallavapāliṣu //MU_4,18.23//",
    "GSP27moksop_u:18398": " racanām anugṛhṇanti śakrabāṇāsane 'ṇavaḥ /",
    "GSP27moksop_u:18399": " yogo bhavaty avirataṃ saṃsthānena navo navaḥ //MU_4,18.24//",
    "GSP27moksop_u:18400": " vasantam upatiṣṭhante puṣpapallavarāśayaḥ /",
    "GSP27moksop_u:18401": " nidāghavidhim āyānti dāvadāhavibhūtayaḥ //MU_4,18.25//",
    "GSP27moksop_u:18402": " prāvṛṭsamayam īhante nīlā jaladarājayaḥ /",
    "GSP27moksop_u:18403": " śaradaṃ cānudhāvanti samagrāḥ phalarāśayaḥ //MU_4,18.26//",
    "GSP27moksop_u:18404": " himantau himahāsinyo bhavanti kakubho daśa /",
    "GSP27moksop_u:18405": " nayanty upalatām ambu śiśire śītalānilāḥ //MU_4,18.27//",
    "GSP27moksop_u:18406": " na jahāti svamaryādāṃ kālo yugamayīm imām /",
    "GSP27moksop_u:18407": " taraṅgiṇītaraṅgaughalīlayā yānti sṛṣṭayaḥ //MU_4,18.28//",
    "GSP27moksop_u:18408": " niyatis sthitim āyāti sthairyacāturyakāriṇī /",
    "GSP27moksop_u:18409": " tiṣṭhaty āpralayaṃ dhīrā dharā dharaṇadharmiṇī //MU_4,18.29//",
    "GSP27moksop_u:18410": " caturdaśavidhānīha bhūtāni bhuvanāntare /",
    "GSP27moksop_u:18411": " nānācāravihārāṇi nānāviracanāni ca //MU_4,18.30//",
    "GSP27moksop_u:18412": " punaḥ punar vilīyante jāyante ca punaḥ punaḥ /",
    "GSP27moksop_u:18413": " dhārāparamparāpātavati vārīva budbudāḥ //MU_4,18.31//",
    "GSP27moksop_u:18414": " āyāti yāti paritiṣṭhati rāraṭīti svārthān upārjayati dhāvati janmarāśau /",
    "GSP27moksop_u:18415": " unmattavad vihitabhāvanam āhitehā mugdhā kṛtāntavivaśā janatā varākī //MU_4,18.32//",
    "GSP27moksop_u:18416": " cidādityasvarūpanirūpaṇaṃ nāma sargaḥ",
    "GSP27moksop_u:18417": " ekonaviṃśas sargaḥ",
    "GSP27moksop_u:18418": " vasiṣṭhaḥ:",
    "GSP27moksop_u:18419": " itthaṃ sthiracalākārās saṃsārāvalayo 'bhitaḥ /",
    "GSP27moksop_u:18420": " svabhāvād brahmaṇas sarvāḥ punar āyānti yānti ca //MU_4,19.1//",
    "GSP27moksop_u:18421": " svatas sarvam idaṃ jātam anyo'nyaṃ hetutāṃ gatam /",
    "GSP27moksop_u:18422": " anyo'nyam api naśyac ca svata eva vilīyate //MU_4,19.2//",
    "GSP27moksop_u:18423": " svatas stambhanibhas spando yathāgādhajalodare /",
    "GSP27moksop_u:18424": " tathaivedam asat sac ca cid eva paridṛśyate //MU_4,19.3//",
    "GSP27moksop_u:18425": " vyomany eva nirābhāse nidāghāt sarito yathā /",
    "GSP27moksop_u:18426": " lakṣyante tadvad evemāś cittattve sṛṣṭidṛṣṭayaḥ //MU_4,19.4//",
    "GSP27moksop_u:18427": " yathā madavaśād ātmā svo 'nyavat pratibhāsate /",
    "GSP27moksop_u:18428": " tathaiva cittvāc ciddhātus sa evāsa iva sthitaḥ //MU_4,19.5//",
    "GSP27moksop_u:18429": " na cedaṃ sad asan nedaṃ tatsthātatsthatayā citiḥ /",
    "GSP27moksop_u:18430": " nātiriktātiriktā ca kaṭakādiṣu hematā //MU_4,19.6//",
    "GSP27moksop_u:18431": " yena śabdaṃ rasaṃ rūpaṃ gandhaṃ jānāsi rāghava /",
    "GSP27moksop_u:18432": " so 'yam ātmā paraṃ brahma sarvam āpūrya saṃsthitaḥ //MU_4,19.7//",
    "GSP27moksop_u:18433": " nānaikatām atītāt tu sarvagād amalātmanaḥ /",
    "GSP27moksop_u:18434": " dvitīyā kalpanaivāsti kācin netarathā kvacit //MU_4,19.8//",
    "GSP27moksop_u:18435": " rāśer abhāvād anyasya bhāvābhāvāś śubhāśubhāḥ /",
    "GSP27moksop_u:18436": " sṛṣṭayaḥ parikalpyante nātmanaivātha vātmani //MU_4,19.9//",
    "GSP27moksop_u:18437": " yasmād ātmano vyatirikte vastuni siddhe sati tatrecchā pravartate /",
    "GSP27moksop_u:18438": " yatra svātmano vyatiriktaṃ na kiñcid api sambhavati tatrātmā kiṃ nāmābhivāñchatu /",
    "GSP27moksop_u:18439": " kim anusandadhātu /",
    "GSP27moksop_u:18440": " kim upaitu /",
    "GSP27moksop_u:18441": " ata idam īhitam idam anīhitam ity ātmānaṃ na spṛśanti vikalpāḥ /",
    "GSP27moksop_u:18442": " ato niricchatayāyam ātmā na kiñcid api karoti kartṛkaraṇakarmaṇām ekatvāt /",
    "GSP27moksop_u:18443": " na kvacit tiṣṭhaty ādhārādheyayor ekatvāt /",
    "GSP27moksop_u:18444": " na ca niricchasyātmano naiṣkarmyam abhimataṃ dvitīyāyāḥ kalpanāyā asambhavāt /",
    "GSP27moksop_u:18445": " tena rāma / (MU_4,19.10)",
    "GSP27moksop_u:18446": " nāsi rāmo na cārāmas tvam iyaṃ brahmasaṃsthitiḥ /",
    "GSP27moksop_u:18447": " sarvadvandvavinirmuktaḥ kartā bhava gatajvaraḥ //MU_4,19.11//",
    "GSP27moksop_u:18448": " anyac ca rāghava /",
    "GSP27moksop_u:18449": " puraḥ kṛtvā kṛtvā bahuvidham idaṃ karma tarasā tvayā prāpyaṃ kiṃ tad vada yad ucitaṃ bhūtagaṇakāt /",
    "GSP27moksop_u:18450": " akartṛtve cāsthā bhavatu tava māvāñchanamater bhava svasthasvacchas sthitataramatir dhairyajaladhiḥ //MU_4,19.12//",
    "GSP27moksop_u:18451": " gatvā sudūram api yatnavatā janena nāsādyate tad iha yena supūrṇateti /",
    "GSP27moksop_u:18452": " matveti santyaja padārthagaṇaṃ dhiyā tvaṃ tattvaṃ svam eva paramārthatayā cidātmā //MU_4,19.13//",
    "GSP27moksop_u:18453": " upadeśakaraṇaṃ nāma sargaḥ",
    "GSP27moksop_u:18454": " viṃśas sargaḥ",
    "GSP27moksop_u:18455": " vasiṣṭhaḥ:",
    "GSP27moksop_u:18456": " evaṃ sthite tajjñānāṃ yad etat kartṛtvaṃ dṛśyate yāgādiṣu vadhādiṣu vā tad asat /",
    "GSP27moksop_u:18457": " na tu mūrkhāṇāṃ / (MU_4,20.1)",
    "GSP27moksop_u:18458": " yataḥ kartṛtvaṃ nāma kim ucyate /",
    "GSP27moksop_u:18459": " yo hy antarāsthayā manovṛtter niścaya upādeyatāpratyayo vāsanābhidhānas tat kartṛtvaśabdenocyate / (MU_4,20.2)",
    "GSP27moksop_u:18460": " ceṣṭāvaśāt tādṛkphalabhoktṛtvaṃ kartṛtvāt /",
    "GSP27moksop_u:18461": " vāsanānurūpaṃ spandate puruṣas spandānurūpaṃ phalam anubhavati /",
    "GSP27moksop_u:18462": " phalabhoktṛtvaṃ nāma kartṛteti siddhāntaḥ / (MU_4,20.3)",
    "GSP27moksop_u:18463": " tathā ca /",
    "GSP27moksop_u:18464": " kurvato 'kurvato vāpi svarge vā narake 'pi vā /",
    "GSP27moksop_u:18465": " yādṛgvāsanam etat syān manas tad anubhūyate //MU_4,20.4//",
    "GSP27moksop_u:18466": " tasmād ajñātatattvānāṃ puṃsāṃ kurvatām akurvatāṃ ca kartṛtā /",
    "GSP27moksop_u:18467": " na tu jñātatattvānām avāsanatvāt / (MU_4,20.5)",
    "GSP27moksop_u:18468": " jñātatattvo hi śithilībhūtavāsanaḥ kurvann api phalaṃ nānusandadhāti /",
    "GSP27moksop_u:18469": " avayavaspandamātraṃ kevalaṃ karoty asaktabuddhiḥ /",
    "GSP27moksop_u:18470": " samprāptam api phalam ātmaivedaṃ sarvam iti nānubhavati /",
    "GSP27moksop_u:18471": " kena vyatiriktaṃ kim anubhūyate iti /",
    "GSP27moksop_u:18472": " tena tattvajñaḥ kurvann api na kiñcid api karoti / (MU_4,20.6)",
    "GSP27moksop_u:18473": " ajñas tv avayavaspandanam akurvann api sukhaduḥkhamohātmakaṃ sarvam eva karmaphalam anubhavati /",
    "GSP27moksop_u:18474": " akurvann api karoti magnamanāḥ / (MU_4,20.7)",
    "GSP27moksop_u:18475": " mano yat karoti tat kṛtaṃ bhavati /",
    "GSP27moksop_u:18476": " yan na karoti tan na kṛtaṃ bhavati /",
    "GSP27moksop_u:18477": " ato mana eva kartṛ na dehaḥ /",
    "GSP27moksop_u:18478": " cittād evāyaṃ saṃsāra āgataḥ /",
    "GSP27moksop_u:18479": " cittamaya eva cittamātra eva sthita iti / (MU_4,20.8)",
    "GSP27moksop_u:18480": " jñaviṣayaṃ tu sarvam upaśāntam /",
    "GSP27moksop_u:18481": " abhūtvā naiveti /",
    "GSP27moksop_u:18482": " jña evehāstīti /",
    "GSP27moksop_u:18483": " ātmavatāṃ hi tan manaḥ paramam upaśamam āgataṃ mṛgatṛṣṇājalam iva varṣati jalade /",
    "GSP27moksop_u:18484": " himakaṇa iva caṇḍātape vilīnaṃ /",
    "GSP27moksop_u:18485": " turyadaśām upagataṃ sthitam / (MU_4,20.9)",
    "GSP27moksop_u:18486": " nānando na nirānando na calaṃ nācalaṃ sthiram /",
    "GSP27moksop_u:18487": " na san nāsan na caiteṣāṃ madhyaṃ jñamananaṃ viduḥ //MU_4,20.10//",
    "GSP27moksop_u:18488": " na vāsanāmaye spandarase gaja iva palvale majjati tajjñaḥ /",
    "GSP27moksop_u:18489": " mūrkhasya mano bhogabhūmim eva paśyati na sattattvam / (MU_4,20.11)",
    "GSP27moksop_u:18490": " tathā cāyam atrāparo dṛṣṭāntaḥ /",
    "GSP27moksop_u:18491": " akurvann api śvabhrapatanaṃ puruṣaś śayyāsanagato 'pi śvabhrapatanavāsanāvāsite cetasi śvabhrapatanaduḥkham anubhavati /",
    "GSP27moksop_u:18492": " aparas tu kurvann api śvabhrapatanaṃ paramam upaśamam upagatavati manasi śayyāsanasukham anubhavati /",
    "GSP27moksop_u:18493": " evam ekaśayyāsanagatayor ekaś śvabhrapatanasyākartā kartā sampannaḥ /",
    "GSP27moksop_u:18494": " dvitīyaś śvabhrapatanasya kartāpy akartā sampannaś cittavaśāt /",
    "GSP27moksop_u:18495": " tasmād yaccittas tanmayo bhavati puruṣa iti siddhāntaḥ / (MU_4,20.12)",
    "GSP27moksop_u:18496": " tena tava kartur akartur vā nityam asaṃsaktaṃ bhavatu cetaḥ /",
    "GSP27moksop_u:18497": " na tad astv ātmatattvavyatiriktaṃ yatra saṃsaktir bhāvyate /",
    "GSP27moksop_u:18498": " yat kiñcid idaṃ jagad gataṃ tat sarvaṃ śuddhacittattvāvabhāsam evāvaihi / (MU_4,20.13)",
    "GSP27moksop_u:18499": " evambhāvasya jñātajñeyasya puṃso nāyam ātmā sukhaduḥkhānāṃ gamya iti niścaye jāte /",
    "GSP27moksop_u:18500": " nātmano vyatiriktā ādhārādheyadṛṣṭayo vidyante iti niścaye jāte /",
    "GSP27moksop_u:18501": " nātmano vyatiriktā draṣṭṛdarśanadṛśyadṛśo dṛśyante iti niścaye jāte /",
    "GSP27moksop_u:18502": " nātmano vyatiriktam īhitam anīhitaṃ vāstīti niścaye jāte /",
    "GSP27moksop_u:18503": " nāhaṃ deha iti niścaye jāte /",
    "GSP27moksop_u:18504": " sarvapadārthayvatirikto vālāgrasahasrabhāgabhāgo 'ham iti niścaye jāte /",
    "GSP27moksop_u:18505": " yat kiñcid idaṃ tat sarvam aham eveti niścaye jāte /",
    "GSP27moksop_u:18506": " sarvatattvāvabhāsakas sarvagaś cijjyotir evāham iti niścaye jāte /",
    "GSP27moksop_u:18507": " nāhaṃ sukhaduḥkhānāṃ gamya iti niścaye jāte /",
    "GSP27moksop_u:18508": " vigatajvaratayā cittavṛtter līlayaiva tiṣṭhato vyavahāreṣu jñasya saṅkaṭeṣv asaṅkaṭeṣu muditaiva kevalaṃ jyotsneva bhuvanabhāgam alaṅkaroti na cintā / (MU_4,20.14)",
    "GSP27moksop_u:18509": " tena jñaḥ kurvann apy akartā sampannaḥ /",
    "GSP27moksop_u:18510": " manaso 'lepakatvāt /",
    "GSP27moksop_u:18511": " nāsau pāṇipādādivikṣepasya yatnakṛtasyāpi karmaṇaḥ phalam anubhavati / (MU_4,20.15)",
    "GSP27moksop_u:18512": " etan manas sarvakarmaṇāṃ sarvehitānāṃ sarvabhāvānāṃ sarvalokānāṃ sarvagatīnāṃ bījaṃ /",
    "GSP27moksop_u:18513": " tasmin parihṛte sarvakarmāṇi parihṛtāni bhavanti /",
    "GSP27moksop_u:18514": " sarvaduḥkhāni kṣīyante /",
    "GSP27moksop_u:18515": " sarvānandās samupayānti / (MU_4,20.16)",
    "GSP27moksop_u:18516": " mānasenāpi karmaṇā yatnakṛtenāpi jño nākramyate na vivaśīkriyate na rañjanām upaity avyatiriktatvāt / (MU_4,20.17)",
    "GSP27moksop_u:18517": " yathā bālo manasā nagarasya nirmāṇaṃ nirmathanaṃ ca kurvan nagare nirmāṇaṃ manaskṛtam akṛtam eva līlayānubhavati nopādeyatayā /",
    "GSP27moksop_u:18518": " sukham akṛtrimam idam iti paśyati /",
    "GSP27moksop_u:18519": " nagaranirmathanaṃ ca manaskṛtam akṛtam iva paśyan duḥkham api līlayānubhavann api na duḥkham iti paśyati /",
    "GSP27moksop_u:18520": " evam asau paramārthajñaḥ kurvann api na lipyate eveti / (MU_4,20.18)",
    "GSP27moksop_u:18521": " sarvabhāveṣūpādeyatāyāṃ kṣīyamāṇāyāṃ jagati kiṃ kāraṇaṃ duḥkhasya /",
    "GSP27moksop_u:18522": " na copādeyaṃ kiñcid api sambhavati yad avināśi vyatiriktaṃ vātmanaḥ /",
    "GSP27moksop_u:18523": " tasmād ayam ātmā kartāpy akartā bhoktāpy abhoktā tattvataḥ / (MU_4,20.19)",
    "GSP27moksop_u:18524": " yad etat kartṛtvaṃ bhoktṛtvaṃ cāsyādhyāropyate /",
    "GSP27moksop_u:18525": " avaśyakaṃ tad asamyagdarśanamohāt na vastuta iti /",
    "GSP27moksop_u:18526": " yathābhūtavastuvicāraṇāt kartṛtvabhoktṛtve na staḥ /",
    "GSP27moksop_u:18527": " indriyendriyārthadveṣābhilāṣādikā dṛṣṭayas taddṛṣṭīnāṃ dṛśyante nātaddṛṣṭīnām / (MU_4,20.20)",
    "GSP27moksop_u:18528": " na mokṣo 'sti na saṃsāras tv asaktamanasām iha /",
    "GSP27moksop_u:18529": " saṃsaktamanasāṃ tv antas sarvam asti yathāsthitam //MU_4,20.21//",
    "GSP27moksop_u:18530": " jñasya kevalam ātmatattvam evollasati /",
    "GSP27moksop_u:18531": " na dvitvaikatvādisiddhe dvitvaikatve karoti /",
    "GSP27moksop_u:18532": " sattvāsattve ca na dve karoti /",
    "GSP27moksop_u:18533": " śaktijālād abhinnāṃ sarvaśaktitāṃ ca darśayati /",
    "GSP27moksop_u:18534": " tasmāt / (MU_4,20.22)",
    "GSP27moksop_u:18535": " na bandho 'sti na mokṣo 'sti na badhyo 'sti na bandhanaḥ /",
    "GSP27moksop_u:18536": " aprabodhād idaṃ duḥkhaṃ prabodhāt pravilīyate //MU_4,20.23//",
    "GSP27moksop_u:18537": " saṅkalpitā jagati bandhamatir mudhaiva saṅkalpitā jagati mokṣamatir mudhaiva /",
    "GSP27moksop_u:18538": " santyajya sarvam anahaṅkṛtir ātmaniṣṭho dhīro dhiyā vyavaharan bhuvi rāma tiṣṭha //MU_4,20.24//",
    "GSP27moksop_u:18539": " upadeśakaraṇaṃ nāma sargaḥ",
    "GSP27moksop_u:18540": " ekaviṃśas sargaḥ",
    "GSP27moksop_u:18541": " rāmaḥ:",
    "GSP27moksop_u:18542": " bhagavann evaṃguṇaviśiṣṭe pare brahmaṇy eva vidyamāne kuta evāvidyācitrarūpāyās sṛṣṭer āgama iti kathaya mahātman / (MU_4,21.1)",
    "GSP27moksop_u:18543": " vasiṣṭhaḥ:",
    "GSP27moksop_u:18544": " rājaputra brahmatattvam evedam āvartate /",
    "GSP27moksop_u:18545": " yasmāt sarvaśakti tat tasmāt sarvaśaktayo brahmaṇi dṛśyante /",
    "GSP27moksop_u:18546": " sattvam asattvaṃ dvitvam ekatvam ādyatvam antatvam iti /",
    "GSP27moksop_u:18547": " tataś ca nānyat / (MU_4,21.2)",
    "GSP27moksop_u:18548": " yathā jalarāśau jalarāśaya ullāsapratyullāsair nānākāratāṃ darśayantaḥ prakaṭatāṃ gacchanti /",
    "GSP27moksop_u:18549": " tathā cidghana eva cidghanaś citaṃ cinvānas sarvāś śaktīḥ karmamayīr vāṅmayīr manomayīś cinoti bibharti janayati kṣapayati ceti / (MU_4,21.3)",
    "GSP27moksop_u:18550": " sarveṣām eva jīvānāṃ sarvāsām abhito dṛśām /",
    "GSP27moksop_u:18551": " samagrāṇāṃ padārthānām utpattir brahmaṇo 'niśam //MU_4,21.4//",
    "GSP27moksop_u:18552": " lokāḥ parād upāyānti tasmin sthitvā viśanty alam /",
    "GSP27moksop_u:18553": " tanmayā eva satataṃ taraṅgā iva sāgare //MU_4,21.5//",
    "GSP27moksop_u:18554": " rāmaḥ:",
    "GSP27moksop_u:18555": " bhagavaṃs tavātigahaneyaṃ vacanavyaktiḥ /",
    "GSP27moksop_u:18556": " na khalu vākyārtham avagacchāmi /",
    "GSP27moksop_u:18557": " kva kilātītamanaṣṣaṣṭhendriyavṛtti brahmatattvaṃ /",
    "GSP27moksop_u:18558": " kva bhaṅgureyaṃ tajjā padārthaśrīr iti vacanaracanā / (MU_4,21.6)",
    "GSP27moksop_u:18559": " yadi cāyam ārambho brahmaṇa āpatitas tad anena tatsadṛśenaiva bhavitavyam /",
    "GSP27moksop_u:18560": " yo yasmāj jāyate sa tatsadṛśo bhavati /",
    "GSP27moksop_u:18561": " yathā puruṣaḥ puruṣāt /",
    "GSP27moksop_u:18562": " dīpād dīpaḥ /",
    "GSP27moksop_u:18563": " sasyāt sasyam /",
    "GSP27moksop_u:18564": " ato nirvikārād yad āgataṃ nirvikāreṇaiva tena bhavitavyam /",
    "GSP27moksop_u:18565": " athedaṃ vyatiriktaṃ ced ātmanas tan niṣkalaṅkasya kuta iyaṃ kalaṅkāpattiḥ / (MU_4,21.7)",
    "GSP27moksop_u:18566": " ity ākarṇya bhagavān brahmarṣir uvāca / (MU_4,21.8)",
    "GSP27moksop_u:18567": " vasiṣṭhaḥ:",
    "GSP27moksop_u:18568": " brahmaivedaṃ sthitaṃ nānā malam astīha nānagha /",
    "GSP27moksop_u:18569": " taraṅgormigaṇair ambhas sindhau sphurati no rajaḥ //MU_4,21.9//",
    "GSP27moksop_u:18570": " dvitīyā kalpanaiveha na raghūdvaha vidyate /",
    "GSP27moksop_u:18571": " brahmamātrād ṛte vahnāv auṣṇyamātrād ṛte yathā //MU_4,21.10//",
    "GSP27moksop_u:18572": " rāmaḥ:",
    "GSP27moksop_u:18573": " nirduḥkhaṃ brahma nirdharma tajjaṃ duḥkham idaṃ jagat /",
    "GSP27moksop_u:18574": " aspaṣṭārtham idaṃ brahman na vedmi vacanaṃ tava //MU_4,21.11//",
    "GSP27moksop_u:18575": " vālmīkiḥ:",
    "GSP27moksop_u:18576": " ity ukte tatra rāmeṇa cintayām āsa cetasā /",
    "GSP27moksop_u:18577": " vasiṣṭho muniśārdūlo rāghavasyopadeśane //MU_4,21.12//",
    "GSP27moksop_u:18578": " paraṃ vikāsam āyātā nāsya tāvad iyaṃ matiḥ /",
    "GSP27moksop_u:18579": " kiñcin nirmalatāṃ prāptā prohyate veha vastuni //MU_4,21.13//",
    "GSP27moksop_u:18580": " vyutpannamanasas tv asya jñātajñeyasya dhīmataḥ /",
    "GSP27moksop_u:18581": " mokṣopāyagirāṃ pāraṃ prayātasya vivekataḥ //MU_4,21.14//",
    "GSP27moksop_u:18582": " na kaścit kasyacid doṣo nāsty avidyātmanīty alam /",
    "GSP27moksop_u:18583": " yāvan noktaṃ na viśrāntiṃ tāvad yāty eva rāghavaḥ //MU_4,21.15//",
    "GSP27moksop_u:18584": " ardhavyutpannabuddhes tu naitat vaktuṃ hi śobhanam /",
    "GSP27moksop_u:18585": " dṛṣṭyānayā bhogadaśāṃ bhāvayann eṣa naśyati //MU_4,21.16//",
    "GSP27moksop_u:18586": " parāṃ dṛṣṭiṃ prayātasya bhogecchā nābhijāyate /",
    "GSP27moksop_u:18587": " sarvaṃ brahmeti siddhāntakāle rāmasya yujyate //MU_4,21.17//",
    "GSP27moksop_u:18588": " ādau śamadamaprāyair guṇaiś śiṣyaṃ viśodhayet /",
    "GSP27moksop_u:18589": " paścāt sarvam idaṃ brahma śuddhas tvam iti bodhayet //MU_4,21.18//",
    "GSP27moksop_u:18590": " ajñasyārdhaprabuddhasya sarvaṃ brahmeti yo vadet /",
    "GSP27moksop_u:18591": " mahānarakajāleṣu sa tena viniyojitaḥ //MU_4,21.19//",
    "GSP27moksop_u:18592": " prabuddhabuddheḥ prakṣīṇabhogecchasya nirāśiṣaḥ /",
    "GSP27moksop_u:18593": " nāsty avidyāmalam iti yuktaṃ vaktuṃ mahātmanaḥ //MU_4,21.20//",
    "GSP27moksop_u:18594": " iti sañcintya bhagavān ajñānatimirāpahaḥ /",
    "GSP27moksop_u:18595": " samuvāca muniśreṣṭho vasiṣṭho bhūmibhāskaraḥ //MU_4,21.21//",
    "GSP27moksop_u:18596": " vasiṣṭhaḥ:",
    "GSP27moksop_u:18597": " kalaṅkakalanā brahmaṇy asti nāstīti rāghava /",
    "GSP27moksop_u:18598": " siddhāntakāle vaktavyaṃ svayaṃ jñāsyasi vānagha //MU_4,21.22//",
    "GSP27moksop_u:18599": " brahma tu sarvaśakti sarvavyāpi sarvagataṃ sarvehaṃ sarvaṃ ceti / (MU_4,21.23)",
    "GSP27moksop_u:18600": " yathendrajālinaḥ paśyasi vicitrarūpāḥ kriyā janayatas sad asattāṃ nayanti /",
    "GSP27moksop_u:18601": " asac ca sattāṃ nayanti te /",
    "GSP27moksop_u:18602": " tathaivātmā /",
    "GSP27moksop_u:18603": " na māyāmayo 'pi māyāmaya iva / (MU_4,21.24)",
    "GSP27moksop_u:18604": " paramaindrajāliko ghaṭaṃ paṭaṃ karoti /",
    "GSP27moksop_u:18605": " śakaṭam avaṭaṃ karoti /",
    "GSP27moksop_u:18606": " upale latām utpādayati /",
    "GSP27moksop_u:18607": " meroḥ kanakataṭe nandanam iva /",
    "GSP27moksop_u:18608": " latāyām upalam utpādayati /",
    "GSP27moksop_u:18609": " kalpapādapeṣu ratnastabakam iva /",
    "GSP27moksop_u:18610": " vyomni kānanam adhyāropayati /",
    "GSP27moksop_u:18611": " gāndharvam udyānam iva /",
    "GSP27moksop_u:18612": " kānanaṃ gaganatāṃ nayati /",
    "GSP27moksop_u:18613": " naṣṭacchāyaṃ janam iva /",
    "GSP27moksop_u:18614": " vyoma dharātalaṃ nayati /",
    "GSP27moksop_u:18615": " gandharvanagararājagṛhavipulājiram iva /",
    "GSP27moksop_u:18616": " bhūtale vyoma niveśayati /",
    "GSP27moksop_u:18617": " ratnakuṭṭimeṣv ākāśapratibimbam iva / (MU_4,21.25)",
    "GSP27moksop_u:18618": " kiṃ tad asti jagati babhūva bhaviṣyati vā yad īśvaro 'vyaktarūpo 'pi cittatām upetya na darśayati /",
    "GSP27moksop_u:18619": " sarvam eva sarvathā sarvatra sarvadā sambhavaty eva / (MU_4,21.26)",
    "GSP27moksop_u:18620": " ekam eveha vastu vidyate iti /",
    "GSP27moksop_u:18621": " tasmād dharṣāmarṣavismayānāṃ ka ivāvasaro rāma /",
    "GSP27moksop_u:18622": " samatayaiva satataṃ matimatā sthātavyam / (MU_4,21.27)",
    "GSP27moksop_u:18623": " smayavismayasammohaharṣāmarṣavikāritām /",
    "GSP27moksop_u:18624": " samatācalitas tajjño na kadācana gacchati //MU_4,21.28//",
    "GSP27moksop_u:18625": " aparyavasānadeśakālavati citrā hi jagati yuktayo dṛśyante /",
    "GSP27moksop_u:18626": " etāś ca yuktīr nāsāv ātmā yatnena racayati /",
    "GSP27moksop_u:18627": " na hi samudraḥ prayatnena taraṅgaracanāṃ karoti /",
    "GSP27moksop_u:18628": " na cotpannās tiraskaroti sāgara iva vīcīḥ / (MU_4,21.29)",
    "GSP27moksop_u:18629": " kiṃ tarhi kṣīra iva ghṛtaṃ /",
    "GSP27moksop_u:18630": " ghaṭa ivāṇavaḥ /",
    "GSP27moksop_u:18631": " paṭa iva tantavaḥ /",
    "GSP27moksop_u:18632": " vaṭā iva vaṭadhānāyām ātmany eva sthitā etāś śaktayaḥ prakaṭatām āgatā hriyante 'viratam eva taraṅgavat / (MU_4,21.30)",
    "GSP27moksop_u:18633": " nātra kaścit kartā na bhoktā na vināśayiteti /",
    "GSP27moksop_u:18634": " kevalam ātmatattve sākṣiṇi nirāmaye samatayātmani nityam akṣubdhaṃ tiṣṭhati saty evaṃ sampadyate / (MU_4,21.31)",
    "GSP27moksop_u:18635": " sati dīpa ivālokas saty arka iva vāsaraḥ /",
    "GSP27moksop_u:18636": " sati puṣpa ivāmodas svatas sampadyate jagat //MU_4,21.32//",
    "GSP27moksop_u:18637": " ābhāsamātram evedaṃ paridṛśyata eva vā /",
    "GSP27moksop_u:18638": " spandas samīraṇasyeva na san nāsad iva sthitam //MU_4,21.33//",
    "GSP27moksop_u:18639": " na kāsāñcid eva jāgatīnāṃ dṛṣṭīnāṃ paramārthato bhagavān bhūtavinaṣṭānāṃ punaḥkartā kṛtānāṃ vā vināśayitā /",
    "GSP27moksop_u:18640": " kevalaṃ kadācit prakaṭāḥ kadācid alpaprakaṭāḥ kadācid atiprakaṭā vana iva kusumarāśayaḥ / (MU_4,21.34)",
    "GSP27moksop_u:18641": " naśyatīha hi tad vastu nātmabhūtaṃ yad ātmanaḥ /",
    "GSP27moksop_u:18642": " kathaṃ naśyati tad vastu svātmabhūtaṃ yad ātmanaḥ //MU_4,21.35//",
    "GSP27moksop_u:18643": " tasmād asamyagjñānavaśād brahmaṇas sarvapadārthānām āgamaḥ /",
    "GSP27moksop_u:18644": " avatīrṇānāṃ ca teṣām avataraṇasamakālam evāvidyodeti /",
    "GSP27moksop_u:18645": " tayājñānaṃ dṛdhatām eti /",
    "GSP27moksop_u:18646": " tad ataś śatasahasraskandho vicitraśubhāśubhavalito bhuvanabhūriśākhas sphāratām eti saṃsāradrumaḥ / (MU_4,21.36)",
    "GSP27moksop_u:18647": " āśāmañjaritākṛtiṃ vivalitaṃ duḥkhāhibhir dāruṇair bhogaiḥ pallavitaṃ jarākusumitaṃ tṛṣṇālatābhāsuram /",
    "GSP27moksop_u:18648": " saṃsāraṃ viṣavṛkṣam ātmanigaḍaṃ chittvā vivekāsinā muktas tvaṃ vihareha vāraṇapatis stambhād ivonmocitaḥ //MU_4,21.37//",
    "GSP27moksop_u:18649": " sarvaikatvapratipādanopadeśo nāma sargaḥ",
    "GSP27moksop_u:18650": " dvāviṃśas sargaḥ",
    "GSP27moksop_u:18651": " rāmaḥ:",
    "GSP27moksop_u:18652": " utpattiḥ katham eteṣāṃ jīvānāṃ brahmaṇaḥ padāt /",
    "GSP27moksop_u:18653": " kiyatī kīdṛśī veti vistareṇa vada prabho //MU_4,22.1//",
    "GSP27moksop_u:18654": " vasiṣṭhaḥ:",
    "GSP27moksop_u:18655": " utpadyante yathā citrā brahmaṇo bhūtajātayaḥ /",
    "GSP27moksop_u:18656": " yathā nāśaṃ prayānty etā yathā muktā bhavanti ca //MU_4,22.2//",
    "GSP27moksop_u:18657": " yathā ca parivardhante tiṣṭhanty antarhitā yathā /",
    "GSP27moksop_u:18658": " tat krameṇa mahābāho śṛṇu vakṣyāmi te 'nagha //MU_4,22.3//",
    "GSP27moksop_u:18659": " brāhmī cicchaktir amalā kalayantī yadṛcchayā /",
    "GSP27moksop_u:18660": " sarvaśaktis svayaṃ cetyaṃ bhavaty ākalanātmakam //MU_4,22.4//",
    "GSP27moksop_u:18661": " kalanā ghanatām etya yat kiñcid api sā svayam /",
    "GSP27moksop_u:18662": " saṅkalpayati paścāt tat tattām eti manaḥpadam //MU_4,22.5//",
    "GSP27moksop_u:18663": " manas saṅkalpamātreṇa gandharvapuravat kṣaṇāt /",
    "GSP27moksop_u:18664": " tanotīdam asad dṛśyaṃ brāhmīṃ dṛṣṭim iva tyajat //MU_4,22.6//",
    "GSP27moksop_u:18665": " citsvarūpaṃ parikacac chūnyam evāvatiṣṭhate /",
    "GSP27moksop_u:18666": " yat tad dṛśyaṃ sthitaṃ tasmād dṛśyam ākāśam eva naḥ //MU_4,22.7//",
    "GSP27moksop_u:18667": " kṛtvā padmajasaṅkalpaṃ rūpaṃ paśyati pādmajam /",
    "GSP27moksop_u:18668": " tato jagat kalpayati svaprajāpatipūrvakam //MU_4,22.8//",
    "GSP27moksop_u:18669": " caturdaśavidhānantabhūtajātasaghuṅghumam /",
    "GSP27moksop_u:18670": " jñaptir evam iyaṃ rāma cittān nirmitim āgatā //MU_4,22.9//",
    "GSP27moksop_u:18671": " cittamātramayī śūnyā vyomamātraśarīrikā /",
    "GSP27moksop_u:18672": " saṅkalpamātranagarī bhrāntimātrātmikāsatī //MU_4,22.10//",
    "GSP27moksop_u:18673": " iha kāścin mahāmohā bhūtānāṃ jātayas sthitāḥ /",
    "GSP27moksop_u:18674": " kāścid abhyuditajñānāḥ kāścin madhye skhalanti hi //MU_4,22.11//",
    "GSP27moksop_u:18675": " bhuvi sambudhyamānānāṃ yāntīnām upadeśyatām /",
    "GSP27moksop_u:18676": " sarvāsāṃ bhūtajātīnāṃ yā etā narajātayaḥ //MU_4,22.12//",
    "GSP27moksop_u:18677": " bahvādhayo duḥkhamayyas tā hi dveṣabhayāturāḥ /",
    "GSP27moksop_u:18678": " tāsāṃ madhyāt pravakṣyāmi tāvad rājasasāttvikīm //MU_4,22.13//",
    "GSP27moksop_u:18679": " yat tad asty amṛtaṃ brahma sarvavyāpi nirāmayam /",
    "GSP27moksop_u:18680": " cidābhāsam anantākhyam anādi vigatabhramam //MU_4,22.14//",
    "GSP27moksop_u:18681": " nisspandavapuṣas tasya spandasattaikadeśataḥ /",
    "GSP27moksop_u:18682": " ghanatām eti somye 'bdhau calatvāc cakratām iva //MU_4,22.15//",
    "GSP27moksop_u:18683": " rāmaḥ:",
    "GSP27moksop_u:18684": " anantasyātmatattvasya ekadeśaḥ ka ucyate /",
    "GSP27moksop_u:18685": " kathaṃ vikāritā vā syāt kathaṃ cāvayavikramaḥ //MU_4,22.16//",
    "GSP27moksop_u:18686": " vasiṣṭhaḥ:",
    "GSP27moksop_u:18687": " tena jātaṃ tato jātam itīyaṃ racanā girām /",
    "GSP27moksop_u:18688": " śāstrasaṃvyavahārārthaṃ na rāma paramārthataḥ //MU_4,22.17//",
    "GSP27moksop_u:18689": " vikāritāvayavitādiṅmattādeśitādayaḥ /",
    "GSP27moksop_u:18690": " kramā na sambhavantīśe dṛśyamānodayā api //MU_4,22.18//",
    "GSP27moksop_u:18691": " taṃ vinā kalpanaivānyā nāsti nāpi bhaviṣyati /",
    "GSP27moksop_u:18692": " kutastyau kramaśabdārthāv uktayo vyavahārajāḥ //MU_4,22.19//",
    "GSP27moksop_u:18693": " yehā yā kalpanā yo 'rtho yaś śabdo yo 'ṅgināṃ gaṇaḥ /",
    "GSP27moksop_u:18694": " tajjatvāt tanmayatvāc ca tat tat tanmayam iṣyate //MU_4,22.20//",
    "GSP27moksop_u:18695": " tajjas sa eva bhavati vahner vahnir ivotthitaḥ /",
    "GSP27moksop_u:18696": " janyo 'yaṃ janakaś cāyam ity uktau bhedakalpanā //MU_4,22.21//",
    "GSP27moksop_u:18697": " ayam asmāt samutpanna itīyaṃ yā jagatsthitiḥ /",
    "GSP27moksop_u:18698": " ādhikyaṃ tat kriyāśaktau janyaṃ janakam eva tat //MU_4,22.22//",
    "GSP27moksop_u:18699": " idam anyad idaṃ cānyad iti śabdārthavibhramaḥ /",
    "GSP27moksop_u:18700": " uktāv eva na devo 'sti pramite bhinnatā yataḥ //MU_4,22.23//",
    "GSP27moksop_u:18701": " tajjayaiva manaśśaktyā svatas sañjñā pravartate /",
    "GSP27moksop_u:18702": " dṛḍhabhāvanayā tasyā iṣṭo 'rthaḥ pratipadyate //MU_4,22.24//",
    "GSP27moksop_u:18703": " agneś śikhāyā ekasyā dvitīyā janiketi yā /",
    "GSP27moksop_u:18704": " uktivaicitryam evaitan noktyarthe 'trāsti satyatā //MU_4,22.25//",
    "GSP27moksop_u:18705": " na janyajanakādyās tās sambhavanty uktayaḥ pare /",
    "GSP27moksop_u:18706": " ekam eva tv anantaṃ yat kiṃ kathaṃ taj janiṣyate //MU_4,22.26//",
    "GSP27moksop_u:18707": " ukter eṣa svabhāvo yad uktaivoktir anantaram /",
    "GSP27moksop_u:18708": " pratiyogivyavacchedasaṅkhyādyarthena yujyate //MU_4,22.27//",
    "GSP27moksop_u:18709": " ūrmijālam ivāmbhodhau pare yaḥ paridṛśyate /",
    "GSP27moksop_u:18710": " śabdārthakalanākāras tad brahmaiva vidur budhāḥ //MU_4,22.28//",
    "GSP27moksop_u:18711": " brahma cid brahma ca mano brahma jñānam avastu ca /",
    "GSP27moksop_u:18712": " brahmārtho brahma śabdaś ca brahma dig brahma dhātavaḥ //MU_4,22.29//",
    "GSP27moksop_u:18713": " ayam anyo 'yam anyo 'yaṃ bhāga ity antar ātmanoḥ /",
    "GSP27moksop_u:18714": " mithyājñānavikalpoktau vāci satyārthatātra kā //MU_4,22.30//",
    "GSP27moksop_u:18715": " vahneś śikhāyā jāteyaṃ śikheti manaso hi yā /",
    "GSP27moksop_u:18716": " cāpalotthā vikalpaśrīr vastutas sā na sidhyati //MU_4,22.31//",
    "GSP27moksop_u:18717": " asatyaiva vikalpoktis satyabhāvena kalpyate /",
    "GSP27moksop_u:18718": " mohopahatadṛṣṭitvād dvicandrajñānadoṣavat //MU_4,22.32//",
    "GSP27moksop_u:18719": " sarvasmāt sarvagāt tasmād anantād brahmaṇaḥ padāt /",
    "GSP27moksop_u:18720": " nānyat kiñcit sambhavati tad uktaṃ yat tad eva tat //MU_4,22.33//",
    "GSP27moksop_u:18721": " brahmatattvaṃ vinā neha kiñcid evopapadyate /",
    "GSP27moksop_u:18722": " sarvaṃ ca khalv idaṃ brahmety eṣaiva paramārthatā //MU_4,22.34//",
    "GSP27moksop_u:18723": " evamprāyaś ca he prājña siddhāntas te bhaviṣyati /",
    "GSP27moksop_u:18724": " atraivodāhariṣyāmas siddhāntārthoktipañjaram //MU_4,22.35//",
    "GSP27moksop_u:18725": " ihāvidyādikāḥ kecid vidyante netare kramāḥ /",
    "GSP27moksop_u:18726": " jñāsyasy alam aśeṣārtham etad ajñānasaṅkṣaye //MU_4,22.36//",
    "GSP27moksop_u:18727": " avastusaṅkṣaye vastu yathāvastu prasīdati /",
    "GSP27moksop_u:18728": " yathāvad dṛśyate dṛśyaṃ jagan naiśatamaḥkṣaye //MU_4,22.37//",
    "GSP27moksop_u:18729": " yad idam akhilam ātataṃ kudṛṣṭyā tad upaśame tava rāma nirmalābhe /",
    "GSP27moksop_u:18730": " avitathavaradarśane bhaviṣyaty avitatham eva na saṃśayo 'tra kaścit //MU_4,22.38//",
    "GSP27moksop_u:18731": " brahmaivedaṃ sarvaṃ jagad iti pratipādanopadeśo nāma sargaḥ",
    "GSP27moksop_u:18732": " trayoviṃśas sargaḥ",
    "GSP27moksop_u:18733": " rāmaḥ:",
    "GSP27moksop_u:18734": " kṣīrodakukṣitulyābhiś śītalāmaladīptibhiḥ /",
    "GSP27moksop_u:18735": " tavoktibhir vicitrābhir gambhīrābhir ihābhitaḥ //MU_4,23.1//",
    "GSP27moksop_u:18736": " kṣaṇam āndhyam ivāpnomi kṣaṇaṃ yāmi prakāśatām /",
    "GSP27moksop_u:18737": " śāntātapabalaḥ prāvṛḍlolābhra iva vāsaraḥ //MU_4,23.2//",
    "GSP27moksop_u:18738": " anantasyāprameyasya sarvasyaikasya bhāsvataḥ /",
    "GSP27moksop_u:18739": " anastamitasārasya kalanā katham āgatā //MU_4,23.3//",
    "GSP27moksop_u:18740": " vasiṣṭhaḥ:",
    "GSP27moksop_u:18741": " yathābhūtārthavākyārthās sarvā eva mamoktayaḥ /",
    "GSP27moksop_u:18742": " nāsamarthavirūpārthāḥ pūrvāparavirodhadāḥ //MU_4,23.4//",
    "GSP27moksop_u:18743": " jñānadṛṣṭau prasannāyāṃ prabodhe pratatodaye /",
    "GSP27moksop_u:18744": " yathāvaj jñāsyasi svastho madvāgdṛṣṭim imām alam //MU_4,23.5//",
    "GSP27moksop_u:18745": " upadeśyopadeśārthaṃ śāstrārthapratipattaye /",
    "GSP27moksop_u:18746": " śabdārthavākyaracanā bhramāyeyaṃ kṣaṇaṃ tava //MU_4,23.6//",
    "GSP27moksop_u:18747": " yadādhunā jñāsyasi tat satyam atyantanirmalam /",
    "GSP27moksop_u:18748": " vācyavācakaśabdārthabhedaṃ jñāsyasi vai tadā //MU_4,23.7//",
    "GSP27moksop_u:18749": " bhedakṛd vākprapañco 'yam upadeśyeṣu kalpitaḥ /",
    "GSP27moksop_u:18750": " sa cājñeṣv eva na jñeṣu vidyate pāramārthikaḥ //MU_4,23.8//",
    "GSP27moksop_u:18751": " kalanāmalam īhādi kiñcin nātmani vidyate /",
    "GSP27moksop_u:18752": " nīrāgaṃ brahma nirdvandvaṃ tad evedaṃ jagat sthitam //MU_4,23.9//",
    "GSP27moksop_u:18753": " etad vicitrarūpābhir uktibhir bahuśaḥ punaḥ /",
    "GSP27moksop_u:18754": " vistāreṇaiva vaktavyaṃ siddhāntāvasare 'nagha //MU_4,23.10//",
    "GSP27moksop_u:18755": " vākprapañcaṃ vinā tv etad ajñānam atulaṃ tamaḥ /",
    "GSP27moksop_u:18756": " bhettum anyo'nyam uditaṃ yatnaṃ kartuṃ na śakyate //MU_4,23.11//",
    "GSP27moksop_u:18757": " avidyayaivottamayā svātmanāśodyamotkayā /",
    "GSP27moksop_u:18758": " vidyā samprāpyate rāma sarvadoṣātihāriṇī //MU_4,23.12//",
    "GSP27moksop_u:18759": " śāmyati hy astram astreṇa malena kṣālyate malam /",
    "GSP27moksop_u:18760": " śamaṃ viṣaṃ viṣeṇaiti ripuṇā hanyate ripuḥ //MU_4,23.13//",
    "GSP27moksop_u:18761": " īdṛśī bhūtamāyeyaṃ yā svanāśena harṣadā /",
    "GSP27moksop_u:18762": " na lakṣyate svabhāvo 'syāḥ prekṣyamāṇaiva naśyati //MU_4,23.14//",
    "GSP27moksop_u:18763": " vivekam ācchādayati jaganti janayaty alam /",
    "GSP27moksop_u:18764": " na ca vijñāyate kaiṣā paśyāścaryam idaṃ mahat //MU_4,23.15//",
    "GSP27moksop_u:18765": " aprekṣyamāṇā sphurati prekṣitā tu vinaśyati /",
    "GSP27moksop_u:18766": " māyeyam aparijñāyamānarūpaiva valgati //MU_4,23.16//",
    "GSP27moksop_u:18767": " aho nu khalu citreyaṃ māyā saṃsārabandhanī /",
    "GSP27moksop_u:18768": " asatyaivātisatyeva prājñān api hinasti yā //MU_4,23.17//",
    "GSP27moksop_u:18769": " atyabhinne pade tasmiṃs tanvānā bhedam ātatam /",
    "GSP27moksop_u:18770": " saṃsāramāyā vijñātā yenāsau puruṣottamaḥ //MU_4,23.18//",
    "GSP27moksop_u:18771": " nāsty eṣā paramārthenety evambhāvanayeddhayā /",
    "GSP27moksop_u:18772": " jño bhūtvā jñeyasamprāptyā jñāsyasy asyās tvam āśayam //MU_4,23.19//",
    "GSP27moksop_u:18773": " yāvat tu na prabuddhas tvaṃ tāvan madvacasaiva te /",
    "GSP27moksop_u:18774": " niścayo bhavatūddāmo nāsty avidyeti niścalaḥ //MU_4,23.20//",
    "GSP27moksop_u:18775": " yad idaṃ dṛśyatāṃ yātaṃ mānasaṃ mananaṃ mahat /",
    "GSP27moksop_u:18776": " asat tad iti yasyāntar niścayo mokṣabhāg asau //MU_4,23.21//",
    "GSP27moksop_u:18777": " yad idaṃ dṛśyatāṃ prāptaṃ manomātravijṛmbhitam /",
    "GSP27moksop_u:18778": " sat tad brahmeti yasyāntar niścayas so 'pi mokṣabhāk //MU_4,23.22//",
    "GSP27moksop_u:18779": " calācalā tṛtīyā yā dṛṣṭir ābaddhabhāvanā /",
    "GSP27moksop_u:18780": " sā samagrajagadbhūtakhagabandhanavāgurā //MU_4,23.23//",
    "GSP27moksop_u:18781": " yas svapnabhramavad bhrāntam asat sad vaikaniścayaḥ /",
    "GSP27moksop_u:18782": " jagat paśyaty asaktātmā na sa duḥkhe nimajjati //MU_4,23.24//",
    "GSP27moksop_u:18783": " yasyemās svasvarūpāsu bhāvanāsv ātmabhāvanāḥ /",
    "GSP27moksop_u:18784": " asvarūpasvarūpasya tasyāvidyaiva vidyate //MU_4,23.25//",
    "GSP27moksop_u:18785": " vikāritādayo doṣā na kecana mahātmani /",
    "GSP27moksop_u:18786": " paramātmani vidyante payasīveha pāṃsavaḥ //MU_4,23.26//",
    "GSP27moksop_u:18787": " bhāvanā śabdaśabdārtharañjaneyaṃ jagadgatā /",
    "GSP27moksop_u:18788": " vyavahārārtham utpannā vyatiriktā na cātmanaḥ //MU_4,23.27//",
    "GSP27moksop_u:18789": " anena vyavahāreṇa vinaitāś śāstradṛṣṭayaḥ /",
    "GSP27moksop_u:18790": " saṃsthitiṃ nādhigacchanti paṭā iva vitantavaḥ //MU_4,23.28//",
    "GSP27moksop_u:18791": " uhyamāno hy avidyādhvany ātmā nehopalabhyate /",
    "GSP27moksop_u:18792": " ātmajñānād ṛte tac ca śāstrārthāt samavāpyate //MU_4,23.29//",
    "GSP27moksop_u:18793": " avidyāsaritaḥ pāram ātmalābhād ṛte kila /",
    "GSP27moksop_u:18794": " rāma nāsādyate tad dhi padam akṣayam acyutam //MU_4,23.30//",
    "GSP27moksop_u:18795": " yataḥ kutaścij jāteyam avidyā bhramadāyinī /",
    "GSP27moksop_u:18796": " nūnaṃ sthitim upāyātā samācchādya padaṃ sthitā //MU_4,23.31//",
    "GSP27moksop_u:18797": " kuto jāteyam iti te rāma māstu vicāraṇā /",
    "GSP27moksop_u:18798": " imāṃ katham ahaṃ hanmīty eṣā te 'stu vicāraṇā //MU_4,23.32//",
    "GSP27moksop_u:18799": " astaṅgatāyāṃ kṣīṇāyām asyāṃ jñāsyasi rāghava /",
    "GSP27moksop_u:18800": " yata eṣā yathā caiṣā yathā naṣṭety akhaṇḍitam //MU_4,23.33//",
    "GSP27moksop_u:18801": " vastutaḥ khalu nāsty eṣā vibhāty evānavekṣitā /",
    "GSP27moksop_u:18802": " asato bhrāntibhātasya rūpaṃ jānāti kaḥ kutaḥ //MU_4,23.34//",
    "GSP27moksop_u:18803": " jāteyaṃ prauḍhim āpannā doṣāyaivātatākṛtiḥ /",
    "GSP27moksop_u:18804": " balāt praṇāśayitvaināṃ parijñāsyasi vai tataḥ //MU_4,23.35//",
    "GSP27moksop_u:18805": " api śūrā api prājñās te na santi jagattraye /",
    "GSP27moksop_u:18806": " avidyayā ye puruṣā na nāma vivaśīkṛtāḥ //MU_4,23.36//",
    "GSP27moksop_u:18807": " tad asyāṃ rogaśālāyāṃ yatnaṃ kuru cikitsane /",
    "GSP27moksop_u:18808": " yathaiṣā janmaduḥkhena na bhūyas tvāṃ niyokṣyati //MU_4,23.37//",
    "GSP27moksop_u:18809": " sarvāpadām ekasakhīm ajñānatarumañjarīm /",
    "GSP27moksop_u:18810": " anarthasārthajananīm avidyām alam uddhara //MU_4,23.38//",
    "GSP27moksop_u:18811": " bhayaviṣādadurādhivipatpradāṃ hṛdayamohamahāpaṭalākulām /",
    "GSP27moksop_u:18812": " bhṛśam apāsya kudṛṣṭim imāṃ balād bhava bhavārṇavapāram upāgataḥ //MU_4,23.39//",
    "GSP27moksop_u:18813": " avidyākathanaṃ nāma sargaḥ",
    "GSP27moksop_u:18814": " caturviṃśas sargaḥ",
    "GSP27moksop_u:18815": " vasiṣṭhaḥ:",
    "GSP27moksop_u:18816": " kupitasyāsato 'py asya prekṣāmātravināśinaḥ /",
    "GSP27moksop_u:18817": " avidyāvitatavyādher auṣadhaṃ śṛṇu rāghava //MU_4,24.1//",
    "GSP27moksop_u:18818": " yāṃ tāṃ kathayituṃ jātiṃ rāma rājasasāttvikīm /",
    "GSP27moksop_u:18819": " manovīryavicārārthaṃ prastuto 'smīti tāṃ śṛṇu //MU_4,24.2//",
    "GSP27moksop_u:18820": " yat tad asty amṛtaṃ brahma sarvavyāpi nirāmayam /",
    "GSP27moksop_u:18821": " cidābhāsam anantākhyam anādi vigatabhramam //MU_4,24.3//",
    "GSP27moksop_u:18822": " citspandavapuṣas tasya spandaḥ kasmāccid eva hi /",
    "GSP27moksop_u:18823": " pradeśād ghanatām eti somyābdheś calanād iva //MU_4,24.4//",
    "GSP27moksop_u:18824": " antar abdher jalaṃ yadvat spandāt stambhavad īhate /",
    "GSP27moksop_u:18825": " sarvaśakti tathaikatra gacchati spandaśaktitām //MU_4,24.5//",
    "GSP27moksop_u:18826": " ātmany evātmanā vyomni yathā sarati mārutaḥ /",
    "GSP27moksop_u:18827": " tathehātmātmaśaktyaiva svātmany evaiti lolatām //MU_4,24.6//",
    "GSP27moksop_u:18828": " svaśikhāspandaśaktyaiva dīpas somyo yathoccatām /",
    "GSP27moksop_u:18829": " eti tadvad asāv ātmā tat sve vapuṣi valgati //MU_4,24.7//",
    "GSP27moksop_u:18830": " jalāntare 'mbudher yadval lasad vāri kvacic calam /",
    "GSP27moksop_u:18831": " sarvaśaktivapuṣy eva tathā spando vilāsavān //MU_4,24.8//",
    "GSP27moksop_u:18832": " yathollasati bhācakrair dravatkāñcanasāgaraḥ /",
    "GSP27moksop_u:18833": " tathātmani parispandais sphuraty acchaiś cidarṇavaḥ //MU_4,24.9//",
    "GSP27moksop_u:18834": " lakṣyate mauktikaspando yathā vyomni dṛśā dṛśaḥ /",
    "GSP27moksop_u:18835": " tathodeti lasadrūpā svaśaktir brahmaṇaś citaḥ //MU_4,24.10//",
    "GSP27moksop_u:18836": " kiñcitkṣubhitarūpā sā cicchaktiś cinmahārṇave /",
    "GSP27moksop_u:18837": " tanmayy eva sphuraty acchā tatraivormir ivārṇave //MU_4,24.11//",
    "GSP27moksop_u:18838": " ātmano 'vyatiriktaiva vyatirikteva tiṣṭhati /",
    "GSP27moksop_u:18839": " ālokaśrīr ivālokakoṭare ghanatāṃ gatā //MU_4,24.12//",
    "GSP27moksop_u:18840": " kṣaṇaṃ sphurantī sā devī sarvaśaktitayā tayā /",
    "GSP27moksop_u:18841": " cinoti svāṃ svayaṃ śaktiṃ kalendoś śītatām iva //MU_4,24.13//",
    "GSP27moksop_u:18842": " uditaiṣā prakāśākhyā cicchaktiḥ paramātmanaḥ /",
    "GSP27moksop_u:18843": " deśakālakriyāśaktīr vayasyās samprakarṣati //MU_4,24.14//",
    "GSP27moksop_u:18844": " aviditvā svabhāvaṃ svaṃ vyāpyānantapadaṃ sthitā /",
    "GSP27moksop_u:18845": " rūpaṃ parimitevāsau bhāvayaty avibhāvitā //MU_4,24.15//",
    "GSP27moksop_u:18846": " yadaiva bhāvitaṃ rūpaṃ tayā paramakāntayā /",
    "GSP27moksop_u:18847": " tadaivainām anugatā nāmasaṅkhyādikā dṛśaḥ //MU_4,24.16//",
    "GSP27moksop_u:18848": " cid athaitadavasthaiva vyatiriktā sthitātmanaḥ /",
    "GSP27moksop_u:18849": " anantā tadgataivāśu laharīva mahārṇavāt //MU_4,24.17//",
    "GSP27moksop_u:18850": " yathā kaṭakakeyūrair bhedo hemno vilakṣaṇaḥ /",
    "GSP27moksop_u:18851": " tathātmanaś citā rūpaṃ bhāvayantyā svam āṃśikam //MU_4,24.18//",
    "GSP27moksop_u:18852": " yathā dīpena dīpānāṃ jātānām ātmanā tathā /",
    "GSP27moksop_u:18853": " deśakālakalāmātrabhedas svo bhāvitaś citā //MU_4,24.19//",
    "GSP27moksop_u:18854": " deśakālaparispandaśaktisandīpitātha cit /",
    "GSP27moksop_u:18855": " saṅkalpam anudhāvantī prayāti kalanāpadam //MU_4,24.20//",
    "GSP27moksop_u:18856": " vikalpakalpitākāraṃ deśakālakriyāspadam /",
    "GSP27moksop_u:18857": " cito rūpaṃ mahābāho kṣetrajña iti kathyate //MU_4,24.21//",
    "GSP27moksop_u:18858": " kṣetraṃ śarīram ity āhus tad asau vetty akhaṇḍitam /",
    "GSP27moksop_u:18859": " sabāhyābhyantaraṃ tena kṣetrajña iti kathyate //MU_4,24.22//",
    "GSP27moksop_u:18860": " vāsanāḥ kalpayan so 'pi yāty ahaṅkāratāṃ punaḥ /",
    "GSP27moksop_u:18861": " ahaṅkāro vinirṇītā kālikī buddhir ucyate //MU_4,24.23//",
    "GSP27moksop_u:18862": " buddhis saṅkalpakalitā prayātā mananāspadam /",
    "GSP27moksop_u:18863": " mano ghanavikalpaṃ tu gacchatīndriyatāṃ śanaiḥ //MU_4,24.24//",
    "GSP27moksop_u:18864": " pāṇipādamayaṃ deham indriyāṇi vidur budhāḥ /",
    "GSP27moksop_u:18865": " deho 'sau jāyate loke mriyate 'pi ca jīvati //MU_4,24.25//",
    "GSP27moksop_u:18866": " evaṃ jīvo hi saṅkalpo vāsanārajjuveṣṭitaḥ /",
    "GSP27moksop_u:18867": " duḥkhajālaparītātmā kramād āyāti cittatām //MU_4,24.26//",
    "GSP27moksop_u:18868": " krameṇa pākavaśataḥ phalam eti yathānyatām /",
    "GSP27moksop_u:18869": " avasthayaiva nākṛtyā jīvo malavaśāt tathā //MU_4,24.27//",
    "GSP27moksop_u:18870": " jīvo 'haṅkāratāṃ prāptas tv ahaṅkāraś ca buddhitām /",
    "GSP27moksop_u:18871": " saṅkalpajālavalitā manastāṃ buddhir āgatā //MU_4,24.28//",
    "GSP27moksop_u:18872": " mano hi saṅkalpamayaṃ saṃsthāgrahaṇatatparam /",
    "GSP27moksop_u:18873": " pratiyogivyavacchinnaṃ prāptam anyair apīhitaiḥ //MU_4,24.29//",
    "GSP27moksop_u:18874": " icchādyāś śaktayo mattāṃ gāvo vṛṣam ivonmadam /",
    "GSP27moksop_u:18875": " anudhāvanti doṣāya saritas sāgaraṃ yathā //MU_4,24.30//",
    "GSP27moksop_u:18876": " itiśaktimayaṃ ceto ghanāhaṅkāratāṃ gatam /",
    "GSP27moksop_u:18877": " kośakārakrimikavad icchayā yāti bandhanam //MU_4,24.31//",
    "GSP27moksop_u:18878": " svasaṅkalpānusandhānāt pāśair āvalayad vapuḥ /",
    "GSP27moksop_u:18879": " kaṣṭam asmi svayaṃ baddham ity ārtyā paritapyate //MU_4,24.32//",
    "GSP27moksop_u:18880": " baddham asmīti kalayad vidyātattvaṃ jahac chanaiḥ /",
    "GSP27moksop_u:18881": " avidyāṃ janayaty antar jagajjaṅgalarākṣasīm //MU_4,24.33//",
    "GSP27moksop_u:18882": " svasaṅkalpitatanmātrajālābhyantaravarti ca /",
    "GSP27moksop_u:18883": " parāṃ vivaśatām eti śṛṅkhalābaddhasiṃhavat //MU_4,24.34//",
    "GSP27moksop_u:18884": " vicitrakāryakartṛtvam āharad vāsanāvaśāt /",
    "GSP27moksop_u:18885": " svecchāmātrānuracitā daśāś cānupatan navāḥ //MU_4,24.35//",
    "GSP27moksop_u:18886": " kvacin manaḥ kvacid buddhiḥ kvacij jñānaṃ kvacit kriyā /",
    "GSP27moksop_u:18887": " kvacid etad ahaṅkāraḥ kvacit puryaṣṭakaṃ smṛtam //MU_4,24.36//",
    "GSP27moksop_u:18888": " kvacit prakṛtir ity uktaṃ kvacin māyeti kalpitam /",
    "GSP27moksop_u:18889": " kvacin mana iti proktaṃ kvacit karmeti saṃsthitam //MU_4,24.37//",
    "GSP27moksop_u:18890": " kvacid bandha iti khyātaṃ kvacic cittam iti sphuṭam /",
    "GSP27moksop_u:18891": " proktaṃ kvacid avidyeti kvacid iccheti saṅgatam //MU_4,24.38//",
    "GSP27moksop_u:18892": " tad etad ābaddham iha cittaṃ rāghava duḥkhitam /",
    "GSP27moksop_u:18893": " tṛṣṇāśokasamāviṣṭaṃ rogāyatanam āturam //MU_4,24.39//",
    "GSP27moksop_u:18894": " jarāmaraṇamohārtaṃ bhavabhāvanayā hatam /",
    "GSP27moksop_u:18895": " īhitānīhitair grastam avidyārāgarañjitam //MU_4,24.40//",
    "GSP27moksop_u:18896": " icchāsaṅkucitākāraṃ karmavṛkṣanavāṅkuram /",
    "GSP27moksop_u:18897": " suvismṛtotpattipadaṃ kalpitānarthakalpanam //MU_4,24.41//",
    "GSP27moksop_u:18898": " kośakāravad ābaddhaṃ kośakārapadaṃ gatam /",
    "GSP27moksop_u:18899": " tanmātravṛndāvayavam anantanarakātapam //MU_4,24.42//",
    "GSP27moksop_u:18900": " adṛśyam api śailendrasamabhārabharāvaham /",
    "GSP27moksop_u:18901": " jarāmaraṇaśākhāḍhyaṃ saṃsāraviṣadurdrumam //MU_4,24.43//",
    "GSP27moksop_u:18902": " imaṃ saṃsāram akhilam āśāpāśavidhāyakam /",
    "GSP27moksop_u:18903": " dadhad antaḥ phalair hīnaṃ vaṭadhānā vaṭaṃ yathā //MU_4,24.44//",
    "GSP27moksop_u:18904": " cintānalaśikhādagdhaṃ kopājagaracarvitam /",
    "GSP27moksop_u:18905": " kāmābdhikallolahataṃ vismṛtātmapitāmaham //MU_4,24.45//",
    "GSP27moksop_u:18906": " mṛgaṃ yūthād iva bhraṣṭaṃ śokopahatacetanam /",
    "GSP27moksop_u:18907": " pataṅgakam ivojjvāle dagdhaṃ viṣayapāvake //MU_4,24.46//",
    "GSP27moksop_u:18908": " chinnamūlam ivāmbhojaṃ paramāṃ mlānim āgatam /",
    "GSP27moksop_u:18909": " chinnāśam ātmanas sthānād videśāsaṅgadussthitam //MU_4,24.47//",
    "GSP27moksop_u:18910": " viṣayāhiṣu madhyasthaṃ mitrarūpeṣu śatruṣu /",
    "GSP27moksop_u:18911": " daśākhadāsv anantāsu luṭhitaṃ saṅkaṭāsv ati //MU_4,24.48//",
    "GSP27moksop_u:18912": " duḥkhe nipatitaṃ ghore vihagaṃ vāgure yathā /",
    "GSP27moksop_u:18913": " ābaddhāsthaṃ jagajjāle śūnye gandharvapattane //MU_4,24.49//",
    "GSP27moksop_u:18914": " uhyamānam anarthābdhau mano viṣayavidrutam /",
    "GSP27moksop_u:18915": " uddharāmarasaṅkāśa mātaṅgam iva kardamāt //MU_4,24.50//",
    "GSP27moksop_u:18916": " balīvardavad āmagnaṃ mano mananapalvale /",
    "GSP27moksop_u:18917": " ālūnaśīrṇāvayavaṃ balād rāma samuddhara //MU_4,24.51//",
    "GSP27moksop_u:18918": " śubhāśubhaprasaraparāhatākṛtau jvalajjarāmaraṇaviṣādamūrchite /",
    "GSP27moksop_u:18919": " dayeha na svamanasi yasya jāyate narākṛtis sa jagati rāma rākṣasaḥ //MU_4,24.52//",
    "GSP27moksop_u:18920": " jīvāvataraṇaṃ nāma sargaḥ",
    "GSP27moksop_u:18921": " pañcaviṃśas sargaḥ",
    "GSP27moksop_u:18922": " vasiṣṭhaḥ:",
    "GSP27moksop_u:18923": " evaṃ jīvāś cito bhāvād bhavabhāvanayā hatāḥ /",
    "GSP27moksop_u:18924": " brahmaṇo 'kalitākārāl lakṣaśo 'pi ca koṭiśaḥ //MU_4,25.1//",
    "GSP27moksop_u:18925": " saṅkhyātītāḥ purā jātā jāyante 'dyāpi cābhitaḥ /",
    "GSP27moksop_u:18926": " utpatiṣyanti caivānye kaṇaughā iva nirjharāt //MU_4,25.2//",
    "GSP27moksop_u:18927": " svavāsanāvaśāveśād āśāvivaśatāṃ gatāḥ /",
    "GSP27moksop_u:18928": " daśāsv ativicitrāsu svayaṃ nigaḍitāśayāḥ //MU_4,25.3//",
    "GSP27moksop_u:18929": " anārataṃ pratidiśaṃ pratideśaṃ jale sthale /",
    "GSP27moksop_u:18930": " jāyante ca mriyante ca budbudā iva vāriṇi //MU_4,25.4//",
    "GSP27moksop_u:18931": " kecit prathamajanmānaḥ kecij janmavaśātigāḥ /",
    "GSP27moksop_u:18932": " kecic cāsaṅkhyajanmānaḥ kecij janmaśatāntarāḥ //MU_4,25.5//",
    "GSP27moksop_u:18933": " bhaviṣyajjātayaḥ kecit kecid bhūtamahābhavāḥ /",
    "GSP27moksop_u:18934": " vartamānabhavāḥ kecit kecic cābhavatāṃ gatāḥ //MU_4,25.6//",
    "GSP27moksop_u:18935": " kecit kalpasahasrāṇi jāyamānāḥ punaḥ punaḥ /",
    "GSP27moksop_u:18936": " ekām evāśritā yoniṃ kecid yonyantaraṃ śritāḥ //MU_4,25.7//",
    "GSP27moksop_u:18937": " kecin mahāduḥkhahatāḥ kecid alpavayassthitāḥ /",
    "GSP27moksop_u:18938": " kecid atyantam uditāḥ kecid arkā ivoditāḥ //MU_4,25.8//",
    "GSP27moksop_u:18939": " kecit kinnaragandharvavidyādharamahoragāḥ /",
    "GSP27moksop_u:18940": " kecid arkendravaruṇatryakṣādho'kṣajapadmajāḥ //MU_4,25.9//",
    "GSP27moksop_u:18941": " kecit kumbhāṇḍavetālayakṣarakṣaḥpiśācakāḥ /",
    "GSP27moksop_u:18942": " kecid brāhmaṇabhūpālavaiśyaśūdragaṇās smṛtāḥ //MU_4,25.10//",
    "GSP27moksop_u:18943": " kecic chvapacacaṇḍālakirātakhaśapukkasāḥ /",
    "GSP27moksop_u:18944": " kecit tṛṇauṣadhīpattraphalamūlapadaṃ gatāḥ //MU_4,25.11//",
    "GSP27moksop_u:18945": " kecid vanalatāgulmatṛṇopaladaśoṣitāḥ /",
    "GSP27moksop_u:18946": " kecit kadambajambīrasālatālatamālakāḥ //MU_4,25.12//",
    "GSP27moksop_u:18947": " kecid vibhavasambhāramattasāmantabhūmipāḥ /",
    "GSP27moksop_u:18948": " kecic cīrāmbaracchannā munimaunam upāśritāḥ //MU_4,25.13//",
    "GSP27moksop_u:18949": " kecid bhujagagonāsakrimikīṭapipīlakāḥ /",
    "GSP27moksop_u:18950": " kecin mṛgendramahiṣamṛgarkṣacamaraiṇakāḥ //MU_4,25.14//",
    "GSP27moksop_u:18951": " kecit sārasacakrāhvabalākābakakokilāḥ /",
    "GSP27moksop_u:18952": " kecit kamalakalhārakumudotpalatāṃ gatāḥ //MU_4,25.15//",
    "GSP27moksop_u:18953": " kecit karabhamātaṅgapataṅgavṛṣagardabhāḥ /",
    "GSP27moksop_u:18954": " kecid dvirephamaṣakaputtikādaṃśavaṃśajāḥ //MU_4,25.16//",
    "GSP27moksop_u:18955": " kecid āpadbalākrāntāḥ kecit sampadam āgatāḥ /",
    "GSP27moksop_u:18956": " kecit sthitās svargapure kecin narakam āsthitāḥ //MU_4,25.17//",
    "GSP27moksop_u:18957": " ṛkṣacakragatāḥ kecid vṛkṣarandhragatāḥ pare /",
    "GSP27moksop_u:18958": " vātarūpe sthitāḥ kecit kecid vyomapade sthitāḥ //MU_4,25.18//",
    "GSP27moksop_u:18959": " sūryāṃśuṣu sthitāḥ kecit kecid indvaṃśuṣu sthitāḥ /",
    "GSP27moksop_u:18960": " kecit tṛṇalatāgulmarasasvāduṣv avasthitāḥ //MU_4,25.19//",
    "GSP27moksop_u:18961": " jīvanmuktā bhramantīha kecit kalyāṇabhājanam /",
    "GSP27moksop_u:18962": " ciramuktās sthitāḥ kecin nūnaṃ pariṇatāḥ pare //MU_4,25.20//",
    "GSP27moksop_u:18963": " kecic cireṇa kālena bhaviṣyanmuktayaś śaṭhāḥ /",
    "GSP27moksop_u:18964": " kecid dviṣanti durbhāvāḥ kevalībhāvam ātmanaḥ //MU_4,25.21//",
    "GSP27moksop_u:18965": " kecij jātā jagaty asmin kecid anyatra saṃsthitāḥ /",
    "GSP27moksop_u:18966": " kecin neha na cānyatra pare eva pade sthitāḥ //MU_4,25.22//",
    "GSP27moksop_u:18967": " kecin mahendramalayasahyamandarameravaḥ /",
    "GSP27moksop_u:18968": " kecit kṣāradadhikṣīraghṛtekṣujalarāśayaḥ //MU_4,25.23//",
    "GSP27moksop_u:18969": " kecid viśālāḥ kakubhaḥ kecin nadyo mahārayāḥ /",
    "GSP27moksop_u:18970": " kecit striyaḥ kāntadṛśaḥ kecic chaṇḍhanapuṃsakāḥ //MU_4,25.24//",
    "GSP27moksop_u:18971": " kecit prabuddhamatayaḥ kecij jaḍatarāśayāḥ /",
    "GSP27moksop_u:18972": " kecij jñānopadeṣṭāraḥ kecid āttasamādhayaḥ //MU_4,25.25//",
    "GSP27moksop_u:18973": " jīvās svavāsanāveśavivaśāśayatāṃ gatāḥ /",
    "GSP27moksop_u:18974": " etāsv etāsv avasthāsu saṃsthitā baddhabhāvanāḥ //MU_4,25.26//",
    "GSP27moksop_u:18975": " viharanti jagatkośe nipatanty utpatanti ca /",
    "GSP27moksop_u:18976": " kandukā iva hastena mṛtyunāvirataṃ hatāḥ //MU_4,25.27//",
    "GSP27moksop_u:18977": " āśāpāśaśatābaddhā vāsanābhāradhāriṇaḥ /",
    "GSP27moksop_u:18978": " kāyāt kāyam upāyānti vṛkṣād vṛkṣam ivāṇḍajāḥ //MU_4,25.28//",
    "GSP27moksop_u:18979": " anantānantasaṅkalpakalpanotpātamāyayā /",
    "GSP27moksop_u:18980": " indrajālaṃ vitanvānā jaganmayam idaṃ mahat //MU_4,25.29//",
    "GSP27moksop_u:18981": " tāvad bhramanti saṃsāre vārīvāvartarāśayaḥ /",
    "GSP27moksop_u:18982": " yāvan mūḍhā na paśyanti svam ātmānam aninditam //MU_4,25.30//",
    "GSP27moksop_u:18983": " dṛṣṭvātmānam asat tyaktvā satyām āsādya saṃvidam /",
    "GSP27moksop_u:18984": " kālena padam āgatya jāyante neha te punaḥ //MU_4,25.31//",
    "GSP27moksop_u:18985": " bhuktvā janmasahasrāṇi jñānena tapasātha vā /",
    "GSP27moksop_u:18986": " parameṣṭhipadaṃ prāpya kecid yānti paraṃ padam //MU_4,25.32//",
    "GSP27moksop_u:18987": " kecic chakratvam apy uccaiḥ prāpya tucchatayā dhiyaḥ /",
    "GSP27moksop_u:18988": " punas tiryaktvam āyānti tiryaktvān naratām api //MU_4,25.33//",
    "GSP27moksop_u:18989": " kecin mahādhiyas santa utpadya brahmaṇaḥ padāt /",
    "GSP27moksop_u:18990": " tadaiva janmanaikena tatraiva praviśanty alam //MU_4,25.34//",
    "GSP27moksop_u:18991": " brahmāṇḍeṣv itareṣv anye tenaite jīvarāśayaḥ /",
    "GSP27moksop_u:18992": " prayānti padmodbhavatām anye ca haratām api //MU_4,25.35//",
    "GSP27moksop_u:18993": " anye prayānti tiryaktvam anye ca suratām api /",
    "GSP27moksop_u:18994": " anye 'pi nāgatāṃ rāma yathaiveha tathaiva hi //MU_4,25.36//",
    "GSP27moksop_u:18995": " yathedaṃ hi jagat sphāraṃ tathānyāni jaganti hi /",
    "GSP27moksop_u:18996": " vidyante samatītāni bhaviṣyanti ca bhūriśaḥ //MU_4,25.37//",
    "GSP27moksop_u:18997": " anyenānyena citreṇa krameṇānyena hetunā /",
    "GSP27moksop_u:18998": " vicitrās sṛṣṭayas teṣām āpatanti patanti ca //MU_4,25.38//",
    "GSP27moksop_u:18999": " kāścid gandharvatāṃ yānti kāścid gacchanti yakṣatām /",
    "GSP27moksop_u:19000": " kāścit prayānti suratāṃ kāścid āyānti daityatām //MU_4,25.39//",
    "GSP27moksop_u:19001": " yenaiva vyavahāreṇa brahmāṇḍe 'smiñ janās sthitāḥ /",
    "GSP27moksop_u:19002": " tenaivānyeṣu tiṣṭhanti sanniveśāvilakṣaṇāḥ //MU_4,25.40//",
    "GSP27moksop_u:19003": " svasvabhāvavaśāveśād anyo'nyaparighaṭṭanaiḥ /",
    "GSP27moksop_u:19004": " sṛṣṭayaḥ parivartante taraṅgiṇyā ivormayaḥ //MU_4,25.41//",
    "GSP27moksop_u:19005": " āvirbhāvatirobhāvair unmajjananimajjanaiḥ /",
    "GSP27moksop_u:19006": " sṛṣṭayaḥ parivartante taraṅgiṇyā ivormayaḥ //MU_4,25.42//",
    "GSP27moksop_u:19007": " niryānty avirataṃ tasmāt parasmāj jīvarāśayaḥ /",
    "GSP27moksop_u:19008": " anirdeśyāt svasaṃvedyāt tatraivāśu sphuranti ca //MU_4,25.43//",
    "GSP27moksop_u:19009": " dīpād ivālokadṛśas sūryād iva marīcayaḥ /",
    "GSP27moksop_u:19010": " kaṇās taptāyasa iva sphuliṅgā iva pāvakāt //MU_4,25.44//",
    "GSP27moksop_u:19011": " kālād ivartavaś citrā āmodāḥ kusumād iva /",
    "GSP27moksop_u:19012": " śīkarā iva pātāmbupūrād abdher ivormayaḥ //MU_4,25.45//",
    "GSP27moksop_u:19013": " utpatyotpatya kālena tyaktvā dehaparamparāḥ /",
    "GSP27moksop_u:19014": " svaka eva pade yānti vilayaṃ jīvarāśayaḥ //MU_4,25.46//",
    "GSP27moksop_u:19015": " aviralam iyam ātatā sthitoccair bhavati vinaśyati vardhate mudhaiva /",
    "GSP27moksop_u:19016": " tribhuvanaracanāvimohamāyā paramapade laharīva vārirāśau //MU_4,25.47//",
    "GSP27moksop_u:19017": " jīvanicayasaṃsthānopadeśo nāma sargaḥ",
    "GSP27moksop_u:19018": " ṣaḍviṃśas sargaḥ",
    "GSP27moksop_u:19019": " rāmaḥ:",
    "GSP27moksop_u:19020": " krameṇānena yenāptā jīvena sthitir ātmanaḥ /",
    "GSP27moksop_u:19021": " sa kathaṃ bhagavan dehaṃ samādatte 'sthipañjaram //MU_4,26.1//",
    "GSP27moksop_u:19022": " vasiṣṭhaḥ:",
    "GSP27moksop_u:19023": " pūrvam eva mayā proktaṃ rāma kiṃ nāvabudhyase /",
    "GSP27moksop_u:19024": " pūrvāparavicārārhā śemuṣī kva gatā tava //MU_4,26.2//",
    "GSP27moksop_u:19025": " yad idaṃ hi śarīrādi jagat sthāvarajaṅgamam /",
    "GSP27moksop_u:19026": " ābhāsamātram evaitad asat svapna ivotthitam //MU_4,26.3//",
    "GSP27moksop_u:19027": " dīrghasvapno hy ayaṃ rāma mithyaivānagha dṛśyate /",
    "GSP27moksop_u:19028": " dvicandravibhramākāro bhramārtabhrāntaśailavat //MU_4,26.4//",
    "GSP27moksop_u:19029": " praśāntājñānanidras san nūnaṃ galitabhāvanaḥ /",
    "GSP27moksop_u:19030": " prabuddhacetās saṃsārasvapnaṃ paśyan na paśyati //MU_4,26.5//",
    "GSP27moksop_u:19031": " svabhāvakalpito rāma jīvānāṃ sarvadaiva hi /",
    "GSP27moksop_u:19032": " āmokṣapadasamprāpti saṃsāro 'sty ātmano 'ntare //MU_4,26.6//",
    "GSP27moksop_u:19033": " svabhāvakalpito nityaṃ sarvasyāsty ātmano 'ntare /",
    "GSP27moksop_u:19034": " jīvasya taralaḥ kāya āvartaḥ payaso yathā //MU_4,26.7//",
    "GSP27moksop_u:19035": " bīje yathāṅkuras sphāraḥ pallavaś cāṅkure yathā /",
    "GSP27moksop_u:19036": " pallave ca yathā puṣpaṃ puṣpakośe phalaṃ yathā //MU_4,26.8//",
    "GSP27moksop_u:19037": " yataś ca kalpanārūpo deho 'sti manaso 'ntare /",
    "GSP27moksop_u:19038": " bahīrūpatayā rāma tato 'sty eveha sa sphuṭaḥ //MU_4,26.9//",
    "GSP27moksop_u:19039": " ya eva pratibhāso 'sya manasaḥ kila jāyate /",
    "GSP27moksop_u:19040": " sa evāśu bhavaty etan mṛtpiṇḍo ghaṭako yathā //MU_4,26.10//",
    "GSP27moksop_u:19041": " pratibhāsata evedaṃ manassaṅkalpamātrakam /",
    "GSP27moksop_u:19042": " jagad rāghava no satyaṃ mṛgatṛṣṇājalaṃ yathā //MU_4,26.11//",
    "GSP27moksop_u:19043": " pratibhāsena caitena deho 'yaṃ dṛśyate puraḥ /",
    "GSP27moksop_u:19044": " bhītibhrāntena bālena vetālo 'gragato yathā //MU_4,26.12//",
    "GSP27moksop_u:19045": " ādisarge purā kāyapratibhāso 'sya cetasaḥ /",
    "GSP27moksop_u:19046": " yas sa eva vibhur brahmā padmakośagṛhe sthitaḥ //MU_4,26.13//",
    "GSP27moksop_u:19047": " tatsaṅkalpakrameṇaiva tatas sthitim upāgatā /",
    "GSP27moksop_u:19048": " iyaṃ sṛṣṭir aparyantā māyeva ghanamāyayā //MU_4,26.14//",
    "GSP27moksop_u:19049": " rāmaḥ:",
    "GSP27moksop_u:19050": " jīvo manaḥpadaṃ prāpya vairiñcapadam āgataḥ /",
    "GSP27moksop_u:19051": " yathā brahmaṃs tathā sarvaṃ vistareṇa vadāśu me //MU_4,26.15//",
    "GSP27moksop_u:19052": " vasiṣṭhaḥ:",
    "GSP27moksop_u:19053": " brāhmaṃ śṛṇu mahābāho śarīragrahaṇe kramam /",
    "GSP27moksop_u:19054": " nidarśanena tenaiva jāgatīṃ jñāsyasi sthitim //MU_4,26.16//",
    "GSP27moksop_u:19055": " dikkālādyanavacchinnam ātmatattvaṃ svaśaktitaḥ /",
    "GSP27moksop_u:19056": " līlayaiva yad ādatte dikkālakalitaṃ vapuḥ //MU_4,26.17//",
    "GSP27moksop_u:19057": " tad etaj jīvaparyāyaṃ vāsanāveśatatparaṃ /",
    "GSP27moksop_u:19058": " manas sampadyate lolaṃ kalanākalanonmukham //MU_4,26.18//",
    "GSP27moksop_u:19059": " kalayantī manaśśaktir ādau bhāvayati kṣaṇāt /",
    "GSP27moksop_u:19060": " ākāśabhāvanām acchāṃ śabdabījarasonmukhīm //MU_4,26.19//",
    "GSP27moksop_u:19061": " tatas tadghanatāṃ yātaṃ ghanaspandaṃ kramān manaḥ /",
    "GSP27moksop_u:19062": " bhāvayaty anilaspandaṃ sparśabījarasonmukham //MU_4,26.20//",
    "GSP27moksop_u:19063": " tābhyām ākāśavātābhyām āmṛṣṭābhyāṃ manodṛśā /",
    "GSP27moksop_u:19064": " śabdasparśasvarūpābhyāṃ saṅgharṣāj janyate 'nalaḥ //MU_4,26.21//",
    "GSP27moksop_u:19065": " manas tadghanatāṃ prāpya tato bhāvayati kṣaṇāt /",
    "GSP27moksop_u:19066": " prākāśyam amalālokam ālokas tena vardhate //MU_4,26.22//",
    "GSP27moksop_u:19067": " manas tādṛgguṇagaṇaṃ rasatanmātravedanam /",
    "GSP27moksop_u:19068": " kṣaṇāc cinoty apāṃ śaityaṃ jalasaṃvit tato bhavet //MU_4,26.23//",
    "GSP27moksop_u:19069": " tatas tādṛgguṇagaṇaṃ mano bhāvayati kṣaṇāt /",
    "GSP27moksop_u:19070": " svarūpaṃ gandhavat sthūlaṃ yenodeṣyati medinī //MU_4,26.24//",
    "GSP27moksop_u:19071": " athedaṃ bhūtatanmātraveṣṭitaṃ tanutāṃ jahat /",
    "GSP27moksop_u:19072": " vapur vahnikaṇākāraṃ sphuritaṃ vyomni paśyati //MU_4,26.25//",
    "GSP27moksop_u:19073": " ahaṅkārakalāyuktaṃ buddhijīvasamanvitam /",
    "GSP27moksop_u:19074": " tat puryaṣṭakam ity uktaṃ bhūtahṛtpadmaṣaṭpadaḥ //MU_4,26.26//",
    "GSP27moksop_u:19075": " tasmiṃs tat tīvrasaṃvegād bhāvayad bhāsuraṃ vapuḥ /",
    "GSP27moksop_u:19076": " sthūlatāṃ eti pākena mano bhavyaphalaṃ yathā //MU_4,26.27//",
    "GSP27moksop_u:19077": " mūṣāsthadrutahemābhaṃ sphuritaṃ vimalāmbare /",
    "GSP27moksop_u:19078": " sanniveśam athādatte tat tejas svaṃ svabhāvataḥ //MU_4,26.28//",
    "GSP27moksop_u:19079": " tasmin svasanniveśe 'tha tejaḥpuñjamaye manaḥ /",
    "GSP27moksop_u:19080": " bhajate bhāvanāṃ sphāre niścitām ātatāṃ svataḥ //MU_4,26.29//",
    "GSP27moksop_u:19081": " ūrdhvaṃ śiraḥpīṭhamayīm adhaḥ pādamayīṃ tathā /",
    "GSP27moksop_u:19082": " pārśvayor hastasaṃsthānāṃ madhye codaradharmiṇīṃ //MU_4,26.30//",
    "GSP27moksop_u:19083": " prakaṭāvayavo bālo jvālājālāmalākṛtiḥ /",
    "GSP27moksop_u:19084": " manorathavaśopāttavapus tiṣṭhaty asāv atha //MU_4,26.31//",
    "GSP27moksop_u:19085": " evaṃ svavāsanāveśāt kalpitāṅgaṃ mano muneḥ /",
    "GSP27moksop_u:19086": " nayaty upacayaṃ dehaṃ svaṃ svabhāvam ṛtur yathā //MU_4,26.32//",
    "GSP27moksop_u:19087": " kālena sphuṭatām etya bhavaty amalavigrahaḥ /",
    "GSP27moksop_u:19088": " buddhisattvabalotsāhavijñānaiśvaryasaṃsthitaḥ //MU_4,26.33//",
    "GSP27moksop_u:19089": " sa eṣa bhagavān brahmā sarvalokādhināyakaḥ /",
    "GSP27moksop_u:19090": " dravatkanakasaṅkāśaḥ paramākāśasambhavaḥ //MU_4,26.34//",
    "GSP27moksop_u:19091": " athāsau paramākāśe tiṣṭhan paramarūpavān /",
    "GSP27moksop_u:19092": " kalpayaty ātmano geham ātmasthaś cittalīlayā //MU_4,26.35//",
    "GSP27moksop_u:19093": " kadācit kevalaṃ vyoma paramaṃ pāravarjitam /",
    "GSP27moksop_u:19094": " anādimadhyaparyantaṃ kadācid amalaṃ payaḥ //MU_4,26.36//",
    "GSP27moksop_u:19095": " kadācit kalpakālāgnijvālābhāsuramaṇḍitam /",
    "GSP27moksop_u:19096": " kadācit kānanaṃ kāntaṃ nābhīkamalakuṭmalam //MU_4,26.37//",
    "GSP27moksop_u:19097": " anyāny anyāny anekāni pratijanmāvadhi prabhuḥ /",
    "GSP27moksop_u:19098": " kalpayaty āsanāny eṣa nānārūpāṇi helayā //MU_4,26.38//",
    "GSP27moksop_u:19099": " tatredamprathamatvena yadaiṣa brahmaṇaḥ padāt /",
    "GSP27moksop_u:19100": " avatīrṇas tadā jñānāt tasyaiva susamas smṛtaḥ //MU_4,26.39//",
    "GSP27moksop_u:19101": " garbhanidrāvyapagame vapuḥ paśyati bhāsuram /",
    "GSP27moksop_u:19102": " prāṇāpānapravāhāḍhyaṃ dravyair eva vinirmitam //MU_4,26.40//",
    "GSP27moksop_u:19103": " romakoṭibhir ākīrṇaṃ dvātriṃśaddaśanānvitam /",
    "GSP27moksop_u:19104": " tristhūṇaṃ pañcadaivatyam adhaścaraṇalāñchitam //MU_4,26.41//",
    "GSP27moksop_u:19105": " pañcabhāgaṃ navadvāraṃ tvaglepamasṛṇāṅgakam /",
    "GSP27moksop_u:19106": " yuktam aṅguliviṃśatyā nakhaviṃśatilāñchitam //MU_4,26.42//",
    "GSP27moksop_u:19107": " dvibāhuṃ dvistanaṃ dvyakṣaṃ bahvakṣabhujam eva vā /",
    "GSP27moksop_u:19108": " nīḍaṃ cittavihaṅgasya bilaṃ manmathabhoginaḥ //MU_4,26.43//",
    "GSP27moksop_u:19109": " tṛṣṇāpiśācyā nilayaṃ jīvakesarikandaram /",
    "GSP27moksop_u:19110": " abhimānagajālānam ānanāmbhojaśobhitam //MU_4,26.44//",
    "GSP27moksop_u:19111": " avalokya vapur brahmā kāntam ātmīyam uttamam /",
    "GSP27moksop_u:19112": " cintayām āsa bhagavāṃs trikālāmaladarśanaḥ //MU_4,26.45//",
    "GSP27moksop_u:19113": " asminn ākāśakuhare tate madupalāñchite /",
    "GSP27moksop_u:19114": " adṛṣṭāpāraparyante prathamaṃ kim abhūd iti //MU_4,26.46//",
    "GSP27moksop_u:19115": " iti cintitavān brahmā sadyojāto 'malātmadṛk /",
    "GSP27moksop_u:19116": " apaśyat sargavṛndāni samatītāny anekaśaḥ //MU_4,26.47//",
    "GSP27moksop_u:19117": " atha sasmāra sakalān sa sadharmaguṇakramān /",
    "GSP27moksop_u:19118": " vasantaḥ kusumānīva vedān vāṅmayasaṃyutān //MU_4,26.48//",
    "GSP27moksop_u:19119": " līlayā kalpayām āsa citrās saṅkalpajāḥ prajāḥ /",
    "GSP27moksop_u:19120": " nānācārasamārambhā gandharvo nagaraṃ yathā //MU_4,26.49//",
    "GSP27moksop_u:19121": " tāsāṃ svargāpavargārthaṃ dharmakāmārthasiddhaye /",
    "GSP27moksop_u:19122": " anantāni vicitrāṇi śāstrāṇi samakalpayat //MU_4,26.50//",
    "GSP27moksop_u:19123": " sṛṣṭir evam iyaṃ rāma sarge 'smin sthitim āgatā /",
    "GSP27moksop_u:19124": " viriñcarūpān manasaḥ puṣpalakṣmīr madhor iva //MU_4,26.51//",
    "GSP27moksop_u:19125": " vividhaviracanaiḥ kriyāvilāsaiḥ kamalajarūpadhareṇa cetasaiva /",
    "GSP27moksop_u:19126": " raghusuta parikalpanena nītā sthitim atulāṃ jagatīha sargalakṣmīḥ //MU_4,26.52//",
    "GSP27moksop_u:19127": " saṃsārāvataraṇapratipādanopadeśayogo nāma sargaḥ",
    "GSP27moksop_u:19128": " saptaviṃśas sargaḥ",
    "GSP27moksop_u:19129": " vasiṣṭhaḥ:",
    "GSP27moksop_u:19130": " evaṃsampannam evaitan nakiñcid api saṃsthitam /",
    "GSP27moksop_u:19131": " śūnyam eva nabhomātraṃ manovilasitaṃ param //MU_4,27.1//",
    "GSP27moksop_u:19132": " na deśakālāv etena brahmāṇḍenāvṛtau kvacit /",
    "GSP27moksop_u:19133": " manāg api mahārūpavatāpy ākāśarūpiṇā //MU_4,27.2//",
    "GSP27moksop_u:19134": " etat saṅkalpamātrātma svapnadṛṣṭapuropamam /",
    "GSP27moksop_u:19135": " yatraitat tatra niśśūnyaṃ kevalaṃ vyoma saṃsthitam //MU_4,27.3//",
    "GSP27moksop_u:19136": " abhittirāgaracanam api dṛṣṭam asanmayam /",
    "GSP27moksop_u:19137": " akṛtaṃ kṛtam evaitad vyomni citraṃ vicitrakam //MU_4,27.4//",
    "GSP27moksop_u:19138": " manasā kalpitaṃ sarvaṃ dehādibhuvanatrayam /",
    "GSP27moksop_u:19139": " saṃsṛtau kāraṇaṃ caitac cakṣur ālokane yathā //MU_4,27.5//",
    "GSP27moksop_u:19140": " ābhāsamātraṃ hi jagad ghaṭāvaṭapaṭakramaiḥ /",
    "GSP27moksop_u:19141": " āvartate na sadrūpāḥ pṛthak kuḍyādayas sthitāḥ //MU_4,27.6//",
    "GSP27moksop_u:19142": " manasedaṃ śarīraṃ hi nivāsārthaṃ prakalpitam /",
    "GSP27moksop_u:19143": " krimiṇā kośakāreṇa svātmakośa iva svayam //MU_4,27.7//",
    "GSP27moksop_u:19144": " na tad asti na yan nāma cetas saṅkalpamantharam /",
    "GSP27moksop_u:19145": " na karoti na cāpnoti durgam apy atiduṣkaram //MU_4,27.8//",
    "GSP27moksop_u:19146": " sarvaśaktau pare deve kā nāma nanu śaktayaḥ /",
    "GSP27moksop_u:19147": " na sambhavanty āvriyate yābhir antar manoguhā //MU_4,27.9//",
    "GSP27moksop_u:19148": " sattāsatte padārthānāṃ sarveṣāṃ sarvadaiva hi /",
    "GSP27moksop_u:19149": " mahābāho sambhavatas sarvaśaktau vibhau sati //MU_4,27.10//",
    "GSP27moksop_u:19150": " paśya bhāvanayā prāptaṃ manasā pādmajaṃ vapuḥ /",
    "GSP27moksop_u:19151": " tasmāt tatkalanaṃ rāma sarvaśaktiyutaṃ viduḥ //MU_4,27.11//",
    "GSP27moksop_u:19152": " svasaṅkalpaiḥ kṛtās sarge devāsuranarācarāḥ /",
    "GSP27moksop_u:19153": " svasaṅkalpopaśamane śāmyanty asnehadīpavat //MU_4,27.12//",
    "GSP27moksop_u:19154": " ākāśasadṛśaṃ sarvaṃ kalpanāmātrajṛmbhitam /",
    "GSP27moksop_u:19155": " jagat paśya mahābuddhe sudīrghaṃ svapnam utthitam //MU_4,27.13//",
    "GSP27moksop_u:19156": " na jāyate na mriyate iha kaścit kadācana /",
    "GSP27moksop_u:19157": " pāramārthyena sumate mithyā sarvaṃ pravartate //MU_4,27.14//",
    "GSP27moksop_u:19158": " na vṛddhim eti no nāśaṃ yatra kiñcit kadācana /",
    "GSP27moksop_u:19159": " rekhātaruvane tatra kasya nāma ca khaṇḍanā //MU_4,27.15//",
    "GSP27moksop_u:19160": " bhramabhūtaṃ svakāyaṃ tvam apaśyan nipuṇaṃ dṛśā /",
    "GSP27moksop_u:19161": " rāghavāghahatasvāntaḥ kim ajña iva bhāṣase //MU_4,27.16//",
    "GSP27moksop_u:19162": " mṛgatṛṣṇā yathā tāpān manaso 'tiśayāt tathā /",
    "GSP27moksop_u:19163": " asanta eva dṛśyante sarve brahmādayo 'py amī //MU_4,27.17//",
    "GSP27moksop_u:19164": " dvicandravibhramaprakhyā manorathavad utthitāḥ /",
    "GSP27moksop_u:19165": " mithyājñānamayās sarve jagaty ākārarāśayaḥ //MU_4,27.18//",
    "GSP27moksop_u:19166": " yathā nauyāyino mithyā sthāṇuspandamatis tathā /",
    "GSP27moksop_u:19167": " asatyaivotthitā nityam ākārāṇāṃ paramparā //MU_4,27.19//",
    "GSP27moksop_u:19168": " indrajālam idaṃ viddhi māyāracitapañjaram /",
    "GSP27moksop_u:19169": " manomanananirmāṇaṃ na san nāsad iva sthitam //MU_4,27.20//",
    "GSP27moksop_u:19170": " brahmaivedaṃ jagat sarvam anyatāyās tv ataḥ kutaḥ /",
    "GSP27moksop_u:19171": " prasaṅgaḥ kīdṛśaḥ ko 'sau kva cāsau paritiṣṭhati //MU_4,27.21//",
    "GSP27moksop_u:19172": " ayaṃ girir ayaṃ sthāṇur ity āḍambaravibhramaḥ /",
    "GSP27moksop_u:19173": " manaso bhāvanādārḍhyād asat sad iva lakṣyate //MU_4,27.22//",
    "GSP27moksop_u:19174": " prapañcacaturārambham antas tuccham idaṃ jagat /",
    "GSP27moksop_u:19175": " sakāmatṛṣṇāmananaṃ tyaktvānyad rāma bhāvaya //MU_4,27.23//",
    "GSP27moksop_u:19176": " yathā svapne mahārambho bhrāntir eva na vastusat /",
    "GSP27moksop_u:19177": " dīrghasvapnaṃ tathaivedaṃ viddhi cittopakalpitam //MU_4,27.24//",
    "GSP27moksop_u:19178": " dṛśyamānamahābhogaṃ gṛhyamāṇam avastukam /",
    "GSP27moksop_u:19179": " kośam āśābhujaṅgīnāṃ saṃsārāḍambaraṃ tyaja //MU_4,27.25//",
    "GSP27moksop_u:19180": " asad etad iti jñātvā mātra bhāvaṃ niveśaya /",
    "GSP27moksop_u:19181": " anudhāvati kaḥ prājño vijñāya mṛgatṛṣṇikām //MU_4,27.26//",
    "GSP27moksop_u:19182": " svasaṅkalpottharūpāḍhyāṃ manorathamayīṃ striyam /",
    "GSP27moksop_u:19183": " yo 'nugacchati mūḍhātmā duḥkhasyaiva sa bhājanam //MU_4,27.27//",
    "GSP27moksop_u:19184": " vastuny asati loko 'yaṃ yātu kāmam avastuni /",
    "GSP27moksop_u:19185": " yas tu vastu parityajya yāty avastu sa naśyati //MU_4,27.28//",
    "GSP27moksop_u:19186": " manovyāmoha evedaṃ rajjvām ahibhayaṃ yathā /",
    "GSP27moksop_u:19187": " bhāvanāmātravaicitryāc ciram āvartate jagat //MU_4,27.29//",
    "GSP27moksop_u:19188": " asadabhyuditair bhāvair jalāntaścandracañcalaiḥ /",
    "GSP27moksop_u:19189": " vañcyate bāla eveha na tattvajño bhavādṛśaḥ //MU_4,27.30//",
    "GSP27moksop_u:19190": " ya imaṃ guṇasaṅghātaṃ bhāvayan sukham īhate /",
    "GSP27moksop_u:19191": " pramārṣṭi sa jaḍo jāḍyaṃ vahnāv appratibimbite //MU_4,27.31//",
    "GSP27moksop_u:19192": " asad evedam ābhogi dṛśyate dṛśyapañjaram /",
    "GSP27moksop_u:19193": " manomanananirmāṇaṃ hṛdaye nagaraṃ yathā //MU_4,27.32//",
    "GSP27moksop_u:19194": " idaṃ cittecchayodeti līyate ca tadicchayā /",
    "GSP27moksop_u:19195": " mithyaiva dṛśyate sphāraṃ gandharvanagaraṃ yathā //MU_4,27.33//",
    "GSP27moksop_u:19196": " rāma naṣṭe jagaty asmin na kiñcid api naśyati /",
    "GSP27moksop_u:19197": " yukte 'pi ca jagaty asmin na kiñcid api yujyate //MU_4,27.34//",
    "GSP27moksop_u:19198": " manaḥprakalpite bhagne hṛdi vistīrṇapattane /",
    "GSP27moksop_u:19199": " vṛddhiṃ vopagate brūhi kiṃ vṛddhaṃ kasya kiṃ kṣataṃ //MU_4,27.35//",
    "GSP27moksop_u:19200": " krīḍārthena yathodeti bālānāṃ hṛdi pattanam /",
    "GSP27moksop_u:19201": " manasā tadvad evedam udety avirataṃ jagat //MU_4,27.36//",
    "GSP27moksop_u:19202": " na kiñcit kasyacin naṣṭam indrajālajale yathā /",
    "GSP27moksop_u:19203": " bhraṣṭe naṣṭe tathaivāsmin saṃsāre vibhavotthite //MU_4,27.37//",
    "GSP27moksop_u:19204": " yad asat tad asat syāc cet tat kiṃ kasya kila kṣatam /",
    "GSP27moksop_u:19205": " ato harṣaviṣādābhyāṃ saṃsāro nāma nāspadam //MU_4,27.38//",
    "GSP27moksop_u:19206": " asad eva yad atyantaṃ tasmin kiṃ nāma naśyati /",
    "GSP27moksop_u:19207": " nāśābhāve hi duḥkhasya kaḥ prasaṅgo mahāmate //MU_4,27.39//",
    "GSP27moksop_u:19208": " sad eva vā yad atyantaṃ tasya kiṃ nāma naśyati /",
    "GSP27moksop_u:19209": " brahmaivedaṃ jagat sarvaṃ sukhaduḥkhe kim utthite //MU_4,27.40//",
    "GSP27moksop_u:19210": " sarvatrāsatyabhūte 'smin prapañcaikāntakāriṇi /",
    "GSP27moksop_u:19211": " saṃsāre kim upādeyaṃ prājño yad abhivāñchatu //MU_4,27.41//",
    "GSP27moksop_u:19212": " sarvatra satyabhūte 'smin brahmatattvamaye 'pi ca /",
    "GSP27moksop_u:19213": " kiṃ syāt tribhuvane heyaṃ prājñāḥ pariharantu yat //MU_4,27.42//",
    "GSP27moksop_u:19214": " asat sad vā jagaj jñasya tenāsau sukhaduḥkhayoḥ /",
    "GSP27moksop_u:19215": " agamya eva mūrkhas tu tṛtīyāṃśena duḥkhitaḥ //MU_4,27.43//",
    "GSP27moksop_u:19216": " ādāv ante 'pi yan nāsti vartamāne 'pi san na tat /",
    "GSP27moksop_u:19217": " yo 'bhivāñchaty asad rāma tasyāsattaiva śiṣyate //MU_4,27.44//",
    "GSP27moksop_u:19218": " ādāv ante ca yat satyaṃ vartamāne sad eva tat /",
    "GSP27moksop_u:19219": " yasya sarvaṃ sad eva syāt tasya sattaiva śiṣyate //MU_4,27.45//",
    "GSP27moksop_u:19220": " asatyabhūtaṃ toyāntaś candravyomalatādikam /",
    "GSP27moksop_u:19221": " bālā evābhivāñchanti manomohāya nottamāḥ //MU_4,27.46//",
    "GSP27moksop_u:19222": " bālo hi vitatākārair vasturiktaiḥ prayojanaiḥ /",
    "GSP27moksop_u:19223": " santoṣam ety anantāya duḥkhāya na sukhāya tu //MU_4,27.47//",
    "GSP27moksop_u:19224": " tasmān mā bhava bālas tvaṃ rāma rājīvalocana /",
    "GSP27moksop_u:19225": " anityatām ihālokya nityam āśraya susthiram //MU_4,27.48//",
    "GSP27moksop_u:19226": " asad idam akhilaṃ mayā sametaṃ tv iti vigaṇayya viṣāditāstu mā te /",
    "GSP27moksop_u:19227": " sad iha hi sakalaṃ mayā sametaṃ tv iti ca vilokya viṣāditāstu mā te //MU_4,27.49//",
    "GSP27moksop_u:19228": " vālmīkiḥ:",
    "GSP27moksop_u:19229": " ity uktavaty atha munau divaso jagāma sāyantanāya vidhaye 'stam ino jagāma /",
    "GSP27moksop_u:19230": " snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_4,27.50//",
    "GSP27moksop_u:19231": " yathābhūtārthayogopadeśo nāma sargaḥ",
    "GSP27moksop_u:19232": " aṣṭaviṃśas sargaḥ",
    "GSP27moksop_u:19233": " vasiṣṭhaḥ:",
    "GSP27moksop_u:19234": " naṣṭe dhane 'tha dārādau śokasyāvasaro 'tra kaḥ /",
    "GSP27moksop_u:19235": " indrajāle kṣaṇād dṛṣṭe naṣṭe kā paridevanā //MU_4,28.1//",
    "GSP27moksop_u:19236": " gandharvanagarasyārdhe bhūṣite dūṣite 'tha vā /",
    "GSP27moksop_u:19237": " avidyāṃśe sutādau vā kaḥ kramas sukhaduḥkhayoḥ //MU_4,28.2//",
    "GSP27moksop_u:19238": " prāpte dhane 'tha dārādau harṣasyāvasaro hi kaḥ /",
    "GSP27moksop_u:19239": " vṛddhāyāṃ mṛgatṛṣṇāyāṃ kim ānando jalārthinaḥ //MU_4,28.3//",
    "GSP27moksop_u:19240": " dhanadāreṣu vṛddheṣu duḥkhaṃ yuktaṃ na tuṣṭatā /",
    "GSP27moksop_u:19241": " vṛddhāyāṃ mohamāyāyāṃ kas samāśvāsavān iha //MU_4,28.4//",
    "GSP27moksop_u:19242": " yair eva jāyate rāgo mūrkhasyādhikatāṃ gataiḥ /",
    "GSP27moksop_u:19243": " tair eva bhogaiḥ prājñasya virāga upajāyate //MU_4,28.5//",
    "GSP27moksop_u:19244": " apāradarśino mūḍhā bhogair āyānti tuṣṭatām /",
    "GSP27moksop_u:19245": " pārāvalokinas tv etair virāgaṃ yānti sādhavaḥ //MU_4,28.6//",
    "GSP27moksop_u:19246": " ato rāghava tattvajño vyavahāreṣu saṃsṛteḥ /",
    "GSP27moksop_u:19247": " naṣṭaṃ naṣṭam upekṣasva prāptaṃ prāptam upāhara //MU_4,28.7//",
    "GSP27moksop_u:19248": " anāgatānāṃ bhogānām avāñchanam akṛtrimam /",
    "GSP27moksop_u:19249": " āgatānāṃ ca sambhoga iti paṇḍitalakṣaṇam //MU_4,28.8//",
    "GSP27moksop_u:19250": " saṃsārasambhrame hy asmiṃś channātmany ātatāyini /",
    "GSP27moksop_u:19251": " tathā vihara sambuddho yathā nāyāsi mūḍhatām //MU_4,28.9//",
    "GSP27moksop_u:19252": " saṃsārāḍambarasyāsya prapañcaracite krame /",
    "GSP27moksop_u:19253": " samyak samaṃ na paśyanti ye hatās te kubuddhayaḥ //MU_4,28.10//",
    "GSP27moksop_u:19254": " yayā kayācid yuktyeha yasya dṛśyagatāratiḥ /",
    "GSP27moksop_u:19255": " parimajjati tasyācchā na kvacin nirmalā matiḥ //MU_4,28.11//",
    "GSP27moksop_u:19256": " yasyāsad idam ity āsthā nivṛttā sarvavastuṣu /",
    "GSP27moksop_u:19257": " kroḍīkaroti sarvajñaṃ nāvidyā tam avāstavī //MU_4,28.12//",
    "GSP27moksop_u:19258": " ahaṃ jagac caikam idaṃ sarvam eveti yasya dhīḥ /",
    "GSP27moksop_u:19259": " āsthānāsthe parityajya saṃsthitā sa na majjati //MU_4,28.13//",
    "GSP27moksop_u:19260": " śuddhaṃ sadasator madhyaṃ padaṃ buddhyāvalambya ca /",
    "GSP27moksop_u:19261": " sabāhyābhyantaraṃ viśvaṃ mā gṛhāṇa vimuñca mā //MU_4,28.14//",
    "GSP27moksop_u:19262": " atyantavitatas svacchas sarvavān sarvavarjitaḥ /",
    "GSP27moksop_u:19263": " vyomavat tiṣṭha nīrāgaṃ rāma kāryakaro 'pi san //MU_4,28.15//",
    "GSP27moksop_u:19264": " yasya necchā na cānicchā jñasya karmaṇi tiṣṭhataḥ /",
    "GSP27moksop_u:19265": " na tasya lipyate prajñā padmapattram ivāmbubhiḥ //MU_4,28.16//",
    "GSP27moksop_u:19266": " darśanasparśanādīni mā karotu karotu vā /",
    "GSP27moksop_u:19267": " tavendriyagaṇo gauṇas tvam aniccho bhavātmavān //MU_4,28.17//",
    "GSP27moksop_u:19268": " mamedam ity asadbhūte indriyārthe bhavanmanaḥ /",
    "GSP27moksop_u:19269": " mā nimajjatv amagnaṃ san mā karotu karotu vā //MU_4,28.18//",
    "GSP27moksop_u:19270": " yadi te nendriyārthaśrīs svadate hṛdi rāghava /",
    "GSP27moksop_u:19271": " tad asi jñātavijñānas samuttīrṇo bhavārṇavāt //MU_4,28.19//",
    "GSP27moksop_u:19272": " asvāditendriyārthasya satanor atanor api /",
    "GSP27moksop_u:19273": " anicchato 'pi sampannā muktir arthavaśāt tava //MU_4,28.20//",
    "GSP27moksop_u:19274": " uccaiḥpadāya parayā prajñayā vāsanāgaṇāt /",
    "GSP27moksop_u:19275": " puṣpād gandham ivodāraṃ ceto rāma pṛthak kuru //MU_4,28.21//",
    "GSP27moksop_u:19276": " saṃsārāmbunidhāv asmin vāsanāmbupariplute /",
    "GSP27moksop_u:19277": " ye prajñānāvam ārūḍhās te tīrṇā bruḍitāḥ pare //MU_4,28.22//",
    "GSP27moksop_u:19278": " kṣuradhārāgraśitayā dhiyā paramadhīrayā /",
    "GSP27moksop_u:19279": " pravicāryātmanas tattvaṃ tat tvaṃ svaṃ padam āviśa //MU_4,28.23//",
    "GSP27moksop_u:19280": " yathā tattvavidaḥ prājñā jñānabṛṃhitacetasaḥ /",
    "GSP27moksop_u:19281": " viharanti tathā rāma vihartavyaṃ na mūḍhavat //MU_4,28.24//",
    "GSP27moksop_u:19282": " jīvanmuktā mahātmāno nityatṛptā mahāśayāḥ /",
    "GSP27moksop_u:19283": " ācārair anugantavyā na bhogakṛpaṇāś śaṭhāḥ //MU_4,28.25//",
    "GSP27moksop_u:19284": " na tyajanti na vāñchanti vyavahāraṃ jagadgatam /",
    "GSP27moksop_u:19285": " sarvam evānuvartante parāvaravido janāḥ //MU_4,28.26//",
    "GSP27moksop_u:19286": " prabhāvasyābhimānasya guṇānāṃ yaśasaś śriyaḥ /",
    "GSP27moksop_u:19287": " na kvacit kṛpaṇā loke mahāntas tattvadarśinaḥ //MU_4,28.27//",
    "GSP27moksop_u:19288": " suśūnye 'pi na khidyante devodyāne nasaṅginaḥ /",
    "GSP27moksop_u:19289": " niyatiṃ ca na muñcanti mahānto bhāskarā iva //MU_4,28.28//",
    "GSP27moksop_u:19290": " vigatecchā yathāprāptavyavahārānuvartinaḥ /",
    "GSP27moksop_u:19291": " vicaranty asamunnaddhās svasthā deharathasthitāḥ //MU_4,28.29//",
    "GSP27moksop_u:19292": " tvam api prāptavān rāma vivekam imam āgatam /",
    "GSP27moksop_u:19293": " prajñābalena cānena jāne svastho 'si sundara //MU_4,28.30//",
    "GSP27moksop_u:19294": " spaṣṭāṃ dṛṣṭim avaṣṭabhya nirmāno gatamatsaraḥ /",
    "GSP27moksop_u:19295": " viharāsmin bhuvaḥ pīṭhe parāṃ siddhim avāpsyasi //MU_4,28.31//",
    "GSP27moksop_u:19296": " svasthas sarvehitatyāgī dūrālokitavāñchanaḥ /",
    "GSP27moksop_u:19297": " parāṃ śītalatām antar ādāya viharānagha //MU_4,28.32//",
    "GSP27moksop_u:19298": " vālmīkiḥ:",
    "GSP27moksop_u:19299": " itthaṃ girā vimalayā vimalāśayasya rāmo munes sa parimṛṣṭa ivābabhāse /",
    "GSP27moksop_u:19300": " jñānāmṛtena madhureṇa virājatāntaḥ pūrṇaś śaśāṅka iva śītalatāṃ jagāma //MU_4,28.33//",
    "GSP27moksop_u:19301": " yathābhūtārthāvabodhavyavahārayogopadeśo nāma sargaḥ",
    "GSP27moksop_u:19302": " ekonatriṃśas sargaḥ",
    "GSP27moksop_u:19303": " rāmaḥ:",
    "GSP27moksop_u:19304": " bhagavan sarvadharmajña vedavedāntapāraga /",
    "GSP27moksop_u:19305": " āśvasta iva tiṣṭhāmi śuddhābhir bhavaduktibhiḥ //MU_4,29.1//",
    "GSP27moksop_u:19306": " udārāṇi viraktāni peśalāny ucitāni ca /",
    "GSP27moksop_u:19307": " śrotuṃ tṛptiṃ na gacchāmi vacāṃsi vadatas tava //MU_4,29.2//",
    "GSP27moksop_u:19308": " jātyā rājasasāttvikyāḥ kathanāvasarāntare /",
    "GSP27moksop_u:19309": " utpattir bhavatā proktā bhagavan padmajanmanaḥ //MU_4,29.3//",
    "GSP27moksop_u:19310": " atrāyaṃ mama sandeho mahātman hṛdi vartate /",
    "GSP27moksop_u:19311": " sarvasaṃśayavicchedakārinn āśu tad ucyatām //MU_4,29.4//",
    "GSP27moksop_u:19312": " kvacid abjāt kvacid vyomnaḥ kvacid aṇḍāt kvacij jalāt /",
    "GSP27moksop_u:19313": " citrotpattiḥ kathaṃ proktā śāstre kamalajanmanaḥ //MU_4,29.5//",
    "GSP27moksop_u:19314": " vasiṣṭhaḥ:",
    "GSP27moksop_u:19315": " bahūni brahmalakṣyāṇi śaṅkarendraśatāni ca /",
    "GSP27moksop_u:19316": " nārāyaṇasahasrāṇi samatītāni rāghava //MU_4,29.6//",
    "GSP27moksop_u:19317": " adyānyeṣu vicitreṣu brahmāṇḍeṣu ca bhūriṣu /",
    "GSP27moksop_u:19318": " nānācāravihārāṇi viharanti sahasraśaḥ //MU_4,29.7//",
    "GSP27moksop_u:19319": " tulyakālam ananteṣu kālāntarabhaveṣu ca /",
    "GSP27moksop_u:19320": " jagatsu prodbhaviṣyanti bahūny anyāni bhūriśaḥ //MU_4,29.8//",
    "GSP27moksop_u:19321": " teṣām abjodbhavādīnāṃ teṣv aṇḍeṣu divaukasām /",
    "GSP27moksop_u:19322": " utpattayo mahābāho vicitrāḥ kathitā divi //MU_4,29.9//",
    "GSP27moksop_u:19323": " kadācit sṛṣṭayaś śārvyaḥ kadācit padmajodbhavāḥ /",
    "GSP27moksop_u:19324": " kadācid api vaiṣṇavyaḥ kadācin muninirmitāḥ //MU_4,29.10//",
    "GSP27moksop_u:19325": " kadācid abjajo brahmā kadācit salilodbhavaḥ /",
    "GSP27moksop_u:19326": " aṇḍodbhavaḥ kadācic ca kadācij jāyate 'mbarāt //MU_4,29.11//",
    "GSP27moksop_u:19327": " kasmiṃścid aṇḍe tryakṣo 'rkaḥ kasmiṃścid api vāsavaḥ /",
    "GSP27moksop_u:19328": " kasmiṃścit puṇḍarīkākṣaḥ kasmiṃścit tryakṣa eva hi //MU_4,29.12//",
    "GSP27moksop_u:19329": " kasyāñcid bhūr abhūt sṛṣṭau nīrandhratarusaṅkaṭā /",
    "GSP27moksop_u:19330": " kasyāñcin naranīrandhrā kasyāñcid bhūdharāvṛtā //MU_4,29.13//",
    "GSP27moksop_u:19331": " bhūr abhūn mṛṇmayī kācit kācid āsīd dṛṣanmayī /",
    "GSP27moksop_u:19332": " āsīd dhemamayī kācit kācin māṃsamayī tathā //MU_4,29.14//",
    "GSP27moksop_u:19333": " ihaiva kānicit tāni jaganty anyāny athānyathā /",
    "GSP27moksop_u:19334": " anyo'nyaikaikalokāni nirvedhāṃsy api kānicit //MU_4,29.15//",
    "GSP27moksop_u:19335": " anantāni jaganty asmin brahmatattvamahāmbare /",
    "GSP27moksop_u:19336": " ambhodhivīcivrajavan nimajjanty udbhavanti ca //MU_4,29.16//",
    "GSP27moksop_u:19337": " yathā taraṅgā jaladhau mṛgatṛṣṇā marau yathā /",
    "GSP27moksop_u:19338": " kusumāni yathā cūte tathā viśvaśriyaḥ pare //MU_4,29.17//",
    "GSP27moksop_u:19339": " bhānor gaṇayituṃ śakyā raśmiṣu trasareṇavaḥ /",
    "GSP27moksop_u:19340": " ālolavapuṣo brahmatattve na jagatāṃ gaṇāḥ //MU_4,29.18//",
    "GSP27moksop_u:19341": " yathā maṣakajālāni varṣāsv ikṣuvanāliṣu /",
    "GSP27moksop_u:19342": " utpatyotpatya naśyanti tathemā lokasṛṣṭayaḥ //MU_4,29.19//",
    "GSP27moksop_u:19343": " na ca vijñāyate kasmāt kālāt prabhṛti cāgatāḥ /",
    "GSP27moksop_u:19344": " nityāgamāpāyaparā etās sargaparamparāḥ //MU_4,29.20//",
    "GSP27moksop_u:19345": " anādimatyo 'virataṃ prasphuranti taraṅgavat /",
    "GSP27moksop_u:19346": " pūrvāt pūrvaṃ kilābhūvaṃs tataḥ pūrvataraṃ tathā //MU_4,29.21//",
    "GSP27moksop_u:19347": " bhūtvā bhūtvā pralīyante surāsuranarādikāḥ /",
    "GSP27moksop_u:19348": " sarittaraṅgabhaṅgyaitās samastā bhūtajātayaḥ //MU_4,29.22//",
    "GSP27moksop_u:19349": " yathedam aṇḍaṃ vairiñcaṃ tathā brahmāṇḍapaṅktayaḥ /",
    "GSP27moksop_u:19350": " sahasraśaḥ parikṣīṇā nālikā vatsareṣv iva //MU_4,29.23//",
    "GSP27moksop_u:19351": " anyās samprati vidyante vartamānaśarīrakāḥ /",
    "GSP27moksop_u:19352": " pāre brahmapurasyāsya vitate brahmaṇaḥ pade //MU_4,29.24//",
    "GSP27moksop_u:19353": " brahmaṇy anyā bhaviṣyanti bahvyo brahmapuraśriyaḥ /",
    "GSP27moksop_u:19354": " purastāc ca vinaṅkṣyanti bhūtvā bhūtvā yathā giraḥ //MU_4,29.25//",
    "GSP27moksop_u:19355": " brahmaṇy anyā bhaviṣyantyas sthitās sargaparamparāḥ /",
    "GSP27moksop_u:19356": " ghaṭā iva mṛdo rāśāv aṅkure pallavā iva //MU_4,29.26//",
    "GSP27moksop_u:19357": " yāvatsamudraṃ jaladhau yathā jalarayormayaḥ /",
    "GSP27moksop_u:19358": " yāvadbrahma cidākāśe tathā tribhuvanaśriyaḥ //MU_4,29.27//",
    "GSP27moksop_u:19359": " sphārākāravikārāḍhyāḥ prekṣyamāṇā na kiñcana /",
    "GSP27moksop_u:19360": " unmajjantyo nimajjantyo na satyā nāpy asacchriyaḥ //MU_4,29.28//",
    "GSP27moksop_u:19361": " jaḍā rasānvitās tanvyas tāś śevālalatā iva /",
    "GSP27moksop_u:19362": " taraṅgasamadharmiṇyo dṛṣṭanaṣṭaśarīrikāḥ //MU_4,29.29//",
    "GSP27moksop_u:19363": " sarvāsāṃ sṛṣṭikoṭīnāṃ citrācāraviceṣṭitāḥ /",
    "GSP27moksop_u:19364": " citrākāravikārāś ca citrarūpāś ca sṛṣṭayaḥ //MU_4,29.30//",
    "GSP27moksop_u:19365": " vyatiriktā na sarveśāt samagrās sṛṣṭidṛṣṭayaḥ /",
    "GSP27moksop_u:19366": " tattvajñaviṣayā rāma salilād iva vṛṣṭayaḥ //MU_4,29.31//",
    "GSP27moksop_u:19367": " āyānti sṛṣṭayo devāj jaladād iva vṛṣṭayaḥ /",
    "GSP27moksop_u:19368": " tasmād evākhilā jātā ālokād iva dṛṣṭayaḥ //MU_4,29.32//",
    "GSP27moksop_u:19369": " vyatiriktā na sarveśāt samastās sṛṣṭidṛṣṭayaḥ /",
    "GSP27moksop_u:19370": " vyatiriktā ivābhānti svāṣṭhīlāś śalmaler iva //MU_4,29.33//",
    "GSP27moksop_u:19371": " iha sṛṣṭiṣu puṣṭāsu nikṛṣṭāsu ca rāghava /",
    "GSP27moksop_u:19372": " paramān nabhaso jātatanmātramalamālitam //MU_4,29.34//",
    "GSP27moksop_u:19373": " kadācit prathamaṃ vyoma pratiṣṭhām upagacchati /",
    "GSP27moksop_u:19374": " tataḥ prajāyate brahmā vyomajo 'sau prajāpatiḥ //MU_4,29.35//",
    "GSP27moksop_u:19375": " kadācit prathamaṃ vāyuḥ pratiṣṭhām upagacchati /",
    "GSP27moksop_u:19376": " tataḥ prajāyate brahmā vāyujo 'sau prajāpatiḥ //MU_4,29.36//",
    "GSP27moksop_u:19377": " kadācit prathamaṃ vāri sphāratām adhigacchati /",
    "GSP27moksop_u:19378": " tataḥ prajāyate brahmā jalajo 'sau prajāpatiḥ //MU_4,29.37//",
    "GSP27moksop_u:19379": " kadācit prathamaṃ pṛthvī sphāratām adhigacchati /",
    "GSP27moksop_u:19380": " tataḥ prajāyate brahmā pārthivo 'sau prajāpatiḥ //MU_4,29.38//",
    "GSP27moksop_u:19381": " iti catvāri sampīḍya pañcamaṃ vardhate yadā /",
    "GSP27moksop_u:19382": " tadā tajjatayaiveśaḥ kurute jāgatīṃ kriyām //MU_4,29.39//",
    "GSP27moksop_u:19383": " kadācid apsu vāyau vā susphāre vāpi tejasi /",
    "GSP27moksop_u:19384": " svayaṃ sampadyate kaścit pumān prakṛtibhāvataḥ //MU_4,29.40//",
    "GSP27moksop_u:19385": " tasyātha puṃso vadanāt kadācij jāyate padāt /",
    "GSP27moksop_u:19386": " kadācid aṃsāt pṛṣṭhād vā kadācil locanāt karāt //MU_4,29.41//",
    "GSP27moksop_u:19387": " kadācit puruṣasyāsya nābheḥ padmaḥ prajāyate /",
    "GSP27moksop_u:19388": " tasmin sañcarate brahmā padmajo 'sau prakīrtitaḥ //MU_4,29.42//",
    "GSP27moksop_u:19389": " māyeyaṃ svapnavad bhrāntir mithyāracitacakrikā /",
    "GSP27moksop_u:19390": " manorājyarucir lolā salilāvṛttisundarī //MU_4,29.43//",
    "GSP27moksop_u:19391": " kim ivāsyāṃ vada jñaptau kathaṃ sambhavatīha no /",
    "GSP27moksop_u:19392": " na ced bālamanorājyam idaṃ paryanuyujyate //MU_4,29.44//",
    "GSP27moksop_u:19393": " kadācid ambare śuddhe manastattvānurañjanāt /",
    "GSP27moksop_u:19394": " sauvarṇaṃ brahmagarbhaṃ ca svayam aṇḍaṃ pravartate //MU_4,29.45//",
    "GSP27moksop_u:19395": " kadācid eṣa puruṣo vīryaṃ sṛjati vāriṇi /",
    "GSP27moksop_u:19396": " tasmāt prajāyate padmaṃ brahmāṇḍam atha vā mahat //MU_4,29.46//",
    "GSP27moksop_u:19397": " tasmāt prajāyate brahmā kadācid bhāskaro hy asau /",
    "GSP27moksop_u:19398": " kadācid varuṇo brahmā kadācid vāyur abjajaḥ //MU_4,29.47//",
    "GSP27moksop_u:19399": " evam antarvihīnāsu vicitrāsv iha sṛṣṭiṣu /",
    "GSP27moksop_u:19400": " vicitrotpattayo rāma brahmaṇo vividhā gatāḥ //MU_4,29.48//",
    "GSP27moksop_u:19401": " nidarśanārthaṃ sṛṣṭes tu mayaikasya prajāpateḥ /",
    "GSP27moksop_u:19402": " bhavate kathitotpattir asyevānyasya vānagha //MU_4,29.49//",
    "GSP27moksop_u:19403": " manovijṛmbhaṇam ayaṃ saṃsāra iti sanmate /",
    "GSP27moksop_u:19404": " sambodhanāya bhavatas sṛṣṭikrama udāhṛtaḥ //MU_4,29.50//",
    "GSP27moksop_u:19405": " tās sāttvikīprabhṛtayo jātayas tv ittham āgatāḥ /",
    "GSP27moksop_u:19406": " iti te kathanāyaiṣa sṛṣṭikrama udāhṛtaḥ //MU_4,29.51//",
    "GSP27moksop_u:19407": " punas sṛṣṭiḥ punar nāśaḥ punar duḥkhaṃ punas sukham /",
    "GSP27moksop_u:19408": " punar ajñāḥ punas tajjñā bandhamokṣadṛśau punaḥ //MU_4,29.52//",
    "GSP27moksop_u:19409": " punaḥ punas sṛṣṭikarāḥ pītasnehadaśābhṛtaḥ /",
    "GSP27moksop_u:19410": " dīpā iva kṛtālokāḥ praśāmyanty udbhavanti ca //MU_4,29.53//",
    "GSP27moksop_u:19411": " dehotpattau vināśe ca dīpānāṃ brahmaṇām api /",
    "GSP27moksop_u:19412": " kālenādhikatāṃ tyaktvā nāśe bhedo na kaścana //MU_4,29.54//",
    "GSP27moksop_u:19413": " punaḥ kṛtaṃ punas tretā punaś ca dvāparaḥ kaliḥ /",
    "GSP27moksop_u:19414": " punar āvartate sarvaṃ cakrāvartehayā jagat //MU_4,29.55//",
    "GSP27moksop_u:19415": " punar manvantarārambhāḥ punaḥ kalpaparamparāḥ /",
    "GSP27moksop_u:19416": " punaḥ punaḥ kāryadaśāḥ prātaḥ prātar ahar yathā //MU_4,29.56//",
    "GSP27moksop_u:19417": " lokālokakalākālakalanākalitāntaram /",
    "GSP27moksop_u:19418": " punaḥ punar idaṃ sarvaṃ na kiñcana punaḥ punaḥ //MU_4,29.57//",
    "GSP27moksop_u:19419": " anāhate pratapte 'yaḥpiṇḍe 'nalakaṇā iva /",
    "GSP27moksop_u:19420": " ime bhāvās sthitā nityaṃ cidākāśe svabhāvataḥ //MU_4,29.58//",
    "GSP27moksop_u:19421": " kadācid anabhivyaktaṃ kadācid vyaktim āgatam /",
    "GSP27moksop_u:19422": " idam asti pare tattve sarvaṃ vṛkṣa ivārtavam //MU_4,29.59//",
    "GSP27moksop_u:19423": " citspanda eva sarvātmā sarvadaivedṛśākṛtiḥ /",
    "GSP27moksop_u:19424": " yad asmāj jāyate sargo dvīndutvam iva locanāt //MU_4,29.60//",
    "GSP27moksop_u:19425": " citas sarvās samāyānti santatās sṛṣṭidṛṣṭayaḥ /",
    "GSP27moksop_u:19426": " tatsthā evāpy atatsthābhāś candrād iva marīcayaḥ //MU_4,29.61//",
    "GSP27moksop_u:19427": " na kadācana saṃsāraḥ kilāyaṃ nāma sarvadā /",
    "GSP27moksop_u:19428": " sarvaśaktāv asaṃsāraśaktitā vidyate yataḥ //MU_4,29.62//",
    "GSP27moksop_u:19429": " na caivedaṃ kadācit tu sādho jagad anīdṛśam /",
    "GSP27moksop_u:19430": " sarvaśaktau hi saṃsāraśaktitā vidyate yataḥ //MU_4,29.63//",
    "GSP27moksop_u:19431": " mahākalpāvadhiṃ kālam asaṃsāritayeddhayā /",
    "GSP27moksop_u:19432": " na bhaviṣyati saṃsāra idānīm iti yujyate //MU_4,29.64//",
    "GSP27moksop_u:19433": " jñadṛṣṭyā sarvam evedaṃ brahmaiveti mahāmate /",
    "GSP27moksop_u:19434": " nāsti saṃsāra ity etad upapadyata eva naḥ //MU_4,29.65//",
    "GSP27moksop_u:19435": " ajñadṛṣṭyā tv avicchinnasaṃsāritvād anāratam /",
    "GSP27moksop_u:19436": " nityā saṃsāramāyeyam ity asyaivopapadyate //MU_4,29.66//",
    "GSP27moksop_u:19437": " punaḥ punaś ca bhāvitvān na kadācid anīdṛśam /",
    "GSP27moksop_u:19438": " jagad ity etad apy uktaṃ na mṛṣā raghunandana //MU_4,29.67//",
    "GSP27moksop_u:19439": " anārataṃ patadbhūtā diśo dṛṣṭvā vinaśvarīḥ /",
    "GSP27moksop_u:19440": " vināśīdaṃ jagat sarvam iti kiṃ nopapadyate //MU_4,29.68//",
    "GSP27moksop_u:19441": " sarvadoditacandrārkā diśo dṛṣṭvā sthirācalāḥ /",
    "GSP27moksop_u:19442": " avināśi jagat sarvam ity apy avitathopamam //MU_4,29.69//",
    "GSP27moksop_u:19443": " na tad asti na yat tasminn ekasmin vitatātmani /",
    "GSP27moksop_u:19444": " saṅkalpakalanājālam anākhye nopapadyate //MU_4,29.70//",
    "GSP27moksop_u:19445": " punaḥ punar idaṃ sarvaṃ punar maraṇajanmanī /",
    "GSP27moksop_u:19446": " punas sukhaṃ punar duḥkhaṃ punaḥ karaṇakarmaṇī //MU_4,29.71//",
    "GSP27moksop_u:19447": " punar āśāḥ punar vyoma punas sāmbudhayo 'drayaḥ /",
    "GSP27moksop_u:19448": " abhyudeti punas sṛṣṭiś śaśvad arkaprabhā yathā //MU_4,29.72//",
    "GSP27moksop_u:19449": " punar daityāḥ punar devāḥ punar lokāntarakramaḥ /",
    "GSP27moksop_u:19450": " punas svargāpavargehā punar indraḥ punaś śaśī //MU_4,29.73//",
    "GSP27moksop_u:19451": " punar nārāyaṇo devaḥ punar manusutādayaḥ /",
    "GSP27moksop_u:19452": " punar āśāś calaccārucandrārkavaruṇānilāḥ //MU_4,29.74//",
    "GSP27moksop_u:19453": " sumerukarṇikā kāntaṛkṣakesaraśālinī /",
    "GSP27moksop_u:19454": " phullasphītodarodeti rodasīnalinī punaḥ //MU_4,29.75//",
    "GSP27moksop_u:19455": " vyomakānanam ākramya valgaty aṃśunakhotkaraiḥ /",
    "GSP27moksop_u:19456": " tamaḥkarighaṭā bhettuṃ punar bhāskarakesarī //MU_4,29.76//",
    "GSP27moksop_u:19457": " punar induś calaccūtamañjarīsundaraiḥ karaiḥ /",
    "GSP27moksop_u:19458": " karoty amṛtam āhlādaṃ digvadhūmukhamaṇḍanam //MU_4,29.77//",
    "GSP27moksop_u:19459": " punas svargataroḥ puṇyakṣayavātasamīritāḥ /",
    "GSP27moksop_u:19460": " patantīha vinunnāṅgāḥ puṇyakṛtphalapālayaḥ //MU_4,29.78//",
    "GSP27moksop_u:19461": " punaḥ kāryakriyāpakṣais saṃsārārambhanāmakam /",
    "GSP27moksop_u:19462": " kiñcit paṭapaṭaṃ kṛtvā yāti kālakapiñjalaḥ //MU_4,29.79//",
    "GSP27moksop_u:19463": " punar indrālike yāte rājyam āsvādya kesaram /",
    "GSP27moksop_u:19464": " āyāty aparadevendraṣaṭpadas svargapaṅkajam //MU_4,29.80//",
    "GSP27moksop_u:19465": " punaḥ kālaṃ kṛtāpūtaṃ kaluṣīkurute kaliḥ /",
    "GSP27moksop_u:19466": " sacakriṇam ivāmbhodhiṃ pravṛddho 'vakarānilaḥ //MU_4,29.81//",
    "GSP27moksop_u:19467": " punaḥ kālakulālena kṛtabhūtaśarāvakam /",
    "GSP27moksop_u:19468": " cakram āvartate vegād ajasraṃ kālanāmakam //MU_4,29.82//",
    "GSP27moksop_u:19469": " punar nīrasatām eti jagad dhvastaśubhasthiti /",
    "GSP27moksop_u:19470": " abhyāśībhūtakalpāntaṃ saṃśuṣkam iva kānanam //MU_4,29.83//",
    "GSP27moksop_u:19471": " punar arkagaṇāṃśvagnidagdhānantakalevaram /",
    "GSP27moksop_u:19472": " sarvabhūtāsthisampūrṇaṃ jagad eti śmaśānatām //MU_4,29.84//",
    "GSP27moksop_u:19473": " punaḥ kulācalākārapuṣkarāvartavarṣaṇaiḥ /",
    "GSP27moksop_u:19474": " nṛtyadbhasmabṛhatphenāṃ yāty ekārṇavatāṃ jagat //MU_4,29.85//",
    "GSP27moksop_u:19475": " punas saṃśāntavāyvambu riktaṃ sakalavastubhiḥ /",
    "GSP27moksop_u:19476": " tadapūrvam ivākāśaṃ jagad āyāti śūnyatām //MU_4,29.86//",
    "GSP27moksop_u:19477": " punaḥ katipayā bhuktvā samās samarasāśayaḥ /",
    "GSP27moksop_u:19478": " jīvitaṃ jīrṇayā tanvā brahmādhyātmani līyate //MU_4,29.87//",
    "GSP27moksop_u:19479": " punar anyena kālena tathaiva jagatāṃ gaṇam /",
    "GSP27moksop_u:19480": " manas tanoti vai śūnye gandharvo nagaraṃ yathā //MU_4,29.88//",
    "GSP27moksop_u:19481": " punas sargasamārambhaḥ punaḥ pralayasambhavaḥ /",
    "GSP27moksop_u:19482": " sarvaṃ punar idaṃ rāma cakravat parivartate //MU_4,29.89//",
    "GSP27moksop_u:19483": " kim etasmin mahāmāyāḍambare dīrghaśambare /",
    "GSP27moksop_u:19484": " rāma satyam asatyaṃ vā nirṇīya yad ihocyate //MU_4,29.90//",
    "GSP27moksop_u:19485": " dāśūrākhyāyikeveyaṃ rāma saṃsāracakrikā /",
    "GSP27moksop_u:19486": " kalpanāracitākārā vastuśūnyā tu vastutaḥ //MU_4,29.91//",
    "GSP27moksop_u:19487": " aviralam idam ātataṃ vikalpair asaduditākṛtibhir dvicandrakalpaiḥ /",
    "GSP27moksop_u:19488": " viracitam asatā tu yan na sat taj jagad iha tena vimūḍhatā kimutthā //MU_4,29.92//",
    "GSP27moksop_u:19489": " jagatsattāsattānirṇayayogopadeśo nāma sargaḥ",
    "GSP27moksop_u:19490": " triṃśas sargaḥ",
    "GSP27moksop_u:19491": " vasiṣṭhaḥ:",
    "GSP27moksop_u:19492": " kriyāviśeṣabahulā bhogaiśvaryahatāśayāḥ /",
    "GSP27moksop_u:19493": " nāvekṣante yadā satyaṃ na paśyanti śaṭhās tadā //MU_4,30.1//",
    "GSP27moksop_u:19494": " ye tu pāraṃ gatā buddher indriyair na vaśīkṛtāḥ /",
    "GSP27moksop_u:19495": " ta etāṃ jāgatīṃ māyāṃ paśyanti karabilvavat //MU_4,30.2//",
    "GSP27moksop_u:19496": " nanu tāṃ jāgatīṃ māyāṃ jīvo dṛṣṭvā vicāravān /",
    "GSP27moksop_u:19497": " ahaṅkāramayīṃ āsthāṃ tyajaty ahir iva tvacam //MU_4,30.3//",
    "GSP27moksop_u:19498": " asaktatāṃ tato 'bhyetya punar nāma na jāyate /",
    "GSP27moksop_u:19499": " kṣetre 'pi suciraṃ tiṣṭhad bījaṃ dagdham ivāgninā //MU_4,30.4//",
    "GSP27moksop_u:19500": " ādhivyādhiparītāya prātar vādya vināśine /",
    "GSP27moksop_u:19501": " prayatante śarīrāya hitam ajñās tu nātmane //MU_4,30.5//",
    "GSP27moksop_u:19502": " tvam apy ajñavad ajñasya śarīrasya samīhitam /",
    "GSP27moksop_u:19503": " mā sampādaya duḥkhāya bhavātmaikaparāyaṇaḥ //MU_4,30.6//",
    "GSP27moksop_u:19504": " rāmaḥ:",
    "GSP27moksop_u:19505": " dāśūrākhyāyikeveyaṃ nāma saṃsāracakrikā /",
    "GSP27moksop_u:19506": " kalpanāracitākārā vastuśūnyeti kiṃ prabho //MU_4,30.7//",
    "GSP27moksop_u:19507": " vasiṣṭhaḥ:",
    "GSP27moksop_u:19508": " jaganmāyāsvarūpasya varṇanāvyapadeśataḥ /",
    "GSP27moksop_u:19509": " dāśūrākhyāyikāṃ rāma varṇyamānāṃ mayā śṛṇu //MU_4,30.8//",
    "GSP27moksop_u:19510": " asty asmin vasudhāpīṭhe vicitrakusumadrumaḥ /",
    "GSP27moksop_u:19511": " magadhā nāma vikhyātaś śrīmāñ janapado mahān //MU_4,30.9//",
    "GSP27moksop_u:19512": " kadambavanavistārī tālāvalitajaṅgalaḥ /",
    "GSP27moksop_u:19513": " vicitravihagavyūhas sarvāścaryamanoharaḥ //MU_4,30.10//",
    "GSP27moksop_u:19514": " sasyasaṅkaṭasīmāntaḥ puropavanamaṇḍitaḥ /",
    "GSP27moksop_u:19515": " kamalotpalakalhārapūrṇasarvasarittaṭaḥ //MU_4,30.11//",
    "GSP27moksop_u:19516": " udyānadolāvilasallalanāgeyaghuṅghumī /",
    "GSP27moksop_u:19517": " niśopabhuktakusumanīrandhraviśikhāvaniḥ //MU_4,30.12//",
    "GSP27moksop_u:19518": " tatraikasmin giritaṭe karṇikārasamākule /",
    "GSP27moksop_u:19519": " kadalīṣaṇḍanīrandhre nīpagulmavirājite //MU_4,30.13//",
    "GSP27moksop_u:19520": " kūjaccakoracamare dhvanannirjharavāriṇi /",
    "GSP27moksop_u:19521": " phullacūtalatājāle pragītakalakokile //MU_4,30.14//",
    "GSP27moksop_u:19522": " pulindalīlālulite tālāvṛtanabhastale /",
    "GSP27moksop_u:19523": " utphullapadminīśāre jīvajīvakajīvite //MU_4,30.15//",
    "GSP27moksop_u:19524": " puṣpaughasphūrjadanile kesarāruṇadhūlini /",
    "GSP27moksop_u:19525": " kāraṇḍavakṛtārāve saratsarasasārase //MU_4,30.16//",
    "GSP27moksop_u:19526": " tasmin nagavare puṇye vicitravihagadrume /",
    "GSP27moksop_u:19527": " kaścit paramadharmātmā munir āsīn mahātapāḥ //MU_4,30.17//",
    "GSP27moksop_u:19528": " dāśūranāmā mahatā tapoyogena saṃyutaḥ /",
    "GSP27moksop_u:19529": " kadambapṛṣṭhavāstavyo vītarāgo mahāmatiḥ //MU_4,30.18//",
    "GSP27moksop_u:19530": " rāmaḥ:",
    "GSP27moksop_u:19531": " ṛṣis tapasvī bhagavan vipine kena hetunā /",
    "GSP27moksop_u:19532": " kathaṃ vāpy avasat pṛṣṭhe kadambasya mahātaroḥ //MU_4,30.19//",
    "GSP27moksop_u:19533": " vasiṣṭhaḥ:",
    "GSP27moksop_u:19534": " śaralometi vikhyātaḥ pitā tasya babhūva ha /",
    "GSP27moksop_u:19535": " nāmnāpara iva brahmā tasminn evāvasad girau //MU_4,30.20//",
    "GSP27moksop_u:19536": " tasyāsāv ekaputro 'bhūt kaco devaguror iva /",
    "GSP27moksop_u:19537": " tena sārdhaṃ sa putreṇa nītavāñ jīvitaṃ vane //MU_4,30.21//",
    "GSP27moksop_u:19538": " athāsau śaralomātra bhuktvā yugagaṇaṃ yayau /",
    "GSP27moksop_u:19539": " tyaktadehas surāgāraṃ tyaktanīḍaḥ khago yathā //MU_4,30.22//",
    "GSP27moksop_u:19540": " eka eva vane tasmin dāśūraḥ praruroda ha /",
    "GSP27moksop_u:19541": " daśāpanītapitṛkaḥ karuṇaṃ kuraro yathā //MU_4,30.23//",
    "GSP27moksop_u:19542": " mātāpitṛviyogena śokasantāpitāśayaḥ /",
    "GSP27moksop_u:19543": " mlānim abhyāyayau nūnaṃ hemanta iva paṅkajam //MU_4,30.24//",
    "GSP27moksop_u:19544": " bālo 'sāv atha dīnātmā vanadevatayā vane /",
    "GSP27moksop_u:19545": " ittham āśvāsito rāma tadādṛśyaśarīrayā //MU_4,30.25//",
    "GSP27moksop_u:19546": " ṛṣiputra mahāprājña kim ajña iva rodiṣi /",
    "GSP27moksop_u:19547": " saṃsārasya na kasmāt tvaṃ svarūpaṃ vetsi cañcalam //MU_4,30.26//",
    "GSP27moksop_u:19548": " sarvadaivedṛśī sādho saṃsārī saṃsṛtiś calā /",
    "GSP27moksop_u:19549": " jāyate jīvate paścād avaśyaṃ ca vinaśyati //MU_4,30.27//",
    "GSP27moksop_u:19550": " yad yat kiñcid dṛśor dṛśyaṃ brahmādikam idaṃ mune /",
    "GSP27moksop_u:19551": " gantavyas tena sarveṇa vināśo nātra saṃśayaḥ //MU_4,30.28//",
    "GSP27moksop_u:19552": " tadarthaṃ mā kṛthā vyarthaṃ viṣādaṃ maraṇe pituḥ /",
    "GSP27moksop_u:19553": " avaśyabhāvy astamayo jātasyāharpater iva //MU_4,30.29//",
    "GSP27moksop_u:19554": " aśarīrām iti śrutvā giram āraktalocanaḥ /",
    "GSP27moksop_u:19555": " dhairyam āsādayām āsa śikhaṇḍī stanitād iva //MU_4,30.30//",
    "GSP27moksop_u:19556": " utthāyāvaśyakaṃ kṛtvā pāścātyaṃ pitur ādṛtaḥ /",
    "GSP27moksop_u:19557": " cakāra tapase buddhiṃ dṛḍhām uttamasiddhaye //MU_4,30.31//",
    "GSP27moksop_u:19558": " brāhmeṇa karmaṇā tasya vipine caratas tapaḥ /",
    "GSP27moksop_u:19559": " anantasaṅkalpamayaṃ śrotriyatvaṃ babhūva ha //MU_4,30.32//",
    "GSP27moksop_u:19560": " ajñātajñeyabuddhes tu suśrotriyatayā tayā /",
    "GSP27moksop_u:19561": " na viśaśrāma ceto 'sya pavitre 'pi dharātale //MU_4,30.33//",
    "GSP27moksop_u:19562": " kevalaṃ sarvam evedam api śuddhaṃ dharātalam /",
    "GSP27moksop_u:19563": " aśuddham iva paśyan sa na reme kvacid eva hi //MU_4,30.34//",
    "GSP27moksop_u:19564": " atha saṅkalpayām āsa svasaṅkalpanayaiva saḥ /",
    "GSP27moksop_u:19565": " vṛkṣāgram eva saṃśuddhaṃ sthitir atrocitā mama //MU_4,30.35//",
    "GSP27moksop_u:19566": " tad idānīṃ tapas tapsye tapasā yena śākhiṣu /",
    "GSP27moksop_u:19567": " khagavat sthitim āpnomi śākhāsu ca daleṣu ca //MU_4,30.36//",
    "GSP27moksop_u:19568": " iti sañcintya sañjvālya hutāśam atibhāsvaram /",
    "GSP27moksop_u:19569": " juhāva tasmin protkṛtya māṃsaṃ svaṃ skandhabhittitaḥ //MU_4,30.37//",
    "GSP27moksop_u:19570": " atha gīrvāṇavṛndasya samagrā galabhittayaḥ /",
    "GSP27moksop_u:19571": " manmukhasthena mā yāntu vipramāṃsena bhasmasāt //MU_4,30.38//",
    "GSP27moksop_u:19572": " iti sañcintya bhagavān saptārcis tasya dehavān /",
    "GSP27moksop_u:19573": " puro babhūva dīptāṃśur dīptāṃśur vākpater iva //MU_4,30.39//",
    "GSP27moksop_u:19574": " uvāca vacanaṃ vīrakumārābhimataṃ varam /",
    "GSP27moksop_u:19575": " gṛhāṇa sthāpitaṃ sādho kośakośān maṇiṃ yathā //MU_4,30.40//",
    "GSP27moksop_u:19576": " ity uktavantam analam arghapuṣpopaśobhinā /",
    "GSP27moksop_u:19577": " sampūjya stutivādena prāha viprakumārakaḥ //MU_4,30.41//",
    "GSP27moksop_u:19578": " bhagavan bhūtapūrṇāyā bhuvaḥ pāvanam aṅganam /",
    "GSP27moksop_u:19579": " nāpnomi tena vṛkṣāṇām upari sthitir astu me //MU_4,30.42//",
    "GSP27moksop_u:19580": " ity ukte muniputreṇa sarvadevamukhaṃ śikhī /",
    "GSP27moksop_u:19581": " evam astu tam ity uktvā jagāmāntardhim īśvaraḥ //MU_4,30.43//",
    "GSP27moksop_u:19582": " tasminn antarhite deve kṣaṇāt sāndhya ivāmbude /",
    "GSP27moksop_u:19583": " pūrṇakāmaḥ kumāro 'sāv āpūrṇendur ivābabhau //MU_4,30.44//",
    "GSP27moksop_u:19584": " adhigatābhimatānanamaṇḍaladyutijavena jahāsa sa tuṣṭimān /",
    "GSP27moksop_u:19585": " śaśinam āptakalākulam ambujaṃ vikasitaṃ ca sitaṃ smitaśobhinā //MU_4,30.45//",
    "GSP27moksop_u:19586": " dāśūropākhyāne dāśūravarapradānaṃ nāma sargaḥ",
    "GSP27moksop_u:19587": " ekatriṃśas sargaḥ",
    "GSP27moksop_u:19588": " vasiṣṭhaḥ:",
    "GSP27moksop_u:19589": " atha kānanamadhyasthaṃ cumbitāmbudamaṇḍalam /",
    "GSP27moksop_u:19590": " madhyāhnakhinnasūryāśvasevitaskandhamaṇḍapam //MU_4,31.1//",
    "GSP27moksop_u:19591": " mimānam iva dikkukṣīr dīrghair viṭapabāhubhiḥ /",
    "GSP27moksop_u:19592": " ālokayantaṃ kakubho vikāsikusumekṣaṇaiḥ //MU_4,31.2//",
    "GSP27moksop_u:19593": " vātāvalulitānalpabhramadbhramarakuntalam /",
    "GSP27moksop_u:19594": " pramārjayantam āśānāṃ mukhaṃ pallavapāṇibhiḥ //MU_4,31.3//",
    "GSP27moksop_u:19595": " kacchair urugulucchācchamañjarīpuñjapiñjaraiḥ /",
    "GSP27moksop_u:19596": " āsyair iva satāmbūlair hasantam alimālitaiḥ //MU_4,31.4//",
    "GSP27moksop_u:19597": " latāvilāsanollāsipuṣpakesaradhūlibhiḥ /",
    "GSP27moksop_u:19598": " ābaddhamaṇḍalābhogaṃ pūrṇendum iva dīptibhiḥ //MU_4,31.5//",
    "GSP27moksop_u:19599": " saṅkaṭaṃ viṭapāvalyā kuñjakūjaccakorayā /",
    "GSP27moksop_u:19600": " gāyatkinnarayā siddhavīthyeva jagad uccayā //MU_4,31.6//",
    "GSP27moksop_u:19601": " latāpīṭhopaviṣṭānām adholambaiḥ kalāpinām /",
    "GSP27moksop_u:19602": " kalāpaiś śobhitaṃ vyoma sendracāpair ivāmbudaiḥ //MU_4,31.7//",
    "GSP27moksop_u:19603": " magnonmagnaiḥ pratiskandhaṃ cāmarair bhāsitaṃ sitaiḥ /",
    "GSP27moksop_u:19604": " cakorānugataiḥ pūrṇais saṃvatsaram ivendubhiḥ //MU_4,31.8//",
    "GSP27moksop_u:19605": " kapiñjalakalālāpaiḥ kalakokilakūjitaiḥ /",
    "GSP27moksop_u:19606": " jīvajīvavirāvaiś ca pragāyantam ivorjitaiḥ //MU_4,31.9//",
    "GSP27moksop_u:19607": " kādambakakadambaiś ca kulāyakṛtakelibhiḥ /",
    "GSP27moksop_u:19608": " svargakoṭaraviśrāntais siddhair jagad ivāvṛtam //MU_4,31.10//",
    "GSP27moksop_u:19609": " pravālāruṇahastābhir alinetrābhir āśritam /",
    "GSP27moksop_u:19610": " apsarobhir iva svargaṃ mañjarībhir itas tataḥ //MU_4,31.11//",
    "GSP27moksop_u:19611": " sendracāpaṃ vilolena kusumotkarareṇunā /",
    "GSP27moksop_u:19612": " mañjarīpiñjaraṃ śyāmaṃ vidyutvantam ivāmbudam //MU_4,31.12//",
    "GSP27moksop_u:19613": " sahasrabhujaśākhāḍhyaṃ pūritākāśakoṭaram /",
    "GSP27moksop_u:19614": " viśvarūpam ivonnṛttaṃ candrārkakṛtakuṇḍalam //MU_4,31.13//",
    "GSP27moksop_u:19615": " tale niṣaṇṇanāgendraṃ vyomni tārāgaṇākulam /",
    "GSP27moksop_u:19616": " latāpuṣpamayaṃ madhye bhūmaṇḍalam ivāparam //MU_4,31.14//",
    "GSP27moksop_u:19617": " pitāmaham ivāśeṣaśailakānanaśākhinām /",
    "GSP27moksop_u:19618": " phalapallavapuṣpāṇāṃ kośam ekam ivāvanau //MU_4,31.15//",
    "GSP27moksop_u:19619": " dadhānaṃ kalikājālaṃ sthagitaṃ puṣpadhūlibhiḥ /",
    "GSP27moksop_u:19620": " kaccheṣv arkakaracchannatārājālam ivāmbaram //MU_4,31.16//",
    "GSP27moksop_u:19621": " vilolavihagais skandhaiḥ kulāyakulasaṅkulaiḥ /",
    "GSP27moksop_u:19622": " valitaṃ bhūtalaṃ lolalokair janapadair iva //MU_4,31.17//",
    "GSP27moksop_u:19623": " mañjarīsupatākāḍhyaṃ latāmaṇḍapamaṇḍitam /",
    "GSP27moksop_u:19624": " puṣpamakkoladhavalaṃ puṣpaprakarapūritam //MU_4,31.18//",
    "GSP27moksop_u:19625": " kūjaccakoracamaraśukakokilaśārikam /",
    "GSP27moksop_u:19626": " ghanastabakasañchannakuharāgragavākṣakam //MU_4,31.19//",
    "GSP27moksop_u:19627": " sañcaratpakṣijanataṃ madamantharakoṭaram /",
    "GSP27moksop_u:19628": " sarvāsāṃ vanadevīnām antaḥpuram ivottamam //MU_4,31.20//",
    "GSP27moksop_u:19629": " bruḍadbhṛṅgataraṅgaughaiḥ puṣpakesararāśibhiḥ /",
    "GSP27moksop_u:19630": " rājamānaṃ patantībhis saridbhir iva parvatam //MU_4,31.21//",
    "GSP27moksop_u:19631": " bhramadbhiḥ puṣpapattraughair mandavātavilāsibhiḥ /",
    "GSP27moksop_u:19632": " vardhamānair vṛtaskandhaṃ śubhrābhrair iva bhūdharam //MU_4,31.22//",
    "GSP27moksop_u:19633": " mātaṅgaghaṭaghṛṣṭena jānustambhena pīṭhinā /",
    "GSP27moksop_u:19634": " ābhoginā baddhapadaṃ taṭeneva mahācalam //MU_4,31.23//",
    "GSP27moksop_u:19635": " vicitravarṇapakṣāṇāṃ skandhakoṭaracāriṇām /",
    "GSP27moksop_u:19636": " vṛtaṃ khagānāṃ vṛndena bhūtānām iva śṛṅgiṇam //MU_4,31.24//",
    "GSP27moksop_u:19637": " stabakāṅgulijālena lolenābhinayakriyām /",
    "GSP27moksop_u:19638": " diśantam iva vallīnāṃ pranṛttānāṃ vanānilaiḥ //MU_4,31.25//",
    "GSP27moksop_u:19639": " kaścid eva nirāśo me nārthī cāpaiti tuṣṭitaḥ /",
    "GSP27moksop_u:19640": " nṛtyantam iva puṣpāḍhyair latāvalayavalganaiḥ //MU_4,31.26//",
    "GSP27moksop_u:19641": " latākāntaikakāntatvāc chṛṅgārarasanirbharam /",
    "GSP27moksop_u:19642": " kākalyeva pragāyantaṃ mattālijananissvanaiḥ //MU_4,31.27//",
    "GSP27moksop_u:19643": " ārād unmuktakusumaṃ siddhānāṃ vyomacāriṇām /",
    "GSP27moksop_u:19644": " svāgatānīva kurvāṇaṃ kokilālikulāravaiḥ //MU_4,31.28//",
    "GSP27moksop_u:19645": " phalapuṣpalatollāsam aunnatyaṃ ca mahīruhām /",
    "GSP27moksop_u:19646": " vihasantam ivācchābhiḥ puṣpakuṭmaladīptibhiḥ //MU_4,31.29//",
    "GSP27moksop_u:19647": " pārijātam ivājetum ūrdhvagais skandhamaṇḍalaiḥ /",
    "GSP27moksop_u:19648": " vyomāntar abhidhāvantam alam uddhurakandharam //MU_4,31.30//",
    "GSP27moksop_u:19649": " madhyabhāgasphuradbhṛṅgais stabakair ghanapakṣmabhiḥ /",
    "GSP27moksop_u:19650": " sahasrākṣatvam atulair jetum aindram ivodyatam //MU_4,31.31//",
    "GSP27moksop_u:19651": " kacatkusumagucchācchaphaṇāmaṇigaṇāvṛtam /",
    "GSP27moksop_u:19652": " pātālād utthitaṃ śeṣam iva vyomadidṛkṣayā //MU_4,31.32//",
    "GSP27moksop_u:19653": " rajasoddhūlitākāraṃ dvitīyam iva śaṅkaram /",
    "GSP27moksop_u:19654": " chāyayā phalaśālinyā samastamuniśaṅkaram //MU_4,31.33//",
    "GSP27moksop_u:19655": " nibiḍadalanibaddhabhittibhāgaiḥ kusumalatānavamaṇḍapair upetam /",
    "GSP27moksop_u:19656": " puram iva gagane kadambavṛkṣaṃ khagakulanāgarasaṅkaṭaṃ dadarśa //MU_4,31.34//",
    "GSP27moksop_u:19657": " dāśūropākhyāne kadambavarṇanaṃ nāma sargaḥ",
    "GSP27moksop_u:19658": " dvātriṃśas sargaḥ",
    "GSP27moksop_u:19659": " vasiṣṭhaḥ:",
    "GSP27moksop_u:19660": " tam athāsau mahābuddhiḥ phalapallavaśālinam /",
    "GSP27moksop_u:19661": " ānandamantharamanāḥ puṣparūpācalopamam //MU_4,32.1//",
    "GSP27moksop_u:19662": " kadambaṃ rodasīstambham āruroha vanasthitam /",
    "GSP27moksop_u:19663": " ekārṇavagataṃ śauriḥ kalpavṛkṣam ivonnatam //MU_4,32.2//",
    "GSP27moksop_u:19664": " tatrāsau vyomalagnāyāś śākhāyāḥ prāntapallave /",
    "GSP27moksop_u:19665": " viveśādhigatākāśam aiḍūkaprāntabuddhavat //MU_4,32.3//",
    "GSP27moksop_u:19666": " athopaviśya mṛduni navapallavaviṣṭare /",
    "GSP27moksop_u:19667": " kṣaṇam ālokitās tena diśaḥ kautukamantharam //MU_4,32.4//",
    "GSP27moksop_u:19668": " saridekāvalīramyāś śailendrastanakuṭmalāḥ /",
    "GSP27moksop_u:19669": " nirmalākāśakavarā lolanīlāmbudālakāḥ //MU_4,32.5//",
    "GSP27moksop_u:19670": " nīlaśādvalavasanāḥ puṣpagauravanāṅgikāḥ /",
    "GSP27moksop_u:19671": " gṛhītasāgarāpūrṇakalaśāḥ purabhūṣaṇāḥ //MU_4,32.6//",
    "GSP27moksop_u:19672": " dhṛtapraphullapadminyas sugandhimukhamārutāḥ /",
    "GSP27moksop_u:19673": " grāmaghuṅghumakākalyo nirjharāravanūpurāḥ //MU_4,32.7//",
    "GSP27moksop_u:19674": " dyumūrdhāno mahīpādā vanālīromarājayaḥ /",
    "GSP27moksop_u:19675": " jaṅgalorunitambinyaś candrārkakṛtakuṇḍalāḥ //MU_4,32.8//",
    "GSP27moksop_u:19676": " śālisañcārakedāracandanasthāsakāṅkitāḥ /",
    "GSP27moksop_u:19677": " śikharorasijālagnahimaśubhrāmbudāṃśukāḥ //MU_4,32.9//",
    "GSP27moksop_u:19678": " mahārṇavapayaḥpūranavamaṇḍanadarpaṇāḥ /",
    "GSP27moksop_u:19679": " vṛkṣaughagharmapulakā bhuvanāntaḥpurāntarāḥ //MU_4,32.10//",
    "GSP27moksop_u:19680": " ārtavasnānadhāriṇyo lagnasūryāṃśukuṅkumāḥ /",
    "GSP27moksop_u:19681": " vicitrakusumopetāś candrāṃśusitacandanāḥ //MU_4,32.11//",
    "GSP27moksop_u:19682": " gaganatalalatādalopaviṣṭaḥ prasṛtavanāvalivārivāhaveṣāḥ /",
    "GSP27moksop_u:19683": " tribhuvanavanitā dadarśa hṛṣṭaḥ kusumanirantaramaṇḍitā daśāśāḥ //MU_4,32.12//",
    "GSP27moksop_u:19684": " dāśūropākhyāne dāśūradigavalokanaṃ nāma sargaḥ",
    "GSP27moksop_u:19685": " trayastriṃśas sargaḥ",
    "GSP27moksop_u:19686": " vasiṣṭhaḥ:",
    "GSP27moksop_u:19687": " tataḥ prabhṛti tatrāsau prasiddhas tāpasāśrame /",
    "GSP27moksop_u:19688": " kadambadāśūra iti śūras tapasi dāruṇe //MU_4,33.1//",
    "GSP27moksop_u:19689": " tasmiṃl latādale sthitvā vilokya kakubhaḥ kṣaṇam /",
    "GSP27moksop_u:19690": " dṛḍhaṃ padmāsanaṃ baddhvā digbhyaḥ pratyāhṛtātmanā //MU_4,33.2//",
    "GSP27moksop_u:19691": " ajñātaparamārthena kriyāmātre ca tiṣṭhatā /",
    "GSP27moksop_u:19692": " phalakārpaṇyayuktena manasā so 'karon makham //MU_4,33.3//",
    "GSP27moksop_u:19693": " nabhogatalatāpattrasaṃsthitena vanāntare /",
    "GSP27moksop_u:19694": " sarvās svamanasā tena kṛtā yajñakriyāḥ kramāt //MU_4,33.4//",
    "GSP27moksop_u:19695": " tatrāsau daśa varṣāṇi manasaivāyajat surān /",
    "GSP27moksop_u:19696": " gavāśvanaramedhādyair yajñair vipuladakṣiṇaiḥ //MU_4,33.5//",
    "GSP27moksop_u:19697": " kālenāmalatāṃ yāte vitate tasya cetasi /",
    "GSP27moksop_u:19698": " balād avatatārāntar jñānam ātmaprasādajam //MU_4,33.6//",
    "GSP27moksop_u:19699": " tato viśīrṇāvaraṇo vigaladvāsanāmalaḥ /",
    "GSP27moksop_u:19700": " avasat pallave tasmin munir vigatakalmaṣaḥ //MU_4,33.7//",
    "GSP27moksop_u:19701": " sa dadarśaikadā tasyāṃ latāyām agratas sthitām /",
    "GSP27moksop_u:19702": " vanadevīṃ viśālākṣīm ālolakusumāmbarām //MU_4,33.8//",
    "GSP27moksop_u:19703": " kāminīkāntavadanāṃ madaghūrṇitalocanām /",
    "GSP27moksop_u:19704": " nīlotpalāmodavatīm atīva sumanoharām //MU_4,33.9//",
    "GSP27moksop_u:19705": " tām uvācānavadyāṅgīṃ sa munir vinatānanām /",
    "GSP27moksop_u:19706": " kokilaḥ kusumāpūranatāṃ vanalatām iva //MU_4,33.10//",
    "GSP27moksop_u:19707": " kā tvam utpalapattrākṣi parivikṣobhitasmarā /",
    "GSP27moksop_u:19708": " vayasyām iva puṣpāḍhyāṃ latāṃ kim adhitiṣṭhasi //MU_4,33.11//",
    "GSP27moksop_u:19709": " ity uktā mṛgaśāvākṣī gaurī pīnapayodharā /",
    "GSP27moksop_u:19710": " munim āha manohāri mugdhākṣaram idaṃ vacaḥ //MU_4,33.12//",
    "GSP27moksop_u:19711": " yāni yāni durāpāni vāñchitāni mahītale /",
    "GSP27moksop_u:19712": " prāpyante tāni tāny āśu mahatām eva yācñayā //MU_4,33.13//",
    "GSP27moksop_u:19713": " aham asmiṃl latākīrṇe tvatkadambābhyalaṅkṛte /",
    "GSP27moksop_u:19714": " latālīlālayā brahman vipine vanadevatā //MU_4,33.14//",
    "GSP27moksop_u:19715": " hyaś caitrasitapakṣasya trayodaśyāṃ smarotsave /",
    "GSP27moksop_u:19716": " babhūva vanadevīnāṃ samājo nandane vane //MU_4,33.15//",
    "GSP27moksop_u:19717": " sāmodapuṣpabhramare kokilāliparicchadā /",
    "GSP27moksop_u:19718": " tatrāham agamaṃ nātha trailokyalalanāsadaḥ //MU_4,33.16//",
    "GSP27moksop_u:19719": " tato dṛṣṭā mayā sarvā vayasyā madanotsave /",
    "GSP27moksop_u:19720": " aputrayā putrayutās tenāhaṃ duḥkhitā bhṛśam //MU_4,33.17//",
    "GSP27moksop_u:19721": " tvayi sarvārthisārthasya bṛhatkalpatarau sthite /",
    "GSP27moksop_u:19722": " anātheva kathaṃ nātha kila śocyāsmy aputrikā //MU_4,33.18//",
    "GSP27moksop_u:19723": " dehi me bhagavan putraṃ no ced deham ihāgnaye /",
    "GSP27moksop_u:19724": " prakaromy āhutiṃ putraduḥkhadāhopaśāntaye //MU_4,33.19//",
    "GSP27moksop_u:19725": " tām ity uktavatīṃ tanvīṃ vihasya munipuṅgavaḥ /",
    "GSP27moksop_u:19726": " prāha hastagataṃ puṣpaṃ tasyai dattvā dayānvitaḥ //MU_4,33.20//",
    "GSP27moksop_u:19727": " gaccha tanvaṅgi māsena pūjārham alilocanam /",
    "GSP27moksop_u:19728": " prasoṣyase sutaṃ kāntaṃ prasūnam iva sallatā //MU_4,33.21//",
    "GSP27moksop_u:19729": " kiṃ tv asau maraṇāveśapāpinyetas tvayā yataḥ /",
    "GSP27moksop_u:19730": " yācitaḥ kṛcchrasamprāpyajñānas tena bhaviṣyati //MU_4,33.22//",
    "GSP27moksop_u:19731": " ity uktvā sa munis tanvīṃ prasannamukhamaṇḍalām /",
    "GSP27moksop_u:19732": " paricaryāṃ karomīti prārthanotkāṃ vyasarjayat //MU_4,33.23//",
    "GSP27moksop_u:19733": " sā jagāmātmasadanaṃ so 'tiṣṭhat svātmanā saha /",
    "GSP27moksop_u:19734": " avahat kramaśaḥ kāla ṛtusaṃvatsarāṅkitaḥ //MU_4,33.24//",
    "GSP27moksop_u:19735": " atha dīrgheṇa kālena saivotpalavilocanā /",
    "GSP27moksop_u:19736": " dvādaśābdam upādāya sutaṃ munim upāyayau //MU_4,33.25//",
    "GSP27moksop_u:19737": " sampraṇamyopaviśyāgre munim indusamānanā /",
    "GSP27moksop_u:19738": " uvāca kalayā vācā cūtadrumam ivālinī //MU_4,33.26//",
    "GSP27moksop_u:19739": " ayaṃ sa bhagavan bhavyaḥ kumāraḥ putra āvayoḥ /",
    "GSP27moksop_u:19740": " kṛto mayā samagrāṇāṃ kalānāṃ kila kovidaḥ //MU_4,33.27//",
    "GSP27moksop_u:19741": " prabho kevalam etena jñānaṃ nādhigataṃ śubham /",
    "GSP27moksop_u:19742": " yena saṃsārayantre 'smin na punaḥ paripīḍyate //MU_4,33.28//",
    "GSP27moksop_u:19743": " jñānaṃ tvam evāsya vibho kṛpayopadiśādhunā /",
    "GSP27moksop_u:19744": " ko hi nāma kule jātaṃ putraṃ maurkhye niyojayet //MU_4,33.29//",
    "GSP27moksop_u:19745": " evaṃvadantīṃ sa munir macchiṣyam abale sutam /",
    "GSP27moksop_u:19746": " ihaiva sthāpayainaṃ tvam ity uktvā tāṃ vyasarjayat //MU_4,33.30//",
    "GSP27moksop_u:19747": " tasyāṃ gatāyāṃ sa pitur antevāsitayā tadā /",
    "GSP27moksop_u:19748": " atiṣṭhat saṃyato dhīmān arkasyevāruṇaḥ puraḥ //MU_4,33.31//",
    "GSP27moksop_u:19749": " kadarthaprāpyavijñānaṃ tataś citrābhir uktibhiḥ /",
    "GSP27moksop_u:19750": " ciraṃ kālam asau tatra muniḥ putraṃ vyabodhayat //MU_4,33.32//",
    "GSP27moksop_u:19751": " ākhyāyikākhyānaśatair dṛṣṭāntair dṛṣṭakalpitaiḥ /",
    "GSP27moksop_u:19752": " tathetihāsavṛttāntair vedavedāntaniścayaiḥ //MU_4,33.33//",
    "GSP27moksop_u:19753": " anudvegitayā nityaṃ vistareṇa kathākramaiḥ /",
    "GSP27moksop_u:19754": " anubhūtim upārūḍhai rūḍhair atidhiyāṃ dhiyi //MU_4,33.34//",
    "GSP27moksop_u:19755": " anubhavavaśato rasātiriktair alam ucitārthavacogaṇair mahātmā /",
    "GSP27moksop_u:19756": " jalada iva śikhaṇḍinaṃ purassthaṃ tanayam abodhayad ambare maharṣiḥ //MU_4,33.35//",
    "GSP27moksop_u:19757": " dāśūrasutāvabodhanaṃ nāma sargaḥ",
    "GSP27moksop_u:19758": " catustriṃśas sargaḥ",
    "GSP27moksop_u:19759": " vasiṣṭhaḥ:",
    "GSP27moksop_u:19760": " kadācid atha mārgeṇa tena kailāsavāhinīm /",
    "GSP27moksop_u:19761": " ahaṃ snātum adṛśyātmā vyomavīthigato 'gamam //MU_4,34.1//",
    "GSP27moksop_u:19762": " nirgatya nabhasas saptamunimaṇḍalakoṭarāt /",
    "GSP27moksop_u:19763": " rātrau prāpto 'smi sumate dāśūratarupṛṣṭhakham //MU_4,34.2//",
    "GSP27moksop_u:19764": " yāvac chṛṇomi viṭapakuharāt kānane vacaḥ /",
    "GSP27moksop_u:19765": " kuṭmalāmbhojabaddhasya ṣaṭpadasyeva nissvanam //MU_4,34.3//",
    "GSP27moksop_u:19766": " śṛṇu putra mahābuddhe vastuno 'sya samām imām /",
    "GSP27moksop_u:19767": " varṇayāmi mahāścaryām ekām ākhyāyikāṃ tava //MU_4,34.4//",
    "GSP27moksop_u:19768": " asti rājā mahāvīryo vikhyāto bhuvanatraye /",
    "GSP27moksop_u:19769": " nāmnā svottha iti śrīmāñ jagadākramaṇe kṣamaḥ //MU_4,34.5//",
    "GSP27moksop_u:19770": " yasyānuśāsanaṃ sarve bhuvaneṣv api nāyakāḥ /",
    "GSP27moksop_u:19771": " śirobhir dhārayanty uccaiś cūḍāmaṇim ivottamam //MU_4,34.6//",
    "GSP27moksop_u:19772": " yas sāhasaikarasiko nānāścaryavihāravān /",
    "GSP27moksop_u:19773": " kenacit triṣu lokeṣu na mahātmā vaśīkṛtaḥ //MU_4,34.7//",
    "GSP27moksop_u:19774": " yasyārambhasahasrāṇi sukhaduḥkhapradāny alam /",
    "GSP27moksop_u:19775": " saṅkhyātuṃ naiva śakyante kallolā jaladher iva //MU_4,34.8//",
    "GSP27moksop_u:19776": " yasya vīryaṃ suvīryasya na śastrāstrair na pāvakaiḥ /",
    "GSP27moksop_u:19777": " kenacid bhuvane krāntam ākāśam iva muṣṭinā //MU_4,34.9//",
    "GSP27moksop_u:19778": " yadīyāṃ vitatārambhāṃ līlāṃ nirmāṇabhāsurām /",
    "GSP27moksop_u:19779": " na manāg anukurvanti śakropendraharā api //MU_4,34.10//",
    "GSP27moksop_u:19780": " trayas tasya mahābāho dehā digbharaṇakṣamāḥ /",
    "GSP27moksop_u:19781": " jagad ākṛṣya tiṣṭhanti uttamādhamamadhyamāḥ //MU_4,34.11//",
    "GSP27moksop_u:19782": " vyomany evātivitate jāto 'sau triśarīrakaḥ /",
    "GSP27moksop_u:19783": " tatraiva ca sthitiṃ yātaś śabdavātakhapakṣivat //MU_4,34.12//",
    "GSP27moksop_u:19784": " tatraivāpāragagane nagaraṃ tena nirmitam /",
    "GSP27moksop_u:19785": " caturdaśamahārathyaṃ vibhāgatrayabhūṣitam //MU_4,34.13//",
    "GSP27moksop_u:19786": " vanopavanamālāḍhyaṃ krīḍāśikharisundaram /",
    "GSP27moksop_u:19787": " muktālatāvivalitaṃ vāpīsaptakabhūṣitam //MU_4,34.14//",
    "GSP27moksop_u:19788": " śītaloṣṇātmakākṣīṇadīpadvayavirājitam /",
    "GSP27moksop_u:19789": " ūrdhvādhogatirūpeṇa vaṇiṅmārgeṇa saṅkulam //MU_4,34.15//",
    "GSP27moksop_u:19790": " tasminn evātivipule pattane tena bhūbhṛtā /",
    "GSP27moksop_u:19791": " sañcāriṇo viracitā mugdhāvavarakā gaṇāḥ //MU_4,34.16//",
    "GSP27moksop_u:19792": " ūrdhve kecid adhaḥ kecin madhye kecin niyojitāḥ /",
    "GSP27moksop_u:19793": " kecic cireṇa naśyantaḥ kecic chīghravināśinaḥ //MU_4,34.17//",
    "GSP27moksop_u:19794": " asitacchādanācchannā navadvāravibhūṣitāḥ /",
    "GSP27moksop_u:19795": " anāratavahadvātā bahuvātāyanānvitāḥ //MU_4,34.18//",
    "GSP27moksop_u:19796": " dīpapañcakasālokās tristhūṇāś śukladāravaḥ /",
    "GSP27moksop_u:19797": " masṛṇālepamṛdavaḥ pratolīkulasaṅkulāḥ //MU_4,34.19//",
    "GSP27moksop_u:19798": " māyayā racitās tena rājñā teṣu mahāmate /",
    "GSP27moksop_u:19799": " rakṣitāro mahāyakṣā nityam ālokabhīravaḥ //MU_4,34.20//",
    "GSP27moksop_u:19800": " athāvavarakaugheṣu calatsu sa mahīpatiḥ /",
    "GSP27moksop_u:19801": " karoti vividhāḥ krīḍā nīḍeṣv iva vihaṅgamaḥ //MU_4,34.21//",
    "GSP27moksop_u:19802": " triśarīras sa teṣv antas tair yakṣais saha putraka /",
    "GSP27moksop_u:19803": " līlālasam uṣitvāśu punar niṣkramya gacchati //MU_4,34.22//",
    "GSP27moksop_u:19804": " tasyecchā jāyate vatsa kadācic calacetasaḥ /",
    "GSP27moksop_u:19805": " puraṃ bhaviṣyannirmāṇaṃ kiñcid yāmīti niścalā //MU_4,34.23//",
    "GSP27moksop_u:19806": " bhūtāviṣṭa ivāvegāt tata utthāya dhāvati /",
    "GSP27moksop_u:19807": " puraṃ tad apy avāpnoti gandharvair iva nirmitam //MU_4,34.24//",
    "GSP27moksop_u:19808": " tasyecchā jāyate nāma kadācij jaḍacetasaḥ /",
    "GSP27moksop_u:19809": " vināśaṃ samprayāmīti tenāśu sa vinaśyati //MU_4,34.25//",
    "GSP27moksop_u:19810": " punar utpadyate tūrṇaṃ khān mahormir ivāmbhasaḥ /",
    "GSP27moksop_u:19811": " vyavahāraṃ tanoty uccaiḥ punar ārambhamantharam //MU_4,34.26//",
    "GSP27moksop_u:19812": " svayaiva vyavahṛtyātha kadācit paridūyate /",
    "GSP27moksop_u:19813": " kiṃ karomīdam ajño 'smi duḥkhito 'smīti śocati //MU_4,34.27//",
    "GSP27moksop_u:19814": " mudam etya kadācic ca svayam āyāti pīnatām /",
    "GSP27moksop_u:19815": " prāvṛḍvarṣajalollāsapūrād iva nadīrayaḥ //MU_4,34.28//",
    "GSP27moksop_u:19816": " pibati valgati gacchati jṛmbhate sphurati bhāti na bhāti ca bhāsuraḥ /",
    "GSP27moksop_u:19817": " suta mahāmahimā sa mahīpatiḥ patir apām iva vātarayākulaḥ //MU_4,34.29//",
    "GSP27moksop_u:19818": " svotthavibhavavarṇanaṃ nāma sargaḥ",
    "GSP27moksop_u:19819": " pañcatriṃśas sargaḥ",
    "GSP27moksop_u:19820": " vasiṣṭhaḥ:",
    "GSP27moksop_u:19821": " athāpṛcchat sutas tatra jambudvīpe mahāniśi /",
    "GSP27moksop_u:19822": " kadambāgrāvacūlasthaṃ pitaraṃ pāvanāśayaḥ //MU_4,35.1//",
    "GSP27moksop_u:19823": " putraḥ:",
    "GSP27moksop_u:19824": " ko 'sau svottha iti khyāto bhūpas tātottamākṛtiḥ /",
    "GSP27moksop_u:19825": " kathitaṃ ca kim etan me tvayaitad brūhi tattvataḥ //MU_4,35.2//",
    "GSP27moksop_u:19826": " kva bhaviṣyati nirmāṇaṃ vartamāne kva gamyatām /",
    "GSP27moksop_u:19827": " ubhayārthaviruddhatvān mohārthāya vacas tava //MU_4,35.3//",
    "GSP27moksop_u:19828": " dāśūraḥ:",
    "GSP27moksop_u:19829": " śṛṇu putra yathābhūtam etat te kathayāmy aham /",
    "GSP27moksop_u:19830": " yena saṃsāracakrasya tattvam asyāvabudhyase //MU_4,35.4//",
    "GSP27moksop_u:19831": " asadabhyutthitārambham avastumayam ātatam /",
    "GSP27moksop_u:19832": " saṃsārasaṃsthānam idam evam ākathitaṃ mayā //MU_4,35.5//",
    "GSP27moksop_u:19833": " paramān nabhaso jātas saṅkalpas svottha ucyate /",
    "GSP27moksop_u:19834": " jāyate svayam evāsau svayam eva vilīyate //MU_4,35.6//",
    "GSP27moksop_u:19835": " tatsvarūpam idaṃ sarvaṃ jagad ābhogi vidyate /",
    "GSP27moksop_u:19836": " jāyate tena jātena tasmin naṣṭe vinaśyati //MU_4,35.7//",
    "GSP27moksop_u:19837": " brahmaviṣṇvindrarudrādīṃs tasyaivāvayavān viduḥ /",
    "GSP27moksop_u:19838": " viṭapān iva vṛkṣasya śṛṅgāṇīva mahībhṛtaḥ //MU_4,35.8//",
    "GSP27moksop_u:19839": " śūnye vyomani tenedaṃ nirmitaṃ trijagatpuram /",
    "GSP27moksop_u:19840": " pratibhāsānusandhānamātreṇaitya viriñcatām //MU_4,35.9//",
    "GSP27moksop_u:19841": " yatreme vitatālokā lokakośāś caturdaśa /",
    "GSP27moksop_u:19842": " vanopavanapālyaś ca yatrodyānaparamparāḥ //MU_4,35.10//",
    "GSP27moksop_u:19843": " krīḍāśikhariṇo yatra sahyamandarameravaḥ /",
    "GSP27moksop_u:19844": " śītoṣṇadīptī candrārkau dīpau yatrānilākṣatau //MU_4,35.11//",
    "GSP27moksop_u:19845": " sūryāṃśukacadālolataraṅgottuṅgamauktikāḥ /",
    "GSP27moksop_u:19846": " vahantyas sarito yatra sanmuktāvalayaś calāḥ //MU_4,35.12//",
    "GSP27moksop_u:19847": " ikṣukṣīrādisalilā maṇiratnabisāṅkurāḥ /",
    "GSP27moksop_u:19848": " aurvānalāmbujā yatra vāpyas sapta mahārṇavāḥ //MU_4,35.13//",
    "GSP27moksop_u:19849": " adha urvyāṃ tathordhve khe puṇyāpuṇyadhanaśriyaḥ /",
    "GSP27moksop_u:19850": " narāmarakirāṭānāṃ yatrātikrayavikrayau //MU_4,35.14//",
    "GSP27moksop_u:19851": " tasminn eva jagaty asmin pure saṅkalpabhūbhujā /",
    "GSP27moksop_u:19852": " krīḍārtham ātmanaś citrā dehāvavarakāḥ kṛtāḥ //MU_4,35.15//",
    "GSP27moksop_u:19853": " kecid gīrvāṇanāmāna ūrdhva eva niyojitāḥ /",
    "GSP27moksop_u:19854": " naroragādayaḥ kecid adha eva niveśitāḥ //MU_4,35.16//",
    "GSP27moksop_u:19855": " vātayantrapravāheṇa calanto māṃsamṛṇmayāḥ /",
    "GSP27moksop_u:19856": " sitāsthidāravaś citrās tvaglepamasṛṇāmalāḥ //MU_4,35.17//",
    "GSP27moksop_u:19857": " kecic cireṇa naśyanti kecic chīghravināśinaḥ /",
    "GSP27moksop_u:19858": " kacakṛṣṇolapollāsaracitācchādanaśriyaḥ //MU_4,35.18//",
    "GSP27moksop_u:19859": " karṇākṣināsāpramukhair dvārair navabhir anvitāḥ /",
    "GSP27moksop_u:19860": " anāratavahatprāṇapavanenoṣṇaśītalāḥ //MU_4,35.19//",
    "GSP27moksop_u:19861": " karṇanāsāsyatālvādivātāyanagaṇānvitāḥ /",
    "GSP27moksop_u:19862": " bhujādyaṅgapratolīkāḥ pañcendriyakudīpakāḥ //MU_4,35.20//",
    "GSP27moksop_u:19863": " māyayā racitās teṣu saṅkalpena mahāmate /",
    "GSP27moksop_u:19864": " ahaṅkāramahāyakṣāḥ paramālokabhīravaḥ //MU_4,35.21//",
    "GSP27moksop_u:19865": " dehāvavarakeṣv antar mahāhaṅkārayakṣakaiḥ /",
    "GSP27moksop_u:19866": " sa hi saṅkrīḍate 'tyartham asad evāsadutthitaiḥ //MU_4,35.22//",
    "GSP27moksop_u:19867": " yathā kusūle mārjāro bhastrāyāṃ bhujago yathā /",
    "GSP27moksop_u:19868": " muktāphalaṃ yathā veṇāv ahaṅkāras tanau tathā //MU_4,35.23//",
    "GSP27moksop_u:19869": " kṣaṇam abhyudayaṃ yāti kṣaṇaṃ śāmyati dīpavat /",
    "GSP27moksop_u:19870": " dehageheṣu saṅkalpas taraṅgas sāgareṣv iva //MU_4,35.24//",
    "GSP27moksop_u:19871": " bhaviṣyannavanirmāṇam apy āpnoti tadā puram /",
    "GSP27moksop_u:19872": " yadā saṅkalpitaṃ vastu pura eva prapaśyati //MU_4,35.25//",
    "GSP27moksop_u:19873": " asaṅkalpanamātreṇa svenaivāśu vinaśyati /",
    "GSP27moksop_u:19874": " śreyase paramāyāsya nāśas svo na tu sambhavaḥ //MU_4,35.26//",
    "GSP27moksop_u:19875": " svayaṃ saṅkalpanāmātrāj jāyate bālayakṣavat /",
    "GSP27moksop_u:19876": " anantāyātmaduḥkhāya nānandāya kadācana //MU_4,35.27//",
    "GSP27moksop_u:19877": " idaṃ sphāraṃ jagadduḥkhaṃ pratanoty ātmasattayā /",
    "GSP27moksop_u:19878": " asattayā nāśayati kṣaṇam āndhyaṃ yathā tamaḥ //MU_4,35.28//",
    "GSP27moksop_u:19879": " svayaiva duḥkhadāyinyā ceṣṭayā pariroditi /",
    "GSP27moksop_u:19880": " kāṣṭhāvaṣṭabdhavṛṣaṇaḥ kīlotpāṭī kapir yathā //MU_4,35.29//",
    "GSP27moksop_u:19881": " saṅkalpitānandalavas tiṣṭhaty uddhurakandharam /",
    "GSP27moksop_u:19882": " akasmāt khacyutamadhubindubhuk karabho yathā //MU_4,35.30//",
    "GSP27moksop_u:19883": " svayaṃ viratim āyāti kṣaṇam eti ratiṃ kṣaṇam /",
    "GSP27moksop_u:19884": " kṣaṇaṃ vikāram āyāti saṅkalpo 'bhavyabālavat //MU_4,35.31//",
    "GSP27moksop_u:19885": " enaṃ sakalabhāvebhyaḥ kṛtvā nirmalam ādarāt /",
    "GSP27moksop_u:19886": " matimantaḥ padaṃ yātā yathā putra tathā kuru //MU_4,35.32//",
    "GSP27moksop_u:19887": " trayas tv asyā mater dehā uttamādhamamadhyamāḥ /",
    "GSP27moksop_u:19888": " tamassattvarajassañjñāḥ kāraṇaṃ jagatas sthiteḥ //MU_4,35.33//",
    "GSP27moksop_u:19889": " tamorūpo hi saṅkalpo nityaṃ prākṛtaceṣṭayā /",
    "GSP27moksop_u:19890": " parāṃ kṛpaṇatām etya prayāti krimikīṭatām //MU_4,35.34//",
    "GSP27moksop_u:19891": " sattvarūpo hi saṅkalpo dharmajñānaparāyaṇaḥ /",
    "GSP27moksop_u:19892": " adūrakevalībhāvas sāmrājyam adhitiṣṭhati //MU_4,35.35//",
    "GSP27moksop_u:19893": " rajorūpo hi saṅkalpo lokasaṃvyavahāravān /",
    "GSP27moksop_u:19894": " paritiṣṭhati saṃsāre putradārānurañjitaḥ //MU_4,35.36//",
    "GSP27moksop_u:19895": " trividhaṃ tu parityajya rūpam etan mahāmate /",
    "GSP27moksop_u:19896": " saṅkalpaḥ param āyāti padam ātmaparikṣaye //MU_4,35.37//",
    "GSP27moksop_u:19897": " sarvā dṛṣṭīḥ parityajya niyamya manasā manaḥ /",
    "GSP27moksop_u:19898": " sabāhyābhyantarārthasya saṅkalpasya kṣayaṃ kuru //MU_4,35.38//",
    "GSP27moksop_u:19899": " yadi varṣasahasrāntaṃ tapaś carasi dāruṇam /",
    "GSP27moksop_u:19900": " yadi vā līlayātmānaṃ śilayā cūrṇayasy alam //MU_4,35.39//",
    "GSP27moksop_u:19901": " yady ambudhiṃ praviśasi vaḍavāgnim athāpi vā /",
    "GSP27moksop_u:19902": " yadi vā patasi śvabhre khaḍgadhārājale 'tha vā //MU_4,35.40//",
    "GSP27moksop_u:19903": " haro yady upadeṣṭā te hariḥ kamalajo 'pi vā /",
    "GSP27moksop_u:19904": " atyantakaruṇākrānto lokanātho 'tha vākpatiḥ //MU_4,35.41//",
    "GSP27moksop_u:19905": " pātālasthasya bhūsthasya svargasthasyāpi tat tava /",
    "GSP27moksop_u:19906": " nānyaḥ kaścid upāyo 'sti saṅkalpopaśamād ṛte //MU_4,35.42//",
    "GSP27moksop_u:19907": " anādāv avikāre ca sukhe paramapāvane /",
    "GSP27moksop_u:19908": " saṅkalpopaśame yatnaṃ pauruṣeṇa paraṃ kuru //MU_4,35.43//",
    "GSP27moksop_u:19909": " saṅkalpatantāv akhilā bhāvāḥ protāḥ kilānagha /",
    "GSP27moksop_u:19910": " bhinne tantau na jāne te kva yānti viśarāravaḥ //MU_4,35.44//",
    "GSP27moksop_u:19911": " asat sat sadasat sarvaṃ saṅkalpād eva nānyataḥ /",
    "GSP27moksop_u:19912": " saṅkalpāt sad asac caivam iha satyaṃ kim ucyatām //MU_4,35.45//",
    "GSP27moksop_u:19913": " saṅkalpyate yathā yad yat tat tathā bhavati kṣaṇāt /",
    "GSP27moksop_u:19914": " mā kiñcid api tattvajña saṅkalpaya kadācana //MU_4,35.46//",
    "GSP27moksop_u:19915": " nissaṅkalpo yathāprāptavyavahāraparo bhava /",
    "GSP27moksop_u:19916": " cid acetyonmukhatvaṃ hi yāti saṅkalpasaṅkṣaye //MU_4,35.47//",
    "GSP27moksop_u:19917": " utthāyāsatyarūpeṇa yenāsatyamayātmakam /",
    "GSP27moksop_u:19918": " tataṃ jagadduḥkham idaṃ vyarthaṃ sadṛśam ātmanaḥ //MU_4,35.48//",
    "GSP27moksop_u:19919": " tena duḥkhāya mahate kiṃ śritena kilānagha /",
    "GSP27moksop_u:19920": " yad aduḥkhāya tat prājñās saṃśrayantīha netarat //MU_4,35.49//",
    "GSP27moksop_u:19921": " adhigataparamārthatām upetya prasabham apāsya vikalpajālam uccaiḥ /",
    "GSP27moksop_u:19922": " adhigamaya padaṃ tad advitīyaṃ vitatasukhāya suṣuptacittavṛttiḥ //MU_4,35.50//",
    "GSP27moksop_u:19923": " saṃsāravikalpayor vicārayogo nāma sargaḥ",
    "GSP27moksop_u:19924": " ṣaṭtriṃśas sargaḥ",
    "GSP27moksop_u:19925": " putraḥ:",
    "GSP27moksop_u:19926": " kīdṛśas tāta saṅkalpaḥ katham utpadyate prabho /",
    "GSP27moksop_u:19927": " kathaṃ vā vṛddhim āyāti kathaṃ caiva vinaśyati //MU_4,36.1//",
    "GSP27moksop_u:19928": " dāśūraḥ:",
    "GSP27moksop_u:19929": " anantasyātmatattvasya sattāsāmānyarūpiṇaḥ /",
    "GSP27moksop_u:19930": " citaś cetyonmukhatvaṃ yat tat saṅkalpāṅkuraṃ viduḥ //MU_4,36.2//",
    "GSP27moksop_u:19931": " leśataḥ prāptasattākas sa eva ghanatāṃ gataḥ /",
    "GSP27moksop_u:19932": " yāti cittaṃ kham āpūrya dṛḍhajāḍyāya meghavat //MU_4,36.3//",
    "GSP27moksop_u:19933": " bhāvayantī citiś cetyaṃ vyatiriktam ivātmanaḥ /",
    "GSP27moksop_u:19934": " saṅkalpatām ihāyāti bījam aṅkuratām iva //MU_4,36.4//",
    "GSP27moksop_u:19935": " saṅkalpanaṃ hi saṅkalpas svayam eṣa prajāyate /",
    "GSP27moksop_u:19936": " vardhate svata evāśu duḥkhāya na sukhāya tu //MU_4,36.5//",
    "GSP27moksop_u:19937": " saṅkalpamātraṃ hi bhavāñ jalamātraṃ yathārṇavaḥ /",
    "GSP27moksop_u:19938": " ṛte saṅkalpato 'nyā te nāsti saṃsāritā ṛtā //MU_4,36.6//",
    "GSP27moksop_u:19939": " kākatālīyayogena sañjāto 'si mudhaiva hi /",
    "GSP27moksop_u:19940": " mṛgatṛṣṇādvicandratvavad asatyaṃ ca vardhase //MU_4,36.7//",
    "GSP27moksop_u:19941": " nigīrṇamātulāṃśasya kanakapratyayo yathā /",
    "GSP27moksop_u:19942": " svayam abhyety asatyo 'ntas saṅkalpas te tathā bhavet //MU_4,36.8//",
    "GSP27moksop_u:19943": " asatyam eva jātas tvam asatyam abhivardhase /",
    "GSP27moksop_u:19944": " asmiñ jāte ca vijñāne asatyas san vilīyase //MU_4,36.9//",
    "GSP27moksop_u:19945": " ayaṃ so 'ham ime bhāvās sukhaduḥkhamayā mama /",
    "GSP27moksop_u:19946": " vyartham eveti sāsthas tvaṃ tenāntaḥ paritapyase //MU_4,36.10//",
    "GSP27moksop_u:19947": " asann evāsy ajāto 'si kuto janma kilāsataḥ /",
    "GSP27moksop_u:19948": " vyartham evāvamūḍho 'si saṅkalpavaśatas svataḥ //MU_4,36.11//",
    "GSP27moksop_u:19949": " mā saṅkalpaya saṅkalpaṃ bhāvaṃ bhāvaya mā sthitau /",
    "GSP27moksop_u:19950": " etāvataiva bhāvena bhavyo bhavasi bhūtaye //MU_4,36.12//",
    "GSP27moksop_u:19951": " saṅkalpanāśane yatno na bhūyāṃs tava gacchati /",
    "GSP27moksop_u:19952": " bhāvanābhāvamātreṇa saṅkalpaḥ kṣīyate hṛdi //MU_4,36.13//",
    "GSP27moksop_u:19953": " sumanaḥkusumāmarde kiñcid vyatikaro bhavet /",
    "GSP27moksop_u:19954": " susādhe 'bhāvamātreṇa na tu saṅkalpanāśane //MU_4,36.14//",
    "GSP27moksop_u:19955": " puṣpākrāntau karaspandayatnaḥ putropayujyate /",
    "GSP27moksop_u:19956": " tad apy upakaroty asmin na saṅkalpaparikṣaye //MU_4,36.15//",
    "GSP27moksop_u:19957": " saṅkalpo yena hantavyas tena bhāvaviparyayāt /",
    "GSP27moksop_u:19958": " apy ardhena nimeṣeṇa līlayaiva vihanyate //MU_4,36.16//",
    "GSP27moksop_u:19959": " bhāvamātropaśamane svātmani svastham āsthite /",
    "GSP27moksop_u:19960": " sādhyate yad asādhyaṃ tat kasya syāt kim ivāmateḥ //MU_4,36.17//",
    "GSP27moksop_u:19961": " saṅkalpenaiva saṅkalpaṃ manasā svamano mune /",
    "GSP27moksop_u:19962": " bhittvā svātmani tiṣṭha tvaṃ kim etāvati duṣkaram //MU_4,36.18//",
    "GSP27moksop_u:19963": " upaśānte hi saṅkalpe upaśāntam idaṃ bhavet /",
    "GSP27moksop_u:19964": " saṃsāraduḥkham atulaṃ mūlād api mahāmate //MU_4,36.19//",
    "GSP27moksop_u:19965": " saṅkalpo hi mano jīvaś cittaṃ dhīr atha vāsanā /",
    "GSP27moksop_u:19966": " nāmnaivānyatvam apy eṣāṃ nārthenārthavidāṃ vara //MU_4,36.20//",
    "GSP27moksop_u:19967": " saṅkalpāṃśād ṛte neha kiñcid apy asti kutracit /",
    "GSP27moksop_u:19968": " tam eva hṛdayāc chinddhi kim anyat pariśocasi //MU_4,36.21//",
    "GSP27moksop_u:19969": " yathaivedaṃ nabhaś śūnyaṃ jagac chūnyaṃ tathaiva hi /",
    "GSP27moksop_u:19970": " asanmayavikalpotthe ubhe ete tate yataḥ //MU_4,36.22//",
    "GSP27moksop_u:19971": " asiddhaṃ sarvam evaitad yad asiddhena sādhitam /",
    "GSP27moksop_u:19972": " saṅkalpena jagat tasmād bhāvanā kvāvatiṣṭhatām //MU_4,36.23//",
    "GSP27moksop_u:19973": " satyāsthāyām asatyāṃ tu kiṃniṣṭhā vāsanā bhavet /",
    "GSP27moksop_u:19974": " vāsanākṣayatas siddhis tataḥ prāpyaṃ na śiṣyate //MU_4,36.24//",
    "GSP27moksop_u:19975": " tasmād asad idaṃ sarvaṃ draṣṭavyaṃ helayeddhayā /",
    "GSP27moksop_u:19976": " na tu bhāvanayā tena sukhaduḥkhair na lipyate //MU_4,36.25//",
    "GSP27moksop_u:19977": " avastv itīdaṃ nirṇīya nehāsthā sampravartate /",
    "GSP27moksop_u:19978": " āsthākṣaye na jāyete harṣāmarṣau bhavābhavau //MU_4,36.26//",
    "GSP27moksop_u:19979": " mano mithyā karotīdaṃ sukhaduḥkhābhravibhramam /",
    "GSP27moksop_u:19980": " mano jīvas sphuraty uccair mānasaṃ nagaraṃ jagat //MU_4,36.27//",
    "GSP27moksop_u:19981": " bhaviṣyad vartamānaṃ ca bhūtaṃ ca parivartayat /",
    "GSP27moksop_u:19982": " vāsanāvaśato loke sphuracchakti manas sthitam //MU_4,36.28//",
    "GSP27moksop_u:19983": " karoti svāśayenemāṃ vyavasthāṃ malinaś calaḥ /",
    "GSP27moksop_u:19984": " ātmanas sadṛśīṃ lolāṃ jīvo hṛdvanamarkaṭaḥ //MU_4,36.29//",
    "GSP27moksop_u:19985": " dīrgham ākāram ādāya nimeṣād yānti hrasvatām /",
    "GSP27moksop_u:19986": " grahītuṃ ca na yujyante saṅkalpā jaḍavīcayaḥ //MU_4,36.30//",
    "GSP27moksop_u:19987": " manāgdṛṣṭā vivardhante dahanti saparicchadam /",
    "GSP27moksop_u:19988": " tṛṇamātreṇa dīpyante saṅkalpā vahniśeṣavat //MU_4,36.31//",
    "GSP27moksop_u:19989": " jagatprakaṭanākārāḥ pradīptāḥ kṣaṇabhaṅgurāḥ /",
    "GSP27moksop_u:19990": " bhramadā jaḍasaṃsthānās saṅkalpās taḍidagnayaḥ //MU_4,36.32//",
    "GSP27moksop_u:19991": " yadaivāsann ayaṃ putra tadaivāśu cikitsitum /",
    "GSP27moksop_u:19992": " śakyate nātra sandeho nāsat sad bhavati kvacit //MU_4,36.33//",
    "GSP27moksop_u:19993": " san sthito yadi saṅkalpo duścikitsas tato bhavet /",
    "GSP27moksop_u:19994": " kiṃ tv asadbhūta evaiṣa sucikitsas tadā bhṛśam //MU_4,36.34//",
    "GSP27moksop_u:19995": " akṛtrimaṃ cet saṃsāramalam aṅgārakārṣṇyavat /",
    "GSP27moksop_u:19996": " tad etatkṣālane sādho kaḥ pravarteta durmatiḥ //MU_4,36.35//",
    "GSP27moksop_u:19997": " kiṃ tv etat taṇḍule śūkatuṣakambukavat sthitam /",
    "GSP27moksop_u:19998": " yadā tadā prayatnena pauruṣeṇa vinaśyati //MU_4,36.36//",
    "GSP27moksop_u:19999": " akṛtrimam api prāptaṃ bhṛśaṃ kṛtrimatāṃ suta /",
    "GSP27moksop_u:20000": " sukhocchedyatayā jñasya saṃsāramalam ātatam //MU_4,36.37//",
    "GSP27moksop_u:20001": " taṇḍulasya yathā carma yathā tāmrasya kālimā /",
    "GSP27moksop_u:20002": " naśyati kriyayā putra puruṣasya tathā malam //MU_4,36.38//",
    "GSP27moksop_u:20003": " jīvasya taṇḍulasyeva malaṃ sahajam apy alam /",
    "GSP27moksop_u:20004": " naśyaty eva na sandehas tasmād udyamavān bhava //MU_4,36.39//",
    "GSP27moksop_u:20005": " asatkalpair vikalpair yas saṃsāro janito mudhā /",
    "GSP27moksop_u:20006": " stokenāsau layaṃ yāti kvāsad vastu kila sthiram //MU_4,36.40//",
    "GSP27moksop_u:20007": " asattām eti saṃsāras svāṃ vyavasthāṃ vicinvataḥ /",
    "GSP27moksop_u:20008": " dīpālokād ivāndhatvaṃ dvīndutvaṃ svīkṣitād iva //MU_4,36.41//",
    "GSP27moksop_u:20009": " nedaṃ tava na cāsya tvaṃ bhrāntiṃ putra parityaja /",
    "GSP27moksop_u:20010": " asatye satyavad dṛṣṭe bhāvanāṃ mā nyavīviśaḥ //MU_4,36.42//",
    "GSP27moksop_u:20011": " mama guruvibhavojjvalā vilāsā iti tava māstu vṛthaiva vibhramo 'ntaḥ /",
    "GSP27moksop_u:20012": " tvayi sati vitatāś ca te vilāsā vilasati sarvam idaṃ tadātmatattvam //MU_4,36.43//",
    "GSP27moksop_u:20013": " dāśūropākhyāne saṅkalpacikitsā nāma sargaḥ",
    "GSP27moksop_u:20014": " saptatriṃśas sargaḥ",
    "GSP27moksop_u:20015": " vasiṣṭhaḥ:",
    "GSP27moksop_u:20016": " ity ākarṇya tadā tatra rātrāv ālapanaṃ tayoḥ /",
    "GSP27moksop_u:20017": " ahaṃ raghukulākāśaśaśāṅka raghunandana //MU_4,37.1//",
    "GSP27moksop_u:20018": " patitaḥ khāt kadambāgre pattrapuṣpalatākule /",
    "GSP27moksop_u:20019": " tūṣṇīṃ nirvṛṣṭimūkātmā śṛṅgāgra iva toyadaḥ //MU_4,37.2//",
    "GSP27moksop_u:20020": " apaśyaṃ tatra dāśūraṃ śūraṃ indriyanigrahe /",
    "GSP27moksop_u:20021": " pareṇa tapasā yuktaṃ tejaseva hutāśanam //MU_4,37.3//",
    "GSP27moksop_u:20022": " tejobhir dehaniṣkrāntaiḥ kāñcanīkṛtabhūruhaiḥ /",
    "GSP27moksop_u:20023": " tāpayantaṃ pradeśaṃ taṃ bhuvanaṃ bhāskaraṃ yathā //MU_4,37.4//",
    "GSP27moksop_u:20024": " mām athālokya samprāptaṃ dāśūro 'rghyasaparyayā /",
    "GSP27moksop_u:20025": " vitīrṇaviṣṭaraṃ pattre parayā paryapūjayat //MU_4,37.5//",
    "GSP27moksop_u:20026": " tataḥ kurvan kathās tena saha dāśūrabhāsvatā /",
    "GSP27moksop_u:20027": " tās tattanayasambaddhās saṃsārottāraṇakṣamāḥ //MU_4,37.6//",
    "GSP27moksop_u:20028": " dṛṣṭavāṃs tam ahaṃ vṛkṣaṃ korakotkaṭakoṭaram /",
    "GSP27moksop_u:20029": " smiteneva sphuṭaradaṃ śvasanasphuritacchadam //MU_4,37.7//",
    "GSP27moksop_u:20030": " dāśūrasyecchayā sarvair apatadbhir mṛgadvijaiḥ /",
    "GSP27moksop_u:20031": " sevyamānaṃ vanam iva latāmaṇḍapamaṇḍitam //MU_4,37.8//",
    "GSP27moksop_u:20032": " latākoṭitaṭabhrāntaiś camarair indusundaraiḥ /",
    "GSP27moksop_u:20033": " śubhrābhrakhaṇḍanikaraiś śarannabha ivāvṛtam //MU_4,37.9//",
    "GSP27moksop_u:20034": " prāleyakaṇapaddhatyā muktāvalyābhyalaṅkṛtam /",
    "GSP27moksop_u:20035": " sarvāvayavam evācchapuṣpapūraiḥ prapūritam //MU_4,37.10//",
    "GSP27moksop_u:20036": " svareṇucandanālepais samālabdham akhaṇḍitam /",
    "GSP27moksop_u:20037": " svacchadābhogavipularaktāmbarapariṣkṛtam //MU_4,37.11//",
    "GSP27moksop_u:20038": " vivāhāyeva veṣeṇa puṣpabhārādihāriṇā /",
    "GSP27moksop_u:20039": " latāṅganānuṣaktena nāgareṇa kṛtodyamam //MU_4,37.12//",
    "GSP27moksop_u:20040": " sunibaddhajaṭākāralatāmaṇḍalamaṇḍitam /",
    "GSP27moksop_u:20041": " mañjarībhiḥ patākābhir yuktaṃ puram ivotsave //MU_4,37.13//",
    "GSP27moksop_u:20042": " mṛgakaṇḍūyanadhvastapuṣpadhūlividhūsaram /",
    "GSP27moksop_u:20043": " protsāritopāntavanaṃ vṛkṣamallam ivotthitam //MU_4,37.14//",
    "GSP27moksop_u:20044": " barhibhiḥ kusumodvāntaparāgaparipāṭalaiḥ /",
    "GSP27moksop_u:20045": " nikṣepakṣiptasandhyābhrabālasālam ivācalaiḥ //MU_4,37.15//",
    "GSP27moksop_u:20046": " pravālāruṇahastena śītalacchāyaśāyinā /",
    "GSP27moksop_u:20047": " madhunā ghūrṇamānena prāleyotpulakatviṣā //MU_4,37.16//",
    "GSP27moksop_u:20048": " nīrandhrapuṣpapūreṇa ghūrṇitena vanānilaiḥ /",
    "GSP27moksop_u:20049": " nidrālukuṭmaladṛśā stabakastanadhāriṇā //MU_4,37.17//",
    "GSP27moksop_u:20050": " puṣpajālarajaḥpuñjakuṅkumāruṇavāsasā /",
    "GSP27moksop_u:20051": " latāvitānanilayavātāyananiṣaṅgiṇā //MU_4,37.18//",
    "GSP27moksop_u:20052": " navapuṣpalatādolālīlayālasalāsinā /",
    "GSP27moksop_u:20053": " āpādamastakaprāntaṃ sasamastalatālayam //MU_4,37.19//",
    "GSP27moksop_u:20054": " vṛndena vanadevīnāṃ kokilālāpaśālinā /",
    "GSP27moksop_u:20055": " sandigdhamañjarījālam alinetreṇa hāsinā //MU_4,37.20//",
    "GSP27moksop_u:20056": " avaśyāyopaśamitaratikhedair madālasaiḥ /",
    "GSP27moksop_u:20057": " puṣpadhūlisamārabdhair ālabdhair nibiḍaṃ mithaḥ //MU_4,37.21//",
    "GSP27moksop_u:20058": " puṣpāntarāntaḥpuragaiḥ kim api praṇayocitam /",
    "GSP27moksop_u:20059": " dhvanadbhir abhitas svacchaṃ mattāliyugalair vṛtam //MU_4,37.22//",
    "GSP27moksop_u:20060": " kānanopāntanagarīghuṅghumākarṇanecchayā /",
    "GSP27moksop_u:20061": " kṣaṇam utkarṇam āśāntacārucarvaṇaṭāṅkṛtaiḥ //MU_4,37.23//",
    "GSP27moksop_u:20062": " kṣaṇaṃ dalāśriviśrāntamugdhamugdhaśirastayā /",
    "GSP27moksop_u:20063": " paśyadbhir indvaṃśukacajjalām arṇavamekhalām //MU_4,37.24//",
    "GSP27moksop_u:20064": " vanasthalīnāṃ tanayair nayair mūrtim ivāsthitaiḥ /",
    "GSP27moksop_u:20065": " suptaiḥ pattrapuṭeṣv antar mṛgaiś śāralatāntaram //MU_4,37.25//",
    "GSP27moksop_u:20066": " nīḍaśvasatsuviśvastasuptasārbhakapakṣiṇam /",
    "GSP27moksop_u:20067": " pākacyutaphalopāntavṛttalambikamaṇḍalam //MU_4,37.26//",
    "GSP27moksop_u:20068": " sandigdhamūkabhramaraṃ guccheṣv abjākṣasūtrakaiḥ /",
    "GSP27moksop_u:20069": " śyāmalīkṛtaparyantaṃ nīlaiḥ pallavamaṇḍalaiḥ //MU_4,37.27//",
    "GSP27moksop_u:20070": " sugandhitāśeṣavanaṃ puṣpameghīkṛtāmbudam /",
    "GSP27moksop_u:20071": " dhūlīkadambaśabalaṃ phalārthivalitaṃ tale //MU_4,37.28//",
    "GSP27moksop_u:20072": " bahunātra kim uktena na kiñcid api vidyate /",
    "GSP27moksop_u:20073": " pattraṃ tatra taror yatra noṣyate vā na bhujyate //MU_4,37.29//",
    "GSP27moksop_u:20074": " pattre pattre mṛgās suptā viśrāntās sughane ghane /",
    "GSP27moksop_u:20075": " kacche kacche khagā līnās tasya bhūruhabhūpateḥ //MU_4,37.30//",
    "GSP27moksop_u:20076": " evaṃguṇaviśiṣṭaṃ taṃ mamālokayatas tarum /",
    "GSP27moksop_u:20077": " mahotsavena sadṛśī sā babhūva tamasvatī //MU_4,37.31//",
    "GSP27moksop_u:20078": " tataḥ kathābhir anyābhis sa tasya tanayo mayā /",
    "GSP27moksop_u:20079": " vijñānālokaramyābhir nīto bodhaṃ paraṃ punaḥ //MU_4,37.32//",
    "GSP27moksop_u:20080": " āvayos tatra citrābhiḥ kathābhir itaretaram /",
    "GSP27moksop_u:20081": " śarvarī sā vyatīyāya muhūrta iva kāntayoḥ //MU_4,37.33//",
    "GSP27moksop_u:20082": " prātaḥ pratanutāṃ yāte dyugharmajalajālake /",
    "GSP27moksop_u:20083": " khakānanāṅkurodgāre tārakānikare śanaiḥ //MU_4,37.34//",
    "GSP27moksop_u:20084": " ākadambanabhobhāgam anuyātaṃ sutānvitam /",
    "GSP27moksop_u:20085": " ahaṃ visarjya dāśūraṃ harācalanadīṃ gataḥ //MU_4,37.35//",
    "GSP27moksop_u:20086": " tatrābhimatam āsādya snānam etya nabhastalam /",
    "GSP27moksop_u:20087": " praviśya khaṃ munīnāṃ ca madhyaṃ svastham avasthitaḥ //MU_4,37.36//",
    "GSP27moksop_u:20088": " dāśūrākhyāyikaiṣā te kathitā raghunandana /",
    "GSP27moksop_u:20089": " jagataḥ pratibimbābhā satyākārāpy asanmayī //MU_4,37.37//",
    "GSP27moksop_u:20090": " dāśūrākhyāyikaiveyam ity etat kathitaṃ mayā /",
    "GSP27moksop_u:20091": " tubhyaṃ rāghava ghorāghajagadrūpanirūpaṇe //MU_4,37.38//",
    "GSP27moksop_u:20092": " tasmād avāstavīṃ tyaktvā vāstavīm api rañjanām /",
    "GSP27moksop_u:20093": " dāśūrasiddhāntadhiyā sadodāro bhavātmavān //MU_4,37.39//",
    "GSP27moksop_u:20094": " anena gacchāmarasundaratvaṃ kadambadāśūrakathārathena /",
    "GSP27moksop_u:20095": " āsādayiṣyasy acirāt puraṃ tad bhaviṣyasīśo bhuvaneṣu yena //MU_4,37.40//",
    "GSP27moksop_u:20096": " vasiṣṭhadāśūrasamāgamo nāma sargaḥ",
    "GSP27moksop_u:20097": " aṣṭātriṃśas sargaḥ",
    "GSP27moksop_u:20098": " vasiṣṭhaḥ:",
    "GSP27moksop_u:20099": " nāstīdam iti nirṇīya sarvatas tyaja rañjanām /",
    "GSP27moksop_u:20100": " yan nāsti tat prati kila kaivāstheha vicāriṇām //MU_4,38.1//",
    "GSP27moksop_u:20101": " dṛśyamānam athedaṃ ced asti tat tava kiṃ gatam /",
    "GSP27moksop_u:20102": " tiṣṭhatv ātmani badhnāsi tvaṃ kilātra kim ātmatām //MU_4,38.2//",
    "GSP27moksop_u:20103": " atha ced asti nāstīdam iti niścayavān asi /",
    "GSP27moksop_u:20104": " tathāpi bhāvanāsaṅgaḥ kathaṃ yuktaś calācale //MU_4,38.3//",
    "GSP27moksop_u:20105": " nedam asti jagad rāma na ca nāsti mahāmate /",
    "GSP27moksop_u:20106": " kevalaṃ svottham evetthamābhānam idam īdṛśam //MU_4,38.4//",
    "GSP27moksop_u:20107": " nedaṃ kartṛkṛtaṃ kiñcin na cākartṛkṛtakramam /",
    "GSP27moksop_u:20108": " svayam ābhāsate cedaṃ kartrakartṛpadaṃ gatam //MU_4,38.5//",
    "GSP27moksop_u:20109": " akartṛkaṃ jagajjālaṃ bhavatv atha sakartṛkam /",
    "GSP27moksop_u:20110": " mā tvam etena sambandhaṃ bhāvayānagha cetasi //MU_4,38.6//",
    "GSP27moksop_u:20111": " sarvendriyavihīnātmā karteha sa jaḍopamaḥ /",
    "GSP27moksop_u:20112": " akartr eva tadā manye kākatālīyavaj jagat //MU_4,38.7//",
    "GSP27moksop_u:20113": " kākatālīyayogena jātaṃ yat kiñcid eva yat /",
    "GSP27moksop_u:20114": " tasmin bhāvānusandhānaṃ bālo badhnāti netaraḥ //MU_4,38.8//",
    "GSP27moksop_u:20115": " na kadācid idaṃ śāntaṃ jagad rāma na ca kṣayi /",
    "GSP27moksop_u:20116": " ajasraṃ dṛśyamānatvād bhāvitvāc ca punaḥ punaḥ //MU_4,38.9//",
    "GSP27moksop_u:20117": " na kadācid idaṃ cāsti jagad rāma na cākṣayi /",
    "GSP27moksop_u:20118": " ajasraṃ kṣīyamāṇatvān nāśitvāc cānumānataḥ //MU_4,38.10//",
    "GSP27moksop_u:20119": " sarvendriyapadātīto yadā karteha vijvaraḥ /",
    "GSP27moksop_u:20120": " kurvāṇas sa tadā khedaṃ na kadācana gacchati //MU_4,38.11//",
    "GSP27moksop_u:20121": " teneyaṃ niyatiḥ prauḍhā bhāvābhāvadaśāmayī /",
    "GSP27moksop_u:20122": " īdṛśy eva sthirā dīrghā cittotthāpi na naśyati //MU_4,38.12//",
    "GSP27moksop_u:20123": " aparyantasya kālasya kaścid aṃśaś śaracchatam /",
    "GSP27moksop_u:20124": " tāvanmātramahāyur yaḥ kim āsthāṃ so 'nudhāvati //MU_4,38.13//",
    "GSP27moksop_u:20125": " sthirāś cej jāgatā bhāvās tat tadāsthā na śobhate /",
    "GSP27moksop_u:20126": " katham anyo'nyasaṃśleṣo jaḍacetanayoḥ kila //MU_4,38.14//",
    "GSP27moksop_u:20127": " asthirāś cej jagadbhāvās tad apy āsthā na śobhate /",
    "GSP27moksop_u:20128": " payaḥphenāsthirāsyānte duḥkham eṣā dadāti te //MU_4,38.15//",
    "GSP27moksop_u:20129": " āsthābandho mahābāho jagadbhāvatvadātmanoḥ /",
    "GSP27moksop_u:20130": " na sthirāsthirayoḥ phenaśailayor iva rājate //MU_4,38.16//",
    "GSP27moksop_u:20131": " sarvakartāpy akarteva karoty ātmā na kiñcana /",
    "GSP27moksop_u:20132": " tiṣṭhaty alam udāsīna ālokaṃ prati dīpavat //MU_4,38.17//",
    "GSP27moksop_u:20133": " kurvan na kiñcit kurute dinakāryam ivāṃśumān /",
    "GSP27moksop_u:20134": " gacchan na gacchati svasthas svāspadastho ravir yathā //MU_4,38.18//",
    "GSP27moksop_u:20135": " yataḥ kutaścid evedaṃ sampannam iva lakṣyate /",
    "GSP27moksop_u:20136": " arjunānilavad vāripūrāvartavad ātatam //MU_4,38.19//",
    "GSP27moksop_u:20137": " iti ced bhavatā rāma naipuṇyenāvadhāritam /",
    "GSP27moksop_u:20138": " pramāṇapariśuddhena cetasā ca vicāritam //MU_4,38.20//",
    "GSP27moksop_u:20139": " tadāti bhāvanā sādho padārthaṃ prati nārhati /",
    "GSP27moksop_u:20140": " alātacakre svapne ca bhrame vā keva bhāvanā //MU_4,38.21//",
    "GSP27moksop_u:20141": " akasmād āgato jantus sauhārdasya na bhājanam /",
    "GSP27moksop_u:20142": " bhramabhūtaṃ jagajjālam āsthāyāś ca na bhājanam //MU_4,38.22//",
    "GSP27moksop_u:20143": " uṣṇendau śītale bhānau mṛgatṛṣṇājale tathā /",
    "GSP27moksop_u:20144": " yathā na bhāvayasy āsthām evaṃ mā bhāvaya sthitau //MU_4,38.23//",
    "GSP27moksop_u:20145": " saṅkalpapuruṣaṃ svapnajanaṃ dvīndutvavibhramam /",
    "GSP27moksop_u:20146": " yathā paśyasi paśya tvaṃ bhāvajātam idaṃ tathā //MU_4,38.24//",
    "GSP27moksop_u:20147": " antar āsthāṃ parityajya bhāvaśrībhāvanāmayīm /",
    "GSP27moksop_u:20148": " yo 'si so 'si jagaty asmiṃl līlayā viharānagha //MU_4,38.25//",
    "GSP27moksop_u:20149": " akartṛtvapadasthasya kartṛtvam api kurvataḥ /",
    "GSP27moksop_u:20150": " sarvabhāvāntarasthasya sarvātītasya cātmanaḥ //MU_4,38.26//",
    "GSP27moksop_u:20151": " iyaṃ sannidhimātreṇa niyatiḥ pravijṛmbhate /",
    "GSP27moksop_u:20152": " dīpasannidhimātreṇa niriccheva prakāśatā //MU_4,38.27//",
    "GSP27moksop_u:20153": " abhrasannidhimātreṇa kuṭajāni yathā svayam /",
    "GSP27moksop_u:20154": " ātmasannidhimātreṇa trijaganti tathā svayam //MU_4,38.28//",
    "GSP27moksop_u:20155": " sarvecchārahite bhānau yathā vyomani tiṣṭhati /",
    "GSP27moksop_u:20156": " jāyate vyavahāraśrīs sati deve tathā kriyā //MU_4,38.29//",
    "GSP27moksop_u:20157": " niricche saṃsthite ratne yathālokaḥ pravartate /",
    "GSP27moksop_u:20158": " sattāmātreṇa devena tathaivāyaṃ jagadgaṇaḥ //MU_4,38.30//",
    "GSP27moksop_u:20159": " ata ātmani kartṛtvam akartṛtvaṃ ca saṃsthitam /",
    "GSP27moksop_u:20160": " niricchatvād akartāsau kartā sannidhimātrataḥ //MU_4,38.31//",
    "GSP27moksop_u:20161": " sarvendriyābhyatītatvāt kartā bhoktā na bhūtapaḥ /",
    "GSP27moksop_u:20162": " indriyāntargatatvāt tu kartā bhoktā sa eva hi //MU_4,38.32//",
    "GSP27moksop_u:20163": " dve evātmani vidyete kartṛtākartṛte 'nagha /",
    "GSP27moksop_u:20164": " yayaiva paśyasi śreyas tām āśritya sthiro bhava //MU_4,38.33//",
    "GSP27moksop_u:20165": " sarvatrāham akarteti dṛḍhabhāvanayānayā /",
    "GSP27moksop_u:20166": " pravāhāpatitaṃ kāryaṃ kurvann api na lipyase //MU_4,38.34//",
    "GSP27moksop_u:20167": " sarvatrāham akarteti saṃvidā bhogakāmanā /",
    "GSP27moksop_u:20168": " yāti nīrasatāṃ jantor apravṛttes svacetasaḥ //MU_4,38.35//",
    "GSP27moksop_u:20169": " yatrāhaṃ kiñcid eveha na karomīti niścayaḥ /",
    "GSP27moksop_u:20170": " bhogaughakāmanāṃ tatra kaḥ karotu jahātu vā //MU_4,38.36//",
    "GSP27moksop_u:20171": " tasmān nityam akartāham iti bhāvanayeddhayā /",
    "GSP27moksop_u:20172": " paramāmṛtanāmnī sā samataivāvaśiṣyate //MU_4,38.37//",
    "GSP27moksop_u:20173": " atha sarvaṃ karomīti mahākartṛtayānayā /",
    "GSP27moksop_u:20174": " yadīcchasi sthitiṃ rāma tat tām apy uttamāṃ viduḥ //MU_4,38.38//",
    "GSP27moksop_u:20175": " ahaṃ yatra karomīmaṃ samagraṃ jāgataṃ bhramam /",
    "GSP27moksop_u:20176": " rāgadveṣakramas tatra kuto 'nyasyātyasambhavāt //MU_4,38.39//",
    "GSP27moksop_u:20177": " yad anyena śarīraṃ me dagdham anyena lālitam /",
    "GSP27moksop_u:20178": " sa madārambha evātaḥ kaḥ khedollāsayoḥ kramaḥ //MU_4,38.40//",
    "GSP27moksop_u:20179": " matsukhāsukhavistāre jagajjālakṣayodaye /",
    "GSP27moksop_u:20180": " ahaṃ karteti matvāntaḥ kaḥ khedollāsayoḥ kramaḥ //MU_4,38.41//",
    "GSP27moksop_u:20181": " khedollāsavilāse tu svātmakartṛtayaikayā /",
    "GSP27moksop_u:20182": " svayam eva layaṃ yāte samataivāvaśiṣyate //MU_4,38.42//",
    "GSP27moksop_u:20183": " samatā sarvabhāveṣu yāsau satyā parā sthitiḥ /",
    "GSP27moksop_u:20184": " tasyām avasthitaṃ cittaṃ na bhūyo duḥkham āpnuyāt //MU_4,38.43//",
    "GSP27moksop_u:20185": " atha vā sarvakartṛtvam akartṛtvaṃ ca rāghava /",
    "GSP27moksop_u:20186": " sarvaṃ tyaktvā manaḥ pītvā yo 'si so 'si sthiro bhava //MU_4,38.44//",
    "GSP27moksop_u:20187": " ayaṃ so 'ham ayaṃ nāhaṃ karomīdam idaṃ na tu /",
    "GSP27moksop_u:20188": " iti bhāvānusandhānamayī dṛṣṭir na tuṣṭaye //MU_4,38.45//",
    "GSP27moksop_u:20189": " sā kālasūtrapadavī sā mahāvīcivāgurā /",
    "GSP27moksop_u:20190": " sāsipattravanaśreṇī yā deho 'ham iti sthitiḥ //MU_4,38.46//",
    "GSP27moksop_u:20191": " sā tyājyā sarvayatnena sarvanāśe 'py upasthite /",
    "GSP27moksop_u:20192": " spraṣṭavyā sā na bhavyena saśvamāṃseva pukkasī //MU_4,38.47//",
    "GSP27moksop_u:20193": " tayā sudūrojjhitayā dṛṣṭau pāṭalalekhayā /",
    "GSP27moksop_u:20194": " udeti paramā dṛṣṭir jyotsneva vigatāmbudā //MU_4,38.48//",
    "GSP27moksop_u:20195": " kartā nāsmi na cāyam asmi sa iti jñātvaivam antas sphuṭaṃ kartaivāsmi samagram asmi tad iti jñātvātha vā niścayam /",
    "GSP27moksop_u:20196": " ko 'py evāsmi na kaścid evam iti vā nirṇīya sarvottamaṃ tiṣṭha tvaṃ svapade sthitāḥ padavido yatrottamās sādhavaḥ //MU_4,38.49//",
    "GSP27moksop_u:20197": " kartṛtvavicārayogopadeśo nāma sargaḥ",
    "GSP27moksop_u:20198": " navatriṃśas sargaḥ",
    "GSP27moksop_u:20199": " rāmaḥ:",
    "GSP27moksop_u:20200": " satyam etat tvayā brahman yad uktaṃ sūktisundaram /",
    "GSP27moksop_u:20201": " akartaiva hi kartātmā bhoktābhoktaiva bhūtabhṛt //MU_4,39.1//",
    "GSP27moksop_u:20202": " sarveśvaras sarvamayaś cinmātram amalaṃ padam /",
    "GSP27moksop_u:20203": " svānubhūtivapur devas sarvabhūtāntarasthitaḥ //MU_4,39.2//",
    "GSP27moksop_u:20204": " hṛdayaṅgamatāṃ yātam idānīṃ brahma me prabho /",
    "GSP27moksop_u:20205": " tvaduktibhir yathā śītaṃ dhārābhir bhūbhṛtaḥ payaḥ //MU_4,39.3//",
    "GSP27moksop_u:20206": " audāsīnyād anicchatvān na bhuṅkte na karoti ca /",
    "GSP27moksop_u:20207": " samagrālokakāritvād bhuṅkte devaḥ karoti ca //MU_4,39.4//",
    "GSP27moksop_u:20208": " kiṃ tv ayaṃ bhagavan sphāras saṃśayo me hṛdi sthitaḥ /",
    "GSP27moksop_u:20209": " chinddhi taṃ tvaṃ girā brahman dīdhityendur yathā tamaḥ //MU_4,39.5//",
    "GSP27moksop_u:20210": " idaṃ sat tad idaṃ cāsad ayaṃ so 'ham ayaṃ bhavān /",
    "GSP27moksop_u:20211": " ayam eko dvitīyo 'yam ityādikalanāmalam //MU_4,39.6//",
    "GSP27moksop_u:20212": " ekasmin vitate śānte nīhāra iva bhāskare /",
    "GSP27moksop_u:20213": " idamprathamam evācche katham ātmani saṃsthitam //MU_4,39.7//",
    "GSP27moksop_u:20214": " vasiṣṭhaḥ:",
    "GSP27moksop_u:20215": " siddhāntakāla evāsya satpraśnasyottarasthitim /",
    "GSP27moksop_u:20216": " kathayiṣyāmi te rāma jñāsyasy enāṃ tadaiva ca //MU_4,39.8//",
    "GSP27moksop_u:20217": " mokṣopāyasya siddhāntasamayaṃ prāpya rāghava /",
    "GSP27moksop_u:20218": " śrotuṃ praśnottarāṇy etāny alaṃ yogyo bhaviṣyasi //MU_4,39.9//",
    "GSP27moksop_u:20219": " kāntāgeyagirāṃ rāma bhājanaṃ taruṇo yathā /",
    "GSP27moksop_u:20220": " praśnānām uttamoktīnāṃ prāptadṛg bhājanaṃ tathā //MU_4,39.10//",
    "GSP27moksop_u:20221": " vyarthā bhavati bāleṣu yathā rāgamayī kathā /",
    "GSP27moksop_u:20222": " nirarthakālpabodheṣu tathodārodayā kathā //MU_4,39.11//",
    "GSP27moksop_u:20223": " kasmiṃścid eva samaye kiñcit puṃso virājate /",
    "GSP27moksop_u:20224": " phalam ābhāti vṛkṣasya śarady eva na mādhave //MU_4,39.12//",
    "GSP27moksop_u:20225": " upadeśagiro vṛddhe rañjanā nirmale paṭe /",
    "GSP27moksop_u:20226": " laganty udāravijñānakathāś cādhigatātmani //MU_4,39.13//",
    "GSP27moksop_u:20227": " praśnasyāsyottaraṃ pūrvaṃ leśataḥ kathitaṃ mayā /",
    "GSP27moksop_u:20228": " na vistareṇa tenaitan na jñātaṃ bhavatā sphuṭam //MU_4,39.14//",
    "GSP27moksop_u:20229": " yadi tvam ātmanātmānam adhigacchasi tat svayam /",
    "GSP27moksop_u:20230": " etat praśnottaraṃ sādho jānāsy atra na saṃśayaḥ //MU_4,39.15//",
    "GSP27moksop_u:20231": " mayā siddhāntakāle tu prāptabodhe tvayi sthite /",
    "GSP27moksop_u:20232": " vaktavyo vistareṇaiṣa sādho praśnottarakramaḥ //MU_4,39.16//",
    "GSP27moksop_u:20233": " jānāty ātmānam ātmaiva kṛta ātmātmanaiva hi /",
    "GSP27moksop_u:20234": " ātmaiva samprasannas sann ātmānaṃ pratipadyate //MU_4,39.17//",
    "GSP27moksop_u:20235": " mayaitat kathitaṃ rāma kartrakartṛvicāraṇam /",
    "GSP27moksop_u:20236": " vāsanāmayanāśāya tajjño nirvāsano bhavet //MU_4,39.18//",
    "GSP27moksop_u:20237": " bandho hi vāsanābandho mokṣas syād vāsanākṣayaḥ /",
    "GSP27moksop_u:20238": " vāsanās tvaṃ parityajya mokṣārthitvam api tyaja //MU_4,39.19//",
    "GSP27moksop_u:20239": " tāmasīr vāsanāḥ pūrvaṃ tyaktvā viṣayavāsitāḥ /",
    "GSP27moksop_u:20240": " maitryādibhāvanānāmnīr gṛhāṇāmalavāsanāḥ //MU_4,39.20//",
    "GSP27moksop_u:20241": " tā apy antaḥ parityajya tābhir vyavaharan bahiḥ /",
    "GSP27moksop_u:20242": " antaś śāntasamasteho bhava cinmātravāsanaḥ //MU_4,39.21//",
    "GSP27moksop_u:20243": " tām apy atha parityajya manobuddhisamanvitām /",
    "GSP27moksop_u:20244": " śeṣe sthirasamādhāno yena tyajasi taṃ tyaja //MU_4,39.22//",
    "GSP27moksop_u:20245": " cinmanaḥkalanākālaprakāśatimirādikam /",
    "GSP27moksop_u:20246": " vāsanāṃ vāsitāraṃ ca prāṇaspandanapūrvakam //MU_4,39.23//",
    "GSP27moksop_u:20247": " samūlam akhilaṃ tyaktvā vyomasomyaḥ praśāntadhīḥ /",
    "GSP27moksop_u:20248": " yas tvaṃ bhavasi sadbuddhe sa bhavāśv avilambitaḥ //MU_4,39.24//",
    "GSP27moksop_u:20249": " hṛdayāt samparityajya sarvam eva mahāmatiḥ /",
    "GSP27moksop_u:20250": " yas tiṣṭhati gatavyagraṃ sa muktaḥ parameśvaraḥ //MU_4,39.25//",
    "GSP27moksop_u:20251": " samādhim atha karmāṇi mā karotu karotu vā /",
    "GSP27moksop_u:20252": " hṛdayenāstasarvārtho mukta evottamāśayaḥ //MU_4,39.26//",
    "GSP27moksop_u:20253": " naiṣkarmyeṇa na tasyārtho na tasyārtho 'sti karmabhiḥ /",
    "GSP27moksop_u:20254": " na samādhānajapyābhyāṃ yasya nirvāsanaṃ manaḥ //MU_4,39.27//",
    "GSP27moksop_u:20255": " vicāritam alaṃ śāstraṃ ciram udgrāhitaṃ mithaḥ /",
    "GSP27moksop_u:20256": " santyaktavāsanān maunād ṛte nāsty uttamaṃ padam //MU_4,39.28//",
    "GSP27moksop_u:20257": " dṛṣṭaṃ draṣṭavyam akhilaṃ bhrāntvābhrāntā diśo daśa /",
    "GSP27moksop_u:20258": " janāḥ katipayā eva yathāvastv avalokinaḥ //MU_4,39.29//",
    "GSP27moksop_u:20259": " yad yad ālokyate kiñcid yatra yatra ca gamyate /",
    "GSP27moksop_u:20260": " īpsitānīpsitād anyan na tatra yatate janaḥ //MU_4,39.30//",
    "GSP27moksop_u:20261": " ye kecana samārambhā ye janasya kriyākramāḥ /",
    "GSP27moksop_u:20262": " te sarve dehamātrārtham ātmārthaṃ tu na kiñcana //MU_4,39.31//",
    "GSP27moksop_u:20263": " pātāle brahmaloke ca svarge 'tha vasudhātale /",
    "GSP27moksop_u:20264": " santaḥ katipayā eva dṛśyante dṛṣṭadṛṣṭayaḥ //MU_4,39.32//",
    "GSP27moksop_u:20265": " idaṃ heyam upādeyam idam ity asadutthitau /",
    "GSP27moksop_u:20266": " niścayau galitau yasya jñasyāsāv atidurlabhaḥ //MU_4,39.33//",
    "GSP27moksop_u:20267": " karotu bhuvane rājyaṃ viśatv analam ambu vā /",
    "GSP27moksop_u:20268": " nātmalābhād ṛte jantur viśrāntim adhigacchati //MU_4,39.34//",
    "GSP27moksop_u:20269": " ye mahāmatayas santi śūrās svendriyaśatruṣu /",
    "GSP27moksop_u:20270": " janmajvaravināśāya ta upāsyā mahādhiyaḥ //MU_4,39.35//",
    "GSP27moksop_u:20271": " sarvatra pañcabhūtāni ṣaṣṭhaṃ kiñcin na vidyate /",
    "GSP27moksop_u:20272": " pātāle bhūtale vyomni ratim eti kva dhīradhīḥ //MU_4,39.36//",
    "GSP27moksop_u:20273": " yuktyā santarato jñasya saṃsāro goṣpadākṛtiḥ /",
    "GSP27moksop_u:20274": " dūrasantyaktayuktes tu mahāmattārṇavopamaḥ //MU_4,39.37//",
    "GSP27moksop_u:20275": " kadambagolakasvacchaṃ brahmāṇḍaṃ sphāracetasaḥ /",
    "GSP27moksop_u:20276": " kiṃ prayacchati kiṃ bhuṅkte prāpte 'smin sakale 'pi saḥ //MU_4,39.38//",
    "GSP27moksop_u:20277": " etadartham abuddhīnāṃ yan mahāsamarakriyāḥ /",
    "GSP27moksop_u:20278": " tan manye rāma bhikṣārthaṃ dvandvalakṣakṣayāvaham //MU_4,39.39//",
    "GSP27moksop_u:20279": " kalpamātreṇa kālena sahasā pelavodare /",
    "GSP27moksop_u:20280": " asminn api ca yo nāśas sa vīrudhi mahāśaniḥ //MU_4,39.40//",
    "GSP27moksop_u:20281": " ātmano 'ṃśasya sarvāder yat tṛṇād api nottamam /",
    "GSP27moksop_u:20282": " tasmiñ jagattraye prāptaṃ kiṃ tad ātmavato bhavet //MU_4,39.41//",
    "GSP27moksop_u:20283": " itaś śailaśatair vyāptas tatheto jalarāśibhiḥ /",
    "GSP27moksop_u:20284": " kiyān asyā bhuvo deho yenodāraṃ prapūrayet //MU_4,39.42//",
    "GSP27moksop_u:20285": " na tad asti jagaty asmin sapātālaharālaye /",
    "GSP27moksop_u:20286": " yan nāmātmavato jñasya kiñcit kāryakaraṃ bhavet //MU_4,39.43//",
    "GSP27moksop_u:20287": " ekatām anuyātasya vyomavad vitatasya ca /",
    "GSP27moksop_u:20288": " svasthasyātmavato jñasya sthitasyātmany acetasi //MU_4,39.44//",
    "GSP27moksop_u:20289": " śarīrajālanīhāradhūsarā śūnyakoṭarā /",
    "GSP27moksop_u:20290": " śāntasañcārasubhagā trilokī vipulāṭavī //MU_4,39.45//",
    "GSP27moksop_u:20291": " sphārabrahmāmalāmbhodhiphenās sarve kulācalāḥ /",
    "GSP27moksop_u:20292": " cidādityamahātejomṛgatṛṣṇā jagacchriyaḥ //MU_4,39.46//",
    "GSP27moksop_u:20293": " ātmatattvamahāmbhodhivīcayas sargarājayaḥ /",
    "GSP27moksop_u:20294": " anuttamapadāmbhodavṛṣṭayaś śāstradṛṣṭayaḥ //MU_4,39.47//",
    "GSP27moksop_u:20295": " candrārkatapanālokā ghaṭakāṣṭhādisannibhāḥ /",
    "GSP27moksop_u:20296": " prakāśanīyāś ciddīpatviṣo bhūtagaṇās tathā //MU_4,39.48//",
    "GSP27moksop_u:20297": " ciram antarhitātmānas saṃsāravanacāriṇaḥ /",
    "GSP27moksop_u:20298": " kāmabhogolapagrāsā mṛgā narasurāsurāḥ //MU_4,39.49//",
    "GSP27moksop_u:20299": " asthikhaṇḍārgalā mūrdhapidhānās snāyuśṛṅkhalāḥ /",
    "GSP27moksop_u:20300": " jagaddehā jagajjīvaratnamāṃsasamudgakāḥ //MU_4,39.50//",
    "GSP27moksop_u:20301": " vanabālamṛgīmugdhāḥ parasañcāritās sthitau /",
    "GSP27moksop_u:20302": " bālabuddhivinodāya yoṣitaś carmaputrikāḥ //MU_4,39.51//",
    "GSP27moksop_u:20303": " evaṃvidhodāramanā manāg api mahāmatiḥ /",
    "GSP27moksop_u:20304": " na jñaś calati bhogaughair mukhavātair ivācalaḥ //MU_4,39.52//",
    "GSP27moksop_u:20305": " tasmin kila pade rāma jñas tiṣṭhati mahonnatau /",
    "GSP27moksop_u:20306": " yasmāc candrārkadeśo 'pi naḥ pātālam iva sthitaḥ //MU_4,39.53//",
    "GSP27moksop_u:20307": " imāṃl lokān anālokāñ jātālokās suvedinaḥ /",
    "GSP27moksop_u:20308": " sarīsṛpān vayam iva paśyanty ūḍhān bhavārṇave //MU_4,39.54//",
    "GSP27moksop_u:20309": " na kecana jagadbhāvās tattvajñaṃ rañjayanty amī /",
    "GSP27moksop_u:20310": " nāgaraṃ nāgarīkāntaṃ kugrāmalaṭabhā iva //MU_4,39.55//",
    "GSP27moksop_u:20311": " na kecana jagadbhāvās tattvajñaṃ rañjayanty amī /",
    "GSP27moksop_u:20312": " apy abhyāśagatās sphārahṛdayaṃ kham ivāmbudāḥ //MU_4,39.56//",
    "GSP27moksop_u:20313": " na kecana jagadbhāvās tattvajñaṃ rañjayanty amī /",
    "GSP27moksop_u:20314": " markaṭya iva nṛtyantyo gaurīlāsyārthinaṃ haram //MU_4,39.57//",
    "GSP27moksop_u:20315": " na kecana jagadbhāvās tattvajñaṃ rañjayanty amī /",
    "GSP27moksop_u:20316": " prāktanapratibimbaśrī ratnaṃ kumbhagataṃ yathā //MU_4,39.58//",
    "GSP27moksop_u:20317": " cakrārpitopamam asanmayam ambubhaṅgatvaṅgattaraṅgakṛtabimbam ivāvalokya /",
    "GSP27moksop_u:20318": " lokaṃ tadīhitasukheṣu ratiṃ na yāti tajjñaḥ kuśevalalaveṣv iva rājahaṃsaḥ //MU_4,39.59//",
    "GSP27moksop_u:20319": " pūrṇāśayarūpavarṇanaṃ nāma sargaḥ",
    "GSP27moksop_u:20320": " catvāriṃśas sargaḥ",
    "GSP27moksop_u:20321": " vasiṣṭhaḥ:",
    "GSP27moksop_u:20322": " atraiva vastuny ucite śṛṇu rāghava pūrvajāḥ /",
    "GSP27moksop_u:20323": " kacena gāthā yā gītā bārhaspatyena pāvanīḥ //MU_4,40.1//",
    "GSP27moksop_u:20324": " kasmiṃścin merugahane tiṣṭhan suraguros sutaḥ /",
    "GSP27moksop_u:20325": " kadācid abhyāsavaśād viśrāntiṃ prāpad ātmani //MU_4,40.2//",
    "GSP27moksop_u:20326": " samyagjñānāmṛtāpūrṇā matir nāramatāsya sā /",
    "GSP27moksop_u:20327": " pañcabhūtamaye mlāne dṛśye 'smin pelavātmani //MU_4,40.3//",
    "GSP27moksop_u:20328": " tena nirviṇṇa iva sa ātmatattvād ṛte param /",
    "GSP27moksop_u:20329": " apaśyan samuvācedam eko gadgadayā girā //MU_4,40.4//",
    "GSP27moksop_u:20330": " kiṃ karomi kva gacchāmi kiṃ gṛhṇāmi tyajāmi kim /",
    "GSP27moksop_u:20331": " ātmanā pūritaṃ viśvaṃ mahākalpāmbunā yathā //MU_4,40.5//",
    "GSP27moksop_u:20332": " duḥkham ātmā sukhaṃ caiva kham āśās tvam ahaṃ tathā /",
    "GSP27moksop_u:20333": " sarvam ātmamayaṃ jātaṃ kaṣṭaṃ naṣṭo 'ham ātmanā //MU_4,40.6//",
    "GSP27moksop_u:20334": " sabāhyābhyantaraṃ deheṣv adha ūrdhvaṃ ca dikṣu ca /",
    "GSP27moksop_u:20335": " ita ātmā tathehātmā nāsty anātmamayaṃ kvacit //MU_4,40.7//",
    "GSP27moksop_u:20336": " sarvatraiva sthito hy ātmā sarvam ātmani saṃsthitam /",
    "GSP27moksop_u:20337": " sarvam evedam ātmaivam ātmany eva namāmy aham //MU_4,40.8//",
    "GSP27moksop_u:20338": " na tad asti na yatrāhaṃ na tad asti na yan mayi /",
    "GSP27moksop_u:20339": " kim anyad abhivāñchāmi kevalaṃ praśamāmy aham //MU_4,40.9//",
    "GSP27moksop_u:20340": " ātmanātmani yenāhaṃ namāmy āpūritātmanā /",
    "GSP27moksop_u:20341": " upaśāmyāmi tenāntaḥ kvānyatrābhipatāmy aham //MU_4,40.10//",
    "GSP27moksop_u:20342": " aham agnir ahaṃ vāyur ahaṃ bhūr aham ambaram /",
    "GSP27moksop_u:20343": " yan nāhaṃ nāsti tat kiñcit sarvam evāham ātatam //MU_4,40.11//",
    "GSP27moksop_u:20344": " āpūritāpāranabhomahābhairavarūpavān /",
    "GSP27moksop_u:20345": " sarvasaṃvinmayaḥ pūrṇas tiṣṭhāmy ekārṇavopamaḥ //MU_4,40.12//",
    "GSP27moksop_u:20346": " ity evaṃ bhāvayan bhāvaṃ kanakācalakuñjake /",
    "GSP27moksop_u:20347": " uccārayann athoṅkāraṃ ghaṇṭāsvanam iva kramāt //MU_4,40.13//",
    "GSP27moksop_u:20348": " oṅkārasya kalām ardhāṃ pāścātyāṃ vālakomalām /",
    "GSP27moksop_u:20349": " nāntarasthena bāhye na bhāvayan parame hṛdi //MU_4,40.14//",
    "GSP27moksop_u:20350": " vyapagatakalanākalaṅkaśuddho hṛdayanirantaralīnavātavṛttiḥ /",
    "GSP27moksop_u:20351": " gataghanaśaradambaropamānaḥ kaca upalācalamūrtimān atiṣṭhat //MU_4,40.15//",
    "GSP27moksop_u:20352": " kacagāthā nāma sargaḥ",
    "GSP27moksop_u:20353": " ekacatvāriṃśas sargaḥ",
    "GSP27moksop_u:20354": " vasiṣṭhaḥ:",
    "GSP27moksop_u:20355": " annapānāṅganāsaṅgād ṛte nāstīha kiñcana /",
    "GSP27moksop_u:20356": " śubhaṃ vastv avisaṃvādi mahān kim abhivāñchatu //MU_4,41.1//",
    "GSP27moksop_u:20357": " tiryañcaḥ paśavo mūḍhā yena tuṣyanty asādhavaḥ /",
    "GSP27moksop_u:20358": " bhogādinā kathaṃ tena ratim āyānti sādhavaḥ //MU_4,41.2//",
    "GSP27moksop_u:20359": " bhogaiḥ kṛpaṇasarvasvair ādimadhyāntapelavaiḥ /",
    "GSP27moksop_u:20360": " viśvāsaṃ yānti ye loke tair alaṃ naragardabhaiḥ //MU_4,41.3//",
    "GSP27moksop_u:20361": " itaḥ keśā ito raktam itīyaṃ pramadātanuḥ /",
    "GSP27moksop_u:20362": " etayā toṣam āyānti sārameyā na mānavāḥ //MU_4,41.4//",
    "GSP27moksop_u:20363": " mṛn mahī dāru taravo deho māṃsaṃ dṛṣad giriḥ /",
    "GSP27moksop_u:20364": " adho bhūr ambaraṃ pṛṣṭhe kim apūrvaṃ sukhāya yat //MU_4,41.5//",
    "GSP27moksop_u:20365": " mātrāsparśānusāriṇyo vivekapadabhaṅgurāḥ /",
    "GSP27moksop_u:20366": " mohāyaiva parāmṛṣṭās sakalā lokasaṃvidaḥ //MU_4,41.6//",
    "GSP27moksop_u:20367": " sarvasyā eva paryante śubhāyā api saṃsthiteḥ /",
    "GSP27moksop_u:20368": " malinaṃ duḥkham asty eva jvālāyā iva kajjalam //MU_4,41.7//",
    "GSP27moksop_u:20369": " āgamāpāyato 'nityā manaṣṣaṣṭhendriyakriyāḥ /",
    "GSP27moksop_u:20370": " latā nāgendram iva tā dhārayanti na satpadam //MU_4,41.8//",
    "GSP27moksop_u:20371": " putrikā raktamāṃsasya kānteyam iti sādaram /",
    "GSP27moksop_u:20372": " svadehanāmny asthicaye śliṣyate seti kaḥ kramaḥ //MU_4,41.9//",
    "GSP27moksop_u:20373": " sarvaṃ satyam idam rāma sthiram ajñasya tuṣṭaye /",
    "GSP27moksop_u:20374": " jñasyāsthiram asatyaṃ ca jagad rāma na tuṣṭaye //MU_4,41.10//",
    "GSP27moksop_u:20375": " abhukte 'pi viṣe yaiṣā viṣamūrchāṃ prayacchati /",
    "GSP27moksop_u:20376": " tāṃ parityajya bhāvāsthām ātmaikatvāj jñatāṃ vraja //MU_4,41.11//",
    "GSP27moksop_u:20377": " anātmany ātmabhāvena cittaṃ sthitim upāgatam /",
    "GSP27moksop_u:20378": " yadā tadedam āyātaṃ jagajjālam asanmayam //MU_4,41.12//",
    "GSP27moksop_u:20379": " vāsanāvaśato brahmamanasā kalpitaṃ vapuḥ /",
    "GSP27moksop_u:20380": " tejasāśritakuḍyena hemābhatvam ivātmanaḥ //MU_4,41.13//",
    "GSP27moksop_u:20381": " rāmaḥ:",
    "GSP27moksop_u:20382": " vairiñcapadam āsādya mano brahman mahāmate /",
    "GSP27moksop_u:20383": " idaṃ jagat sughanatāṃ katham ānayati kramāt //MU_4,41.14//",
    "GSP27moksop_u:20384": " vasiṣṭhaḥ:",
    "GSP27moksop_u:20385": " garbhatalpāt samutthāya padmajaḥ prathamaṃ śiśuḥ /",
    "GSP27moksop_u:20386": " brahmeti śabdam akarod brahmā tena sa ucyate //MU_4,41.15//",
    "GSP27moksop_u:20387": " saṅkalpajālarūpasya manasaḥ kalpitākṛteḥ /",
    "GSP27moksop_u:20388": " akarot tasya saṅkalpalakṣmīḥ padam athāntare //MU_4,41.16//",
    "GSP27moksop_u:20389": " tatas saṅkalpayām āsa pūrvaṃ tejo mahāprabham /",
    "GSP27moksop_u:20390": " lasadagnilatācakravakrīkṛtadigantaram //MU_4,41.17//",
    "GSP27moksop_u:20391": " ṛkṣapratimaniṣṭhyūtakarkaśāgnikaṇotkaram /",
    "GSP27moksop_u:20392": " muñjapiñjaraparyantahemakānanitāmbaram //MU_4,41.18//",
    "GSP27moksop_u:20393": " jvālāhemalatājālajaṭālanijamaṇḍalam /",
    "GSP27moksop_u:20394": " kacatprasaraduddāmakarakuṇḍalamaṇḍitam //MU_4,41.19//",
    "GSP27moksop_u:20395": " taccharīri manas tasmiṃs tatas tejasi bhāsvare /",
    "GSP27moksop_u:20396": " ātmākārasamākāraṃ bhāskaraṃ samakalpayat //MU_4,41.20//",
    "GSP27moksop_u:20397": " sa tatas tejasas tasmād abhyudeti divākaraḥ /",
    "GSP27moksop_u:20398": " jvālāmaṇḍalamadhyastho jvalatkanakakuṇḍalaḥ //MU_4,41.21//",
    "GSP27moksop_u:20399": " jvālājaṭābhāradharo vāntavisphārapāvakaḥ /",
    "GSP27moksop_u:20400": " jvālāvilāsāvayavaḥ pūritākāśamaṇḍalaḥ //MU_4,41.22//",
    "GSP27moksop_u:20401": " atha brahmā mahābuddhir anyāṃs tāṃs tejasaḥ kaṇān /",
    "GSP27moksop_u:20402": " akasmāt pratibhātena vimānatvena cāruṇā //MU_4,41.23//",
    "GSP27moksop_u:20403": " kṣaṇāt saṅkalpayām āsa dadarśa ca tathaiva tān /",
    "GSP27moksop_u:20404": " saṅkalpān antaraṃ jātān vidvāñ śabdagaṇān iva //MU_4,41.24//",
    "GSP27moksop_u:20405": " sthitir eṣā mahābāho pratisargaṃ svayambhuvaḥ /",
    "GSP27moksop_u:20406": " pratyahaṃ ca pratijagat saṅkalpitasurāsurā //MU_4,41.25//",
    "GSP27moksop_u:20407": " kālaṃ kālavibhaktīś ca nakṣatrāṇi grahāṃs tathā /",
    "GSP27moksop_u:20408": " saritas sāgarān dvīpān diśaś śailāṃs tathāvanim //MU_4,41.26//",
    "GSP27moksop_u:20409": " devān daityān narān nāgān gandharvān yakṣarākṣasān /",
    "GSP27moksop_u:20410": " akalpayad ayaṃ brahmā taraṅgān iva sāgaraḥ //MU_4,41.27//",
    "GSP27moksop_u:20411": " teṣāṃ deśān girīṃś caiva vimānāny uttamāni ca /",
    "GSP27moksop_u:20412": " karmāṇi pravibhaktāni padmajas samakalpayat //MU_4,41.28//",
    "GSP27moksop_u:20413": " te 'pi saṅkalpasamprāptasiddhayas sarvaśaktayaḥ /",
    "GSP27moksop_u:20414": " yathāsaṅkalpitaṃ vastu kṣaṇād dadṛśur agrataḥ //MU_4,41.29//",
    "GSP27moksop_u:20415": " saṅkalpayanty athānyāṃs te nānābhūtagaṇān bahūn /",
    "GSP27moksop_u:20416": " te 'py anyāṃs tatra te 'py anyāṃs te 'py anyān vividhān api //MU_4,41.30//",
    "GSP27moksop_u:20417": " saṃsmṛtya vedāṃs tadanu yajñakramaguṇānvitān /",
    "GSP27moksop_u:20418": " jagadgṛhavadhūṃ brahmā maryādāṃ samakalpayat //MU_4,41.31//",
    "GSP27moksop_u:20419": " brāhmaṃ rūpam upādāya mano māyi mahadvapuḥ /",
    "GSP27moksop_u:20420": " tanotīttham imāṃ sṛṣṭiṃ bhūtasantatisaṅkulām //MU_4,41.32//",
    "GSP27moksop_u:20421": " samudrācalavṛkṣāḍhyāṃ kṛtalokāntarakramām /",
    "GSP27moksop_u:20422": " merubhūpīṭhadikkuñjajaṭālodaramaṇḍalām //MU_4,41.33//",
    "GSP27moksop_u:20423": " sukhaduḥkhajarājanmamaraṇavyādhivedhitām /",
    "GSP27moksop_u:20424": " rāgadveṣabhayāviddhāṃ guṇatrayamayātmikām //MU_4,41.34//",
    "GSP27moksop_u:20425": " manobhis tair viriñcotthair yad yathā kalpitaṃ purā /",
    "GSP27moksop_u:20426": " tat tathaivākhilaṃ dṛṣṭaṃ dṛśyate 'dyāpi māyayā //MU_4,41.35//",
    "GSP27moksop_u:20427": " itthaṃ sarveṣu sargeṣu keṣucit tv atha vāpy ajaḥ /",
    "GSP27moksop_u:20428": " saṅkalpayati saṃsāraṃ paripaśyati ca sthiram //MU_4,41.36//",
    "GSP27moksop_u:20429": " moha evam ayaṃ mithyā jāgatas sthiratāṃ gataḥ /",
    "GSP27moksop_u:20430": " saṅkalpanena manasā kalpito 'virataṃ svayam //MU_4,41.37//",
    "GSP27moksop_u:20431": " saṅkalpavaśatas sarvāḥ prasaranti jagatkriyāḥ /",
    "GSP27moksop_u:20432": " saṅkalpavaśato devī niyatir niyatā sthitā //MU_4,41.38//",
    "GSP27moksop_u:20433": " ropitāyāṃ prajānāthais sṛṣṭau sa kamalodbhavaḥ /",
    "GSP27moksop_u:20434": " brahmā sañcintayaty eṣa padmāsanagataḥ prabhuḥ //MU_4,41.39//",
    "GSP27moksop_u:20435": " manasspandanamātreṇa citraṃ citreyam utthitā /",
    "GSP27moksop_u:20436": " sṛṣṭir ābhoginī sphāravyavahāravikāriṇī //MU_4,41.40//",
    "GSP27moksop_u:20437": " indropendranarendrāḍhyā śailasāgarasaṅkulā /",
    "GSP27moksop_u:20438": " pātālarododigvargamārgasaṅkaṭakoṭarā //MU_4,41.41//",
    "GSP27moksop_u:20439": " saṅkalpajālam akhilaṃ mayedam ahitaṃ tatam /",
    "GSP27moksop_u:20440": " adhunā viramāmy asmāt saṅkalpollāsanakramāt //MU_4,41.42//",
    "GSP27moksop_u:20441": " iti niścitya viratas kalpanānarthasaṅkaṭāt /",
    "GSP27moksop_u:20442": " anādimat paraṃ brahma smaraty ātmānam ātmanā //MU_4,41.43//",
    "GSP27moksop_u:20443": " tam āsādya tadābhāse pade galitamānasaḥ /",
    "GSP27moksop_u:20444": " sukhaṃ tiṣṭhati śāntātmā talpe 'dhvaśramavān iva //MU_4,41.44//",
    "GSP27moksop_u:20445": " nirmamo nirahaṅkāraḥ parāṃ śāntim upāgataḥ /",
    "GSP27moksop_u:20446": " avikṣubdha ivāmbhodhir ātmanātmani tiṣṭhati //MU_4,41.45//",
    "GSP27moksop_u:20447": " dhyānāt kadācid bhagavān svayaṃ viramati prabhuḥ /",
    "GSP27moksop_u:20448": " cidvaśāt salilaspandāt somyatvād iva vāridhiḥ //MU_4,41.46//",
    "GSP27moksop_u:20449": " vicārayati saṃsāraṃ sukhaduḥkhasamanvitam /",
    "GSP27moksop_u:20450": " āśāpāśaśatair baddhaṃ rāgadveṣabhayāturam //MU_4,41.47//",
    "GSP27moksop_u:20451": " tatas sa karuṇākrāntamanā bhūtavibhūtaye /",
    "GSP27moksop_u:20452": " karotīha mahārthāni śāstrāṇi vividhāni ca //MU_4,41.48//",
    "GSP27moksop_u:20453": " adhyātmajñānagarbhāṇi vedavedāntavanti ca /",
    "GSP27moksop_u:20454": " purāṇādīni cānyāni muktaye sarvadehinām //MU_4,41.49//",
    "GSP27moksop_u:20455": " punas tat param ālambya padam āpadvivarjitam /",
    "GSP27moksop_u:20456": " svasthas tiṣṭhati śāntātmā nirmandara ivārṇavaḥ //MU_4,41.50//",
    "GSP27moksop_u:20457": " avalokya jagacceṣṭāṃ maryādāyāṃ niyojya ca /",
    "GSP27moksop_u:20458": " brahmā kamalapīṭhasthaḥ punas svātmani tiṣṭhati //MU_4,41.51//",
    "GSP27moksop_u:20459": " kevalaṃ janmasaṃskāravaśatas tasya tad vapuḥ /",
    "GSP27moksop_u:20460": " apunarjananāyaiva cakrabhramavad āsthitam //MU_4,41.52//",
    "GSP27moksop_u:20461": " na rocate 'sya santyāgo vapuṣo na ca saṅgrahaḥ /",
    "GSP27moksop_u:20462": " nātmā na cetaran nehā na sthitir nāsthitis tathā //MU_4,41.53//",
    "GSP27moksop_u:20463": " sarvabhāvasamārambhas samas sarvāsu vṛttiṣu /",
    "GSP27moksop_u:20464": " paripūrṇārṇavākāro mukta evāvatiṣṭhate //MU_4,41.54//",
    "GSP27moksop_u:20465": " kadācit kevalaṃ sarvasaṅkalpaparihīnayā /",
    "GSP27moksop_u:20466": " yadṛcchayānugrahārthaṃ lokānāṃ pravibudhyate //MU_4,41.55//",
    "GSP27moksop_u:20467": " eṣā brāhmī sthitiḥ puṇyā yā mayoktā mahāmate /",
    "GSP27moksop_u:20468": " jātiṃ viddhi surānīke tām etāṃ sāttvikīm iti //MU_4,41.56//",
    "GSP27moksop_u:20469": " visarge paramākāśe brahmaṇo yā manaḥkalā /",
    "GSP27moksop_u:20470": " udeti prathamaṃ saiṣā brahmatvaṃ samupāśnute //MU_4,41.57//",
    "GSP27moksop_u:20471": " sarge sthitiṃ gate tv anyā yodeti kalanā parā /",
    "GSP27moksop_u:20472": " sā vyomānilam āśritya praviṣyauṣadhipallavān //MU_4,41.58//",
    "GSP27moksop_u:20473": " kācit suratvam āyāti puruṣatvam athāparā /",
    "GSP27moksop_u:20474": " kācit tiryaktvam āyāti kācid āyāti yakṣatām //MU_4,41.59//",
    "GSP27moksop_u:20475": " candraraśmipraṇālena gṛhītauṣadhipallavā /",
    "GSP27moksop_u:20476": " yā yat sattvaṃ samabhyeti sā tad evāśu jāyate //MU_4,41.60//",
    "GSP27moksop_u:20477": " jātā saṃsargavaśatas tasminn eva hi janmani /",
    "GSP27moksop_u:20478": " badhyate mucyate vāsau svacamatkārabhedataḥ //MU_4,41.61//",
    "GSP27moksop_u:20479": " itthaṃ gatā sthitim iyaṃ kila rāmabhadra sṛṣṭis sphuṭaṃ prakaṭasaṅkaṭakarmabandhā /",
    "GSP27moksop_u:20480": " āvirbhavadvividhaveṣavihārabhārasaṃrambhagarbhavidhurā kalanāpadena //MU_4,41.62//",
    "GSP27moksop_u:20481": " kamalajavyavahāro nāma sargaḥ",
    "GSP27moksop_u:20482": " dvācatvāriṃśas sargaḥ",
    "GSP27moksop_u:20483": " vasiṣṭhaḥ:",
    "GSP27moksop_u:20484": " asmin bhagavati brahmaṇy amalaṃ padam āsthite /",
    "GSP27moksop_u:20485": " pitāmahe mahābāho kṛtasargavyavasthitau //MU_4,42.1//",
    "GSP27moksop_u:20486": " jagajjīrṇāraghaṭṭe 'smin vahati svavyavasthayā /",
    "GSP27moksop_u:20487": " viprotabhūtaghaṭayā rajjvā jīvitatṛṣṇayā //MU_4,42.2//",
    "GSP27moksop_u:20488": " brahmottheṣu ca jīveṣu viśatsu bhavapañjaram /",
    "GSP27moksop_u:20489": " vāsanālūnaśīrṇeṣu payorāśiṃ payassv iva //MU_4,42.3//",
    "GSP27moksop_u:20490": " āgateṣv īśvarād vyomavātamadhyavivartiṣu /",
    "GSP27moksop_u:20491": " manassv anyeṣu vātāntāl lolālātāt kaṇeṣv iva //MU_4,42.4//",
    "GSP27moksop_u:20492": " anārataṃ viniryānti viśanty anye tathābhitaḥ /",
    "GSP27moksop_u:20493": " rāma brahmaṇi jīvaughās taraṅgā iva vāridhau //MU_4,42.5//",
    "GSP27moksop_u:20494": " anādyantapadotpannāḥ kalanāpadam āgatāḥ /",
    "GSP27moksop_u:20495": " bhūtākāśaṃ viśanty anye dhūmaśriya ivāmbudam //MU_4,42.6//",
    "GSP27moksop_u:20496": " ekatāṃ tatra gacchanti bhūtatanmātramaṇḍalaiḥ /",
    "GSP27moksop_u:20497": " mandārakusumāmodā yathā madhuramārutaiḥ //MU_4,42.7//",
    "GSP27moksop_u:20498": " te tu tanmātravātena tatprāṇatvam upeyuṣā /",
    "GSP27moksop_u:20499": " ākramyante pracaṇḍena daityaughenāmarā iva //MU_4,42.8//",
    "GSP27moksop_u:20500": " bhūtaprāṇānilotthena tena gandhavahena te /",
    "GSP27moksop_u:20501": " niveśyante śarīreṣu gandhā ghrāṇavraṇeṣv iva //MU_4,42.9//",
    "GSP27moksop_u:20502": " teṣu bhūtaśarīreṣu jīvā gacchanti vīryatām /",
    "GSP27moksop_u:20503": " tato jagati jāyante bhavanti prāṇinas sphuṭāḥ //MU_4,42.10//",
    "GSP27moksop_u:20504": " anye dhūmādimārgeṇa garbhatām etya dehinām /",
    "GSP27moksop_u:20505": " prāṇitām upagacchanti ciraṃ sthāvaratāṃ ca vā //MU_4,42.11//",
    "GSP27moksop_u:20506": " kecit pavanamārgeṇa śālikoṭaraśāyinaḥ /",
    "GSP27moksop_u:20507": " vīryatām etya jāyante vividhāḥ prāṇadharmiṇaḥ //MU_4,42.12//",
    "GSP27moksop_u:20508": " kācid utpannamātraiva rāma jīvaparamparā /",
    "GSP27moksop_u:20509": " tanmātravalitā tāvat tiṣṭhaty ambarakoṭare //MU_4,42.13//",
    "GSP27moksop_u:20510": " udeti yāvad bhagavān indur uddāmamaṇḍalaḥ /",
    "GSP27moksop_u:20511": " kṣīrāmbubhir ivālolaiḥ plāvayan raśmibhir jagat //MU_4,42.14//",
    "GSP27moksop_u:20512": " tatas teṣv atiramyeṣu candraraśmiṣu sā padam /",
    "GSP27moksop_u:20513": " karoti vihagī lolā vṛkṣād vṛkṣāntareṣv iva //MU_4,42.15//",
    "GSP27moksop_u:20514": " tebhyo 'pi candraraśmibhyo viśaty oṣadhipallavān /",
    "GSP27moksop_u:20515": " navaṃ kumudinīṣaṇḍaṃ padminībhya ivālinī //MU_4,42.16//",
    "GSP27moksop_u:20516": " tayauṣadhiphalāny antas svādavanti bhavanty alam /",
    "GSP27moksop_u:20517": " ikṣunālyo raseneva yānti pīvaratām api //MU_4,42.17//",
    "GSP27moksop_u:20518": " phaleṣu teṣu badhnāti padam indukaracyutā /",
    "GSP27moksop_u:20519": " jīvālī kṣīrapūrṇeṣu mātṛstanabhareṣv iva //MU_4,42.18//",
    "GSP27moksop_u:20520": " tāḥ phalāvalayaḥ pakvā bhakṣyante yaiś śarīribhiḥ /",
    "GSP27moksop_u:20521": " teṣv eva vīryam āgatya tiṣṭhanty apravibodhitāḥ //MU_4,42.19//",
    "GSP27moksop_u:20522": " prasuptavāsanājālā jīvaśrīr garbhapañjaram /",
    "GSP27moksop_u:20523": " adhitiṣṭhati bījaśrīs suptapattrā yathā ghaṭam //MU_4,42.20//",
    "GSP27moksop_u:20524": " yathā kāṣṭhe sthito vahnir yathā mṛdi ghaṭas sthitaḥ /",
    "GSP27moksop_u:20525": " yathā kṣīre sthitaṃ sarpir vīrye jīvas tathā sthitaḥ //MU_4,42.21//",
    "GSP27moksop_u:20526": " anena kramayogena parāgatya maheśvarāt /",
    "GSP27moksop_u:20527": " adṛṣṭānyaśarīraśrīr jāyate yo naro bhuvi //MU_4,42.22//",
    "GSP27moksop_u:20528": " sa hi sāttvikajātis syād udāravyavahāravān /",
    "GSP27moksop_u:20529": " tenaiva mokṣabhāgī cej janmanā tat sa sāttvikaḥ //MU_4,42.23//",
    "GSP27moksop_u:20530": " athetthaṃ yonim āsādya bhuktvā janmaparamparām /",
    "GSP27moksop_u:20531": " mokṣārthaṃ prāptajanmā cet tat sa rājasasāttvikaḥ //MU_4,42.24//",
    "GSP27moksop_u:20532": " pāścātyajanmanaḥ puṃsaḥ kramaṃ vakṣyāmi te 'dhunā /",
    "GSP27moksop_u:20533": " rāma rājasasattvasya mokṣam āyāty asau yathā //MU_4,42.25//",
    "GSP27moksop_u:20534": " prāthamyena ya āyātas saṃsāram atisāttvikaḥ /",
    "GSP27moksop_u:20535": " sa kadācit kvacit kaścit sambhavaty anaghākṛte //MU_4,42.26//",
    "GSP27moksop_u:20536": " sambhavantīha puruṣā rāma rājasasāttvikāḥ /",
    "GSP27moksop_u:20537": " pravicāryās ta evāto gantavyaṃ ceha taddṛśā //MU_4,42.27//",
    "GSP27moksop_u:20538": " prāthamyena samāyātā ye padāt paramātmanaḥ /",
    "GSP27moksop_u:20539": " durlabhāḥ puruṣā rāma te mahāguṇaśālinaḥ //MU_4,42.28//",
    "GSP27moksop_u:20540": " ye cānye vividhā mūkā mūḍhās tāmasajātayaḥ /",
    "GSP27moksop_u:20541": " teṣāṃ sthāvaratulyānāṃ kiṃ tad rāma vicāryate //MU_4,42.29//",
    "GSP27moksop_u:20542": " katipayādhigatātmabhavāntaraḥ prakṛtajanmani labhyamahāpadaḥ /",
    "GSP27moksop_u:20543": " ayam iha pravicāraṇayogyatām anugato nanu rājasasāttvikaḥ //MU_4,42.30//",
    "GSP27moksop_u:20544": " vicāryapuruṣanirṇayaprasaṅgopadiṣṭajīvāvatāro nāma sargaḥ",
    "GSP27moksop_u:20545": " trayaścatvāriṃśas sargaḥ",
    "GSP27moksop_u:20546": " vasiṣṭhaḥ:",
    "GSP27moksop_u:20547": " ye hi rājasasattvasthā etā bhuvi mahāguṇāḥ /",
    "GSP27moksop_u:20548": " te nityam eva muditā uditāḥ kha ivendavaḥ //MU_4,43.1//",
    "GSP27moksop_u:20549": " na khedam adhigacchanti vyomabhāgā malaṃ yathā /",
    "GSP27moksop_u:20550": " nāpadi mlānim āyānti niśi hemāmbujā yathā //MU_4,43.2//",
    "GSP27moksop_u:20551": " nehante prākṛtād anyad dinānyad bhāskaro yathā /",
    "GSP27moksop_u:20552": " ramante sve sadācāre svārtave pādapā yathā //MU_4,43.3//",
    "GSP27moksop_u:20553": " nityam āpūrṇatām antar akṣubdhām indusundarīm /",
    "GSP27moksop_u:20554": " āpady api na muñcanti śaśinaś śītatām iva //MU_4,43.4//",
    "GSP27moksop_u:20555": " ākṛtyaiva virājante maitryādiguṇakāntayā /",
    "GSP27moksop_u:20556": " navastabakahāsinyā latayeva mahādrumāḥ //MU_4,43.5//",
    "GSP27moksop_u:20557": " samās samarasās somyās satataṃ sādhusādhavaḥ /",
    "GSP27moksop_u:20558": " abdhivad dhṛtamaryādā bhavanti vitatāśayāḥ //MU_4,43.6//",
    "GSP27moksop_u:20559": " atas teṣāṃ mahābāho padam āpadapāsanam /",
    "GSP27moksop_u:20560": " sarvadaivānugantavyaṃ maṅktavyaṃ nāpadarṇave //MU_4,43.7//",
    "GSP27moksop_u:20561": " tathā tatheha jagati vihartavyam akhedinā /",
    "GSP27moksop_u:20562": " ātmodayāya vartante yathā rājasasāttvikāḥ //MU_4,43.8//",
    "GSP27moksop_u:20563": " adhigamyārya sacchāstraṃ vicārya ca punaḥ punaḥ /",
    "GSP27moksop_u:20564": " anityatāṃ svamanasā viviktenāśu bhāvayet //MU_4,43.9//",
    "GSP27moksop_u:20565": " ādāv ante ca yan nityaṃ rūpaṃ trailokyavartinām /",
    "GSP27moksop_u:20566": " padārthānāṃ tad evāśu bhāvayen netaran mudhā //MU_4,43.10//",
    "GSP27moksop_u:20567": " asamyagdarśanaṃ tyaktvā vyarthasantānam antavat /",
    "GSP27moksop_u:20568": " smartavyaṃ samyag evedaṃ jñānasārtham anantakam //MU_4,43.11//",
    "GSP27moksop_u:20569": " ko 'haṃ katham idaṃ veti saṃsāram idam ātatam /",
    "GSP27moksop_u:20570": " pravicāryaṃ prayatnena prājñena saha sādhunā //MU_4,43.12//",
    "GSP27moksop_u:20571": " nākarmasu nimaṅktavyaṃ nānāryeṇa sahāvaset /",
    "GSP27moksop_u:20572": " draṣṭavyas sarvavicchettā na mṛtyur avahelayā //MU_4,43.13//",
    "GSP27moksop_u:20573": " uccaiḥpadasthas tajjñena sumahāñ śītalāśayaḥ /",
    "GSP27moksop_u:20574": " sādhur evānugantavyo mayūreṇāmbudo yathā //MU_4,43.14//",
    "GSP27moksop_u:20575": " ahaṅkārasya dehasya saṃsārasyodbhavasya ca /",
    "GSP27moksop_u:20576": " vicāram amalaṃ kṛtvā satyam evāśrayen naraḥ //MU_4,43.15//",
    "GSP27moksop_u:20577": " śarīram asthimāṃsaṃ ca tyaktvā raktādy aśobhanam /",
    "GSP27moksop_u:20578": " bhūtamuktāvalītantuṃ cinmātram avalokayet //MU_4,43.16//",
    "GSP27moksop_u:20579": " satye nitye tate śuddhe sarvage sarvabhāvane /",
    "GSP27moksop_u:20580": " śive sarvam idaṃ protaṃ sūtre maṇigaṇo yathā //MU_4,43.17//",
    "GSP27moksop_u:20581": " yaiva cid bhuvanābhogabhūṣaṇe vyomni bhāskare /",
    "GSP27moksop_u:20582": " dharāvivarakośasthe saiva cit kīṭakodare //MU_4,43.18//",
    "GSP27moksop_u:20583": " kumbhavyomnāṃ na bhedo 'sti yatheha paramārthataḥ /",
    "GSP27moksop_u:20584": " citāṃ śarīrasaṃsthānāṃ na bhedo 'sti tathānagha //MU_4,43.19//",
    "GSP27moksop_u:20585": " sarveṣām eva bhūtānāṃ tiktaṃ kaṭu ca nānyathā /",
    "GSP27moksop_u:20586": " ekatvād anubhūter hi kutaś cinmātrabhinnatā //MU_4,43.20//",
    "GSP27moksop_u:20587": " ekasminn eva satataṃ sthite cinmātravastuni /",
    "GSP27moksop_u:20588": " jāto 'yam ayam unnaṣṭa iti kaiṣājñateha vaḥ //MU_4,43.21//",
    "GSP27moksop_u:20589": " neha tan nāma vastv asti yad abhūtvā prajāyate /",
    "GSP27moksop_u:20590": " na ca tan nāma vastv asti yad bhūtvā pravilīyate //MU_4,43.22//",
    "GSP27moksop_u:20591": " ābhāsamātram evedaṃ na san nāsac ca rāghava /",
    "GSP27moksop_u:20592": " utplutenāpraśāntena cetasā sad iva sthitam //MU_4,43.23//",
    "GSP27moksop_u:20593": " meha moho 'stu vo maurkhyān nedaṃ sad yat praṇaśyati /",
    "GSP27moksop_u:20594": " na cāsad ity eva dṛḍhaṃ nirṇīyāśokitāstu vaḥ //MU_4,43.24//",
    "GSP27moksop_u:20595": " asati jagati kiṃ kileha mohas sati ca kim aṅga vimohakāraṇaṃ tat /",
    "GSP27moksop_u:20596": " jananamaraṇasaṃsthitiṣv atas tvaṃ bhava kham ivātisamas sadopaśāntaḥ //MU_4,43.25//",
    "GSP27moksop_u:20597": " mohavicāro nāma sargaḥ",
    "GSP27moksop_u:20598": " catuścatvāriṃśas sargaḥ",
    "GSP27moksop_u:20599": " vasiṣṭhaḥ:",
    "GSP27moksop_u:20600": " dhīro vicāravāñ jantur ādāv eva mahādhiyā /",
    "GSP27moksop_u:20601": " śāstrārthaviduṣā jñena sujanena samaṃ vaset //MU_4,44.1//",
    "GSP27moksop_u:20602": " yā yā duḥkhavināśinyo varavijñānadṛṣṭayaḥ /",
    "GSP27moksop_u:20603": " tās tā madhāv iva latā jāyante sujane sati //MU_4,44.2//",
    "GSP27moksop_u:20604": " sujanena viraktena hṛdyena mahatā saha /",
    "GSP27moksop_u:20605": " pravicārya mahābāho padam āsādyate param //MU_4,44.3//",
    "GSP27moksop_u:20606": " śāstrārthasujanāsaṅgavairāgyābhyāsasatkṛtaḥ /",
    "GSP27moksop_u:20607": " puruṣas tvam ivābhāti rāma vijñānabhājanam //MU_4,44.4//",
    "GSP27moksop_u:20608": " tvaṃ tūdāranijācāro dhīro guṇagaṇārṇavaḥ /",
    "GSP27moksop_u:20609": " adhitiṣṭhasi nirduḥkhāṃ jātiṃ rājasasāttvikīm //MU_4,44.5//",
    "GSP27moksop_u:20610": " bhūyo 'smin dagdhasaṃsāre nāsi duḥkhasya bhājanam /",
    "GSP27moksop_u:20611": " pāścātyajanmāsi mune svabhāvam anudhāvasi //MU_4,44.6//",
    "GSP27moksop_u:20612": " svayaivāmalayā dṛṣṭyā tava prakaṭatāṃ gatam /",
    "GSP27moksop_u:20613": " yathābhūtaṃ jagadvastu rucā dinapater iva //MU_4,44.7//",
    "GSP27moksop_u:20614": " idānīṃ madvacorāśivahnidagdhamalo 'malaḥ /",
    "GSP27moksop_u:20615": " nūnam utsāritābhreṇa śaradvyomnā samo bhava //MU_4,44.8//",
    "GSP27moksop_u:20616": " bhavabhāvanayā muktaṃ yuktam uttamasaṃvidā /",
    "GSP27moksop_u:20617": " cittamuktākalāpaṃ tvam acchācchaṃ hṛdaye kuru //MU_4,44.9//",
    "GSP27moksop_u:20618": " mamedam idam anyasyety evaṃkalanayojjhitam /",
    "GSP27moksop_u:20619": " mano muktavibhāgaṃ te muktam eva na saṃśayaḥ //MU_4,44.10//",
    "GSP27moksop_u:20620": " tavottamānubhāvasya ya idānīṃ narā bhuvi /",
    "GSP27moksop_u:20621": " ceṣṭām anusariṣyanti te 'pi yāsyanty aśokatām //MU_4,44.11//",
    "GSP27moksop_u:20622": " rāghavavyavahāreṇa vihariṣyanti ye narāḥ /",
    "GSP27moksop_u:20623": " bhavārṇavāt tariṣyanti svamanaḥpotakena te //MU_4,44.12//",
    "GSP27moksop_u:20624": " bhavattulyamatir yas syāt sujanas samadarśanaḥ /",
    "GSP27moksop_u:20625": " yogyo 'sau jñānadṛṣṭīnāṃ pūrṇendus surucām iva //MU_4,44.13//",
    "GSP27moksop_u:20626": " tvam aśokāṃ daśāṃ prāpto yathāprāptānuvṛttimān /",
    "GSP27moksop_u:20627": " yāvaddehaṃ dhiyā tiṣṭha rāgadveṣavihīnayā //MU_4,44.14//",
    "GSP27moksop_u:20628": " bahir lokocitācāras tv antas tyaktākhilaiṣaṇaḥ /",
    "GSP27moksop_u:20629": " parāṃ śītalatām etya tiṣṭha pūrṇendubimbavat //MU_4,44.15//",
    "GSP27moksop_u:20630": " itarāsu tu ye jātā jātiṣv aguṇaśālinaḥ /",
    "GSP27moksop_u:20631": " avicāryās ta ete hi gomāyuśiśudharmakāḥ //MU_4,44.16//",
    "GSP27moksop_u:20632": " ye svabhāvā mahābāho nṛṇāṃ sāttvikajanmanām /",
    "GSP27moksop_u:20633": " tān bhajan puruṣo yāti pāścātyodārajanmatām //MU_4,44.17//",
    "GSP27moksop_u:20634": " yān eva sevate jantur iha jātiguṇān sadā /",
    "GSP27moksop_u:20635": " apy anyajātijāto 'pi yāti tajjātitāṃ kṣaṇāt //MU_4,44.18//",
    "GSP27moksop_u:20636": " prāktanā akhilā bhāvā jātikarmavaśānugāḥ /",
    "GSP27moksop_u:20637": " pauruṣeṇāvajīyante dhīrair dhīrā ivārayaḥ //MU_4,44.19//",
    "GSP27moksop_u:20638": " prāktanāśubhajātisthakarmadoṣākulām api /",
    "GSP27moksop_u:20639": " dhairyeṇābhyuddhared buddhiṃ paṅkān mugdhamṛgīm iva //MU_4,44.20//",
    "GSP27moksop_u:20640": " tāmasīṃ rājasīṃ caiva jātim anyām api śritāḥ /",
    "GSP27moksop_u:20641": " svavivekavaśād yānti santas sāttvikajātitām //MU_4,44.21//",
    "GSP27moksop_u:20642": " antaś cittamaṇau svacche yad rāghava niyojyate /",
    "GSP27moksop_u:20643": " tanmayo hi bhavaty eṣa tasmāj jayati pauruṣam //MU_4,44.22//",
    "GSP27moksop_u:20644": " pauruṣeṇa prayatnena mahārhaguṇaśālinā /",
    "GSP27moksop_u:20645": " mumukṣavo bhavantīha pāścātyaśubhajātayaḥ //MU_4,44.23//",
    "GSP27moksop_u:20646": " na tad asti pṛthivyāṃ vā divi deveṣu vā kvacit /",
    "GSP27moksop_u:20647": " pauruṣeṇa prayatnena yan nāpnoti guṇānvitaḥ //MU_4,44.24//",
    "GSP27moksop_u:20648": " tvam ajaryeṇa dhairyeṇa varavairāgyaraṃhasā /",
    "GSP27moksop_u:20649": " yuktaḥ prajñāprarūḍhena kiṃ nāpnoṣi tadīhitam //MU_4,44.25//",
    "GSP27moksop_u:20650": " hitaṃ mahāsattvatayātmanas tvaṃ vidhāya buddhyā bhava vītaśokaḥ /",
    "GSP27moksop_u:20651": " bhavatkrameṇaiva tato jano 'yam urvyāṃ bhaviṣyaty ativītaśokaḥ //MU_4,44.26//",
    "GSP27moksop_u:20652": " pāścātyajanmani vivekamahāmahimnā yukte tvayi prasṛtasattvaguṇābhirāme /",
    "GSP27moksop_u:20653": " sattvasthakarmaṇi padaṃ nanu rāma rāme maiṣā karotu bhavabandhavimohacintā //MU_4,44.27//",
    "GSP27moksop_u:20654": " sthitiprakaraṇaṃ samāptam",
    "GSP27moksop_u:20655": " 5. Prakaraṇa: Upaśānti",
    "GSP27moksop_u:20656": " prathamas sargaḥ",
    "GSP27moksop_u:20657": " atha sthitiprakaraṇād anantaram idaṃ śṛṇu /",
    "GSP27moksop_u:20658": " upaśāntiprakaraṇaṃ jñātaṃ nirvāṇakāri yat //MU_5,1.1//",
    "GSP27moksop_u:20659": " vālmīkiḥ:",
    "GSP27moksop_u:20660": " śarattārakitākāśastimitāyāṃ susaṃsadi /",
    "GSP27moksop_u:20661": " kathayaty evam āhlādi vasiṣṭhe pāvanaṃ vacaḥ //MU_5,1.2//",
    "GSP27moksop_u:20662": " śravaṇārthaṃ ca maunasthapārthive saṃsadantare /",
    "GSP27moksop_u:20663": " nivāta iva nisspandakamale kamalākare //MU_5,1.3//",
    "GSP27moksop_u:20664": " vilāsinīṣu saṃśāntamadamohabalāsu ca /",
    "GSP27moksop_u:20665": " śamam antaḥ prayāntīṣu cirapravrājitāsv iva //MU_5,1.4//",
    "GSP27moksop_u:20666": " karāmbhoruhahaṃseṣu līneṣu śravaṇād iva /",
    "GSP27moksop_u:20667": " mūkaghurghuraghaṇṭeṣu cāmareṣu lipāv iva //MU_5,1.5//",
    "GSP27moksop_u:20668": " nāsāgrapariviśrāntatarjanyaṅgulikoṭiṣu /",
    "GSP27moksop_u:20669": " vicārayatsu vijñānakalāṃ tajjñeṣu rājasu //MU_5,1.6//",
    "GSP27moksop_u:20670": " rāme vikāsam āyāte prabhāta iva paṅkaje /",
    "GSP27moksop_u:20671": " parityaktatamaḥpīṭhe sūryodaya ivāmbare //MU_5,1.7//",
    "GSP27moksop_u:20672": " ākarṇayati vāsiṣṭhīr giro daśarathe rasāt /",
    "GSP27moksop_u:20673": " kalāpinīva jīmūtanirhrādam uruvarṣaṇam //MU_5,1.8//",
    "GSP27moksop_u:20674": " āhṛtya sarvabhogebhyo mano markaṭacañcalam /",
    "GSP27moksop_u:20675": " śravaṇaṃ prati yatnena bharate mantriṇi sthite //MU_5,1.9//",
    "GSP27moksop_u:20676": " vasiṣṭhoktyā parijñāte svātmanīndukalāmale /",
    "GSP27moksop_u:20677": " lakṣmaṇe vilasallakṣye śikṣābalavilakṣaṇe //MU_5,1.10//",
    "GSP27moksop_u:20678": " śatrughne śatrudalane cetasā pūrṇatāṃ gate /",
    "GSP27moksop_u:20679": " alam ānandam āyāte rākācandropame sthite //MU_5,1.11//",
    "GSP27moksop_u:20680": " sumantre mitratāṃ yāte manasīndvaṃśuśītale /",
    "GSP27moksop_u:20681": " vikāsihṛdaye jāte tatkāla iva paṅkaje //MU_5,1.12//",
    "GSP27moksop_u:20682": " tatrastheṣu tathānyeṣu tadā muniṣu rājasu /",
    "GSP27moksop_u:20683": " ādhautacittaratneṣu procchvasatsv iva cetasā //MU_5,1.13//",
    "GSP27moksop_u:20684": " udabhūt pūrayann āśāḥ kalpābhraravamāṃsalaḥ /",
    "GSP27moksop_u:20685": " atha madhyāhnaśaṅkhānām abdhighoṣasamas svanaḥ //MU_5,1.14//",
    "GSP27moksop_u:20686": " mahatā tena śabdena tirodhānaṃ muner giraḥ /",
    "GSP27moksop_u:20687": " yayur jaladanādena kokiladhvanayo yathā //MU_5,1.15//",
    "GSP27moksop_u:20688": " munir antarayāṃ cakre svāṃ vācam atha saṃsadi /",
    "GSP27moksop_u:20689": " jitasāro guṇaḥ kena mahatā samudīryate //MU_5,1.16//",
    "GSP27moksop_u:20690": " muhūrtamātram atha taṃ śrutvā madhyāhnanissvanam /",
    "GSP27moksop_u:20691": " ghane kolāhale śānte rāmaṃ munir uvāca ha //MU_5,1.17//",
    "GSP27moksop_u:20692": " rāmādyatanam etāvad āhnikaṃ kathitaṃ mayā /",
    "GSP27moksop_u:20693": " prātar anyat pravakṣyāmi vaktavyam arimardana //MU_5,1.18//",
    "GSP27moksop_u:20694": " idaṃ niyatitaḥ prāptaṃ kartavyaṃ yad dvijanmanām /",
    "GSP27moksop_u:20695": " madhyāhnasavanaṃ tan naḥ kāryam āryāvasīdati //MU_5,1.19//",
    "GSP27moksop_u:20696": " tvam apy uttiṣṭha subhaga samastāṃ savanakriyām /",
    "GSP27moksop_u:20697": " ācarācāracatura snānadānārcanādikām //MU_5,1.20//",
    "GSP27moksop_u:20698": " ity uktvā munir uttasthau samaṃ daśarathena saḥ /",
    "GSP27moksop_u:20699": " saṃsadas sendur āditya udayādritaṭād iva //MU_5,1.21//",
    "GSP27moksop_u:20700": " tayor utthitayos sarvā sabhotthātum akampata /",
    "GSP27moksop_u:20701": " mandavātaparāmṛṣṭā nalinīvālilocanā //MU_5,1.22//",
    "GSP27moksop_u:20702": " uttasthau sāvataṃsotthabhṛṅgamaṇḍalamaṇḍitā /",
    "GSP27moksop_u:20703": " kariseneva vindhyādrāv ālolakarapuṣkarā //MU_5,1.23//",
    "GSP27moksop_u:20704": " parasparāṃsasaṅghaṭṭacūrṇitāṅgadamaṇḍalā /",
    "GSP27moksop_u:20705": " ratnacūrṇāruṇāmbhodasandhyāsamayasūcinī //MU_5,1.24//",
    "GSP27moksop_u:20706": " pataduttaṃsavibhrāntabhṛṅgopāhitaghuṅghumā /",
    "GSP27moksop_u:20707": " mukuṭoddāmavidyotaśakracāpīkṛtāmbarā //MU_5,1.25//",
    "GSP27moksop_u:20708": " kāntālatāhastadalacalaccāmaramañjarī /",
    "GSP27moksop_u:20709": " vanalekheva vikṣubdhavaravāraṇamaṇḍalā //MU_5,1.26//",
    "GSP27moksop_u:20710": " kacatkaṭakaratnāśrikṛṣṭānyo'nyātatāmbarā /",
    "GSP27moksop_u:20711": " vātavyādhūtapuṣpeva mandāravanamālikā //MU_5,1.27//",
    "GSP27moksop_u:20712": " kastūrīkaṇanīhāraracitāmalavāridā /",
    "GSP27moksop_u:20713": " śaraddiktaṭamāleva prasṛtāśeṣabhūmipā //MU_5,1.28//",
    "GSP27moksop_u:20714": " lolamaulimaṇivrātapāṭalāmbarakoṭarā /",
    "GSP27moksop_u:20715": " sandhyevākulalolābjakāryasaṃhārakāriṇī //MU_5,1.29//",
    "GSP27moksop_u:20716": " ratnāṃśusalilāpūrā mukhapadmanirantarā /",
    "GSP27moksop_u:20717": " padminīvālivalitā nūpurārāvasārasā //MU_5,1.30//",
    "GSP27moksop_u:20718": " santatā sā sabhottasthau bhūbhṛcchatasamākulā /",
    "GSP27moksop_u:20719": " bhūtasantatisampūrṇā sṛṣṭir navam ivoditā //MU_5,1.31//",
    "GSP27moksop_u:20720": " praṇamyātha nṛpaṃ bhūpā niryayur nṛpamandirāt /",
    "GSP27moksop_u:20721": " śakracāpīkṛtā ratnair ambhodher iva vīcayaḥ //MU_5,1.32//",
    "GSP27moksop_u:20722": " sāmantā mantriṇaś caiva vasiṣṭham atha bhūmipam /",
    "GSP27moksop_u:20723": " praṇamya jagmus snānāya nayavijñānakovidāḥ //MU_5,1.33//",
    "GSP27moksop_u:20724": " vāmadevādayaś cānye viśvāmitrādayas tathā /",
    "GSP27moksop_u:20725": " vasiṣṭhaṃ purataḥ kṛtvā tasthur āmajjanonmukhāḥ //MU_5,1.34//",
    "GSP27moksop_u:20726": " rājā daśarathas tatra pūjayitvā munivrajam /",
    "GSP27moksop_u:20727": " tadvisṛṣṭo jagāmātha svakāryārtham arindamaḥ //MU_5,1.35//",
    "GSP27moksop_u:20728": " vanaṃ vanāspadā jagmur vyoma vyomanivāsinaḥ /",
    "GSP27moksop_u:20729": " nagaraṃ nāgarāś caiva prātar āgamanāya te //MU_5,1.36//",
    "GSP27moksop_u:20730": " mahīpativasiṣṭhābhyāṃ praṇayāt prārthitaḥ prabhuḥ /",
    "GSP27moksop_u:20731": " vasiṣṭhasadmani niśāṃ viśvāmitro 'tyavāhayat //MU_5,1.37//",
    "GSP27moksop_u:20732": " vasiṣṭhas saha viprendraiḥ pārthivair munibhis tathā /",
    "GSP27moksop_u:20733": " upāsyamāno rāmādyais sarvair daśarathātmajaiḥ //MU_5,1.38//",
    "GSP27moksop_u:20734": " jagāma svāśramaṃ śrīmān sarvalokanamaskṛtaḥ /",
    "GSP27moksop_u:20735": " anuyātas suraughena brahmalokam ivābjajaḥ //MU_5,1.39//",
    "GSP27moksop_u:20736": " tasmāt pradeśād rāmādīn munir daśarathātmajān /",
    "GSP27moksop_u:20737": " sarvān visarjayām āsa pādopānte natān asau //MU_5,1.40//",
    "GSP27moksop_u:20738": " nabhaścarān avanicarāñ jalecarān visarjya sa stutaguṇagocarāṃś carān /",
    "GSP27moksop_u:20739": " yathākramaṃ svagṛha udārasanmunau cakāra tā dvijajanavāsarakriyāḥ //MU_5,1.41//",
    "GSP27moksop_u:20740": " prathamāhṇikavarṇanaṃ nāma sargaḥ",
    "GSP27moksop_u:20741": " dvitīyas sargaḥ",
    "GSP27moksop_u:20742": " vālmīkiḥ:",
    "GSP27moksop_u:20743": " te sametya gṛhaṃ vīrā rājaputrāś śaśitviṣaḥ /",
    "GSP27moksop_u:20744": " cakrus sarvam aśeṣeṇa svasadmasu dinakramam //MU_5,2.1//",
    "GSP27moksop_u:20745": " vasiṣṭho rāghavaś caiva rājāno munayo dvijāḥ /",
    "GSP27moksop_u:20746": " iti cakrus svakāryāṇi tadā svagṛhavīthiṣu //MU_5,2.2//",
    "GSP27moksop_u:20747": " sasnuḥ kamalakalhārakumudotpalahāriṣu /",
    "GSP27moksop_u:20748": " jalāśayeṣu cakrāhvahaṃsasārasarāviṣu //MU_5,2.3//",
    "GSP27moksop_u:20749": " gobhūtilahiraṇyāni śayanāny āsanāni ca /",
    "GSP27moksop_u:20750": " dadur dānāni viprebhyo bhojanāny aṃśukāni ca //MU_5,2.4//",
    "GSP27moksop_u:20751": " hemaratnavicitreṣu sveṣu cāmarasadmasu /",
    "GSP27moksop_u:20752": " ānarcur acyuteśānahutāśārkādikān surān //MU_5,2.5//",
    "GSP27moksop_u:20753": " putrapautrasuhṛdbhṛtyabandhumitragaṇais saha /",
    "GSP27moksop_u:20754": " tata āsvādayām āsur bhojanāny ucitāni te //MU_5,2.6//",
    "GSP27moksop_u:20755": " etasmin samaye cāsmin nagare divaso 'bhavat /",
    "GSP27moksop_u:20756": " tanur aṣṭāṃśaśeṣatvān mṛdvātapamanoharaḥ //MU_5,2.7//",
    "GSP27moksop_u:20757": " sāyantanavidhiṃ te te tatkālocitayecchayā /",
    "GSP27moksop_u:20758": " anayan bandhubhis sārdhaṃ yāvad astaṃ yayau raviḥ //MU_5,2.8//",
    "GSP27moksop_u:20759": " sandhyāṃ vavandire suṣṭhu jepuś caivāghamarṣaṇam /",
    "GSP27moksop_u:20760": " peṭhus stotrāṇi puṇyāni jagur gāthā manoramāḥ //MU_5,2.9//",
    "GSP27moksop_u:20761": " tataś cābhyudite śyāmākāminīśokahāriṇi /",
    "GSP27moksop_u:20762": " kṣīrodād iva māhendryāṃ candre 'vaśyāyadāyini //MU_5,2.10//",
    "GSP27moksop_u:20763": " śanair āstīrṇapuṣpeṣu kīrṇakarpūramuṣṭiṣu /",
    "GSP27moksop_u:20764": " dīrghendubimbaramyeṣu tasthus talpeṣu rāghavāḥ //MU_5,2.11//",
    "GSP27moksop_u:20765": " atha rāmād ṛte 'nyeṣāṃ tatra tadvyavahāriṇī /",
    "GSP27moksop_u:20766": " vyatīyāya śanaiś śyāmā muhūrta iva sundarī //MU_5,2.12//",
    "GSP27moksop_u:20767": " tasthau rāmas tu tām eva vāsiṣṭhīṃ vacanāvalīm /",
    "GSP27moksop_u:20768": " cintayan madhurodārāṃ prākpītāṃ karabho yathā //MU_5,2.13//",
    "GSP27moksop_u:20769": " kim idaṃ nāma saṃsārabhramaṇaṃ kim ime janāḥ /",
    "GSP27moksop_u:20770": " bhūtānīha vicitrāṇi kim āyānti prayānti kim //MU_5,2.14//",
    "GSP27moksop_u:20771": " manasaḥ kīdṛśaṃ rūpaṃ kathaṃ caitat prasṛjyate /",
    "GSP27moksop_u:20772": " māyeyaṃ sā kimutthā syāt kathaṃ ceyaṃ nivartate //MU_5,2.15//",
    "GSP27moksop_u:20773": " nivṛttayā ca vā kas syād guṇo doṣo 'tha vā bhavet /",
    "GSP27moksop_u:20774": " katham ātmani caivāyaṃ tate saṅkoca āgataḥ //MU_5,2.16//",
    "GSP27moksop_u:20775": " kim uktaṃ syād bhagavatā muninā manasaḥ kṣaye /",
    "GSP27moksop_u:20776": " kim indriyajaye proktaṃ kim uktam atha cātmani //MU_5,2.17//",
    "GSP27moksop_u:20777": " jīvaś cittaṃ mano māyetyevamādibhir ātataiḥ /",
    "GSP27moksop_u:20778": " rūpair ātmaiva saṃsāraṃ tanotīmam asanmayaiḥ //MU_5,2.18//",
    "GSP27moksop_u:20779": " ebhir eva manomātratantubaddhaiḥ kṣayaṃ gataiḥ /",
    "GSP27moksop_u:20780": " duḥkhopaśāntir etāni sucikitsyāni naḥ katham //MU_5,2.19//",
    "GSP27moksop_u:20781": " bhogābhramālāvalanād dhībalākām imāṃ katham /",
    "GSP27moksop_u:20782": " pṛthak karomi payaso dhārāṃ haṃsa ivāmbhasaḥ //MU_5,2.20//",
    "GSP27moksop_u:20783": " bhogās tyaktuṃ na śakyante tattyāgena vinā dhiyaḥ /",
    "GSP27moksop_u:20784": " prabhavāmo na vipadām aho saṅkaṭam āgatam //MU_5,2.21//",
    "GSP27moksop_u:20785": " manomātrajayaprāpyaṃ tanv evedaṃ prayojanam /",
    "GSP27moksop_u:20786": " sampannaṃ me giriguru maurkhyād yakṣaś śiśor iva //MU_5,2.22//",
    "GSP27moksop_u:20787": " kadā svaśāntim āgatya gatasaṃsārasambhramā /",
    "GSP27moksop_u:20788": " bāleva labdhadayitā sukham āpsyati no matiḥ //MU_5,2.23//",
    "GSP27moksop_u:20789": " kadopaśāntasaṃrambhaṃ vigatāśeṣakautukam /",
    "GSP27moksop_u:20790": " apārapadaviśrāntaṃ mama syāt pāvanaṃ manaḥ //MU_5,2.24//",
    "GSP27moksop_u:20791": " kalākalāpasampūrṇāc chaśāṅkād api śītale /",
    "GSP27moksop_u:20792": " pade surūdḥaṃ viśramya hasiṣyāmi kadā jagat //MU_5,2.25//",
    "GSP27moksop_u:20793": " kalanāpelavaṃ rūpam utsṛjyālīnam ātmani /",
    "GSP27moksop_u:20794": " kadaiṣyati manaś śāntiṃ payasīva taraṅgakaḥ //MU_5,2.26//",
    "GSP27moksop_u:20795": " tṛṣṇātaraṅgākulitaṃ māyāmakaramālitam /",
    "GSP27moksop_u:20796": " kadā saṃsārajaladhiṃ tīrtvā syām aham ajvaraḥ //MU_5,2.27//",
    "GSP27moksop_u:20797": " kadopaśāntaśuddhāsu padavīṣu vicakṣaṇāḥ /",
    "GSP27moksop_u:20798": " mumukṣūṇāṃ nivatsyāmo niśśokaṃ samadarśanāḥ //MU_5,2.28//",
    "GSP27moksop_u:20799": " santāpitasamastāṅgas sarvadhātubhayaṅkaraḥ /",
    "GSP27moksop_u:20800": " saṃsṛtijvara ādīrghaḥ kadā naś citta śāmyati //MU_5,2.29//",
    "GSP27moksop_u:20801": " nivātadīpalekheva kadoṣitvā gatabhramam /",
    "GSP27moksop_u:20802": " śamam eṣyasi he buddhe svaprakāśād anantaram //MU_5,2.30//",
    "GSP27moksop_u:20803": " kadendriyāṇi duḥkhebhyas santariṣyatha helayā /",
    "GSP27moksop_u:20804": " durīhādagdhadehāni garutmanta ivābdhitaḥ //MU_5,2.31//",
    "GSP27moksop_u:20805": " ayaṃ so 'ham idaṃ tan me iti vyaktotthito bhramaḥ /",
    "GSP27moksop_u:20806": " śaradīvāsito meghaḥ kadā na upaśāmyati //MU_5,2.32//",
    "GSP27moksop_u:20807": " mandāravanalekhāsu yā ratis sā tṛṇāyate /",
    "GSP27moksop_u:20808": " yatra tat padam ātmīyaṃ samprāpsyāmaḥ kadā vayam //MU_5,2.33//",
    "GSP27moksop_u:20809": " vītarāgajanaproktā nirmalā jñānadṛṣṭayaḥ /",
    "GSP27moksop_u:20810": " kaccit padaṃ tvayi manaḥ kariṣyantīti me vada //MU_5,2.34//",
    "GSP27moksop_u:20811": " hā tāta mātaḥ putreti girāṃ mā syām ahaṃ punaḥ /",
    "GSP27moksop_u:20812": " bhājanaṃ citta madbandho bhojanaṃ duḥkhabhoginām //MU_5,2.35//",
    "GSP27moksop_u:20813": " he buddhe bhagini bhrātur arthitāṃ pūrayāśu me /",
    "GSP27moksop_u:20814": " āvayor duḥkhamokṣāya vicāraya muner giraḥ //MU_5,2.36//",
    "GSP27moksop_u:20815": " āpad āpatati prītyā bhave sati suteva te /",
    "GSP27moksop_u:20816": " tena bhavye bhavacchedabhūtaye susthirā bhava //MU_5,2.37//",
    "GSP27moksop_u:20817": " vasiṣṭhamuninā proktā viraktāḥ prathamaṃ giraḥ /",
    "GSP27moksop_u:20818": " tato mumukṣor ācāra utpattīnāṃ kramas tataḥ //MU_5,2.38//",
    "GSP27moksop_u:20819": " tatas sthitiprakaraṇaṃ nānādṛṣṭāntasundaram /",
    "GSP27moksop_u:20820": " vijñānagarbhaṃ sakalaṃ yathāvat smara he mate //MU_5,2.39//",
    "GSP27moksop_u:20821": " kṛtam api śataśo vicāritaṃ yad yadi tad upaiti na mānavasya buddhiḥ /",
    "GSP27moksop_u:20822": " bhavati tad aphalaṃ śaradghanābhaṃ satatam ato matir eva kāryasāraḥ //MU_5,2.40//",
    "GSP27moksop_u:20823": " upadeśānuśravaṇam nāma sargaḥ",
    "GSP27moksop_u:20824": " tṛtīyas sargaḥ",
    "GSP27moksop_u:20825": " vālmīkiḥ:",
    "GSP27moksop_u:20826": " tasyaivamprāyayā tatra tatayodāracintayā /",
    "GSP27moksop_u:20827": " sā vyatīyāya rajanī padmasyevārkakāṅkṣiṇaḥ //MU_5,3.1//",
    "GSP27moksop_u:20828": " kiñcit tamaḥkaḍārāsu kiñcid apy aruṇāsu ca /",
    "GSP27moksop_u:20829": " tato viralatārāsu dikṣu rāmasitāsv iva //MU_5,3.2//",
    "GSP27moksop_u:20830": " prabhātatūryaghoṣeṇa samam indusamānanaḥ /",
    "GSP27moksop_u:20831": " uttasthau rāghavaś śrīmān padmaḥ padmākarād iva //MU_5,3.3//",
    "GSP27moksop_u:20832": " prātastanaṃ vidhiṃ sarvaṃ sampādya bhrātṛsaṃyutaḥ /",
    "GSP27moksop_u:20833": " pramitātmaparīvāro vasiṣṭhasadanaṃ yayau //MU_5,3.4//",
    "GSP27moksop_u:20834": " samādhisaṃstham ekānte munim ātmaparāyaṇam /",
    "GSP27moksop_u:20835": " dūrād eva nanāmāsau rāmo vinatakandharaḥ //MU_5,3.5//",
    "GSP27moksop_u:20836": " taṃ praṇamyāṅgane tasthus tasmiṃs te vinayānvitāḥ /",
    "GSP27moksop_u:20837": " yāvat tamas samālūnaṃ dhvastaṃ diṅmukhamaṇḍalāt //MU_5,3.6//",
    "GSP27moksop_u:20838": " rājāno rājaputrāś ca ṛṣayo brāhmaṇās tathā /",
    "GSP27moksop_u:20839": " āyayus sadanaṃ maunaṃ brahmalokam ivāmarāḥ //MU_5,3.7//",
    "GSP27moksop_u:20840": " tad vasiṣṭhasya sadanaṃ babhūva janasaṅkulam /",
    "GSP27moksop_u:20841": " hastyaśvarathasambādhaṃ pārthivāgāraśobhanam //MU_5,3.8//",
    "GSP27moksop_u:20842": " kṣaṇād vasiṣṭho bhagavān virarāma samādhitaḥ /",
    "GSP27moksop_u:20843": " ācāreṇopapannena jagrāha praṇataṃ janam //MU_5,3.9//",
    "GSP27moksop_u:20844": " athānuyāto munibhir viśvāmitrānvito muniḥ /",
    "GSP27moksop_u:20845": " āruroha rathaṃ śrīmān sahasābjam ivābjajaḥ //MU_5,3.10//",
    "GSP27moksop_u:20846": " yayau gṛhaṃ dāśarathaṃ sainyena mahatā vṛtaḥ /",
    "GSP27moksop_u:20847": " brahmeva śakranagaraṃ samastasuramālitaḥ //MU_5,3.11//",
    "GSP27moksop_u:20848": " viveśa vitatāṃ tatra ramyāṃ dāśarathīṃ sabhām /",
    "GSP27moksop_u:20849": " haṃsayūthānuvalito rājahaṃsa ivābjinīm //MU_5,3.12//",
    "GSP27moksop_u:20850": " trīṇi tasya padāny āśu tadā daśaratho nṛpaḥ /",
    "GSP27moksop_u:20851": " nirjagāma mahāvīryas siṃhāsanasamutthitaḥ //MU_5,3.13//",
    "GSP27moksop_u:20852": " viviśus tatra te sarve nṛpā daśarathādayaḥ /",
    "GSP27moksop_u:20853": " vasiṣṭhādyāś ca munaya ṛṣayo brāhmaṇās tathā //MU_5,3.14//",
    "GSP27moksop_u:20854": " mantriṇaś ca sumantrādyā dhaumyādyāś ca vipaścitaḥ /",
    "GSP27moksop_u:20855": " rājaputrāś ca rāmādyā mantriputrās suhādayaḥ //MU_5,3.15//",
    "GSP27moksop_u:20856": " sāmantādyāḥ prakṛtayas suhotrādyāś ca nāgarāḥ /",
    "GSP27moksop_u:20857": " mālavādyās tathā bhṛtyāḥ paurādyāś caiva lālakāḥ //MU_5,3.16//",
    "GSP27moksop_u:20858": " svociteṣu pradeśeṣu svociteṣv āsaneṣu ca /",
    "GSP27moksop_u:20859": " sarveṣv evopaviṣṭeṣu vasiṣṭhonmukhadṛṣṭiṣu //MU_5,3.17//",
    "GSP27moksop_u:20860": " sabhākalakale śānte maunasaṃstheṣu vandiṣu /",
    "GSP27moksop_u:20861": " pṛṣṭāsu sthitivārttāsu somye tasmin sabhāntare //MU_5,3.18//",
    "GSP27moksop_u:20862": " sindūradhūlipuñjābhe bāle dinakarātape /",
    "GSP27moksop_u:20863": " vitānatalaviśrānte kacaty ādarśamaṇḍale //MU_5,3.19//",
    "GSP27moksop_u:20864": " sphuraty añcalamālāsu viśaty ambhojakoṭaraṃ /",
    "GSP27moksop_u:20865": " padmarāgeṣv apihite muktādāmasu cañcale //MU_5,3.20//",
    "GSP27moksop_u:20866": " bṛhatkusumadolābhyaḥ prasṛtābhyas samantataḥ /",
    "GSP27moksop_u:20867": " vāti māṃsalam āmodam ādāya madhurānile //MU_5,3.21//",
    "GSP27moksop_u:20868": " vātāyaneṣu mṛduṣu kusumākīrṇabhūmiṣu /",
    "GSP27moksop_u:20869": " paryaṅkeṣūpaviṣṭāsu paśyantīṣu purandhriṣu //MU_5,3.22//",
    "GSP27moksop_u:20870": " jālāgatārkakaralolavilocanāsu ratnaprabhāprakarapiṅgalacāmarāsu /",
    "GSP27moksop_u:20871": " santyaktacāpalalavaṃ capalābalāsu maunasthitāsu sitacāmaradhāriṇīṣu //MU_5,3.23//",
    "GSP27moksop_u:20872": " muktāphalapratiphalatpratimārkaraśmiśārodarāsv ajirabhūmiṣu caṇpakaugham /",
    "GSP27moksop_u:20873": " nāsvādayaty abhinavātapabindubuddhyā bhrāntyā bhramiṇy alibale nabhasīva meghe //MU_5,3.24//",
    "GSP27moksop_u:20874": " puṇyo vasiṣṭhavacanaprasaraś śruto yas taṃ śaṃsati prasṛtavismayam āryaloke /",
    "GSP27moksop_u:20875": " saṃsadgate mṛdupadākṣaramugdhavākyam anyo'nyam utsmitam analpaguṇābhirāmam //MU_5,3.25//",
    "GSP27moksop_u:20876": " digbhyaḥ purāc ca gaganāc ca nṛparṣisiddhavidyādharāryamunivipragaṇe viśiṣṭe /",
    "GSP27moksop_u:20877": " maunapraṇāmam abhitaḥ praviśaty aśabdaṃ sopāṃśu gauravavatā saha jātavākye //MU_5,3.26//",
    "GSP27moksop_u:20878": " unnidrakokanadakomalakośakṛṣṭamattālijālamakarandasuvarṇarāgaiḥ /",
    "GSP27moksop_u:20879": " āpiṅgale maruti vāti vilolaghaṇṭāṭāṅkāragītavati pītaniśāmbuśīte //MU_5,3.27//",
    "GSP27moksop_u:20880": " agurutagaradhūme candanāmodamiśre sarasakusumadāmoddāmagandhāṅkitābhre /",
    "GSP27moksop_u:20881": " sarati sitavitānāmbhoruhāvartaleśaiś calakusumarajo'ṅkaiś śabdavijñātabhṛṅgam //MU_5,3.28//",
    "GSP27moksop_u:20882": " sabhāsaṃsthānavarṇanaṃ nāma sargaḥ",
    "GSP27moksop_u:20883": " caturthas sargaḥ",
    "GSP27moksop_u:20884": " vālmīkiḥ:",
    "GSP27moksop_u:20885": " meghagambhīrayā vācā visrabdhapadasundaram /",
    "GSP27moksop_u:20886": " idaṃ daśaratho vākyam uvāca munināyakam //MU_5,4.1//",
    "GSP27moksop_u:20887": " bhagavan hyastanena tvaṃ vākyasandarbhajanmanā /",
    "GSP27moksop_u:20888": " kaccin mukto 'si khedena tapaḥkārśyātiśāyinā //MU_5,4.2//",
    "GSP27moksop_u:20889": " hyas tvayokto ya ānandī vivikto vacasāṃ gaṇaḥ /",
    "GSP27moksop_u:20890": " amṛtāvarṣaṇeneva tenehāśvāsitā vayam //MU_5,4.3//",
    "GSP27moksop_u:20891": " candrāṃśava ivotsārya tamāṃsy amṛtanirmitāḥ /",
    "GSP27moksop_u:20892": " antaś śītalayanty etā mahatām amalā giraḥ //MU_5,4.4//",
    "GSP27moksop_u:20893": " apūrvāhlādadāyinya uccaistarapadāśrayāḥ /",
    "GSP27moksop_u:20894": " atimohāpahāriṇyas sūktayo 'mṛtavṛṣṭayaḥ //MU_5,4.5//",
    "GSP27moksop_u:20895": " ātmaratnāvalokaikadīpikā pāramārthikī /",
    "GSP27moksop_u:20896": " yasmād uktilatodeti sa vandyas sajjanadrumaḥ //MU_5,4.6//",
    "GSP27moksop_u:20897": " durīhitaṃ durvihitaṃ sarvaṃ sajjanasūktayaḥ /",
    "GSP27moksop_u:20898": " pramārjayanti śītāṃśos tamaskāṇḍam ivāṃśavaḥ //MU_5,4.7//",
    "GSP27moksop_u:20899": " tṛṣṇālobhādayo 'smākaṃ saṃsāranigaḍā mune /",
    "GSP27moksop_u:20900": " tavoktyā tanutāṃ yātāś śaradīvāsitāmbudāḥ //MU_5,4.8//",
    "GSP27moksop_u:20901": " sampravṛttā vayaṃ draṣṭum ātmānam apakalmaṣam /",
    "GSP27moksop_u:20902": " rasāñjanānītadṛśo jātyandhā iva kāñcanam //MU_5,4.9//",
    "GSP27moksop_u:20903": " saṃsāravāsanānāmnī mihikā hṛdayāmbare /",
    "GSP27moksop_u:20904": " pravṛttā tanutāṃ gantuṃ tvaduktiśaradeha naḥ //MU_5,4.10//",
    "GSP27moksop_u:20905": " mune mandāramañjaryas taraṅgā vāmṛtāmbhasaḥ /",
    "GSP27moksop_u:20906": " na tathāhlādayanty antar yathodāradhiyāṃ giraḥ //MU_5,4.11//",
    "GSP27moksop_u:20907": " yad yad rāghava saṃyāti mahājanasaparyayā /",
    "GSP27moksop_u:20908": " dinaṃ tad iha sālokaṃ śeṣās tv andhā dinālayaḥ //MU_5,4.12//",
    "GSP27moksop_u:20909": " rāma rājīvapattrākṣa prakṛtārthadidṛkṣayā /",
    "GSP27moksop_u:20910": " munim ābodhaya punaḥ prasāde samavasthitam //MU_5,4.13//",
    "GSP27moksop_u:20911": " ity ukte bhūbhṛtā tatra rāmābhimukham āsthitaḥ /",
    "GSP27moksop_u:20912": " uvācedam udārātmā vasiṣṭho bhagavān muniḥ //MU_5,4.14//",
    "GSP27moksop_u:20913": " vasiṣṭhaḥ:",
    "GSP27moksop_u:20914": " rāghava svakulaikendo taṃ mayoktaṃ mahāmate /",
    "GSP27moksop_u:20915": " kaccit smarasi vākyārthaṃ pūrvāparavicāritam //MU_5,4.15//",
    "GSP27moksop_u:20916": " utpattīnāṃ vicitrāṇāṃ sattvādiguṇabhedataḥ /",
    "GSP27moksop_u:20917": " kaccit smarasi sarvāsāṃ vibhāgam arimardana //MU_5,4.16//",
    "GSP27moksop_u:20918": " kaccit sarvam asarvaṃ ca sad asac ca sadoditam /",
    "GSP27moksop_u:20919": " rūpaṃ smarasi devasya vimalaṃ paramātmanaḥ //MU_5,4.17//",
    "GSP27moksop_u:20920": " yathedam uditaṃ viśvaṃ viśveśād īśvareśvarāt /",
    "GSP27moksop_u:20921": " kaccit smarasi tat sādho sādhuvādaikabhājana //MU_5,4.18//",
    "GSP27moksop_u:20922": " rūpaṃ kaccid avidyāyāḥ phalgubhaṅguram ātatam /",
    "GSP27moksop_u:20923": " anantam antavac caiva samyak smarasi sanmate //MU_5,4.19//",
    "GSP27moksop_u:20924": " cittam eva naro nānyad iti yat pratipāditam /",
    "GSP27moksop_u:20925": " lavaṇādivicāreṇa kaccit smarasi sādhu tat //MU_5,4.20//",
    "GSP27moksop_u:20926": " vākyārthaś cākhilaḥ kaccit tvayā rāma vicāritaḥ /",
    "GSP27moksop_u:20927": " hyastanasya vicārasya rātrau hṛdi niveśitaḥ //MU_5,4.21//",
    "GSP27moksop_u:20928": " bhūyo bhūyaḥ parāmṛṣṭaṃ hṛdaye suniyojitam /",
    "GSP27moksop_u:20929": " prayojanaṃ phalaty uccair na helāhatasaṃsthiti //MU_5,4.22//",
    "GSP27moksop_u:20930": " bhājanaṃ tvaṃ viviktānāṃ vacasāṃ śuddhiśālinām /",
    "GSP27moksop_u:20931": " viviktahṛdayo veṇur muktānām iva mānada //MU_5,4.23//",
    "GSP27moksop_u:20932": " vālmīkiḥ:",
    "GSP27moksop_u:20933": " kamalāsanaputreṇa muninā sumahaujasā /",
    "GSP27moksop_u:20934": " evaṃvitīrṇāvasaro rāmo vākyam uvāca ha //MU_5,4.24//",
    "GSP27moksop_u:20935": " rāmaḥ:",
    "GSP27moksop_u:20936": " bhagavan sarvadharmajña tavaivaitad vijṛmbhitam /",
    "GSP27moksop_u:20937": " yad ahaṃ paramodāraṃ buddhavān vacanaṃ tava //MU_5,4.25//",
    "GSP27moksop_u:20938": " yad ādiśasi tat sarvaṃ tathaiva na tad anyathā /",
    "GSP27moksop_u:20939": " apāstanidreṇa mayā vākyārtho niśi cintitaḥ //MU_5,4.26//",
    "GSP27moksop_u:20940": " bhavāndhakārakṣataye bhavatorvīvivasvatā /",
    "GSP27moksop_u:20941": " hyaḥ prasāritam āhlādi vāgraśmipaṭalaṃ prabho //MU_5,4.27//",
    "GSP27moksop_u:20942": " tad adīnam adīnātman sarvam antaḥkṛtaṃ mayā /",
    "GSP27moksop_u:20943": " ramyaṃ puṇyaṃ vicitraṃ ca ratnavṛndam ivābdhinā //MU_5,4.28//",
    "GSP27moksop_u:20944": " hitānubandhi hṛdyaṃ ca puṇyam ānandasādhanam /",
    "GSP27moksop_u:20945": " śirasā dhriyate kair no siddhyai tvadanuśāsanam //MU_5,4.29//",
    "GSP27moksop_u:20946": " prakṣīyamāṇasaṃsāranīhārāvaraṇā vayam /",
    "GSP27moksop_u:20947": " prasannās tvatprasādena varṣānta iva vāsarāḥ //MU_5,4.30//",
    "GSP27moksop_u:20948": " āpātamadhurārambhaṃ madhye saubhāgyavardhanam /",
    "GSP27moksop_u:20949": " anuttamaphalodarkaṃ puṇyaṃ tvadanuśāsanam //MU_5,4.31//",
    "GSP27moksop_u:20950": " vikāsi sitam amlānam āhlādi muditāśayam /",
    "GSP27moksop_u:20951": " tvadvacaḥkusumaṃ nityaṃ śrīmatphaladam astu naḥ //MU_5,4.32//",
    "GSP27moksop_u:20952": " sakalaśāśvataśāstraviśārada prasṛtapuṇyajalaikamahāhrada /",
    "GSP27moksop_u:20953": " bhaja bhṛśaṃ vitatavrata samprati prasṛtatāṃ hatakilbiṣa māṃ prati //MU_5,4.33//",
    "GSP27moksop_u:20954": " rāghavapraśno nāma sargaḥ",
    "GSP27moksop_u:20955": " pañcamas sargaḥ",
    "GSP27moksop_u:20956": " vasiṣṭhaḥ:",
    "GSP27moksop_u:20957": " idam uttamasiddhāntasundaraṃ sundarākṛte /",
    "GSP27moksop_u:20958": " upaśāntiprakaraṇaṃ śṛṇuṣvāvahito hitam //MU_5,5.1//",
    "GSP27moksop_u:20959": " dīrghasaṃsāramāyeyaṃ rāma rājasatāmasaiḥ /",
    "GSP27moksop_u:20960": " dhāryate puruṣair nityaṃ sustambhair iva maṇḍapaḥ //MU_5,5.2//",
    "GSP27moksop_u:20961": " sattvasthajātibhir vīrais tvādṛśair guṇabṛṃhitaiḥ /",
    "GSP27moksop_u:20962": " helayā tyajyate pakvā māyeyaṃ tvag ivoragaiḥ //MU_5,5.3//",
    "GSP27moksop_u:20963": " ye sattvajātayaḥ prājñās tathā rājasasāttvikāḥ /",
    "GSP27moksop_u:20964": " vicārayanti te sādho jagat pūrvāparaṃ param //MU_5,5.4//",
    "GSP27moksop_u:20965": " śāstrasajjanasatkārasaṅgenāpagatainasām /",
    "GSP27moksop_u:20966": " sārāvalokinī buddhir jāyate dīpikopamā //MU_5,5.5//",
    "GSP27moksop_u:20967": " svayam eva vicāreṇa vicāryātmānam ātmanā /",
    "GSP27moksop_u:20968": " yāvan nādhigataṃ jñeyaṃ na tāvad adhigamyate //MU_5,5.6//",
    "GSP27moksop_u:20969": " prajñāvatāṃ nayavatāṃ dhīrāṇāṃ kulaśālinām /",
    "GSP27moksop_u:20970": " jātyā rājasasattvānāṃ mukhyas tvaṃ kulanandana //MU_5,5.7//",
    "GSP27moksop_u:20971": " svayam ālokaya prājña saṃsārārambhadṛṣṭiṣu /",
    "GSP27moksop_u:20972": " kiṃ satyaṃ kim asatyaṃ vā bhava satyaparāyaṇaḥ //MU_5,5.8//",
    "GSP27moksop_u:20973": " ādāv ante ca yan nāsti kīdṛśī tasya satyatā /",
    "GSP27moksop_u:20974": " ādāv ante ca yan nityaṃ tat satyaṃ rāma netarat //MU_5,5.9//",
    "GSP27moksop_u:20975": " ādyantāsanmaye yasya vastuny ārajyate manaḥ /",
    "GSP27moksop_u:20976": " tasya mugdhapaśor jantor vivekaḥ kena janyate //MU_5,5.10//",
    "GSP27moksop_u:20977": " jāyate mana eveha mana eveha vardhate /",
    "GSP27moksop_u:20978": " samyagdarśanadṛṣṭyā tu mana eva vilīyate //MU_5,5.11//",
    "GSP27moksop_u:20979": " rāmaḥ:",
    "GSP27moksop_u:20980": " jñātam etan mayā brahman yathāsmin bhuvanatraye /",
    "GSP27moksop_u:20981": " mana eva hi saṃsāri jarāmaraṇabhājanam //MU_5,5.12//",
    "GSP27moksop_u:20982": " yas tasyottaraṇopāyas taṃ me brūhi viniścitam /",
    "GSP27moksop_u:20983": " hārdaṃ tamas tvayārkeṇa rāghavāṇāṃ vināśyate //MU_5,5.13//",
    "GSP27moksop_u:20984": " vasiṣṭhaḥ:",
    "GSP27moksop_u:20985": " pūrvaṃ rāghava śāstreṇa vairāgyeṇa vareṇa ca /",
    "GSP27moksop_u:20986": " tathā sajjanasaṅgena nīyate puṇyatāṃ manaḥ //MU_5,5.14//",
    "GSP27moksop_u:20987": " saujanyabṛṃhitaṃ ceto yadā vairāgyam āgatam /",
    "GSP27moksop_u:20988": " tadānugamyā guravo vijñānaguravo hi ye //MU_5,5.15//",
    "GSP27moksop_u:20989": " tatas tadupadiṣṭena kṛtvā dhyānārcanādikam /",
    "GSP27moksop_u:20990": " krameṇa padam āpnoti tad yat paramapāvanam //MU_5,5.16//",
    "GSP27moksop_u:20991": " vicāreṇāvadātena paśyaty ātmānam ātmanā /",
    "GSP27moksop_u:20992": " indunā śītalenāntar bimbaṃ svam iva tejasā //MU_5,5.17//",
    "GSP27moksop_u:20993": " tāvad bhavamahāmbhodhau janas tṛṇavad uhyate /",
    "GSP27moksop_u:20994": " vicārataṭaviśrāntim eti yāvan na cetasā //MU_5,5.18//",
    "GSP27moksop_u:20995": " vicāreṇa parijñātavastuno 'sya janasya dhīḥ /",
    "GSP27moksop_u:20996": " sarvān adhaḥ karoty ādhīn somyāmbha iva vālukāḥ //MU_5,5.19//",
    "GSP27moksop_u:20997": " idaṃ rukmam idaṃ bhasma parijñāte iti sphuṭam /",
    "GSP27moksop_u:20998": " na yathā hemakārasya moho jñātātmanas tathā //MU_5,5.20//",
    "GSP27moksop_u:20999": " akṣayo 'yam anāśātmā svātmety avagate ciram /",
    "GSP27moksop_u:21000": " bhavatīti hi kasyeha mohasyāvasaraḥ kutaḥ //MU_5,5.21//",
    "GSP27moksop_u:21001": " aparijñātasāre hi maṇau mūlye vimuhyate /",
    "GSP27moksop_u:21002": " jñātasāre tv asandigdhamūlye kva kila mūḍhatā //MU_5,5.22//",
    "GSP27moksop_u:21003": " he janā aparijñāta ātmā vo duḥkhasiddhaye /",
    "GSP27moksop_u:21004": " parijñātas tv anantāya sukhāyopaśamāya ca //MU_5,5.23//",
    "GSP27moksop_u:21005": " miśrībhūtam ivānena dehenopahatātmanā /",
    "GSP27moksop_u:21006": " vyastīkṛtya svam ātmānaṃ svasthā bhavata māciram //MU_5,5.24//",
    "GSP27moksop_u:21007": " dehenāsya na sambandho manāg evāmalātmanaḥ /",
    "GSP27moksop_u:21008": " hemnaḥ paṅkalaveneva tadgatasyāpi mānavāḥ //MU_5,5.25//",
    "GSP27moksop_u:21009": " pṛthag ātmā pṛthag deho jalapadmadalopamau /",
    "GSP27moksop_u:21010": " ūrdhvabāhur viraumy eṣa na ca kaścic chṛṇoti me //MU_5,5.26//",
    "GSP27moksop_u:21011": " jaḍadharmi mano yāvad gartakacchapavat sthitam /",
    "GSP27moksop_u:21012": " bhogamandavapur mūḍhaṃ vismṛtātmavicāraṇam //MU_5,5.27//",
    "GSP27moksop_u:21013": " tāvat saṃsāratimiraṃ sendunāpi savahninā /",
    "GSP27moksop_u:21014": " arkadvādaśakenāpi manāg api na bhidyate //MU_5,5.28//",
    "GSP27moksop_u:21015": " samprabuddhe hi manasi svāṃ vivecayati sthitim /",
    "GSP27moksop_u:21016": " naiśam arkodaya iva tamo hārdaṃ palāyate //MU_5,5.29//",
    "GSP27moksop_u:21017": " nityam uttamabodhāya bhogaśayyāgataṃ manaḥ /",
    "GSP27moksop_u:21018": " bodhayed bhavabhedāya bhavo hy atyantaduḥkhadaḥ //MU_5,5.30//",
    "GSP27moksop_u:21019": " yathā rajobhir gaganaṃ yathā kamalam ambubhiḥ /",
    "GSP27moksop_u:21020": " na lipyate 'pi saṃśliṣṭair dehair ātmā tathaiva vaḥ //MU_5,5.31//",
    "GSP27moksop_u:21021": " kardamādi yathā hemnaś śliṣṭam eva pṛthak sthitam /",
    "GSP27moksop_u:21022": " nāntaḥ pariṇatiṃ yāti jaḍo dehas tathātmanaḥ //MU_5,5.32//",
    "GSP27moksop_u:21023": " sukhaduḥkhānubhāvitvam ātmanīty avabudhyate /",
    "GSP27moksop_u:21024": " asatyam eva gagane dvīndutāmlānate yathā //MU_5,5.33//",
    "GSP27moksop_u:21025": " sukhaduḥkhe hi dehasya sarvātītasya nātmanaḥ /",
    "GSP27moksop_u:21026": " ete hy ajñānakasyaiva tasmin naṣṭe na kasyacit //MU_5,5.34//",
    "GSP27moksop_u:21027": " na kasyacit sukhaṃ kiñcid duḥkhaṃ ca na ca kasyacit /",
    "GSP27moksop_u:21028": " sarvam ātmamayaṃ śāntam anantaṃ paśya rāghava //MU_5,5.35//",
    "GSP27moksop_u:21029": " imā yāḥ paridṛśyante vitatās sṛṣṭidṛṣṭayaḥ /",
    "GSP27moksop_u:21030": " payasīva taraṅgās tāḥ piñchā vyomnīva vātmani //MU_5,5.36//",
    "GSP27moksop_u:21031": " yathā maṇir dadāty ātmacchāyās svayam akāraṇam /",
    "GSP27moksop_u:21032": " tejomayīs tathaivāyam ātmā sṛṣṭīḥ prayacchati //MU_5,5.37//",
    "GSP27moksop_u:21033": " ātmā jagac ca sumate naikaṃ na dve na cāpy asat /",
    "GSP27moksop_u:21034": " ābhāsamātram evedam itthaṃ samprati jṛmbhate //MU_5,5.38//",
    "GSP27moksop_u:21035": " samastaṃ khalv idaṃ brahma sarvam ātmedam ātatam /",
    "GSP27moksop_u:21036": " aham anyad idaṃ cānyad iti bhrāntiṃ tyajānagha //MU_5,5.39//",
    "GSP27moksop_u:21037": " tate brahmaghane nitye sambhavanti na kalpanāḥ /",
    "GSP27moksop_u:21038": " vicchittayaḥ payorāśau yathā rāma jaletarāḥ //MU_5,5.40//",
    "GSP27moksop_u:21039": " ekasminn eva sarvasmin paramātmani vistṛte /",
    "GSP27moksop_u:21040": " dvitīyā kalpanā nāsti vahnau himakaṇo yathā //MU_5,5.41//",
    "GSP27moksop_u:21041": " bhāvayann ātmanātmānaṃ cidrūpeṇaiva cinmayam /",
    "GSP27moksop_u:21042": " jagajjālam ayaṃ hy ātmā svayam ātmani jṛmbhate //MU_5,5.42//",
    "GSP27moksop_u:21043": " na śoko 'sti na moho 'sti na janmāsti na janmavān /",
    "GSP27moksop_u:21044": " yad astīha tad evāsti vijvaro bhava rāghava //MU_5,5.43//",
    "GSP27moksop_u:21045": " samas svasthas sthiramatiś śāntaś śāntamanā muniḥ /",
    "GSP27moksop_u:21046": " maunī varamaṇisvaccho vijvaro bhava rāghava //MU_5,5.44//",
    "GSP27moksop_u:21047": " nirdvandvo nityasattvastho niryogakṣema ātmavān /",
    "GSP27moksop_u:21048": " advitīyo viśokātmā vijvaro bhava rāghava //MU_5,5.45//",
    "GSP27moksop_u:21049": " viviktaś śāntasaṅkalpo dhīradhīr ūrjitāśayaḥ /",
    "GSP27moksop_u:21050": " yathāprāptānuvartī ca vijvaro bhava rāghava //MU_5,5.46//",
    "GSP27moksop_u:21051": " vītarāgo nirāyāso vimanā vītakalmaṣaḥ /",
    "GSP27moksop_u:21052": " nādātā na parityāgī vijvaro bhava rāghava //MU_5,5.47//",
    "GSP27moksop_u:21053": " viśvātītaṃ padaṃ prāptaḥ prāptaprāptavyapūritaḥ /",
    "GSP27moksop_u:21054": " pūrṇārṇavavad akṣubdho vijvaro bhava rāghava //MU_5,5.48//",
    "GSP27moksop_u:21055": " vikalpajālanirmukto māyāñjanavivarjitaḥ /",
    "GSP27moksop_u:21056": " ātmanātmani tṛptātmā vijvaro bhava rāghava //MU_5,5.49//",
    "GSP27moksop_u:21057": " anantāpāraparyantavapur ātmavidāṃ varaḥ /",
    "GSP27moksop_u:21058": " dharādharaśirodhīro vijvaro bhava rāghava //MU_5,5.50//",
    "GSP27moksop_u:21059": " ātmany evātmanaudāryaṃ bhaja pūrṇa ivārṇavaḥ /",
    "GSP27moksop_u:21060": " ātmany evātmanāhlādaṃ bhaja pūrṇendubimbavat //MU_5,5.51//",
    "GSP27moksop_u:21061": " viśvaprapañcaracaneyam asatyarūpā nāsatyarūpam anudhāvati nāma tajjñaḥ /",
    "GSP27moksop_u:21062": " tajjño 'si śāntakalano 'si nirāmayo 'si nityodito 'si bhava sundara śāntaśokaḥ //MU_5,5.52//",
    "GSP27moksop_u:21063": " ekātapatram avanau guruṇopadiṣṭaḥ samyak prapālaya ciraṃ samayeha dṛṣṭyā /",
    "GSP27moksop_u:21064": " rājyaṃ samastaguṇarañjitarājalokas tyāgo na yukta iha karmasu nāpi rāgaḥ //MU_5,5.53//",
    "GSP27moksop_u:21065": " prathamopadeśo nāma sargaḥ",
    "GSP27moksop_u:21066": " ṣaṣṭhas sargaḥ",
    "GSP27moksop_u:21067": " vasiṣṭhaḥ:",
    "GSP27moksop_u:21068": " imam evaṃ parispandaṃ karomīty astavāsanam /",
    "GSP27moksop_u:21069": " pravartate yaḥ kāryeṣu sa mukta iti me matiḥ //MU_5,6.1//",
    "GSP27moksop_u:21070": " pauruṣīṃ tanum āśritya kecid ete kriyāratāḥ /",
    "GSP27moksop_u:21071": " svargān narakam āyānti svargaṃ ca narakāt punaḥ //MU_5,6.2//",
    "GSP27moksop_u:21072": " kecit kukarmaniratā viratās svavivekataḥ /",
    "GSP27moksop_u:21073": " narakān narakaṃ yānti duḥkhād duḥkhaṃ bhayād bhayam //MU_5,6.3//",
    "GSP27moksop_u:21074": " kecit svavāsanātantubaddhāḥ karmāvaloḍitāḥ /",
    "GSP27moksop_u:21075": " tiryaktvāt sthāvaratanuṃ yānti tiryaktanuṃ tataḥ //MU_5,6.4//",
    "GSP27moksop_u:21076": " kecid ātmavido dhanyā vicāritamanodṛśaḥ /",
    "GSP27moksop_u:21077": " vicchinnatṛṣṇānigaḍā yānti niṣkevalaṃ padam //MU_5,6.5//",
    "GSP27moksop_u:21078": " purā katipayāny eva bhuktvā janmāni rāghava /",
    "GSP27moksop_u:21079": " asmiñ janmani yo muktas sa syād rājasasāttvikaḥ //MU_5,6.6//",
    "GSP27moksop_u:21080": " jāto 'sau vṛddhim abhyeti pārvaṇaś candramā iva /",
    "GSP27moksop_u:21081": " kuṭajaṃ prāvṛṣīvainaṃ saubhāgyam anugacchati //MU_5,6.7//",
    "GSP27moksop_u:21082": " yasyedaṃ janma pāścātyaṃ tam āśv eva mahāmate /",
    "GSP27moksop_u:21083": " viśanti vidyā vimalā muktā veṇum ivottamam //MU_5,6.8//",
    "GSP27moksop_u:21084": " āryatā hṛdyatā maitrī somyatā muktatā jñatā /",
    "GSP27moksop_u:21085": " samāśrayanti taṃ nityam antaḥpuram ivāṅganāḥ //MU_5,6.9//",
    "GSP27moksop_u:21086": " yaḥ kurvan sarvakāryāṇi puṣṭe naṣṭe 'tha tatphale /",
    "GSP27moksop_u:21087": " samas sa sarvakāleṣu na tuṣyati na śocati //MU_5,6.10//",
    "GSP27moksop_u:21088": " tamāṃsīva divā yānti tatra dvandvāni saṅkṣayam /",
    "GSP27moksop_u:21089": " śaradīva ghanās tatra guṇā gacchanti śuddhatām //MU_5,6.11//",
    "GSP27moksop_u:21090": " peśalācāramadhuraṃ sarve vāñchanti taṃ janāḥ /",
    "GSP27moksop_u:21091": " veṇuṃ madhuranissvānaṃ vane mṛgagaṇā iva //MU_5,6.12//",
    "GSP27moksop_u:21092": " naraṃ pāścātyajanmānam evamprāyā guṇaśriyaḥ /",
    "GSP27moksop_u:21093": " jātam evānudhāvanti balākā iva vāridam //MU_5,6.13//",
    "GSP27moksop_u:21094": " tato 'sau guṇasampūrṇo gurum evānugacchati /",
    "GSP27moksop_u:21095": " sa tam ekaṃ vivekena niyojayati pāvanam //MU_5,6.14//",
    "GSP27moksop_u:21096": " vicāravairāgyavatā cetasā guṇaśālinā /",
    "GSP27moksop_u:21097": " devaṃ paśyaty athātmānam ekarūpam anāmayam //MU_5,6.15//",
    "GSP27moksop_u:21098": " ato rāma vicāreṇa cāruṇā śāntacetasā /",
    "GSP27moksop_u:21099": " prabodhanīyaṃ prathamaṃ mano mananamantharam //MU_5,6.16//",
    "GSP27moksop_u:21100": " ye hi pāścātyajanmānas te hi suptaṃ manomṛgam /",
    "GSP27moksop_u:21101": " prabodhayanti prathamaṃ guṇagītair mahāguṇāḥ //MU_5,6.17//",
    "GSP27moksop_u:21102": " prathitaguṇān sugurūn niṣevya yatnād amaladhiyā pravicārya cittaratnam /",
    "GSP27moksop_u:21103": " gatim amalām upayāti mānavo 'smiñ jagati vilokya ciraṃ prakāśam antaḥ //MU_5,6.18//",
    "GSP27moksop_u:21104": " kramopadeśo nāma sargaḥ",
    "GSP27moksop_u:21105": " saptamas sargaḥ",
    "GSP27moksop_u:21106": " vasiṣṭhaḥ:",
    "GSP27moksop_u:21107": " eṣa tāvat kramaḥ proktas sāmānyas sarvajantuṣu /",
    "GSP27moksop_u:21108": " imam anyaṃ viśeṣaṃ tvaṃ śṛṇu rājīvalocana //MU_5,7.1//",
    "GSP27moksop_u:21109": " asmin saṃsārasaṃrambhe jātānāṃ dehadhāriṇām /",
    "GSP27moksop_u:21110": " apavargagatau rāma dvāv imāv uttamau kramau //MU_5,7.2//",
    "GSP27moksop_u:21111": " ekas tāvad guruproktād anuṣṭhānāc chanaiś śanaiḥ /",
    "GSP27moksop_u:21112": " janmanā janmabhir vāpi siddhidas samudāhṛtaḥ //MU_5,7.3//",
    "GSP27moksop_u:21113": " dvitīyas tv ātmanaivāśu kiñcidvyutpannacetasaḥ /",
    "GSP27moksop_u:21114": " bhavati jñānasamprāptir ākāśaphalapātavat //MU_5,7.4//",
    "GSP27moksop_u:21115": " nabhaḥphalanipātābhajñānasampratipattaye /",
    "GSP27moksop_u:21116": " atremaṃ śṛṇu vṛttāntaṃ prāktanaṃ kathayāmi te //MU_5,7.5//",
    "GSP27moksop_u:21117": " śṛṇu subhaga kathaṃ mahānubhāvā vyapagatapūrvaśubhāśubhārgaḍaughāḥ /",
    "GSP27moksop_u:21118": " khapatitaphalavat paraṃ vivekaṃ caramabhavā vimalaṃ samāpnuvanti //MU_5,7.6//",
    "GSP27moksop_u:21119": " kramasūcanaṃ nāma sargaḥ",
    "GSP27moksop_u:21120": " aṣṭamas sargaḥ",
    "GSP27moksop_u:21121": " vasiṣṭhaḥ:",
    "GSP27moksop_u:21122": " asty astamitasarvāpad udyatsampad udāradhīḥ /",
    "GSP27moksop_u:21123": " videhānāṃ mahīpālo janako nāma vīryavān //MU_5,8.1//",
    "GSP27moksop_u:21124": " kalpavṛkṣo 'rthisārthānāṃ mitrābjānāṃ divākaraḥ /",
    "GSP27moksop_u:21125": " mādhavo bandhupuṣpāṇāṃ strīṇāṃ makaraketanaḥ //MU_5,8.2//",
    "GSP27moksop_u:21126": " dvijakairavaśītāṃśur dviṣattimirabhāskaraḥ /",
    "GSP27moksop_u:21127": " saujanyaratnajaladhir bhuvaṃ viṣṇur ivāsthitaḥ //MU_5,8.3//",
    "GSP27moksop_u:21128": " praphultabālalatike mañjarīpuñjapiñjare /",
    "GSP27moksop_u:21129": " sa kadācin madhau mattakokilollāsalāsini //MU_5,8.4//",
    "GSP27moksop_u:21130": " yayau kusumitābhogaṃ savilāsalatāṅganam /",
    "GSP27moksop_u:21131": " līlayopavanaṃ kāntaṃ nandanaṃ vāsavo yathā //MU_5,8.5//",
    "GSP27moksop_u:21132": " tasmin varavane hṛdye kesarāmodimārute /",
    "GSP27moksop_u:21133": " dūrasthānucaraś cārukuñjeṣu vicacāra ha //MU_5,8.6//",
    "GSP27moksop_u:21134": " atha śuśrāva kasmiṃścit tamālavanagulmake /",
    "GSP27moksop_u:21135": " siddhānām apradṛśyānāṃ svaprasaṅgād udāhṛtāḥ //MU_5,8.7//",
    "GSP27moksop_u:21136": " viraktamanasāṃ nityaṃ śailakandaracāriṇām /",
    "GSP27moksop_u:21137": " imāḥ kamalapattrākṣa gītā gītātmabhāvanāḥ //MU_5,8.8//",
    "GSP27moksop_u:21138": " draṣṭṛdṛśyasamāyogāt pratyayānandaniścayaḥ /",
    "GSP27moksop_u:21139": " yas taṃ svam ātmatattvotthaṃ niṣṣyandaṃ samupāsmahe //MU_5,8.9//",
    "GSP27moksop_u:21140": " draṣṭṛdarśanadṛśyāni tyaktvā vāsanayā saha /",
    "GSP27moksop_u:21141": " darśanaprathamābhāsam ātmānaṃ samupāsmahe //MU_5,8.10//",
    "GSP27moksop_u:21142": " nirbhāsanaṃ nirmananam ābhāsamananopamam /",
    "GSP27moksop_u:21143": " abhāvabhāvanābhogaṃ sadātmānam upāsmahe //MU_5,8.11//",
    "GSP27moksop_u:21144": " dvayor madhyagataṃ nityam asti nāstīti pakṣayoḥ /",
    "GSP27moksop_u:21145": " prakāśanaṃ prakāśānām ātmānaṃ samupāsmahe //MU_5,8.12//",
    "GSP27moksop_u:21146": " aśiraskahakārābham aśeṣākārasaṃsthitam /",
    "GSP27moksop_u:21147": " ajasram uccarantaṃ taṃ svam ātmānam upāsmahe //MU_5,8.13//",
    "GSP27moksop_u:21148": " santyajya hṛdguheśānaṃ devam anyaṃ prayānti ye /",
    "GSP27moksop_u:21149": " te ratnam abhivāñchanti tyaktahastasthakaustubhāḥ //MU_5,8.14//",
    "GSP27moksop_u:21150": " sarvāśāḥ kila santyajya phalam etad avāpyate /",
    "GSP27moksop_u:21151": " yenāśāviṣavallīnāṃ mūlamālā vilūyate //MU_5,8.15//",
    "GSP27moksop_u:21152": " buddhvāpy atyantavairasyaṃ yaḥ padārtheṣu durmatiḥ /",
    "GSP27moksop_u:21153": " badhnāti bhāvanāṃ bhūyo naro nāsau sa gardabhaḥ //MU_5,8.16//",
    "GSP27moksop_u:21154": " utthitānutthitān etān indriyāhīn punaḥ punaḥ /",
    "GSP27moksop_u:21155": " hanyād vivekavajreṇa vajreṇeva harir girīn //MU_5,8.17//",
    "GSP27moksop_u:21156": " upaśamasukham āvahet pavitraṃ śamavaśataś śamam eti sādhucetaḥ /",
    "GSP27moksop_u:21157": " praśamitamanasas svake svarūpe bhavati sukhe sthitir uttamā cirāya //MU_5,8.18//",
    "GSP27moksop_u:21158": " siddhagītā nāma sargaḥ",
    "GSP27moksop_u:21159": " navamas sargaḥ",
    "GSP27moksop_u:21160": " vasiṣṭhaḥ:",
    "GSP27moksop_u:21161": " iti siddhagaṇodgītā gītāś śrutvā mahīpatiḥ /",
    "GSP27moksop_u:21162": " viṣādam ājagāmāśu bhīrū raṇaravād iva //MU_5,9.1//",
    "GSP27moksop_u:21163": " jagāma parivāraṃ svam ākarṣan svagṛhaṃ prati /",
    "GSP27moksop_u:21164": " svatīravṛkṣānusṛtaḥ prāvṛḍogha ivārṇavam //MU_5,9.2//",
    "GSP27moksop_u:21165": " parivāram aśeṣeṇa visarjyātra svam ālayam /",
    "GSP27moksop_u:21166": " eka evārurohāgryaṃ gṛham arka ivācalam //MU_5,9.3//",
    "GSP27moksop_u:21167": " tataḥ proḍḍayanālolakhagapakṣaticañcalāḥ /",
    "GSP27moksop_u:21168": " ālokayaṃl lokagatīr vilalāpedam āturaḥ //MU_5,9.4//",
    "GSP27moksop_u:21169": " hā kaṣṭam atikaṣṭāsu lokaloladaśāsv ayam /",
    "GSP27moksop_u:21170": " pāṣāṇeṣv iva pāṣāṇa āluṭhāmi balād alam //MU_5,9.5//",
    "GSP27moksop_u:21171": " aparyantasya kālasya ko 'py aṃśo jīvyate mayā /",
    "GSP27moksop_u:21172": " tasmin bhāvaṃ nibadhnāmi dhiṅ mām adhamacetasam //MU_5,9.6//",
    "GSP27moksop_u:21173": " kiyanmātram idaṃ nāma rājyam ājīvitaṃ mama /",
    "GSP27moksop_u:21174": " kim etena vinā duḥkhaṃ tiṣṭhāmi hatadhīr yathā //MU_5,9.7//",
    "GSP27moksop_u:21175": " ādāv ante 'py ananto 'haṃ madhye pelavajīvitaḥ /",
    "GSP27moksop_u:21176": " bālaś citrendunevāhaṃ kiṃ mudhā dhṛtimān sthitaḥ //MU_5,9.8//",
    "GSP27moksop_u:21177": " prapañcaracitenāyam indrajālena jālinā /",
    "GSP27moksop_u:21178": " hā kaṣṭam abhimuhyāmi kenāsmi parimohitaḥ //MU_5,9.9//",
    "GSP27moksop_u:21179": " yad vastu yac ca vā ramyaṃ yad udāram akṛtrimam /",
    "GSP27moksop_u:21180": " kiñcit tad iha nāsty eva kiṃniṣṭheyaṃ dhṛtir mama //MU_5,9.10//",
    "GSP27moksop_u:21181": " dūrastham apy adūrasthaṃ yan me manasi vartate /",
    "GSP27moksop_u:21182": " iti nirṇīya bāhye 'rthe bhāvanāṃ santyajāmy aham //MU_5,9.11//",
    "GSP27moksop_u:21183": " lokājavañjavībhāvas salilāvartabhaṅguraḥ /",
    "GSP27moksop_u:21184": " dṛṣṭo 'dyāpi hi duḥkhāya keyam āsthā sukhaṃ prati //MU_5,9.12//",
    "GSP27moksop_u:21185": " pratyabdaṃ pratimāsaṃ ca pratyahaṃ ca pratikṣaṇam /",
    "GSP27moksop_u:21186": " sukhāni duḥkhaviddhāni duḥkhāni tu punaḥ punaḥ //MU_5,9.13//",
    "GSP27moksop_u:21187": " punaḥ punaḥ parāmṛṣṭaṃ dṛṣṭaṃ pṛṣṭaṃ nibhālitam /",
    "GSP27moksop_u:21188": " atucchaṃ na tad astīha satāṃ yatrāstu saṃsthitiḥ //MU_5,9.14//",
    "GSP27moksop_u:21189": " adya ye mahatāṃ mūrdhni te dinair nipatanty adhaḥ /",
    "GSP27moksop_u:21190": " hatacitta mahattāyāṃ kaiṣā viśvastatā tava //MU_5,9.15//",
    "GSP27moksop_u:21191": " arajjur eva baddho 'ham apaṅko 'smi kalaṅkitaḥ /",
    "GSP27moksop_u:21192": " patito 'smy uparistho 'pi hā mamātman hatā sthitiḥ //MU_5,9.16//",
    "GSP27moksop_u:21193": " kasmād akasmān moho 'yam āgato dhīmato 'pi me /",
    "GSP27moksop_u:21194": " asitaḥ pihitāloko bhāskarāgram ivāmbudaḥ //MU_5,9.17//",
    "GSP27moksop_u:21195": " ka ime me mahābhogāḥ ka ime mama bandhavaḥ /",
    "GSP27moksop_u:21196": " bālo bhūtabhayeneva śaṅke kenāham ākulaḥ //MU_5,9.18//",
    "GSP27moksop_u:21197": " svayam eva nibadhnāmi jarāmaraṇakāriṇīm /",
    "GSP27moksop_u:21198": " kim imām aham artheṣu dhṛtim udvegabhāriṇīm //MU_5,9.19//",
    "GSP27moksop_u:21199": " yātu tiṣṭhatu vā sampan mamaināṃ prati ko grahaḥ /",
    "GSP27moksop_u:21200": " budbudaśrīr ivaiṣā hi mithyaivettham upasthitā //MU_5,9.20//",
    "GSP27moksop_u:21201": " te mahāvibhavā bhogās te santas snigdhabāndhavāḥ /",
    "GSP27moksop_u:21202": " sarvaṃ smṛtipathaṃ prāptaṃ vartamāne 'pi kā dhṛtiḥ //MU_5,9.21//",
    "GSP27moksop_u:21203": " kva dhanāni mahīpānāṃ brahmaṇāṃ kva jaganti vā /",
    "GSP27moksop_u:21204": " prāktanāni prayātāni keyaṃ viśvastatā mama //MU_5,9.22//",
    "GSP27moksop_u:21205": " galitānīndralakṣāṇi budbudānīva vāriṇi /",
    "GSP27moksop_u:21206": " māṃ jīvitanibaddhāśaṃ vihasiṣyanti sādhavaḥ //MU_5,9.23//",
    "GSP27moksop_u:21207": " koṭayo brahmaṇāṃ yātā gatās sargaparamparāḥ /",
    "GSP27moksop_u:21208": " prayātāḥ pāṃsuvad bhūpāḥ kā dhṛtir mama jīvite //MU_5,9.24//",
    "GSP27moksop_u:21209": " saṃsārarātridussvapne śūnye dehamaye bhrame /",
    "GSP27moksop_u:21210": " āsthāṃ ced anubadhnāmi tan mām astu dhig asthitim //MU_5,9.25//",
    "GSP27moksop_u:21211": " ayaṃ so 'ham iti vyartham utthitāsatsvarūpiṇā /",
    "GSP27moksop_u:21212": " ahaṅkārapiśācena kim ajñavad ahaṃ hataḥ //MU_5,9.26//",
    "GSP27moksop_u:21213": " hṛtaṃ hṛtam idaṃ kasmād āyur āyatayānayā /",
    "GSP27moksop_u:21214": " paśyann api na paśyāmi sūkṣmayā kālalekhayā //MU_5,9.27//",
    "GSP27moksop_u:21215": " pādapīṭhīkṛteśānāś śārṅgikrīḍanakandukāḥ /",
    "GSP27moksop_u:21216": " kālakāpālinā grastāḥ kim āsthe mayi valgasi //MU_5,9.28//",
    "GSP27moksop_u:21217": " ajasram upayānty ete yānti cādyāpi vāsarāḥ /",
    "GSP27moksop_u:21218": " avinaṣṭaikasadvastur dṛṣṭo nādyāpi vāsaraḥ //MU_5,9.29//",
    "GSP27moksop_u:21219": " sārasās sarasīvaite sarvasmiñ janacetasi /",
    "GSP27moksop_u:21220": " bhogā eva sphuranty antar nātucchapadadṛṣṭayaḥ //MU_5,9.30//",
    "GSP27moksop_u:21221": " kaṣṭāt kaṣṭataraṃ prāpto duḥkhād duḥkhataraṃ gataḥ /",
    "GSP27moksop_u:21222": " adyāpi na virakto 'smi hā dhiṅ mām adhamāśayam //MU_5,9.31//",
    "GSP27moksop_u:21223": " yeṣu yeṣu dṛḍhābaddhā bhāvanā dṛḍhavastuṣu /",
    "GSP27moksop_u:21224": " tāni tāni vinaṣṭāni dṛṣṭāni kim ihottamam //MU_5,9.32//",
    "GSP27moksop_u:21225": " yan madhye yac ca paryante yad āpāte manoramam /",
    "GSP27moksop_u:21226": " sarvam evāpavitraṃ tad vināśāmedhyadūṣitam //MU_5,9.33//",
    "GSP27moksop_u:21227": " yeṣu yeṣu padārtheṣu dhṛtiṃ badhnāti mānavaḥ /",
    "GSP27moksop_u:21228": " teṣu teṣv eva tasyāśu dṛṣṭo duḥkhodayo bhṛśam //MU_5,9.34//",
    "GSP27moksop_u:21229": " śvaś śvaḥ pāpīyasīm eva śvaś śvaḥ krūratarām api /",
    "GSP27moksop_u:21230": " śvaś śvaḥ khedakarīm eti daśām iha jaḍo janaḥ //MU_5,9.35//",
    "GSP27moksop_u:21231": " ajñānopahato bālye yauvane madanāhataḥ /",
    "GSP27moksop_u:21232": " śeṣe kalatracintārtaḥ kiṃ karotu kadā jaḍaḥ //MU_5,9.36//",
    "GSP27moksop_u:21233": " āgamāpāyavirasaṃ daśāvaiṣamyadūṣitam /",
    "GSP27moksop_u:21234": " asārasāraṃ saṃsāraṃ kiṃ na paśyati manmatiḥ //MU_5,9.37//",
    "GSP27moksop_u:21235": " rājasūyāśvamedhādyair iṣṭvā yajñaśatair api /",
    "GSP27moksop_u:21236": " mahākalpāt kam apy aṃśaṃ svargaṃ āpnoti nādhikam //MU_5,9.38//",
    "GSP27moksop_u:21237": " ko 'sau svarge 'sti bhūmau vā pātāle vā pradeśakaḥ /",
    "GSP27moksop_u:21238": " na yatrābhidravanty etā durbhramarya ivāpadaḥ //MU_5,9.39//",
    "GSP27moksop_u:21239": " nijacetobilavyālāś śarīrasthalapallavāḥ /",
    "GSP27moksop_u:21240": " ādhayo vyādhayaś caite nivāryante kathaṃ kila //MU_5,9.40//",
    "GSP27moksop_u:21241": " satye 'sattā sthitā mūrdhni mūrdhni ramyeṣv aramyatā /",
    "GSP27moksop_u:21242": " sukheṣu mūrdhni duḥkhāni kim ekaṃ saṃśrayāmy aham //MU_5,9.41//",
    "GSP27moksop_u:21243": " jāyante ca mriyante ca prākṛtāḥ kṣudrajantavaḥ /",
    "GSP27moksop_u:21244": " dharā tair eva nīrandhrā durlabhās sādhusādhavaḥ //MU_5,9.42//",
    "GSP27moksop_u:21245": " nīlotpalālinayanāḥ paramapremabhūṣaṇāḥ /",
    "GSP27moksop_u:21246": " hāsāyaiva vilāsinyaḥ kṣaṇabhaṅgitayā sthitāḥ //MU_5,9.43//",
    "GSP27moksop_u:21247": " yeṣāṃ nimeṣaṇonmeṣair jagatāṃ pralayodayau /",
    "GSP27moksop_u:21248": " tādṛśāḥ puruṣā yātā mādṛśāṃ gaṇanaiva kā //MU_5,9.44//",
    "GSP27moksop_u:21249": " santi ramyatarād ramyās susthirād api ca sthirāḥ /",
    "GSP27moksop_u:21250": " cintāparyavasāneyaṃ padārthaśrīḥ kim īdṛśī //MU_5,9.45//",
    "GSP27moksop_u:21251": " sampadaś ca vicitrā yās tāś cec cittena sammatāḥ /",
    "GSP27moksop_u:21252": " tat tā api mahārambhā manye nūnaṃ mahāpadaḥ //MU_5,9.46//",
    "GSP27moksop_u:21253": " āpado 'pi vicitrā yās tāś cen manasi sammatāḥ /",
    "GSP27moksop_u:21254": " tat tā api mahārambhā manye sakalasampadaḥ //MU_5,9.47//",
    "GSP27moksop_u:21255": " manomātravivarte 'smiñ jagaty abbindubhaṅgure /",
    "GSP27moksop_u:21256": " mamedam ity apūrvaiva kutas tv akṣaramālikā //MU_5,9.48//",
    "GSP27moksop_u:21257": " kākatālīyayogena sampannāyāṃ jagatsthitau /",
    "GSP27moksop_u:21258": " dhūrtena kalpitā vyarthaṃ heyopādeyabhāvanāḥ //MU_5,9.49//",
    "GSP27moksop_u:21259": " iyattācchinnarūpāsu sukhanāmnīṣu dṛṣṭiṣu /",
    "GSP27moksop_u:21260": " kāsv etāsv anuṣakto 'smi pataṅgo 'gniśikhāsv iva //MU_5,9.50//",
    "GSP27moksop_u:21261": " varam ekāntadāheṣu luṭhitaṃ rauravāgniṣu /",
    "GSP27moksop_u:21262": " na tv ālūnaviśīrṇāsu sthitis saṃsāravṛttiṣu //MU_5,9.51//",
    "GSP27moksop_u:21263": " saṃsāra eva duḥkhānāṃ sīmāntaḥ kila kathyate /",
    "GSP27moksop_u:21264": " tanmadhyapatiteneha sukham āsādyate katham //MU_5,9.52//",
    "GSP27moksop_u:21265": " akṛtrimamahāduḥkhe saṃsāre ye vyavasthitāḥ /",
    "GSP27moksop_u:21266": " ta ete 'nyāni duḥkhāni jānate madhurāṇy alam //MU_5,9.53//",
    "GSP27moksop_u:21267": " aham apy ādhimān kaṣṭaṃ kāṣṭhaloṣṭasamasthitaiḥ /",
    "GSP27moksop_u:21268": " ajñair evāgatas sāmyam aparāmṛṣṭavastubhiḥ //MU_5,9.54//",
    "GSP27moksop_u:21269": " sahasrāṅkuraśākhātmaphalapallavaśālinaḥ /",
    "GSP27moksop_u:21270": " asya saṃsāravṛkṣasya manomūlamayo 'ṅkuraḥ //MU_5,9.55//",
    "GSP27moksop_u:21271": " saṅkalpam eva taṃ manye saṅkalpopaśamena tat /",
    "GSP27moksop_u:21272": " śoṣayāmi yathā śoṣam eti saṃsārapādapaḥ //MU_5,9.56//",
    "GSP27moksop_u:21273": " ākāramātraramyāsu manomarkaṭavṛttiṣu /",
    "GSP27moksop_u:21274": " parijñātāsv ihādyaiva na rame nīrasāsv aham //MU_5,9.57//",
    "GSP27moksop_u:21275": " āśāpāśaśataprotāḥ pātotpātopatāpadāḥ /",
    "GSP27moksop_u:21276": " saṃsāravṛttayo bhuktā idānīṃ viramāmy aham //MU_5,9.58//",
    "GSP27moksop_u:21277": " hā hato 'smi vinaṣṭo 'smi mṛto 'smīti punaḥ punaḥ /",
    "GSP27moksop_u:21278": " śocite gata evāham idānīṃ nānurodimi //MU_5,9.59//",
    "GSP27moksop_u:21279": " prabuddho 'smi prahṛṣṭo 'smi dṛṣṭaś cauro mayātmanaḥ /",
    "GSP27moksop_u:21280": " manonāmā nihanmy enaṃ manasāsmi ciraṃ hataḥ //MU_5,9.60//",
    "GSP27moksop_u:21281": " etāvantam imaṃ kālaṃ manomuktāphalaṃ mama /",
    "GSP27moksop_u:21282": " aviddham āsīd adhunā viddhaṃ tu guṇam arhati //MU_5,9.61//",
    "GSP27moksop_u:21283": " manastuṣārakaṇako vivekārkātapena me /",
    "GSP27moksop_u:21284": " ciranirvṛtaye nūnam acirāl layam eṣyati //MU_5,9.62//",
    "GSP27moksop_u:21285": " vibudhais sādhubhis siddhair ahaṃ sādhu prabodhitaḥ /",
    "GSP27moksop_u:21286": " ātmānam anugacchāmi paramānandasādhanam //MU_5,9.63//",
    "GSP27moksop_u:21287": " ātmānaṃ maṇim ekānte labdhvaivālokayan sukham /",
    "GSP27moksop_u:21288": " tiṣṭhāmy astamitānyehaś śaradīvāmalo 'mbudaḥ //MU_5,9.64//",
    "GSP27moksop_u:21289": " ayam aham idam eva tan mameti sphuritam apāsya balād asatyam antaḥ /",
    "GSP27moksop_u:21290": " ripum atimalinaṃ mano nihanmi praśamam upaimi namo 'stu te viveka //MU_5,9.65//",
    "GSP27moksop_u:21291": " janakavitarko nāma sargaḥ",
    "GSP27moksop_u:21292": " daśamas sargaḥ",
    "GSP27moksop_u:21293": " vasiṣṭhaḥ:",
    "GSP27moksop_u:21294": " iti cintayatas tasya puras sampraviveśa ha /",
    "GSP27moksop_u:21295": " pratīhāraḥ prage bhānos syandanāgram ivāruṇaḥ //MU_5,10.1//",
    "GSP27moksop_u:21296": " pratīhāraḥ:",
    "GSP27moksop_u:21297": " deva dosstambhaviśrāntasamastavasudhābhara /",
    "GSP27moksop_u:21298": " sampādayottiṣṭha dinavyāpāraṃ nṛpatocitam //MU_5,10.2//",
    "GSP27moksop_u:21299": " etāḥ kusumakarpūrakuṅkumāmbughaṭās striyaḥ /",
    "GSP27moksop_u:21300": " snānabhūmau sthitās sajjā nadyo mūrtiyutā iva //MU_5,10.3//",
    "GSP27moksop_u:21301": " eṣā kamalakalhārakānanabhrāntaṣaṭpadā /",
    "GSP27moksop_u:21302": " kṛtā kamalinī stryarthaṃ racitāṃśukamaṇḍapā //MU_5,10.4//",
    "GSP27moksop_u:21303": " etāḥ kamalinītīrabhuvaś chattraiḥ prapūritāḥ /",
    "GSP27moksop_u:21304": " sacāmararathebhāśvais snānāvasarasevinām //MU_5,10.5//",
    "GSP27moksop_u:21305": " samagrasumanaḥpūrṇai ratnauṣadhipariplutaiḥ /",
    "GSP27moksop_u:21306": " sajjīkṛtāḥ paṭalakair devārcanabhuvas tava //MU_5,10.6//",
    "GSP27moksop_u:21307": " snātaḥ pavitrahastaś ca parijaptāghamarṣaṇam /",
    "GSP27moksop_u:21308": " tvām eva prekṣate deva dakṣiṇārho dvijavrajaḥ //MU_5,10.7//",
    "GSP27moksop_u:21309": " calaccāmarahastābhiḥ pālyante parameśvara /",
    "GSP27moksop_u:21310": " sajjīkṛtās tu kāntābhiś śītā bhojanabhūmayaḥ //MU_5,10.8//",
    "GSP27moksop_u:21311": " śīghram uttiṣṭha bhadraṃ te niyataṃ kāryam ācara /",
    "GSP27moksop_u:21312": " na kālam ativartante mahāntas sveṣu karmasu //MU_5,10.9//",
    "GSP27moksop_u:21313": " pratīhārapatāv ittham uktavaty atha pārthivaḥ /",
    "GSP27moksop_u:21314": " tathaiva cintayām āsa citrāṃ saṃsārasaṃsthitim //MU_5,10.10//",
    "GSP27moksop_u:21315": " kiyanmātram idaṃ nāma rājyaṃ sukham iti sthitam /",
    "GSP27moksop_u:21316": " na prayojanam etena mameha kṣaṇabhaṅginā //MU_5,10.11//",
    "GSP27moksop_u:21317": " sarvam eva parityajya mithyāḍambarasambhramam /",
    "GSP27moksop_u:21318": " ekānta eva tiṣṭhāmi saṃśānta iva vāridhiḥ //MU_5,10.12//",
    "GSP27moksop_u:21319": " alam ebhir asatprāyair mama bhogavijṛmbhitaiḥ /",
    "GSP27moksop_u:21320": " tyaktvā sarvāṇi karmāṇi sukhaṃ tiṣṭhāmi kevalaḥ //MU_5,10.13//",
    "GSP27moksop_u:21321": " citta cāturyam etasmād bhogābhyāsakusambhramāt /",
    "GSP27moksop_u:21322": " tyaja janmajarājāḍyajālajambālaśāntaye //MU_5,10.14//",
    "GSP27moksop_u:21323": " daśāsu yāsu yāsv eva sambhramaṃ citta paśyasi /",
    "GSP27moksop_u:21324": " tābhya evātivirataṃ paramaṃ sukham eṣyasi //MU_5,10.15//",
    "GSP27moksop_u:21325": " pravṛttaṃ san nivṛttaṃ sad bhūyo bhūyaś ciraṃ ciram /",
    "GSP27moksop_u:21326": " bhogabhūmiṣu sarvāsu citta tṛptiṃ na gacchasi //MU_5,10.16//",
    "GSP27moksop_u:21327": " tasmāt tavālam anayā tucchayā bhogacintayā /",
    "GSP27moksop_u:21328": " bhavaty akṛtrimā tṛptir yenābhipata tat tatam //MU_5,10.17//",
    "GSP27moksop_u:21329": " iti sañcintya janakas tūṣṇīm eva babhūva ha /",
    "GSP27moksop_u:21330": " śāntacāpalacetastvāl lipikarmārpitopamaḥ //MU_5,10.18//",
    "GSP27moksop_u:21331": " pratīhāro 'pi novāca gauraveṇa bhayena ca /",
    "GSP27moksop_u:21332": " punarvākyaṃ mahīpānāṃ cittavṛttiṣv aśīlitam //MU_5,10.19//",
    "GSP27moksop_u:21333": " tūṣṇīm atha kṣaṇaṃ sthitvā janako janajīvitam /",
    "GSP27moksop_u:21334": " punas sañcintayām āsa manasā śamaśālinā //MU_5,10.20//",
    "GSP27moksop_u:21335": " kim upādeyam astīha yatnāt saṃsādhayāmi yat /",
    "GSP27moksop_u:21336": " kasmin vastuni badhnāmi dhṛtiṃ nāśavivarjite //MU_5,10.21//",
    "GSP27moksop_u:21337": " kiṃ me kriyāparatayā kiṃ niṣkriyatayāpi vā /",
    "GSP27moksop_u:21338": " na tad asti vināśena varjitaṃ yat kiloditam //MU_5,10.22//",
    "GSP27moksop_u:21339": " kriyāvān akriyo vāstu kāyo 'yam asadutthitaḥ /",
    "GSP27moksop_u:21340": " satas sthirasya śuddhasya citaḥ kā nāma me kṣatiḥ //MU_5,10.23//",
    "GSP27moksop_u:21341": " nābhivāñchāmy asamprāptaṃ samprāptaṃ na tyajāmy aham /",
    "GSP27moksop_u:21342": " svastha ātmani tiṣṭhāmi yan mamāsti tad astu me //MU_5,10.24//",
    "GSP27moksop_u:21343": " na mameha kṛtenārtho nākṛteneha kaścana /",
    "GSP27moksop_u:21344": " kriyayākriyayā vāpi yat prāpyaṃ sad asat sataḥ //MU_5,10.25//",
    "GSP27moksop_u:21345": " akurvataḥ kurvato vā yuktāyuktāḥ kriyā mama /",
    "GSP27moksop_u:21346": " nābhivāñchitam astīha yad upādeyatāṃ gatam //MU_5,10.26//",
    "GSP27moksop_u:21347": " tad utthāya kramaprāptāṃ kāyo 'yaṃ prakṛtāṃ kriyām /",
    "GSP27moksop_u:21348": " karotv aspanditāṅgas tu kim ayaṃ sādhayiṣyati //MU_5,10.27//",
    "GSP27moksop_u:21349": " sthite manasi niṣkāme same vigatarañjane /",
    "GSP27moksop_u:21350": " kāyāvayavajau kāryaspandāspandau phale samau //MU_5,10.28//",
    "GSP27moksop_u:21351": " karmajāsu phalaśrīṣu manasaḥ kartṛbhoktṛte /",
    "GSP27moksop_u:21352": " tasmin praśamam āyāte kṛtam apy akṛtaṃ nṛṇām //MU_5,10.29//",
    "GSP27moksop_u:21353": " yo niścayo 'ntaḥ puruṣasya rūḍhaḥ kriyāsv asau tanmayatām upaiti /",
    "GSP27moksop_u:21354": " anāmayaṃ me padam āgatā dhīr adhīratām antar alaṃ tyajāmi //MU_5,10.30//",
    "GSP27moksop_u:21355": " janakaniścayo nāma sargaḥ",
    "GSP27moksop_u:21356": " ekādaśas sargaḥ",
    "GSP27moksop_u:21357": " vasiṣṭhaḥ:",
    "GSP27moksop_u:21358": " iti sañcintya janako yathāprāptāṃ kriyām asau /",
    "GSP27moksop_u:21359": " asaktaḥ kartum uttasthau dinaṃ dinapatir yathā //MU_5,11.1//",
    "GSP27moksop_u:21360": " iṣṭāniṣṭāḥ parityajya cetasā vāsanās svayam /",
    "GSP27moksop_u:21361": " yathāprāptaṃ cakārāsau jāgrad eva suṣuptavat //MU_5,11.2//",
    "GSP27moksop_u:21362": " sampādya tad ahaḥkāryam āryāvarjanapūrvakam /",
    "GSP27moksop_u:21363": " anayac charvarīm ekas tathaiva dhyānalīlayā //MU_5,11.3//",
    "GSP27moksop_u:21364": " manas samarasaṃ kṛtvā saṃśāntaviṣayabhramam /",
    "GSP27moksop_u:21365": " śarvaryāṃ kṣīyamāṇāyām itthaṃ cittam abodhayat //MU_5,11.4//",
    "GSP27moksop_u:21366": " citta cañcalavistāra ātmano na sukhāya te /",
    "GSP27moksop_u:21367": " śamam ehi śamāt tāta sukhaṃ sāram avāpya te //MU_5,11.5//",
    "GSP27moksop_u:21368": " yathā yathā vikalpaughaṃ saṅkalpayasi helayā /",
    "GSP27moksop_u:21369": " tathā tathaiti sphāratvaṃ saṃsāras tava cittaka //MU_5,11.6//",
    "GSP27moksop_u:21370": " śataśākhatvam āyāti sekena viṭapī yathā /",
    "GSP27moksop_u:21371": " anantādhitvam āyāsi śaṭha bhogecchayā tathā //MU_5,11.7//",
    "GSP27moksop_u:21372": " cintājālavilāsotthā imās saṃsārasṛṣṭayaḥ /",
    "GSP27moksop_u:21373": " tasmāt tyaktvā vicitrāṃ tvaṃ cintām upaśamaṃ vraja //MU_5,11.8//",
    "GSP27moksop_u:21374": " saṃsārasṛṣṭiṃ taralām imāṃ tulaya sundara /",
    "GSP27moksop_u:21375": " asyāś cet sāram āpnoṣi tad enām eva saṃśraya //MU_5,11.9//",
    "GSP27moksop_u:21376": " āsthām asmāt parityajya dṛśyād darśanalālasa /",
    "GSP27moksop_u:21377": " maitad gṛhāṇa mā muñca śuddhayā viharecchayā //MU_5,11.10//",
    "GSP27moksop_u:21378": " idaṃ dṛśyam asat sad vāpy udetv astam upaitu vā /",
    "GSP27moksop_u:21379": " sādho vivaśatāṃ gaccha maitadīyair guṇāguṇaiḥ //MU_5,11.11//",
    "GSP27moksop_u:21380": " manāg api na sambandhas tava dṛśyena vastunā /",
    "GSP27moksop_u:21381": " avidyamānarūpeṇa sambandhaḥ kila kīdṛśaḥ //MU_5,11.12//",
    "GSP27moksop_u:21382": " asat tvam etac ca na sad dvayor evāsatos satoḥ /",
    "GSP27moksop_u:21383": " sambandha iti citreyam apūrvaivākṣarāvalī //MU_5,11.13//",
    "GSP27moksop_u:21384": " asad etad bhavat sac cet tathāpi kila sundara /",
    "GSP27moksop_u:21385": " saṅgas sadasatoḥ kīdṛg vada tvaṃ mṛtajīvatoḥ //MU_5,11.14//",
    "GSP27moksop_u:21386": " citta tvam atha dṛśyaṃ ca dve eva yadi sanmaye /",
    "GSP27moksop_u:21387": " sadā sthite tat prasaraḥ kuto harṣaviṣādayoḥ //MU_5,11.15//",
    "GSP27moksop_u:21388": " tasmān mā bhava mūḍhaṃ tvaṃ mā samullāsam āhara /",
    "GSP27moksop_u:21389": " akṣubdhāṃ buddhim ātiṣṭha bhavya tyaja bhavasthitim //MU_5,11.16//",
    "GSP27moksop_u:21390": " tindukālātavad vyartham ātmany eva parijvalat /",
    "GSP27moksop_u:21391": " mā mohamalam āsādya mandatāṃ gaccha durmate //MU_5,11.17//",
    "GSP27moksop_u:21392": " na tad ihāsti samunnatam uttamaṃ vrajasi yena parāṃ paripūrṇatām /",
    "GSP27moksop_u:21393": " tad avalambya balād atidhīratāṃ jahihi cañcalatāṃ śaṭha re manaḥ //MU_5,11.18//",
    "GSP27moksop_u:21394": " cittānuśāsanaṃ nāma sargaḥ",
    "GSP27moksop_u:21395": " dvādaśas sargaḥ",
    "GSP27moksop_u:21396": " vasiṣṭhaḥ:",
    "GSP27moksop_u:21397": " evaṃ vicārayaṃs tatra svarājye janako nṛpaḥ /",
    "GSP27moksop_u:21398": " cakārākhilakāryāṇi na mumoha ca dhīradhīḥ //MU_5,12.1//",
    "GSP27moksop_u:21399": " na manaḥ prollalāsāsya kvacid ānandavṛttiṣu /",
    "GSP27moksop_u:21400": " kevalaṃ susamaṃ svacchaṃ sa sadaiva vyatiṣṭhata //MU_5,12.2//",
    "GSP27moksop_u:21401": " tataḥ prabhṛty asau dṛśyaṃ nājahāra na cātyajat /",
    "GSP27moksop_u:21402": " kevalaṃ vigatāśaṅkaṃ vartamāne vyavasthitaḥ //MU_5,12.3//",
    "GSP27moksop_u:21403": " anāratavivekena tena tanmanasā tataḥ /",
    "GSP27moksop_u:21404": " punaḥ kalaṅkaṃ naivāttam ambareṇeva rājasam //MU_5,12.4//",
    "GSP27moksop_u:21405": " svavivekānusandhānād iti tasya mahīpateḥ /",
    "GSP27moksop_u:21406": " samyagjñānam anantābhaṃ mano nirmalatāṃ yayau //MU_5,12.5//",
    "GSP27moksop_u:21407": " anāmṛṣṭavikalpāṃśaś cidātmā vigatāmayaḥ /",
    "GSP27moksop_u:21408": " udiyāya hṛdākāśe tasya vyomnīva bhāskaraḥ //MU_5,12.6//",
    "GSP27moksop_u:21409": " sa dadarśākhilān bhāvāṃś cittantau maṇivat tatān /",
    "GSP27moksop_u:21410": " ātmabhūtān anantātmā sarvabhūtātmakovidaḥ //MU_5,12.7//",
    "GSP27moksop_u:21411": " prahṛṣṭo na babhūvāsau kadācin na ca duḥkhitaḥ /",
    "GSP27moksop_u:21412": " prakṛtavyavahāritvāt sadaiva samamānasaḥ //MU_5,12.8//",
    "GSP27moksop_u:21413": " jīvanmukto babhūvāsau tataḥ prabhṛti mānada /",
    "GSP27moksop_u:21414": " janako jaraḍhajñāno jñātalokaparāvaraḥ //MU_5,12.9//",
    "GSP27moksop_u:21415": " rājyaṃ kurvan videhānāṃ janako janajīvitam /",
    "GSP27moksop_u:21416": " naiva harṣaviṣādābhyāṃ so 'vaśaḥ paryatapyata //MU_5,12.10//",
    "GSP27moksop_u:21417": " nāstam eti na codeti guṇadoṣavivarjitaḥ /",
    "GSP27moksop_u:21418": " arthānarthais svarājyotthair na glāyati na hṛṣyati //MU_5,12.11//",
    "GSP27moksop_u:21419": " kurvann api karoty eṣa na kiñcid api kutracit /",
    "GSP27moksop_u:21420": " santiṣṭhaty eva satataṃ jīvanmuktavapur yataḥ //MU_5,12.12//",
    "GSP27moksop_u:21421": " suṣuptāvasthitasyeva janakasya mahīpateḥ /",
    "GSP27moksop_u:21422": " bhāvanās sarvabhāvebhyas sarvathaivāstam āgatāḥ //MU_5,12.13//",
    "GSP27moksop_u:21423": " bhaviṣyan nānusandhatte nātītaṃ cintayaty asau /",
    "GSP27moksop_u:21424": " vartamānaṃ nimeṣaṃ tu hasann evāvatiṣṭhate //MU_5,12.14//",
    "GSP27moksop_u:21425": " svavicāravaśenaiva tena tāmarasekṣaṇa /",
    "GSP27moksop_u:21426": " prāptaṃ prāpyam aśeṣeṇa rāma netarayecchayā //MU_5,12.15//",
    "GSP27moksop_u:21427": " tāvat tāvat svakenaiva cetasā pravicāryate /",
    "GSP27moksop_u:21428": " yāvad yāvad vicārāṇāṃ sīmāntas samavāpyate //MU_5,12.16//",
    "GSP27moksop_u:21429": " na tad guror na śāstrārthān na puṇyāt prāpyate padam /",
    "GSP27moksop_u:21430": " yat satprasaṅgād uditavicāraviśadād dhṛdaḥ //MU_5,12.17//",
    "GSP27moksop_u:21431": " snigdhayā nijayā ṛjvyā prajñayaiva vayasyayā /",
    "GSP27moksop_u:21432": " padam āsādyate rāma na nāma kriyayānyayā //MU_5,12.18//",
    "GSP27moksop_u:21433": " yasya jvalati tīkṣṇāgrā pūrvāparavicāriṇī /",
    "GSP27moksop_u:21434": " prajñādīpaśikhā jātu tam āndhyaṃ nānudhāvati //MU_5,12.19//",
    "GSP27moksop_u:21435": " duruttarā yā vipado duḥkhakallolasaṅkulāḥ /",
    "GSP27moksop_u:21436": " tīryate prajñayā tābhyo nāvevādbhyo mahāmate //MU_5,12.20//",
    "GSP27moksop_u:21437": " prajñāvirahitaṃ mūḍham āpad alpaiva bādhate /",
    "GSP27moksop_u:21438": " pelavaivānilakalā sārahīnam ivolapam //MU_5,12.21//",
    "GSP27moksop_u:21439": " prajñāvān asahāyo 'pi viśāstro 'pi visajjanaḥ /",
    "GSP27moksop_u:21440": " uttaraty eva saṃsārasāgarād rāma potavat //MU_5,12.22//",
    "GSP27moksop_u:21441": " prajñāvān asahāyo 'pi kāryāntam adhigacchati /",
    "GSP27moksop_u:21442": " duṣprajñaḥ kāryam āsādya pradhānam api naśyati //MU_5,12.23//",
    "GSP27moksop_u:21443": " śāstrasajjanasaṃsargaiḥ prajñāṃ pūrvaṃ vivardhayet /",
    "GSP27moksop_u:21444": " sekasaṃrakṣaṇārambhaiḥ phalaprāptyai latām iva //MU_5,12.24//",
    "GSP27moksop_u:21445": " prajñābalabṛhanmūlaḥ kāle satkāryapādapaḥ /",
    "GSP27moksop_u:21446": " phalaṃ phalaty atisvādu māso bimbam ivaindavam //MU_5,12.25//",
    "GSP27moksop_u:21447": " ya eva yatnaḥ kriyate bāhyārthopārjane naraiḥ /",
    "GSP27moksop_u:21448": " sa eva yatnaḥ kartavyaḥ pūrvaṃ prajñāvivardhane //MU_5,12.26//",
    "GSP27moksop_u:21449": " sīmāntaṃ sarvaduḥkhānām āpadāṃ kośam uttamam /",
    "GSP27moksop_u:21450": " bījaṃ saṃsāravṛkṣāṇāṃ prajñāmāndyaṃ vivarjayet //MU_5,12.27//",
    "GSP27moksop_u:21451": " yat svargād yac ca pātālād yad rājyāt samavāpyate /",
    "GSP27moksop_u:21452": " tat samāsādyate sarvaṃ prajñākośān mahāmate //MU_5,12.28//",
    "GSP27moksop_u:21453": " prajñayottīryate ghorād asmāt saṃsārasāgarāt /",
    "GSP27moksop_u:21454": " nācārair na ca vā tīrthais tapasā ca na rāghava //MU_5,12.29//",
    "GSP27moksop_u:21455": " yat prāptās sampadaṃ daivīm api bhūmicarā narāḥ /",
    "GSP27moksop_u:21456": " prajñāpuṣpalatāyās tat phalaṃ svādu samutthitam //MU_5,12.30//",
    "GSP27moksop_u:21457": " prajñayā nakharālūnavanavāraṇaraktapāḥ /",
    "GSP27moksop_u:21458": " jambukair vijitās siṃhās siṃhair hariṇakā iva //MU_5,12.31//",
    "GSP27moksop_u:21459": " pāmarair api bhūpatvaṃ prāptaṃ prajñāvaśān naraiḥ /",
    "GSP27moksop_u:21460": " svargāpavargayogyatvaṃ prājñasyaiveha dṛśyate //MU_5,12.32//",
    "GSP27moksop_u:21461": " prajñayā vādinas sarve svavikalpavilāsinaḥ /",
    "GSP27moksop_u:21462": " jayanti sugataprakhyā ravān abdhiravā iva //MU_5,12.33//",
    "GSP27moksop_u:21463": " cintāmaṇir iyaṃ prajñā hṛtkośasthā vivekinaḥ /",
    "GSP27moksop_u:21464": " phalaṃ kalpalatevaiṣā cintitaṃ samprayacchati //MU_5,12.34//",
    "GSP27moksop_u:21465": " bhavyas tarati saṃsāraṃ prajñayā prohyate 'dhamaḥ /",
    "GSP27moksop_u:21466": " śikṣitaḥ pāram āpnoti nāvā naśyaty aśikṣitaḥ //MU_5,12.35//",
    "GSP27moksop_u:21467": " dhīs samyagyojitā pāram asamyagyojitāpadam /",
    "GSP27moksop_u:21468": " naraṃ nayati saṃsāre vahantī naur ivārṇave //MU_5,12.36//",
    "GSP27moksop_u:21469": " vivekinam asammūḍhaṃ prājñam āśāgaṇotthitāḥ /",
    "GSP27moksop_u:21470": " doṣā na paribādhante sannaddham iva sāyakāḥ //MU_5,12.37//",
    "GSP27moksop_u:21471": " prajñayedaṃ jagat sarvaṃ samyag evāṅga dṛśyate /",
    "GSP27moksop_u:21472": " samyagdarśinam āyānti nāpado na ca sampadaḥ //MU_5,12.38//",
    "GSP27moksop_u:21473": " pidhānaṃ paramārkasya jaḍātmā vitato 'sitaḥ /",
    "GSP27moksop_u:21474": " ahaṅkārāmbudo mattaḥ prajñāvātena pāṭyate //MU_5,12.39//",
    "GSP27moksop_u:21475": " padam atulam upaitum icchatā svaṃ prathamam iyaṃ matir eva lālanīyā /",
    "GSP27moksop_u:21476": " phalam abhipatatā kṛṣīvalena prathamataraṃ nanu kṛṣyate dharaiva //MU_5,12.40//",
    "GSP27moksop_u:21477": " prajñāmāhātmyaṃ nāma sargaḥ",
    "GSP27moksop_u:21478": " trayodaśas sargaḥ",
    "GSP27moksop_u:21479": " vasiṣṭhaḥ:",
    "GSP27moksop_u:21480": " evaṃ janakavad rāma vicāryātmānam ātmanā /",
    "GSP27moksop_u:21481": " padaṃ viditavedyānām acireṇādhigacchasi //MU_5,13.1//",
    "GSP27moksop_u:21482": " ye hi pāścātyajanmānaḥ prājñā rājasajātayaḥ /",
    "GSP27moksop_u:21483": " prāpnuvanti svayaṃ prāpyaṃ te janā janako yathā //MU_5,13.2//",
    "GSP27moksop_u:21484": " tāvat tāvad vijityārīn indriyākhyān yateta ha /",
    "GSP27moksop_u:21485": " yāvad ātmātmanaivāyam ātmany eva prasīdati //MU_5,13.3//",
    "GSP27moksop_u:21486": " prasanne sarvage deve deveśe paramātmani /",
    "GSP27moksop_u:21487": " svayam ālokite sarvāḥ kṣīyante duḥkhadṛṣṭayaḥ //MU_5,13.4//",
    "GSP27moksop_u:21488": " muṣṭayo mohabījānāṃ vṛṣṭayo vividhāpadām /",
    "GSP27moksop_u:21489": " kudṛṣṭayaḥ kṣayaṃ yānti tasmin dṛṣṭe parāvare //MU_5,13.5//",
    "GSP27moksop_u:21490": " sadā janakavad rāma sarvārambhavatātmanā /",
    "GSP27moksop_u:21491": " prajñayātmānam ālakṣya lakṣmīvān uttamo bhava //MU_5,13.6//",
    "GSP27moksop_u:21492": " nityam āttavicārasya paśyataś cañcalaṃ janam /",
    "GSP27moksop_u:21493": " janakasyeva kālena svayam ātmā prasīdati //MU_5,13.7//",
    "GSP27moksop_u:21494": " na daivaṃ na ca karmāṇi na dhanāni na bandhavaḥ /",
    "GSP27moksop_u:21495": " śaraṇaṃ bhavabhītānāṃ svaprayatnād ṛte nṛṇām //MU_5,13.8//",
    "GSP27moksop_u:21496": " ye daivaniṣṭhāḥ karmādikuvikalpaparāyaṇāḥ /",
    "GSP27moksop_u:21497": " teṣāṃ mandā matis tāta nānugamyā vināśinī //MU_5,13.9//",
    "GSP27moksop_u:21498": " vivekaṃ param āśritya vilokyātmānam ātmanā /",
    "GSP27moksop_u:21499": " dhiyā virāgoddhurayā saṃsārajaladhiṃ taret //MU_5,13.10//",
    "GSP27moksop_u:21500": " eṣā sā kathitā rāma nabhaḥphalanipātavat /",
    "GSP27moksop_u:21501": " sukhadā jñānasamprāptir ajñānataruśātanī //MU_5,13.11//",
    "GSP27moksop_u:21502": " janakasyeva sadbuddhes svayam eva vivekinaḥ /",
    "GSP27moksop_u:21503": " vikāsam ety ayaṃ dehī devaḥ prātar ivāmbujam //MU_5,13.12//",
    "GSP27moksop_u:21504": " saṃśāntamananaṃ cittaṃ vicāreṇa vilīyate /",
    "GSP27moksop_u:21505": " galadvarṇākṛtisparśam ātapena himaṃ yathā //MU_5,13.13//",
    "GSP27moksop_u:21506": " ayam evāham ity asyāṃ niśāyām udite kṣaye /",
    "GSP27moksop_u:21507": " svayaṃ sarvagatas sphāras svālokas sampravartate //MU_5,13.14//",
    "GSP27moksop_u:21508": " ayam evāham ity asmin saṅkoce vilayaṃ gate /",
    "GSP27moksop_u:21509": " anantabhuvanavyāpī vistāras samprajāyate //MU_5,13.15//",
    "GSP27moksop_u:21510": " janakena parityaktā yathāhaṅkāravāsanā /",
    "GSP27moksop_u:21511": " tathā tvam api sadbuddhe vicāryāntaḥ parityaja //MU_5,13.16//",
    "GSP27moksop_u:21512": " ahaṅkārāmbude kṣīṇe cidvyomni vimale 'malaḥ /",
    "GSP27moksop_u:21513": " nūnaṃ prakaṭatām eti svāloko bhāskaraḥ paraḥ //MU_5,13.17//",
    "GSP27moksop_u:21514": " etāvad evātitamo yad ahambhāvabhāvanam /",
    "GSP27moksop_u:21515": " tasmiñ śamam upāyāte prakāśa upajāyate //MU_5,13.18//",
    "GSP27moksop_u:21516": " nāham asmi na cānyo 'sti na ca nāstīti bhāvitam /",
    "GSP27moksop_u:21517": " manaḥ praśāntim āyātaṃ nopādeyeṣu majjati //MU_5,13.19//",
    "GSP27moksop_u:21518": " upādeyānupatanaṃ heyaikāntavivarjanam /",
    "GSP27moksop_u:21519": " yad etan manaso rāma taṃ bandhaṃ viddhi netarat //MU_5,13.20//",
    "GSP27moksop_u:21520": " mā khedaṃ bhaja heyeṣu mopādeyaparo bhava /",
    "GSP27moksop_u:21521": " heyādeyadṛśau tyaktvā śeṣasthas svasthatāṃ vraja //MU_5,13.21//",
    "GSP27moksop_u:21522": " yeṣām idam upādeyam idaṃ heyam iti sthitiḥ /",
    "GSP27moksop_u:21523": " vilīnā te na vāñchanti na tyajantīha netare //MU_5,13.22//",
    "GSP27moksop_u:21524": " heyopādeyakalane kṣīṇe yāvan na cetasi /",
    "GSP27moksop_u:21525": " na tāvat samatā bhāti sābhre vyomnīva candrikā //MU_5,13.23//",
    "GSP27moksop_u:21526": " avastv idam idaṃ vastu yasyeti lulitaṃ manaḥ /",
    "GSP27moksop_u:21527": " tasmin nodeti samatā śāhoṭa iva mañjarī //MU_5,13.24//",
    "GSP27moksop_u:21528": " yuktāyuktaiṣaṇā yatra lābhālābhavilāsinī /",
    "GSP27moksop_u:21529": " samatāsvacchatā tatra kuto nairāśyahāsinī //MU_5,13.25//",
    "GSP27moksop_u:21530": " ekasmin brahmatattve 'smin vidyamāne nirāmaye /",
    "GSP27moksop_u:21531": " nānānānātayā nityaṃ kim ayuktiḥ kva yuktatā //MU_5,13.26//",
    "GSP27moksop_u:21532": " īpsitānīpsitāśaṅke markaṭyau cittapādape /",
    "GSP27moksop_u:21533": " cañcale sphurato yasmin kutas tasyeha somyatā //MU_5,13.27//",
    "GSP27moksop_u:21534": " nirāśatā nirbhayatā nityatā samatā jñatā /",
    "GSP27moksop_u:21535": " nirīhatā niṣkriyatā somyatā nirvikalpatā //MU_5,13.28//",
    "GSP27moksop_u:21536": " dhṛtir maitrī smṛtis tuṣṭir muditā mṛdubhāṣitā /",
    "GSP27moksop_u:21537": " heyopādeyanirmuktaṃ jñaṃ yānti vanitā ratāḥ //MU_5,13.29//",
    "GSP27moksop_u:21538": " dhāvamānam adho bhogāṃś cittaṃ pratyāhared balāt /",
    "GSP27moksop_u:21539": " pratyāhāreṇa patitam adho vārīva setunā //MU_5,13.30//",
    "GSP27moksop_u:21540": " bāhyān arthān imāṃs tyaktvā tiṣṭhan gacchan svapañ śvasan /",
    "GSP27moksop_u:21541": " sarvathā sarvadā sarvān āntarāṃś ca nivārayet //MU_5,13.31//",
    "GSP27moksop_u:21542": " gṛhītatṛṣṇāśaphari vāsanājālam ābilam /",
    "GSP27moksop_u:21543": " saṃsāravāri prasṛtaṃ cintātantubhir ātatam //MU_5,13.32//",
    "GSP27moksop_u:21544": " anayā tīkṣṇayā tāta cchinddhi buddhiśalākayā /",
    "GSP27moksop_u:21545": " vātyayevāmbudaṃ kālo vahantyā vitate pade //MU_5,13.33//",
    "GSP27moksop_u:21546": " asya saṃsāravṛkṣasya mūlaṃ doṣāṅkurāspadam /",
    "GSP27moksop_u:21547": " dhuryadhīreṇa dhairyeṇa proddharoddhurayā dhiyā //MU_5,13.34//",
    "GSP27moksop_u:21548": " manasaiva manaś chittvā vismṛtya caramaṃ manaḥ /",
    "GSP27moksop_u:21549": " vartamānam api cchittvā cchinnasaṃsāratāṃ vraja //MU_5,13.35//",
    "GSP27moksop_u:21550": " moho vismṛtya saṃsāraṃ na bhūyaḥ parirohati //MU_5,13.36//",
    "GSP27moksop_u:21551": " tiṣṭhan gacchañ śvasan rāma nivasann utpatan patan /",
    "GSP27moksop_u:21552": " asad evedam ity antar niścityāsthāṃ parityaja //MU_5,13.37//",
    "GSP27moksop_u:21553": " samatām alam āśritya samprāptaṃ kāryam āharan /",
    "GSP27moksop_u:21554": " acintayaṃs tathāprāptaṃ vihareha hi rāghava //MU_5,13.38//",
    "GSP27moksop_u:21555": " yathā sarvartuliṅgāni na bibharti bibharti ca /",
    "GSP27moksop_u:21556": " kham evam iha kāryāṇi kuru mā kuru vānagha //MU_5,13.39//",
    "GSP27moksop_u:21557": " tvam eva vettā tvam ajas tvam ātmā tvaṃ maheśvaraḥ /",
    "GSP27moksop_u:21558": " ātmano 'vyatiriktaṃ sat tvayedam ātataṃ tatam //MU_5,13.40//",
    "GSP27moksop_u:21559": " yenāsmād dṛśyasambhārād abhito bhāvanojjhitā /",
    "GSP27moksop_u:21560": " sa na saṅgṛhyate doṣair harṣāmarṣaviṣādajaiḥ //MU_5,13.41//",
    "GSP27moksop_u:21561": " rāgadveṣavinirmuktas samaloṣṭāśmakāñcanaḥ /",
    "GSP27moksop_u:21562": " mukta ity ucyate yogī tyaktasaṃsāravāsanaḥ //MU_5,13.42//",
    "GSP27moksop_u:21563": " sa yat karoti yad bhuṅkte yad dadāti nihanti yat /",
    "GSP27moksop_u:21564": " tatra muktadhiyas tasya samatā sukhaduḥkhayoḥ //MU_5,13.43//",
    "GSP27moksop_u:21565": " prāptaṃ kartavyam eveti tyaktveṣṭāniṣṭabhāvanam /",
    "GSP27moksop_u:21566": " pravartate yaḥ kāryeṣu na sa majjati kutracit //MU_5,13.44//",
    "GSP27moksop_u:21567": " citsattāmātram evedam iti niścayavan manaḥ /",
    "GSP27moksop_u:21568": " tyaktabhogābhimananaṃ śamam eti mahāmate //MU_5,13.45//",
    "GSP27moksop_u:21569": " manaḥ prakṛtyaiva jaḍaṃ cittattvam anudhāvati /",
    "GSP27moksop_u:21570": " māṃsagardhena mārjāro vane mṛgapatiṃ yathā //MU_5,13.46//",
    "GSP27moksop_u:21571": " siṃhavīryavaśāl labdhaṃ māṃsaṃ bhuṅkte hi jambukaḥ /",
    "GSP27moksop_u:21572": " cidvīryavaśataḥ prāptaṃ dṛśyam āśrayate manaḥ //MU_5,13.47//",
    "GSP27moksop_u:21573": " mana evam asatkalpaṃ citprasādena jīvati /",
    "GSP27moksop_u:21574": " bhāvayaṃś citam evaikāṃ cittām etya cid apy ataḥ //MU_5,13.48//",
    "GSP27moksop_u:21575": " jaḍaṃ yat kila nirhīnaṃ citā dīpikayojjhitam /",
    "GSP27moksop_u:21576": " tan manaś śavasaṅkāśam acid uttiṣṭhate katham //MU_5,13.49//",
    "GSP27moksop_u:21577": " citsvabhāvaparāmṛṣṭā spandaśaktir marunmayī /",
    "GSP27moksop_u:21578": " kalanā cittam ity uktyā kathyate śāstradarśibhiḥ //MU_5,13.50//",
    "GSP27moksop_u:21579": " yaś citaḥ kṣubdha ākāras saiveyaṃ kalanocyate /",
    "GSP27moksop_u:21580": " cid evāham iti jñātvā sā cittām eva gacchati //MU_5,13.51//",
    "GSP27moksop_u:21581": " cetyena rahitā yaiṣā cit tad brahma sanātanam /",
    "GSP27moksop_u:21582": " cetyena sahitā yaiṣā cit seyaṃ kalanocyate //MU_5,13.52//",
    "GSP27moksop_u:21583": " kiñcidaspaṣṭarūpaṃ yad brahma tat saṃsthitaṃ manaḥ /",
    "GSP27moksop_u:21584": " kalanām asad evaitya sad ivopasthitaṃ hṛdi //MU_5,13.53//",
    "GSP27moksop_u:21585": " cittam ity eva rūḍheha yadaiva kalanā citaḥ /",
    "GSP27moksop_u:21586": " tadaiva cittvaṃ vismṛtya sā jaḍeva vyavasthitā //MU_5,13.54//",
    "GSP27moksop_u:21587": " sampannā kalanānāmnī saṅkalpānuvidhāyinī /",
    "GSP27moksop_u:21588": " vyavacchedavatī jātā heyopādeyadharmiṇī //MU_5,13.55//",
    "GSP27moksop_u:21589": " saiṣā cid eva jaḍatām āgateva svaśaktitaḥ /",
    "GSP27moksop_u:21590": " na samprabodhitā yāvad rūpaṃ tāvan na budhyate //MU_5,13.56//",
    "GSP27moksop_u:21591": " ataś śāstravicāreṇa vairāgyeṇa pareṇa ca /",
    "GSP27moksop_u:21592": " nigraheṇendriyāṇāṃ ca bodhayet kalanāṃ svayam //MU_5,13.57//",
    "GSP27moksop_u:21593": " kalanā sarvajantūnāṃ vijñānena śamena ca /",
    "GSP27moksop_u:21594": " prabuddhā brahmatām eti bhramatītarathā jagat //MU_5,13.58//",
    "GSP27moksop_u:21595": " vyāmohamadirāmattāṃ luṭhitāṃ viṣayāvaṭe /",
    "GSP27moksop_u:21596": " ātmāvabodhe saṃsuptāṃ kalanām avabodhayet //MU_5,13.59//",
    "GSP27moksop_u:21597": " aprabuddhā jaḍā hy eṣā na kiñcid avabudhyate /",
    "GSP27moksop_u:21598": " saṅkalpalalanevāntar dṛśyamānāpy asanmayī //MU_5,13.60//",
    "GSP27moksop_u:21599": " tayā paramayā dṛṣṭyā kalanaiṣāntarasthayā /",
    "GSP27moksop_u:21600": " mañjarī gandhaśaktyeva padārtheṣu virājate //MU_5,13.61//",
    "GSP27moksop_u:21601": " na tu saṅkalpitā yaiṣā kalaneti jagattraye /",
    "GSP27moksop_u:21602": " sā hi kiñcid vijānāti nityajāḍyaikadharmiṇī //MU_5,13.62//",
    "GSP27moksop_u:21603": " cetati kva jaḍā nāma kalanopalarūpiṇī /",
    "GSP27moksop_u:21604": " padminīvātapenāsau pareṇaivāvabodhyate //MU_5,13.63//",
    "GSP27moksop_u:21605": " yathā śilāmayī kanyā coditāpi na nṛtyati /",
    "GSP27moksop_u:21606": " tatheyaṃ kalanā dehe na kiñcid avabudhyate //MU_5,13.64//",
    "GSP27moksop_u:21607": " lipikarmanṛpair yuddhaṃ kva kṛtaṃ ghargharāravam /",
    "GSP27moksop_u:21608": " kva citracandrakiraṇair oṣadhyaḥ pravibodhitāḥ //MU_5,13.65//",
    "GSP27moksop_u:21609": " abhūtāviṣṭagātrair vā śavaiḥ kva parivalgitam /",
    "GSP27moksop_u:21610": " kva gītaṃ madhuradhvānaṃ vanapāṣāṇamaṇḍalaiḥ //MU_5,13.66//",
    "GSP27moksop_u:21611": " kva pustavihitair arkaiḥ kṣapitaṃ yāminītamaḥ /",
    "GSP27moksop_u:21612": " kva saṅkalpamayaiś chāyāḥ kriyante vyomakānanaiḥ //MU_5,13.67//",
    "GSP27moksop_u:21613": " kva jaḍair upalākārair mithyābhramabharotthitaiḥ /",
    "GSP27moksop_u:21614": " mṛgatṛṣṇāmayair ebhir manobhiḥ kriyate kriyā //MU_5,13.68//",
    "GSP27moksop_u:21615": " yathātape sthite sphāre mṛgatṛṣṇātaraṅgiṇī /",
    "GSP27moksop_u:21616": " kalanā tadvad eveyaṃ sphuraty ātmani saty alam //MU_5,13.69//",
    "GSP27moksop_u:21617": " yad etat spandanaṃ rāma manaso 'dhigataṃ śanaiḥ /",
    "GSP27moksop_u:21618": " marutāṃ viddhi tāṃ śaktim antaḥprāṇaśarīriṇām //MU_5,13.70//",
    "GSP27moksop_u:21619": " yaiṣā saṃvid anākrāntā saṅkalpalavaniścayaiḥ /",
    "GSP27moksop_u:21620": " anākṣiptarasākārā prabhaiṣā pāramātmikī //MU_5,13.71//",
    "GSP27moksop_u:21621": " ayaṃ so 'ham idaṃ tan me iti yā kalanā sthitā /",
    "GSP27moksop_u:21622": " prāṇātmatattvayos tasyās sañjñā jīveti kathyate //MU_5,13.72//",
    "GSP27moksop_u:21623": " dhīś cittaṃ jīva ity etās saṅkalpasyāsatas sataḥ /",
    "GSP27moksop_u:21624": " sañjñās saṅkalpitās tajjñair na rāma paramārthataḥ //MU_5,13.73//",
    "GSP27moksop_u:21625": " na mano no matir nāpi jīvo na ca śarīrakam /",
    "GSP27moksop_u:21626": " astīha paramārthena svātmaivehāsti sarvadā //MU_5,13.74//",
    "GSP27moksop_u:21627": " ātmaivedaṃ jagat sarvam ātmā kālakramas tathā /",
    "GSP27moksop_u:21628": " sadākāśād acchataro nāstīvāsty eva vāmalaḥ //MU_5,13.75//",
    "GSP27moksop_u:21629": " acchatvād asadābhāsas saṃvidrūpatayā tu sat /",
    "GSP27moksop_u:21630": " ātmā sarvapadātītas svānubhūtyānubhūyate //MU_5,13.76//",
    "GSP27moksop_u:21631": " manas tatra parikṣīṇaṃ yatra saṃvit parātmanaḥ /",
    "GSP27moksop_u:21632": " andhakārakṣayo yatra tatrālokaḥ pravartate //MU_5,13.77//",
    "GSP27moksop_u:21633": " yatrātmasaṃvido 'cchāyās saṅkalponmukhatā manāk /",
    "GSP27moksop_u:21634": " tatrātmano vismaraṇaṃ smaraṇaṃ cittajanmanaḥ //MU_5,13.78//",
    "GSP27moksop_u:21635": " parasya puṃsas saṅkalpamayatvaṃ cittam ucyate /",
    "GSP27moksop_u:21636": " acittatvam asaṅkalpān mokṣanāmābhijāyate //MU_5,13.79//",
    "GSP27moksop_u:21637": " etāvac cetaso janma bījaṃ saṃsārabhūruhaḥ /",
    "GSP27moksop_u:21638": " saṅkalponmukhatāsyāntas saṃvido yat kilātmanaḥ //MU_5,13.80//",
    "GSP27moksop_u:21639": " nirvikalpacitas sattā saṅkalpāṅkakalaṅkitā /",
    "GSP27moksop_u:21640": " kalanety ucyate neha ghaṭavad vidyate manaḥ //MU_5,13.81//",
    "GSP27moksop_u:21641": " prāṇaśaktau niruddhāyāṃ mano nāma vilīyate /",
    "GSP27moksop_u:21642": " dravyasthāyāṃ tu tad dravyaṃ prāṇarūpaṃ hi mānasam //MU_5,13.82//",
    "GSP27moksop_u:21643": " deśāntarānubhavanaṃ prāṇo vetti hṛdi sthitam /",
    "GSP27moksop_u:21644": " spandavedanato yat tan mana ity abhidhīyate //MU_5,13.83//",
    "GSP27moksop_u:21645": " vairāgyāt karaṇābhyāsād yuktito vāsanākṣayāt /",
    "GSP27moksop_u:21646": " paramārthāvabodhāc ca rodhyante prāṇaśaktayaḥ //MU_5,13.84//",
    "GSP27moksop_u:21647": " dṛṣado vidyate śaktiḥ kadācit svādane 'ndhasām /",
    "GSP27moksop_u:21648": " na punar manasām asti śaktis spandāvabodhane //MU_5,13.85//",
    "GSP27moksop_u:21649": " spandaḥ prāṇamarucchaktiś calarūpaiva sā jaḍā /",
    "GSP27moksop_u:21650": " cic citas svātmanas svasthā sarvadā sarvagaiva sā //MU_5,13.86//",
    "GSP27moksop_u:21651": " cicchaktes spandaśakteś ca sambandhaḥ kalpyate manaḥ /",
    "GSP27moksop_u:21652": " mithyaiva tat samutpannaṃ mithyājñānaṃ tad ucyate //MU_5,13.87//",
    "GSP27moksop_u:21653": " eṣā hy avidyā kathitā māyaiṣā sā nigadyate /",
    "GSP27moksop_u:21654": " param etat tad ajñānaṃ saṃsārādhiviṣapradam //MU_5,13.88//",
    "GSP27moksop_u:21655": " cicchaktes spandaśakteś ca saṅge saṅkalpakalpanam /",
    "GSP27moksop_u:21656": " na kṛtaṃ cet parikṣīṇās tad imā bhavabhītayaḥ //MU_5,13.89//",
    "GSP27moksop_u:21657": " vāyutas spandaśaktir yā sā citā cetyate yadā /",
    "GSP27moksop_u:21658": " sacetyacit tadaivāntas saṅkalpād yāti cittatām //MU_5,13.90//",
    "GSP27moksop_u:21659": " cittataiṣā cito mithyā kalpitā bālayakṣavat /",
    "GSP27moksop_u:21660": " akhaṇḍamaṇḍalākārā spandasattā cid eva yat //MU_5,13.91//",
    "GSP27moksop_u:21661": " sarvagatvāc cid anyena kena sambadhyate kila /",
    "GSP27moksop_u:21662": " akhaṇḍaśakter indrasya kena syāt saha saṅgaraḥ //MU_5,13.92//",
    "GSP27moksop_u:21663": " atas sambandhino 'bhāvāt sambandho 'tra na vidyate /",
    "GSP27moksop_u:21664": " sambandhena vinā kasya siddhaṃ tat kīdṛśaṃ manaḥ //MU_5,13.93//",
    "GSP27moksop_u:21665": " citspandayor ekatāyāṃ kiṃ nāma mana ucyate /",
    "GSP27moksop_u:21666": " kā senā hayamātaṅgasaṅghasaṅghaṭṭanaṃ vinā //MU_5,13.94//",
    "GSP27moksop_u:21667": " tasmān nāsty eva duṣṭātma cittaṃ nāma jagattraye /",
    "GSP27moksop_u:21668": " eṣā samyakparijñānāc cetaso jāyate kṣatiḥ //MU_5,13.95//",
    "GSP27moksop_u:21669": " mā mudhaivam anarthāya manas saṅkalpayānagha /",
    "GSP27moksop_u:21670": " mano mithyā samuditaṃ nāsty eva paramārthataḥ //MU_5,13.96//",
    "GSP27moksop_u:21671": " mā tvam antaḥ kvacit kiñcit saṅkalpaya mahāmate /",
    "GSP27moksop_u:21672": " manas saṅkalpakaṃ nāma yasmān nāstīha kutracit //MU_5,13.97//",
    "GSP27moksop_u:21673": " asamyagjñānasambhūtā kalanāmṛgatṛṣṇikā /",
    "GSP27moksop_u:21674": " hṛnmarau tava saṃśāntā samyagālokanān mune //MU_5,13.98//",
    "GSP27moksop_u:21675": " jaḍatvān nissvarūpatvāt sarvadaiva mṛtaṃ manaḥ /",
    "GSP27moksop_u:21676": " mṛtena māryate lokaś citreyaṃ maurkhyacakrikā //MU_5,13.99//",
    "GSP27moksop_u:21677": " yasya nātmā na deho 'sti nādhāro nāpi cākaraḥ /",
    "GSP27moksop_u:21678": " tenedaṃ bhakṣyate sarvaṃ citreyaṃ maurkhyavāgurā //MU_5,13.100//",
    "GSP27moksop_u:21679": " sarvasāmagryahīnena hanyate manasāpi yaḥ /",
    "GSP27moksop_u:21680": " tasyotpaladalāghātair manye dalati mastakam //MU_5,13.101//",
    "GSP27moksop_u:21681": " jaḍena mūkenāndhena nihato manasāpi yaḥ /",
    "GSP27moksop_u:21682": " manye sa dahyate mūḍhaḥ pūrṇacandramarīcibhiḥ //MU_5,13.102//",
    "GSP27moksop_u:21683": " vidyamāno hi yaś śūro lokas tenābhibhūyate /",
    "GSP27moksop_u:21684": " avidyamānam evedaṃ hanty ato mugdhatoditā //MU_5,13.103//",
    "GSP27moksop_u:21685": " mithyāsaṅkalpakalitaṃ mithyaiva sthitim āgatam /",
    "GSP27moksop_u:21686": " anviṣṭam api no dṛṣṭaṃ kā tasya kila śaktatā //MU_5,13.104//",
    "GSP27moksop_u:21687": " aho nu khalu citreyaṃ māyāmayavidhāyinī /",
    "GSP27moksop_u:21688": " cetasāpy atilolena loko yad abhibhūyate //MU_5,13.105//",
    "GSP27moksop_u:21689": " maurkhyaṃ sarvāpadāṃ niṣṭhā kā hi nāpad ajānataḥ /",
    "GSP27moksop_u:21690": " paśya maurkhyād iyaṃ sṛṣṭir ajātenaiva janyate //MU_5,13.106//",
    "GSP27moksop_u:21691": " hā kaṣṭam atimugdheyaṃ sṛṣṭir maurkhyavaśaṃ gatā /",
    "GSP27moksop_u:21692": " asataiva yad etena jīvenāpy upatāpyate //MU_5,13.107//",
    "GSP27moksop_u:21693": " manye mūrkhamayī sṛṣṭir iyam atyantapelavā /",
    "GSP27moksop_u:21694": " taraṅgāsiprahāreṇa kaṇaśaḥ pariśīryate //MU_5,13.108//",
    "GSP27moksop_u:21695": " nīlābjanālapātena yantreṇeva vidīryate /",
    "GSP27moksop_u:21696": " indor ābhogapūrṇasya karasparśena muhyate //MU_5,13.109//",
    "GSP27moksop_u:21697": " ripubhir nayanonmuktair dṛṣṭisūtrair nibadhyate /",
    "GSP27moksop_u:21698": " saṅkalpakṛtayā śūrasenayā paribhūyate //MU_5,13.110//",
    "GSP27moksop_u:21699": " yasmāt kileyaṃ manasā na sthitenaiva kutracit /",
    "GSP27moksop_u:21700": " kalpitena mudhānyena kṛpaṇena vihanyate //MU_5,13.111//",
    "GSP27moksop_u:21701": " mūrkhalokamayī sṛṣṭir mana evāsadutthitam /",
    "GSP27moksop_u:21702": " yā śaktā na vaśīkartuṃ na sā rāmopadiśyate //MU_5,13.112//",
    "GSP27moksop_u:21703": " abhijātasvarūpaiṣā prajñākṣodeṣu na kṣamā /",
    "GSP27moksop_u:21704": " nopadeśagirāṃ yogyā paripūrṇeva saṃsthitā //MU_5,13.113//",
    "GSP27moksop_u:21705": " bibhety eṣā hi vīṇāyās tantrīguṇatanudhvaneḥ /",
    "GSP27moksop_u:21706": " bandhor api sanidrasya bibheti vadanadyuteḥ //MU_5,13.114//",
    "GSP27moksop_u:21707": " hasato 'pi janād uccairbhītabhītā palāyate /",
    "GSP27moksop_u:21708": " svenaiva manasāpy ajñā kilaiṣā vivaśīkṛtā //MU_5,13.115//",
    "GSP27moksop_u:21709": " sukhalavavivaśā dviṣeva taptā hṛdayagatena nijena cetasaiva /",
    "GSP27moksop_u:21710": " vidhuritadhiṣaṇā na vetti satyaṃ tad avitathaṃ parimohitā mudhaiva //MU_5,13.116//",
    "GSP27moksop_u:21711": " manonivāraṇaṃ nāma sargaḥ",
    "GSP27moksop_u:21712": " caturdaśas sargaḥ",
    "GSP27moksop_u:21713": " vasiṣṭhaḥ:",
    "GSP27moksop_u:21714": " saṃsārasāgarāsārakalloleṣūhyamānayā /",
    "GSP27moksop_u:21715": " mana eva na mūkaṃ svaṃ yayā janatayā jitam //MU_5,14.1//",
    "GSP27moksop_u:21716": " ātmalābhamayodāraphalābhir iha sā mayā /",
    "GSP27moksop_u:21717": " vicāroktibhir etābhiś śāstre 'smin nopadiśyate //MU_5,14.2//",
    "GSP27moksop_u:21718": " na paśyaty eva yo hy andhas tasya kaḥ khalu durmatiḥ /",
    "GSP27moksop_u:21719": " vicitramañjarīcitraṃ sandarśayati kānanam //MU_5,14.3//",
    "GSP27moksop_u:21720": " kaḥ kuṣṭhaghargharaghrāṇaṃ nānāmodavicāraṇe /",
    "GSP27moksop_u:21721": " mūrkham ātmopadeśe ca pramāṇaṃ kurute 'matiḥ //MU_5,14.4//",
    "GSP27moksop_u:21722": " viparyastendriyaṃ mattaṃ madirāghūrṇitekṣaṇam /",
    "GSP27moksop_u:21723": " dharmanirṇayasākṣitve kaḥ pramāṇīkaroty adhīḥ //MU_5,14.5//",
    "GSP27moksop_u:21724": " kaś śavaṃ vā śmaśānasthaṃ samupāyakathāṃ śaṭhaḥ /",
    "GSP27moksop_u:21725": " paripṛcchati sandehe kaś ca mūrkhaṃ praśāsti vai //MU_5,14.6//",
    "GSP27moksop_u:21726": " yenāśayabilastho hi mūko 'ndho 'pi na nirjitaḥ /",
    "GSP27moksop_u:21727": " manovyālas sa durbuddhiḥ kathaṃ nāmopadiśyate //MU_5,14.7//",
    "GSP27moksop_u:21728": " jitam eva mano viddhi vastuto yan na vidyate /",
    "GSP27moksop_u:21729": " nikaṭāt sā cirāstaiva yā śilā naiva vidyate //MU_5,14.8//",
    "GSP27moksop_u:21730": " mano na vijitaṃ rāma yenāsad api durdhiyā /",
    "GSP27moksop_u:21731": " tenāgrastaviṣeṇaiva mriyate viṣamūrchayā //MU_5,14.9//",
    "GSP27moksop_u:21732": " jñaḥ paśyati sadaivātmā spandante jñānaśaktayaḥ /",
    "GSP27moksop_u:21733": " indriyāṇi svadharmeṣu mano nāma kim ucyate //MU_5,14.10//",
    "GSP27moksop_u:21734": " prāṇānāṃ spandinī śaktir jñā śaktiḥ paramātmanaḥ /",
    "GSP27moksop_u:21735": " indriyāṇāṃ nijā śaktir evaṃ ko 'tra nibadhyate //MU_5,14.11//",
    "GSP27moksop_u:21736": " sarvāś ca śaktayas tasya sarvaśakteḥ kilātmanaḥ /",
    "GSP27moksop_u:21737": " pṛthaktā cānyatā ceyaṃ kuto nāmetarotthitā //MU_5,14.12//",
    "GSP27moksop_u:21738": " kiṃ nāma jīva ity uktaṃ yenehāndhīkṛtaṃ jagat /",
    "GSP27moksop_u:21739": " cittaṃ caivāsad eva tvaṃ viddhi kāsty asya śaktatā //MU_5,14.13//",
    "GSP27moksop_u:21740": " manonirdagdhadṛṣṭīnāṃ dṛṣṭvā duḥkhaparamparāḥ /",
    "GSP27moksop_u:21741": " matir me karuṇākrāntā rāma mugdheva tapyate //MU_5,14.14//",
    "GSP27moksop_u:21742": " kaḥ kilātra kutaḥ khedo yan mūrkhaḥ paritapyate /",
    "GSP27moksop_u:21743": " duḥkhāyaiva hi jāyante karabhāḥ prākṛtās tathā //MU_5,14.15//",
    "GSP27moksop_u:21744": " vināśāyaiva jāyante jaḍadeheṣv abuddhayaḥ /",
    "GSP27moksop_u:21745": " anāratodayāpāyā budbudā jaladhiṣv iva //MU_5,14.16//",
    "GSP27moksop_u:21746": " kiyantaḥ paśya paśavaḥ pratyahaṃ pratimaṇḍalam /",
    "GSP27moksop_u:21747": " sūnāvadbhir nihanyante kevātra paridevanā //MU_5,14.17//",
    "GSP27moksop_u:21748": " arbudāny anilo hanti kṣupājāleṣu cānvaham /",
    "GSP27moksop_u:21749": " daṃśānāṃ maṣakānāṃ ca kevātra paridevanā //MU_5,14.18//",
    "GSP27moksop_u:21750": " diśaṃ prati girīndreṣu pulindaughā vane vane /",
    "GSP27moksop_u:21751": " nighnanti prāṇilakṣāṇi kevātra paridevanā //MU_5,14.19//",
    "GSP27moksop_u:21752": " jale jalacaravyūhāt tanuṃ sthūlo nikṛntati /",
    "GSP27moksop_u:21753": " grāsāya pratyahaṃ matsyaḥ kevātra paridevanā //MU_5,14.20//",
    "GSP27moksop_u:21754": " gṛdhraśyenādayo vyomni pakṣipūgaṃ vihaṅgamāḥ /",
    "GSP27moksop_u:21755": " anārataṃ vilumpanti kevātra paridevanā //MU_5,14.21//",
    "GSP27moksop_u:21756": " likṣām aṇukaṇakṣāmāṃ kṣudhā khādati makṣikā /",
    "GSP27moksop_u:21757": " tāṃ kośakāraḥ kṣudhito daṃśas tam api cañcalaḥ //MU_5,14.22//",
    "GSP27moksop_u:21758": " taṃ daṃśaṃ darduro bhuṅkte vyālas tam api darduram /",
    "GSP27moksop_u:21759": " sarpam ugrakharo hanti babhruś cainaṃ nikṛntati //MU_5,14.23//",
    "GSP27moksop_u:21760": " babhruṃ hinasti mārjāro mārjāraṃ śvā nikṛntati /",
    "GSP27moksop_u:21761": " ṛkṣaḥ kauleyakaṃ hanti ṛkṣaṃ vyāghro nikṛntati //MU_5,14.24//",
    "GSP27moksop_u:21762": " siṃho 'bhibhavati vyāghraṃ śarabhas siṃham atti ca /",
    "GSP27moksop_u:21763": " śarabho nāśam āyāti mattameghavilaṅghane //MU_5,14.25//",
    "GSP27moksop_u:21764": " meghā vātair vidhūyante vāyavo giribhir jitāḥ /",
    "GSP27moksop_u:21765": " girayo vajraniṣpiṣṭāś śakrasya vaśagaḥ paviḥ //MU_5,14.26//",
    "GSP27moksop_u:21766": " viṣṇunā dhriyate śakro viṣṇur gacchati jantutām /",
    "GSP27moksop_u:21767": " sukhaduḥkhadaśāveśajarāmaraṇamālitām //MU_5,14.27//",
    "GSP27moksop_u:21768": " jantavo 'pi mahākāyā api vidyāyudhānvitāḥ /",
    "GSP27moksop_u:21769": " likṣābhir aṅgalagnābhir upajīvyanta eva hi //MU_5,14.28//",
    "GSP27moksop_u:21770": " ajasram evam ālūnaviśīrṇaṃ bhūtajaṅgalam /",
    "GSP27moksop_u:21771": " parasparam alaṃ mohād bhakṣyate rakṣyate 'pi ca //MU_5,14.29//",
    "GSP27moksop_u:21772": " anārataṃ vinaśyanti vividhā bhūtajātayaḥ /",
    "GSP27moksop_u:21773": " anārataṃ ca jāyante vicitrāḥ kakubhaṃ prati //MU_5,14.30//",
    "GSP27moksop_u:21774": " jalakośeṣu jāyante matsyebhamakarādayaḥ /",
    "GSP27moksop_u:21775": " bhūmāv antaḥ prajāyante kīṭaughā vṛścikādayaḥ //MU_5,14.31//",
    "GSP27moksop_u:21776": " antarikṣe 'pi jāyante ākāśe vihagādayaḥ /",
    "GSP27moksop_u:21777": " vanavīthīṣu jāyante siṃhavyāghramṛgādayaḥ //MU_5,14.32//",
    "GSP27moksop_u:21778": " prāṇyaṅgeṣv api jāyante likṣāyūkāpipīlakāḥ /",
    "GSP27moksop_u:21779": " sthāvareṣu ca jāyante ghuṇājagarajātayaḥ //MU_5,14.33//",
    "GSP27moksop_u:21780": " śilāntareṣu jāyante kīṭabhekaghuṇādayaḥ /",
    "GSP27moksop_u:21781": " viṣṭhāyām api jāyante nānākīṭagaṇās tathā //MU_5,14.34//",
    "GSP27moksop_u:21782": " evam anyeṣv asaṅkhyeṣu janmasv apacayeṣu ca /",
    "GSP27moksop_u:21783": " ajasraṃ karuṇāvanto nandantūparudantu vā //MU_5,14.35//",
    "GSP27moksop_u:21784": " anāratamṛtāv asminn anāratasamudbhave /",
    "GSP27moksop_u:21785": " saṃsārasambhrame yuktā na tuṣṭir na ca duḥkhitā //MU_5,14.36//",
    "GSP27moksop_u:21786": " paṅktayas tv evam evemā vṛkṣaparṇagaṇais saha /",
    "GSP27moksop_u:21787": " utpatyotpatya līyante bhūtānāṃ bhūrisambhavāḥ //MU_5,14.37//",
    "GSP27moksop_u:21788": " yaḥ pravṛttaḥ kubuddhīnāṃ dayāvān duḥkhamārjane /",
    "GSP27moksop_u:21789": " sa hastacchattranirmṛṣṭasūryāṃśuḥ khedam ety alam //MU_5,14.38//",
    "GSP27moksop_u:21790": " na tiryaksamadharmāṇa upadeśyā narā bhuvi /",
    "GSP27moksop_u:21791": " kathāprakathanenārthaḥ kas sthāṇuvikaṭe vane //MU_5,14.39//",
    "GSP27moksop_u:21792": " kiṃ kilotphālamanasāṃ paśūnāṃ ca viśeṣaṇam /",
    "GSP27moksop_u:21793": " kṛṣyante paśavo rajjvā manasā mūḍhacetasaḥ //MU_5,14.40//",
    "GSP27moksop_u:21794": " svacittapaṅkamagnānāṃ svāśāṃśaracitātmanām /",
    "GSP27moksop_u:21795": " mūrkhāṇām āpadam dṛṣṭvā prarudanty upalā api //MU_5,14.41//",
    "GSP27moksop_u:21796": " anirjitātmacittānām anantā duḥkharāśayaḥ /",
    "GSP27moksop_u:21797": " tanmārjane kṛtaprajño nātas sampratipadyate //MU_5,14.42//",
    "GSP27moksop_u:21798": " vinirjitātmacittānāṃ duḥkhāni raghunandana /",
    "GSP27moksop_u:21799": " sunivāryāṇi tenātra jñātajñeyaḥ pravartatām //MU_5,14.43//",
    "GSP27moksop_u:21800": " mano nāsti mahābāho mā mudhaitat prakalpaya /",
    "GSP27moksop_u:21801": " anena kalpitena tvaṃ vetāleneva hanyase //MU_5,14.44//",
    "GSP27moksop_u:21802": " yāvad vismṛtavān ātmatattvaṃ mūḍho 'bhavad bhavān /",
    "GSP27moksop_u:21803": " tāvat tava manovyālo babhūvābhyuditas tataḥ //MU_5,14.45//",
    "GSP27moksop_u:21804": " idānīṃ bhavatā jñātaṃ yathābhūtam arindama /",
    "GSP27moksop_u:21805": " saṅkalpād vardhate cittaṃ tad evāśu parityaja //MU_5,14.46//",
    "GSP27moksop_u:21806": " dṛśyam āśrayasīdaṃ cet tat sacitto 'si bandhavān /",
    "GSP27moksop_u:21807": " dṛśyaṃ santyajasīdaṃ cet tad acitto 'si mokṣavān //MU_5,14.47//",
    "GSP27moksop_u:21808": " ayaṃ guṇasamāhāro bandhāyaiva samāśritaḥ /",
    "GSP27moksop_u:21809": " santyakta eva mokṣāya yathecchasi tathā kuru //MU_5,14.48//",
    "GSP27moksop_u:21810": " nāhaṃ nedam iti dhyāyaṃs tiṣṭha tvam acalācalaḥ /",
    "GSP27moksop_u:21811": " anantākāśasaṅkāśahṛdayo hṛdayeśvaraḥ //MU_5,14.49//",
    "GSP27moksop_u:21812": " ātmano jagataś cāntar vibhāgakalanāmalam /",
    "GSP27moksop_u:21813": " rāma dvitvamayaṃ tyaktvā śeṣasthas susthiro bhava //MU_5,14.50//",
    "GSP27moksop_u:21814": " ātmano jagataś cāntar draṣṭṛdṛśyadaśāntare /",
    "GSP27moksop_u:21815": " darśanākhye svam ātmānaṃ sarvadā bhāvayan bhava //MU_5,14.51//",
    "GSP27moksop_u:21816": " svādyasvādakasantyaktaṃ svādyasvādakamadhyagam /",
    "GSP27moksop_u:21817": " svadanāntassthitaṃ dhyāyan nityam ātmamayo bhava //MU_5,14.52//",
    "GSP27moksop_u:21818": " rāmānubhavanīyasya tathānubhavitus svayam /",
    "GSP27moksop_u:21819": " avalambya nirālambaṃ madhyam adya sthiro bhava //MU_5,14.53//",
    "GSP27moksop_u:21820": " bhavabhāvanayā hīnaṃ bhāvābhāvadaśojjhitam /",
    "GSP27moksop_u:21821": " bhāvayitvaivam ātmānam ātmasaṃsthas svayaṃ bhava //MU_5,14.54//",
    "GSP27moksop_u:21822": " ātmasattāṃ tyajann enāṃ cetyaṃ bhāvayasi svayam /",
    "GSP27moksop_u:21823": " yadā rāma tadā yāsi cittatām atiduḥkhadām //MU_5,14.55//",
    "GSP27moksop_u:21824": " cittatāśṛṅkhalām enāṃ svarūpajñānayuktibhiḥ /",
    "GSP27moksop_u:21825": " balāc chittvā mahābāho svātmasiṃhaṃ vimocaya //MU_5,14.56//",
    "GSP27moksop_u:21826": " paramātmadaśāṃ tyaktvā cetyaṃ paripatan malam /",
    "GSP27moksop_u:21827": " yadā gacchasi saṅkalpaṃ cetyaṃ sampadyase tadā //MU_5,14.57//",
    "GSP27moksop_u:21828": " ātmano vyatiriktaṃ sac cetyam ity aṅgasaṃvidā /",
    "GSP27moksop_u:21829": " manas sampadyate duḥkhi kṣīyate tyaktayā tayā //MU_5,14.58//",
    "GSP27moksop_u:21830": " ātmaivedaṃ jagat sarvam ity antas saṃvidodaye /",
    "GSP27moksop_u:21831": " kva cettā kva ca vā cittaṃ kiṃ cetyaṃ cintanaṃ ca kim //MU_5,14.59//",
    "GSP27moksop_u:21832": " aham ātmeti jīvo 'smīty etāvac cittakaṃ viduḥ /",
    "GSP27moksop_u:21833": " anenedam anādyantaṃ duḥkhaṃ rāghava tanyate //MU_5,14.60//",
    "GSP27moksop_u:21834": " aham ātmā na jīvākhyās sattās santītarāḥ kvacit /",
    "GSP27moksop_u:21835": " ity eva cittopaśamaḥ paramaṃ sukham ucyate //MU_5,14.61//",
    "GSP27moksop_u:21836": " ātmaivedaṃ jagad iti jāte rāghava niścaye /",
    "GSP27moksop_u:21837": " asattā cetaso jātā bhavaty eva na saṃśayaḥ //MU_5,14.62//",
    "GSP27moksop_u:21838": " evaṃ satyāvabodhena svātmaivedam iti sthite /",
    "GSP27moksop_u:21839": " manas sugalitaṃ viddhi sūryabhāsā tamo yathā //MU_5,14.63//",
    "GSP27moksop_u:21840": " manassarpaś śarīrastho yāvat tāvan mahad bhayam /",
    "GSP27moksop_u:21841": " tasminn utsārite yogād bhayasyāvasaraḥ kutaḥ //MU_5,14.64//",
    "GSP27moksop_u:21842": " bhrāntimātrotthitaś cittavetālo bhavatānagha /",
    "GSP27moksop_u:21843": " samyagjñānena mantreṇa prasabhaṃ vinipātyatām //MU_5,14.65//",
    "GSP27moksop_u:21844": " dehagehād gate cittayakṣe balavatāṃ vara /",
    "GSP27moksop_u:21845": " nirādhir vigatodvegaṃ tiṣṭha nāsti bhayaṃ tava //MU_5,14.66//",
    "GSP27moksop_u:21846": " nīrāga eva nirupāñjana eva cāsmīty etāvataiva galitā tava cittasattā /",
    "GSP27moksop_u:21847": " nirduḥkham uttamapadaṃ paramaṃ gato 'si tiṣṭhopaśāntasakalaiṣaṇa evam antaḥ //MU_5,14.67//",
    "GSP27moksop_u:21848": " cittasvarūpavarṇanaṃ nāma sargaḥ",
    "GSP27moksop_u:21849": " pañcadaśas sargaḥ",
    "GSP27moksop_u:21850": " vasiṣṭhaḥ:",
    "GSP27moksop_u:21851": " enām anusaran rāma cittasattām apāvanīm /",
    "GSP27moksop_u:21852": " saṃsārabījakaṇikāṃ jīvabandhanavāgurām //MU_5,15.1//",
    "GSP27moksop_u:21853": " ātmā tyaktātmarūpābho malinām āpatan daśām /",
    "GSP27moksop_u:21854": " cintāṃ samanusandhatte dhatte ca kalanāmalam //MU_5,15.2//",
    "GSP27moksop_u:21855": " mūrchamānā mahāmohadāyinī bhayakāriṇī /",
    "GSP27moksop_u:21856": " tṛṣṇā viṣalatārūpā mūrchām eva prayacchati //MU_5,15.3//",
    "GSP27moksop_u:21857": " yadā yadodeti tadā mahāmohapradāyinī /",
    "GSP27moksop_u:21858": " tṛṣṇā kṛṣṇaniśeveyam anantāndhyavikāriṇī //MU_5,15.4//",
    "GSP27moksop_u:21859": " kalpānalaśikhādāhaṃ soḍhuṃ śaktā harādayaḥ /",
    "GSP27moksop_u:21860": " tṛṣṇānalaśikhādāhaṃ soḍhuṃ śaktā na kecana //MU_5,15.5//",
    "GSP27moksop_u:21861": " tīkṣṇā kṛṣṇā sudīrghā ca vahaty aṅge sadā nije /",
    "GSP27moksop_u:21862": " śītalevāsukhodarkā ghorā tṛṣṇākṛpāṇikā //MU_5,15.6//",
    "GSP27moksop_u:21863": " yāny etāni durantāni durdharāṇy uddhatāni ca /",
    "GSP27moksop_u:21864": " tṛṣṇāvallyāḥ phalānīha tāni duḥkhāni rāghava //MU_5,15.7//",
    "GSP27moksop_u:21865": " adṛśyaivātti māṃsāsthirudhirādi śarīrakāt /",
    "GSP27moksop_u:21866": " manobilavilīnaiṣā tṛṣṇāvanaśunī nṛṇām //MU_5,15.8//",
    "GSP27moksop_u:21867": " kṣaṇam ullāsam āyāti kṣaṇam āyāti śūnyatām /",
    "GSP27moksop_u:21868": " jaḍā vidalayaty āśu tṛṣṇāprāvṛṭtaraṅgiṇī //MU_5,15.9//",
    "GSP27moksop_u:21869": " dṛṣṭadainyo hatasvānto hataujā yāti nīcatām /",
    "GSP27moksop_u:21870": " muhyate rauti patati tṛṣṇayābhihato janaḥ //MU_5,15.10//",
    "GSP27moksop_u:21871": " na sthitā koṭare yasya tṛṣṇākṛṣṇabhujaṅgamī /",
    "GSP27moksop_u:21872": " tasya prāṇānilās svasthāḥ puṃso hṛdayarandhragāḥ //MU_5,15.11//",
    "GSP27moksop_u:21873": " nūnam astaṅgato yatra tṛṣṇākṛṣṇaniśākramaḥ /",
    "GSP27moksop_u:21874": " puṇyāni tatra vardhante śuklapakṣa ivendavaḥ //MU_5,15.12//",
    "GSP27moksop_u:21875": " yo na tṛṣṇāghuṇāvalyā kṣataḥ puruṣapādapaḥ /",
    "GSP27moksop_u:21876": " puṇyaprasūnena sadā so 'vabhāti vikāsinā //MU_5,15.13//",
    "GSP27moksop_u:21877": " anantākulakallolā vivartāvartasaṅkulā /",
    "GSP27moksop_u:21878": " pravahaty āśayāraṇye tṛṣṇāmohanadī nṛṇām //MU_5,15.14//",
    "GSP27moksop_u:21879": " tṛṣṇayeme janās sarve sūtrayantrapatatrivat /",
    "GSP27moksop_u:21880": " uhyante praviśīryante saṃhriyante ca bhūriśaḥ //MU_5,15.15//",
    "GSP27moksop_u:21881": " mūlāny api susūkṣmāpi kaṭhināyasakarkaśā /",
    "GSP27moksop_u:21882": " tṛṣṇā paraśudhāreva lagantī vinikṛntati //MU_5,15.16//",
    "GSP27moksop_u:21883": " nipataty avaṭe mūḍhas tṛṣṇām anusarañ janaḥ /",
    "GSP27moksop_u:21884": " nīlām anupatañ śvabhratṛṇaśākhāṃ yathaiṇakaḥ //MU_5,15.17//",
    "GSP27moksop_u:21885": " nāpan nāpi jarā na kṣut tathā jarayati kṣaṇāt /",
    "GSP27moksop_u:21886": " yathā jarayati kṣāmaṃ tṛṣṇā hṛdayarūpikā //MU_5,15.18//",
    "GSP27moksop_u:21887": " tṛṣṇayāśayakauśikyā hṛdy amaṅgalabhūtayā /",
    "GSP27moksop_u:21888": " rūḍhayā bhagavān eṣa viṣṇur vāmanatāṃ gataḥ //MU_5,15.19//",
    "GSP27moksop_u:21889": " kayācid eva daivikyā hṛdi grathitayānayā /",
    "GSP27moksop_u:21890": " tṛṣṇayā bhrāmyate vyomni rajjvevārko 'nvahaṃ kila //MU_5,15.20//",
    "GSP27moksop_u:21891": " sarvaduḥkhamayākārāṃ kārāṃ jagati jīvataḥ /",
    "GSP27moksop_u:21892": " tṛṣṇāṃ parihara krūrām uragīm iva dūrataḥ //MU_5,15.21//",
    "GSP27moksop_u:21893": " tṛṣṇayā pavanā vānti śailās tiṣṭhanti tṛṣṇayā /",
    "GSP27moksop_u:21894": " tṛṣṇayaiva dharā dhātrī trailokyaṃ tṛṣṇayā vṛtam //MU_5,15.22//",
    "GSP27moksop_u:21895": " sarvaiva lokayātreyaṃ protā tṛṣṇāvaratrayā /",
    "GSP27moksop_u:21896": " rajjubaddhā vimucyante tṛṣṇābaddhā na kecana //MU_5,15.23//",
    "GSP27moksop_u:21897": " tasmād rāghava tṛṣṇāṃ tvaṃ tyaja saṅkalpavarjanāt /",
    "GSP27moksop_u:21898": " manas saṅkalpakaṃ nāsti nirṇītam iti yuktitaḥ //MU_5,15.24//",
    "GSP27moksop_u:21899": " ayaṃ nāmāham ity eva prathamaṃ tāvad āśaye /",
    "GSP27moksop_u:21900": " mā durāśāṃ mahābāho saṅkalpaya tamomayīm //MU_5,15.25//",
    "GSP27moksop_u:21901": " etāṃ duḥkhaprasavinīm anātmany ātmabhāvanām /",
    "GSP27moksop_u:21902": " na bhāvayasi ced rāma tad bahujñeṣu gaṇyase //MU_5,15.26//",
    "GSP27moksop_u:21903": " enām ahambhāvamayīm apuṇyāṃ chittvā svayambhāvaśalākayaiva /",
    "GSP27moksop_u:21904": " svabhāvanāṃ bhavya bhavāntabhūmau bhavābhibhūtākhilabhītibhūtiḥ //MU_5,15.27//",
    "GSP27moksop_u:21905": " tṛṣṇāvarṇanaṃ nāma sargaḥ",
    "GSP27moksop_u:21906": " ṣoḍaśas sargaḥ",
    "GSP27moksop_u:21907": " rāmaḥ:",
    "GSP27moksop_u:21908": " atigambhīram etat tu bhagavan vacanaṃ tava /",
    "GSP27moksop_u:21909": " yad ahaṅkāratṛṣṇe tvaṃ mā gṛhāṇeti vakṣi mām //MU_5,16.1//",
    "GSP27moksop_u:21910": " yady ahaṅkārasantyāgaṃ karomi tad imaṃ prabho /",
    "GSP27moksop_u:21911": " tyajāmi dehanāmānaṃ sanniveśam aśeṣataḥ //MU_5,16.2//",
    "GSP27moksop_u:21912": " jānustambhena mahatā dhāryate sutarur yathā /",
    "GSP27moksop_u:21913": " ahaṅkāreṇa deho 'yaṃ tathaiva kila dhāryate //MU_5,16.3//",
    "GSP27moksop_u:21914": " ahaṅkārakṣaye dehaḥ kilāvaśyaṃ vinaśyati /",
    "GSP27moksop_u:21915": " mūle krakacasaṃlūne sumahān iva pādapaḥ //MU_5,16.4//",
    "GSP27moksop_u:21916": " tat kathaṃ santyajāmy enaṃ jīvāmi ca kathaṃ mune /",
    "GSP27moksop_u:21917": " ekam arthaṃ viniścitya vada me vadatāṃ vara //MU_5,16.5//",
    "GSP27moksop_u:21918": " vasiṣṭhaḥ:",
    "GSP27moksop_u:21919": " sarvatra vāsanātyāgo rāma rājīvalocana /",
    "GSP27moksop_u:21920": " dvividhaḥ kathyate tajjñair dhyeyo neyaś ca nāmataḥ //MU_5,16.6//",
    "GSP27moksop_u:21921": " aham eṣāṃ padārthānām ete ca mama jīvitam /",
    "GSP27moksop_u:21922": " nāham ebhir vinā kaścin na mayaite vinā kila //MU_5,16.7//",
    "GSP27moksop_u:21923": " ity antar niścayaṃ tyaktvā vicārya manasā saha /",
    "GSP27moksop_u:21924": " nāhaṃ padārthasya na me padārtha iti bhāvite //MU_5,16.8//",
    "GSP27moksop_u:21925": " antaśśītalayā buddhyā kurvantyā līlayā kriyāḥ /",
    "GSP27moksop_u:21926": " yo nūnaṃ vāsanātyāgo dhyeyo nāma sa kīrtitaḥ //MU_5,16.9//",
    "GSP27moksop_u:21927": " sarvaṃ sarvikayā buddhyā yaṃ kṛtvā vāsanākṣayam /",
    "GSP27moksop_u:21928": " jahāti nirmanā dehaṃ sa neyo vāsanākṣayaḥ //MU_5,16.10//",
    "GSP27moksop_u:21929": " ahaṅkāramayīṃ tyaktvā vāsanāṃ līlayaiva yaḥ /",
    "GSP27moksop_u:21930": " tiṣṭhati dhyeyasantyāgī sa jīvanmukta ucyate //MU_5,16.11//",
    "GSP27moksop_u:21931": " nirmūlakalanāṃ kṛtvā vāsanāṃ yaḥ kṣayaṃ gataḥ /",
    "GSP27moksop_u:21932": " neyatyāgamayaṃ viddhi muktaṃ taṃ raghunandana //MU_5,16.12//",
    "GSP27moksop_u:21933": " dhyeyaṃ taṃ vāsanātyāgaṃ kṛtvā tiṣṭhanti līlayā /",
    "GSP27moksop_u:21934": " jīvanmuktā mahātmānas sujanā janakā iva //MU_5,16.13//",
    "GSP27moksop_u:21935": " neyaṃ tu vāsanātyāgaṃ kṛtvopaśamam āgatāḥ /",
    "GSP27moksop_u:21936": " videhamuktās tiṣṭhanti brahmaṇy eva parāpare //MU_5,16.14//",
    "GSP27moksop_u:21937": " dvāv etau rāghava tyāgau samau muktapadasthitau /",
    "GSP27moksop_u:21938": " dvāv eva brahmatāṃ yātau dvāv eva vigatajvarau //MU_5,16.15//",
    "GSP27moksop_u:21939": " muktāv uttamaviśvāse kevalaṃ vimale 'nagha /",
    "GSP27moksop_u:21940": " ekas sthitas sphuraddehaś śāntadehas sthito 'paraḥ //MU_5,16.16//",
    "GSP27moksop_u:21941": " ekas sadeho nirmuktas tiṣṭhaty apagatajvaraḥ /",
    "GSP27moksop_u:21942": " tyaktadeho vimukto 'nyo vartate 'neyavāsanaḥ //MU_5,16.17//",
    "GSP27moksop_u:21943": " āpatatsu yathākālaṃ sukhaduḥkheṣv anāratam /",
    "GSP27moksop_u:21944": " na hṛṣyati glāyati vā yas sa mukta ihocyate //MU_5,16.18//",
    "GSP27moksop_u:21945": " īpsitānīpsite na sto yasyāntar vastudṛṣṭiṣu /",
    "GSP27moksop_u:21946": " suṣuptavad yaś calati sa mukta iti kathyate //MU_5,16.19//",
    "GSP27moksop_u:21947": " heyopādeyakalane mamety aham iheti ca /",
    "GSP27moksop_u:21948": " yasyāntas samparikṣīṇe sa jīvanmukta ucyate //MU_5,16.20//",
    "GSP27moksop_u:21949": " harṣāmarṣabhayakrodhakāmakārpaṇyadṛṣṭibhiḥ /",
    "GSP27moksop_u:21950": " na parāmṛśyate yo 'ntas sa jīvanmukta ucyate //MU_5,16.21//",
    "GSP27moksop_u:21951": " suṣuptavat praśamitabhāvavṛttinā sthitaṃ sadā jāgrati yena cetasā /",
    "GSP27moksop_u:21952": " kalānvito vidhur iva yas sadā mudā niṣevyate mukta itīha sa smṛtaḥ //MU_5,16.22//",
    "GSP27moksop_u:21953": " vālmīkiḥ:",
    "GSP27moksop_u:21954": " ity uktavaty atha munau divaso jagāma sāyantanāya vidhaye 'stam ino jagāma /",
    "GSP27moksop_u:21955": " snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_5,16.23//",
    "GSP27moksop_u:21956": " tṛṣṇācikitsopadeśo nāma sargaḥ",
    "GSP27moksop_u:21957": " saptadaśas sargaḥ",
    "GSP27moksop_u:21958": " vasiṣṭhaḥ:",
    "GSP27moksop_u:21959": " videhamuktā ye rāma te girām iha gocare /",
    "GSP27moksop_u:21960": " naiva tiṣṭhanti tasmāt tvaṃ jīvanmuktān imāñ śṛṇu //MU_5,17.1//",
    "GSP27moksop_u:21961": " prakṛtāny eva kāryāṇi yayārañjitayācchayā /",
    "GSP27moksop_u:21962": " kriyante tṛṣṇayemāni tāṃ jīvanmuktatāṃ viduḥ //MU_5,17.2//",
    "GSP27moksop_u:21963": " yā sthitis tṛṣṇayā jantor bāhyārthe baddhabhāvayā /",
    "GSP27moksop_u:21964": " taṃ bandham āhur ācāryās saṃsāranigaḍaṃ dṛḍham //MU_5,17.3//",
    "GSP27moksop_u:21965": " nūnam ujjhitasaṅkalpā hṛdi bāhye vihāriṇī /",
    "GSP27moksop_u:21966": " vāsanā yoditā seha jīvanmuktaśarīriṇī //MU_5,17.4//",
    "GSP27moksop_u:21967": " bāhyārthavyasanocchūnā tṛṣṇā baddheti rāghava /",
    "GSP27moksop_u:21968": " sarvārthavyasanonmuktā tṛṣṇā mukteti kathyate //MU_5,17.5//",
    "GSP27moksop_u:21969": " pūrvaṃ yasyās tu tṛṣṇāyā vartamāne ca śāśvatī /",
    "GSP27moksop_u:21970": " nirduḥkhatā niṣkalatā sā muktaiva budhais smṛtā //MU_5,17.6//",
    "GSP27moksop_u:21971": " idam astu mamety antar yaiṣā rāghava bhāvanā /",
    "GSP27moksop_u:21972": " tāṃ tṛṣṇāṃ śṛṅkhalāṃ viddhi kalanāṃ ca mahāmate //MU_5,17.7//",
    "GSP27moksop_u:21973": " tām etāṃ sarvabhāveṣu satsv asatsu ca sarvadā /",
    "GSP27moksop_u:21974": " santyajya paramodāraṃ padam eti mahāmanāḥ //MU_5,17.8//",
    "GSP27moksop_u:21975": " bandhāśām atha mokṣāśāṃ sukhaduḥkhadaśām api /",
    "GSP27moksop_u:21976": " tyaktvā sadasadāśāṃ ca tiṣṭhākṣubdhamahābdhivat //MU_5,17.9//",
    "GSP27moksop_u:21977": " ajarāmaram ātmānaṃ buddhvā buddhimatāṃ vara /",
    "GSP27moksop_u:21978": " jarāmaraṇaśaṅkābhir mā manaḥ kaluṣaṃ kṛthāḥ //MU_5,17.10//",
    "GSP27moksop_u:21979": " padārthajātaṃ nedaṃ te nāyam apy asi rāghava /",
    "GSP27moksop_u:21980": " kiñcit tadanyad evedam anya evāsi śāśvataḥ //MU_5,17.11//",
    "GSP27moksop_u:21981": " asadabhyutthite viśve satye vā satataṃ sthite /",
    "GSP27moksop_u:21982": " tvayi tattām upagate tṛṣṇāyās saṅgamaḥ kutaḥ //MU_5,17.12//",
    "GSP27moksop_u:21983": " anyaś ca rāma manasi puruṣasya vicāriṇaḥ /",
    "GSP27moksop_u:21984": " jāyate niścayas sādho sphārākāraś caturvidhaḥ //MU_5,17.13//",
    "GSP27moksop_u:21985": " āpādamastakam ahaṃ mātāpitṛvinirmitaḥ /",
    "GSP27moksop_u:21986": " ity eko niścayo rāma bandhāyāsadvilokanāt //MU_5,17.14//",
    "GSP27moksop_u:21987": " atītas sarvabhāvebhyo vālāgrād apy ahaṃ tanuḥ /",
    "GSP27moksop_u:21988": " iti dvitīyo mokṣāya niścayo jāyate satām //MU_5,17.15//",
    "GSP27moksop_u:21989": " jagajjālapadārthātmā sarvadaivāham akṣataḥ /",
    "GSP27moksop_u:21990": " tṛtīyo niścayaś cetthaṃ mokṣāyaiva raghūdvaha //MU_5,17.16//",
    "GSP27moksop_u:21991": " ahaṃ jagac cāsad idaṃ śūnyaṃ vyomasamaṃ sadā /",
    "GSP27moksop_u:21992": " evam eṣa caturtho 'pi niścayo mokṣasiddhaye //MU_5,17.17//",
    "GSP27moksop_u:21993": " niścayeṣu caturṣv evaṃ bandhāya prathamas smṛtaḥ /",
    "GSP27moksop_u:21994": " trayo mokṣāya kathitāś śuddhabhāvanayombhitāḥ //MU_5,17.18//",
    "GSP27moksop_u:21995": " eteṣāṃ prathamaḥ protas tṛṣṇayā bandhayogyayā /",
    "GSP27moksop_u:21996": " śuddhatṛṣṇās trayas svacchā jīvanmuktā vilāsinaḥ //MU_5,17.19//",
    "GSP27moksop_u:21997": " sarvam ātmāham eveti niścayo yo mahāmate /",
    "GSP27moksop_u:21998": " tam ādāya viṣādāya na bhūyo yāti te matiḥ //MU_5,17.20//",
    "GSP27moksop_u:21999": " tiryag ūrdhvam adhastāc ca vyāpako mahimātmanaḥ /",
    "GSP27moksop_u:22000": " sarvam ātmeti tenāntar niścayena na badhyase //MU_5,17.21//",
    "GSP27moksop_u:22001": " śūnyaṃ prakṛtimāye ca brahma vijñānam ity api /",
    "GSP27moksop_u:22002": " śivaḥ puruṣa īśeti nityam ātmaiva kathyate //MU_5,17.22//",
    "GSP27moksop_u:22003": " sadā sarvaṃ sad evedaṃ neha dvitvānyate kvacit /",
    "GSP27moksop_u:22004": " vidyate vidyayā vyāptaṃ jagan netarayāndhayā //MU_5,17.23//",
    "GSP27moksop_u:22005": " āpātālam anantātmā pūrito 'mbubhir ambudhiḥ /",
    "GSP27moksop_u:22006": " ābrahmastambaparyantaṃ jagad āpūrṇam ātmanā //MU_5,17.24//",
    "GSP27moksop_u:22007": " ṛtaṃ sarvam idaṃ nityaṃ nānṛtaṃ vidyate kvacit /",
    "GSP27moksop_u:22008": " vāry eva sakalo 'mbhodhir na taraṅgādayaḥ pṛthak //MU_5,17.25//",
    "GSP27moksop_u:22009": " pṛthak kaṭakakeyūranūpurādi na kāñcanāt /",
    "GSP27moksop_u:22010": " bhinnās tarutṛṇākārakoṭayaś caiva nātmanaḥ //MU_5,17.26//",
    "GSP27moksop_u:22011": " dvaitādvaitasamudbhedair jagannirmāṇalīlayā /",
    "GSP27moksop_u:22012": " paramātmamayī śaktir advaitaiva vijṛmbhate //MU_5,17.27//",
    "GSP27moksop_u:22013": " ātmīye parakīye ca sarvasminn eva sarvadā /",
    "GSP27moksop_u:22014": " naṣṭe vopacite kārye sukhaduḥkhe gṛhāṇa mā //MU_5,17.28//",
    "GSP27moksop_u:22015": " bhāvādvaitam upāśritya sattādvaitamayātmakaḥ /",
    "GSP27moksop_u:22016": " karmādvaitam anādṛtya dvaitādvaitamayo bhava //MU_5,17.29//",
    "GSP27moksop_u:22017": " bhavabhūmiṣu bhīmāsu bhavabhāvanayānayā /",
    "GSP27moksop_u:22018": " mā patotpātapūrṇāsu nadīṣv andhaḥ karī yathā //MU_5,17.30//",
    "GSP27moksop_u:22019": " dvitvaṃ na sambhavati sarvagate mahātmany ātmany athaikyam api ca dvitayoditātma /",
    "GSP27moksop_u:22020": " advaitam aikyarahitaṃ satatoditaṃ ca sarvaṃ na kiñcid api cāhur atas svarūpam //MU_5,17.31//",
    "GSP27moksop_u:22021": " naivāham asmi na ca nāma jaganti santi sarvaṃ ca vidyata idaṃ nanu nirvikāram /",
    "GSP27moksop_u:22022": " vijñānamātram avabhāsata eva śāntaṃ nāsan na saj jagad ahaṃ ca sadeti viddhi //MU_5,17.32//",
    "GSP27moksop_u:22023": " paramam amṛtam ādyaṃ bhāsanaṃ sarvabhāsām ajam ajaram acintyaṃ niṣkramaṃ nirvikāram /",
    "GSP27moksop_u:22024": " vigatakaraṇajālam jīvanaṃ jīvaśaktes sakalakalanahīnaṃ kāraṇaṃ kāraṇānām //MU_5,17.33//",
    "GSP27moksop_u:22025": " satatam uditam īśaṃ vyātate citprakāśe sthitam anubhavabījaṃ svātmabhāvopadeśyam /",
    "GSP27moksop_u:22026": " svadanam anu cito 'ntar brahma sarvaṃ sadaitat tvam aham api jagac cety astu te niścayo 'ntaḥ //MU_5,17.34//",
    "GSP27moksop_u:22027": " tṛṣṇāvicchedo nāma sargaḥ",
    "GSP27moksop_u:22028": " aṣṭādaśas sargaḥ",
    "GSP27moksop_u:22029": " vasiṣṭhaḥ:",
    "GSP27moksop_u:22030": " muktāśayānāṃ mahatām ahatānāṃ kudṛṣṭibhiḥ /",
    "GSP27moksop_u:22031": " svabhāvo 'yaṃ mahābāho līlayā caratām iha //MU_5,18.1//",
    "GSP27moksop_u:22032": " viharann api saṃsāre jīvanmuktamanā muniḥ /",
    "GSP27moksop_u:22033": " ādimadhyāntavirasā vihasañ jāgatīr gatīḥ //MU_5,18.2//",
    "GSP27moksop_u:22034": " sarvaprakṛtakāryastho madhyasthas sarvavṛttiṣu /",
    "GSP27moksop_u:22035": " dhyeyaṃ taṃ vāsanātyāgam avalambya vyavasthitaḥ //MU_5,18.3//",
    "GSP27moksop_u:22036": " sarvatra vigatodvegas sarvārthaparipoṣakaḥ /",
    "GSP27moksop_u:22037": " vivekodyānatuṣṭātmā prabodhopavane sthitaḥ //MU_5,18.4//",
    "GSP27moksop_u:22038": " sarvātītapadālambī pūrṇenduśiśirāśayaḥ /",
    "GSP27moksop_u:22039": " nodvegī na ca tuṣṭātmā saṃsāre nāvasīdati //MU_5,18.5//",
    "GSP27moksop_u:22040": " sarvaśatruṣu madhyastho dayādākṣiṇyasaṃyutaḥ /",
    "GSP27moksop_u:22041": " prāptakramakaro 'gryāṇāṃ saṃsāre nāvasīdati //MU_5,18.6//",
    "GSP27moksop_u:22042": " nābhinandati na dveṣṭi na śocati na kāṅkṣati /",
    "GSP27moksop_u:22043": " maunasthaḥ prakṛtārambhī saṃsāre nāvasīdati //MU_5,18.7//",
    "GSP27moksop_u:22044": " pṛṣṭas san prakṛtaṃ vaktā na pṛṣṭas sthāṇuvat sthitaḥ /",
    "GSP27moksop_u:22045": " īhitānīhitair muktas saṃsāre nāvasīdati //MU_5,18.8//",
    "GSP27moksop_u:22046": " sarvasyābhimataṃ vaktā coditaḥ peśaloktimān /",
    "GSP27moksop_u:22047": " āśayajñaś ca bhūtānāṃ saṃsāre nāvasīdati //MU_5,18.9//",
    "GSP27moksop_u:22048": " yuktāyuktadaśāgrastam āśopahataceṣṭitam /",
    "GSP27moksop_u:22049": " jānāti lokavṛttāntaṃ karakoṭarabilvavat //MU_5,18.10//",
    "GSP27moksop_u:22050": " paraṃ padam upārūḍho bhaṅgurāṃ jāgatīṃ sthitim /",
    "GSP27moksop_u:22051": " antaśśītalayā buddhyā hasann iva nirīkṣate //MU_5,18.11//",
    "GSP27moksop_u:22052": " jitacittā mahātmāno ye hi dṛṣṭaparāvarāḥ /",
    "GSP27moksop_u:22053": " svabhāva īdṛśas teṣāṃ kathitas tava rāghava //MU_5,18.12//",
    "GSP27moksop_u:22054": " vaktuṃ vayaṃ tu mūrkhāṇām ajitātmīyacetasām /",
    "GSP27moksop_u:22055": " bhogakardamamagnānāṃ na vidmo 'bhimataṃ matam //MU_5,18.13//",
    "GSP27moksop_u:22056": " teṣām abhimatā nāryo hāvabhāvavibhūṣaṇāḥ /",
    "GSP27moksop_u:22057": " jvālā narakavahnīnāṃ yās tāḥ kanakarociṣaḥ //MU_5,18.14//",
    "GSP27moksop_u:22058": " anarthagahanāś cārthā vyarthārthanakadarthanāḥ /",
    "GSP27moksop_u:22059": " diśanto duḥkhasaṃrambhasahitā āhitāpadaḥ //MU_5,18.15//",
    "GSP27moksop_u:22060": " phalabandhīni karmāṇi nānācāramayāni ca /",
    "GSP27moksop_u:22061": " sukhaduḥkhāvapūrṇāni tāni vaktuṃ na śaknumaḥ //MU_5,18.16//",
    "GSP27moksop_u:22062": " pūrṇāṃ dṛṣṭim avaṣṭabhya dhyeyatyāgavilāsinīm /",
    "GSP27moksop_u:22063": " jīvanmuktatayā svastho loke vihara rāghava //MU_5,18.17//",
    "GSP27moksop_u:22064": " antas santyaktasarvāśo vītarāgo vivāsanaḥ /",
    "GSP27moksop_u:22065": " bahis sarvasamācāro loke vihara rāghava //MU_5,18.18//",
    "GSP27moksop_u:22066": " udāraḥ peśalācāras sarvācārānuvṛttimān /",
    "GSP27moksop_u:22067": " antas sarvaparityāgī loke vihara rāghava //MU_5,18.19//",
    "GSP27moksop_u:22068": " pravicārya daśās sarvā yad atucchataraṃ padam /",
    "GSP27moksop_u:22069": " tad eva bhāvenālambya loke vihara rāghava //MU_5,18.20//",
    "GSP27moksop_u:22070": " antar nairāśyam ādāya bahir āśonmukhehitaḥ /",
    "GSP27moksop_u:22071": " bahis tapto 'ntar āśīto loke vihara rāghava //MU_5,18.21//",
    "GSP27moksop_u:22072": " bahiḥ kṛtrimasaṃrambho hṛdi saṃrambhavarjitaḥ /",
    "GSP27moksop_u:22073": " kartā bahir akartāntar loke vihara rāghava //MU_5,18.22//",
    "GSP27moksop_u:22074": " jñātavān asi sarveṣāṃ bhāvānāṃ satyam āntaram /",
    "GSP27moksop_u:22075": " yathecchasi tayā dṛṣṭyā loke vihara rāghava //MU_5,18.23//",
    "GSP27moksop_u:22076": " kṛtrimollāsaharṣasthaḥ kṛtrimodvegadūṣaṇaḥ /",
    "GSP27moksop_u:22077": " kṛtrimārambhasaṃrambho loke vihara rāghava //MU_5,18.24//",
    "GSP27moksop_u:22078": " tyaktāhaṅkṛtir āśvastamatir ākāśaśobhanaḥ /",
    "GSP27moksop_u:22079": " agṛhītakalaṅkāṅko loke vihara rāghava //MU_5,18.25//",
    "GSP27moksop_u:22080": " āśāpāśaśatonmuktas samas sarvāsu vṛttiṣu /",
    "GSP27moksop_u:22081": " bahiḥ prakṛtakāryastho loke vihara rāghava //MU_5,18.26//",
    "GSP27moksop_u:22082": " na bandho 'sti na mokṣo 'sti dehinaḥ paramārthataḥ /",
    "GSP27moksop_u:22083": " mithyeyam indrajālaśrīs saṃsāraparivartanā //MU_5,18.27//",
    "GSP27moksop_u:22084": " bhrāntimātram idaṃ mohāj jagad rāghava dṛśyate /",
    "GSP27moksop_u:22085": " janitapratyayaṃ sphāre jalaṃ tīvrātape yathā //MU_5,18.28//",
    "GSP27moksop_u:22086": " abaddhasyaikarūpasya sarvagasyātmanaḥ katham /",
    "GSP27moksop_u:22087": " bandhas syāt tadabhāve tu mokṣaḥ kasya vidhīyate //MU_5,18.29//",
    "GSP27moksop_u:22088": " atattvajñānajāteyaṃ sāṃsārī bhrāntir ātatā /",
    "GSP27moksop_u:22089": " tattvajñānāt kṣayaṃ yāti rajjvām iva bhujaṅgadhīḥ //MU_5,18.30//",
    "GSP27moksop_u:22090": " jñātavān asi tattvaṃ svam anayā sūkṣmayā dhiyā /",
    "GSP27moksop_u:22091": " jāto 'si nirahaṅkāro vyomavat tiṣṭha nirmalaḥ //MU_5,18.31//",
    "GSP27moksop_u:22092": " nāsi cet tvaṃ tad akhilās suhṛdbāndhavabhāvanāḥ /",
    "GSP27moksop_u:22093": " santyajāsatsvabhāvasya kā nāma kila bhāvanā //MU_5,18.32//",
    "GSP27moksop_u:22094": " asi cet tvaṃ tad atyantasattvavān anumīyase /",
    "GSP27moksop_u:22095": " idamprathamatāṃ prāptaḥ paramād asi kāraṇāt //MU_5,18.33//",
    "GSP27moksop_u:22096": " bhogabandhujagadbhāvaiḥ karmabhiś ca śubhāśūbhaiḥ /",
    "GSP27moksop_u:22097": " ātmano nāsti sambandhaḥ kim enam anuśocasi //MU_5,18.34//",
    "GSP27moksop_u:22098": " ātmatattvaikasāro 'ham iti jātadhiyo bhavaiḥ /",
    "GSP27moksop_u:22099": " na te rāmāsti sambandhaḥ kiṃ bibheṣi jagadbhramāt //MU_5,18.35//",
    "GSP27moksop_u:22100": " ajātasya sato bandhor bandhuduḥkhasukhakramaiḥ /",
    "GSP27moksop_u:22101": " kas te rāghava sambandho yad etān anuśocasi //MU_5,18.36//",
    "GSP27moksop_u:22102": " tvaṃ ced babhūvitha purā tathedānīṃ bhaviṣyasi /",
    "GSP27moksop_u:22103": " yady atheha sthito 'sīti jñātavān asi niścayam //MU_5,18.37//",
    "GSP27moksop_u:22104": " tad anantatarān anyān prāgyonigaṇasaṃstutān /",
    "GSP27moksop_u:22105": " bandhūn atītān subahūn kasmāt tvaṃ nānuśocasi //MU_5,18.38//",
    "GSP27moksop_u:22106": " pūrvam adya tathedānīṃ babhūvitha bhaviṣyasi /",
    "GSP27moksop_u:22107": " yadi rāma tathāpi tvaṃ sadrūpaḥ kiṃ vimuhyasi //MU_5,18.39//",
    "GSP27moksop_u:22108": " purā bhūtvādya bhūtvā ca bhūyaś cen na bhaviṣyasi /",
    "GSP27moksop_u:22109": " tathāpi kṣīṇasaṃsāraḥ kimartham anuśocasi //MU_5,18.40//",
    "GSP27moksop_u:22110": " tasmān na duḥkhitā yuktā prakṛte jāgate krame /",
    "GSP27moksop_u:22111": " na caiva muditā yuktā yuktaṃ kāryānuvartanam //MU_5,18.41//",
    "GSP27moksop_u:22112": " mā gaccha duḥkhitāṃ rāma sukhitām api mā vraja /",
    "GSP27moksop_u:22113": " samatām ehi sarvatra paramātmāsi sarvagaḥ //MU_5,18.42//",
    "GSP27moksop_u:22114": " anantas svaccharūpas tvaṃ kham ivātitatāntaraḥ /",
    "GSP27moksop_u:22115": " nityaśuddhaḥ prakāśas tvaṃ jvālāyā iva koṭaram //MU_5,18.43//",
    "GSP27moksop_u:22116": " jāgatānāṃ padārthānām adṛśyāṇutanus tanuḥ /",
    "GSP27moksop_u:22117": " hṛtstho 'si hāramuktānām ekas tantur ivātataḥ //MU_5,18.44//",
    "GSP27moksop_u:22118": " saṃsārasthitir eveyaṃ yad bhūtvā bhūyate punaḥ /",
    "GSP27moksop_u:22119": " ajñenaiva na tu jñena jño 'si rāma sthiro bhava //MU_5,18.45//",
    "GSP27moksop_u:22120": " svarūpam idam asyās tu saṃsṛtes santataṃ hi yat /",
    "GSP27moksop_u:22121": " ajñānāt sphāratām eti jñānavān asi sanmate //MU_5,18.46//",
    "GSP27moksop_u:22122": " rūpaṃ kim anyad bhavatu bhramamātrād ṛte bhrame /",
    "GSP27moksop_u:22123": " svapnamātrād ṛte svapne bhavaty anyo hi kaḥ kramaḥ //MU_5,18.47//",
    "GSP27moksop_u:22124": " sarvaśakter iyaṃ śaktir bhramamātramayī matā /",
    "GSP27moksop_u:22125": " rūḍhā saṃsāramāyeti nāsatyā nāpi sanmayī //MU_5,18.48//",
    "GSP27moksop_u:22126": " kevalaṃ jñānavairūpyād aparyālocanāt tathā /",
    "GSP27moksop_u:22127": " rāma dṛśyata evedam ābhānam atibhāsvaram //MU_5,18.49//",
    "GSP27moksop_u:22128": " na bandhuḥ kasyacit kaścid iha no kaścid apy ariḥ /",
    "GSP27moksop_u:22129": " sadā sarvaṃ ca sarvasya sarvas sarveśvarecchayā //MU_5,18.50//",
    "GSP27moksop_u:22130": " ālūnaśīrṇam akhilam idam anyo'nyamiśritam /",
    "GSP27moksop_u:22131": " anārataṃ yāti jagat taraṅgaugha ivāmbhasaḥ //MU_5,18.51//",
    "GSP27moksop_u:22132": " adha ūrdhvatvam āyāti yāty ūrdhvatvam adhas tathā /",
    "GSP27moksop_u:22133": " saṃsārasya calasyāsya cakranemir ivābhitaḥ //MU_5,18.52//",
    "GSP27moksop_u:22134": " svargasthā narakaṃ yānti nārakā yānti viṣṭapam /",
    "GSP27moksop_u:22135": " yoner yonyantaraṃ yānti dvīpād dvīpāntaraṃ janāḥ //MU_5,18.53//",
    "GSP27moksop_u:22136": " dhīrāḥ kārpaṇyam āyānti kṛpaṇā yānti dhīratām /",
    "GSP27moksop_u:22137": " parisphuranti bhūtāni pātotpātaśatabhramaiḥ //MU_5,18.54//",
    "GSP27moksop_u:22138": " ekarūpaṃ sthiraṃ svasthaṃ svacchaṃ santāpavarjitam /",
    "GSP27moksop_u:22139": " neha samprāpyate kiñcid agnau himakaṇo yathā //MU_5,18.55//",
    "GSP27moksop_u:22140": " ye ye rāma mahābhāgā bahavo 'bahavo 'tha vā /",
    "GSP27moksop_u:22141": " naṣṭā eveha dṛśyante te te katipayair dinaiḥ //MU_5,18.56//",
    "GSP27moksop_u:22142": " paratātmīyatānyatvatvattvamattvādibhāvanāḥ /",
    "GSP27moksop_u:22143": " neha satyā mahābāho dvicandrādidṛśo yathā //MU_5,18.57//",
    "GSP27moksop_u:22144": " ayaṃ bandhuḥ paraś cāyam ayaṃ cāham ayaṃ bhavān /",
    "GSP27moksop_u:22145": " etā mithyādṛśo rāma vigalantu tavādhunā //MU_5,18.58//",
    "GSP27moksop_u:22146": " krīḍārthaṃ vyavahārastha etābhir hatadṛṣṭibhiḥ /",
    "GSP27moksop_u:22147": " āmūlam antaś chinnābhir bahir vihara helayā //MU_5,18.59//",
    "GSP27moksop_u:22148": " saṃsārasaraṇāv asyāṃ tathā vihara suvrata /",
    "GSP27moksop_u:22149": " na yathaiṣi śramaṃ śrānto vāsanābhāravān yathā //MU_5,18.60//",
    "GSP27moksop_u:22150": " yathā yathaiṣā kalyāṇī vāsanākṣayakāriṇī /",
    "GSP27moksop_u:22151": " vicāraṇā tavodeti saṃśāmyasi tathā tathā //MU_5,18.61//",
    "GSP27moksop_u:22152": " ayaṃ bandhur ayaṃ neti gaṇanā laghucetasām /",
    "GSP27moksop_u:22153": " udāracaritānāṃ tu vigatāvaraṇaiva dhīḥ //MU_5,18.62//",
    "GSP27moksop_u:22154": " na tad asti na yatrāhaṃ na tad asti na yan mama /",
    "GSP27moksop_u:22155": " iti nirṇītasārāṇāṃ vigatāvaraṇaiva dhīḥ //MU_5,18.63//",
    "GSP27moksop_u:22156": " nāstam eti na codeti yaś cidākāśavan mahān /",
    "GSP27moksop_u:22157": " sa sarvaṃ paśyati svasthaḥ khastho bhūmitalaṃ yathā //MU_5,18.64//",
    "GSP27moksop_u:22158": " sarvā eva hi te bhūtajātayo rāma bandhavaḥ /",
    "GSP27moksop_u:22159": " atyantāsaṃstutā etās tava nāma na kāścana //MU_5,18.65//",
    "GSP27moksop_u:22160": " vividhajanmaśatāhitasambhrame jagati bandhur abandhur iti kṣaṇam /",
    "GSP27moksop_u:22161": " bhramadaśaiva vivalgati vastutas tribhuvanaṃ cirabandhur abandhv api //MU_5,18.66//",
    "GSP27moksop_u:22162": " jīvanmuktasvarūpavarṇanayogo nāma sargaḥ",
    "GSP27moksop_u:22163": " ekonaviṃśas sargaḥ",
    "GSP27moksop_u:22164": " vasiṣṭhaḥ:",
    "GSP27moksop_u:22165": " atraivodāharantīmam itihāsaṃ purātanam /",
    "GSP27moksop_u:22166": " bhrātros tripathagātīre saṃvādo muniputrayoḥ //MU_5,19.1//",
    "GSP27moksop_u:22167": " ayaṃ bandhur ayaṃ neti kathāprastāvatas smṛtam /",
    "GSP27moksop_u:22168": " itihāsam imaṃ puṇyaṃ sāścaryaṃ śṛṇu rāghava //MU_5,19.2//",
    "GSP27moksop_u:22169": " asty asya jambudvīpasya kasmiṃścid diṅnikuñjake /",
    "GSP27moksop_u:22170": " vanavyūhamahottaṃso mahendro nāma parvataḥ //MU_5,19.3//",
    "GSP27moksop_u:22171": " kalpadrumavanacchāyāviśrāntasurakinnaraḥ /",
    "GSP27moksop_u:22172": " śṛṅgair ātatam ākāśaṃ jitavān yas samunnataiḥ //MU_5,19.4//",
    "GSP27moksop_u:22173": " brahmalokāntaraprāptaiś śṛṅgakandaracāribhiḥ /",
    "GSP27moksop_u:22174": " sāmavedaṃ pratidhvānaghuṅghumair gāyatīva yaḥ //MU_5,19.5//",
    "GSP27moksop_u:22175": " yaḥ payomedurair meghair lulitaiś śṛṅgakoṭiṣu /",
    "GSP27moksop_u:22176": " latākusumasamprotaiḥ kuntalair iva rājate //MU_5,19.6//",
    "GSP27moksop_u:22177": " yas taṭoḍḍayanotkānāṃ śarabhāṇāṃ vijṛmbhitaiḥ /",
    "GSP27moksop_u:22178": " visphūrjati guhāvaktraiḥ kalpābhrāṇi hasann iva //MU_5,19.7//",
    "GSP27moksop_u:22179": " yena nirjharanirhrādaiḥ kandarāntaracāribhiḥ /",
    "GSP27moksop_u:22180": " samudrajalakallolavilāso vijito 'bhitaḥ //MU_5,19.8//",
    "GSP27moksop_u:22181": " tasyaikadeśe vitate ratnasānau manorame /",
    "GSP27moksop_u:22182": " munibhis snānapānārthaṃ vyomagaṅgāvatāritā //MU_5,19.9//",
    "GSP27moksop_u:22183": " tasyās tripathagāyās tu tīre vikasitadrume /",
    "GSP27moksop_u:22184": " ratnādritaṭavidyotakacatkanakapaṅkaje //MU_5,19.10//",
    "GSP27moksop_u:22185": " āsīd abhyuditajñānas taporāśir udāradhīḥ /",
    "GSP27moksop_u:22186": " munir dīrghatapā nāma tapomūrtim ivāsthitaḥ //MU_5,19.11//",
    "GSP27moksop_u:22187": " muner babhūvatus tasya dvau putrāv indusundarau /",
    "GSP27moksop_u:22188": " puṇyapāvananāmānau dvau kacāv iva vākpateḥ //MU_5,19.12//",
    "GSP27moksop_u:22189": " sa tābhyāṃ saha putrābhyāṃ bhāryayā saha caikayā /",
    "GSP27moksop_u:22190": " uvāsa saritas tīre tasmin saphalapādape //MU_5,19.13//",
    "GSP27moksop_u:22191": " atha kāle tayos tasya putrayor jñānavān abhūt /",
    "GSP27moksop_u:22192": " puṇyanāmā vayojyeṣṭho guṇajyeṣṭhaś ca rāghava //MU_5,19.14//",
    "GSP27moksop_u:22193": " pāvano 'rdhaprabuddho 'bhūt pūrvasandhyāmbujaṃ yathā /",
    "GSP27moksop_u:22194": " maurkhyād atigato nāntaḥ padaṃ lolam ivāsthitaḥ //MU_5,19.15//",
    "GSP27moksop_u:22195": " tato vahaty akalite kāle kalitakāraṇe /",
    "GSP27moksop_u:22196": " saṃvatsaragaṇe kṣīṇe dīne dehe gatāyuṣi //MU_5,19.16//",
    "GSP27moksop_u:22197": " asmād bhaṅgurabhūtāḍhyād vṛttāntabharabhīṣaṇāt /",
    "GSP27moksop_u:22198": " ratim utsṛjya saṃsārāj jarājarjarajīvitaḥ //MU_5,19.17//",
    "GSP27moksop_u:22199": " kalanāpakṣiṇīnīḍaṃ dehaṃ dīrghatapā muniḥ /",
    "GSP27moksop_u:22200": " jahau giriguhāgehe bhāraṃ vaivadhiko yathā //MU_5,19.18//",
    "GSP27moksop_u:22201": " praśāntakalanārambhaṃ cetyariktacidāspadam /",
    "GSP27moksop_u:22202": " padaṃ jagāma nīrāgaṃ puṣpagandha ivāmbaram //MU_5,19.19//",
    "GSP27moksop_u:22203": " atha bhāryā muner dehaṃ prāṇāpānavivarjitam /",
    "GSP27moksop_u:22204": " dṛṣṭvāviluṭhitaṃ bhūmau vinālam iva paṅkajam //MU_5,19.20//",
    "GSP27moksop_u:22205": " ciram abhyastayā yogayuktyā pativitīrṇayā /",
    "GSP27moksop_u:22206": " tatyāja tanum amlānāṃ ṣaṭpadī padminīm iva //MU_5,19.21//",
    "GSP27moksop_u:22207": " bhartāram evānuyayau janasyādṛśyatāṃ gatam /",
    "GSP27moksop_u:22208": " prabhāgaganakośastham astaṃ yātam ivoḍupam //MU_5,19.22//",
    "GSP27moksop_u:22209": " mātāpitros tu gatayor aurdhvadaihikakarmaṇi /",
    "GSP27moksop_u:22210": " puṇya eva sthite 'vyagre pāvano duḥkham āyayau //MU_5,19.23//",
    "GSP27moksop_u:22211": " śokopahatacitto 'sau bhraman kānanavīthiṣu /",
    "GSP27moksop_u:22212": " jyāyāṃsam anavekṣyaiva pāvano vilalāpa ha //MU_5,19.24//",
    "GSP27moksop_u:22213": " athaurdhvadaihikaṃ kṛtvā mātāpitror udāradhīḥ /",
    "GSP27moksop_u:22214": " āyayau vipine puṇyaḥ pāvanaṃ śokalālasam //MU_5,19.25//",
    "GSP27moksop_u:22215": " puṇyaḥ:",
    "GSP27moksop_u:22216": " kiṃ putra ghanatāṃ śokaṃ nayasy āndhyaikakāraṇam /",
    "GSP27moksop_u:22217": " bāṣpadhārākaraṃ ghoraṃ prāvṛṭkāla ivāmbudam //MU_5,19.26//",
    "GSP27moksop_u:22218": " pitā tava mahāprājña gatas sārdhaṃ tvadambayā /",
    "GSP27moksop_u:22219": " svām eva paramāṃ ātmapadavīṃ mokṣanāmikām //MU_5,19.27//",
    "GSP27moksop_u:22220": " tat sthānaṃ sarvajantūnāṃ tad rūpaṃ viditātmanām /",
    "GSP27moksop_u:22221": " svaṃ bhāvam abhisampanne kiṃ pitary abhiśocasi //MU_5,19.28//",
    "GSP27moksop_u:22222": " kim īdṛśī tvayā baddhā bhāvaneha vimohajā /",
    "GSP27moksop_u:22223": " saṃsāre yad aśocyo 'pi tvayā tāto 'nuśocyate //MU_5,19.29//",
    "GSP27moksop_u:22224": " na saiva bhavato mātā nāsāv eva pitā tava /",
    "GSP27moksop_u:22225": " na bhavān eva tanayas tayor nissaṅkhyaputrayoḥ //MU_5,19.30//",
    "GSP27moksop_u:22226": " mātāpitṛsahasrāṇi samatītāni te suta /",
    "GSP27moksop_u:22227": " bahūny ambupravāhasya nimnānīva vane vane //MU_5,19.31//",
    "GSP27moksop_u:22228": " asaṅkhyaputrayor naiva bhavān eva sutas tayoḥ /",
    "GSP27moksop_u:22229": " sarittaraṅgavat putra gatāḥ putragaṇā nṛṇām //MU_5,19.32//",
    "GSP27moksop_u:22230": " asmatpitror atītāni putralakṣāṇy anekaśaḥ /",
    "GSP27moksop_u:22231": " pattrakorakavṛndāni latāpādapayor iva //MU_5,19.33//",
    "GSP27moksop_u:22232": " mitrabāndhavavṛndāni jantor janmani janmani /",
    "GSP27moksop_u:22233": " ṛtāv ṛtāv atītāni phalānīva mahātaroḥ //MU_5,19.34//",
    "GSP27moksop_u:22234": " śocanīyā yadi snehān mātāpitṛsutās suta /",
    "GSP27moksop_u:22235": " tad atītā na śocyante kim ajasraṃ sahasraśaḥ //MU_5,19.35//",
    "GSP27moksop_u:22236": " prapañco 'yaṃ mahābhāga dṛśyate jāgato bhramaḥ /",
    "GSP27moksop_u:22237": " paramārthena tu prājña nāsti mitraṃ na bāndhavaḥ //MU_5,19.36//",
    "GSP27moksop_u:22238": " manāg apīha hi bhrātaḥ paramārthe na vidyate /",
    "GSP27moksop_u:22239": " mahaty api cirāt tapte marāv iva payolavaḥ //MU_5,19.37//",
    "GSP27moksop_u:22240": " etā yāḥ prekṣase lakṣmīś chattracāmaracañcalāḥ /",
    "GSP27moksop_u:22241": " svapna eva mahābuddhe dināni trīṇi pañca vā //MU_5,19.38//",
    "GSP27moksop_u:22242": " dṛṣṭyā tu pāramārthikyā putra satyaṃ vicāraya /",
    "GSP27moksop_u:22243": " neha tvaṃ naiva cedaṃ te bhrāntim antaḥ parityaja //MU_5,19.39//",
    "GSP27moksop_u:22244": " ayaṃ mṛto gataś cāham itīmā dṛṣṭayaḥ punaḥ /",
    "GSP27moksop_u:22245": " svasaṅkalpopatāpotthā dṛśyante na tu satyataḥ //MU_5,19.40//",
    "GSP27moksop_u:22246": " ajñānavistīrṇamarau vilolaiś śubhāśubhaspandamayais taraṅgaiḥ /",
    "GSP27moksop_u:22247": " svavāsanātāpamarīcivāri parisphuraty etad anantarūpam //MU_5,19.41//",
    "GSP27moksop_u:22248": " pāvanabodhanaṃ nāma sargaḥ",
    "GSP27moksop_u:22249": " viṃśas sargaḥ",
    "GSP27moksop_u:22250": " puṇyaḥ:",
    "GSP27moksop_u:22251": " kaḥ pitā kiṃ ca vā mitraṃ kā mātā ke ca bandhavaḥ /",
    "GSP27moksop_u:22252": " svabuddhyaivāvadhūyante vātyayā janapāṃsavaḥ //MU_5,20.1//",
    "GSP27moksop_u:22253": " bandhumitrasutasnehadveṣamohadaśāmayaḥ /",
    "GSP27moksop_u:22254": " svasañjñāmātrakeṇaiva prapañco 'yaṃ vitanyate //MU_5,20.2//",
    "GSP27moksop_u:22255": " bandhutve bhāvito bandhuḥ paratve bhāvitaḥ paraḥ /",
    "GSP27moksop_u:22256": " viṣāmṛtadaśevaiṣā sthitir bhāvanibandhanī //MU_5,20.3//",
    "GSP27moksop_u:22257": " ekatve vartamānasya sarvagasya kilātmanaḥ /",
    "GSP27moksop_u:22258": " ayaṃ bandhuḥ paraś cāyam ity asatkalanā kutaḥ //MU_5,20.4//",
    "GSP27moksop_u:22259": " raktamāṃsāsthisaṅghātād dehād evāsthipañjarāt /",
    "GSP27moksop_u:22260": " ko 'haṃ syām iti cittena svayaṃ putra vicāraya //MU_5,20.5//",
    "GSP27moksop_u:22261": " dṛṣṭyā tu pāramārthikyā na kaścit tvaṃ na cāpy aham /",
    "GSP27moksop_u:22262": " mithyājñānam idaṃ puṇyaḥ pāvanaś ceti valgati //MU_5,20.6//",
    "GSP27moksop_u:22263": " kas te pitā kaś ca suhṛt kā mātā kaś ca vā paraḥ /",
    "GSP27moksop_u:22264": " khasyānantavilāsasya kim asvaṃ kiṃ svam ucyatām //MU_5,20.7//",
    "GSP27moksop_u:22265": " asi cet tvaṃ tad anyeṣu yāteṣu bahujanmasu /",
    "GSP27moksop_u:22266": " ye bandhavo ye vibhavāḥ kiṃ tān api na śocasi //MU_5,20.8//",
    "GSP27moksop_u:22267": " babhūvus te supuṣpāsu sthalīṣu mṛgayoniṣu /",
    "GSP27moksop_u:22268": " bahavo bandhavo dhanyās tān kathaṃ nānuśocasi //MU_5,20.9//",
    "GSP27moksop_u:22269": " babhūvus te sapadmāsu taṭīṣv ambudhiyoṣitām /",
    "GSP27moksop_u:22270": " haṃsasya bandhavo haṃsās tān kathaṃ nānuśocasi //MU_5,20.10//",
    "GSP27moksop_u:22271": " babhūvus te lasatpattrāś citrāsu vanarājiṣu /",
    "GSP27moksop_u:22272": " bahavo bandhavo vṛkṣās tān kathaṃ nānuśocasi //MU_5,20.11//",
    "GSP27moksop_u:22273": " babhūvus te mahābhreṣu śikhareṣu mahībhṛtām /",
    "GSP27moksop_u:22274": " bahavo bandhavas siṃhās tān kathaṃ nānuśocasi //MU_5,20.12//",
    "GSP27moksop_u:22275": " babhūvus te sravantīṣu sarassv ambhojinīṣu ca /",
    "GSP27moksop_u:22276": " bahavo bandhavo matsyāḥ kiṃ tān api na śocasi //MU_5,20.13//",
    "GSP27moksop_u:22277": " babhūvitha daśārṇeṣu kapilo vanavānaraḥ /",
    "GSP27moksop_u:22278": " rājaputras tukhāreṣu puṇḍreṣu vanavāyasaḥ //MU_5,20.14//",
    "GSP27moksop_u:22279": " hehayeṣu ca mātaṅgas trigarteṣu ca gardabhaḥ /",
    "GSP27moksop_u:22280": " sālveṣu saramāputraḥ patatrī śavaradrume //MU_5,20.15//",
    "GSP27moksop_u:22281": " vindhyādrau pippalo bhūtvā ghuṇo bhūtvā mahāvaṭe /",
    "GSP27moksop_u:22282": " mandare markaṭo bhūtvā viprāj jāto 'si kandare //MU_5,20.16//",
    "GSP27moksop_u:22283": " kosaleṣu dvijo bhūtvā bhūtvā vaṅgeṣu tittiriḥ /",
    "GSP27moksop_u:22284": " aśvo bhūtvā tukhāreṣu jātas tvaṃ brāhmaṇād vane //MU_5,20.17//",
    "GSP27moksop_u:22285": " yaḥ kīṭas tālakandāntar daṃśako ya udumbare /",
    "GSP27moksop_u:22286": " yaḥ prājiko vindhyavane sa tvaṃ putra mamānujaḥ //MU_5,20.18//",
    "GSP27moksop_u:22287": " himavatkandarābhūrjatarutvagrandhrakoṭare /",
    "GSP27moksop_u:22288": " pipīlako yaṣ ṣaṇ māsān so 'yaṃ tvam anujo mama //MU_5,20.19//",
    "GSP27moksop_u:22289": " suhmasīmāntakugrāmagomaye yaś ca vṛścikaḥ /",
    "GSP27moksop_u:22290": " sārdhaṃ saṃvatsaraṃ sādho so 'yaṃ tvam anujo mama //MU_5,20.20//",
    "GSP27moksop_u:22291": " pulindīstanapīṭheṣu nilīnaṃ yena kānane /",
    "GSP27moksop_u:22292": " ṣaṭpadeneva padmeṣu so 'yaṃ tvam anujo mama //MU_5,20.21//",
    "GSP27moksop_u:22293": " etāsv anyāsu cānyāsu bahvīṣu janayoniṣu /",
    "GSP27moksop_u:22294": " jāto 'si jambudvīpe 'smin purā śatasahasraśaḥ //MU_5,20.22//",
    "GSP27moksop_u:22295": " itthaṃ tavātmanaś caiva prāktanaṃ vāsanākramam /",
    "GSP27moksop_u:22296": " paśyāmi sūkṣmayā buddhyā samyagdarśanaśuddhayā //MU_5,20.23//",
    "GSP27moksop_u:22297": " mamāpi bahvyo bahudhā yonayo mohamantharāḥ /",
    "GSP27moksop_u:22298": " samatītās smarāmy adya tā jñānoditayā dṛśā //MU_5,20.24//",
    "GSP27moksop_u:22299": " trigarteṣu śuko bhūtvā haṃso bhūtvā sarittaṭe /",
    "GSP27moksop_u:22300": " pakkaṇe vāyaso bhūtvā jāto 'ham iha kānane //MU_5,20.25//",
    "GSP27moksop_u:22301": " bhuktvā pulindatāṃ vindhye kṛtvā vaṅgeṣu vṛkṣatām /",
    "GSP27moksop_u:22302": " uṣṭratvam ativāhyādrau jāto 'ham iha kānane //MU_5,20.26//",
    "GSP27moksop_u:22303": " yaś cātako himagirau yo rājā puṇḍramaṇḍale /",
    "GSP27moksop_u:22304": " vyāghro yas sahyakuñjeṣu sa eveha tavāgrajaḥ //MU_5,20.27//",
    "GSP27moksop_u:22305": " yo gṛdhro daśavarṣāṇi yo mṛgo māsapañcakam /",
    "GSP27moksop_u:22306": " yas samānāṃ śataṃ siṃhas sa eveha tavāgrajaḥ //MU_5,20.28//",
    "GSP27moksop_u:22307": " andhragrāmacakoreṇa tukhāranṛpavājinā /",
    "GSP27moksop_u:22308": " śrīśailācāryaputreṇa mayedaṃ tava kathyate //MU_5,20.29//",
    "GSP27moksop_u:22309": " sarve vividhasaṃrambhā vividhācāraceṣṭitāḥ /",
    "GSP27moksop_u:22310": " vilāsā janmanāṃ bhrātas smaryante prāktanā mayā //MU_5,20.30//",
    "GSP27moksop_u:22311": " evaṃ sthite jagajjātāv āvayoś śataśo gatāḥ /",
    "GSP27moksop_u:22312": " pitaro mātaraś caiva bhrātaras suhṛdas tathā //MU_5,20.31//",
    "GSP27moksop_u:22313": " kāṃs tān samanuśocāvo na śocāvaś ca kān api /",
    "GSP27moksop_u:22314": " bandhūn kiṃ vāpi śocāva īdṛśy eva jagatsthitiḥ //MU_5,20.32//",
    "GSP27moksop_u:22315": " anantāḥ pitaro yānti yānty anantāś ca mātaraḥ /",
    "GSP27moksop_u:22316": " iha saṃsāriṇāṃ puṃsāṃ vanapādapaparṇavat //MU_5,20.33//",
    "GSP27moksop_u:22317": " kiṃ pramāṇam ataḥ putra duḥkhasyātra sukhasya vā /",
    "GSP27moksop_u:22318": " tasmāt sarvaṃ parityajya tiṣṭhāvas svasthatāṃ gatau //MU_5,20.34//",
    "GSP27moksop_u:22319": " prapañcabhāvanāṃ tyaktvā manasy aham iti sthitām /",
    "GSP27moksop_u:22320": " tāṃ gatiṃ gaccha bhadraṃ te yāṃ yānti gatikovidāḥ //MU_5,20.35//",
    "GSP27moksop_u:22321": " ihājavañjavībhāvaṃ patanotpatanātmakam /",
    "GSP27moksop_u:22322": " nānuśocanti sudhiyaś cikitsante ca kevalam //MU_5,20.36//",
    "GSP27moksop_u:22323": " bhāvābhāvavinirmuktaṃ jarāmaraṇavarjitam /",
    "GSP27moksop_u:22324": " saṃsmarātmānam avyagro mā vimūḍhamanā bhava //MU_5,20.37//",
    "GSP27moksop_u:22325": " na te duḥkhaṃ na te janma na te mātā na te pitā /",
    "GSP27moksop_u:22326": " ātmaivāsi na sadbuddhe tvam anyaḥ kaścid eva hi //MU_5,20.38//",
    "GSP27moksop_u:22327": " asyāṃ saṃsārayātrāyāṃ nānābhinayadāyinaḥ /",
    "GSP27moksop_u:22328": " ajñā eva naṭās sādho rasabhāvasamanvitāḥ //MU_5,20.39//",
    "GSP27moksop_u:22329": " madhyasthadṛṣṭayas svasthā yathāprāptārthadarśinaḥ /",
    "GSP27moksop_u:22330": " tajjñās tu prekṣakā eva sākṣidharme vyavasthitāḥ //MU_5,20.40//",
    "GSP27moksop_u:22331": " kartāro 'pi na kartāro yathā dīpā niśāgame /",
    "GSP27moksop_u:22332": " ālokakarmaṇām evaṃ tajjñā lokasthitāv iha //MU_5,20.41//",
    "GSP27moksop_u:22333": " pratibimbair na dūṣyante svātmabimbagatair api /",
    "GSP27moksop_u:22334": " yathā darpaṇaratnādyās tathā kāryair mahādhiyaḥ //MU_5,20.42//",
    "GSP27moksop_u:22335": " sarvaiṣaṇāmayakalaṅkavivarjitena svacchātmabhāvakalitena hṛdabjamadhye /",
    "GSP27moksop_u:22336": " putrātmanātmani mahāmaṇināmunaiva santyajya sambhramam alaṃ paritoṣam ehi //MU_5,20.43//",
    "GSP27moksop_u:22337": " pāvanavijñānaprāptir nāma sargaḥ",
    "GSP27moksop_u:22338": " ekaviṃśas sargaḥ",
    "GSP27moksop_u:22339": " vasiṣṭhaḥ:",
    "GSP27moksop_u:22340": " evaṃ prabodhitas tena tadā puṇyena pāvanaḥ /",
    "GSP27moksop_u:22341": " prabodham āpa prākāśyaṃ prabhāta iva bhūtalam //MU_5,21.1//",
    "GSP27moksop_u:22342": " ubhāv api tatas siddhau jñānavijñānapāragau /",
    "GSP27moksop_u:22343": " viceratur vane tasmin yāvadiccham aninditau //MU_5,21.2//",
    "GSP27moksop_u:22344": " tataḥ kadācit kālena nirvāṇapadam āgatau /",
    "GSP27moksop_u:22345": " tau videhau gatasnehau dīpāv iva śamaṃ gatau //MU_5,21.3//",
    "GSP27moksop_u:22346": " evaṃ prāgbhuktadehānām anantā dhanabandhujāḥ /",
    "GSP27moksop_u:22347": " āśāḥ kiṃ gṛhyate tābhyaḥ kiṃ vā santyajyate 'nagha //MU_5,21.4//",
    "GSP27moksop_u:22348": " tasmād āsām anantānāṃ tṛṣṇānāṃ raghunandana /",
    "GSP27moksop_u:22349": " upāyas tyāga evaiko na nāma paripālanam //MU_5,21.5//",
    "GSP27moksop_u:22350": " cintanenaidhate cintā svindhaneneva pāvakaḥ /",
    "GSP27moksop_u:22351": " naśyaty acintanenaiva vinendhanam ivānalaḥ //MU_5,21.6//",
    "GSP27moksop_u:22352": " dhyeyatyāgarathārūḍhaḥ karuṇodārayā dṛśā /",
    "GSP27moksop_u:22353": " lokam ālokayan dīnaṃ mā tiṣṭhottiṣṭha rāghava //MU_5,21.7//",
    "GSP27moksop_u:22354": " eṣā brāhmī sthitis svacchā niṣkāmā vigatāmayā /",
    "GSP27moksop_u:22355": " enāṃ prāpya mahābāho vimūḍho 'pi na muhyati //MU_5,21.8//",
    "GSP27moksop_u:22356": " ekaṃ vivekaṃ suhṛdam ekāṃ prauḍhasakhīṃ dhiyam /",
    "GSP27moksop_u:22357": " ādāya viharann evaṃ saṅkaṭe 'pi na muhyasi //MU_5,21.9//",
    "GSP27moksop_u:22358": " vinivāritasarvārthād apahastitabāndhavāt /",
    "GSP27moksop_u:22359": " na svadhairyād ṛte kaścid abhyuddharati saṅkaṭāt //MU_5,21.10//",
    "GSP27moksop_u:22360": " vairāgyeṇātha śāstreṇa mahattvādiguṇair api /",
    "GSP27moksop_u:22361": " yatnenāpadvighātārthaṃ svam evonnamayen manaḥ //MU_5,21.11//",
    "GSP27moksop_u:22362": " na tat tribhuvanaiśvaryān na kośād ratnadhāriṇaḥ /",
    "GSP27moksop_u:22363": " phalam āsādyate cittād yan mahattvopabṛṃhitāt //MU_5,21.12//",
    "GSP27moksop_u:22364": " tāvad asmiñ jagatkukṣau pātotpātāvadolanaiḥ /",
    "GSP27moksop_u:22365": " patanti puruṣā yāvan manas teṣāṃ na vijvaram //MU_5,21.13//",
    "GSP27moksop_u:22366": " pūrṇe manasi sampūrṇaṃ jagat sarvaṃ sudhādravaiḥ /",
    "GSP27moksop_u:22367": " upānadgūḍhapādasya kila carmāvṛtaiva bhūḥ //MU_5,21.14//",
    "GSP27moksop_u:22368": " nairāśyāt pūrṇatām eti mano 'nāśāvaśānugam /",
    "GSP27moksop_u:22369": " āśayā riktatām eti śaradīva saro manaḥ //MU_5,21.15//",
    "GSP27moksop_u:22370": " hṛdayaṃ śūnyatām eti prakaṭīkṛtakoṭaram /",
    "GSP27moksop_u:22371": " agastyapītārṇavavad āśāvivaśacetasām //MU_5,21.16//",
    "GSP27moksop_u:22372": " yasya cittatarau sphāre tṛṣṇācapalamarkaṭī /",
    "GSP27moksop_u:22373": " na valgati mahat tasya rājate hṛdvanāntaram //MU_5,21.17//",
    "GSP27moksop_u:22374": " padmākṣakośas trijagad goṣpadaṃ yojanavrajaḥ /",
    "GSP27moksop_u:22375": " nimeṣārdhaṃ mahākalpas tṛṣṇārahitacetasām //MU_5,21.18//",
    "GSP27moksop_u:22376": " śītatā sā na śītāṃśau na himācalakandare /",
    "GSP27moksop_u:22377": " na rambhācandanāvalyāṃ nisspṛheṣu manassu yā //MU_5,21.19//",
    "GSP27moksop_u:22378": " na tathā bhāti pūrṇendur na pūrṇaḥ kṣīrasāgaraḥ /",
    "GSP27moksop_u:22379": " na lakṣmīvadanaṃ kāntaṃ spṛhāhīnaṃ yathā manaḥ //MU_5,21.20//",
    "GSP27moksop_u:22380": " yathābhralekhā śaśinaṃ sudhālepaṃ maṣī yathā /",
    "GSP27moksop_u:22381": " dūṣayaty evam eṣāntar naram āśāpiśācikā //MU_5,21.21//",
    "GSP27moksop_u:22382": " āśākhyāś cittavṛkṣasya śākhās sthagitadiktaṭāḥ /",
    "GSP27moksop_u:22383": " tāsu cchinnāsv arūpatvaṃ yāti cittamahādrumaḥ //MU_5,21.22//",
    "GSP27moksop_u:22384": " chinnatṛṣṇāmahāśākhe cittasthāṇau sthitiṃ gate /",
    "GSP27moksop_u:22385": " ekarūpatayā dhairyaṃ prayāti śataśākhatām //MU_5,21.23//",
    "GSP27moksop_u:22386": " anuttamena dhairyeṇa tena citte kṣayaṃ gate /",
    "GSP27moksop_u:22387": " tat padaṃ prāpyate rāma yatra nāśo na vidyate //MU_5,21.24//",
    "GSP27moksop_u:22388": " etāsāṃ cittavṛttīnām āśānām uttamāśaye /",
    "GSP27moksop_u:22389": " na dadāsi prarohaṃ cet tad bhavān asti rāghava //MU_5,21.25//",
    "GSP27moksop_u:22390": " cittaṃ vṛttivihīnaṃ te yadā yātam acittatām /",
    "GSP27moksop_u:22391": " tadā mokṣamayīm antas sattām āpnoṣi tāṃ tatām //MU_5,21.26//",
    "GSP27moksop_u:22392": " cittakauśikapakṣatyā tṛṣṇayā kṣubdhayāntare /",
    "GSP27moksop_u:22393": " amaṅgalāni vistāram alam āyānti rāghava //MU_5,21.27//",
    "GSP27moksop_u:22394": " vartanaṃ vṛttir ity uktaṃ vartate cittam āśayā /",
    "GSP27moksop_u:22395": " cittavṛttim ato hy āśāṃ tyaktvā niścittatāṃ vraja //MU_5,21.28//",
    "GSP27moksop_u:22396": " yo yayā vartate vṛttyā sa tayaiva vinā kṣayī /",
    "GSP27moksop_u:22397": " ataś cittopaśāntyarthaṃ tadvṛttiṃ prakṣayaṃ nayet //MU_5,21.29//",
    "GSP27moksop_u:22398": " praśamitasakalaiṣaṇo mahātman bhava bhavabandham apāsya muktacittaḥ /",
    "GSP27moksop_u:22399": " manasi nigaḍarajjavaḥ kadāśāḥ parigalitāsu ca tāsu ko na muktaḥ //MU_5,21.30//",
    "GSP27moksop_u:22400": " tṛṣṇācikitsāyogopadeśo nāma sargaḥ",
    "GSP27moksop_u:22401": " dvāviṃśas sargaḥ",
    "GSP27moksop_u:22402": " vasiṣṭhaḥ:",
    "GSP27moksop_u:22403": " atha vā raghuvaṃśākhyanabhaḥpūrṇaniśākara /",
    "GSP27moksop_u:22404": " baḍivad buddhibhedena jñānam āsādayāmalam //MU_5,22.1//",
    "GSP27moksop_u:22405": " rāmaḥ:",
    "GSP27moksop_u:22406": " bhagavan sarvadharmajña tvatprasādān mayā hṛdi /",
    "GSP27moksop_u:22407": " prāptaṃ prāptavyam akhilaṃ viśrānto 'smy amale pade //MU_5,22.2//",
    "GSP27moksop_u:22408": " śaradīvāmbarād abhram adabhraṃ mama cetasaḥ /",
    "GSP27moksop_u:22409": " vibho vyapagataṃ sarvaṃ kṛṣṇaṃ mohamahātamaḥ //MU_5,22.3//",
    "GSP27moksop_u:22410": " amṛtāpūritas svacchaś śītalātmā mahādyutiḥ /",
    "GSP27moksop_u:22411": " tiṣṭhāmy ānandavān antas sāyaṃ pūrṇa ivoḍurāṭ //MU_5,22.4//",
    "GSP27moksop_u:22412": " aśeṣasaṃśayāmbhodaśaratsamaya kiṃ tv aham /",
    "GSP27moksop_u:22413": " tṛptim eṣāṃ na gacchāmi vacasāṃ vadatas tava //MU_5,22.5//",
    "GSP27moksop_u:22414": " baḍivijñānasamprāptiṃ punar madbodhavṛddhaye /",
    "GSP27moksop_u:22415": " vibho kathaya khidyante santo nāvanataṃ prati //MU_5,22.6//",
    "GSP27moksop_u:22416": " vasiṣṭhaḥ:",
    "GSP27moksop_u:22417": " śṛṇu rāghava te vakṣye baḍivṛttāntam uttamam /",
    "GSP27moksop_u:22418": " śrutena yena tena tvaṃ bodham āpsyasi śāśvatam //MU_5,22.7//",
    "GSP27moksop_u:22419": " asty asmiñ jagataḥ kośe kasmiṃścid diktaṭāntare /",
    "GSP27moksop_u:22420": " pātālam iti vikhyāto loko bhūmer adhas sthitaḥ //MU_5,22.8//",
    "GSP27moksop_u:22421": " kṣīrodārṇavajātābhir digdhābhir amṛtāmbubhiḥ /",
    "GSP27moksop_u:22422": " kvacid dānavakanyābhir bhāti nirvivarāntaraḥ //MU_5,22.9//",
    "GSP27moksop_u:22423": " jihvācaroddāmaravair viṣabhārabharāyudhaiḥ /",
    "GSP27moksop_u:22424": " kvacid bhogibhir āpūrṇas sahasraśatamastakaiḥ //MU_5,22.10//",
    "GSP27moksop_u:22425": " helāvivalitāśeṣaviśvoddharaṇaghasmaraiḥ /",
    "GSP27moksop_u:22426": " kvacid danusutair vyāptaś caladbhir iva merubhiḥ //MU_5,22.11//",
    "GSP27moksop_u:22427": " kaṭakuḍyāgraviśrāntavasudhāmaṇḍaloddhuraiḥ /",
    "GSP27moksop_u:22428": " kvacid digdantibhir dantadrumādribhir upāśritaḥ //MU_5,22.12//",
    "GSP27moksop_u:22429": " mahākaṭakaṭāśabdadagdhabhūtaparamparaiḥ /",
    "GSP27moksop_u:22430": " kvacid durgandhidigbhāgo dhvanan narakamaṇḍalaiḥ //MU_5,22.13//",
    "GSP27moksop_u:22431": " ābhūtalam abhiprotasaptapātālamaṇḍalaiḥ /",
    "GSP27moksop_u:22432": " kvacid ratnākarair vyāptaḥ pātālair itarair iva //MU_5,22.14//",
    "GSP27moksop_u:22433": " surāsuraśirassuptapādāmbhoruhapāṃsunā /",
    "GSP27moksop_u:22434": " kvacid bhagavatā tena kapilena pavitritaḥ //MU_5,22.15//",
    "GSP27moksop_u:22435": " asurīsambhṛtānantapūjanakrīḍanaiṣiṇā /",
    "GSP27moksop_u:22436": " kvacid bhagavatā tena hāṭakeśena pālitaḥ //MU_5,22.16//",
    "GSP27moksop_u:22437": " tasminn asuradosstambhadhāryamāṇamahābhare /",
    "GSP27moksop_u:22438": " babhūva dānavo rājā virocanasuto baḍiḥ //MU_5,22.17//",
    "GSP27moksop_u:22439": " svākrāntena samaṃ sarvais suravidyādharoragaiḥ /",
    "GSP27moksop_u:22440": " pādasaṃvāhanaṃ yasya surarājena vāñchitam //MU_5,22.18//",
    "GSP27moksop_u:22441": " kośas trailokyaratnānāṃ pātā sarvaśarīriṇām /",
    "GSP27moksop_u:22442": " dhartā bhuvanadharmāṇāṃ yasya praṇatavān hariḥ //MU_5,22.19//",
    "GSP27moksop_u:22443": " airāvaṇasya saṃśoṣaṃ yannāmnā kaṭabhittayaḥ /",
    "GSP27moksop_u:22444": " kekayevāhihṛnnāḍyo jagmur ājagmur ārtatām //MU_5,22.20//",
    "GSP27moksop_u:22445": " pratāpogroṣmabhir yasya kalpakāla ivābdhayaḥ /",
    "GSP27moksop_u:22446": " yayuś śoṣonmukhās sapta taptatāṃ kupitākṛteḥ //MU_5,22.21//",
    "GSP27moksop_u:22447": " yadadhvarājyadhūmābhrarājayo valitādrayaḥ /",
    "GSP27moksop_u:22448": " brahmāṇḍakoṭarasyāsya sadā kavacatāṃ yayuḥ //MU_5,22.22//",
    "GSP27moksop_u:22449": " yasya dṛṣṭidṛḍhāpātād anupātakulācalāḥ /",
    "GSP27moksop_u:22450": " vinamanti diśas sarvā latāḥ phalanatā iva //MU_5,22.23//",
    "GSP27moksop_u:22451": " līlāvijitaniśśeṣabhuvanābhogabhūṣaṇaḥ /",
    "GSP27moksop_u:22452": " daśakoṭīs sa varṣāṇāṃ daityo rājyaṃ cakāra ha //MU_5,22.24//",
    "GSP27moksop_u:22453": " atha gacchatsv analpeṣu yugeṣv āvartavṛttiṣu /",
    "GSP27moksop_u:22454": " surāsuramahaugheṣu protpatatsu patatsu ca //MU_5,22.25//",
    "GSP27moksop_u:22455": " ajasram upabhukteṣu trailokyodaravartiṣu /",
    "GSP27moksop_u:22456": " bhogeṣv abhajad udvegaṃ baḍir dānavanāyakaḥ //MU_5,22.26//",
    "GSP27moksop_u:22457": " meruśṛṅgaśikhādantadigdhavātāyane sthitaḥ /",
    "GSP27moksop_u:22458": " ekadā cintayām āsa svayaṃ saṃsārasaṃsthitim //MU_5,22.27//",
    "GSP27moksop_u:22459": " kimantam idam akṣuṇṇaśaktinaiva mayādhunā /",
    "GSP27moksop_u:22460": " sāmrājyam iha kartavyaṃ vihartavyaṃ jagattraye //MU_5,22.28//",
    "GSP27moksop_u:22461": " mahatā mama rājyena trailokyādbhutakāriṇā /",
    "GSP27moksop_u:22462": " kiṃ vā bhavati bhuktena bhūribhogātibhāriṇā //MU_5,22.29//",
    "GSP27moksop_u:22463": " āpātamātramadhuram āvaśyakaparikṣayam /",
    "GSP27moksop_u:22464": " bhogopabhogamātraṃ me kiṃ nāmedaṃ sukhāvaham //MU_5,22.30//",
    "GSP27moksop_u:22465": " punar dinaikakalanā śārvarīsaṃsthitiḥ punaḥ /",
    "GSP27moksop_u:22466": " punas tāny eva karmāṇi lajjāyai na tu tuṣṭaye //MU_5,22.31//",
    "GSP27moksop_u:22467": " punar āliṅgyate kāntā punar eva ca bhujyate /",
    "GSP27moksop_u:22468": " seyaṃ śiśujanakrīḍā lajjāyai mahatām iha //MU_5,22.32//",
    "GSP27moksop_u:22469": " tam eva śuktavirasaṃ vyāpāraughaṃ punaḥ punaḥ /",
    "GSP27moksop_u:22470": " divase divase kurvan prājñaḥ kasmān na lajjate //MU_5,22.33//",
    "GSP27moksop_u:22471": " punar dinaṃ punā rātriḥ punaḥ kāryaparamparā /",
    "GSP27moksop_u:22472": " punaḥ punar ahaṃ manye prājñasyeyaṃ viḍambanā //MU_5,22.34//",
    "GSP27moksop_u:22473": " ūrmitāṃ punar āsādya punar eti nirūrmitām /",
    "GSP27moksop_u:22474": " yathā jalaṃ tathaivāyaṃ tāṃ tām eti kriyāṃ janaḥ //MU_5,22.35//",
    "GSP27moksop_u:22475": " unmattaceṣṭitākārā punaḥ punar iyaṃ kriyā /",
    "GSP27moksop_u:22476": " janaṃ hāsayati prājñaṃ bālalīlopamā muhuḥ //MU_5,22.36//",
    "GSP27moksop_u:22477": " kṛtayāpy anayā nityaṃ kriyayā kṛtakāryayā /",
    "GSP27moksop_u:22478": " ko 'rthas syāt tādṛśo yena punaḥ karma na gacchati //MU_5,22.37//",
    "GSP27moksop_u:22479": " kiyantam atha vā kālam idam āḍambaraṃ mahat /",
    "GSP27moksop_u:22480": " ihāsmābhir anuṣṭheyaṃ kiṃ yāvat samavāpyate //MU_5,22.38//",
    "GSP27moksop_u:22481": " ananteyaṃ śiśukrīḍā vastuśūnyaiva vastutaḥ /",
    "GSP27moksop_u:22482": " āvṛttyā kriyate vyartham anarthaprasavārthibhiḥ //MU_5,22.39//",
    "GSP27moksop_u:22483": " phalam ekaṃ mahodāraṃ neha paśyāmi kiñcana /",
    "GSP27moksop_u:22484": " kāryam astītarat prāpte yasmin nāma na kiñcana //MU_5,22.40//",
    "GSP27moksop_u:22485": " bhogād ṛte kim atyantaṃ syād ramyam avināśi ca /",
    "GSP27moksop_u:22486": " etat sañcintayāmy āśu dadhyau matvety asau baḍiḥ //MU_5,22.41//",
    "GSP27moksop_u:22487": " athābhyuvācāsurarāḍ ā saṃsmṛtam iti kṣaṇāt /",
    "GSP27moksop_u:22488": " ātmany eva manasy arthaṃ sabhrūbhaṅgaṃ vimarśayan //MU_5,22.42//",
    "GSP27moksop_u:22489": " purā kileha bhagavān pṛṣṭo 'bhūt sa virocanaḥ /",
    "GSP27moksop_u:22490": " pitā mayātmatattvajño dṛṣṭalokaparāvaraḥ //MU_5,22.43//",
    "GSP27moksop_u:22491": " yathā sakaladuḥkhānāṃ sukhānāṃ ca mahāmate /",
    "GSP27moksop_u:22492": " yatra sarve bhramāś śāntāḥ ko 'sau sīmānta ucyatām //MU_5,22.44//",
    "GSP27moksop_u:22493": " kvopaśānto manomohaḥ kvātītās sakalaiṣaṇāḥ /",
    "GSP27moksop_u:22494": " virāmarahitaṃ kutra tāta viśramaṇaṃ ciram //MU_5,22.45//",
    "GSP27moksop_u:22495": " kiṃ prāpyeha samastebhyaḥ prāptebhyas tṛptimān pumān /",
    "GSP27moksop_u:22496": " kiṃ dṛṣṭvā darśanaṃ bhūyo na tātopakaroty alam //MU_5,22.46//",
    "GSP27moksop_u:22497": " atyantabahavo 'py ete bhogā hi na sukhāvahāḥ /",
    "GSP27moksop_u:22498": " kṣobhayanti mano mohe pātayanti satām api //MU_5,22.47//",
    "GSP27moksop_u:22499": " tat tāta vitatānandasundaraṃ kiñcid eva me /",
    "GSP27moksop_u:22500": " tādṛk kathaya yatrasthaś ciraṃ viśrāntim emy aham //MU_5,22.48//",
    "GSP27moksop_u:22501": " ity ākarṇya purā niśākarakaraspardhāparārdhyollasatpuṣpāpūrakṛtāvaguṇṭhanapaṭasyoktaṃ tale tena me /",
    "GSP27moksop_u:22502": " pitrā svargahṛtasya sāgarataros saṃropitasyājire sphārākārarasāyanāsavasamaṃ mohopaśāntyai vacaḥ //MU_5,22.49//",
    "GSP27moksop_u:22503": " virocanavacanaṃ nāma sargaḥ",
    "GSP27moksop_u:22504": " trayoviṃśas sargaḥ",
    "GSP27moksop_u:22505": " virocanaḥ:",
    "GSP27moksop_u:22506": " asti putrātivitato deśo vipulakoṭaraḥ /",
    "GSP27moksop_u:22507": " trailokyānāṃ sahasrāṇi yatra mānti bahūny api //MU_5,23.1//",
    "GSP27moksop_u:22508": " yatra nāmbhodharā nāpi sāgarā vā na cādrayaḥ /",
    "GSP27moksop_u:22509": " na vanāni na tīrthāni na nadyo na sarāṃsi ca //MU_5,23.2//",
    "GSP27moksop_u:22510": " na mahī nāpi cākāśo na dyaur no pavanādayaḥ /",
    "GSP27moksop_u:22511": " na candrārkau na lokeśā na devā na ca dānavāḥ //MU_5,23.3//",
    "GSP27moksop_u:22512": " na bhūtayakṣarakṣāṃsi na gulmā na vanaśriyaḥ /",
    "GSP27moksop_u:22513": " na kāṣṭhatṛṇabhūtāni sthāvarāṇi carāṇi vā //MU_5,23.4//",
    "GSP27moksop_u:22514": " nāpo na jvalanaṃ nāśā nordhvaṃ nādho na viṣṭapam /",
    "GSP27moksop_u:22515": " nāloko na tamo nāhaṃ na harīndraharādayaḥ //MU_5,23.5//",
    "GSP27moksop_u:22516": " eka evāsti sumahāṃs tatra rājā mahādyutiḥ /",
    "GSP27moksop_u:22517": " sarvakṛt sarvagas sarvas sa ca tūṣṇīṃ vyavasthitaḥ //MU_5,23.6//",
    "GSP27moksop_u:22518": " tena saṅkalpito mantrī sarvasammantraṇonmukhaḥ /",
    "GSP27moksop_u:22519": " aghaṭaṃ ghaṭayaty āśu ghaṭaṃ vighaṭayaty alam //MU_5,23.7//",
    "GSP27moksop_u:22520": " bhoktuṃ kiñcin na śaknoti na ca jānāti kiñcana /",
    "GSP27moksop_u:22521": " rājārthaṃ kevalaṃ sarvaṃ karoty ajño 'pi san sadā //MU_5,23.8//",
    "GSP27moksop_u:22522": " sa eva sarvakāryaikakartā tasya mahīpateḥ /",
    "GSP27moksop_u:22523": " rājā kevalam ekānte svastha evāvatiṣṭhate //MU_5,23.9//",
    "GSP27moksop_u:22524": " ādhivyādhivinirmuktaḥ kas sa deśo mahādyutiḥ /",
    "GSP27moksop_u:22525": " katham āsādyate vāpi kena vādhigataḥ prabho //MU_5,23.10//",
    "GSP27moksop_u:22526": " kas sa tādṛgvidho mantrī rājā vāpi mahābalaḥ /",
    "GSP27moksop_u:22527": " helālūnajagajjālair yo 'smābhir api no jitaḥ //MU_5,23.11//",
    "GSP27moksop_u:22528": " apūrvam etad ākhyānaṃ mamāmarabhayaprada /",
    "GSP27moksop_u:22529": " kathayāpanayāsmān me hṛdvyomnas saṃśayāmbudam //MU_5,23.12//",
    "GSP27moksop_u:22530": " sa tatra mantrī bhagavān devāsuragaṇais suta /",
    "GSP27moksop_u:22531": " sametair lakṣaguṇitair api nākramyate manāk //MU_5,23.13//",
    "GSP27moksop_u:22532": " nāsau sahasranayano na yamo na dhaneśvaraḥ /",
    "GSP27moksop_u:22533": " nāmaro nāsuro vāpi yadi putraka jīyate //MU_5,23.14//",
    "GSP27moksop_u:22534": " tatrāsimusulaprāsavajracakragadādayaḥ /",
    "GSP27moksop_u:22535": " hetayaḥ kuṇṭhatāṃ yānti dṛṣadīvotpalāhatiḥ //MU_5,23.15//",
    "GSP27moksop_u:22536": " gamyo 'sau nāstraśastrāṇāṃ na bhaṭotkaṭakarmaṇām /",
    "GSP27moksop_u:22537": " tena devāsurās sarve sarvadaiva vaśīkṛtāḥ //MU_5,23.16//",
    "GSP27moksop_u:22538": " aviṣṇunāpi tenaiva hiraṇyākṣādayo 'surāḥ /",
    "GSP27moksop_u:22539": " pātitāḥ kalpavātena merukalpadrumā iva //MU_5,23.17//",
    "GSP27moksop_u:22540": " nārāyaṇādayo devā api sarvāvabodhinaḥ /",
    "GSP27moksop_u:22541": " tenākramya yathākāmam avaṭeṣu niveśitāḥ //MU_5,23.18//",
    "GSP27moksop_u:22542": " tatprasādena sāṭopaṃ pañcamātraśaras smaraḥ /",
    "GSP27moksop_u:22543": " trailokyam idam ākramya samrāḍ iva vivalgati //MU_5,23.19//",
    "GSP27moksop_u:22544": " surāsuraughagarhyo 'pi guṇahīno 'pi durmatiḥ /",
    "GSP27moksop_u:22545": " durākṛtir api krodhas tatprasādena jṛmbhate //MU_5,23.20//",
    "GSP27moksop_u:22546": " devāsurasamūhānāṃ saṅgaro yat punaḥ punaḥ /",
    "GSP27moksop_u:22547": " tad etat krīḍanaṃ tasya mantriṇo mantraśālinaḥ //MU_5,23.21//",
    "GSP27moksop_u:22548": " sa mantrī kevalaṃ putra tenaiva prabhuṇā yadi /",
    "GSP27moksop_u:22549": " jīyate tat sujeyo 'sāv anyathā tv acalācalaḥ //MU_5,23.22//",
    "GSP27moksop_u:22550": " tasyaiva tatprabhoḥ kāle jetuṃ taṃ mantriṇaṃ nijam /",
    "GSP27moksop_u:22551": " icchā sañjāyate tena jīyate 'sāv ayatnataḥ //MU_5,23.23//",
    "GSP27moksop_u:22552": " trailokyavalanāmallam ullāsitajagattrayam /",
    "GSP27moksop_u:22553": " jetuṃ ced asti te śaktis tat parākramavān asi //MU_5,23.24//",
    "GSP27moksop_u:22554": " tasminn abhyudite sūrye trailokyakamalākarāḥ /",
    "GSP27moksop_u:22555": " ime vikāsam āyānti vilīyante layaṃ gate //MU_5,23.25//",
    "GSP27moksop_u:22556": " tam ekam ekayā buddhyā vyāmohaparihīnayā /",
    "GSP27moksop_u:22557": " yadi jetuṃ samartho 'si dhīras tad asi suvrata //MU_5,23.26//",
    "GSP27moksop_u:22558": " tasmiñ jite jitā lokā bhavanty avijitā api /",
    "GSP27moksop_u:22559": " ajite tv ajitā ete cirakālajitā api //MU_5,23.27//",
    "GSP27moksop_u:22560": " tasmād anantasiddhyarthaṃ śāśvatāya sukhāya ca /",
    "GSP27moksop_u:22561": " tajjaye yatnam ātiṣṭha kaṣṭayāpi hi ceṣṭayā //MU_5,23.28//",
    "GSP27moksop_u:22562": " sasuram asuranāgayakṣayuktaṃ sanaramahoragakinnaraṃ sametam /",
    "GSP27moksop_u:22563": " trijagad api vaśīkṛtaṃ samantād atibalinā nanu helayaiva tena //MU_5,23.29//",
    "GSP27moksop_u:22564": " baḍivṛttānte virocanagāthā nāma sargaḥ",
    "GSP27moksop_u:22565": " caturviṃśas sargaḥ",
    "GSP27moksop_u:22566": " baḍiḥ:",
    "GSP27moksop_u:22567": " kenopāyena balavān sa tāta parijīyate /",
    "GSP27moksop_u:22568": " ko 'sau veti mahāvīrya sarvaṃ prakathayāśu me //MU_5,24.1//",
    "GSP27moksop_u:22569": " virocanaḥ:",
    "GSP27moksop_u:22570": " mantriṇas tasya tanaya nityājeyasthiter api /",
    "GSP27moksop_u:22571": " śṛṇu vacmi susādhatvaṃ yenāsau parijīyate //MU_5,24.2//",
    "GSP27moksop_u:22572": " putra yuktyā gṛhīto 'sau kṣaṇād āyāti vaśyatām /",
    "GSP27moksop_u:22573": " yuktiṃ vinā dahaty eṣa āśīviṣa ivoddhataḥ //MU_5,24.3//",
    "GSP27moksop_u:22574": " bālaval lālayitvainaṃ yuktyā niyamayanti ye /",
    "GSP27moksop_u:22575": " rājānaṃ taṃ samālokya padam āsādayanti te //MU_5,24.4//",
    "GSP27moksop_u:22576": " dṛṣṭe tasmin mahīpāle sa mantrī vaśam eti vaḥ /",
    "GSP27moksop_u:22577": " tasmiṃś ca mantriṇy ākrānte sa rājā dṛśyate punaḥ //MU_5,24.5//",
    "GSP27moksop_u:22578": " yāvan na dṛṣṭo rājāsau tāvan mantrī na jīyate /",
    "GSP27moksop_u:22579": " mantrī ca yāvan na jitas tāvad rājā na dṛśyate //MU_5,24.6//",
    "GSP27moksop_u:22580": " rājany adṛṣṭe durmantrī sa duḥkhāyotphalaty ati /",
    "GSP27moksop_u:22581": " mantriṇy anirjite rājā so 'tyantaṃ yāty adṛśyatām //MU_5,24.7//",
    "GSP27moksop_u:22582": " abhyāsenobhayaṃ tasmāt samam eva samāharet /",
    "GSP27moksop_u:22583": " rājñas sandarśanaṃ tasya mantriṇaś ca parājayam //MU_5,24.8//",
    "GSP27moksop_u:22584": " pauruṣeṇa prayatnena svābhyāsena śanaiś śanaiḥ /",
    "GSP27moksop_u:22585": " dvayaṃ sampādayann etad deśam āpnoti śobhanam //MU_5,24.9//",
    "GSP27moksop_u:22586": " tvam abhyāse phalībhūte taṃ deśam adhigacchasi /",
    "GSP27moksop_u:22587": " yadi daityendra tad bhūyo manāg api na śocasi //MU_5,24.10//",
    "GSP27moksop_u:22588": " saṃśāntasakalāyāsā nityapramuditāśayāḥ /",
    "GSP27moksop_u:22589": " sādhavas tatra tiṣṭhanti praśāntāśeṣasaṃśayāḥ //MU_5,24.11//",
    "GSP27moksop_u:22590": " śṛṇu kaḥ putra deśo 'sau sarvaṃ prakaṭayāmi te /",
    "GSP27moksop_u:22591": " deśanāmnā mayoktas te mokṣas sakaladuḥkhahā //MU_5,24.12//",
    "GSP27moksop_u:22592": " rājā tu tatra bhagavān ātmā sarvapadātigaḥ /",
    "GSP27moksop_u:22593": " tena mantrī kṛtaḥ prājño manonāmā mahāmate //MU_5,24.13//",
    "GSP27moksop_u:22594": " mano viśvatayā viṣvag idaṃ pariṇatiṃ gatam /",
    "GSP27moksop_u:22595": " ghaṭatveneva mṛtpiṇḍaṃ dhūmo 'mbudatayeva vā //MU_5,24.14//",
    "GSP27moksop_u:22596": " tasmiñ jite jitaṃ sarvaṃ sarvaṃ cāsāditaṃ bhavet /",
    "GSP27moksop_u:22597": " durjayaṃ tad vijānīyād yuktyaiva parijīyate //MU_5,24.15//",
    "GSP27moksop_u:22598": " baḍiḥ:",
    "GSP27moksop_u:22599": " yā yuktir bhagavaṃs tasya cittasyākramaṇe sphuṭā /",
    "GSP27moksop_u:22600": " tāṃ me kathaya tat tāta yayā jeṣyāmi dāruṇam //MU_5,24.16//",
    "GSP27moksop_u:22601": " virocanaḥ:",
    "GSP27moksop_u:22602": " viṣayān prati bhoḥ putra sarvān eva hi sarvathā /",
    "GSP27moksop_u:22603": " anāsthā paramā yaiṣā sā yuktir manaso jaye //MU_5,24.17//",
    "GSP27moksop_u:22604": " eṣaiva paramā yuktir anayaiva mahāmadaḥ /",
    "GSP27moksop_u:22605": " svamanomattamātaṅgo drāgity evāvadamyate //MU_5,24.18//",
    "GSP27moksop_u:22606": " eṣā hy atyantaduṣprāpā suprāpā ca mahāmate /",
    "GSP27moksop_u:22607": " anabhyastā hi duṣprāpā svabhyastā prāpyate sukham //MU_5,24.19//",
    "GSP27moksop_u:22608": " kramād abhyasyamānaiṣā viṣayāratir ātmaja /",
    "GSP27moksop_u:22609": " sarvatas sphuṭatām eti sekasiktā latā yathā //MU_5,24.20//",
    "GSP27moksop_u:22610": " nāsādyate hy anabhyastā kāṅkṣatāpi śaṭhātmanā /",
    "GSP27moksop_u:22611": " putra śālir ivāvyuptas tasmād enāṃ samāharet //MU_5,24.21//",
    "GSP27moksop_u:22612": " tāvad bhramanti duḥkheṣu saṃsārāvaṭavāsinaḥ /",
    "GSP27moksop_u:22613": " viratiṃ viṣayeṣv ete yāvan nāyānti dehinaḥ //MU_5,24.22//",
    "GSP27moksop_u:22614": " abhyāsena vinā kaścin nāpnoti viṣayāratim /",
    "GSP27moksop_u:22615": " apy atyantamatāṃ dehī deśāntaram ivāgatiḥ //MU_5,24.23//",
    "GSP27moksop_u:22616": " dhyeyatyāgam ato 'jasraṃ dhyāyatā dehadhāriṇā /",
    "GSP27moksop_u:22617": " bhogeṣv aratir abhyāsād vṛddhiṃ neyā latā yathā //MU_5,24.24//",
    "GSP27moksop_u:22618": " puruṣārthād ṛte putra neha samprāpyate śubham /",
    "GSP27moksop_u:22619": " pauruṣeṇaiva sarveṣāṃ kāryāṇāṃ phalam āpyate //MU_5,24.25//",
    "GSP27moksop_u:22620": " kriyāphale pariprāpte harṣāmarṣādito yathā /",
    "GSP27moksop_u:22621": " daivam ity ucyate loke na daivaṃ dehavat kvacit //MU_5,24.26//",
    "GSP27moksop_u:22622": " avaśyabhavitavyākhyā yehayā niyatiś ca vā /",
    "GSP27moksop_u:22623": " ucyate daivaśabdena sā narair eva netaraiḥ //MU_5,24.27//",
    "GSP27moksop_u:22624": " yad yatheha sadā yatra sampannaṃ phalatāṃ gatam /",
    "GSP27moksop_u:22625": " harṣāmarṣavināśāya tad daivam iti kathyate //MU_5,24.28//",
    "GSP27moksop_u:22626": " daivaṃ niyatirūpaṃ ca pauruṣeṇāvajīyate /",
    "GSP27moksop_u:22627": " samyagjñānavilāsena mṛgatṛṣṇābhramo yathā //MU_5,24.29//",
    "GSP27moksop_u:22628": " yathā saṅkalpyate yad yat pauruṣeṇa tathaiva tat /",
    "GSP27moksop_u:22629": " talavattāgṛhītaṃ khaṃ talavattāsukhapradam //MU_5,24.30//",
    "GSP27moksop_u:22630": " kartr ato mana eveha yat kalpayati tat tathā /",
    "GSP27moksop_u:22631": " niyatiṃ yādṛśīm etat saṅkalpayati sā tathā //MU_5,24.31//",
    "GSP27moksop_u:22632": " niyatān niyatān kāṃścid bhāvān aniyatān api /",
    "GSP27moksop_u:22633": " karoti cittaṃ tenaitac cittaṃ niyatiyojakam //MU_5,24.32//",
    "GSP27moksop_u:22634": " niyatāṃ niyatiṃ kurvan kadācit sārthanāmikām /",
    "GSP27moksop_u:22635": " sphuraty asmiñ jagatkośe jīvo vyomnīva mārutaḥ //MU_5,24.33//",
    "GSP27moksop_u:22636": " niyatyā rahitāṃ kurvan kadācin niyatiṃ manaḥ /",
    "GSP27moksop_u:22637": " sañjñārtharūḍhāniyatiśabdāṃ sphurati vātavat //MU_5,24.34//",
    "GSP27moksop_u:22638": " tasmād yāvan manas tāvan na daivaṃ niyatir na ca /",
    "GSP27moksop_u:22639": " manasy astaṅgate sādho yad bhavaty astu tat tathā //MU_5,24.35//",
    "GSP27moksop_u:22640": " jīvo hi puruṣo jātaḥ pauruṣeṇa sa yad yathā /",
    "GSP27moksop_u:22641": " saṅkalpayati loke 'smiṃs tat tathā tasya nānyathā //MU_5,24.36//",
    "GSP27moksop_u:22642": " puruṣārthād ṛte putra na kiñcid iha vidyate /",
    "GSP27moksop_u:22643": " paraṃ pauruṣam āśritya bhogeṣv aratim āharet //MU_5,24.37//",
    "GSP27moksop_u:22644": " na bhogeṣv aratir yāvaj jāteha jayadāyinī /",
    "GSP27moksop_u:22645": " na parā nirvṛtis tāvat prāpyate bhavanāśinī //MU_5,24.38//",
    "GSP27moksop_u:22646": " viṣayeṣu ratir yāvat sthitā sammohakāriṇī /",
    "GSP27moksop_u:22647": " tāvad bhavadaśādolāvilolāndolanaṃ sthitam //MU_5,24.39//",
    "GSP27moksop_u:22648": " abhyāsena vinā putra na kadācana duḥkhadā /",
    "GSP27moksop_u:22649": " bhogabhogibharaprotthā kadāśā vinivartate //MU_5,24.40//",
    "GSP27moksop_u:22650": " baḍiḥ:",
    "GSP27moksop_u:22651": " bhogeṣv aratir eṣāntaḥ kathaṃ sarvāsureśvara /",
    "GSP27moksop_u:22652": " sthitim āyāti jīvasya dīrghajīvitadāyinī //MU_5,24.41//",
    "GSP27moksop_u:22653": " virocanaḥ:",
    "GSP27moksop_u:22654": " ātmānam ālokayataḥ phalitaṃ phalati sphuṭam /",
    "GSP27moksop_u:22655": " jīvasya bhogeṣv aratiś śaradīva mahālatā //MU_5,24.42//",
    "GSP27moksop_u:22656": " ātmāvalokanenaiṣā viṣayāratir uttame /",
    "GSP27moksop_u:22657": " hṛdaye sthitim āyāti śrīr ivāmbhojakoṭare //MU_5,24.43//",
    "GSP27moksop_u:22658": " tasmāt prajñānikāṣeṇa vicāreṇāticāruṇā /",
    "GSP27moksop_u:22659": " devam ālokayed bhogād ratiṃ cāpaharet samam //MU_5,24.44//",
    "GSP27moksop_u:22660": " cittasya bhogair dvau bhāgau śāstreṇaikaṃ prapūrayet /",
    "GSP27moksop_u:22661": " guruśuśrūṣayā caikam avyutpannasya satkrame //MU_5,24.45//",
    "GSP27moksop_u:22662": " kiñcitvyutpattiyuktasya bhāgaṃ bhogaiḥ prapūrayet /",
    "GSP27moksop_u:22663": " guruśuśrūṣayā bhāgaṃ bhāgaṃ śāstrārthacintayā //MU_5,24.46//",
    "GSP27moksop_u:22664": " vyutpattim anuyātasya pūrayec cetaso 'nvaham /",
    "GSP27moksop_u:22665": " dvau bhāgau śāstravairāgyair dvau dhyānagurupūjanaiḥ //MU_5,24.47//",
    "GSP27moksop_u:22666": " sādhutām āgato jīvo yogyo jñānakathākrame /",
    "GSP27moksop_u:22667": " nirmalākṛtir ādatte paṭa uttamarañjanām //MU_5,24.48//",
    "GSP27moksop_u:22668": " śanaiś śanair lālanayā yuktibhiḥ pāvanoktibhiḥ /",
    "GSP27moksop_u:22669": " śāstrārthapariṇāmena pālayec cittabālakam //MU_5,24.49//",
    "GSP27moksop_u:22670": " pare pariṇataṃ jñāne śithilībhūtadurgraham /",
    "GSP27moksop_u:22671": " jyotsnābhinnasphaṭikavac cetaś śītaṃ virājate //MU_5,24.50//",
    "GSP27moksop_u:22672": " prajñayā parayā ṛjvyā bhogānām īśvarasya ca /",
    "GSP27moksop_u:22673": " samam evātha dehasya rūpam āśv avalokayet //MU_5,24.51//",
    "GSP27moksop_u:22674": " prajñāvicāravaśatas samam eva sadā suta /",
    "GSP27moksop_u:22675": " ātmāvalokanaṃ tṛṣṇāsantyāgaṃ ca samāharet //MU_5,24.52//",
    "GSP27moksop_u:22676": " pare dṛṣṭe vitṛṣṇatvaṃ tṛṣṇānāśe ca dṛk parā /",
    "GSP27moksop_u:22677": " ete mitho dhṛte dṛṣṭī naunāvikadaśe yathā //MU_5,24.53//",
    "GSP27moksop_u:22678": " bhogapūge gatasvāde dṛṣṭe deve parāpare /",
    "GSP27moksop_u:22679": " pare brahmaṇi viśrāntir anantodeti śāśvatī //MU_5,24.54//",
    "GSP27moksop_u:22680": " cirāya phalitānandam anantodeti nirvṛtiḥ /",
    "GSP27moksop_u:22681": " na kadācana jīvānām ātmaviśramaṇād ṛte //MU_5,24.55//",
    "GSP27moksop_u:22682": " na tapobhir na dānena na tīrthair api jāyate /",
    "GSP27moksop_u:22683": " bhogeṣu viratir jantos svabhāvālokanād ṛte //MU_5,24.56//",
    "GSP27moksop_u:22684": " kayācid api no yuktyā buddhir ātmāvalokane /",
    "GSP27moksop_u:22685": " svaprayatnād ṛte puṃsaś śreyase sampravartate //MU_5,24.57//",
    "GSP27moksop_u:22686": " bhogasantyāgasamprāptaparamārthād ṛte suta /",
    "GSP27moksop_u:22687": " na brahmapadaviśrāntisukham āsādyate param //MU_5,24.58//",
    "GSP27moksop_u:22688": " ābrahmastambaparyante jagaty asmin na kutracit /",
    "GSP27moksop_u:22689": " tadvad āśvasyate sādho parame kāraṇe yathā //MU_5,24.59//",
    "GSP27moksop_u:22690": " pauruṣam yatnam āśritya daivaṃ kṛtvā sudūrataḥ /",
    "GSP27moksop_u:22691": " bhogān vigarhayet prājñaś śreyomārgadṛḍhārgalān //MU_5,24.60//",
    "GSP27moksop_u:22692": " prauḍhāyāṃ bhogagarhāyāṃ vicāra upajāyate /",
    "GSP27moksop_u:22693": " vṛddhāyāṃ prāvṛṣi śrīmāñ śaratkāla ivāmalaḥ //MU_5,24.61//",
    "GSP27moksop_u:22694": " vicāro bhogagarhāto vicārād bhogagarhaṇam /",
    "GSP27moksop_u:22695": " anyo'nyam ete pūryete samudrajaladāv iva //MU_5,24.62//",
    "GSP27moksop_u:22696": " bhogagarhā vicāraś ca svātmālokaś ca śāśvataḥ /",
    "GSP27moksop_u:22697": " anyo'nyaṃ sādhayanty arthaṃ susnigdhās suhṛdo yathā //MU_5,24.63//",
    "GSP27moksop_u:22698": " pūrvaṃ daivam anādṛtya pauruṣaṃ prāpya yatnataḥ /",
    "GSP27moksop_u:22699": " dantair dantān prasampīḍya bhogeṣv aratim āharet //MU_5,24.64//",
    "GSP27moksop_u:22700": " deśācārāviruddhena bāndhavaikahitena ca /",
    "GSP27moksop_u:22701": " pauruṣeṇa krameṇādau dhanāni samupārjayet //MU_5,24.65//",
    "GSP27moksop_u:22702": " dhanair abhyāhared bhavyān sujanān guṇaśālinaḥ /",
    "GSP27moksop_u:22703": " pravartate samāsaṅgāt teṣāṃ bhogavigarhaṇā //MU_5,24.66//",
    "GSP27moksop_u:22704": " tato vicāras tadanu jñānaśāstrārthasaṅgrahaḥ /",
    "GSP27moksop_u:22705": " tataḥ krameṇa paramapadaprāptiḥ prajāyate //MU_5,24.67//",
    "GSP27moksop_u:22706": " yadāsurapate kāle viṣayebhyo viraṃsyasi /",
    "GSP27moksop_u:22707": " tadā vicāravaśataḥ paramaṃ padam eṣyasi //MU_5,24.68//",
    "GSP27moksop_u:22708": " samyak prāpsyasi viśrāntim ātmany atyantapāvane /",
    "GSP27moksop_u:22709": " na punaḥ kalanāpaṅke duḥkhāyāvapatiṣyasi //MU_5,24.69//",
    "GSP27moksop_u:22710": " deśakrameṇa dhanam alpavigarhaṇena tenāṅga sādhujanam arjaya mānapūrvam /",
    "GSP27moksop_u:22711": " tatsaṅgamotthaviṣayābhyavahelanena samyagvicāravibhavena tavātmalābhaḥ //MU_5,24.70//",
    "GSP27moksop_u:22712": " cittacikitsāyogopadeśo nāma sargaḥ",
    "GSP27moksop_u:22713": " pañcaviṃśas sargaḥ",
    "GSP27moksop_u:22714": " baḍiḥ:",
    "GSP27moksop_u:22715": " etan me kathitaṃ pūrvaṃ pitrā cāruvicāriṇā /",
    "GSP27moksop_u:22716": " idānīṃ saṃsmṛtaṃ diṣṭyā samprabodham ahaṃ gataḥ //MU_5,25.1//",
    "GSP27moksop_u:22717": " adyeyaṃ mama sañjātā bhogān praty aratis sphuṭam /",
    "GSP27moksop_u:22718": " diṣṭyā śamasukhaṃ svacchaṃ viśāmy amṛtaśītalam //MU_5,25.2//",
    "GSP27moksop_u:22719": " punar āpūrayann āśāḥ punar abhyāharan dhanam /",
    "GSP27moksop_u:22720": " punar āvarjayan kāntāḥ khinno 'smi vibhavasthitau //MU_5,25.3//",
    "GSP27moksop_u:22721": " aho nu khalu ramyeyaṃ śamabhūś śītalāntarā /",
    "GSP27moksop_u:22722": " sarvā eva śamaṃ yānti sukhaduḥkhadṛśaś śame //MU_5,25.4//",
    "GSP27moksop_u:22723": " śāmyāmi parinirvāmi sukham āse śame sthitaḥ /",
    "GSP27moksop_u:22724": " ayam antaḥ prahṛṣyāmi candrabimba ivārpitaḥ //MU_5,25.5//",
    "GSP27moksop_u:22725": " uttāṇḍavamanoraṃhaḥpoṣitoruśarīrakam /",
    "GSP27moksop_u:22726": " anārataparikṣobhaṃ hā duḥkhaṃ vibhavārjanam //MU_5,25.6//",
    "GSP27moksop_u:22727": " aṅgam aṅgena sampīḍya māṃsaṃ māṃsena ca striyāḥ /",
    "GSP27moksop_u:22728": " purāham abhavaṃ prīto yat tan mohavijṛmbhitam //MU_5,25.7//",
    "GSP27moksop_u:22729": " dṛṣṭāntadṛṣṭayo dṛṣṭā bhuktaṃ bhoktavyam akṣatam /",
    "GSP27moksop_u:22730": " ākrāntam akhilaṃ bhūtajātaṃ kim iva śobhanam //MU_5,25.8//",
    "GSP27moksop_u:22731": " punas tāny eva tāny eva tatrehānyatra cātra ca /",
    "GSP27moksop_u:22732": " itaś cetaś ca vastūni nāpūrvaṃ nāma kiñcana //MU_5,25.9//",
    "GSP27moksop_u:22733": " sarvam eva parityajya parihṛtya dhiyā svayam /",
    "GSP27moksop_u:22734": " svaccha evāvatiṣṭhe 'haṃ pūrṇo 'rṇava ivātmani //MU_5,25.10//",
    "GSP27moksop_u:22735": " pātāle bhūtale svarge striyo ratnopalādayaḥ /",
    "GSP27moksop_u:22736": " sāraṃ tad api tucchena kālenāśu nigīryate //MU_5,25.11//",
    "GSP27moksop_u:22737": " etāvantam ahaṃ kālaṃ bhṛśaṃ bālo 'bhavaṃ purā /",
    "GSP27moksop_u:22738": " yaḥ kurvan dveṣam amarais tucchayā jagadicchayā //MU_5,25.12//",
    "GSP27moksop_u:22739": " manonirmāṇamātreṇa jagannāmnā mahādhinā /",
    "GSP27moksop_u:22740": " tyaktenāttena vārthas syāt ka udāro mahātmanaḥ //MU_5,25.13//",
    "GSP27moksop_u:22741": " kaṣṭaṃ cirataraṃ kālam anartho 'rthadhiyā mayā /",
    "GSP27moksop_u:22742": " ajñānamadamattena bālena śveva sevitaḥ //MU_5,25.14//",
    "GSP27moksop_u:22743": " tarattaralatṛṣṇena kim ivāsmiñ jagattraye /",
    "GSP27moksop_u:22744": " mayā na kṛtam ajñena paścāttāpābhivṛddhaye //MU_5,25.15//",
    "GSP27moksop_u:22745": " etayā tad alaṃ me 'stu tucchayā pūrvacintayā /",
    "GSP27moksop_u:22746": " pauruṣaṃ yāti sāphalyaṃ vartamānacikitsayā //MU_5,25.16//",
    "GSP27moksop_u:22747": " adyāparimitākārakāraṇaikatayātmanaḥ /",
    "GSP27moksop_u:22748": " sarvatas sukham abhyemi rasāyana ivārṇave //MU_5,25.17//",
    "GSP27moksop_u:22749": " ko 'yaṃ tāvad ahaṃ kiṃ syād ātmety ātmāvalokanam /",
    "GSP27moksop_u:22750": " pṛcchāmy uśanasaṃ nāthaṃ nūnam ajñānaśāntaye //MU_5,25.18//",
    "GSP27moksop_u:22751": " sañcintayāmi parameśvaram āśu śukram udyatprasādam atha tena giropadiṣṭaḥ /",
    "GSP27moksop_u:22752": " tiṣṭhāmy anantavibhave svayam ātmanātmany akṣīṇam artham upadeśagiraḥ phalanti //MU_5,25.19//",
    "GSP27moksop_u:22753": " baḍivṛttānte baḍicittāsiddhāntayogopadeśo nāma sargaḥ",
    "GSP27moksop_u:22754": " ṣaḍviṃśas sargaḥ",
    "GSP27moksop_u:22755": " vasiṣṭhaḥ:",
    "GSP27moksop_u:22756": " iti sañcintya bhagavān baḍir āmīlitekṣaṇaḥ /",
    "GSP27moksop_u:22757": " dadhyau kamalapattrākṣaṃ śukram ākāśamandiram //MU_5,26.1//",
    "GSP27moksop_u:22758": " sarvasthacinmayānantanityadhyāno 'tha bhārgavaḥ /",
    "GSP27moksop_u:22759": " cetantaṃ jñātavāñ śiṣyaṃ baḍiṃ gurvarthinaṃ pure //MU_5,26.2//",
    "GSP27moksop_u:22760": " atha sarvagatānantacidātmā bhārgavaḥ prabhuḥ /",
    "GSP27moksop_u:22761": " ānināya sa dehaṃ svaṃ ratnavātāyanaṃ baḍeḥ //MU_5,26.3//",
    "GSP27moksop_u:22762": " gurudehaprabhājālaparimṛṣṭatanur baḍiḥ /",
    "GSP27moksop_u:22763": " bubudhe prātar arkāṃśusambodhitam ivāmbujam //MU_5,26.4//",
    "GSP27moksop_u:22764": " tatra ratnārghadānena mandārakusumotkaraiḥ /",
    "GSP27moksop_u:22765": " pādābhivandanenainaṃ pūjayām āsa bhārgavam //MU_5,26.5//",
    "GSP27moksop_u:22766": " ratnārghaparikīrṇāṅgaṃ kṛtamandāraśekharam /",
    "GSP27moksop_u:22767": " mahārhāsanaviśrāntam athovāca guruṃ baḍiḥ //MU_5,26.6//",
    "GSP27moksop_u:22768": " baḍiḥ:",
    "GSP27moksop_u:22769": " bhagavaṃs tvatprasādotthā pratibheyaṃ puras tava /",
    "GSP27moksop_u:22770": " niyojayati māṃ vaktuṃ kāryaṃ kartum ivārkabhāḥ //MU_5,26.7//",
    "GSP27moksop_u:22771": " bhogān prati virakto 'smi mahāsammohadāyinaḥ /",
    "GSP27moksop_u:22772": " tattvaṃ vijñātum icchāmi mahāsammohahāri yat //MU_5,26.8//",
    "GSP27moksop_u:22773": " kim ihāsti kiyanmātram idaṃ kimmayam eva vā /",
    "GSP27moksop_u:22774": " ko 'haṃ kas tvaṃ kim ete vā lokā iti vadāśu me //MU_5,26.9//",
    "GSP27moksop_u:22775": " śukraḥ:",
    "GSP27moksop_u:22776": " bahunātra kim uktena khaṃ gantuṃ yatnavān aham /",
    "GSP27moksop_u:22777": " sarvaṃ dānavarājendra sāraṃ saṅkṣepataś śṛṇu //MU_5,26.10//",
    "GSP27moksop_u:22778": " cid ihāsti hi cinmātram idaṃ cinmayam eva ca /",
    "GSP27moksop_u:22779": " cit tvaṃ cid aham ete ca lokāś cid iti saṅgrahaḥ //MU_5,26.11//",
    "GSP27moksop_u:22780": " citaṃ niścayam ādāya vilokaya dhiyeddhayā /",
    "GSP27moksop_u:22781": " svayam evātmanātmānam anantaṃ padam āpsyasi //MU_5,26.12//",
    "GSP27moksop_u:22782": " bhavyo 'si cet tad etasmāt sarvam āpnoṣi niścayāt /",
    "GSP27moksop_u:22783": " no cet tad bahv api proktaṃ tvayi bhasmani hūyate //MU_5,26.13//",
    "GSP27moksop_u:22784": " ciccetyakalanā bandhas tanmuktir muktir ucyate /",
    "GSP27moksop_u:22785": " cid acetyā kilātmeti sarvasiddhāntasaṅgrahaḥ //MU_5,26.14//",
    "GSP27moksop_u:22786": " etaṃ niścayam ādāya vilokaya dhiyeddhayā /",
    "GSP27moksop_u:22787": " svayam evātmanātmānam anantaṃ padam āpsyasi //MU_5,26.15//",
    "GSP27moksop_u:22788": " khaṃ vrajāmy aham atraite munayas sapta saṅgatāḥ /",
    "GSP27moksop_u:22789": " kenāpi surakāryeṇa vartavyaṃ tatra khe mayā //MU_5,26.16//",
    "GSP27moksop_u:22790": " rājan yāvad ayaṃ dehas tāvan muktadhiyām api /",
    "GSP27moksop_u:22791": " yathāprāptārthasantyāgo rocate na svabhāvataḥ //MU_5,26.17//",
    "GSP27moksop_u:22792": " iti kathitavatātha bhārgaveṇa sphuṭajalarāśipathe mahājavena /",
    "GSP27moksop_u:22793": " plutam aliśabale nabho'ntarāle taralataraṅgavad ākule grahaughaiḥ //MU_5,26.18//",
    "GSP27moksop_u:22794": " baḍyupadeśayogo nāma sargaḥ",
    "GSP27moksop_u:22795": " saptaviṃśas sargaḥ",
    "GSP27moksop_u:22796": " vasiṣṭhaḥ:",
    "GSP27moksop_u:22797": " surāsurasabhāpūjye tasmin bhṛgusute gate /",
    "GSP27moksop_u:22798": " manasā cintayām āsa baḍir balavatāṃ varaḥ //MU_5,27.1//",
    "GSP27moksop_u:22799": " yuktam uktaṃ bhagavatā cid evedaṃ jagattrayam /",
    "GSP27moksop_u:22800": " cid ahaṃ cid ime lokāś cid āśā cid iyaṃ kriyā //MU_5,27.2//",
    "GSP27moksop_u:22801": " sabāhyābhyantaraṃ sarvaṃ cid eva paramārthataḥ /",
    "GSP27moksop_u:22802": " asti cidvyatirekeṇa neha kiñcana kutracit //MU_5,27.3//",
    "GSP27moksop_u:22803": " ayam āditya ity arko na citā cetyate yadi /",
    "GSP27moksop_u:22804": " tad arkatamasor bhedaḥ ka ivehopalabhyate //MU_5,27.4//",
    "GSP27moksop_u:22805": " iyaṃ bhūr iti bhūr eṣā citā yadi na cetyate /",
    "GSP27moksop_u:22806": " bhūmeḥ kiṃ nāma bhūmitvaṃ tad bhaved bhavyatāṃ gatam //MU_5,27.5//",
    "GSP27moksop_u:22807": " imā diśo diśa iti cetyante na citā yadi /",
    "GSP27moksop_u:22808": " tat kiṃ nāma diśāṃ diktvaṃ śailānāṃ vāpi kādritā //MU_5,27.6//",
    "GSP27moksop_u:22809": " idaṃ jagad iti jagac citā yadi na cetyate /",
    "GSP27moksop_u:22810": " tat kiṃ jagattvaṃ jagato nabhastvaṃ nabhaso 'tha kim //MU_5,27.7//",
    "GSP27moksop_u:22811": " kāyo 'yaṃ parvatākāraś citā yadi na cetyate /",
    "GSP27moksop_u:22812": " tat kiṃ nāma śarīratvaṃ śarīrasya śarīriṇām //MU_5,27.8//",
    "GSP27moksop_u:22813": " cid indriyāṇi cit kāyaś cin manaś cit tadeṣaṇā /",
    "GSP27moksop_u:22814": " cid antaś cid bahiś cit khaṃ cid bhāvaś cid bhavasthitiḥ //MU_5,27.9//",
    "GSP27moksop_u:22815": " cid evaikam ahaṃ sarvaṃ sparśanaiṣaṇapūrvakam /",
    "GSP27moksop_u:22816": " karomi mātrāsaṃsparśaṃ śarīreṇa na kiñcana //MU_5,27.10//",
    "GSP27moksop_u:22817": " kim anena śarīreṇa kāṣṭhaloṣṭasamena me /",
    "GSP27moksop_u:22818": " aśeṣajagadekātmā cid ahaṃ cetanātmakaḥ //MU_5,27.11//",
    "GSP27moksop_u:22819": " ahaṃ cid ambare bhānāv ahaṃ cid bhūtapañjare /",
    "GSP27moksop_u:22820": " surāsureṣu cid ahaṃ sthāvareṣu careṣu ca //MU_5,27.12//",
    "GSP27moksop_u:22821": " cid astīha dvitīyā hi kalpanaiva na vidyate /",
    "GSP27moksop_u:22822": " dvitvasyāsambhavāl loke kaś śatruḥ kaś ca vā suhṛt //MU_5,27.13//",
    "GSP27moksop_u:22823": " baḍināmnaś śarīrasya cchinne śirasi bhāsure /",
    "GSP27moksop_u:22824": " citas tat kiṃ bhavec chinnaṃ sarvalokāvapūraṇāt //MU_5,27.14//",
    "GSP27moksop_u:22825": " citā sañcetito dveṣo dveṣo bhavati nānyathā /",
    "GSP27moksop_u:22826": " tasmād dveṣādayas sarve bhāvābhāvāś cidātmakāḥ //MU_5,27.15//",
    "GSP27moksop_u:22827": " na cito vyatirekeṇa pravicāryāpi kiñcana /",
    "GSP27moksop_u:22828": " anyad āsādyate sphārād asmāt tribhuvanodarāt //MU_5,27.16//",
    "GSP27moksop_u:22829": " na dveṣo 'sti na rāgo 'sti na mano nāsya vṛttayaḥ /",
    "GSP27moksop_u:22830": " cinmātrasyātiśuddhasya vikalpakalanā kutaḥ //MU_5,27.17//",
    "GSP27moksop_u:22831": " cid ahaṃ sarvago vyāpī nityānandamayātmakaḥ /",
    "GSP27moksop_u:22832": " vikalpakalanātīto vikalpāṃśavivarjitaḥ //MU_5,27.18//",
    "GSP27moksop_u:22833": " citaś cid iti yan nāma nirnāmāyā na nāma tat /",
    "GSP27moksop_u:22834": " śabdātmikaiṣā cicchaktiḥ parisphurati sarvagā //MU_5,27.19//",
    "GSP27moksop_u:22835": " dṛśyadarśananirmuktaḥ kevalāmalamūrtimān /",
    "GSP27moksop_u:22836": " nityodito nirābhāso draṣṭāsmi parameśvaraḥ //MU_5,27.20//",
    "GSP27moksop_u:22837": " na kartāsmi na bhoktāsmi draṣṭaivāsmi nirāmayaḥ /",
    "GSP27moksop_u:22838": " kalpanāvikalākārakālakāntakalāmayaḥ //MU_5,27.21//",
    "GSP27moksop_u:22839": " ābhāsamātram udito nitya ābhāsyavarjitaḥ /",
    "GSP27moksop_u:22840": " bhārūpaikasvarūpo 'smi svarūpeṇa jayāmy aham //MU_5,27.22//",
    "GSP27moksop_u:22841": " cetyarañjanariktāya vimuktāya mahātmane /",
    "GSP27moksop_u:22842": " pratyakcetanarūpāya svarūpāya namo 'stu me //MU_5,27.23//",
    "GSP27moksop_u:22843": " citaye cetyamuktāya yuktyā yuktāya yogyayā /",
    "GSP27moksop_u:22844": " sarvāvabhāsarūpāya mahyam eva namo namaḥ //MU_5,27.24//",
    "GSP27moksop_u:22845": " cetyanirmuktacidrūpaṃ viṣvagviśvāvapūrakam /",
    "GSP27moksop_u:22846": " saṃśāntasarvasaṃvedyaṃ saṃvinmātram ahaṃ tatam //MU_5,27.25//",
    "GSP27moksop_u:22847": " ākāśavad ananto 'ham apy aṇor aṇur ātataḥ /",
    "GSP27moksop_u:22848": " nāsādayanti mām etās sukhaduḥkhadaśādṛśaḥ //MU_5,27.26//",
    "GSP27moksop_u:22849": " saṃvedanam asaṃvedyam acetyaṃ cetanaṃ tatam /",
    "GSP27moksop_u:22850": " na śaktā māṃ paricchettum bhāvābhāvā jagadgatāḥ //MU_5,27.27//",
    "GSP27moksop_u:22851": " atha vaite jagadbhāvāḥ paricchindantu mām imam /",
    "GSP27moksop_u:22852": " yathābhimatam ete hi matto na vyatirekiṇaḥ //MU_5,27.28//",
    "GSP27moksop_u:22853": " yadi svabhāvabhūtena vastunā vastu mīyate /",
    "GSP27moksop_u:22854": " hriyate dīyate vāpi tat kiṃ kasya kila kṣatam //MU_5,27.29//",
    "GSP27moksop_u:22855": " sarvadā sarvam evāhaṃ sarvakṛt sarvasaṅgataḥ /",
    "GSP27moksop_u:22856": " cetyam asty aham evaitan na kiñcid api coditam //MU_5,27.30//",
    "GSP27moksop_u:22857": " kiṃ saṅkalpavikalpābhyāṃ cid acic cāham ekabhāḥ /",
    "GSP27moksop_u:22858": " saṅkṣobhayāmy ahaṃ tāvac chāmyāmy ātmani pāvane //MU_5,27.31//",
    "GSP27moksop_u:22859": " iti sañcintayann eva baḍiḥ paramakovidaḥ /",
    "GSP27moksop_u:22860": " akārārdhārdhamātrārthaṃ bhāvayan dhyānam āsthitaḥ //MU_5,27.32//",
    "GSP27moksop_u:22861": " saṃśāntasarvasaṅkalpaḥ praśāntakalanāgaṇaḥ /",
    "GSP27moksop_u:22862": " niśśaṅkam atidūrāstacetyacintakacintanaḥ //MU_5,27.33//",
    "GSP27moksop_u:22863": " dhyātṛdhyeyadhyānahīno nirmanāś śāntavāsanaḥ /",
    "GSP27moksop_u:22864": " babhūvāvātadīpābho baḍiḥ prāptamahāpadaḥ //MU_5,27.34//",
    "GSP27moksop_u:22865": " upaśāntamanās tatra ratnavātāyane baḍiḥ /",
    "GSP27moksop_u:22866": " avasad bahukālaṃ sa samutkīrṇa ivopalāt //MU_5,27.35//",
    "GSP27moksop_u:22867": " praśamitaiṣaṇayā paripūrṇayā mananadoṣadaśojjhitayoccayā /",
    "GSP27moksop_u:22868": " baḍir arājata nirmalasattayā vighanam acchatayeva śarannabhaḥ //MU_5,27.36//",
    "GSP27moksop_u:22869": " baḍiviśrāntir nāma sargaḥ",
    "GSP27moksop_u:22870": " aṣṭāviṃśas sargaḥ",
    "GSP27moksop_u:22871": " vasiṣṭhaḥ:",
    "GSP27moksop_u:22872": " atha te dānavās tatra baḍer anucarās tadā /",
    "GSP27moksop_u:22873": " tadgṛhaṃ sphāṭikaṃ saudham uccair āruruhuḥ kṣaṇāt //MU_5,28.1//",
    "GSP27moksop_u:22874": " ḍimbādyā mantriṇo vīrās sāmantāḥ kukuhādayaḥ /",
    "GSP27moksop_u:22875": " surādyāś caiva rājāno vṛtrādyā balahāriṇaḥ //MU_5,28.2//",
    "GSP27moksop_u:22876": " hayagrīvādayas sabhyāś śukundādyāś ca bandhavaḥ /",
    "GSP27moksop_u:22877": " luḍaṅgādyāś ca suhṛdaḥ palmūlādyāś ca lālakāḥ //MU_5,28.3//",
    "GSP27moksop_u:22878": " kuberayamaśakrādyā upāyanakarās surāḥ /",
    "GSP27moksop_u:22879": " yakṣā vidyādharā nāgās sevāvasarakāṅkṣiṇaḥ //MU_5,28.4//",
    "GSP27moksop_u:22880": " rambhātilottamādyāś ca cāmariṇyo varāṅganāḥ /",
    "GSP27moksop_u:22881": " saritas sāgarāś śailā diśaś ca vidiśas tathā //MU_5,28.5//",
    "GSP27moksop_u:22882": " sevārtham āyayus tasya taṃ pradeśaṃ tadā baḍeḥ /",
    "GSP27moksop_u:22883": " anye ca bahavas siddhās trailokyodaravāsinaḥ //MU_5,28.6//",
    "GSP27moksop_u:22884": " dhyānamaunasamādhisthaṃ citrārpitam ivācalam /",
    "GSP27moksop_u:22885": " namatkirīṭāvalayo dadṛśur baḍim ādṛtāḥ //MU_5,28.7//",
    "GSP27moksop_u:22886": " taṃ dṛṣṭvā kṛtakartavyāḥ praṇemus te mahāsurāḥ /",
    "GSP27moksop_u:22887": " viṣādavismayānandabhayamantharatāṃ yayuḥ //MU_5,28.8//",
    "GSP27moksop_u:22888": " mantriṇo 'tha vicāryātra kiṃ prāptam iti dānavāḥ /",
    "GSP27moksop_u:22889": " bhārgavaṃ cintayām āsur guruṃ sarvavidāṃ varam //MU_5,28.9//",
    "GSP27moksop_u:22890": " cintanānantaraṃ daityā bhārgavaṃ bhāsuraṃ puraḥ /",
    "GSP27moksop_u:22891": " dadṛśuḥ kalpitaprāptaṃ gandharvanagaraṃ yathā //MU_5,28.10//",
    "GSP27moksop_u:22892": " pūjyamāno 'suragaṇair niviṣṭo guruviṣṭare /",
    "GSP27moksop_u:22893": " dadarśa dhyānamaunasthaṃ bhārgavo dānaveśvaram //MU_5,28.11//",
    "GSP27moksop_u:22894": " viśramya sa kṣaṇam iva premavān avalokya ca /",
    "GSP27moksop_u:22895": " baḍiṃ vicārayan dṛṣṭyā parikṣīṇabhavabhramam //MU_5,28.12//",
    "GSP27moksop_u:22896": " deharaśmiśatair dantadīptibhiḥ kṣīrasāgare /",
    "GSP27moksop_u:22897": " kṣipann iva sabhām āha hasan vākyam idaṃ guruḥ //MU_5,28.13//",
    "GSP27moksop_u:22898": " śukraḥ:",
    "GSP27moksop_u:22899": " aho citram idaṃ daityās svavicāraṇayaiva yat /",
    "GSP27moksop_u:22900": " samprāptavimalālokas siddho 'yaṃ bhagavān baḍiḥ //MU_5,28.14//",
    "GSP27moksop_u:22901": " ayaṃ tad evam eveha tiṣṭhan dānavasattamāḥ /",
    "GSP27moksop_u:22902": " svātmani sthitim āpnotu padaṃ paśyatv anāmayam //MU_5,28.15//",
    "GSP27moksop_u:22903": " śrānto viśrāntim āyātaḥ kṣīṇacintābharabhramaḥ /",
    "GSP27moksop_u:22904": " śāntasaṃsāranīhāro bodhanīyo na dānavāḥ //MU_5,28.16//",
    "GSP27moksop_u:22905": " sva evāloka etena samprāpto 'jñānasaṅkṣaye /",
    "GSP27moksop_u:22906": " śānte 'bhrasambhrame sauro dineneva karotkaraḥ //MU_5,28.17//",
    "GSP27moksop_u:22907": " svayam eva hi kālena prabodham ayam eṣyati /",
    "GSP27moksop_u:22908": " bījakośāt svasaṃvittyā suptamūrtir ivāṅkuraḥ //MU_5,28.18//",
    "GSP27moksop_u:22909": " kurudhvaṃ svāni kāryāṇi sarve dānavanāyakāḥ /",
    "GSP27moksop_u:22910": " baḍir varṣasahasreṇa samādher bodham eṣyati //MU_5,28.19//",
    "GSP27moksop_u:22911": " ity ukte guruṇā tatra bhayaharṣaviṣādajām /",
    "GSP27moksop_u:22912": " daityāś cintāṃ jahuś śuṣkāṃ mañjarīm iva pādapāḥ //MU_5,28.20//",
    "GSP27moksop_u:22913": " vairocanisabhāsaṃsthāṃ vidhāya prāgvyavasthayā /",
    "GSP27moksop_u:22914": " svavyāpāraparās tasthus sarva evāsurās tataḥ //MU_5,28.21//",
    "GSP27moksop_u:22915": " narā mahīm ahipatayo rasātalaṃ grahā nabhas tridaśagaṇās triviṣṭapam /",
    "GSP27moksop_u:22916": " diśo 'drayo jalapatayaś ca kandarān vanecarā gaganacarāś ca khaṃ yayuḥ //MU_5,28.22//",
    "GSP27moksop_u:22917": " baḍisamādhivarṇanaṃ nāma sargaḥ",
    "GSP27moksop_u:22918": " ekonatriṃśas sargaḥ",
    "GSP27moksop_u:22919": " vasiṣṭhaḥ:",
    "GSP27moksop_u:22920": " atha varṣasahasreṇa divyenāsurasattamaḥ /",
    "GSP27moksop_u:22921": " devadundubhinirghoṣair bubudhe bhagavān baḍiḥ //MU_5,29.1//",
    "GSP27moksop_u:22922": " baḍau prabuddhe tad bāḍhaṃ vireje nagaraṃ tadā /",
    "GSP27moksop_u:22923": " vairiñca iva sūryaugha udite kamalākaraḥ //MU_5,29.2//",
    "GSP27moksop_u:22924": " baḍiḥ prabuddha evāsau yāvan nāyānti dānavāḥ /",
    "GSP27moksop_u:22925": " tāvat sañcintayām āsa samādhisadane kṣaṇam //MU_5,29.3//",
    "GSP27moksop_u:22926": " aho nu ramyā padavī śītalā pāramārthikī /",
    "GSP27moksop_u:22927": " aham asyāṃ kṣaṇaṃ sthitvā parāṃ viśrāntim āgataḥ //MU_5,29.4//",
    "GSP27moksop_u:22928": " tad enām eva padavīm avalambya vasāmy aham /",
    "GSP27moksop_u:22929": " bhavatīhopabhuktābhiḥ kiṃ me bāhyavibhūtibhiḥ //MU_5,29.5//",
    "GSP27moksop_u:22930": " aindaveṣv api bimbeṣu na tathānandavīcayaḥ /",
    "GSP27moksop_u:22931": " toṣayanti yathāntar māṃ saṃvidvibhavabhūmayaḥ //MU_5,29.6//",
    "GSP27moksop_u:22932": " iti bhūyo 'pi viśrāntyai kurvāṇaṃ galitaṃ manaḥ /",
    "GSP27moksop_u:22933": " baḍim āvārayām āsur daityāś candram ivāmbudāḥ //MU_5,29.7//",
    "GSP27moksop_u:22934": " tān ālokya punar dadhyau tatpraṇāmākulekṣaṇaḥ /",
    "GSP27moksop_u:22935": " taiḥ kulācalasaṅkāśaiḥ parivītavapus tv idam //MU_5,29.8//",
    "GSP27moksop_u:22936": " citaḥ kṣīṇavikalpasya kim upādeyam asti me /",
    "GSP27moksop_u:22937": " mano yadabhipātitvād yātu tadrasatām alam //MU_5,29.9//",
    "GSP27moksop_u:22938": " mokṣam icchāmy ahaṃ kasmād baddhaḥ kenāsmi vai purā /",
    "GSP27moksop_u:22939": " abaddho mokṣam icchāmi keyaṃ bālaviḍambanā //MU_5,29.10//",
    "GSP27moksop_u:22940": " na bandho 'sti na mokṣo 'sti maurkhyaṃ me kṣayam āgatam /",
    "GSP27moksop_u:22941": " kiṃ me dhyānavilāsena kiṃ vādhyānena me bhavet //MU_5,29.11//",
    "GSP27moksop_u:22942": " na dhyānaṃ nāpi cādhyānaṃ na bhogān nāpy abhogitām /",
    "GSP27moksop_u:22943": " abhivāñchāmi tiṣṭhāmi samam eva gatajvaraḥ //MU_5,29.12//",
    "GSP27moksop_u:22944": " na me vāñchā pare tattve na me vāñchā jagatsthitau /",
    "GSP27moksop_u:22945": " na me dhyānadṛśā kāryaṃ na kāryaṃ vibhavena me //MU_5,29.13//",
    "GSP27moksop_u:22946": " nāhaṃ mṛto na jīvāmi na san nāsann ahaṃ samaḥ /",
    "GSP27moksop_u:22947": " nedaṃ me naiva nānyan me namo mahyam ahaṃ hy aham //MU_5,29.14//",
    "GSP27moksop_u:22948": " idam astu jagadrājyaṃ tiṣṭhāmy atra svasaṃsthitaḥ /",
    "GSP27moksop_u:22949": " naiva vāstu jagadrājyaṃ tiṣṭhāmy ātmani śītalam //MU_5,29.15//",
    "GSP27moksop_u:22950": " kiṃ me dhyānadṛśā kāryaṃ kiṃ rājyavibhavaśriyā /",
    "GSP27moksop_u:22951": " yad āyāti tad āyātu nāhaṃ kiñcin na me kvacit //MU_5,29.16//",
    "GSP27moksop_u:22952": " na kiñcid api kartavyaṃ yadi nāma mayādhunā /",
    "GSP27moksop_u:22953": " tat kasmān na karomīha kiñcit prakṛtakarma vai //MU_5,29.17//",
    "GSP27moksop_u:22954": " iti nirṇīya pūrṇātmā baḍir balavatāṃ varaḥ /",
    "GSP27moksop_u:22955": " daityān ālokayām āsa padmānīva divākaraḥ //MU_5,29.18//",
    "GSP27moksop_u:22956": " dṛṣṭipātavibhāgena sarveṣāṃ danujanmanām /",
    "GSP27moksop_u:22957": " śiraḥpraṇāmāñ jagrāha puṣpāmodān ivānilaḥ //MU_5,29.19//",
    "GSP27moksop_u:22958": " atha vairocanis tatra dhyeyatyāgamayātmanā /",
    "GSP27moksop_u:22959": " manasā sakalāny eva rājakāryāṇi sa vyadhāt //MU_5,29.20//",
    "GSP27moksop_u:22960": " devān dvijān gurūṃś caiva pūjayām āsa pūjayā /",
    "GSP27moksop_u:22961": " sammānayām āsa suhṛdbandhusāmantasajjanān //MU_5,29.21//",
    "GSP27moksop_u:22962": " arthenāpūrayām āsa bhṛtyān arthigaṇāṃs tathā /",
    "GSP27moksop_u:22963": " lalanā lālayām āsa vicitravibhavārpaṇaiḥ //MU_5,29.22//",
    "GSP27moksop_u:22964": " ity asāv avasat tasmin rājye sakalaśāsane /",
    "GSP27moksop_u:22965": " yajñaṃ prati babhūvātha matir asya kadācana //MU_5,29.23//",
    "GSP27moksop_u:22966": " tarpitāśeṣabhuvanaṃ devarṣigaṇapūjitam /",
    "GSP27moksop_u:22967": " saha śukrādibhir mukhyais sa cakāra mahāmakham //MU_5,29.24//",
    "GSP27moksop_u:22968": " baḍir bhogabharasyārthī neti nirṇīya mādhavaḥ /",
    "GSP27moksop_u:22969": " baḍer īpsitasiddhyarthaṃ siddhidas tanmakhaṃ yayau //MU_5,29.25//",
    "GSP27moksop_u:22970": " bhogaikakṛpaṇāyedaṃ jagajjaṅgalakhaṇḍakam /",
    "GSP27moksop_u:22971": " dātuṃ yogyāya śakrāya vayojyeṣṭhāya kāryavit //MU_5,29.26//",
    "GSP27moksop_u:22972": " kramamātracchalenātra vañcayitvā baḍiṃ hariḥ /",
    "GSP27moksop_u:22973": " babandha pātālatale bhūgeha iva vānaram //MU_5,29.27//",
    "GSP27moksop_u:22974": " adyāsau saṃsthito rāma punarindratvahetunā /",
    "GSP27moksop_u:22975": " jīvanmuktavapus svastho nityaṃ dhyānaniṣaṇṇadhīḥ //MU_5,29.28//",
    "GSP27moksop_u:22976": " pātālakuhare tiṣṭhañ jīvanmuktamatir baḍiḥ /",
    "GSP27moksop_u:22977": " āpadaṃ sampadaṃ dṛṣṭyā samayaiva sa paśyati //MU_5,29.29//",
    "GSP27moksop_u:22978": " nāstam eti na codeti tatprajñā sukhaduḥkhayoḥ /",
    "GSP27moksop_u:22979": " samā sthiratarākārā citrasūryāvalī yathā //MU_5,29.30//",
    "GSP27moksop_u:22980": " āvirbhāvatirobhāvasahasrāṇīha jīvatām /",
    "GSP27moksop_u:22981": " tanmanaś ciram ālokya bhogeṣu viratiṃ gatam //MU_5,29.31//",
    "GSP27moksop_u:22982": " daśakoṭīś ca varṣāṇām anuśāsya jagattrayam /",
    "GSP27moksop_u:22983": " ante viraktatāṃ prāptam upaśāntaṃ baḍer manaḥ //MU_5,29.32//",
    "GSP27moksop_u:22984": " ūhāpohasahasrāṇi bhāvābhāvaśatāni ca /",
    "GSP27moksop_u:22985": " baḍinā paridṛṣṭāni kva samāśvāsam etv asau //MU_5,29.33//",
    "GSP27moksop_u:22986": " bhogābhilāṣaṃ santyajya baḍis sampūrṇamānasaḥ /",
    "GSP27moksop_u:22987": " ātmārāmas sthito nityam adya pātālakoṭare //MU_5,29.34//",
    "GSP27moksop_u:22988": " punar etena baḍinā jagad indratayākhilam /",
    "GSP27moksop_u:22989": " anuśāsyam idaṃ rāma bahūn varṣagaṇān iha //MU_5,29.35//",
    "GSP27moksop_u:22990": " na tasyendrapadaprāptyā tuṣṭis samupajāyate /",
    "GSP27moksop_u:22991": " na tasya svapadabhraṃśād udvega upajāyate //MU_5,29.36//",
    "GSP27moksop_u:22992": " sa samas sarvabhāveṣu sarvadaivoditāśayaḥ /",
    "GSP27moksop_u:22993": " samprāptam āharan svastha ākāśa iva tiṣṭhati //MU_5,29.37//",
    "GSP27moksop_u:22994": " baḍivijñānasamprāptir eṣā te kathitā mayā /",
    "GSP27moksop_u:22995": " etāṃ dṛṣṭim avaṣṭabhya tvam apy abhyudito bhava //MU_5,29.38//",
    "GSP27moksop_u:22996": " baḍivat svavivekena nityo 'ham iti niścayāt /",
    "GSP27moksop_u:22997": " padam āsādayādvandvaṃ pauruṣeṇaiva rāghava //MU_5,29.39//",
    "GSP27moksop_u:22998": " dve cāṣṭau caiva varṣāṇāṃ koṭīr bhuktvā jagattrayam /",
    "GSP27moksop_u:22999": " ante vairasyam āpanno baḍir apy asurottamaḥ //MU_5,29.40//",
    "GSP27moksop_u:23000": " tasmād avaśyavairasyaṃ bhogapūgam arindama /",
    "GSP27moksop_u:23001": " santyajya satatānandam avairasyapadaṃ vraja //MU_5,29.41//",
    "GSP27moksop_u:23002": " imā dṛśyadṛśo rāma nānākāravikāradāḥ /",
    "GSP27moksop_u:23003": " na kāścana tavātmīyā dūrāc chailaśilā iva //MU_5,29.42//",
    "GSP27moksop_u:23004": " dhāvamānam ihāmutra luṭhitaṃ lokavṛttiṣu /",
    "GSP27moksop_u:23005": " saṃsthāpaya nibadhyaitan mano hṛdayakoṭare //MU_5,29.43//",
    "GSP27moksop_u:23006": " cidādityo bhavān eva sarvatra jagati sthitaḥ /",
    "GSP27moksop_u:23007": " kaḥ paras te ka ātmīyaḥ pariskhalasi kiṃ mudhā //MU_5,29.44//",
    "GSP27moksop_u:23008": " tvam ananto mahābāhus tvam ādyaḥ puruṣottamaḥ /",
    "GSP27moksop_u:23009": " tvaṃ padārthaśatākāraiḥ parisphūrjasi cidvapuḥ //MU_5,29.45//",
    "GSP27moksop_u:23010": " tvayi sarvam idaṃ protaṃ jagat sthāvarajaṅgamam /",
    "GSP27moksop_u:23011": " bodhe nityodite śuddhe sūtre maṇigaṇo yathā //MU_5,29.46//",
    "GSP27moksop_u:23012": " na jāyase na mriyase tvam ajaḥ puruṣo virāṭ /",
    "GSP27moksop_u:23013": " cic chuddho janmamaraṇabhrāntayo mā bhavantu te //MU_5,29.47//",
    "GSP27moksop_u:23014": " samastajanmarogāṇāṃ pravicārya balābalam /",
    "GSP27moksop_u:23015": " tṛṣṇām utsṛjya bhogānāṃ bhoktaiva bhava kevalam //MU_5,29.48//",
    "GSP27moksop_u:23016": " tvayi sthite jagannāthe cidāditye sadodite /",
    "GSP27moksop_u:23017": " idam ābhāsate sarvaṃ saṃsārasvapnamaṇḍalam //MU_5,29.49//",
    "GSP27moksop_u:23018": " mā viṣādaṃ kṛthā vyarthaṃ sukhaduḥkhaiṣaṇā na te /",
    "GSP27moksop_u:23019": " śuddhaś cid asi sarvātmā sarvavastvavabhāsakaḥ //MU_5,29.50//",
    "GSP27moksop_u:23020": " pūrvam iṣṭam aniṣṭaṃ tvam aniṣṭaṃ ceṣṭam ity api /",
    "GSP27moksop_u:23021": " parikalpya tadabhyāsāt tato 'pi dve parityaja //MU_5,29.51//",
    "GSP27moksop_u:23022": " iṣṭāniṣṭadṛśos tyāge samatodeti śāśvatī /",
    "GSP27moksop_u:23023": " tayā hṛdayavartinyā punar jantur na jāyate //MU_5,29.52//",
    "GSP27moksop_u:23024": " yeṣu yeṣu pradeśeṣu mano majjati bālavat /",
    "GSP27moksop_u:23025": " tebhyas tebhyas samuddhṛtya tad dhi tattve niveśayet //MU_5,29.53//",
    "GSP27moksop_u:23026": " evam abhyāgatābhyāsaṃ manomattamataṅgajam /",
    "GSP27moksop_u:23027": " nibadhya sarvabhāvena paraṃ śreyo 'dhigamyate //MU_5,29.54//",
    "GSP27moksop_u:23028": " mā śaṭhair ayathārthajñair mithyādṛṣṭihatāśayaiḥ /",
    "GSP27moksop_u:23029": " dhūrtasaṅkalpavikrītair vimūḍhais samatāṃ gamaḥ //MU_5,29.55//",
    "GSP27moksop_u:23030": " akiñcanāt svanirṇītau lambamānāt paroktiṣu /",
    "GSP27moksop_u:23031": " na maurkhyād adhiko loke kaścid astīha duḥkhadaḥ //MU_5,29.56//",
    "GSP27moksop_u:23032": " tvam etad avivekābhram uditaṃ hṛdayāmbare /",
    "GSP27moksop_u:23033": " vivekapavanenāśu dūraṃ naya mahāmate //MU_5,29.57//",
    "GSP27moksop_u:23034": " ātmanaiva prayatnena yāvad ātmāvalokane /",
    "GSP27moksop_u:23035": " na kṛto 'nugrahas tāvan na vicārodayo bhavet //MU_5,29.58//",
    "GSP27moksop_u:23036": " vedavedāntaśāstrārthatarkadṛṣṭibhir apy ayam /",
    "GSP27moksop_u:23037": " nātmā prakaṭatām eti yāvan na svam avekṣaṇam //MU_5,29.59//",
    "GSP27moksop_u:23038": " tvam ātmany ātmanā rāma prasāde samavasthitaḥ /",
    "GSP27moksop_u:23039": " prāpto 'si vitataṃ bodhaṃ madvacāṃsy avabudhyase //MU_5,29.60//",
    "GSP27moksop_u:23040": " vikalpāṃśavihīnasya tvayaiṣā cidvivasvataḥ /",
    "GSP27moksop_u:23041": " gṛhītā vitatā vyāptir maduktā paramātmanaḥ //MU_5,29.61//",
    "GSP27moksop_u:23042": " vilīnasarvasaṅkalpaś śāntasandehavibhramaḥ /",
    "GSP27moksop_u:23043": " kṣīṇakautukanīhāro jāto 'si vigatajvaraḥ //MU_5,29.62//",
    "GSP27moksop_u:23044": " yad upagacchasi pāsi nihaṃsi vā pibasi valgasi cinmaya vardhase /",
    "GSP27moksop_u:23045": " tad asi tena tavāstu mahāmune vigatabodhakalaṅkaviśaṅkitā //MU_5,29.63//",
    "GSP27moksop_u:23046": " baḍivijñānaprāptir nāma sargaḥ",
    "GSP27moksop_u:23047": " triṃśas sargaḥ",
    "GSP27moksop_u:23048": " vasiṣṭhaḥ:",
    "GSP27moksop_u:23049": " athemam aparaṃ rāma vijñānādhigame kramam /",
    "GSP27moksop_u:23050": " śṛṇu daityeśvaras siddhaḥ prahlādas svātmanā yathā //MU_5,30.1//",
    "GSP27moksop_u:23051": " āsīt pātālajaṭhare vidrāvitasuro 'suraḥ /",
    "GSP27moksop_u:23052": " hiraṇyakaśipur nāma nārāyaṇaparākramaḥ //MU_5,30.2//",
    "GSP27moksop_u:23053": " ākrāntabhuvanābhogas sa jahāra harer jagat /",
    "GSP27moksop_u:23054": " ṣaṭpadasya bṛhatpattraṃ rājahaṃsa ivāmbujam //MU_5,30.3//",
    "GSP27moksop_u:23055": " cakāra jagatāṃ rājyaṃ samākrāntasurāsuraḥ /",
    "GSP27moksop_u:23056": " dantī nirastahaṃsaugho nalinyām alinām iva //MU_5,30.4//",
    "GSP27moksop_u:23057": " athāsāv asurādhīśaḥ kurvaṃs tribhuvaneśatām /",
    "GSP27moksop_u:23058": " kālena suṣuve putrān aṅkurān iva mādhavaḥ //MU_5,30.5//",
    "GSP27moksop_u:23059": " te 'vardhantācireṇaiva tejastarjitatārakāḥ /",
    "GSP27moksop_u:23060": " daśārkāṃśuśatānīva vyomākrāntivilāsinaḥ //MU_5,30.6//",
    "GSP27moksop_u:23061": " prahlādo nāma bhagavān pradhānātmā babhūva ha /",
    "GSP27moksop_u:23062": " teṣāṃ madhye mahārhāṇāṃ maṇīnām iva kaustubhaḥ //MU_5,30.7//",
    "GSP27moksop_u:23063": " tenārājata putreṇa hiraṇyakaśipur bhṛśam /",
    "GSP27moksop_u:23064": " sarvasaundaryayuktena vasanteneva vatsaraḥ //MU_5,30.8//",
    "GSP27moksop_u:23065": " atha putrasahāyo 'sau balakośasamanvitaḥ /",
    "GSP27moksop_u:23066": " ājagāma madaṃ daityas trigaṇḍagalitebhavat //MU_5,30.9//",
    "GSP27moksop_u:23067": " tatāpākrāntitāpena trijaganti vikāsinā /",
    "GSP27moksop_u:23068": " kalpāntasūryagaṇavan navayaiva karaśriyā //MU_5,30.10//",
    "GSP27moksop_u:23069": " akhidyantāsya tenātha sūryendupramukhās surāḥ /",
    "GSP27moksop_u:23070": " durvilāsavilolasya bālasyeva svabandhavaḥ //MU_5,30.11//",
    "GSP27moksop_u:23071": " te 'rthayāṃ cakrire śauriṃ daityendrebhapater vadhe /",
    "GSP27moksop_u:23072": " na kṣamante mahānto 'pi paunaḥpuṇyena duṣkriyām //MU_5,30.12//",
    "GSP27moksop_u:23073": " tataḥ pralayaparyastajagadghargharajṛmbhitam /",
    "GSP27moksop_u:23074": " digdantidaśanaprakhyanakhavajrāśrisūmbhitam //MU_5,30.13//",
    "GSP27moksop_u:23075": " sthiravidyullatājālabhāsurordhvajamaṇḍalam /",
    "GSP27moksop_u:23076": " daśadikkoṭarodvāntajvalajjvalanakuṇḍalam //MU_5,30.14//",
    "GSP27moksop_u:23077": " samastakulaśailendrapiṇḍapīṭhodbhaṭodaram /",
    "GSP27moksop_u:23078": " dordrumādhūnanoddhūtasphuṭadbrahmāṇḍakarparam //MU_5,30.15//",
    "GSP27moksop_u:23079": " vadanodaraniṣkrāntavātotsāritaparvataṃ /",
    "GSP27moksop_u:23080": " trijagaddahanodyuktakopakalpāgnigarvitam //MU_5,30.16//",
    "GSP27moksop_u:23081": " saṭāvikaṭapīnāṃsaspandapreritabhāskaram /",
    "GSP27moksop_u:23082": " romakūpalasadvahnipuñjapiñjaraparvatam //MU_5,30.17//",
    "GSP27moksop_u:23083": " kulācalamahākuḍyakuṭṭanodbhaṭadṛkpuṭam /",
    "GSP27moksop_u:23084": " sarvāvayavaniṣṭhyūtapaṭṭisaprāsatomaram //MU_5,30.18//",
    "GSP27moksop_u:23085": " nārasiṃhaṃ vapuḥ kṛtvā mādhavo 'han mahāsuram /",
    "GSP27moksop_u:23086": " lasatkaṭakaṭārāvaṃ turaṅgamam iva dvipaḥ //MU_5,30.19//",
    "GSP27moksop_u:23087": " puram āsuram udvāntair dadāhekṣaṇavahnibhiḥ /",
    "GSP27moksop_u:23088": " sasarvabhūtaṃ kalpānte jagajjālam ivānalaḥ //MU_5,30.20//",
    "GSP27moksop_u:23089": " nṛsiṃhamārute tasmin bhṛśaṃ kṣobham upāgate /",
    "GSP27moksop_u:23090": " visphūrjati ghanāsphoṭair ekārṇava ivākule //MU_5,30.21//",
    "GSP27moksop_u:23091": " dudruvur dānavaughās te dikṣv alaṃ maṣakā iva /",
    "GSP27moksop_u:23092": " upāyayur adṛśyatvaṃ dīpā iva gatatviṣaḥ //MU_5,30.22//",
    "GSP27moksop_u:23093": " atha vidrutadaityendraṃ dagdhāntaḥpuramaṇḍalam /",
    "GSP27moksop_u:23094": " babhūva pātālatalaṃ kalpakṣuṇṇajagatsamam //MU_5,30.23//",
    "GSP27moksop_u:23095": " akālakalpāntavidhau śanaiḥ praśamite vibhau /",
    "GSP27moksop_u:23096": " kvāpi yāte samāśvastasurasaṃrambhapūjite //MU_5,30.24//",
    "GSP27moksop_u:23097": " mṛtaśiṣṭā danusutāḥ prahlādaparipālitāḥ /",
    "GSP27moksop_u:23098": " dagdhaṃ svaṃ deśam ājagmus saraś śuṣkam ivāṇḍajāḥ //MU_5,30.25//",
    "GSP27moksop_u:23099": " tatra kālocitāṃ kṛtvā svanāśaparidevanām /",
    "GSP27moksop_u:23100": " aurdhvadaihikasatkāraṃ cakruḥ prabhuṣu bandhuṣu //MU_5,30.26//",
    "GSP27moksop_u:23101": " hṛtabandījanaṃ pluṣṭabandhubāndhavamaṇḍalam /",
    "GSP27moksop_u:23102": " śanair āśvāsayām āsur mṛtaśiṣṭaṃ svakaṃ janam //MU_5,30.27//",
    "GSP27moksop_u:23103": " citrārpitopamadurākṛtayo nirīhā dīnāśayā himahatāmburuhopamānāḥ /",
    "GSP27moksop_u:23104": " śokopataptamanaso 'suranāyakās te dagdhadrumā iva nirastavikāsam āsan //MU_5,30.28//",
    "GSP27moksop_u:23105": " prahlādaviśrāntau hiraṇyakaśipuvadho nāma sargaḥ",
    "GSP27moksop_u:23106": " ekatriṃśas sargaḥ",
    "GSP27moksop_u:23107": " vasiṣṭhaḥ:",
    "GSP27moksop_u:23108": " atha duḥkhaparītātmā hariṇā hatadānave /",
    "GSP27moksop_u:23109": " prahlādaś cintayām āsa maunī pātālakoṭare //MU_5,31.1//",
    "GSP27moksop_u:23110": " ko 'nv asmākam upāyas syād ya evehāsurāṅkuraḥ /",
    "GSP27moksop_u:23111": " tīkṣṇāgro jāyate taṃ taṃ bhuṅkte śākhāmṛgo hariḥ //MU_5,31.2//",
    "GSP27moksop_u:23112": " na kadācana pātāle daityā dordaṇḍaśālinaḥ /",
    "GSP27moksop_u:23113": " sthirā babhūvur udbhinnāḥ padmā iva himācale //MU_5,31.3//",
    "GSP27moksop_u:23114": " utpatyotpatya naśyanti bhāsurākāraghargharāḥ /",
    "GSP27moksop_u:23115": " kṣaṇaprasphuritārambhās taraṅgā iva vāridheḥ //MU_5,31.4//",
    "GSP27moksop_u:23116": " sabāhyābhyantaraṃ kaṣṭaṃ samagrālokahāriṇaḥ /",
    "GSP27moksop_u:23117": " ripavaḥ prauḍhim āyātā apūrvatimirabhramāḥ //MU_5,31.5//",
    "GSP27moksop_u:23118": " tamaḥprapūrṇahṛdayās saṅkucatpattrasampadaḥ /",
    "GSP27moksop_u:23119": " suhṛdaḥ khedam āyātā niśīva kamalākarāḥ //MU_5,31.6//",
    "GSP27moksop_u:23120": " tātasya malinavyūhapādapīṭhāpamārjakaiḥ /",
    "GSP27moksop_u:23121": " surair viṣaya ākrānto mṛgair iva mahāvanam //MU_5,31.7//",
    "GSP27moksop_u:23122": " nirudyamā gataśrīkā dīnāḥ prakaṭitāśayāḥ /",
    "GSP27moksop_u:23123": " bāndhavā na virājante padmāḥ pluṣṭadalā iva //MU_5,31.8//",
    "GSP27moksop_u:23124": " sphuranty asuravīrāṇāṃ gṛheṣv aviratānilaiḥ /",
    "GSP27moksop_u:23125": " dhūsarā bhasmanīhārā dhūpadhūmabharā iva //MU_5,31.9//",
    "GSP27moksop_u:23126": " hṛtadvārakavāṭāsu daityāntaḥpurabhittiṣu /",
    "GSP27moksop_u:23127": " prabhā marakatasyeva jātā navayavāṅkurāḥ //MU_5,31.10//",
    "GSP27moksop_u:23128": " trilokīnābhinalinīmattebhā dānavā api /",
    "GSP27moksop_u:23129": " devavad dainyam āyātāḥ kim asādhyam aho vidheḥ //MU_5,31.11//",
    "GSP27moksop_u:23130": " manāk calati parṇe 'pi dṛṣṭāribhayabhīravaḥ /",
    "GSP27moksop_u:23131": " vadhvas trasyanti vidhvastā mṛgyo grāmagatā iva //MU_5,31.12//",
    "GSP27moksop_u:23132": " asurīkarṇapūrārthaṃ phullaratnagulucchakāḥ /",
    "GSP27moksop_u:23133": " narasiṃhakarālūnās sthāṇutām āgatā drumāḥ //MU_5,31.13//",
    "GSP27moksop_u:23134": " divyāmbaralatāpattrā ratnastabakadanturāḥ /",
    "GSP27moksop_u:23135": " punar āropitās tatra nandane kalpapādapāḥ //MU_5,31.14//",
    "GSP27moksop_u:23136": " purehāmarabandīnāṃ daityair ālokitaṃ mukham /",
    "GSP27moksop_u:23137": " adya tv asurabandīnāṃ surair ālokyate mukham //MU_5,31.15//",
    "GSP27moksop_u:23138": " manye dānamahānadyas surebhakaṭabhittiṣu /",
    "GSP27moksop_u:23139": " pravṛttās tā bhaviṣyanti śailasānuṣv ivāpagāḥ //MU_5,31.16//",
    "GSP27moksop_u:23140": " asmākam ibhagaṇḍeṣu dāvadāhavibhūtayaḥ /",
    "GSP27moksop_u:23141": " lasanti maruṣaṇḍeṣu saṃśuṣkeṣv iva dhūlayaḥ //MU_5,31.17//",
    "GSP27moksop_u:23142": " vikāsisitamandāramakarandāruṇānilāḥ /",
    "GSP27moksop_u:23143": " tā meruśikharasthalyo daityadurlabhatāṃ gatāḥ //MU_5,31.18//",
    "GSP27moksop_u:23144": " suragandharvasundaryo dānavāntaḥpuroṣitāḥ /",
    "GSP27moksop_u:23145": " punar merau sthitiṃ yātā mañjarya iva pādape //MU_5,31.19//",
    "GSP27moksop_u:23146": " kaṣṭaṃ tātapurandhrīṇāṃ śuṣkāmburuhanīrasāḥ /",
    "GSP27moksop_u:23147": " vilāsās suranārībhir hasyante hāsyalīlayā //MU_5,31.20//",
    "GSP27moksop_u:23148": " pūrvaṃ yair eva mattātaś cāmarair upavījitaḥ /",
    "GSP27moksop_u:23149": " sahasranayanas svarge kaṣṭaṃ tair eva vījyate //MU_5,31.21//",
    "GSP27moksop_u:23150": " iyam asmākam anyāpad āgatā dainyadāyinī /",
    "GSP27moksop_u:23151": " tasyaikasya prasādena duṣpauruṣavato hareḥ //MU_5,31.22//",
    "GSP27moksop_u:23152": " taddorvanaghanacchāyālabdhaviśrāntayas surāḥ /",
    "GSP27moksop_u:23153": " na kadācana tapyante himādrer iva sānavaḥ //MU_5,31.23//",
    "GSP27moksop_u:23154": " śauriśauryograśikharasaṃśrayeṇāśritaśriyaḥ /",
    "GSP27moksop_u:23155": " asmān samupatapyanti munīñ śākhāmṛgā iva //MU_5,31.24//",
    "GSP27moksop_u:23156": " tenāsurapurandhrīṇāṃ nityamaṇḍanamaṅgale /",
    "GSP27moksop_u:23157": " mukhapadme 'rpitaṃ bāṣpam abjinīnāṃ himaṃ yathā //MU_5,31.25//",
    "GSP27moksop_u:23158": " śīrṇabhinnaluṭhadbhittir jagajjarjaramaṇḍapaḥ /",
    "GSP27moksop_u:23159": " ayaṃ nīlamaṇistambhais tadbhujair eva dhāryate //MU_5,31.26//",
    "GSP27moksop_u:23160": " sa dhartā surasainyasya majjato vipadarṇave /",
    "GSP27moksop_u:23161": " kṣīrododaramagnasya mandarasyeva kacchapaḥ //MU_5,31.27//",
    "GSP27moksop_u:23162": " ete tātādayas sarve tenaivāsurasattamāḥ /",
    "GSP27moksop_u:23163": " pātitāḥ kṣubdhakalpāntavāteneva kulācalāḥ //MU_5,31.28//",
    "GSP27moksop_u:23164": " sa eṣa evaṃ saṃhārakarmakṣamabhujāvaliḥ /",
    "GSP27moksop_u:23165": " surasārthasuhṛc chrīmān viṣamo madhusūdanaḥ //MU_5,31.29//",
    "GSP27moksop_u:23166": " daityadordaṇḍaparaśos tasya vīryeṇa vīryavān /",
    "GSP27moksop_u:23167": " dānavān bādhate śakro bālakān iva markaṭaḥ //MU_5,31.30//",
    "GSP27moksop_u:23168": " durjayaḥ puṇḍarīkākṣaḥ pravimuktāyudho 'pi san /",
    "GSP27moksop_u:23169": " nāsau śastrāstravicchedair vajrasāro vidīryate //MU_5,31.31//",
    "GSP27moksop_u:23170": " abhyastā bahavas tena mithaḥpreritaparvatāḥ /",
    "GSP27moksop_u:23171": " bhīmās samarasaṃrambhās samam asmatpitāmahaiḥ //MU_5,31.32//",
    "GSP27moksop_u:23172": " tāsu tāsv atighorāsu vitatāsv asurājiṣu /",
    "GSP27moksop_u:23173": " yo na bhīta idānīṃ sa bhayam eṣyati kā kathā //MU_5,31.33//",
    "GSP27moksop_u:23174": " upāyam ekam evemaṃ harer ākramaṇe sphuṭam /",
    "GSP27moksop_u:23175": " manye tadvyatirekeṇa vidyate na pratikriyā //MU_5,31.34//",
    "GSP27moksop_u:23176": " sarvātmanā sarvadhiyā sarvasaṃrambharaṃhasā /",
    "GSP27moksop_u:23177": " sa eva śaraṇaṃ devo gatir astīha nānyathā //MU_5,31.35//",
    "GSP27moksop_u:23178": " na tasmād adhikaḥ kaścid asti lokatrayāntare /",
    "GSP27moksop_u:23179": " pralayasthitisargāṇāṃ hariḥ kāraṇatāṃ gataḥ //MU_5,31.36//",
    "GSP27moksop_u:23180": " tasmān nimeṣād ārabhya nārāyaṇam ajaṃ sadā /",
    "GSP27moksop_u:23181": " samprapanno 'smi sarvatra nārāyaṇamayo hy aham //MU_5,31.37//",
    "GSP27moksop_u:23182": " namo nārāyaṇāyeti mantras sarvārthasādhakaḥ /",
    "GSP27moksop_u:23183": " nāpaiti mama hṛtkośād ākāśād iva mārutaḥ //MU_5,31.38//",
    "GSP27moksop_u:23184": " harir āśā harir vyoma harir urvī harir jagat /",
    "GSP27moksop_u:23185": " ayaṃ harir ameyātmā jāto harimayo hy aham //MU_5,31.39//",
    "GSP27moksop_u:23186": " aviṣṇuḥ pūjayan viṣṇuṃ na pūjāphalabhāg bhavet /",
    "GSP27moksop_u:23187": " viṣṇur bhūtvā yajed viṣṇum ayaṃ viṣṇur ahaṃ sthitaḥ //MU_5,31.40//",
    "GSP27moksop_u:23188": " anantam idam ākāśam āpūrya vinatāsutaḥ /",
    "GSP27moksop_u:23189": " kanakāṅgo mamāṅgānām ayam āsanatāṃ gataḥ //MU_5,31.41//",
    "GSP27moksop_u:23190": " karaśākhaikaviśrāntasarvahetivihaṅgamāḥ /",
    "GSP27moksop_u:23191": " nakhāṃśumañjarīkīrṇā mahāmarakatadrumāḥ //MU_5,31.42//",
    "GSP27moksop_u:23192": " ime te mṛdumandāradāmadṛbdhāṃsamaṇḍalāḥ /",
    "GSP27moksop_u:23193": " mandarāghṛṣṭakeyūrāś catvāro mama bāhavaḥ //MU_5,31.43//",
    "GSP27moksop_u:23194": " calacchaśikarāpūracārucāmaradhāriṇī /",
    "GSP27moksop_u:23195": " iyaṃ me pārśvagā lakṣmīḥ kṣīrodajaṭharotthitā //MU_5,31.44//",
    "GSP27moksop_u:23196": " helāvilabdhabhuvanā trailokyatarumañjarī /",
    "GSP27moksop_u:23197": " iyaṃ me pārśvagā kīrtir dhavalāmalahāsinī //MU_5,31.45//",
    "GSP27moksop_u:23198": " anārataṃ jagajjālanavanirmāṇakāriṇī /",
    "GSP27moksop_u:23199": " iyaṃ me pārśvagā māyā svendrajālavilāsinī //MU_5,31.46//",
    "GSP27moksop_u:23200": " iyaṃ sā helayākrāntatrailokyataruṣaṇḍikā /",
    "GSP27moksop_u:23201": " jayā sphurati me pārśve latā kalpataror iva //MU_5,31.47//",
    "GSP27moksop_u:23202": " imau me nityaśītoṣṇau devau śītāṃśubhāskarau /",
    "GSP27moksop_u:23203": " prakaṭīkṛtasaṃsārau mukhamadhye vilocane //MU_5,31.48//",
    "GSP27moksop_u:23204": " mameyam utpalaśyāmā pīnāmbhodharasundarī /",
    "GSP27moksop_u:23205": " śyāmīkṛtakakupcakrā dehadīptir visāriṇī //MU_5,31.49//",
    "GSP27moksop_u:23206": " ayaṃ mama kare śaṅkhaḥ pāñcajanyas sphuraddhvaniḥ /",
    "GSP27moksop_u:23207": " mūrtaṃ kham iva śabdātma kṣīroda iva saṃsthitaḥ //MU_5,31.50//",
    "GSP27moksop_u:23208": " ayaṃ me karṇikākośanilīnabrahmaṣaṭpadaḥ /",
    "GSP27moksop_u:23209": " padmaḥ karatale śrīmān svanābhikuharodbhavaḥ //MU_5,31.51//",
    "GSP27moksop_u:23210": " iyaṃ me ratnacitrāṅgī sumeruśikharopamā /",
    "GSP27moksop_u:23211": " hemāṅgadā gadā gurvī daityadānavamardinī //MU_5,31.52//",
    "GSP27moksop_u:23212": " ayaṃ me bhāsurākāras sukhadṛśyas sudarśanaḥ /",
    "GSP27moksop_u:23213": " jvālājaṭilaparyantaparipāṭaladiktaṭaḥ //MU_5,31.53//",
    "GSP27moksop_u:23214": " ayaṃ me ketumadvahnisundaro jvalito 'sitaḥ /",
    "GSP27moksop_u:23215": " kuṭhāro daityavṛkṣāṇāṃ nandayan nandakas sthitaḥ //MU_5,31.54//",
    "GSP27moksop_u:23216": " idaṃ maccharadhārāṇāṃ puṣkarāvartako ghanaḥ /",
    "GSP27moksop_u:23217": " śārṅgaṃ dhanur ahīndrābham indrakārmukasundaram //MU_5,31.55//",
    "GSP27moksop_u:23218": " imāny aham anantāni jaganti jaṭhare ciram /",
    "GSP27moksop_u:23219": " bibharmi jātanaṣṭāni vartamānāny anekaśaḥ //MU_5,31.56//",
    "GSP27moksop_u:23220": " imau mahī me caraṇāv idaṃ me gaganaṃ śiraḥ /",
    "GSP27moksop_u:23221": " idaṃ vapur me trijagad imā me kukṣayo diśaḥ //MU_5,31.57//",
    "GSP27moksop_u:23222": " sākṣād ayam ahaṃ viṣṇur nīlameghodaradyutiḥ /",
    "GSP27moksop_u:23223": " suparṇaparvatārūḍhaś śaṅkhacakragadādharaḥ //MU_5,31.58//",
    "GSP27moksop_u:23224": " ete mattaḥ palāyante samagrā duṣṭacetasaḥ /",
    "GSP27moksop_u:23225": " tārṇās taralasañcārāḥ pavanād iva rāśayaḥ //MU_5,31.59//",
    "GSP27moksop_u:23226": " ayam indīvaraśyāmaḥ pītavāsā gadādharaḥ /",
    "GSP27moksop_u:23227": " lakṣmīvān garuḍārūḍhas svayam evāham acyutaḥ //MU_5,31.60//",
    "GSP27moksop_u:23228": " ko mām eti viruddhātmā trailokyadahanakṣamam /",
    "GSP27moksop_u:23229": " svanāśāya marutkṣubdhaṃ kalpāgniṃ śalabho yathā //MU_5,31.61//",
    "GSP27moksop_u:23230": " ime te taijasīṃ dṛṣṭiṃ mamāgrasthās surāsurāḥ /",
    "GSP27moksop_u:23231": " na śaknuvanti saṃsodḥuṃ cakṣurmandāḥ prabhām iva //MU_5,31.62//",
    "GSP27moksop_u:23232": " ime mām īśvaraṃ viṣṇuṃ brahmendrāgniharādayaḥ /",
    "GSP27moksop_u:23233": " stuvanty anantayā vācā bahuvaktrasamutthayā //MU_5,31.63//",
    "GSP27moksop_u:23234": " ayaṃ vijṛmbhitaiśvaryo jāto 'ham ajitākṛtiḥ /",
    "GSP27moksop_u:23235": " sarvadvandvapadātīto mahimnā parameṇa hi //MU_5,31.64//",
    "GSP27moksop_u:23236": " tribhuvanabhavanodaraikamūrti prasabhavibhinnasamastaduṣṭasattvam /",
    "GSP27moksop_u:23237": " ghanagiritṛṇakānanāntarasthaṃ sakalabhayāpaharaṃ vapuḥ praṇaumi //MU_5,31.65//",
    "GSP27moksop_u:23238": " prahlādanirvāṇe nārāyaṇīkaraṇaṃ nāma sargaḥ",
    "GSP27moksop_u:23239": " dvātriṃśas sargaḥ",
    "GSP27moksop_u:23240": " vasiṣṭhaḥ:",
    "GSP27moksop_u:23241": " prahlāda iti sañcintya kṛtvā nārāyaṇīṃ tanum /",
    "GSP27moksop_u:23242": " punas sañcintayām āsa pūjārtham asuradviṣaḥ //MU_5,32.1//",
    "GSP27moksop_u:23243": " vapuṣo vaiṣṇavād asmān marunmūrtiḥ parāparaḥ /",
    "GSP27moksop_u:23244": " ayaṃ prāṇapravāheṇa bahir viṣṇus sthito 'paraḥ //MU_5,32.2//",
    "GSP27moksop_u:23245": " vainateyasamārūḍhas sphuṭaśakticatuṣṭayaḥ /",
    "GSP27moksop_u:23246": " śaṅkhacakragadāpāṇiś śyāmalāṅgaś caturbhujaḥ //MU_5,32.3//",
    "GSP27moksop_u:23247": " candrārkanayanaś śrīmān kāntanandakanandanaḥ /",
    "GSP27moksop_u:23248": " padmapāṇir viśālākṣaś śārṅgadhanvā mahādyutiḥ //MU_5,32.4//",
    "GSP27moksop_u:23249": " tad enaṃ pūjayāmy āśu parivārasamanvitam /",
    "GSP27moksop_u:23250": " saparyayā manomayyā sarvasambhāraramyayā //MU_5,32.5//",
    "GSP27moksop_u:23251": " tata enaṃ mahādevaṃ pūjayiṣyāmy ahaṃ punaḥ /",
    "GSP27moksop_u:23252": " pūjayā bāhyasambhogamahatyā bahuratnayā //MU_5,32.6//",
    "GSP27moksop_u:23253": " prahlāda iti sañcintya sambhārabharabhāriṇā /",
    "GSP27moksop_u:23254": " manasā pūjayām āsa mādhavaṃ kamalādhavam //MU_5,32.7//",
    "GSP27moksop_u:23255": " ratnārghapātrapaṭalaiś candanādivilepanaiḥ /",
    "GSP27moksop_u:23256": " dhūpair dīpair vicitraiś ca nānāvibhavabhūṣaṇaiḥ //MU_5,32.8//",
    "GSP27moksop_u:23257": " mandāramālāvalanair hemābjapaṭalotkaraiḥ /",
    "GSP27moksop_u:23258": " kalpavṛkṣalatāgucchai ratnastabakamaṇḍalaiḥ //MU_5,32.9//",
    "GSP27moksop_u:23259": " pallavair devavṛkṣāṇāṃ nānākusumadāmabhiḥ /",
    "GSP27moksop_u:23260": " kiṅkirātair bukaiḥ kundaiś caṇpakair asitotpalaiḥ //MU_5,32.10//",
    "GSP27moksop_u:23261": " kalhāraiḥ kumudaiḥ kāśaiḥ kharjūraiś cūtakiṃśukaiḥ /",
    "GSP27moksop_u:23262": " aśokair madanair bilvaiḥ karṇikāraiḥ kirātakaiḥ //MU_5,32.11//",
    "GSP27moksop_u:23263": " kadambaiḥ kukurair nīpais sindhuvārais sayūthikaiḥ /",
    "GSP27moksop_u:23264": " pāribhadrair guggulubhir vidulaiḥ kuyyakotkaraiḥ //MU_5,32.12//",
    "GSP27moksop_u:23265": " priyaṅgupaṭalaiḥ pāṭaiḥ pāṭalair dhātupāṭalaiḥ /",
    "GSP27moksop_u:23266": " āmrair āmrātakair bhavyair harītakavibhītakaiḥ //MU_5,32.13//",
    "GSP27moksop_u:23267": " sālatālatamālānāṃ latākusumapallavaiḥ /",
    "GSP27moksop_u:23268": " komalaiḥ kalikājālais sahakārais sakuṅkumaiḥ //MU_5,32.14//",
    "GSP27moksop_u:23269": " ketakais saptaparṇaiś ca tatherāmañjarīgaṇaiḥ /",
    "GSP27moksop_u:23270": " vicitrapālīvatajair nānāṭaṅkatarūdbhavaiḥ //MU_5,32.15//",
    "GSP27moksop_u:23271": " manoharārukodbhūtair mālatīmādhavīgaṇaiḥ /",
    "GSP27moksop_u:23272": " navaśephālikājālais suvarṇasumanoharaiḥ //MU_5,32.16//",
    "GSP27moksop_u:23273": " bhakṣyair bhojyais tathā pānair lehyaiḥ peyaiś ca picchilaiḥ /",
    "GSP27moksop_u:23274": " rasaiḥ phalaiḥ pallavaiś ca vividhāsvādajātibhiḥ //MU_5,32.17//",
    "GSP27moksop_u:23275": " aṃśukaiś śayanair yānair mahārhair hemaviṣṭaraiḥ /",
    "GSP27moksop_u:23276": " geyair nṛttair vādanaiś ca mahārhalalanāgaṇaiḥ //MU_5,32.18//",
    "GSP27moksop_u:23277": " udyānopavanābhogasamagravibhavārpaṇaiḥ /",
    "GSP27moksop_u:23278": " sarvasaundaryasammānais svayam ātmārpaṇair api //MU_5,32.19//",
    "GSP27moksop_u:23279": " hariṃ paramayā bhaktyā jagadvibhavabhavyayā /",
    "GSP27moksop_u:23280": " manasā pūjayām āsa prahlādo 'ntaḥpure patim //MU_5,32.20//",
    "GSP27moksop_u:23281": " atha devagṛhe tasmin bāhyārthaiḥ paripūrṇayā /",
    "GSP27moksop_u:23282": " pūjayā pūjayām āsa dānaveśo janārdanam //MU_5,32.21//",
    "GSP27moksop_u:23283": " bahirdṛśyena tenaiva krameṇa parameśvaram /",
    "GSP27moksop_u:23284": " punaḥ punaḥ pūjayitvā tuṣṭimān dānavo 'bhavat //MU_5,32.22//",
    "GSP27moksop_u:23285": " tatas tataḥ prabhṛty eva prahlādaḥ parameśvaram /",
    "GSP27moksop_u:23286": " tathaiva pratyahaṃ bhaktyā pūjayām āsa pūrṇayā //MU_5,32.23//",
    "GSP27moksop_u:23287": " atha tasmin pure daityās tataḥ prabhṛti vaiṣṇavāḥ /",
    "GSP27moksop_u:23288": " sarva evābhavan bhavyā rājā hy ācārakāraṇam //MU_5,32.24//",
    "GSP27moksop_u:23289": " jagāma vārttā gaganaṃ devalokam atho harim /",
    "GSP27moksop_u:23290": " viṣṇor dveṣaṃ parityajya bhaktā daityās sthitā iti //MU_5,32.25//",
    "GSP27moksop_u:23291": " devā vismayam ājagmuś śakrādyās samarudgaṇāḥ /",
    "GSP27moksop_u:23292": " gṛhītā vaiṣṇavī bhaktir daityaiḥ kim iti rāghava //MU_5,32.26//",
    "GSP27moksop_u:23293": " kṣīrode bhogibhogasthaṃ vibudhā vismayākulāḥ /",
    "GSP27moksop_u:23294": " jagmur ambaram utsṛjya harim āhavaśālinaṃ //MU_5,32.27//",
    "GSP27moksop_u:23295": " tatraitaṃ daityavṛttāntaṃ kathayām āsur asya te /",
    "GSP27moksop_u:23296": " papracchuś cainam āsīnam apūrvāścaryavismayāt //MU_5,32.28//",
    "GSP27moksop_u:23297": " devāḥ:",
    "GSP27moksop_u:23298": " kim etad bhagavan daityā viruddhā ye sadaiva te /",
    "GSP27moksop_u:23299": " te hi tvanmayatāṃ yātā māyeyam iti bhāvyate //MU_5,32.29//",
    "GSP27moksop_u:23300": " kva kilātyantadurvṛttā dānavā dalitādrayaḥ /",
    "GSP27moksop_u:23301": " kva pāścātyamahājanmalabhyā bhaktir janārdane //MU_5,32.30//",
    "GSP27moksop_u:23302": " prākṛto guṇavāñ jāta ity eṣā bhagavan kathā /",
    "GSP27moksop_u:23303": " akālapuṣpamāleva sukhāyodvejanāya ca //MU_5,32.31//",
    "GSP27moksop_u:23304": " nopapannaṃ hi yad yatra tatra tan na virājate /",
    "GSP27moksop_u:23305": " madhye kācakalāpasya mahāmūlyo maṇir yathā //MU_5,32.32//",
    "GSP27moksop_u:23306": " yo yo yādṛgguṇo jantus sa tām evaiti saṃsthitim /",
    "GSP27moksop_u:23307": " sadṛśeṣv apy ajeṣu śvā na manye ramate kvacit //MU_5,32.33//",
    "GSP27moksop_u:23308": " na tathā duḥkhayanty aṅge majjantyo vajrasūcayaḥ /",
    "GSP27moksop_u:23309": " vaisādṛśyena sambaddhā yathaitā vastudṛṣṭayaḥ //MU_5,32.34//",
    "GSP27moksop_u:23310": " yad yatra kramasamprāptam upapannam aninditam /",
    "GSP27moksop_u:23311": " tad eva rājate tatra jale 'mbhojaṃ na tu sthale //MU_5,32.35//",
    "GSP27moksop_u:23312": " kvādhamaḥ prākṛtārambho hīnakarmaratis sadā /",
    "GSP27moksop_u:23313": " varāko dānavas tucchajātir bhaktiḥ kva vaiṣṇavī //MU_5,32.36//",
    "GSP27moksop_u:23314": " kamalinī paruṣoṣarabhūgatā sukhayatīha yathā na durāśrayā /",
    "GSP27moksop_u:23315": " danusuto 'pi hi mādhavabhaktimān iti kathā na tatheśa sukhāya naḥ //MU_5,32.37//",
    "GSP27moksop_u:23316": " prahlādopākhyāne vibudhavitarko nāma sargaḥ",
    "GSP27moksop_u:23317": " trayastriṃśas sargaḥ",
    "GSP27moksop_u:23318": " vasiṣṭhaḥ:",
    "GSP27moksop_u:23319": " garjantam atisaṃrabdhaṃ suralokam athārihā /",
    "GSP27moksop_u:23320": " uvāca mādhavo vākyaṃ śikhivṛndam ivāmbudaḥ //MU_5,33.1//",
    "GSP27moksop_u:23321": " bhagavān:",
    "GSP27moksop_u:23322": " vibudhā mā viṣaṇṇās stha prahlādo bhaktimān iti /",
    "GSP27moksop_u:23323": " pāścātyaṃ janma tasyedaṃ mokṣārho 'sāv arindamaḥ //MU_5,33.2//",
    "GSP27moksop_u:23324": " ita uttaram etena garbhatā danusūnunā /",
    "GSP27moksop_u:23325": " na kartavyā pradagdhena bījenevāṅkurakriyā //MU_5,33.3//",
    "GSP27moksop_u:23326": " guṇavān nirguṇo jāta ity anarthakramaṃ viduḥ /",
    "GSP27moksop_u:23327": " nirguṇo guṇavāñ jāta ity āhus siddhidaṃ kramam //MU_5,33.4//",
    "GSP27moksop_u:23328": " ātmīyāni vicitrāṇi bhuvanāny amarottamāḥ /",
    "GSP27moksop_u:23329": " prayāta nāsukhāyaiṣā prāhlādī guṇiteha vaḥ //MU_5,33.5//",
    "GSP27moksop_u:23330": " vasiṣṭhaḥ:",
    "GSP27moksop_u:23331": " ity uktvā vibudhāṃs tatra kṣīrodārṇavavīciṣu /",
    "GSP27moksop_u:23332": " antardhānaṃ yayau devas taṭatāpiñchagucchavat //MU_5,33.6//",
    "GSP27moksop_u:23333": " so 'pi sampūjitaharis suraugho 'vrajad ambaram /",
    "GSP27moksop_u:23334": " punar mandaranirdhūtāt kaṇajālam ivārṇavāt //MU_5,33.7//",
    "GSP27moksop_u:23335": " prahlādaṃ prati gīrvāṇās tatas snigdhatvam āyayuḥ /",
    "GSP27moksop_u:23336": " mahānto yatra nodvignās tatra viśvāsavan manaḥ //MU_5,33.8//",
    "GSP27moksop_u:23337": " pratyahaṃ pūjayām āsa devadevaṃ janārdanam /",
    "GSP27moksop_u:23338": " manasā karmaṇā vācā prahlādo bhaktimān iti //MU_5,33.9//",
    "GSP27moksop_u:23339": " atha pūjāparasyāsya samavardhanta kālataḥ /",
    "GSP27moksop_u:23340": " vivekānandavairāgyavibhavapramukhā guṇāḥ //MU_5,33.10//",
    "GSP27moksop_u:23341": " nābhyanandad asau bhogapūgaṃ śuṣkam iva drumam /",
    "GSP27moksop_u:23342": " na cāramata kāntāsu mṛgo marumahīṣv iva //MU_5,33.11//",
    "GSP27moksop_u:23343": " na reme lokacarcāsu śāstrārthakathanād ṛte /",
    "GSP27moksop_u:23344": " nājāyata ratis tasya dṛśye sthala ivābjinī //MU_5,33.12//",
    "GSP27moksop_u:23345": " na viśaśrāma ceto 'sya bhogarogānurañjane /",
    "GSP27moksop_u:23346": " muktāphalam asaṃśliṣṭaṃ muktāphala ivātale //MU_5,33.13//",
    "GSP27moksop_u:23347": " tyaktabhogābhikalanaṃ viśrāntim atha nāgatam /",
    "GSP27moksop_u:23348": " cetaḥ kevalam asyāsīd dolāyām iva yojitam //MU_5,33.14//",
    "GSP27moksop_u:23349": " prāhlādīṃ tāṃ sthitiṃ kṛṣṇadehaḥ kṣīrodakoṭarāt /",
    "GSP27moksop_u:23350": " viveda sarvagatayā tayā paramakāntayā //MU_5,33.15//",
    "GSP27moksop_u:23351": " atha pātālamārgeṇa viṣṇur āhlāditāgragaḥ /",
    "GSP27moksop_u:23352": " pūjādevagṛhaṃ tasya prahlādasya samāyayau //MU_5,33.16//",
    "GSP27moksop_u:23353": " vijñāyābhyāgataṃ devaṃ pūjayā dviguṇeddhayā /",
    "GSP27moksop_u:23354": " daityendraḥ puṇḍarīkākṣam ādarāt paryapūjayat //MU_5,33.17//",
    "GSP27moksop_u:23355": " pūjāgṛhagataṃ devaṃ pratyakṣāvasthitaṃ harim /",
    "GSP27moksop_u:23356": " prahlādaḥ paramaprīto girā tuṣṭāva puṣṭayā //MU_5,33.18//",
    "GSP27moksop_u:23357": " prahlādaḥ:",
    "GSP27moksop_u:23358": " tribhuvanabhavanābhirāmakośaṃ sakalakalaṅkaharaṃ paraṃ prakāśam /",
    "GSP27moksop_u:23359": " aśaraṇaśaraṇaṃ śaraṇyam īśaṃ harim ajam īśvaram acyutaṃ prapadye //MU_5,33.19//",
    "GSP27moksop_u:23360": " kuvalayadalaśailasannikāśaṃ śaradamalāmbarakoṭaropamānam /",
    "GSP27moksop_u:23361": " bhramaratimirakajjalāñjanābhaṃ sarasijacakragadādharaṃ prapadye //MU_5,33.20//",
    "GSP27moksop_u:23362": " vicaladalikalāpakomalāṅgaṃ sitadalapaṅkajakuṭmalābhaśaṅkham /",
    "GSP27moksop_u:23363": " śrutiraṇitaviriñcacañcarīkaṃ svahṛdayapadmajalāśayaṃ prapadye //MU_5,33.21//",
    "GSP27moksop_u:23364": " sitamaṇigaṇatārakāvakīrṇaṃ smitadhavalānanapīvarendubimbam /",
    "GSP27moksop_u:23365": " hṛdayamaṇimarīcijālagaṅgaṃ hariśaradambaram ātataṃ prapadye //MU_5,33.22//",
    "GSP27moksop_u:23366": " tribhuvananalinīsitāravindaṃ timirasamānavimohadīpam agryam /",
    "GSP27moksop_u:23367": " jaḍataram ajaḍaṃ cidātmatattvaṃ jagadakhilārtiharaṃ hariṃ prapadye //MU_5,33.23//",
    "GSP27moksop_u:23368": " navavikasitapadmareṇugauraṃ sphuṭakamalāvapuṣoparūṣitāṅgam /",
    "GSP27moksop_u:23369": " dinagamasamayāruṇāmbarābhaṃ kanakanibhāmbarasundaraṃ prapadye //MU_5,33.24//",
    "GSP27moksop_u:23370": " aviratahatasṛṣṭasargalīlaṃ satatam ajātam avardhanaṃ viśālam /",
    "GSP27moksop_u:23371": " yugaśatajaraḍhābhijātadehaṃ tarutalaśāyinam arbhakaṃ prapadye //MU_5,33.25//",
    "GSP27moksop_u:23372": " ditisutanalinītuṣārapātaṃ suranalinīsatatoditārkabimbam /",
    "GSP27moksop_u:23373": " kamalajanalinījalāvapūraṃ hṛdi nalinīnilayaṃ vibhuṃ prapadye //MU_5,33.26//",
    "GSP27moksop_u:23374": " vasiṣṭhaḥ:",
    "GSP27moksop_u:23375": " iti guṇabahulābhir vāgbhir abhyarcito 'sau harir asuravināśaś śrīniṣaṇṇāṃsadeśaḥ /",
    "GSP27moksop_u:23376": " jalada iva mayūraṃ prītimān prīyamāṇaṃ kuvalayadaladehaḥ pratyuvācāsurendram //MU_5,33.27//",
    "GSP27moksop_u:23377": " prahlādopākhyāne nārāyaṇāgamanaṃ nāma sargaḥ",
    "GSP27moksop_u:23378": " catustriṃśas sargaḥ",
    "GSP27moksop_u:23379": " bhagavān:",
    "GSP27moksop_u:23380": " varaṃ guṇanidhe daityakulacūḍāmahāmaṇe /",
    "GSP27moksop_u:23381": " gṛhāṇābhimataṃ bhūyojanmaduḥkhopaśāntaye //MU_5,34.1//",
    "GSP27moksop_u:23382": " prahlādaḥ:",
    "GSP27moksop_u:23383": " sarvasaṅkalpaphalada sarvalokāntarasthita /",
    "GSP27moksop_u:23384": " yad udāratamaṃ vetsi tad evādiśa deva me //MU_5,34.2//",
    "GSP27moksop_u:23385": " bhagavān:",
    "GSP27moksop_u:23386": " sarvasambhramasaṃśāntyai paramāya phalāya ca /",
    "GSP27moksop_u:23387": " brahmaviśrāntiparyanto viveko 'stu tavānagha //MU_5,34.3//",
    "GSP27moksop_u:23388": " vasiṣṭhaḥ:",
    "GSP27moksop_u:23389": " ity uktvā ditiputrendraṃ viṣṇur antaradhīyata /",
    "GSP27moksop_u:23390": " kṛtaghargharanirhrādas taraṅgas toyadher iva //MU_5,34.4//",
    "GSP27moksop_u:23391": " viṣṇāv antarhite deve pūjāyāḥ kusumāñjalim /",
    "GSP27moksop_u:23392": " pāścātyaṃ dānavas tyaktvā maṇiratnapariṣkṛtam //MU_5,34.5//",
    "GSP27moksop_u:23393": " padmāsanastho 'tha mṛdāv upaviśya varāsane /",
    "GSP27moksop_u:23394": " stotrapāṭhavidhāv atra cintayām āsa cintayā //MU_5,34.6//",
    "GSP27moksop_u:23395": " vicāravān eva bhavān bhavatv iti bhavāriṇā /",
    "GSP27moksop_u:23396": " devenokto 'smi tenāntaḥ karomy āśu vicāraṇām //MU_5,34.7//",
    "GSP27moksop_u:23397": " kim ahaṃ nāma tāvat syāṃ yo 'smin bhuvanaḍambare /",
    "GSP27moksop_u:23398": " vacmi gacchāmi tiṣṭhāmi prayate cāharāmi ca //MU_5,34.8//",
    "GSP27moksop_u:23399": " jagat tāvad idaṃ nāhaṃ savṛkṣavanaparvatam /",
    "GSP27moksop_u:23400": " yad bāhyaṃ jaḍam atyantaṃ tat syāṃ katham ahaṃ kila //MU_5,34.9//",
    "GSP27moksop_u:23401": " asann abhyutthito mūkaḥ pavanais sphurati kṣaṇam /",
    "GSP27moksop_u:23402": " kālenālpena vilayī deho nāham acetanaḥ //MU_5,34.10//",
    "GSP27moksop_u:23403": " jaḍayā karṇaśaṣkulyā kalpyamānaḥ kṣaṇasthayā /",
    "GSP27moksop_u:23404": " śūnyākṛtiś śūnyabhavaś śabdo nāham acetanaḥ //MU_5,34.11//",
    "GSP27moksop_u:23405": " tvacā kṣaṇavināśinyā prāpyam aprāpyam anyathā /",
    "GSP27moksop_u:23406": " citprasādopalabdhātma sparśanaṃ nāsmy acetanam //MU_5,34.12//",
    "GSP27moksop_u:23407": " labdhātmā jihvayā tuccho lolayā lolasattayā /",
    "GSP27moksop_u:23408": " svalpaspando dravyaniṣṭho raso nāham acetanaḥ //MU_5,34.13//",
    "GSP27moksop_u:23409": " dṛśyadarśanayor līnaṃ kṣayi kṣaṇavināśinoḥ /",
    "GSP27moksop_u:23410": " kevale draṣṭari kṣīṇaṃ rūpaṃ nāham acetanam //MU_5,34.14//",
    "GSP27moksop_u:23411": " nāsayātyantajaḍayā kṣayiṇyā parikalpitaḥ /",
    "GSP27moksop_u:23412": " pelavo 'niyatādhāro gandho nāham acetanaḥ //MU_5,34.15//",
    "GSP27moksop_u:23413": " nirmamo 'mananaś śānto gatapañcendriyabhramaḥ /",
    "GSP27moksop_u:23414": " śuddhaś cetana evāhaṃ kalākalanavarjitaḥ //MU_5,34.16//",
    "GSP27moksop_u:23415": " cetyavarjitacinmātram aham eṣo 'vabhāsakaḥ /",
    "GSP27moksop_u:23416": " sabāhyābhyantaravyāpī niṣkalāmalasanmayaḥ //MU_5,34.17//",
    "GSP27moksop_u:23417": " ā idānīṃ smṛtaṃ satyam etat tad akhilaṃ mayā /",
    "GSP27moksop_u:23418": " nirvikalpacidābhāsa eṣa ātmāsmi sarvagaḥ //MU_5,34.18//",
    "GSP27moksop_u:23419": " anena cetaneneme sarve ghaṭapaṭādayaḥ /",
    "GSP27moksop_u:23420": " sūryāntā avabhāsante dīpenottamatejasā //MU_5,34.19//",
    "GSP27moksop_u:23421": " anenaitās sphurantīha vicitrendriyavṛttayaḥ /",
    "GSP27moksop_u:23422": " tejasāntaḥ prakāśena yathāgnikaṇapaṅktayaḥ //MU_5,34.20//",
    "GSP27moksop_u:23423": " anenaitās sphuranty antar manomananaśaktayaḥ /",
    "GSP27moksop_u:23424": " sarvagena nidāghena yathā marumarīcayaḥ //MU_5,34.21//",
    "GSP27moksop_u:23425": " anenaitat padārthānāṃ vastutvaṃ pratipādyate /",
    "GSP27moksop_u:23426": " śuklādiguṇavattvaṃ svaṃ pradīpeneva vāsasām //MU_5,34.22//",
    "GSP27moksop_u:23427": " asāv eva hi bhūtānāṃ sarveṣām eva jāgratām /",
    "GSP27moksop_u:23428": " sarvānubhavitā bhūmāv ātmā makuravat sthitaḥ //MU_5,34.23//",
    "GSP27moksop_u:23429": " asya tasyāvikalpasya ciddīpasya prasādataḥ /",
    "GSP27moksop_u:23430": " uṣṇo 'rkaś śiśiraś candro ghano 'drir vidrutaṃ payaḥ //MU_5,34.24//",
    "GSP27moksop_u:23431": " sātatyenānubhūtānāṃ padārthānām anena tat /",
    "GSP27moksop_u:23432": " padārthatvam udety uccaiḥ pratāpeneva taptatā //MU_5,34.25//",
    "GSP27moksop_u:23433": " brahmaviṣṇvindrarudrāṇāṃ kāraṇānāṃ jagatsthitau /",
    "GSP27moksop_u:23434": " etat kāraṇam ādyaṃ tat kāraṇaṃ nāsya vidyate //MU_5,34.26//",
    "GSP27moksop_u:23435": " akāraṇād akaraṇāt sarvakāraṇakāraṇāt /",
    "GSP27moksop_u:23436": " etasmāj jagad utpannam idaṃ śaityaṃ himād iva //MU_5,34.27//",
    "GSP27moksop_u:23437": " ciccetyadraṣṭṛdṛśyādināmabhir varjitātmane /",
    "GSP27moksop_u:23438": " sate sakṛdvibhātāya mahyam asmai namo namaḥ //MU_5,34.28//",
    "GSP27moksop_u:23439": " etasmin sarvabhūtāni nirvikalpacidātmani /",
    "GSP27moksop_u:23440": " guṇabhūtāni bhūteśe tiṣṭhanti ca viśanti ca //MU_5,34.29//",
    "GSP27moksop_u:23441": " yat kilānena kalitaṃ cetanenāntar ātmanā /",
    "GSP27moksop_u:23442": " tat tad bhavati sarvatra netarat sad api sthitam //MU_5,34.30//",
    "GSP27moksop_u:23443": " yac citā kalitaṃ kiñcit tad āpnoti nijaṃ padam /",
    "GSP27moksop_u:23444": " yac citā kalitaṃ neha tat sad apy astam āgatam //MU_5,34.31//",
    "GSP27moksop_u:23445": " imā ghaṭapaṭākārapadārthaśatapaṅktayaḥ /",
    "GSP27moksop_u:23446": " jāgatyo vipulādarśe hy asmin vyomani bimbitāḥ //MU_5,34.32//",
    "GSP27moksop_u:23447": " adṛśyaṃ sarvabhūtānāṃ prāpyaṃ galitacetasām /",
    "GSP27moksop_u:23448": " etat tad dṛśyate sadbhiḥ paraṃ vyometi tanmayaiḥ //MU_5,34.33//",
    "GSP27moksop_u:23449": " etad vṛddhaṃ vṛddhimati kṣayi kṣayiṇi jāgate /",
    "GSP27moksop_u:23450": " padārthe sad asac cāpi pratibimbārkavat sthitam //MU_5,34.34//",
    "GSP27moksop_u:23451": " iyam abhyudayaṃ yāti nānātā dṛśyamañjarī /",
    "GSP27moksop_u:23452": " ācāracañcarīkāḍhyā etasmād kāraṇadrumād //MU_5,34.35//",
    "GSP27moksop_u:23453": " asmād iyam udety uccais saṃsāraracanā calā /",
    "GSP27moksop_u:23454": " vicitratarugulmāḍhyā śailād iva vanāvalī //MU_5,34.36//",
    "GSP27moksop_u:23455": " sarveṣām avibhinno 'sau trailokyodaravartinām /",
    "GSP27moksop_u:23456": " brahmādīnāṃ tṛṇāntānāṃ cidātmā samprakāśakaḥ //MU_5,34.37//",
    "GSP27moksop_u:23457": " eṣo 'sāv aham ādyantarahitas sarvagākṛtiḥ /",
    "GSP27moksop_u:23458": " carācarāṇām bhūtānām antas svānubhavas sthitaḥ //MU_5,34.38//",
    "GSP27moksop_u:23459": " asya tasya mamemāni sthāvarāṇi carāṇi ca /",
    "GSP27moksop_u:23460": " parisaṅkhyāvihīnāni śarīrāṇi bahūni ca //MU_5,34.39//",
    "GSP27moksop_u:23461": " eṣo 'sāv aham ekātmā svānubhūtivaśāt svayam /",
    "GSP27moksop_u:23462": " sarvadṛgdraṣṭṛdṛśyatvāt sahasrakaralocanaḥ //MU_5,34.40//",
    "GSP27moksop_u:23463": " eṣo 'sāv aham ākāśe sūryadehena cāruṇā /",
    "GSP27moksop_u:23464": " viharāmītareṇāpi vāyudehena vāhinā //MU_5,34.41//",
    "GSP27moksop_u:23465": " mamaitad vapur ānīlaṃ śaṅkhacakragadādharam /",
    "GSP27moksop_u:23466": " sarvasaubhāgyasīmānto hy asmiñ jagati valgati //MU_5,34.42//",
    "GSP27moksop_u:23467": " aham asmin samudbhūtaḥ padmāsanagatas sadā /",
    "GSP27moksop_u:23468": " nirvikalpasamādhisthaḥ parāṃ nirvṛtim āgataḥ //MU_5,34.43//",
    "GSP27moksop_u:23469": " ahaṃ trinetrayākṛtyā gaurīvaktrābjaṣaṭpadaḥ /",
    "GSP27moksop_u:23470": " sargānte saṃharāmīdaṃ kūrmo 'ṅgapaṭalaṃ yathā //MU_5,34.44//",
    "GSP27moksop_u:23471": " aham aindreṇa rūpeṇa trilokīmaṭhikām imām /",
    "GSP27moksop_u:23472": " pālayāmi kramaprāptāṃ maṭhikām iva tāpasaḥ //MU_5,34.45//",
    "GSP27moksop_u:23473": " ahaṃ tṛṇalatāgulmajālaṃ rasatayā sthitaḥ /",
    "GSP27moksop_u:23474": " utthāpayāmi cidbhūmeḥ kūpād urulatām iva //MU_5,34.46//",
    "GSP27moksop_u:23475": " svalīlārtham idaṃ cāru jagadāḍambaraṃ tatam /",
    "GSP27moksop_u:23476": " mayābhijātabālena paṅkakrīḍanakaṃ yathā //MU_5,34.47//",
    "GSP27moksop_u:23477": " mayīdam arpyate sarvaṃ sattāṃ māṃ prāpya gacchati /",
    "GSP27moksop_u:23478": " matparityaktam etac ca sad apy eva na kiñcana //MU_5,34.48//",
    "GSP27moksop_u:23479": " mayi sphāre cidādarśe pratibimbaṃ yad āgatam /",
    "GSP27moksop_u:23480": " tad asti netarat tasmān matto 'nyan neha vidyate //MU_5,34.49//",
    "GSP27moksop_u:23481": " kusumeṣv aham āmodaḥ padmapattreṣv ahaṃ chaviḥ /",
    "GSP27moksop_u:23482": " chaviṣv ahaṃ rūpakalā rūpeṣv anubhavo 'py aham //MU_5,34.50//",
    "GSP27moksop_u:23483": " yad yat kiñcid idaṃ dṛśyaṃ jagat sthāvarajaṅgamam /",
    "GSP27moksop_u:23484": " sarvasaṅkalparahitaṃ tac cittattvam ahaṃ param //MU_5,34.51//",
    "GSP27moksop_u:23485": " āpyā rasamayī śaktir aṇvoghavivṛtodayā /",
    "GSP27moksop_u:23486": " sā yathā dārukuḍyeṣu tathāhaṃ sarvavastuṣu //MU_5,34.52//",
    "GSP27moksop_u:23487": " paramāṃ tām ahaṃ sarvapadārthāntaravartitām /",
    "GSP27moksop_u:23488": " upetya saṃvidvaicitryaṃ pratanomi svayecchayā //MU_5,34.53//",
    "GSP27moksop_u:23489": " ghṛtaṃ yathāntaḥ payasi rasaśaktir yathā jale /",
    "GSP27moksop_u:23490": " cicchaktis sarvabhāveṣu tathāntar aham āsthitaḥ //MU_5,34.54//",
    "GSP27moksop_u:23491": " idaṃ jagat trikālasthaṃ citi mayy eva saṃsthitam /",
    "GSP27moksop_u:23492": " cetyopacārarahitaṃ vastujātam ivāvanau //MU_5,34.55//",
    "GSP27moksop_u:23493": " bharitāśeṣadikkukṣis tyaktasaṅkocavibhramaḥ /",
    "GSP27moksop_u:23494": " sarvasthas sarvadhartā ca virāṭ samrāḍ ahaṃ sthitaḥ //MU_5,34.56//",
    "GSP27moksop_u:23495": " apūrvam anibaddhendram aśastradalitāmaram /",
    "GSP27moksop_u:23496": " aprārthitaṃ me samprāptaṃ jagadrājyam idaṃ tatam //MU_5,34.57//",
    "GSP27moksop_u:23497": " aho nu vitatātmāsmi na māmy ātmātmanātmani /",
    "GSP27moksop_u:23498": " kalpāntapavanocchūna ekārṇava ivārṇave //MU_5,34.58//",
    "GSP27moksop_u:23499": " nātmany antam avāpnomi svacche 'ntas svodite svayam /",
    "GSP27moksop_u:23500": " kṣīravārinidhau paṅgus sarīsṛpa iva sphuran //MU_5,34.59//",
    "GSP27moksop_u:23501": " svalpeyaṃ maṭhikā brāhmī jagannāmnī susaṅkaṭā /",
    "GSP27moksop_u:23502": " gajo bilva ivāsyāṃ me na māti vipulaṃ vapuḥ //MU_5,34.60//",
    "GSP27moksop_u:23503": " viriñcasadanāt pāre tattvānte 'py āharat padam /",
    "GSP27moksop_u:23504": " prasaraty eva me rūpam adyāpi na nivartate //MU_5,34.61//",
    "GSP27moksop_u:23505": " ayaṃ nāmāham ity antaḥ kuto niravalambanā /",
    "GSP27moksop_u:23506": " aparyantākṛter eṣā kilāsīt svalpatā mama //MU_5,34.62//",
    "GSP27moksop_u:23507": " bhavān ayam ahaṃ cāyam iti mithyaiva vibhramaḥ /",
    "GSP27moksop_u:23508": " ko dehaḥ ko 'py adeho vāpy apāravapuṣaś citaḥ //MU_5,34.63//",
    "GSP27moksop_u:23509": " varākāḥ pelavadhiyo babhūvur me pitāmahāḥ /",
    "GSP27moksop_u:23510": " ye sāmrājyam idaṃ tyaktvā remire 'rthavibhūtiṣu //MU_5,34.64//",
    "GSP27moksop_u:23511": " kveyaṃ kila mahādṛṣṭir bharitā brahmabṛṃhitā /",
    "GSP27moksop_u:23512": " kva sarīsṛpabhīmābhī ratī rājyavibhūtibhiḥ //MU_5,34.65//",
    "GSP27moksop_u:23513": " anantānantasambhogā paropaśamaśālinī /",
    "GSP27moksop_u:23514": " śuddheyaṃ cinmayī dṛṣṭir jayaty akhiladṛṣṭiṣu //MU_5,34.66//",
    "GSP27moksop_u:23515": " sarvabhāvāntarasthāya cetyamuktacidātmane /",
    "GSP27moksop_u:23516": " pratyakcetanarūpāya mahyam eva namo namaḥ //MU_5,34.67//",
    "GSP27moksop_u:23517": " jayāmy aham ahaṃ jāto jīrṇasaṃsārasaṃsṛtiḥ /",
    "GSP27moksop_u:23518": " prāptaḥ prāpto mayātmāyaṃ jīvāmi ca jayāmi ca //MU_5,34.68//",
    "GSP27moksop_u:23519": " idam uttamasāmrājyaṃ bodhaṃ santyajya śāśvatam /",
    "GSP27moksop_u:23520": " na rame 'ham aramyāsu rājyaduḥkhavibhūtiṣu //MU_5,34.69//",
    "GSP27moksop_u:23521": " dāruvāridṛṣanmātre lulubhe yo dharātale /",
    "GSP27moksop_u:23522": " dhig varākam anātmajñaṃ taṃ pitāmahakīṭakam //MU_5,34.70//",
    "GSP27moksop_u:23523": " avidyaikātmabhir dravyair avidyāmayam ājyapam /",
    "GSP27moksop_u:23524": " ajñena santarpayatā kiṃ nāma guruṇā kṛtam //MU_5,34.71//",
    "GSP27moksop_u:23525": " varṣāṇi katicit prāpya jagadgrāmaṭikām imām /",
    "GSP27moksop_u:23526": " kiṃ nāma prāpad ucitaṃ hiraṇyakaśipuḥ kila //MU_5,34.72//",
    "GSP27moksop_u:23527": " anāsvādya śamānandaṃ jagadrājyaśatāny api /",
    "GSP27moksop_u:23528": " samāsvādayatā neha kiñcid āsvāditaṃ bhavet //MU_5,34.73//",
    "GSP27moksop_u:23529": " na kiñcid yena samprāptaṃ tenedaṃ paramāmṛtam /",
    "GSP27moksop_u:23530": " samprāpyāntaḥ prapūrṇena sarvaṃ prāptam akhaṇḍitam //MU_5,34.74//",
    "GSP27moksop_u:23531": " tyaktāmitapado mūrkho mitam eti na paṇḍitaḥ /",
    "GSP27moksop_u:23532": " uṣṭro hi tyaktasulataḥ kaṇṭakaṃ yāti netaraḥ //MU_5,34.75//",
    "GSP27moksop_u:23533": " parāṃ dṛṣṭim imāṃ tyaktvā dagdharājye rameta kaḥ /",
    "GSP27moksop_u:23534": " kas tyaktekṣurasaḥ prājñaḥ kaṭunimbapayaḥ pibet //MU_5,34.76//",
    "GSP27moksop_u:23535": " mūrkhā eva hi te sarve babhūvur me pitāmahāḥ /",
    "GSP27moksop_u:23536": " imāṃ dṛṣṭiṃ parityajya ye ratā rājyasaṅkaṭe //MU_5,34.77//",
    "GSP27moksop_u:23537": " kva phullā nandanasthalyaḥ kva dagdhā marubhūmayaḥ /",
    "GSP27moksop_u:23538": " kvemā bodhadṛśaś śāntāḥ kva bhogeṣv ātmabuddhayaḥ //MU_5,34.78//",
    "GSP27moksop_u:23539": " na kiñcid asti trailokye yad rājyam abhivāñchyate /",
    "GSP27moksop_u:23540": " sarvaṃ cāsty eva cittattve tat kasmān nānubhūyate //MU_5,34.79//",
    "GSP27moksop_u:23541": " citā sarvasthayā svacchasamayā nirvikārayā /",
    "GSP27moksop_u:23542": " sarvathā sarvadā sarvaṃ sarvatas sādhu labhyate //MU_5,34.80//",
    "GSP27moksop_u:23543": " bhānavī taijasī śaktir amṛtasrutir aindavī /",
    "GSP27moksop_u:23544": " brāhmī mahattā mahatī śākrī trailokyarājatā //MU_5,34.81//",
    "GSP27moksop_u:23545": " paramā pūrṇatā śārvī jayalakṣmīś ca vaiṣṇavī /",
    "GSP27moksop_u:23546": " mānasī śīghragamitā balavattā tu vāyavī //MU_5,34.82//",
    "GSP27moksop_u:23547": " āgneyī dāhakalanā pāyasī rasanirvṛtiḥ /",
    "GSP27moksop_u:23548": " maunī mahātapassiddhir vidyā bārhaspatī tathā //MU_5,34.83//",
    "GSP27moksop_u:23549": " vaimānikī vyomagatā sthiratāpi ca pārvatī /",
    "GSP27moksop_u:23550": " gambhīratātha sāmudrī mairavī ca mahonnatiḥ //MU_5,34.84//",
    "GSP27moksop_u:23551": " samaśrīs saugatī somyā mādanī madalolatā /",
    "GSP27moksop_u:23552": " mādhavī puṣpamayatā śāradī ghanasasyatā //MU_5,34.85//",
    "GSP27moksop_u:23553": " yākṣī ca māyāmayatā nābhasī niṣkalaṅkatā /",
    "GSP27moksop_u:23554": " śītatāpi ca tauṣārī naidāghī tāpataptatā //MU_5,34.86//",
    "GSP27moksop_u:23555": " etāś cānyās tathā bahvyo deśakālakriyātmikāḥ /",
    "GSP27moksop_u:23556": " nānākāravikārotthās trikālodarasaṃsthitāḥ //MU_5,34.87//",
    "GSP27moksop_u:23557": " vicitrāś śaktayas svacchasamayā nirvikārayā /",
    "GSP27moksop_u:23558": " citā kriyante parayā kalākalanamuktayā //MU_5,34.88//",
    "GSP27moksop_u:23559": " vikalpahīnā cit sarvapadārthaśatadṛṣṭiṣu /",
    "GSP27moksop_u:23560": " samam evābhipatati prabhā prābhākarī yathā //MU_5,34.89//",
    "GSP27moksop_u:23561": " sarvāśākośaviśrāntāṃ padārthapaṭalīṃ mahī /",
    "GSP27moksop_u:23562": " kālatrayehākalitāṃ yathānubhavati kṣaṇāt //MU_5,34.90//",
    "GSP27moksop_u:23563": " tathā samastasaṃsārabṛhaddṛśyadaśāśriyam /",
    "GSP27moksop_u:23564": " kālatrayasthām amalā cic cinoti tatātmikā //MU_5,34.91//",
    "GSP27moksop_u:23565": " tulyakālaparāmṛṣṭatrikālakalanāśatā /",
    "GSP27moksop_u:23566": " anantānubhavābhogā paripūrṇaiva śuddhacit //MU_5,34.92//",
    "GSP27moksop_u:23567": " parāmṛṣṭatrikālāyā dṛṣṭānantadṛśaś citaḥ /",
    "GSP27moksop_u:23568": " samatāparaparyāyā pūrṇataivāvaśiṣyate //MU_5,34.93//",
    "GSP27moksop_u:23569": " tulyakālāvabuddhena mṛdunā kaṭunā ca cit /",
    "GSP27moksop_u:23570": " samena samatām eti madhuniṣṭhānubhūtivat //MU_5,34.94//",
    "GSP27moksop_u:23571": " tyaktasaṅkalpakalayā sūkṣmayā cidavasthayā /",
    "GSP27moksop_u:23572": " sarvabhāvānugatayā sattādvaitaikarūpayā //MU_5,34.95//",
    "GSP27moksop_u:23573": " vicitrāpi padārthaśrīr anyo'nyavalitāntarā /",
    "GSP27moksop_u:23574": " tulyakālānubhavanāt sāmyenaivānubhūyate //MU_5,34.96//",
    "GSP27moksop_u:23575": " bhāvena bhāvam āśritya bhāvas tyajati duḥkhitām /",
    "GSP27moksop_u:23576": " prekṣya bhāvam abhāvena bhāvas tyajati tuṣṭatām //MU_5,34.97//",
    "GSP27moksop_u:23577": " kālatrayam upekṣitryā hīnāyāś cetyabandhanaiḥ /",
    "GSP27moksop_u:23578": " citaś cetyam upekṣitryās samataivāvaśiṣyate //MU_5,34.98//",
    "GSP27moksop_u:23579": " yāti vācām agamyatvād asattām iva śāśvatīm /",
    "GSP27moksop_u:23580": " nairātmyasiddhāntadaśām upayāteva tiṣṭhati //MU_5,34.99//",
    "GSP27moksop_u:23581": " bhavaty ātmā tathā brahma nakiñcic cākhilaṃ ca vā /",
    "GSP27moksop_u:23582": " paramopaśame līnā mokṣanāmnā parocyate //MU_5,34.100//",
    "GSP27moksop_u:23583": " saṅkalpakalitā tv eṣā mandābhāsatayā jagat /",
    "GSP27moksop_u:23584": " na samyak paśyatīdaṃ cid dṛṣṭiḥ paṭalinī yathā //MU_5,34.101//",
    "GSP27moksop_u:23585": " īhānīhāmayair antar yā cid āvalitā malaiḥ /",
    "GSP27moksop_u:23586": " sā hi notpatituṃ śaktā pāśabaddheva pakṣiṇī //MU_5,34.102//",
    "GSP27moksop_u:23587": " saṅkalpakalanenaiva ye kecana janā ime /",
    "GSP27moksop_u:23588": " patitā mohajāleṣu vinetrā iva pakṣiṇaḥ //MU_5,34.103//",
    "GSP27moksop_u:23589": " saṅkalpajālavalitair viṣayāvaṭapātibhiḥ /",
    "GSP27moksop_u:23590": " padavī gatabādheyaṃ na dṛṣṭā matpitāmahaiḥ //MU_5,34.104//",
    "GSP27moksop_u:23591": " dinaiḥ katipayair eva sphuritvā dharaṇītale /",
    "GSP27moksop_u:23592": " varākās tena te naṣṭā maṣakāḥ kuhareṣv iva //MU_5,34.105//",
    "GSP27moksop_u:23593": " ajñāsyan yadi te tattvaṃ bhogaduḥkhārthinas tataḥ /",
    "GSP27moksop_u:23594": " bhāvābhāvāndhakūpeṣu nāpatiṣyan hatāśayāḥ //MU_5,34.106//",
    "GSP27moksop_u:23595": " icchādveṣasamutthena dvandvamohena jantavaḥ /",
    "GSP27moksop_u:23596": " dharāvivaramagnānāṃ kīṭānāṃ samatāṃ gatāḥ //MU_5,34.107//",
    "GSP27moksop_u:23597": " īhitānīhitākārā kalanāmṛgatṛṣṇikā /",
    "GSP27moksop_u:23598": " satyāvabodhameghena yasya śāntā sa jīvati //MU_5,34.108//",
    "GSP27moksop_u:23599": " kutaḥ kilāsyāś śuddhāyā avicchinnāmalākṛteḥ /",
    "GSP27moksop_u:23600": " candrikāyā rucaḥ koṣṇāḥ kalaṅkakalanāś citaḥ //MU_5,34.109//",
    "GSP27moksop_u:23601": " ātmane 'stu namo mahyam avicchinnacidātmane /",
    "GSP27moksop_u:23602": " lokālokamaṇe deva cireṇādhigato 'sy aho //MU_5,34.110//",
    "GSP27moksop_u:23603": " parāmṛṣṭo 'si labdho 'si prodito 'si cirāya ca /",
    "GSP27moksop_u:23604": " uddhṛto 'si vikalpebhyo yo 'si so 'si namo 'stu te //MU_5,34.111//",
    "GSP27moksop_u:23605": " mahyaṃ tubhyam anantāya tubhyaṃ mahyaṃ śivātmane /",
    "GSP27moksop_u:23606": " namo devātidevāya parāya paramātmane //MU_5,34.112//",
    "GSP27moksop_u:23607": " gataghanam iva pūrṇam indubimbaṃ gatakalanāvaraṇaṃ svam eva rūpam /",
    "GSP27moksop_u:23608": " svavapuṣi muditaṃ svayaṃ svasaṃsthaṃ svayam uditaṃ svarasaṃ svayaṃ namāmi //MU_5,34.113//",
    "GSP27moksop_u:23609": " prahlādopadeśayogo nāma sargaḥ",
    "GSP27moksop_u:23610": " pañcatriṃśas sargaḥ",
    "GSP27moksop_u:23611": " prahlādaḥ:",
    "GSP27moksop_u:23612": " om ity ākāritākāro vikāraparivarjitaḥ /",
    "GSP27moksop_u:23613": " ātmaivāyaṃ idaṃ sarvaṃ yat kiñcij jagatīgatam //MU_5,35.1//",
    "GSP27moksop_u:23614": " medo'sthimāṃsamajjāsṛgatīto 'py eṣa cetanaḥ /",
    "GSP27moksop_u:23615": " antarastho 'pi sūryādīn prakāśayati dīpakaḥ //MU_5,35.2//",
    "GSP27moksop_u:23616": " uṣṇīkaroti dahanaṃ rasayaty amṛto rasaṃ /",
    "GSP27moksop_u:23617": " indriyānubhavān bhuṅkte bhogān iva mahīpatiḥ //MU_5,35.3//",
    "GSP27moksop_u:23618": " tiṣṭhann api hi nāsīno gacchann api na gacchati /",
    "GSP27moksop_u:23619": " śānto 'pi vyavahārasthaḥ kurvann api na lipyate //MU_5,35.4//",
    "GSP27moksop_u:23620": " pūrvam adya tathedānīm ihāmutrobhayatra ca /",
    "GSP27moksop_u:23621": " pihito 'pihito 'py eṣa samas sarvāsu vṛttiṣu //MU_5,35.5//",
    "GSP27moksop_u:23622": " udbhavanyagbhavābhāvabhāvanābhir itas tataḥ /",
    "GSP27moksop_u:23623": " brahmāditṛṇaparyantaṃ jagad āvartayan sthitaḥ //MU_5,35.6//",
    "GSP27moksop_u:23624": " nityaspandamayo nityam api devāt sadāgateḥ /",
    "GSP27moksop_u:23625": " sthāṇor apy akriyo nityam ākāśād apy alepakaḥ //MU_5,35.7//",
    "GSP27moksop_u:23626": " manāṃsi kṣobhayaty eṣa pallavān iva mārutaḥ /",
    "GSP27moksop_u:23627": " vāhayaty akṣapaṅktiṃ vā svāśvālīm iva sārathiḥ //MU_5,35.8//",
    "GSP27moksop_u:23628": " atiduḥkhitavad dehagehe karmakaras sadā /",
    "GSP27moksop_u:23629": " samrāḍ ivātmani svāsthyasaṃsthito bhogabhug vibhuḥ //MU_5,35.9//",
    "GSP27moksop_u:23630": " eṣa eva sadānveṣyas stutyo dhyātavya eva ca /",
    "GSP27moksop_u:23631": " jarāmaraṇasammohād anenottīrya gamyate //MU_5,35.10//",
    "GSP27moksop_u:23632": " sulabhaś cāyam atyantaṃ sujñeyaś cāptabandhuvat /",
    "GSP27moksop_u:23633": " śarīrapadmakuhare sarveṣām eva ṣaṭpadaḥ //MU_5,35.11//",
    "GSP27moksop_u:23634": " anākṛṣṭo 'py anāhūtas svadehād eva labhyate /",
    "GSP27moksop_u:23635": " manāg evopahūto 'pi kṣaṇād bhavati sammukhaḥ //MU_5,35.12//",
    "GSP27moksop_u:23636": " nāsya saṃsevyamānasya sarvasampattiśālinaḥ /",
    "GSP27moksop_u:23637": " dhanānām īśvarasyeva smayo garvo 'tha vā bhavet //MU_5,35.13//",
    "GSP27moksop_u:23638": " āmoda iva puṣpeṣu tailaṃ tilakaṇeṣv iva /",
    "GSP27moksop_u:23639": " rasajātiṣv ivāsvādo devo deheṣu saṃsthitaḥ //MU_5,35.14//",
    "GSP27moksop_u:23640": " avicāravaśād eṣa hṛdayastho 'pi cetanaḥ /",
    "GSP27moksop_u:23641": " na jñāyate cirād dṛṣṭa iṣṭabandhur ivāgragaḥ //MU_5,35.15//",
    "GSP27moksop_u:23642": " vicāraṇāt parijñāte etasmin parameśvare /",
    "GSP27moksop_u:23643": " abhyudeti parānando labdhe priyajane yathā //MU_5,35.16//",
    "GSP27moksop_u:23644": " asmin dṛṣṭe pare bandhāv uddāmānandadāyini /",
    "GSP27moksop_u:23645": " āyānti dṛṣṭayas tās tā yābhir bandho vilīyate //MU_5,35.17//",
    "GSP27moksop_u:23646": " truṭyanti sarvataḥ pāśāḥ kṣīyante sarvaśatravaḥ /",
    "GSP27moksop_u:23647": " na kṛntanti manāṃsy āśā gṛhāṇīva durākhavaḥ //MU_5,35.18//",
    "GSP27moksop_u:23648": " asmin dṛṣṭe jagad dṛṣṭaṃ śrute 'smin sakalaṃ śrutam /",
    "GSP27moksop_u:23649": " spṛṣṭe cāsmiñ jagat spṛṣṭaṃ sthite 'smin saṃsthitaṃ jagat //MU_5,35.19//",
    "GSP27moksop_u:23650": " eṣa jāgarti suptānāṃ praharaty avivekinām /",
    "GSP27moksop_u:23651": " haraty āpadam ārtānāṃ vitaraty amahātmanām //MU_5,35.20//",
    "GSP27moksop_u:23652": " vicaraty eṣa lokeṣu dīpa eva jagatsthitau /",
    "GSP27moksop_u:23653": " vilasaty eṣa bhogeṣu prasphuraty eṣa vastuṣu //MU_5,35.21//",
    "GSP27moksop_u:23654": " ātmanātmānam evāntaś śāntenānubhavan bhavī /",
    "GSP27moksop_u:23655": " sthitas sarveṣu deheṣu tiktatvaṃ mariceṣv iva //MU_5,35.22//",
    "GSP27moksop_u:23656": " cetanākalanārūpī sabāhyābhyantarāśritaḥ /",
    "GSP27moksop_u:23657": " jagatpadārthasambhārasattāsāmānyam āsthitaḥ //MU_5,35.23//",
    "GSP27moksop_u:23658": " eṣa śūnyatvam ākāśe spanda eṣa sadāgatau /",
    "GSP27moksop_u:23659": " prakāśaś caiṣa tejassu payasy eṣa rasaḥ paraḥ //MU_5,35.24//",
    "GSP27moksop_u:23660": " kāṭhinyam avanāv eṣa auṣṇyam eṣa hutāśane /",
    "GSP27moksop_u:23661": " śaityam eṣa niśānāthe sattā caiṣa jagadgaṇe //MU_5,35.25//",
    "GSP27moksop_u:23662": " maṣīpiṇḍe yathā kārṣṇyaṃ śauklyaṃ himakaṇe yathā /",
    "GSP27moksop_u:23663": " yathā puṣpeṣu saugandhyaṃ dehe dehapatis tathā //MU_5,35.26//",
    "GSP27moksop_u:23664": " yathā sarvagatā sattā kālas sarvagato yathā /",
    "GSP27moksop_u:23665": " yathā sarvagataṃ vyoma vibhus sarvagatas tathā //MU_5,35.27//",
    "GSP27moksop_u:23666": " prabhuśaktir mahīpasya sarvadeśagatā yathā /",
    "GSP27moksop_u:23667": " rūpālokamanaskāramuktaṃ sattvaṃ tathātmanaḥ //MU_5,35.28//",
    "GSP27moksop_u:23668": " nityas so 'yam ahaṃ devo devānām avabodhakaḥ /",
    "GSP27moksop_u:23669": " svayam ātmāsmi me nāsti kalanāvit kiletarā //MU_5,35.29//",
    "GSP27moksop_u:23670": " reṇunevāṇunā vyomni padmapattra ivāmbhasā /",
    "GSP27moksop_u:23671": " sambhrameṇeva pāṣāṇe sambandho mayi nainasā //MU_5,35.30//",
    "GSP27moksop_u:23672": " sukhaduḥkhaśriyo dehe mā patantu patantu vā /",
    "GSP27moksop_u:23673": " tumbakopari dhārāś ca kā naḥ kṣatir upasthitā //MU_5,35.31//",
    "GSP27moksop_u:23674": " dīpāṅgābhigato rajjvā nāloko badhyate yathā /",
    "GSP27moksop_u:23675": " tathaivāyam abaddho 'haṃ sarvabhāvagaṇātigaḥ //MU_5,35.32//",
    "GSP27moksop_u:23676": " sambandhaḥ ko nu naḥ kāmair bhāvābhāvair athendriyaiḥ /",
    "GSP27moksop_u:23677": " kena sambadhyate vyoma kena vā gṛhyate manaḥ //MU_5,35.33//",
    "GSP27moksop_u:23678": " śarīre śatadhā yāte khaṇḍanā kā śarīriṇaḥ /",
    "GSP27moksop_u:23679": " kumbhe rugṇe kṣate kṣīṇe kumbhākāśasya kā kṣatiḥ //MU_5,35.34//",
    "GSP27moksop_u:23680": " piśācaka ivādṛśyo mano nāmoditaṃ mudhā /",
    "GSP27moksop_u:23681": " jaḍe tasmin kṣate bodhāt kā naḥ kṣatir upasthitā //MU_5,35.35//",
    "GSP27moksop_u:23682": " sukhaduḥkhamayī yasya vāsanā tan mano mama /",
    "GSP27moksop_u:23683": " abhavat pūrvam adyaikā sampannā nanu nirvṛtiḥ //MU_5,35.36//",
    "GSP27moksop_u:23684": " anyo bhuṅkte 'nya ādatte 'py anyasyānarthasaṅkaṭaḥ /",
    "GSP27moksop_u:23685": " anyaḥ paśyaty aho maurkhyaṃ kasyeyaṃ khalu cakrikā //MU_5,35.37//",
    "GSP27moksop_u:23686": " bhuṅkte prakṛtir ādatte mano dehasya saṅkaṭaḥ /",
    "GSP27moksop_u:23687": " draṣṭātmā maurkhyam astīha na kiñcit keva me kṣatiḥ //MU_5,35.38//",
    "GSP27moksop_u:23688": " na me bhogasthitau vāñchā na ca bhogavivarjane /",
    "GSP27moksop_u:23689": " yad āyāti tad āyātu yat prayāti prayātu tat //MU_5,35.39//",
    "GSP27moksop_u:23690": " sukheṣu mama nāpekṣā nopekṣā duḥkhavṛttiṣu /",
    "GSP27moksop_u:23691": " sukhaduḥkhāny upāyāntu yāntu vāpy aham eṣu kaḥ //MU_5,35.40//",
    "GSP27moksop_u:23692": " vāsanā vividhā dehe tv astaṃ vodayam eva vā /",
    "GSP27moksop_u:23693": " prayāntu nāham etāsu na caitā mama kāścana //MU_5,35.41//",
    "GSP27moksop_u:23694": " etāvantam ahaṃ kālam ajñānaripuṇoruṇā /",
    "GSP27moksop_u:23695": " hṛtvā vivekasarvasvam ekāntam avapothitaḥ //MU_5,35.42//",
    "GSP27moksop_u:23696": " vaiṣṇavena prasādena svasamutthena cāruṇā /",
    "GSP27moksop_u:23697": " idānīṃ svaṃ parijñāya mayaiṣa paripothitaḥ //MU_5,35.43//",
    "GSP27moksop_u:23698": " ahaṅkārapiśāco 'yaṃ śarīratarukoṭarāt /",
    "GSP27moksop_u:23699": " parāvabodhamantreṇa mayedānīm apākṛtaḥ //MU_5,35.44//",
    "GSP27moksop_u:23700": " nirahaṅkārayakṣo 'yaṃ maccharīramahādrumaḥ /",
    "GSP27moksop_u:23701": " puṇyatām alam āyātaḥ praphulta iva rājate //MU_5,35.45//",
    "GSP27moksop_u:23702": " praśāntamohadāridryo durāśādoṣasaṅkṣaye /",
    "GSP27moksop_u:23703": " vivekadhanasambhārāt sthito 'smi parameśvaraḥ //MU_5,35.46//",
    "GSP27moksop_u:23704": " jñātaṃ jñātavyam akhilaṃ dṛṣṭā draṣṭavyadṛṣṭayaḥ /",
    "GSP27moksop_u:23705": " tat prāptam adhunā yena na prāpyam iha śiṣyate //MU_5,35.47//",
    "GSP27moksop_u:23706": " diṣṭyā dūrojjhitānarthām apetaviṣayoragām /",
    "GSP27moksop_u:23707": " saṃśāntamohanīhārāṃ śāntāśāmṛgatṛṣṇikām //MU_5,35.48//",
    "GSP27moksop_u:23708": " rajorahitasarvāśāṃ śītalopaśamadrumām /",
    "GSP27moksop_u:23709": " prāpto 'smi vitatāṃ bhūmim unnatāṃ pāramārthikīm //MU_5,35.49//",
    "GSP27moksop_u:23710": " stutyā praṇatyā vijñaptyā śamena niyamena ca /",
    "GSP27moksop_u:23711": " labdho 'yaṃ bhagavān ātmā dṛṣṭaś cādhigatas sphuṭam //MU_5,35.50//",
    "GSP27moksop_u:23712": " ahaṅkārapadātītaś cirāt saṃsmṛtim āgataḥ /",
    "GSP27moksop_u:23713": " svabhāvo bhagavān ātmā viṣṇur brahma sanātanam //MU_5,35.51//",
    "GSP27moksop_u:23714": " indriyoragagarteṣu maraṇaśvabhrabhūmiṣu /",
    "GSP27moksop_u:23715": " tṛṣṇākarañjakuñjeṣu kāmakolāhaleṣu ca //MU_5,35.52//",
    "GSP27moksop_u:23716": " vāsanāvanajāleṣu janmakūpāntareṣu ca /",
    "GSP27moksop_u:23717": " duḥkhadāvāgnidāheṣu duṣkṛtāṅgārabhāriṣu //MU_5,35.53//",
    "GSP27moksop_u:23718": " pātotpātadaśālakṣair majjanonmajjanabhramaiḥ /",
    "GSP27moksop_u:23719": " āvirbhāvatirobhāvair āśāpāśaviveṣṭanaiḥ //MU_5,35.54//",
    "GSP27moksop_u:23720": " ahaṃ ciram ahaṅkāradviṣā samavapothitaḥ /",
    "GSP27moksop_u:23721": " niśāyām alpadhairyātmā piśāceneva jaṅgale //MU_5,35.55//",
    "GSP27moksop_u:23722": " svayam eva tvayedānīṃ kriyāśaktyā svayaiva hi /",
    "GSP27moksop_u:23723": " śaurivāgvyapadeśena vivekaśrīr vibodhitā //MU_5,35.56//",
    "GSP27moksop_u:23724": " prabuddhe bhavatīśāne tam ahaṅkārarākṣasam /",
    "GSP27moksop_u:23725": " na paśyāmi vibho dīpe jvalite timiraṃ yathā //MU_5,35.57//",
    "GSP27moksop_u:23726": " tasyāhaṅkārayakṣasya manovivaravāsinaḥ /",
    "GSP27moksop_u:23727": " dīpasyeva praśāntasya na vedmi gatim īśvara //MU_5,35.58//",
    "GSP27moksop_u:23728": " dṛṣṭa eva tvayīśāne palāyanaparāyaṇaḥ /",
    "GSP27moksop_u:23729": " sampanno madahambhāvaś cauras sūryodaye yathā //MU_5,35.59//",
    "GSP27moksop_u:23730": " asadabhyutthite tasminn ahaṅkārapiśācake /",
    "GSP27moksop_u:23731": " śānte tiṣṭhāmy atisvastho nirgonāsa iva drumaḥ //MU_5,35.60//",
    "GSP27moksop_u:23732": " śāmyāmi parinirvāmi jāgarmy asmi prabodhavān /",
    "GSP27moksop_u:23733": " taskareṇāvamukto 'smi nirvṛto 'smi cirād ayam //MU_5,35.61//",
    "GSP27moksop_u:23734": " śaityam abhyāgato 'smy antaś śāntāśāmṛgatṛṣṇikaḥ /",
    "GSP27moksop_u:23735": " prāvṛḍambubharasnātaś śāntadāva ivācalaḥ //MU_5,35.62//",
    "GSP27moksop_u:23736": " pramārjite 'ham ity asmin pade sārthe vicārataḥ /",
    "GSP27moksop_u:23737": " ko mohaḥ kāni duḥkhāni kāḥ kadāśāḥ ka ātapaḥ //MU_5,35.63//",
    "GSP27moksop_u:23738": " narakasvargamokṣādibhramās satyām ahaṅkṛtau /",
    "GSP27moksop_u:23739": " bhittāv eva pravartante citrehā na nabhastale //MU_5,35.64//",
    "GSP27moksop_u:23740": " ahaṅkārakalāpīne citte sāracamatkṛtiḥ /",
    "GSP27moksop_u:23741": " na rājate 'ṃśuke mlāne yathā kuṅkumarañjanā //MU_5,35.65//",
    "GSP27moksop_u:23742": " nirahaṅkārajalade tṛṣṇāsāravivarjite /",
    "GSP27moksop_u:23743": " bhāti cittaśaradvyomni svacchatā kāntiśālinī //MU_5,35.66//",
    "GSP27moksop_u:23744": " nirahaṅkārapaṅkāya samprasannāntarāya ca /",
    "GSP27moksop_u:23745": " mahyam ānandasarase tubhyam ātman namo namaḥ //MU_5,35.67//",
    "GSP27moksop_u:23746": " gatāhaṅkārameghāya śāntāśādāvavahnaye /",
    "GSP27moksop_u:23747": " mahyam ānandaśailāya viśrāntāya namo namaḥ //MU_5,35.68//",
    "GSP27moksop_u:23748": " śāntendriyogragrāhāya kṣīṇacittaurvavahnaye /",
    "GSP27moksop_u:23749": " ānandāmbudhaye tubhyaṃ mahyam ātman namo namaḥ //MU_5,35.69//",
    "GSP27moksop_u:23750": " praphultānandapadmāya śāntacintāmahormaye /",
    "GSP27moksop_u:23751": " mahyam unmānasāyātmaṃs tubhyam antar namo namaḥ //MU_5,35.70//",
    "GSP27moksop_u:23752": " saṃvidābhāsapakṣāya padmakoṭaravāsine /",
    "GSP27moksop_u:23753": " sarvamānasahaṃsāya svātmane 'ntar namo namaḥ //MU_5,35.71//",
    "GSP27moksop_u:23754": " kalākalitarūpāya niṣkalāyāmitātmane /",
    "GSP27moksop_u:23755": " sadoditātipūrṇātmaśaśine te namo namaḥ //MU_5,35.72//",
    "GSP27moksop_u:23756": " sadoditāya śītāya mahāhṛddhvāntahāriṇe /",
    "GSP27moksop_u:23757": " sarvagāyāpy adṛśyāya citsūryāya namo namaḥ //MU_5,35.73//",
    "GSP27moksop_u:23758": " asnehasnehadīprāya vartyatikrāntavartine /",
    "GSP27moksop_u:23759": " svabhāvādhāradhīrāya ciddīpāya namo namaḥ //MU_5,35.74//",
    "GSP27moksop_u:23760": " mananānalasantaptaṃ śītena manasā manaḥ /",
    "GSP27moksop_u:23761": " chinnam antar mayā taptam ayaseva balād ayaḥ //MU_5,35.75//",
    "GSP27moksop_u:23762": " indriyair indriyaṃ chittvā chittvā ca manasā manaḥ /",
    "GSP27moksop_u:23763": " ahaṅkṛtim ahaṅkṛtyā chittvā śeṣo jayāmy aham //MU_5,35.76//",
    "GSP27moksop_u:23764": " bhāvena bhāvam āmṛdya cchittvā tṛṣṇām atṛṣṇayā /",
    "GSP27moksop_u:23765": " niṣpiṣya prajñayāprajñāṃ jñe 'jñas saṃyojito mayā //MU_5,35.77//",
    "GSP27moksop_u:23766": " manasā manasi cchinne nirahaṅkāratāṃ gate /",
    "GSP27moksop_u:23767": " bhāvena galite bhāve svasthas tiṣṭhāmi kevalaḥ //MU_5,35.78//",
    "GSP27moksop_u:23768": " nirbhāvaṃ nirahaṅkāram amanaskam anīhitam /",
    "GSP27moksop_u:23769": " kevalaspandaśuddhātma yantraṃ tiṣṭhati me vapuḥ //MU_5,35.79//",
    "GSP27moksop_u:23770": " helānukalpitānantaviśvaikavyavasāyinī /",
    "GSP27moksop_u:23771": " paramopaśamopetā jāteyaṃ mama nirvṛtiḥ //MU_5,35.80//",
    "GSP27moksop_u:23772": " praśāntamohavetālo gatāhaṅkārarākṣasaḥ /",
    "GSP27moksop_u:23773": " kadāśārūpikāmukto jāto 'smi vigatajvaraḥ //MU_5,35.81//",
    "GSP27moksop_u:23774": " tṛṣṇārajjugaṇaṃ chittvā maccharīrakapañjarāt /",
    "GSP27moksop_u:23775": " na jāne kva gatoḍḍīya durahaṅkṛtipakṣiṇī //MU_5,35.82//",
    "GSP27moksop_u:23776": " uddhūlite ghanājñānakulāye kāyapādapāt /",
    "GSP27moksop_u:23777": " na jāne gata uḍḍīya kvāhambhāvavihaṅgamaḥ //MU_5,35.83//",
    "GSP27moksop_u:23778": " durāśādīrghadaurātmyā dhūsarā bhogabhasmanā /",
    "GSP27moksop_u:23779": " bhayabhogihatā diṣṭyā vayasyā vāsanā mṛtā //MU_5,35.84//",
    "GSP27moksop_u:23780": " etāvantam ahaṃ kālaṃ ko 'bhūvaṃ cittam īdṛśam /",
    "GSP27moksop_u:23781": " yenāham eva mithyaiva dṛḍhāhaṅkāratāṃ gataḥ //MU_5,35.85//",
    "GSP27moksop_u:23782": " adyāham asmi jāto 'yam aham adya mahāmatiḥ /",
    "GSP27moksop_u:23783": " ahaṅkāramahābhreṇa yaḥ kṛṣṇenālam ujjhitaḥ //MU_5,35.86//",
    "GSP27moksop_u:23784": " dṛṣṭo 'yam ātmā bhagavān antaś cādhigato mayā /",
    "GSP27moksop_u:23785": " ālabdhaś cānubhūto 'ṅge sānubhūtir niyojitaḥ //MU_5,35.87//",
    "GSP27moksop_u:23786": " gatāspadaṃ gatamananaṃ gataiṣaṇaṃ tiraskṛtaṃ nipuṇam ahaṅkṛtibhrame /",
    "GSP27moksop_u:23787": " nirīhitaṃ vyapagatarāgarañjanaṃ vikautukaṃ praśamam idaṃ gataṃ manaḥ //MU_5,35.88//",
    "GSP27moksop_u:23788": " duruttarās samaviṣamā mahāpadas sudussahāḥ prabhavanadīrghadoṣadāḥ /",
    "GSP27moksop_u:23789": " gatāḥ kṣayaṃ samadhigato maheśvaraś cidavyayo vyapagatacittam antare //MU_5,35.89//",
    "GSP27moksop_u:23790": " prahlādātmalābhacintā nāma sargaḥ",
    "GSP27moksop_u:23791": " ṣaṭtriṃśas sargaḥ",
    "GSP27moksop_u:23792": " prahlādaḥ:",
    "GSP27moksop_u:23793": " ātman sarvapadātīta cirāt saṃsmṛtim āgataḥ /",
    "GSP27moksop_u:23794": " diṣṭyā labdho 'si bhagavan namas te 'stu cidātmane //MU_5,36.1//",
    "GSP27moksop_u:23795": " abhivandyāvalokyāyam alam āliṅgyase mayā /",
    "GSP27moksop_u:23796": " ko 'nyas syād bhagavan bandhus tvadṛte bhuvanatraye //MU_5,36.2//",
    "GSP27moksop_u:23797": " haṃsi pāsi dadāsi tvaṃ stauṣi yāsi vivalgasi /",
    "GSP27moksop_u:23798": " ayaṃ prāpto 'si dṛṣṭo 'si kiṃ karoṣi kva gacchasi //MU_5,36.3//",
    "GSP27moksop_u:23799": " svasattāpūritāśeṣaviśva viśvajanīna he /",
    "GSP27moksop_u:23800": " sarvatra lakṣyase nityam adhunā kva palāyase //MU_5,36.4//",
    "GSP27moksop_u:23801": " āvayor antaraṃ bhūrijanmavyavahitāntaram /",
    "GSP27moksop_u:23802": " adūram adya sampannaṃ diṣṭyā dṛṣṭo 'si bāndhava //MU_5,36.5//",
    "GSP27moksop_u:23803": " namas te kṛtakṛtyāya kartre hartre namo 'stu te /",
    "GSP27moksop_u:23804": " namas saṃsāranṛtyāya nityāya vimalātmane //MU_5,36.6//",
    "GSP27moksop_u:23805": " namaś cakrābjahastāya namaś candrārdhadhāriṇe /",
    "GSP27moksop_u:23806": " namo vibudhanāthāya namas te padmajanmane //MU_5,36.7//",
    "GSP27moksop_u:23807": " vācyavācakadṛṣṭyaiva bhedo yo 'yam ihāvayoḥ /",
    "GSP27moksop_u:23808": " asatyā kalpanaivaiṣā vīcivīcyambhasor iva //MU_5,36.8//",
    "GSP27moksop_u:23809": " tvam evānantayānantavastuvaicitryarūpayā /",
    "GSP27moksop_u:23810": " bhāvābhāvavilāsinyā nityayeha vijṛmbhase //MU_5,36.9//",
    "GSP27moksop_u:23811": " namo draṣṭre namas tvaṣṭre namo 'nantavikāsine /",
    "GSP27moksop_u:23812": " namas sarvasvabhāvāya namas te sarvagāmine //MU_5,36.10//",
    "GSP27moksop_u:23813": " pratijanma ciraṃ bahvyo dīrghaduḥkhavatā mayā /",
    "GSP27moksop_u:23814": " tvayā māyopadagdhena digdhena mahatainasā //MU_5,36.11//",
    "GSP27moksop_u:23815": " ālokitā lokadaśā dṛṣṭā dṛṣṭāntadṛṣṭayaḥ /",
    "GSP27moksop_u:23816": " na prāptas tvaṃ tvayā yena kiñcid āsāditaṃ bhavet //MU_5,36.12//",
    "GSP27moksop_u:23817": " sarvaṃ mṛtkāṣṭhapāṣāṇavārimātram idaṃ jagat /",
    "GSP27moksop_u:23818": " nehāsti tvadṛte deva yatprāptau nābhivāñchyate //MU_5,36.13//",
    "GSP27moksop_u:23819": " devāyam adya labdho 'si dṛṣṭo 'sy adhigato 'si ca /",
    "GSP27moksop_u:23820": " samprāpto 'si gṛhīto 'si namas te 'stu na mucyase //MU_5,36.14//",
    "GSP27moksop_u:23821": " yo 'kṣṇoḥ kanīnikāraśmijālaprotavapus sthitaḥ /",
    "GSP27moksop_u:23822": " devo darśanarūpeṇa kathaṃ so 'ntar na dṛśyate //MU_5,36.15//",
    "GSP27moksop_u:23823": " yas tvakpuṣpe spṛśan sparśagandhaṃ tailaṃ tile yathā /",
    "GSP27moksop_u:23824": " sparśam antaḥ karoty eṣa sa kathaṃ nānubhūyate //MU_5,36.16//",
    "GSP27moksop_u:23825": " yaś śabdaśravaṇād antaś śabdaśaktiṃ parāmṛśan /",
    "GSP27moksop_u:23826": " romāñcaṃ janayaty aṅge sa dūrasthaḥ kathaṃ bhavet //MU_5,36.17//",
    "GSP27moksop_u:23827": " jihvāpallavalagnāni svatītasyāṅgato 'pi ca /",
    "GSP27moksop_u:23828": " svadante yasya vastūni svadate sa na kasya vā //MU_5,36.18//",
    "GSP27moksop_u:23829": " puṣpagandhān upādāya ghrāṇahastena dehakam /",
    "GSP27moksop_u:23830": " ya ālepayati prītyā kasyāsau na mukhe sthitaḥ //MU_5,36.19//",
    "GSP27moksop_u:23831": " vedavedāntasiddhāntatarkapaurāṇagītibhiḥ /",
    "GSP27moksop_u:23832": " yo gītas sa kathaṃ hy ātmā vijñāto yāti vismṛtim //MU_5,36.20//",
    "GSP27moksop_u:23833": " saiveha deva bhogālī subhagāpīyam adya me /",
    "GSP27moksop_u:23834": " antar na svadate svacche tvayi dṛṣṭe parāpare //MU_5,36.21//",
    "GSP27moksop_u:23835": " tvayā vimaladīpena bhānuḥ prakaṭatāṃ gataḥ /",
    "GSP27moksop_u:23836": " tvayā śītatuṣāreṇa candraś śiśiratāṃ gataḥ //MU_5,36.22//",
    "GSP27moksop_u:23837": " tvayaite guravaś śailās tvayaite dyucarā dhṛtāḥ /",
    "GSP27moksop_u:23838": " tvayaiveyaṃ dharā dhīrā tvayaivāmbaram ambaram //MU_5,36.23//",
    "GSP27moksop_u:23839": " diṣṭyā mattām asi prāpto diṣṭyā tvattām ahaṃ gataḥ /",
    "GSP27moksop_u:23840": " ahaṃ tvaṃ tvam ahaṃ deva diṣṭyā bhedo 'sti nāvayoḥ //MU_5,36.24//",
    "GSP27moksop_u:23841": " ahaṃ tvam iti śabdābhyāṃ paryāyābhyāṃ mahātmanaḥ /",
    "GSP27moksop_u:23842": " tava vā mama vā sādho sampṛktābhyāṃ namo namaḥ //MU_5,36.25//",
    "GSP27moksop_u:23843": " namo mahyam anantāya nirahaṅkārarūpiṇe /",
    "GSP27moksop_u:23844": " namo mahyam arūpāya namaś śamanasadmane //MU_5,36.26//",
    "GSP27moksop_u:23845": " mayy ātmani same svacche sākṣibhūte nirākṛtau /",
    "GSP27moksop_u:23846": " dikkālādyanavacchinne svātmany eveha tiṣṭhati //MU_5,36.27//",
    "GSP27moksop_u:23847": " manaḥ prakṣobham āyāti sphurantīndriyasaṃvidaḥ /",
    "GSP27moksop_u:23848": " śaktir ullasati sphārā prāṇāpānapravāhinī //MU_5,36.28//",
    "GSP27moksop_u:23849": " vahanti dehayantrāṇi kṛṣṭāny āśāvaratrayā /",
    "GSP27moksop_u:23850": " carmamāṃsāsthidigdhāni manassārathimanti ca //MU_5,36.29//",
    "GSP27moksop_u:23851": " ayaṃ saṃvidvapur ahaṃ na kvacin na kṛtāspadaḥ /",
    "GSP27moksop_u:23852": " dehaḥ patatu vodetu svayābhimatayecchayā //MU_5,36.30//",
    "GSP27moksop_u:23853": " cirād aham ahaṃ jātas svātmalābhaś cirād ayam /",
    "GSP27moksop_u:23854": " cirād upaśamaṃ yāmi kalpasyānte jagad yathā //MU_5,36.31//",
    "GSP27moksop_u:23855": " cirāt saṃsāragāmitvād dīrghasaṃsāravartmani /",
    "GSP27moksop_u:23856": " viśrānto 'smi ciraśrāntaḥ kalpasyānta ivānilaḥ //MU_5,36.32//",
    "GSP27moksop_u:23857": " sarvātītāya sarvāya tubhyaṃ mahyaṃ namo namaḥ /",
    "GSP27moksop_u:23858": " tebhyo 'pi ca namo 'stv eva ye tvāṃ māṃ pravadanti vā //MU_5,36.33//",
    "GSP27moksop_u:23859": " akhilānantasambhogā na spṛṣṭā doṣadṛṣṭibhiḥ /",
    "GSP27moksop_u:23860": " jayaty akṛtasambhārā sākṣitā paramātmanaḥ //MU_5,36.34//",
    "GSP27moksop_u:23861": " ātman puṣpa ivāmodaś śastrapiṇḍa ivānalaḥ /",
    "GSP27moksop_u:23862": " tile tailam ivāsmiṃs tvaṃ sarvatra vapuṣi sthitaḥ //MU_5,36.35//",
    "GSP27moksop_u:23863": " haṃsi pāsi dadāsi tvam avasphūrjasi valgasi /",
    "GSP27moksop_u:23864": " anahaṅkṛtirūpo 'pi citreyaṃ tava māyitā //MU_5,36.36//",
    "GSP27moksop_u:23865": " jayasīśa jvaladdīptis sarvam unmīlayañ jagat /",
    "GSP27moksop_u:23866": " jayasy apagatārambhaṃ jagad bhūyo nimīlayan //MU_5,36.37//",
    "GSP27moksop_u:23867": " paramāṇos tavaivāntar idaṃ saṃsāramaṇḍalam /",
    "GSP27moksop_u:23868": " vaṭaś ca vaṭadhānāyāṃ babhūvāsti bhaviṣyati //MU_5,36.38//",
    "GSP27moksop_u:23869": " hayadviparathākārair yadvat khe dṛśyate 'mbudaḥ /",
    "GSP27moksop_u:23870": " tadvad ālakṣyase deva padārthaśatavibhramaiḥ //MU_5,36.39//",
    "GSP27moksop_u:23871": " bhavānāṃ bhūribhaṅgānām abhāvāya bhavādhipaḥ /",
    "GSP27moksop_u:23872": " bhava bhāvavimuktātmā bhāvābhāvabahiṣkṛtaḥ //MU_5,36.40//",
    "GSP27moksop_u:23873": " jahi mānaṃ madaṃ kopaṃ kāluṣyaṃ krūratāṃ tathā /",
    "GSP27moksop_u:23874": " na mahānto nimajjanti prākṛte guṇasaṅkaṭe //MU_5,36.41//",
    "GSP27moksop_u:23875": " prāktanīr dīrghadaurātmyadaśās smṛtvā punaḥ punaḥ /",
    "GSP27moksop_u:23876": " ko 'haṃ kiṃ tad babhūveti hasa muktācchaṭāsitam //MU_5,36.42//",
    "GSP27moksop_u:23877": " te prayātās samārambhā gatās te dagdhavāsarāḥ /",
    "GSP27moksop_u:23878": " yeṣu cintānalajvālājālajīrṇo bhavān abhūt //MU_5,36.43//",
    "GSP27moksop_u:23879": " adya tvaṃ dehanagare rājā sphāramanorathaḥ /",
    "GSP27moksop_u:23880": " na duḥkhair gṛhyase nāpi sukhair vyoma karair iva //MU_5,36.44//",
    "GSP27moksop_u:23881": " adyendriyaduraśvāṃs tvaṃ jitvā jitamanogajaḥ /",
    "GSP27moksop_u:23882": " bhogārīn abhito bhaṅktvā sāmrājyam adhitiṣṭhasi //MU_5,36.45//",
    "GSP27moksop_u:23883": " apārāmbarapānthas tvam ajasrāstamayodayaḥ /",
    "GSP27moksop_u:23884": " avabhāsakaro nityaṃ bahir antaś ca bhāskaraḥ //MU_5,36.46//",
    "GSP27moksop_u:23885": " sarvadaivāsi saṃsuptaś śaktyā saṃvedyase vibho /",
    "GSP27moksop_u:23886": " bhogālokanalīlārthaṃ kāminyā kāmuko yathā //MU_5,36.47//",
    "GSP27moksop_u:23887": " dṛkkṣudrābhir upānītaṃ dūrād rūpamadhu tvayā /",
    "GSP27moksop_u:23888": " pīyate svīkṛtaṃ śaktyā netravātāyanasthayā //MU_5,36.48//",
    "GSP27moksop_u:23889": " brahmāṇḍakoṭarodvāntāḥ prāṇāpānacarās tvayā /",
    "GSP27moksop_u:23890": " gatāgatair brahmapure samprekṣyante pratikṣaṇam //MU_5,36.49//",
    "GSP27moksop_u:23891": " dehapuṣpe tvam āmodo dehendau tv amṛtāmṛtam /",
    "GSP27moksop_u:23892": " rasas tvaṃ dehaviṭape śaityaṃ dehahime bhavān //MU_5,36.50//",
    "GSP27moksop_u:23893": " tvayy asti cinmayas snehaś śarīrakṣīrasarpiṣi /",
    "GSP27moksop_u:23894": " tvam antar asya dehasya dāruṇy agnir iva sthitaḥ //MU_5,36.51//",
    "GSP27moksop_u:23895": " tvam apām uttamāsvādaḥ prākāśyaṃ tejasām api /",
    "GSP27moksop_u:23896": " avagantā tvam arthānāṃ tvaṃ bhāsām avabhāsakaḥ //MU_5,36.52//",
    "GSP27moksop_u:23897": " spandas tvaṃ sarvavāyūnāṃ tvaṃ manohastino madaḥ /",
    "GSP27moksop_u:23898": " prajñānalaśikhāyās tvaṃ prākāśyaṃ taikṣṇyam eva ca //MU_5,36.53//",
    "GSP27moksop_u:23899": " tvadvaśād dīpavan māyā kvāpi sampravilīyate /",
    "GSP27moksop_u:23900": " dīpavat punar anyatra samudeti kuto 'pi sā //MU_5,36.54//",
    "GSP27moksop_u:23901": " tvayi saṃsāravartinyaḥ padārthāvalayas tathā /",
    "GSP27moksop_u:23902": " kaṭakāṅgadakeyūrayuktayaḥ kanake yathā //MU_5,36.55//",
    "GSP27moksop_u:23903": " bhavān ayam ayaṃ cāhaṃ tvaṃ śabdair evamādibhiḥ /",
    "GSP27moksop_u:23904": " svayam evātmanātmānaṃ līlayā stauṣi vakṣi ca //MU_5,36.56//",
    "GSP27moksop_u:23905": " mandānilavinunno 'bdo gajāśvanaradṛṣṭibhiḥ /",
    "GSP27moksop_u:23906": " yathā saṃlakṣyate vyomni tathā tvaṃ bhūtadṛṣṭibhiḥ //MU_5,36.57//",
    "GSP27moksop_u:23907": " yathā hayagajākārair jvālā lasati vahniṣu /",
    "GSP27moksop_u:23908": " tathaivāvyatiriktas tvaṃ dṛśyair vasasi sṛṣṭiṣu //MU_5,36.58//",
    "GSP27moksop_u:23909": " tvaṃ brahmāṇḍakamuktānām acchinnas tantur ātataḥ /",
    "GSP27moksop_u:23910": " kṣetraṃ tvaṃ bhūtasasyānāṃ cidrasāyanasekinām //MU_5,36.59//",
    "GSP27moksop_u:23911": " asat tad anabhivyaktaṃ padārthānāṃ prakāśyate /",
    "GSP27moksop_u:23912": " tvayā tattvaṃ yathā paktrā māṃsānāṃ svādavedanam //MU_5,36.60//",
    "GSP27moksop_u:23913": " vidyamānāpi vastuśrīr na sthitā tvayi na sthite /",
    "GSP27moksop_u:23914": " vanitārūpalāvaṇyasatteva gatacakṣuṣaḥ //MU_5,36.61//",
    "GSP27moksop_u:23915": " sad apīha na sattāyai vastu nākalitaṃ tvayā /",
    "GSP27moksop_u:23916": " tuṣṭaye na svalāvaṇyaṃ makurāpratibimbitam //MU_5,36.62//",
    "GSP27moksop_u:23917": " luṭhati tvāṃ vinā dehaḥ kāṣṭhaloṣṭasamaḥ kṣitau /",
    "GSP27moksop_u:23918": " sann apy asattayaivātto yāmāsv iva raviṃ vinā //MU_5,36.63//",
    "GSP27moksop_u:23919": " sukhaduḥkhakramaḥ prāpya bhavantaṃ parinaśyati /",
    "GSP27moksop_u:23920": " prākāśyam āsādya yathā tamas tejo 'tha vā himam //MU_5,36.64//",
    "GSP27moksop_u:23921": " tvadālokanayaivaite sthitiṃ yānti sukhādayaḥ /",
    "GSP27moksop_u:23922": " sūryālokanayā prātar varṇāś śuklādayo yathā //MU_5,36.65//",
    "GSP27moksop_u:23923": " labdhātmāno vinaśyanti sambandhakṣaṇa eva te /",
    "GSP27moksop_u:23924": " te tamāṃsīva dīpasya dṛṣṭāv eva vrajanty alam //MU_5,36.66//",
    "GSP27moksop_u:23925": " tamastā tamaso dīpāsattāyāṃ sphuṭatāṃ gatā /",
    "GSP27moksop_u:23926": " dīpasambandhasamaye sā cotpatya vinaśyati //MU_5,36.67//",
    "GSP27moksop_u:23927": " tathaiva sukhaduḥkhaśrīr dṛṣṭvaiva tvām anāmayam /",
    "GSP27moksop_u:23928": " jāyate jātamātraiva sarvanāśena naśyati //MU_5,36.68//",
    "GSP27moksop_u:23929": " bhaṅguratvād iha sthātuṃ kālaṃ nāṇum api kṣamā /",
    "GSP27moksop_u:23930": " nimeṣalakṣabhāgākhyā tanvī kālakalā yathā //MU_5,36.69//",
    "GSP27moksop_u:23931": " gatvarī naśvarī tanvī sukhaduḥkhādibhāvanā /",
    "GSP27moksop_u:23932": " sphurati tvatprasādena tvayi dṛṣṭe vilīyate //MU_5,36.70//",
    "GSP27moksop_u:23933": " tvadālokakṣaṇodbhūtā tvadālokakṣaṇakṣayā /",
    "GSP27moksop_u:23934": " mṛtaiva jātā jātaiva mṛtā kenopalakṣyate //MU_5,36.71//",
    "GSP27moksop_u:23935": " kṣaṇam apy asthiraṃ vastu kathaṃ kāryakaraṃ bhavet /",
    "GSP27moksop_u:23936": " taraṅgair utpalākārair mālā katham ivombhyate //MU_5,36.72//",
    "GSP27moksop_u:23937": " yadi jātavinirnaṣṭaṃ kriyāṃ vastv akariṣyata /",
    "GSP27moksop_u:23938": " tadāraṃsyata loko 'yaṃ mālāṃ kṛtvā taḍidguṇaiḥ //MU_5,36.73//",
    "GSP27moksop_u:23939": " imāṃ sukhādikāṃ lakṣmīṃ vivekijanacetasi /",
    "GSP27moksop_u:23940": " sthitas san naiva gṛhṇāsi na jahāsi samasthite //MU_5,36.74//",
    "GSP27moksop_u:23941": " avivekini yo 'si tvaṃ sa bhavātman yadṛcchayā /",
    "GSP27moksop_u:23942": " tadrūpakathanenālaṃ mamāmalapadāspada //MU_5,36.75//",
    "GSP27moksop_u:23943": " nirīheṇa niraṃśena nirahaṅkṛtinā tvayā /",
    "GSP27moksop_u:23944": " sataivāpy asatevāpi kartṛtvam urarīkṛtam //MU_5,36.76//",
    "GSP27moksop_u:23945": " jaya proḍḍāmarākāra jaya śāntiparāyaṇa /",
    "GSP27moksop_u:23946": " jaya sarvāgamātīta jaya sarvāgamāspada //MU_5,36.77//",
    "GSP27moksop_u:23947": " jaya jāta jayājāta jaya kṣata jayākṣata /",
    "GSP27moksop_u:23948": " jaya bhāva jayābhāva jaya jeya jayājaya //MU_5,36.78//",
    "GSP27moksop_u:23949": " ullasāmy upaśāmyāmi tiṣṭhāmy atigato 'smi ca /",
    "GSP27moksop_u:23950": " jayī jayāmi jīvāmi namo mahyaṃ namo 'stu te //MU_5,36.79//",
    "GSP27moksop_u:23951": " tvayi sthite mayi vigatāmayātmani svasaṃsthitau vyapagatarāgarañjane /",
    "GSP27moksop_u:23952": " kva bandhavaḥ kva ca vipadaḥ kva sampado bhavābhavau kva śamam upaimi śāśvatam //MU_5,36.80//",
    "GSP27moksop_u:23953": " prahlādopākhyāna ātmasaṃstavanaṃ nāma sargaḥ",
    "GSP27moksop_u:23954": " saptatriṃśas sargaḥ",
    "GSP27moksop_u:23955": " vasiṣṭhaḥ:",
    "GSP27moksop_u:23956": " iti sañcintayann eva prahlādaḥ paravīrahā /",
    "GSP27moksop_u:23957": " nirvikalpaṃ parānandasamādhiṃ samupāyayau //MU_5,37.1//",
    "GSP27moksop_u:23958": " nirvikalpasamādhisthaś citrārpita ivācalaḥ /",
    "GSP27moksop_u:23959": " śailād iva samutkīrṇo babhau svapadam āsthitaḥ //MU_5,37.2//",
    "GSP27moksop_u:23960": " tathātha tiṣṭhatas tasya kālo bahutaro yayau /",
    "GSP27moksop_u:23961": " sve gṛhe bhuvanasthasya meror iva suradviṣaḥ //MU_5,37.3//",
    "GSP27moksop_u:23962": " bodhito 'py asurādhīśair nābudhyata mahāmatiḥ /",
    "GSP27moksop_u:23963": " akāle bahuseko 'pi bījakośād ivāṅkuraḥ //MU_5,37.4//",
    "GSP27moksop_u:23964": " pañcavarṣasahasrāṇi pīnāṃso 'tiṣṭhad ekadṛk /",
    "GSP27moksop_u:23965": " śānta evāsurapure mattārṇava ivopalaḥ //MU_5,37.5//",
    "GSP27moksop_u:23966": " parānandadaśaikāntapariṇāmitayā tayā /",
    "GSP27moksop_u:23967": " nirānandam anābhāsam ivābhāsapadaṃ gataḥ //MU_5,37.6//",
    "GSP27moksop_u:23968": " etāvatātha kālena tadrasātalamaṇḍalam /",
    "GSP27moksop_u:23969": " babhūvārājakaṃ tīkṣṇamātsyanyāyakadarthitam //MU_5,37.7//",
    "GSP27moksop_u:23970": " hiraṇyakaśipau kṣīṇe samādhau tatsute sthite /",
    "GSP27moksop_u:23971": " na babhūvāparaḥ kaścid rājā danusutālaye //MU_5,37.8//",
    "GSP27moksop_u:23972": " asureśārthināṃ teṣāṃ dānavānāṃ samādhitaḥ /",
    "GSP27moksop_u:23973": " pareṇāpi prayatnena prahlādo na vyabudhyata //MU_5,37.9//",
    "GSP27moksop_u:23974": " na prāpur vikasadrūpaṃ patiṃ tatrāmarārayaḥ /",
    "GSP27moksop_u:23975": " lasatpattraprabhājālaṃ niśi padmam ivālayaḥ //MU_5,37.10//",
    "GSP27moksop_u:23976": " saṃvidvāto na tasyāntar abudhyata vicetasaḥ /",
    "GSP27moksop_u:23977": " bhuvaś ceṣṭākrama iva pauruṣo gatabhāsvataḥ //MU_5,37.11//",
    "GSP27moksop_u:23978": " athodvigneṣu daityeṣu gateṣv abhimatā diśaḥ /",
    "GSP27moksop_u:23979": " vicaratsu yathākāmam arājani pure pure //MU_5,37.12//",
    "GSP27moksop_u:23980": " pātālamaṇḍalam abhūd abhūpālatayā tayā /",
    "GSP27moksop_u:23981": " mātsyanyāyaviparyastam astaṅgataguṇakramam //MU_5,37.13//",
    "GSP27moksop_u:23982": " balibhuktābalapuraṃ maryādākramavarjitam /",
    "GSP27moksop_u:23983": " sarvagāśeṣavanitaṃ parasparahatāsuram //MU_5,37.14//",
    "GSP27moksop_u:23984": " pralāpākrandaparuṣaṃ visaṃsthānapurāntaram /",
    "GSP27moksop_u:23985": " luṭhadudyānanagaraṃ vyarthānarthakadarthitam //MU_5,37.15//",
    "GSP27moksop_u:23986": " cintāparāsuragaṇaṃ nirannaphalabāndhavam /",
    "GSP27moksop_u:23987": " akāṇḍotpātavivaśaṃ dhvastāśāmukhamaṇḍalam //MU_5,37.16//",
    "GSP27moksop_u:23988": " surārbhakaparābhūtaṃ bhūtair ākrāntam anyajaiḥ /",
    "GSP27moksop_u:23989": " bhūtariktam alakṣmīkam utsannaprāyakoṭaram //MU_5,37.17//",
    "GSP27moksop_u:23990": " aniyatavanitārthamattayuddhaṃ hṛtadhanadāravirāvitaṃ samantāt /",
    "GSP27moksop_u:23991": " kaliyugasamayodbhaṭodarābhaṃ tad asuramaṇḍalam ākulaṃ babhūva //MU_5,37.18//",
    "GSP27moksop_u:23992": " prahlādopākhyāne 'surapuravibhraṃśavarṇanaṃ nāma sargaḥ",
    "GSP27moksop_u:23993": " aṣṭatriṃśas sargaḥ",
    "GSP27moksop_u:23994": " vasiṣṭhaḥ:",
    "GSP27moksop_u:23995": " athākhilajagajjālakramapālanadevanaḥ /",
    "GSP27moksop_u:23996": " kṣīrodanagare śeṣaśayyāsanagato hariḥ //MU_5,38.1//",
    "GSP27moksop_u:23997": " prāvṛṇnidrāvyuparame devārtham arisūdanaḥ /",
    "GSP27moksop_u:23998": " dhiyā vilokayām āsa kadācij jāgatīṃ sthitim //MU_5,38.2//",
    "GSP27moksop_u:23999": " traiviṣṭapaṃ svamanasā pārthivaṃ cāvalokya saḥ /",
    "GSP27moksop_u:24000": " ācāram ājagāmāśu pātālam aripālitam //MU_5,38.3//",
    "GSP27moksop_u:24001": " tatra sthirasamādhānasthite prahlādadānave /",
    "GSP27moksop_u:24002": " dṛṣṭvāpadam arīndrasya pure prauḍhim upāgatām //MU_5,38.4//",
    "GSP27moksop_u:24003": " vyālatalpatalasthasya kṣīrodārṇavaśāyinaḥ /",
    "GSP27moksop_u:24004": " śaṅkhacakragadāpāṇer dehasyāntaracāriṇā //MU_5,38.5//",
    "GSP27moksop_u:24005": " padmāsanasthasya manaśśarīreṇātibhāsvatā /",
    "GSP27moksop_u:24006": " idaṃ sañcintayām āsa trailokyābjamahālinā //MU_5,38.6//",
    "GSP27moksop_u:24007": " prahlāde padaviśrānte pātāle gatanāyake /",
    "GSP27moksop_u:24008": " kaṣṭaṃ sṛṣṭir iyaṃ prāyo nirdaityatvam upāgatā //MU_5,38.7//",
    "GSP27moksop_u:24009": " daityābhāve suraśreṇī nirjigīṣupadaṃ gatā /",
    "GSP27moksop_u:24010": " śamam eṣyaty adṛṣṭābdapaṭaleva sarid varā //MU_5,38.8//",
    "GSP27moksop_u:24011": " mokṣākhyaṃ vigatadvandvaṃ tato yāsyati tat padam /",
    "GSP27moksop_u:24012": " kṣīṇābhimānā virasā lateva pariśuṣkatām //MU_5,38.9//",
    "GSP27moksop_u:24013": " devaughe śāntim āyāte bhuvi yajñatapaḥkriyāḥ /",
    "GSP27moksop_u:24014": " adevatvaphalās sarvāś śamam eṣyanty asaṃśayam //MU_5,38.10//",
    "GSP27moksop_u:24015": " kriyāsv athopaśāntāsu bhūloko 'stam upaiṣyati /",
    "GSP27moksop_u:24016": " asaṃsāraprasaṅgo 'tha śeṣo 'py artho bhaviṣyati //MU_5,38.11//",
    "GSP27moksop_u:24017": " ākalpāntaṃ tribhuvanaṃ yad idaṃ nirmitaṃ mayā /",
    "GSP27moksop_u:24018": " layam eṣyaty akāle tat tāpe himakaṇo yathā //MU_5,38.12//",
    "GSP27moksop_u:24019": " kim evam asminn ābhāse vilīya kṣayam āgate /",
    "GSP27moksop_u:24020": " kṛtaṃ mayeha bhavati svalīlākṣayakāriṇā //MU_5,38.13//",
    "GSP27moksop_u:24021": " tato 'ham api śūnye 'smin naṣṭacandrārkatārake /",
    "GSP27moksop_u:24022": " vapuḥpraśāntim ādāya sthitim eṣyāmi tatpade //MU_5,38.14//",
    "GSP27moksop_u:24023": " akāṇḍa evam evaṃ hi jagaty upaśamaṃ gate /",
    "GSP27moksop_u:24024": " neha śreyo 'nupaśyāmi manye jīvantu dānavāḥ //MU_5,38.15//",
    "GSP27moksop_u:24025": " daityodvegena vibudhās tato yajñatapaḥkriyāḥ /",
    "GSP27moksop_u:24026": " tena saṃsārasaṃsthānam asaṃsārakramo 'nyathā //MU_5,38.16//",
    "GSP27moksop_u:24027": " tasmād rasātalaṃ gatvā yathāvat sthāpayāmy aham /",
    "GSP27moksop_u:24028": " sve krame dānavādhīśam ṛtuḥ punar iva drumam //MU_5,38.17//",
    "GSP27moksop_u:24029": " vinā prahlādam atha ced itaraṃ dānaveśvaram /",
    "GSP27moksop_u:24030": " karomi tad asau manye devān utsādayiṣyati //MU_5,38.18//",
    "GSP27moksop_u:24031": " prahlādasya tv ayaṃ dehaḥ paścimaḥ pāvano mahān /",
    "GSP27moksop_u:24032": " ākalpam iha vastavyaṃ dehenānena tena ca //MU_5,38.19//",
    "GSP27moksop_u:24033": " evaṃ hi niyatir daivī niścitā pārameśvarī /",
    "GSP27moksop_u:24034": " prahlādena yathākalpaṃ sthātavyam iha dehinā //MU_5,38.20//",
    "GSP27moksop_u:24035": " tasmāt tam eva gatvāśu daityendraṃ bodhayāmy aham /",
    "GSP27moksop_u:24036": " garjan giridarīsuptaṃ mayūram iva vāridaḥ //MU_5,38.21//",
    "GSP27moksop_u:24037": " jīvanmuktasamādhisthaḥ karotv asuranāthatām /",
    "GSP27moksop_u:24038": " maṇir muktamanaskāraḥ pratibimbakriyām iva //MU_5,38.22//",
    "GSP27moksop_u:24039": " na vinaśyati sargo 'yam evaṃ saha surāsuraiḥ /",
    "GSP27moksop_u:24040": " bhaviṣyati ca nādvandvaṃ tan me krīḍā bhaviṣyati //MU_5,38.23//",
    "GSP27moksop_u:24041": " sargakṣayodayāv etau susamau mama yady api /",
    "GSP27moksop_u:24042": " tathāpīdaṃ yathāsaṃsthaṃ bhavatv anyena kiṃ mama //MU_5,38.24//",
    "GSP27moksop_u:24043": " bhāvābhāveṣu yat tulyaṃ tannāśe tatsthitau ca vā /",
    "GSP27moksop_u:24044": " yaḥ prayatnaḥ kubuddhitvāt tad vyomahananaṃ bhavet //MU_5,38.25//",
    "GSP27moksop_u:24045": " tasmāt prayāmi pātālaṃ bodhayāmy asureśvaram /",
    "GSP27moksop_u:24046": " sthairyaṃ nayāmi saṃsāraṃ līlāṃ sampādayāmy aham //MU_5,38.26//",
    "GSP27moksop_u:24047": " asurapuram avāpya proddhatācāraghoraṃ kamalam iva vivasvān daityam udbodhayāmi /",
    "GSP27moksop_u:24048": " jagad idam akhilāsthaṃ sthairyam abhyānayāmi ghanavidhir iva śaile cañcalaṃ meghajālam //MU_5,38.27//",
    "GSP27moksop_u:24049": " prahlādopākhyāne parameśvaravitarko nāma sargaḥ",
    "GSP27moksop_u:24050": " ekonacatvāriṃśas sargaḥ",
    "GSP27moksop_u:24051": " vasiṣṭhaḥ:",
    "GSP27moksop_u:24052": " iti sañcintya sarvātmā kṣīrodād rāma tatpuram /",
    "GSP27moksop_u:24053": " cacāla parivāreṇa saha sābhra ivācalaḥ //MU_5,39.1//",
    "GSP27moksop_u:24054": " kṣīrodatalarandhreṇa tenaiva stambhitāmbhasā /",
    "GSP27moksop_u:24055": " prahlādanagaraṃ prāpa śakralokam ivāparam //MU_5,39.2//",
    "GSP27moksop_u:24056": " hemamandirakośasthaṃ dadarśātrāsuraṃ hariḥ /",
    "GSP27moksop_u:24057": " atha śailaguhālīnaṃ samādhistham ivābjajam //MU_5,39.3//",
    "GSP27moksop_u:24058": " tatra te tejasā daityā vaiṣṇavenāvadhūnitāḥ /",
    "GSP27moksop_u:24059": " dūraṃ yayur dineśāṃśuvitrastā iva kauśikāḥ //MU_5,39.4//",
    "GSP27moksop_u:24060": " dvitrais sahāsurair mukhyaiḥ parivārayuto hariḥ /",
    "GSP27moksop_u:24061": " praviveśāsuragṛhaṃ tārāvān iva khaṃ śaśī //MU_5,39.5//",
    "GSP27moksop_u:24062": " vainateyāsanastho 'sau lakṣmīvidhutacāmaraḥ /",
    "GSP27moksop_u:24063": " svāyudhādiparīvāro devarṣiparivanditaḥ //MU_5,39.6//",
    "GSP27moksop_u:24064": " mahātman samprabudhyasvety evaṃ viṣṇur udāharan /",
    "GSP27moksop_u:24065": " pāñcajanyaṃ pradadhvāna dhvanayan kakubhāṃ gaṇam //MU_5,39.7//",
    "GSP27moksop_u:24066": " mahatā tena śabdena vaiṣṇavaprāṇajanmanā /",
    "GSP27moksop_u:24067": " tulyakālaṃ parikṣubdhakalpābhrārṇavaraṃhasā //MU_5,39.8//",
    "GSP27moksop_u:24068": " āsurī janatā bhūmau papātāgatasambhramā /",
    "GSP27moksop_u:24069": " mattanīlābhranādena rājahaṃsāvalī yathā //MU_5,39.9//",
    "GSP27moksop_u:24070": " jahṛṣe janitānandā vaiṣṇavī vītasambhramā /",
    "GSP27moksop_u:24071": " janatā jaladadhvānaphulleva kuṭajāvalī //MU_5,39.10//",
    "GSP27moksop_u:24072": " babhūva samprabuddhātmā dānaveśaś śanaiś śanaiḥ /",
    "GSP27moksop_u:24073": " meghāravalasatpuṣpaḥ kadamba iva kānane //MU_5,39.11//",
    "GSP27moksop_u:24074": " brahmarandhrakṛtotthānā prāṇaśaktir athāsuram /",
    "GSP27moksop_u:24075": " śanair ākramayām āsa gaṅgā sarvam ivārṇavam //MU_5,39.12//",
    "GSP27moksop_u:24076": " kṣaṇād ākramayām āsa prāṇaśrīs sarvato 'suram /",
    "GSP27moksop_u:24077": " udayānantaraṃ saurī prabheva bhuvanāntaram //MU_5,39.13//",
    "GSP27moksop_u:24078": " prāṇeṣu randhranavake pravṛtteṣv atha tasya cit /",
    "GSP27moksop_u:24079": " cetyonmukhī babhūvāntaḥ prāṇadarpaṇabimbitā //MU_5,39.14//",
    "GSP27moksop_u:24080": " cetanīyonmukhe cittve cin manastām upāyayau /",
    "GSP27moksop_u:24081": " dvitvaṃ makurasaṅkrāntā mukhaśrīr iva rāghava //MU_5,39.15//",
    "GSP27moksop_u:24082": " kiñcid aṅkurite citte netre vikasanonmukhe /",
    "GSP27moksop_u:24083": " śanair babhūvatus tasya prātar nīle yathotpale //MU_5,39.16//",
    "GSP27moksop_u:24084": " prāṇāpānaparāmṛṣṭanāḍīvivarasaṃvidaḥ /",
    "GSP27moksop_u:24085": " vātārtasyeva padmasya spando 'sya samajāyata //MU_5,39.17//",
    "GSP27moksop_u:24086": " nimeṣāntaramātreṇa manaḥ pīvaratāṃ yayau /",
    "GSP27moksop_u:24087": " tasmin prāṇavaśāt pūrṇe taraṅga iva vāriṇi //MU_5,39.18//",
    "GSP27moksop_u:24088": " athāsau vikasannetramanaḥprāṇavapur babhau /",
    "GSP27moksop_u:24089": " ardhodita ivāditye saras sphuritapaṅkajam //MU_5,39.19//",
    "GSP27moksop_u:24090": " tasminn avasare yāvad budhyasvety avadat prabhuḥ /",
    "GSP27moksop_u:24091": " prabuddhas tāvad eṣo 'bhūd barhī ghanaravād iva //MU_5,39.20//",
    "GSP27moksop_u:24092": " praphultanayanaṃ jātamananaṃ pīvarasmṛtim /",
    "GSP27moksop_u:24093": " uvācainaṃ trilokeśaḥ purā nābhyabjajaṃ yathā //MU_5,39.21//",
    "GSP27moksop_u:24094": " sādho smara mahālakṣmīm ātmīyāṃ smara cākṛtim /",
    "GSP27moksop_u:24095": " akāṇḍa eva kiṃ dehavirāmaḥ kriyate tvayā //MU_5,39.22//",
    "GSP27moksop_u:24096": " heyopādeyasaṅkalpavihīnasya śarīragaiḥ /",
    "GSP27moksop_u:24097": " bhāvābhāvais tavārthaḥ kas tiṣṭhottiṣṭhasva samprati //MU_5,39.23//",
    "GSP27moksop_u:24098": " sthātavyam iha dehena kalpaṃ yāvad anena te /",
    "GSP27moksop_u:24099": " vayaṃ hi niyatiṃ vidmo yathābhūtām anindita //MU_5,39.24//",
    "GSP27moksop_u:24100": " jīvanmuktena bhavatā rājya eveha tiṣṭhatā /",
    "GSP27moksop_u:24101": " kṣapaṇīyā gatodvegam ākalpāntam iyaṃ tanuḥ //MU_5,39.25//",
    "GSP27moksop_u:24102": " tanau kalpāntaśīrṇāyāṃ sve mahimni tvayānagha /",
    "GSP27moksop_u:24103": " vastavyaṃ sphuṭite kumbhe kumbhākāśena khe yathā //MU_5,39.26//",
    "GSP27moksop_u:24104": " kalpāntasthāyinī śuddhā dṛṣṭalokaparāvarā /",
    "GSP27moksop_u:24105": " iyaṃ tava tanur jātā jīvanmuktivilāsinī //MU_5,39.27//",
    "GSP27moksop_u:24106": " noditā dvādaśādityā na vilīnās śiloccayāḥ /",
    "GSP27moksop_u:24107": " na jagaj jvalitaṃ sādho tanuṃ tyajasi kiṃ mudhā //MU_5,39.28//",
    "GSP27moksop_u:24108": " vāyur vahati nonmattas trilokībhasmadhūsaraḥ /",
    "GSP27moksop_u:24109": " lolāmarakapālāṅkas tanuṃ tyajasi kiṃ mudhā //MU_5,39.29//",
    "GSP27moksop_u:24110": " aśoka iva mañjaryaḥ puṣkarāvartavidyutaḥ /",
    "GSP27moksop_u:24111": " na sphuranti jagatkośe tanuṃ tyajasi kiṃ mudhā //MU_5,39.30//",
    "GSP27moksop_u:24112": " dhārāsāraraṇacchailāḥ prajvalajjvalanojjvalāḥ /",
    "GSP27moksop_u:24113": " kakubho na viśīryante tanuṃ tyajasi kiṃ mudhā //MU_5,39.31//",
    "GSP27moksop_u:24114": " na brahmaviṣṇurudrākhyatrayaśeṣam idaṃ jagat /",
    "GSP27moksop_u:24115": " sthitaṃ jaraḍhajīmūtaṃ tanuṃ tyajasi kiṃ mudhā //MU_5,39.32//",
    "GSP27moksop_u:24116": " sphuṭadadrīndraṭāṅkārakarālārāvavanti khe /",
    "GSP27moksop_u:24117": " kalpābhrāṇi na garjanti tanuṃ tyajasi kiṃ mudhā //MU_5,39.33//",
    "GSP27moksop_u:24118": " ahaṃ bhūtāvakīrṇāsu sālokāsu khagadhvajaḥ /",
    "GSP27moksop_u:24119": " viharāmi daśāśāsu mā deham avadhīraya //MU_5,39.34//",
    "GSP27moksop_u:24120": " ime vayam ime śailā bhūtānīmāny ayaṃ bhavān /",
    "GSP27moksop_u:24121": " idaṃ jagad idaṃ vyoma mā deham avadhīraya //MU_5,39.35//",
    "GSP27moksop_u:24122": " pīvarājñānayogena yasya paryākulaṃ manaḥ /",
    "GSP27moksop_u:24123": " duḥkhāni vinikṛntanti maraṇaṃ tasya rājate //MU_5,39.36//",
    "GSP27moksop_u:24124": " kṛśo 'tiduḥkhī mūḍho 'ham etāś cānyāś ca bhāvanāḥ /",
    "GSP27moksop_u:24125": " matiṃ yasyāvalumpanti maraṇaṃ tasya rājate //MU_5,39.37//",
    "GSP27moksop_u:24126": " āśāpāśanibaddho 'ntar itaś cetaś ca nīyate /",
    "GSP27moksop_u:24127": " yo vilolamanovṛttyā maraṇaṃ tasya rājate //MU_5,39.38//",
    "GSP27moksop_u:24128": " yasya tṛṣṇāḥ prabhañjanti hṛdayaṃ hṛtabhāvanāḥ /",
    "GSP27moksop_u:24129": " kugeham iva gargaṭyo maraṇaṃ tasya rājate //MU_5,39.39//",
    "GSP27moksop_u:24130": " cittavṛttilatā yasya tālottālamanovane /",
    "GSP27moksop_u:24131": " phalitā sukhaduḥkhābhyāṃ maraṇaṃ tasya rājate //MU_5,39.40//",
    "GSP27moksop_u:24132": " romarājilatājālaṃ yasyemaṃ dehadurdrumam /",
    "GSP27moksop_u:24133": " anarthaugho haraty uccair maraṇaṃ tasya rājate //MU_5,39.41//",
    "GSP27moksop_u:24134": " yasya svadehavipinam ādhivyādhidavāgnayaḥ /",
    "GSP27moksop_u:24135": " dahanti lolāṅgalataṃ maraṇaṃ tasya rājate //MU_5,39.42//",
    "GSP27moksop_u:24136": " kāmakopātmako yasya sphuraty ajagaras tanau /",
    "GSP27moksop_u:24137": " antaś śuṣkadrumasyeva maraṇaṃ tasya rājate //MU_5,39.43//",
    "GSP27moksop_u:24138": " yo 'yaṃ dehaparityāgas tal loke maraṇaṃ smṛtam /",
    "GSP27moksop_u:24139": " na satā nāsatā tena kāraṇaṃ vedyavedinām //MU_5,39.44//",
    "GSP27moksop_u:24140": " yasya notkrāmati matis svātmatattvāvalokanāt /",
    "GSP27moksop_u:24141": " yathārthadarśino jñasya jīvitaṃ tasya śobhate //MU_5,39.45//",
    "GSP27moksop_u:24142": " yasya nāhaṅkṛto bhāvo buddhir yasya na lipyate /",
    "GSP27moksop_u:24143": " yas samas sarvabhāveṣu jīvitaṃ tasya śobhate //MU_5,39.46//",
    "GSP27moksop_u:24144": " yo 'ntaśśītalayā buddhyā rāgadveṣavimuktayā /",
    "GSP27moksop_u:24145": " sākṣivat paśyatīdaṃ hi jīvitaṃ tasya śobhate //MU_5,39.47//",
    "GSP27moksop_u:24146": " yena samyak parijñāya heyopādeyam ujjhatā /",
    "GSP27moksop_u:24147": " cittasyānte 'rpitaṃ cittaṃ jīvitaṃ tasya śobhate //MU_5,39.48//",
    "GSP27moksop_u:24148": " avastusadṛśe vastuny astasaṅkalpanāmale /",
    "GSP27moksop_u:24149": " yenālīnaṃ kṛtaṃ ceto jīvitaṃ tasya śobhate //MU_5,39.49//",
    "GSP27moksop_u:24150": " satyāṃ dṛṣṭim avaṣṭabhya līlayeyaṃ jagatkriyā /",
    "GSP27moksop_u:24151": " kriyate 'vāsanaṃ yena jīvitaṃ tasya śobhate //MU_5,39.50//",
    "GSP27moksop_u:24152": " nāntas tuṣyati nodvegam eti yo viharann api /",
    "GSP27moksop_u:24153": " heyopādeyasamprāptau jīvitaṃ tasya śobhate //MU_5,39.51//",
    "GSP27moksop_u:24154": " śuddhapakṣaś ca śuddhaś ca haṃsaughas saraso yathā /",
    "GSP27moksop_u:24155": " yasmād guṇaugho niryāti jīvitaṃ tasya śobhate //MU_5,39.52//",
    "GSP27moksop_u:24156": " yasmiñ śrutipathaṃ yāte dṛṣṭe smṛtim upāgate /",
    "GSP27moksop_u:24157": " ānandaṃ yānti bhūtāni jīvitaṃ tasya śobhate //MU_5,39.53//",
    "GSP27moksop_u:24158": " yasyodayena hṛdayeṣu janāmbujāni jīvālimanti sakalāni vikāsavanti /",
    "GSP27moksop_u:24159": " tasyāvabhāti cirajīvitam akṣayendor āpūrṇateva danujeśvara netarasya //MU_5,39.54//",
    "GSP27moksop_u:24160": " prahlādopākhyāne nārāyaṇavacanopanyāsayogo nāma sargaḥ",
    "GSP27moksop_u:24161": " catvāriṃśas sargaḥ",
    "GSP27moksop_u:24162": " bhagavān:",
    "GSP27moksop_u:24163": " sthairyaṃ dehasya dṛṣṭasya jīvitaṃ procyate budhaiḥ /",
    "GSP27moksop_u:24164": " dehāntarārthaṃ dehasya santyāgo maraṇaṃ smṛtam //MU_5,40.1//",
    "GSP27moksop_u:24165": " dvābhyām evāsi pakṣābhyām ābhyāṃ mukto mahāmate /",
    "GSP27moksop_u:24166": " kiṃ te maraṇam astīha kiṃ vā jīvitam asti te //MU_5,40.2//",
    "GSP27moksop_u:24167": " nidarśanārtham etat tu mayoktam arimardana /",
    "GSP27moksop_u:24168": " na tvaṃ jīvasi sarvajña mriyase na kadācana //MU_5,40.3//",
    "GSP27moksop_u:24169": " dehasaṃstho 'py adehatvād adeho 'si videhadṛk /",
    "GSP27moksop_u:24170": " vyomasaṃstho 'py asaktatvād avyomaiva hi mārutaḥ //MU_5,40.4//",
    "GSP27moksop_u:24171": " sparśasambodhakāritvād deha evāsi suvrata /",
    "GSP27moksop_u:24172": " utsedhārodhakatvena kham utsedhasya kāraṇam //MU_5,40.5//",
    "GSP27moksop_u:24173": " prabuddho jñātavastutvād eva tvam asi nāsi ca /",
    "GSP27moksop_u:24174": " iyattaikaparicchinnaṃ rūpam ajñeṣu duḥkhitam //MU_5,40.6//",
    "GSP27moksop_u:24175": " sarvadā sarvam evāsi citprakāśaparaikadhīḥ /",
    "GSP27moksop_u:24176": " ko dehaḥ ko 'py adehas te yaṃ gṛhṇāsi jahāsi vā //MU_5,40.7//",
    "GSP27moksop_u:24177": " samudetu vasanto vā vātu vā pralayānilaḥ /",
    "GSP27moksop_u:24178": " bhāvābhāvavihīnasya kim abhyāgatam ātmanaḥ //MU_5,40.8//",
    "GSP27moksop_u:24179": " praluṭhatsv api śaileṣu kalpāgniṣu dahatsv api /",
    "GSP27moksop_u:24180": " vahatsūtpātavāteṣv apy ātmātmany eva tiṣṭhati //MU_5,40.9//",
    "GSP27moksop_u:24181": " sarvabhūtāni tiṣṭhantu samam eva prayāntu vā /",
    "GSP27moksop_u:24182": " naśyantu vātha vardhantām ātmātmany eva tiṣṭhati //MU_5,40.10//",
    "GSP27moksop_u:24183": " kṣīyate na kṣayaṃ prāpte vardhamāne na vardhate /",
    "GSP27moksop_u:24184": " na spandate spandamāne dehe 'smin puruṣaḥ paraḥ //MU_5,40.11//",
    "GSP27moksop_u:24185": " dehasyāham ahaṃ deha iti kṣīṇe 'pi te bhrame /",
    "GSP27moksop_u:24186": " tyajāmi na tyajāmīti kiṃ mṛṣā kalanoditā //MU_5,40.12//",
    "GSP27moksop_u:24187": " idaṃ kṛtvā karomīdam idaṃ tyaktvedam āhare /",
    "GSP27moksop_u:24188": " iti tattvavidāṃ tāta saṅkalpās saṅkṣayaṃ gatāḥ //MU_5,40.13//",
    "GSP27moksop_u:24189": " prabuddhās sarvakartāraḥ kiṃ kariṣyanti vai navam /",
    "GSP27moksop_u:24190": " navasyākaraṇān nityam akartṛtvapadaṃ gatāḥ //MU_5,40.14//",
    "GSP27moksop_u:24191": " akartṛtvād abhoktṛtvam arthād eva samāgatam /",
    "GSP27moksop_u:24192": " saṅgṛhītaṃ kilānuptaṃ keneha bhuvanatraye //MU_5,40.15//",
    "GSP27moksop_u:24193": " śānte kartṛtvabhoktṛtve śāntir eva hi śiṣyate /",
    "GSP27moksop_u:24194": " prauḍhim abhyāgatā saiva muktir ity ucyate budhaiḥ //MU_5,40.16//",
    "GSP27moksop_u:24195": " prabuddhāś cinmayāś śuddhās sarvam ākramya saṃsthitāḥ /",
    "GSP27moksop_u:24196": " kiṃ tyaktaṃ parigṛhṇantu kiṃ gṛhītaṃ tyajantu vā //MU_5,40.17//",
    "GSP27moksop_u:24197": " grāhyagrāhakasambandhaḥ pramitāvayavikramaḥ /",
    "GSP27moksop_u:24198": " hīnaḥ prameyāvayavaiḥ kiṃ gṛhṇātu jahātu kim //MU_5,40.18//",
    "GSP27moksop_u:24199": " grāhyagrāhakasambandhe kṣīṇe śāntir udety alam /",
    "GSP27moksop_u:24200": " sthitim abhyāgatā sāntar mokṣanāmnābhidhīyate //MU_5,40.19//",
    "GSP27moksop_u:24201": " tatra sthitās sadā santas tvādṛśāḥ puruṣottamāḥ /",
    "GSP27moksop_u:24202": " suṣuptāvayavaspandasādharmyeṇa caranti hi //MU_5,40.20//",
    "GSP27moksop_u:24203": " parāvabodhaviśrāntavāsanā jāgatīṃ sthitim /",
    "GSP27moksop_u:24204": " ardhasuptā ivehemāṃ paśyanty ātmasthayā dhiyā //MU_5,40.21//",
    "GSP27moksop_u:24205": " na ramanti hi ramyeṣu svātmany ekagatāśayāḥ /",
    "GSP27moksop_u:24206": " nodvijante ca duḥkheṣu svātmany ekarasā yataḥ //MU_5,40.22//",
    "GSP27moksop_u:24207": " nityaprabuddhā gṛhṇanti kāryāṇīmāny asaṅginaḥ /",
    "GSP27moksop_u:24208": " makurā iva bimbāni yathāprāptāny avāñchayā //MU_5,40.23//",
    "GSP27moksop_u:24209": " jāgrati svātmani svasthās suptās saṃsārasaṃsthitau /",
    "GSP27moksop_u:24210": " bālavat praviceṣṭante suṣuptasadṛśāśayāḥ //MU_5,40.24//",
    "GSP27moksop_u:24211": " tvam ajitapadavīm upāgato 'ntaḥ kamalajavāsaram ekam eva bhuktvā /",
    "GSP27moksop_u:24212": " guṇagaṇakalitām ihaiva lakṣmīṃ vraja paramāspadam acyutaṃ mahātman //MU_5,40.25//",
    "GSP27moksop_u:24213": " prahlādopākhyāne prahlādabodhanaṃ nāma sargaḥ",
    "GSP27moksop_u:24214": " ekacatvāriṃśas sargaḥ",
    "GSP27moksop_u:24215": " vasiṣṭhaḥ:",
    "GSP27moksop_u:24216": " jagadratnasamudgena trailokyādbhutadarśinā /",
    "GSP27moksop_u:24217": " ity ukte padmanābhena jyotsnāśītalayā girā //MU_5,41.1//",
    "GSP27moksop_u:24218": " prahlādanāmā deho 'sau vikāsinayanāmbujaḥ /",
    "GSP27moksop_u:24219": " mṛdūvāca vaco dhīro gṛhītamananakramaḥ //MU_5,41.2//",
    "GSP27moksop_u:24220": " prahlādaḥ:",
    "GSP27moksop_u:24221": " ciram antar mayā deva dṛṣṭo 'sy amalayā dhiyā /",
    "GSP27moksop_u:24222": " punar bahir ayaṃ dṛṣṭyā diṣṭyā deveśa dṛśyase //MU_5,41.3//",
    "GSP27moksop_u:24223": " aham āsam anantāyām asyāṃ dṛśi maheśvara /",
    "GSP27moksop_u:24224": " sarvasaṅkalpamuktāyāṃ vyoma vyomnīva nirmale //MU_5,41.4//",
    "GSP27moksop_u:24225": " na śokena na mohena na ca vairāgyacintayā /",
    "GSP27moksop_u:24226": " na dehatyāgakāryeṇa na saṃsārabhayena ca //MU_5,41.5//",
    "GSP27moksop_u:24227": " ekasmin vidyamāne hi kutaś śokaḥ kutaḥ kṣatiḥ /",
    "GSP27moksop_u:24228": " kuto dehaḥ kva saṃsāraḥ kva sthitiḥ kva bhayābhaye //MU_5,41.6//",
    "GSP27moksop_u:24229": " yathecchayaivāmalayā kevalaṃ svasamutthayā /",
    "GSP27moksop_u:24230": " evaṃ devāham avasaṃ vitate pāvane pade //MU_5,41.7//",
    "GSP27moksop_u:24231": " hā virakto 'smi saṃsāraṃ tyajāmīty āśayeśvara /",
    "GSP27moksop_u:24232": " aprabuddhadhiyāṃ cintā harṣaśokavikāradā //MU_5,41.8//",
    "GSP27moksop_u:24233": " dehābhāve na duḥkhāni dehe duḥkhāni me sati /",
    "GSP27moksop_u:24234": " iti cintāviṣavyālī mūrkham evāvalumpate //MU_5,41.9//",
    "GSP27moksop_u:24235": " idaṃ sukham idaṃ duḥkham idaṃ nāstīdam asti me /",
    "GSP27moksop_u:24236": " iti dolāyitaṃ ceto mūḍham eva na paṇḍitam //MU_5,41.10//",
    "GSP27moksop_u:24237": " ayam anyo 'nya evāham ity ajñānāndhavāsanāḥ /",
    "GSP27moksop_u:24238": " dūrodastās subuddhīnāṃ rajanyo 'ṃśumatām iva //MU_5,41.11//",
    "GSP27moksop_u:24239": " idaṃ tyājyam idaṃ grāhyam iti mithyā manobhramaḥ /",
    "GSP27moksop_u:24240": " nonmattatāṃ nayaty antar jñam ajñam iva durdhiyam //MU_5,41.12//",
    "GSP27moksop_u:24241": " sarvasminn ātmani tate tvayi tāmarasekṣaṇa /",
    "GSP27moksop_u:24242": " heyopādeyapakṣasthā dvitīyā kalanā kutaḥ //MU_5,41.13//",
    "GSP27moksop_u:24243": " vijñānābhāsam akhilaṃ jagat sadasatos sthitam /",
    "GSP27moksop_u:24244": " kiṃ heyaṃ kim upādeyam iti yat tyajyate na vā //MU_5,41.14//",
    "GSP27moksop_u:24245": " kevalaṃ svasvabhāvena draṣṭṛdṛśye vicārayan /",
    "GSP27moksop_u:24246": " kṣaṇaṃ viśrāntavān antar aham ātmātmanātmani //MU_5,41.15//",
    "GSP27moksop_u:24247": " bhāvābhāvavinirmukto heyopādeyavarjitaḥ /",
    "GSP27moksop_u:24248": " evam āsam ahaṃ pūrvam adhunettham avasthitaḥ //MU_5,41.16//",
    "GSP27moksop_u:24249": " śamam ātmīyam āpannas sarvagātman satāṃ gate /",
    "GSP27moksop_u:24250": " karomy ahaṃ mahādeva tubhyaṃ yat parirocate //MU_5,41.17//",
    "GSP27moksop_u:24251": " tvam ayaṃ puṇḍarīkākṣa pūjyas tāvaj jagattraye /",
    "GSP27moksop_u:24252": " tan mattaḥ prakṛtaprāptāṃ pūjām ādātum arhasi //MU_5,41.18//",
    "GSP27moksop_u:24253": " ity uktvā dānavādhīśaḥ puraḥ kṣīrodaśāyinaḥ /",
    "GSP27moksop_u:24254": " śailendra iva pūrṇendum arghapātram upādade //MU_5,41.19//",
    "GSP27moksop_u:24255": " sāyudhaṃ sāpsarovṛndaṃ sasuraṃ sakhagādhipam /",
    "GSP27moksop_u:24256": " pujayām āsa govindaṃ satrailokyam athāgragam //MU_5,41.20//",
    "GSP27moksop_u:24257": " sabāhyābhyantarakrāntabhuvanaṃ bhuvaneśvaram /",
    "GSP27moksop_u:24258": " pūjayitvopaviṣṭaṃ tam uvāca kamalāpatiḥ //MU_5,41.21//",
    "GSP27moksop_u:24259": " bhagavān:",
    "GSP27moksop_u:24260": " uttiṣṭha dānavādhīśa siṃhāsanam upāśraya /",
    "GSP27moksop_u:24261": " yāvad āśv abhiṣekaṃ te svayam eva dadāmy aham //MU_5,41.22//",
    "GSP27moksop_u:24262": " pāñcajanyaravaṃ śrutvā ya ime samupāgatāḥ /",
    "GSP27moksop_u:24263": " siddhās sādhyās suraughās te kurvantu tava maṅgalam //MU_5,41.23//",
    "GSP27moksop_u:24264": " ity uktvā puṇḍarīkākṣo dānavaṃ siṃhaviṣṭare /",
    "GSP27moksop_u:24265": " yojayām āsa yogānte meruśṛṅga ivāmbudam //MU_5,41.24//",
    "GSP27moksop_u:24266": " athainaṃ harir āhūtaiḥ kṣirodādyair mahābdhibhiḥ /",
    "GSP27moksop_u:24267": " gaṅgādibhis saritpūrais sarvatīrthajalais tathā //MU_5,41.25//",
    "GSP27moksop_u:24268": " sarvaviprarṣisaṅghaiś ca sarvasiddhagaṇais tathā /",
    "GSP27moksop_u:24269": " munividyādharayuto lokapālasamanvitaḥ //MU_5,41.26//",
    "GSP27moksop_u:24270": " abhyaṣiñcad ameyātmā daityarājye mahāsuram /",
    "GSP27moksop_u:24271": " marudgaṇais stūyamāṇaṃ pūrvasarge hariṃ yathā //MU_5,41.27//",
    "GSP27moksop_u:24272": " surāsurais stūyamānaṃ stūyamānas surāsuraiḥ /",
    "GSP27moksop_u:24273": " abhiṣiktam uvācedaṃ prahlādaṃ madhusūdanaḥ //MU_5,41.28//",
    "GSP27moksop_u:24274": " bhagavān:",
    "GSP27moksop_u:24275": " yāvan merur dharā yāvad yāvac candrārkamaṇḍale /",
    "GSP27moksop_u:24276": " akhaṇḍitaguṇaślāghī tāvad rājā bhavānagha //MU_5,41.29//",
    "GSP27moksop_u:24277": " iṣṭāniṣṭaphalaṃ tyaktvā samadarśanayā dhiyā /",
    "GSP27moksop_u:24278": " vītarāgabhayakrodho rājyaṃ samanupālaya //MU_5,41.30//",
    "GSP27moksop_u:24279": " rājye 'smin bhogasampūrṇe dṛṣṭānuttamabhūminā /",
    "GSP27moksop_u:24280": " na gantavyas tvayodvegas svarge vā narake 'tha vā //MU_5,41.31//",
    "GSP27moksop_u:24281": " deśakālakriyākārair yathāprāptāsu dṛṣṭiṣu /",
    "GSP27moksop_u:24282": " prakṛtaṃ kāryam ātiṣṭhaṃs tyaktavāsanam āssva bhoḥ //MU_5,41.32//",
    "GSP27moksop_u:24283": " atiheyatayādattaṃ mamatāparivarjitam /",
    "GSP27moksop_u:24284": " bhāvābhāve samaṃ kāryaṃ kurvann iha na badhyase //MU_5,41.33//",
    "GSP27moksop_u:24285": " dṛṣṭasaṃsāraparyāyas tulitātulatatpadaḥ /",
    "GSP27moksop_u:24286": " sarvaṃ sarvatra jānāsi kim anyad upadiśyate //MU_5,41.34//",
    "GSP27moksop_u:24287": " vītarāgabhayakrodhe tvayi rājani rājati /",
    "GSP27moksop_u:24288": " bhūmiḥ pāsyati nedānīṃ durgṛdhrīvāsṛg āsuram //MU_5,41.35//",
    "GSP27moksop_u:24289": " dalayiṣyati bāṣpaśrīr nāsurīkarṇamañjarīm /",
    "GSP27moksop_u:24290": " vanarājīm ivaughotthā sarit tārataraṅgiṇī //MU_5,41.36//",
    "GSP27moksop_u:24291": " adyaprabhṛti saṃśāntadānavāmarasaṅgaram /",
    "GSP27moksop_u:24292": " nirmandarāmbhonidhivaj jagat svastham avasthitam //MU_5,41.37//",
    "GSP27moksop_u:24293": " devāsurakuṭumbinyo bhartṛṣv antaḥpureṣu ca /",
    "GSP27moksop_u:24294": " sveṣv eva yāntu viśvāsam aparasparam āhṛtāḥ //MU_5,41.38//",
    "GSP27moksop_u:24295": " bhava bahulaniśānitāntanidrātimiram apāsya sadoditāśayaśrīḥ /",
    "GSP27moksop_u:24296": " danusuta vanitāvilāsaramyāṃ ciram ajitām upabhuṅkṣva rājyalakṣmīm //MU_5,41.39//",
    "GSP27moksop_u:24297": " prahlādopākhyāne prahlādābhiṣeko nāma sargaḥ",
    "GSP27moksop_u:24298": " dvicatvāriṃśas sargaḥ",
    "GSP27moksop_u:24299": " vasiṣṭhaḥ:",
    "GSP27moksop_u:24300": " ity uktvā puṇḍarīkākṣas sanarāmarakinnaraḥ /",
    "GSP27moksop_u:24301": " dvitīya iva saṃsāraś cacālāsuramandirāt //MU_5,42.1//",
    "GSP27moksop_u:24302": " prahlādādivinirmuktaiḥ paścāt puṣpāñjalivrajaiḥ /",
    "GSP27moksop_u:24303": " pūryamāṇavihaṅgeśapāścātyāṅgaruhotkaraḥ //MU_5,42.2//",
    "GSP27moksop_u:24304": " kramāt kṣīrodam āsādya visṛjya suravāhinīm /",
    "GSP27moksop_u:24305": " bhogibhogāsane tasthau śvetābja iva ṣaṭpadaḥ //MU_5,42.3//",
    "GSP27moksop_u:24306": " bhogibhogāsane viṣṇuś śakras svarge sahāmaraiḥ /",
    "GSP27moksop_u:24307": " pātāle dānavādhīśa iti tasthur gatajvarāḥ //MU_5,42.4//",
    "GSP27moksop_u:24308": " eṣā te kathitā rāma niśśeṣamalanāśinī /",
    "GSP27moksop_u:24309": " prāhlādī bodhasamprāptir aindavadravaśītalā //MU_5,42.5//",
    "GSP27moksop_u:24310": " ya etāṃ mānavā loke bahuduṣkṛtino 'pi hi /",
    "GSP27moksop_u:24311": " dhiyā vicārayiṣyanti te prāpsyanty acirāt padam //MU_5,42.6//",
    "GSP27moksop_u:24312": " sāmānyena vicāreṇa kṣayam āyāti duṣkṛtam /",
    "GSP27moksop_u:24313": " yogavākyavicāreṇa ko na yāti paraṃ padam //MU_5,42.7//",
    "GSP27moksop_u:24314": " ajñānam ucyate pāpaṃ tad vicāreṇa naśyati /",
    "GSP27moksop_u:24315": " pāpamūlacchidaṃ tasmād vicāraṃ na parityajet //MU_5,42.8//",
    "GSP27moksop_u:24316": " imāṃ prahlādasaṃsiddhiṃ pravicārayatāṃ nṛṇām /",
    "GSP27moksop_u:24317": " saptajanmakṛtaṃ pāpaṃ kṣayam āpnoty asaṃśayam //MU_5,42.9//",
    "GSP27moksop_u:24318": " rāmaḥ:",
    "GSP27moksop_u:24319": " pare pade pariṇataṃ pāñcajanyasvanair manaḥ /",
    "GSP27moksop_u:24320": " kathaṃ prabuddhaṃ bhagavan prahlādasya mahātmanaḥ //MU_5,42.10//",
    "GSP27moksop_u:24321": " vasiṣṭhaḥ:",
    "GSP27moksop_u:24322": " dvividhā muktatā loke sambhavaty anaghākṛte /",
    "GSP27moksop_u:24323": " sadehaikā videhānyā vibhāgo 'yaṃ tayoś śṛṇu //MU_5,42.11//",
    "GSP27moksop_u:24324": " asaṃsaktamater yasya tyāgādāneṣu karmaṇām /",
    "GSP27moksop_u:24325": " naiṣaṇā tatsthitiṃ viddhi tvaṃ jīvanmuktatām iha //MU_5,42.12//",
    "GSP27moksop_u:24326": " saiva dehakṣaye rāma punarjananavarjitā /",
    "GSP27moksop_u:24327": " videhamuktatā proktā tatsthā nāyānti dṛśyatām //MU_5,42.13//",
    "GSP27moksop_u:24328": " bhṛṣṭabījopamā bhūyojanmāṅkuravivarjitā /",
    "GSP27moksop_u:24329": " hṛdi jīvadvimuktānāṃ śuddhā bhavati vāsanā //MU_5,42.14//",
    "GSP27moksop_u:24330": " pāvanī paramodārā sattvamātrānupātinī /",
    "GSP27moksop_u:24331": " ātmadhyānamayī nityaṃ suṣuptastheva tiṣṭhati //MU_5,42.15//",
    "GSP27moksop_u:24332": " api varṣasahasrānte te tayaivāntarasthayā /",
    "GSP27moksop_u:24333": " sati dehe prabudhyante jīvanmuktā raghūdvaha //MU_5,42.16//",
    "GSP27moksop_u:24334": " prahlādo 'ntassthayā śuddhasattvavāsanayā svayā /",
    "GSP27moksop_u:24335": " bodham āpa mahābāho śaṅkhaśabdāvabuddhayā //MU_5,42.17//",
    "GSP27moksop_u:24336": " harir ātmā hi bhūtānāṃ tasya yat pratibhāsate /",
    "GSP27moksop_u:24337": " tat tathaiva bhavaty āśu sarvatrātmaiva kāraṇam //MU_5,42.18//",
    "GSP27moksop_u:24338": " prabodham etu prahlādo yadaiveti vicintitam /",
    "GSP27moksop_u:24339": " nimeṣād vāsudevena tadaiva tad upasthitam //MU_5,42.19//",
    "GSP27moksop_u:24340": " ātmany akāraṇenaiva bhūtānāṃ kāraṇena ca /",
    "GSP27moksop_u:24341": " sṛṣṭyarthaṃ vapur āttaṃ tad vāsudevīyam ātmanā //MU_5,42.20//",
    "GSP27moksop_u:24342": " ātmāvalokanenāśu mādhavaḥ paridṛśyate /",
    "GSP27moksop_u:24343": " mādhavārādhanenāśu svayam ātmāvalokyate //MU_5,42.21//",
    "GSP27moksop_u:24344": " etāṃ dṛṣṭim avaṣṭabhya rāghavātmāvalokane /",
    "GSP27moksop_u:24345": " viharāśu virāḍātmā padaṃ prāpsyasi śāśvatam //MU_5,42.22//",
    "GSP27moksop_u:24346": " sukhāsāravatī rāma saṃsāraprāvṛḍ ātatā /",
    "GSP27moksop_u:24347": " jāḍyaṃ dadāti paramaṃ vicārārkam apaśyataḥ //MU_5,42.23//",
    "GSP27moksop_u:24348": " prasādād ātmano viṣṇor māyeyam atibhāsurā /",
    "GSP27moksop_u:24349": " prabādhate na dhīrāṃs tu yakṣī mantravato yathā //MU_5,42.24//",
    "GSP27moksop_u:24350": " ātmecchayaiva ghanatāṃ samupāgatāntar ātmecchayaiva tanutām upayāti kāle /",
    "GSP27moksop_u:24351": " saṃsārajālaracaneyam anantamāyā jvāleva vātakalayānagha pāvakasya //MU_5,42.25//",
    "GSP27moksop_u:24352": " prahlādavyavasthāpanaṃ nāma sargaḥ",
    "GSP27moksop_u:24353": " tricatvāriṃśas sargaḥ",
    "GSP27moksop_u:24354": " rāmaḥ:",
    "GSP27moksop_u:24355": " bhagavan sarvadharmajña śuddhais tvadvacanāṃśubhiḥ /",
    "GSP27moksop_u:24356": " nirvṛtās smaś śaśāṅkasya karair oṣadhayo yathā //MU_5,43.1//",
    "GSP27moksop_u:24357": " karṇābhivāñchyamānāni pavitrāṇi mṛdūni ca /",
    "GSP27moksop_u:24358": " bhūṣayanti gṛhītāni puṣpāṇīva vacāṃsi te //MU_5,43.2//",
    "GSP27moksop_u:24359": " pauruṣeṇa prayatnena sarvam āsādyate yadi /",
    "GSP27moksop_u:24360": " prahlādas tat kathaṃ buddho na mādhavavaraṃ vinā //MU_5,43.3//",
    "GSP27moksop_u:24361": " vasiṣṭhaḥ:",
    "GSP27moksop_u:24362": " yad yad rāghava samprāptaṃ prahlādena mahātmanā /",
    "GSP27moksop_u:24363": " tat tad āsāditaṃ tena pauruṣād eva nānyataḥ //MU_5,43.4//",
    "GSP27moksop_u:24364": " ātmā nārāyaṇaś caiva na bhinnau tilatailavat /",
    "GSP27moksop_u:24365": " tathaiva śauklyapaṭavat kusumāmodavat tathā //MU_5,43.5//",
    "GSP27moksop_u:24366": " yo hi viṣṇus sa evātmā yo hy ātmā sa janārdanaḥ /",
    "GSP27moksop_u:24367": " viṣṇvātmaśabdau paryāyau yathā viṭapipādapau //MU_5,43.6//",
    "GSP27moksop_u:24368": " prahlādanāmnā prathamam ātmaiva svayam ātmanā /",
    "GSP27moksop_u:24369": " svayaiva śaktyā parayā viṣṇubhaktau niyojitaḥ //MU_5,43.7//",
    "GSP27moksop_u:24370": " prahlādo hy ātmanaivaitaṃ varam arjitavān svayam /",
    "GSP27moksop_u:24371": " svayaṃ vicāraṃ kṛtavān svayaṃ vijitavān manaḥ //MU_5,43.8//",
    "GSP27moksop_u:24372": " kadācid ātmanaivātmā svayaṃ śaktyā vibodhyate /",
    "GSP27moksop_u:24373": " kadācid viṣṇudehena bhaktilabhyena bodhyate //MU_5,43.9//",
    "GSP27moksop_u:24374": " ciram ārādhito 'py eṣa paramaprītimān api /",
    "GSP27moksop_u:24375": " nāvicāravato jñānaṃ dātuṃ śaknoti mādhavaḥ //MU_5,43.10//",
    "GSP27moksop_u:24376": " mukhyaḥ puruṣayatnottho vicāras svātmadarśane /",
    "GSP27moksop_u:24377": " gauṇo varādiko hetur mukhyahetuparo bhava //MU_5,43.11//",
    "GSP27moksop_u:24378": " pūrvam eva balāt tasmād ākramyendriyapañcakam /",
    "GSP27moksop_u:24379": " abhyāsāt sarvayatnena cittaṃ kuru vicāravat //MU_5,43.12//",
    "GSP27moksop_u:24380": " yad yad āsādyate kiñcit kenacit kvacid eva hi /",
    "GSP27moksop_u:24381": " svaśaktisampravṛttyā tal labhyate nānyataḥ kvacit //MU_5,43.13//",
    "GSP27moksop_u:24382": " pauruṣaṃ yatnam āśritya prollaṅghyendriyaparvatam /",
    "GSP27moksop_u:24383": " saṃsārajaladhiṃ tīrtvā pāraṃ gaccha paraṃ padam //MU_5,43.14//",
    "GSP27moksop_u:24384": " vinā puruṣayatnena dṛśyate cej janārdanaḥ /",
    "GSP27moksop_u:24385": " mṛgapakṣigaṇaṃ kasmāt tad asau noddharaty ajaḥ //MU_5,43.15//",
    "GSP27moksop_u:24386": " guruś ced uddharaty ajñam ātmīyāt pauruṣād ṛte /",
    "GSP27moksop_u:24387": " uṣṭradāntabalīvardāṃs tat kasmān noddharaty asau //MU_5,43.16//",
    "GSP27moksop_u:24388": " na harer na guror nārthāt kiñcid āsādyate mahat /",
    "GSP27moksop_u:24389": " ākrāntamanasas svasmād yan nāsāditam ātmanaḥ //MU_5,43.17//",
    "GSP27moksop_u:24390": " abhyāsavairāgyayutād ākrāntendriyapannagāt /",
    "GSP27moksop_u:24391": " ātmanaḥ prāpyate yat tat prāpyate na jagattrayāt //MU_5,43.18//",
    "GSP27moksop_u:24392": " ārādhayātmanātmānam ātmanātmānam arcaya /",
    "GSP27moksop_u:24393": " ātmanātmānam ālokya santiṣṭha svātmanātmani //MU_5,43.19//",
    "GSP27moksop_u:24394": " śāstrayatnavicārebhyo mūrkhāṇāṃ prapalāyatām /",
    "GSP27moksop_u:24395": " kalpitā vaiṣṇavī bhaktiḥ pravṛttyarthaṃ śubhasthitau //MU_5,43.20//",
    "GSP27moksop_u:24396": " abhyāsayatnau prathamaṃ mukhyo vidhir udāhṛtaḥ /",
    "GSP27moksop_u:24397": " tadabhāve tu gauṇas syāt pūjyapūjāmayaḥ kramaḥ //MU_5,43.21//",
    "GSP27moksop_u:24398": " asti ced indriyākrāntiḥ kiṃ pūjāpūjyapūjanaiḥ /",
    "GSP27moksop_u:24399": " nāsti ced indriyākrāntiḥ kiṃ pūjāpūjyapūjanaiḥ //MU_5,43.22//",
    "GSP27moksop_u:24400": " vicāropaśamābhyāṃ hi vinā nāsādyate hariḥ /",
    "GSP27moksop_u:24401": " vicāropaśamābhyāṃ ca yuktasyābjakareṇa kim //MU_5,43.23//",
    "GSP27moksop_u:24402": " vicāropaśamopetaṃ cittam ārādhayātmanaḥ /",
    "GSP27moksop_u:24403": " tasmin siddhe bhavān siddho no cet tvaṃ vanagardabhaḥ //MU_5,43.24//",
    "GSP27moksop_u:24404": " kriyate mādhavādīnāṃ praṇayaḥ prārthanāya yat /",
    "GSP27moksop_u:24405": " sa caiva kasmāt kriyate na svakasyaiva cetasaḥ //MU_5,43.25//",
    "GSP27moksop_u:24406": " sarvasyaiva janasyāsya viṣṇur abhyantare sthitaḥ /",
    "GSP27moksop_u:24407": " taṃ parityajya ye yānti bahir viṣṇuṃ na te budhāḥ //MU_5,43.26//",
    "GSP27moksop_u:24408": " hṛdguhāvāsi cittattvaṃ mukhyaṃ sānātanaṃ vapuḥ /",
    "GSP27moksop_u:24409": " śaṅkhacakragadāhasto gauṇa ākāra ātmanaḥ //MU_5,43.27//",
    "GSP27moksop_u:24410": " yo hi mukhyaṃ parityajya gauṇaṃ samanudhāvati /",
    "GSP27moksop_u:24411": " tyaktvā rasāyanaṃ siddhaṃ sādhyaṃ saṃsādhayaty asau //MU_5,43.28//",
    "GSP27moksop_u:24412": " yas tu vā sthitim evāsyām ātmajñānacamatkṛtau /",
    "GSP27moksop_u:24413": " nāsādayati sammattamanās sa raghunandana //MU_5,43.29//",
    "GSP27moksop_u:24414": " aprāptātmaviveko 'ntar ajñaś cittavaśīkṛtaḥ /",
    "GSP27moksop_u:24415": " śaṅkhacakragadāpāṇim arcayaty amareśvaram //MU_5,43.30//",
    "GSP27moksop_u:24416": " tatpūjanena kaṣṭena tapasā tasya rāghava /",
    "GSP27moksop_u:24417": " kāle nirmalatām eti cittaṃ vairāgyavāriṇā //MU_5,43.31//",
    "GSP27moksop_u:24418": " nityābhyāsavivekābhyāṃ cittam āśu prasīdati /",
    "GSP27moksop_u:24419": " āmram eva daśām eti sāhakārīṃ śanaiś śanaiḥ //MU_5,43.32//",
    "GSP27moksop_u:24420": " etad apy ātmanaivātmā phalam āpnoti bhāvitam /",
    "GSP27moksop_u:24421": " haripūjākramākhyena nimittenārisūdana //MU_5,43.33//",
    "GSP27moksop_u:24422": " varam āpnoti yo vāpi viṣṇor amitatejasaḥ /",
    "GSP27moksop_u:24423": " tena svasyaiva tat prāptaṃ phalam abhyāsaśākhinaḥ //MU_5,43.34//",
    "GSP27moksop_u:24424": " sarveṣām uttamārthānāṃ sarvāsāṃ cirasampadām /",
    "GSP27moksop_u:24425": " svamanonigraho bhūmir bhūmis sasyaśriyām iva //MU_5,43.35//",
    "GSP27moksop_u:24426": " apy urvīkhananotkasya kaṣato 'pi śiloccayam /",
    "GSP27moksop_u:24427": " svamanonigrahād anyo nopāyo 'stīha duḥkhahā //MU_5,43.36//",
    "GSP27moksop_u:24428": " tāvaj janmasahasrāṇi bhramanti bhuvi mānavāḥ /",
    "GSP27moksop_u:24429": " yāvan nopaśamaṃ yāti manomattamahārṇavaḥ //MU_5,43.37//",
    "GSP27moksop_u:24430": " brahmaviṣṇvindrarudrādyāś ciraṃ sampūjitā api /",
    "GSP27moksop_u:24431": " upaplutamanovyādhiṃ na trāyante 'pi vatsalāḥ //MU_5,43.38//",
    "GSP27moksop_u:24432": " ākārabhāsuraṃ tyaktvā bāhyam āntaram apy ajam /",
    "GSP27moksop_u:24433": " kuru janmakṣayāyāśu saṃvinmātraikacintanam //MU_5,43.39//",
    "GSP27moksop_u:24434": " saṃvedyanirmuktanirāmayaikasaṃvinmayāsvādam anantarūpam /",
    "GSP27moksop_u:24435": " sanmātram āsvādaya sarvasāraṃ pāraṃ paraṃ prāpsyasi janmanadyāḥ //MU_5,43.40//",
    "GSP27moksop_u:24436": " prahlādopākhyāne prahlādaviśrāntis samāptā nāma sargaḥ",
    "GSP27moksop_u:24437": " catuścatvāriṃśas sargaḥ",
    "GSP27moksop_u:24438": " vasiṣṭhaḥ:",
    "GSP27moksop_u:24439": " rāmāparyavasāneyaṃ māyā saṃsṛtināmikā /",
    "GSP27moksop_u:24440": " ātmacittajayenaiva kṣayam āyāti nānyathā //MU_5,44.1//",
    "GSP27moksop_u:24441": " jaganmāyāprapañcasya vaicitryapratipattaye /",
    "GSP27moksop_u:24442": " itihāsam imaṃ vakṣye śṛṇuṣvāvahito 'nagha //MU_5,44.2//",
    "GSP27moksop_u:24443": " asty asmin vasudhāpīṭhe kosalā nāma maṇḍalam /",
    "GSP27moksop_u:24444": " kalpavṛkṣavanaṃ meror iva ratnagaṇākaram //MU_5,44.3//",
    "GSP27moksop_u:24445": " tatrāsīd brāhmaṇaḥ kaścid guṇī gādhir iti śrutaḥ /",
    "GSP27moksop_u:24446": " paramaśrotriyo dhīmān vedo mūrtim ivāśritaḥ //MU_5,44.4//",
    "GSP27moksop_u:24447": " ā bālyāt praviraktena cetasā sa vyarājata /",
    "GSP27moksop_u:24448": " niṣkalaṅkāvadātena bhuvanaṃ nabhasā yathā //MU_5,44.5//",
    "GSP27moksop_u:24449": " kim apy abhimataṃ kāryaṃ vinidhāya sa cetasi /",
    "GSP27moksop_u:24450": " bandhuvargād viniṣkramya tapas taptuṃ vanaṃ yayau //MU_5,44.6//",
    "GSP27moksop_u:24451": " utphullakamalaṃ tatra saraḥ prāpa sa viprarāṭ /",
    "GSP27moksop_u:24452": " candraḥ prasannavimalaṃ tārāśāram ivāmbaram //MU_5,44.7//",
    "GSP27moksop_u:24453": " āśauridarśanaṃ tasmiṃs tapo'rthaṃ sarasi dvijaḥ /",
    "GSP27moksop_u:24454": " ākaṇṭham ambunirmagnaḥ prāvṛṭpadma ivāvasat //MU_5,44.8//",
    "GSP27moksop_u:24455": " yayau māsāṣṭakaṃ tasya magnasya saraso 'mbhasi /",
    "GSP27moksop_u:24456": " māṃsapaṅkajaśaṅkotkabhṛṅgabhagnamukhacchaveḥ //MU_5,44.9//",
    "GSP27moksop_u:24457": " athainaṃ tapasā taptam ājagāmaikadā hariḥ /",
    "GSP27moksop_u:24458": " nidāghārtaṃ ghanaś śyāmaḥ prāvṛṣīva dharātalam //MU_5,44.10//",
    "GSP27moksop_u:24459": " bhagavān:",
    "GSP27moksop_u:24460": " viprottiṣṭha payomadhyād gṛhāṇābhimatam varam /",
    "GSP27moksop_u:24461": " abhīpsitaphalopeto jātas te niyamadrumaḥ //MU_5,44.11//",
    "GSP27moksop_u:24462": " brāhmaṇaḥ:",
    "GSP27moksop_u:24463": " asaṅkhyeyajagadbhūtahṛtpadmakuharāline /",
    "GSP27moksop_u:24464": " jagattrayaikanalinīsarase viṣṇave namaḥ //MU_5,44.12//",
    "GSP27moksop_u:24465": " māyām imāṃ tvaduditāṃ bhagavan pāramātmikīm /",
    "GSP27moksop_u:24466": " draṣṭum icchāmi saṃsāranāmnīm āścaryakāriṇīm //MU_5,44.13//",
    "GSP27moksop_u:24467": " vasiṣṭhaḥ:",
    "GSP27moksop_u:24468": " imāṃ drakṣyasi māyāṃ tvaṃ tatas tyakṣyasi cety ajaḥ /",
    "GSP27moksop_u:24469": " uktvā yayāv adṛśyatvaṃ gāndharvam iva pattanam //MU_5,44.14//",
    "GSP27moksop_u:24470": " gate viṣṇau samuttasthau jalāt sa brāhmaṇeśvaraḥ /",
    "GSP27moksop_u:24471": " śītalāmalamūrtitvād induḥ kṣīrodakād iva //MU_5,44.15//",
    "GSP27moksop_u:24472": " babhūva parituṣṭātmā darśanena jagatpateḥ /",
    "GSP27moksop_u:24473": " darśanasparśanair indor utphullam iva kairavam //MU_5,44.16//",
    "GSP27moksop_u:24474": " athāsya katicit tasmin divasāni yayur vane /",
    "GSP27moksop_u:24475": " harisandarśanānandavato brāhmaṇakarmaṇā //MU_5,44.17//",
    "GSP27moksop_u:24476": " ekadārabdhavān snānaṃ sarasy uditapaṅkaje /",
    "GSP27moksop_u:24477": " cintayan vaiṣṇavaṃ vākyaṃ maharṣir iva mānase //MU_5,44.18//",
    "GSP27moksop_u:24478": " atha snānavidhāv antarjalam eṣa cakāra ha /",
    "GSP27moksop_u:24479": " sakalāghavighātārthaṃ parivartanam ātmanaḥ //MU_5,44.19//",
    "GSP27moksop_u:24480": " antarjalavidhau tasmin vismṛtadhyānamantradhīḥ /",
    "GSP27moksop_u:24481": " paryastasaṃvitprasaras so 'paśyaj jalamadhyagaḥ //MU_5,44.20//",
    "GSP27moksop_u:24482": " mṛtam ātmānam ātmīye sadane 'somyatāṃ gatam /",
    "GSP27moksop_u:24483": " patitaṃ vātavegena kandarāntar iva drumam //MU_5,44.21//",
    "GSP27moksop_u:24484": " prāṇāpānapravāheṇa muktam antam upāgatam /",
    "GSP27moksop_u:24485": " saṃśāntāvayavaspandaṃ nirvāta iva ṣaṇḍakam //MU_5,44.22//",
    "GSP27moksop_u:24486": " pāṇḍurānanam āmlānaṃ vṛkṣaparṇam ivārasam /",
    "GSP27moksop_u:24487": " śavībhūtam anāhlādaṃ chinnanālam ivāmbujam //MU_5,44.23//",
    "GSP27moksop_u:24488": " viparyastekṣaṇaṃ prātar majjattāram ivāmbaram /",
    "GSP27moksop_u:24489": " sāvagraham iva grāmaṃ sarvataḥ pāṃsudhūsaram //MU_5,44.24//",
    "GSP27moksop_u:24490": " bāṣpaklinnamukhair dīnaiḥ karuṇākrandakāribhiḥ /",
    "GSP27moksop_u:24491": " āvṛtaṃ bandhubhiḥ khinnaiḥ kurarair iva pādapam //MU_5,44.25//",
    "GSP27moksop_u:24492": " setubhaṅgagaladvārimlāyamānamukhābjayā /",
    "GSP27moksop_u:24493": " nalinyā samadharmiṇyā bhāryayā pādayoś śritam //MU_5,44.26//",
    "GSP27moksop_u:24494": " tārākrandaraṇadrūḍhapralāpālāpamugdhayā /",
    "GSP27moksop_u:24495": " mātrā gṛhītaṃ cibuke navavyañjanalāñchite //MU_5,44.27//",
    "GSP27moksop_u:24496": " anyaiḥ pārśvagatair dīnais sravadasrumukhair janaiḥ /",
    "GSP27moksop_u:24497": " śritaṃ galadavaśyāyaiś śuṣkaparṇair iva drumam //MU_5,44.28//",
    "GSP27moksop_u:24498": " viyogabhītyā saṃyogaparihāraparair iva /",
    "GSP27moksop_u:24499": " dūraṃ pravisṛtair aṅgair anātmīyair ivāvṛtam //MU_5,44.29//",
    "GSP27moksop_u:24500": " parasparam alagnābhyām oṣṭhābhyāṃ daśanaiś śanaiḥ /",
    "GSP27moksop_u:24501": " savirāgam ivāmlānair hasantaṃ svātmajīvitam //MU_5,44.30//",
    "GSP27moksop_u:24502": " maunaṃ dhyānam ivāpannaṃ paṅkād iva vinirmitam /",
    "GSP27moksop_u:24503": " aprabodhāya saṃsuptaṃ viśrāmyantam ivoccakaiḥ //MU_5,44.31//",
    "GSP27moksop_u:24504": " bāndhavākrandasaṃrambhakolāhalagatā giraḥ /",
    "GSP27moksop_u:24505": " snehabhāvavicārārthaṃ śṛṇvantam iva yatnataḥ //MU_5,44.32//",
    "GSP27moksop_u:24506": " atha tatkālakallolapralāpākulaceṣṭitaiḥ /",
    "GSP27moksop_u:24507": " sorastāḍanam ucchūnanetravāribhir āplutaiḥ //MU_5,44.33//",
    "GSP27moksop_u:24508": " krameṇa svajanaiḥ kṣubdhais tārākranditaghargharaiḥ /",
    "GSP27moksop_u:24509": " niṣkālitam amaṅgalyam apunardarśanāya taiḥ //MU_5,44.34//",
    "GSP27moksop_u:24510": " nītaṃ śmaśānam āśyānavasāpaṅkakalaṅkitam /",
    "GSP27moksop_u:24511": " śuṣkāśuṣkajaratklinnakaṅkālaśatasaṅkulam //MU_5,44.35//",
    "GSP27moksop_u:24512": " gṛdhrābhracchannasūryāṃśu citājvalananistamaḥ /",
    "GSP27moksop_u:24513": " śivāśatamukhajvālājālapallavitāvani //MU_5,44.36//",
    "GSP27moksop_u:24514": " vahadraktasaritsnātamadgukaṅkogravāyasam /",
    "GSP27moksop_u:24515": " raktārdratantrīprasarajālabaddhajaratkhagam //MU_5,44.37//",
    "GSP27moksop_u:24516": " tatra te jvalane dīpte cakrus taṃ bhasmasāc chavam /",
    "GSP27moksop_u:24517": " bāndhavās salilāpūraṃ samudrā iva vāḍave //MU_5,44.38//",
    "GSP27moksop_u:24518": " citiś caṭacaṭāsphoṭaiś śavam āśu dadāha tam /",
    "GSP27moksop_u:24519": " śuṣkendhanavad ucchūnajvālājālajaṭāvatī //MU_5,44.39//",
    "GSP27moksop_u:24520": " atyullasaccaṭacaṭāravamuktagandhavyāptāmbuvāhapaṭalo 'sthicayaṃ hutāśaḥ /",
    "GSP27moksop_u:24521": " dantī virandhram iva veṇuvanaṃ samantād udvāntamedurarasaṃ dalayāṃ cakāra //MU_5,44.40//",
    "GSP27moksop_u:24522": " gādhivṛttānte gādhivināśo nāma sargaḥ",
    "GSP27moksop_u:24523": " pañcacatvāriṃśas sargaḥ",
    "GSP27moksop_u:24524": " vasiṣṭhaḥ:",
    "GSP27moksop_u:24525": " athāpaśyad asau gādhis svādhipīvarayā dhiyā /",
    "GSP27moksop_u:24526": " antarjalastha evāntar ātmanātmany anirmale //MU_5,45.1//",
    "GSP27moksop_u:24527": " hūnamaṇḍalaparyantagrāmopāntanivāsinām /",
    "GSP27moksop_u:24528": " śvapacānāṃ striyo garbhe sthitam ātmānam ākulam //MU_5,45.2//",
    "GSP27moksop_u:24529": " garbhavāsabhayākrāntaṃ pīḍitaṃ pelavāṅgakam /",
    "GSP27moksop_u:24530": " śvapacīhṛdaye suptaṃ śvaviṣṭhāyām ivāṅkuram //MU_5,45.3//",
    "GSP27moksop_u:24531": " śanaiḥ pakvatayā kāle prasūtaṃ mecakacchavim /",
    "GSP27moksop_u:24532": " śvapacyā prāvṛṣevābdaṃ śyāvam āvalitaṃ malaiḥ //MU_5,45.4//",
    "GSP27moksop_u:24533": " sampannaṃ śvapacāgāre śiśuṃ śvapacavallabham /",
    "GSP27moksop_u:24534": " itaś cetaś ca gacchantam utpīḍam iva yāmunam //MU_5,45.5//",
    "GSP27moksop_u:24535": " dvādaśābdadaśāṃ yātaṃ saṃsthitaṃ ṣoḍaśābdikam /",
    "GSP27moksop_u:24536": " pīvarāṃsam udārāṅgaṃ payodam iva meduram //MU_5,45.6//",
    "GSP27moksop_u:24537": " sārameyaparīvāraṃ viharantaṃ vanād vanam /",
    "GSP27moksop_u:24538": " nighnantaṃ mṛgalakṣāṇi paulindīṃ sthitim āsthitam //MU_5,45.7//",
    "GSP27moksop_u:24539": " tamālaṃ latayevātha śritaṃ śvapacakāntayā /",
    "GSP27moksop_u:24540": " stanastabakaśālinyā navapallavahastayā //MU_5,45.8//",
    "GSP27moksop_u:24541": " śyāmayā kalikājāladaśanāmalamālayā /",
    "GSP27moksop_u:24542": " navavallabhayā bhūrivilāsavalitāṅgayā //MU_5,45.9//",
    "GSP27moksop_u:24543": " vilasantaṃ vanānteṣu tayā saha naveṣṭayā /",
    "GSP27moksop_u:24544": " śyāmalaṃ śyāmayā bhṛṅgaṃ bhṛṅgyeva kusumarddhiṣu //MU_5,45.10//",
    "GSP27moksop_u:24545": " navaparṇalatāpattravasanaṃ vyasanāntaram /",
    "GSP27moksop_u:24546": " vindhyakāntāram ākāram abhyāgatam ivodbhaṭam //MU_5,45.11//",
    "GSP27moksop_u:24547": " viśrāntaṃ vanakuñjeṣu suptaṃ giridarīṣu ca /",
    "GSP27moksop_u:24548": " nilīnaṃ pattrakuñjeṣu gulmakeṣu kṛtālayam //MU_5,45.12//",
    "GSP27moksop_u:24549": " kiṅkirātāvataṃsāḍhyaṃ yūthikāsragvibhūṣitam /",
    "GSP27moksop_u:24550": " ketakottaṃsasubhagaṃ sahakārasragākulam //MU_5,45.13//",
    "GSP27moksop_u:24551": " lulitaṃ puṣpaśayyāsu bhrāntam abdhitaṭeṣu ca /",
    "GSP27moksop_u:24552": " tajjñaṃ kānanakośeṣu bahujñaṃ mṛgamāraṇe //MU_5,45.14//",
    "GSP27moksop_u:24553": " prāsūta so 'tha śaileṣu putrān nijakulāṅkurān /",
    "GSP27moksop_u:24554": " atyantaviṣamodarkān khadiraḥ kaṇṭakān iva //MU_5,45.15//",
    "GSP27moksop_u:24555": " kalatravantaṃ sampannaṃ sthitaṃ prakṣīṇayauvanam /",
    "GSP27moksop_u:24556": " śanair jarjaratāṃ yātaṃ vṛṣṭihīnam iva sthalam //MU_5,45.16//",
    "GSP27moksop_u:24557": " tato hūnahatagrāmaṃ janmadeśam upetya tam /",
    "GSP27moksop_u:24558": " saṃsthitaṃ maṭhikāṃ parṇaiḥ kṛtvā dūre munīndravat //MU_5,45.17//",
    "GSP27moksop_u:24559": " jarājaraḍhatāṃ yātaṃ svadehasamaputrakam /",
    "GSP27moksop_u:24560": " jīrṇaprāyarasaśvabhratamālatarusannibham //MU_5,45.18//",
    "GSP27moksop_u:24561": " prauḍhaṃ śvapacagārhasthyaṃ kurvāṇaṃ bahubāndhavam /",
    "GSP27moksop_u:24562": " karañjakuñjavanavat parāṃ vṛddhim upāgataṃ //MU_5,45.19//",
    "GSP27moksop_u:24563": " athāpaśyad asau gādhir yāvat tasya kalatriṇaḥ /",
    "GSP27moksop_u:24564": " jaraḍhaśvapaceśasya svātmano bhramakāriṇaḥ //MU_5,45.20//",
    "GSP27moksop_u:24565": " tat kalatram aśeṣeṇa nītam ādṛtamanyunā /",
    "GSP27moksop_u:24566": " āsārapavanenāśu vanaparṇagaṇo yathā //MU_5,45.21//",
    "GSP27moksop_u:24567": " pralapaty eka evāsāv aṭavyāṃ duḥkhakarṣitaḥ /",
    "GSP27moksop_u:24568": " viyūtha iva sāraṅgo vigatāstho 'srulocanaḥ //MU_5,45.22//",
    "GSP27moksop_u:24569": " dināni katicit tatra nītvā śokaparītadhīḥ /",
    "GSP27moksop_u:24570": " jahau svadeśaṃ saṃśuṣkapadmaṃ sara ivāṇḍajaḥ //MU_5,45.23//",
    "GSP27moksop_u:24571": " vijahāra bahūn deśān anāsthaś cintayānvitaḥ /",
    "GSP27moksop_u:24572": " preryamāṇa ivānyena vātanunna ivāmbudaḥ //MU_5,45.24//",
    "GSP27moksop_u:24573": " ekadā prāpa kīrāṇāṃ maṇḍale śrīmatīṃ purīm /",
    "GSP27moksop_u:24574": " khe 'nūrur viharañ śūnye sadvimānam ivāmaraḥ //MU_5,45.25//",
    "GSP27moksop_u:24575": " nṛtyadratnāṃśukacchannamārgavṛkṣalatāṅganām /",
    "GSP27moksop_u:24576": " āgulphaṃ kīrṇakusumāṃ nandanāntarasundarīm //MU_5,45.26//",
    "GSP27moksop_u:24577": " sāmantair lalanābhiś ca nāgaraiś ca nirantaram /",
    "GSP27moksop_u:24578": " svargamārgopamaṃ rājamārgam asyām avāpa saḥ //MU_5,45.27//",
    "GSP27moksop_u:24579": " maṇiratnakṛtāgāraṃ tatra maṅgalahastinam /",
    "GSP27moksop_u:24580": " dadarśāmalaśailendram iva sañcāracañcalam //MU_5,45.28//",
    "GSP27moksop_u:24581": " mṛte rājani rājārthaṃ viharantam itas tataḥ /",
    "GSP27moksop_u:24582": " ratnajñam iva ratnorvyāṃ cintāmaṇididṛkṣayā //MU_5,45.29//",
    "GSP27moksop_u:24583": " tam asau śvapaco nāgaṃ kautukodārayā dṛśā /",
    "GSP27moksop_u:24584": " ciram ālokayām āsa spandayuktācalopamam //MU_5,45.30//",
    "GSP27moksop_u:24585": " ālokayantam ādāya taṃ kareṇa sa vāraṇaḥ /",
    "GSP27moksop_u:24586": " svakaṭe 'yojayan merus taṭe 'rkam iva sādaram //MU_5,45.31//",
    "GSP27moksop_u:24587": " tasmin kaṭagate nedur jayadundubhayo 'bhitaḥ /",
    "GSP27moksop_u:24588": " kalpāmbuda ivākāśam adhirūḍhe mahārṇavāḥ //MU_5,45.32//",
    "GSP27moksop_u:24589": " pūritāśo babhau rājā jayatīti janasvanaḥ /",
    "GSP27moksop_u:24590": " udyāne samprabuddhānāṃ vihagānām ivāravaḥ //MU_5,45.33//",
    "GSP27moksop_u:24591": " udabhūd vandivṛndānāṃ ghanakolāhalas tataḥ /",
    "GSP27moksop_u:24592": " velāvilulitāmbūnām ambudhīnām iva dhvaniḥ //MU_5,45.34//",
    "GSP27moksop_u:24593": " taṃ tatrāvārayām āsur maṇḍanārthaṃ varāṅganāḥ /",
    "GSP27moksop_u:24594": " kṣīrodagatam udratnā laharya iva mandaram //MU_5,45.35//",
    "GSP27moksop_u:24595": " māninyas taṃ guṇaprotair nānāratnair apūrayan /",
    "GSP27moksop_u:24596": " nānāprabhāprabhāvāḍhyair velā iva taṭācalam //MU_5,45.36//",
    "GSP27moksop_u:24597": " tuṣāraśiśirasparśais tās taṃ hārair abhūṣayan /",
    "GSP27moksop_u:24598": " śyāmā navanadīpūrair varṣāś śṛṅgam ivonnatam //MU_5,45.37//",
    "GSP27moksop_u:24599": " vicitravarṇasaugandhyaiḥ puṣpair āvalayan striyaḥ /",
    "GSP27moksop_u:24600": " vanaṃ madhuśriya iva taṃ lolakarapallavāḥ //MU_5,45.38//",
    "GSP27moksop_u:24601": " nānāvarṇarasāmodais tās tam āśu vilepanaiḥ /",
    "GSP27moksop_u:24602": " alepayan prabhājālais taṭyo 'bhram iva dhātujaiḥ //MU_5,45.39//",
    "GSP27moksop_u:24603": " ratnakāñcanakānto 'sāv ādade chattram ātatam /",
    "GSP27moksop_u:24604": " sandhyābhratārendunadīvyāptaṃ merur ivāmbaram //MU_5,45.40//",
    "GSP27moksop_u:24605": " bhūṣitas savilāsābhir bālavallībhir āvṛtaḥ /",
    "GSP27moksop_u:24606": " ratnapuṣpāṃśukākīrṇaḥ kalpavṛkṣa ivābabhau //MU_5,45.41//",
    "GSP27moksop_u:24607": " tādṛśaṃ tam upājagmuḥ parivārasamanvitāḥ /",
    "GSP27moksop_u:24608": " sarvāḥ prakṛtayaḥ phullaṃ mārgadrumam ivādhvagāḥ //MU_5,45.42//",
    "GSP27moksop_u:24609": " tā enam āsane saiṃhe prāpyābhiṣiṣicuḥ kramāt /",
    "GSP27moksop_u:24610": " tasminn eva gaje śakram airāvaṇa ivāmarāḥ //MU_5,45.43//",
    "GSP27moksop_u:24611": " evaṃ sa śvapaco rājyaṃ prāpa kīrapurāntare /",
    "GSP27moksop_u:24612": " araṇye hariṇaṃ puṣṭam aprāṇam iva vāyasaḥ //MU_5,45.44//",
    "GSP27moksop_u:24613": " kīrīkaratalāmbhojapramṛṣṭacaraṇāmbujaḥ /",
    "GSP27moksop_u:24614": " sarvāṅgakuṅkumālepais sandhyāmbudharaśobhanaḥ //MU_5,45.45//",
    "GSP27moksop_u:24615": " jajvāla kīranagare nāgarījanavān asau /",
    "GSP27moksop_u:24616": " siṃhīgaṇayutas siṃho yathā kusumite vane //MU_5,45.46//",
    "GSP27moksop_u:24617": " harihatamadanāgottāramuktākalāpapravicaritaśarīraś śāntacintāviṣādaḥ /",
    "GSP27moksop_u:24618": " aramata sa mahadbhis tatra bhogais sarasyāṃ ravikaramadatapto vāripūrair ivebhaḥ //MU_5,45.47//",
    "GSP27moksop_u:24619": " parivisṛtanṛpaujās sarvadiksaṃsthitājñaḥ katipayadivasehāsiddhadeśavyavasthaḥ /",
    "GSP27moksop_u:24620": " prakṛtibhir alam ūḍhāśeṣarājatvabhāras sa gavala iti nāmnā tatra rājā babhūva //MU_5,45.48//",
    "GSP27moksop_u:24621": " gādhivṛttānte rājyalābho nāma sargaḥ",
    "GSP27moksop_u:24622": " ṣaṭcatvāriṃśas sargaḥ",
    "GSP27moksop_u:24623": " vasiṣṭhaḥ:",
    "GSP27moksop_u:24624": " vilāsinībhir valito mantrimaṇḍalapūjitaḥ /",
    "GSP27moksop_u:24625": " vanditas sarvasāmantaiś chattracāmaramālitaḥ //MU_5,46.1//",
    "GSP27moksop_u:24626": " siddhānuśāsanaḥ kānto jñātarājyaguṇakramaḥ /",
    "GSP27moksop_u:24627": " vītaśokabhayāyāsas tatra prāptamahāpadaḥ //MU_5,46.2//",
    "GSP27moksop_u:24628": " vismṛtātmaprabhāvo 'bhūd aniśaṃ stavamaṅgalaiḥ /",
    "GSP27moksop_u:24629": " ānandāpūrṇayā vṛttyā bhṛśaṃ kṣīva ivāsavaiḥ //MU_5,46.3//",
    "GSP27moksop_u:24630": " kīreṣu śvapaco rājyaṃ varṣāṇy aṣṭau cakāra ha /",
    "GSP27moksop_u:24631": " āryavṛttam aśeṣeṇa tāvatkālaṃ babhāra ha //MU_5,46.4//",
    "GSP27moksop_u:24632": " yadṛcchayaikadāthāsāv atiṣṭhat tyaktabhūṣaṇaḥ /",
    "GSP27moksop_u:24633": " atamastārakendvarkatejo'mbudam ivāmbaram //MU_5,46.5//",
    "GSP27moksop_u:24634": " bahv amanyata no hārakeyūravasanādy asau /",
    "GSP27moksop_u:24635": " prabhutābṛṃhitaṃ ceto nāhāryam abhinandati //MU_5,46.6//",
    "GSP27moksop_u:24636": " eka evājiraṃ bāhyaṃ tādṛgveṣas sa niryayau /",
    "GSP27moksop_u:24637": " mukhyāṅganān nabhobhāgād antaṃ gacchann ivāṃśumān //MU_5,46.7//",
    "GSP27moksop_u:24638": " tatrāpaśyad ghanaśyāmaṃ pīnaṃ śvapacapeṭakam /",
    "GSP27moksop_u:24639": " gāyan mṛdu vasantotthaṃ kokilānām iva vrajam //MU_5,46.8//",
    "GSP27moksop_u:24640": " dhunānaṃ jhallarītantrīṃ karapallavalīlayā /",
    "GSP27moksop_u:24641": " madhurehaṃ raṇadrephām aliśreṇīm iva drumaḥ //MU_5,46.9//",
    "GSP27moksop_u:24642": " atha tasmāt samuttasthau jarāvān raktalocanaḥ /",
    "GSP27moksop_u:24643": " kācaśṛṅgaṃ himāpūrṇam iva śvapacanāyakaḥ //MU_5,46.10//",
    "GSP27moksop_u:24644": " jyo kaṭañjeti sahasā vadan kīramahīpateḥ /",
    "GSP27moksop_u:24645": " vallyāṃ kākam ivānandāj jānvagre 'yojayat karam //MU_5,46.11//",
    "GSP27moksop_u:24646": " uvācedaṃ ca kīreśaṃ he bandho bhoḥ kaṭañjaka /",
    "GSP27moksop_u:24647": " kva nu sthito 'si diṣṭyādya dṛṣṭo 'si cirabāndhava //MU_5,46.12//",
    "GSP27moksop_u:24648": " kvāsi viśrāntavān kālam etāvantaṃ vanāntare /",
    "GSP27moksop_u:24649": " bandhuvṛndaparityaktaḥ parapuṣṭa ivaikakaḥ //MU_5,46.13//",
    "GSP27moksop_u:24650": " iha rājā bhavantaṃ vā kaccid geyakalāvidam /",
    "GSP27moksop_u:24651": " raktakaṇṭhaṃ mānayati rāgavān iva kokilam //MU_5,46.14//",
    "GSP27moksop_u:24652": " āpūrayati vā kaccid gṛhavastrāśanārpaṇaiḥ /",
    "GSP27moksop_u:24653": " madhus tamālaviṭapaṃ phalapattrarasair iva //MU_5,46.15//",
    "GSP27moksop_u:24654": " darśanena tavādyāhaṃ parāṃ nirvṛtim āgataḥ /",
    "GSP27moksop_u:24655": " padmas sūryodayeneva candrodaya ivodadhiḥ //MU_5,46.16//",
    "GSP27moksop_u:24656": " ānandānām aśeṣāṇāṃ lābhānāṃ mahatām api /",
    "GSP27moksop_u:24657": " viśrāmāṇām anantānāṃ sīmānto bandhudarśanam //MU_5,46.17//",
    "GSP27moksop_u:24658": " śvapace pravadaty evaṃ rājā tāvat tayā tayā /",
    "GSP27moksop_u:24659": " cakāra tatkālajayā ceṣṭayaivāvadhīraṇam //MU_5,46.18//",
    "GSP27moksop_u:24660": " tāvad vātāyanagatāḥ kāntāḥ prakṛtayas tathā /",
    "GSP27moksop_u:24661": " śvapaco 'yam iti jñātvā mlānatām alam āyayuḥ //MU_5,46.19//",
    "GSP27moksop_u:24662": " padmās tuṣāravṛṣṭyeva grāmās sāvagrahā iva /",
    "GSP27moksop_u:24663": " dāvavanta ivādrīndrā nāgarā na virejire //MU_5,46.20//",
    "GSP27moksop_u:24664": " nṛpo 'vadhīrayām āsa sa tāṃ svajanasaṅkathām /",
    "GSP27moksop_u:24665": " vṛkṣāgragatamārjāraphekkāraṃ mṛgarāḍ iva //MU_5,46.21//",
    "GSP27moksop_u:24666": " satvaraṃ praviveśāntaḥpuram āmlānamānavam /",
    "GSP27moksop_u:24667": " rājahaṃsa ivāvarṣasīdatsarasijaṃ saraḥ //MU_5,46.22//",
    "GSP27moksop_u:24668": " sarvāvayavaviśrāntāṃ mlānatām alam āyayau /",
    "GSP27moksop_u:24669": " jānustambhāntaramahārandhrasthāgnir iva drumaḥ //MU_5,46.23//",
    "GSP27moksop_u:24670": " tatrāpaśyad asau sarvaṃ viṣaṇṇavadanaṃ janam /",
    "GSP27moksop_u:24671": " jālaṃ kuṅkumapuṣpāṇāṃ bhuktamūlam ivākhunā //MU_5,46.24//",
    "GSP27moksop_u:24672": " mantriṇo nāgarā nāryas tatas te taṃ mahīpatim /",
    "GSP27moksop_u:24673": " nāsprākṣur api tiṣṭhantaṃ gṛha eva śavaṃ yathā //MU_5,46.25//",
    "GSP27moksop_u:24674": " bhṛtyāś cākṛtasatkāraṃ dūra eva tam atyajan /",
    "GSP27moksop_u:24675": " duḥkhayuktā ghanasnehā api bālaśavaṃ yathā //MU_5,46.26//",
    "GSP27moksop_u:24676": " anānandamukhaṃ śyāmaśarīraṃ śrīvivarjitam /",
    "GSP27moksop_u:24677": " dagdhaṃ sthalam ivainaṃ te bahv amanyanta nākulāḥ //MU_5,46.27//",
    "GSP27moksop_u:24678": " dhūmāyamānadehasya paritāpadaśāvatī /",
    "GSP27moksop_u:24679": " nāḍhaukatāsya janatā pārśvam agnigirer iva //MU_5,46.28//",
    "GSP27moksop_u:24680": " mandotsāhasamudbhūtās tanvyas saṅghātavarjitāḥ /",
    "GSP27moksop_u:24681": " etadājñāḥ paraṃ prāpur bhasmanīvāmbuvipruṣaḥ //MU_5,46.29//",
    "GSP27moksop_u:24682": " krūrakarmakarākārāt saṅgato 'śubhadāyinaḥ /",
    "GSP27moksop_u:24683": " tasmād viśeṣeṇa janā rākṣasād iva dudruvuḥ //MU_5,46.30//",
    "GSP27moksop_u:24684": " eka eva babhūvāsau janamadhyagato 'pi san /",
    "GSP27moksop_u:24685": " arthādiguṇanirmuktaḥ paradeśa ivādhvagaḥ //MU_5,46.31//",
    "GSP27moksop_u:24686": " bhṛśam āraṭate 'py asmai nālāpaṃ nāgarā daduḥ /",
    "GSP27moksop_u:24687": " muktājālayutāyāpi kīcakāyādhvagā iva //MU_5,46.32//",
    "GSP27moksop_u:24688": " atha sarve vayaṃ dīrghaṃ kālaṃ śvapacadūṣitāḥ /",
    "GSP27moksop_u:24689": " prāyaścittair na śuddhās smaḥ praviśāmo hutāśanam //MU_5,46.33//",
    "GSP27moksop_u:24690": " iti nirṇīya nagare nāgarā mantriṇas tathā /",
    "GSP27moksop_u:24691": " abhito jvalayām āsuś citāś śatasahasraśaḥ //MU_5,46.34//",
    "GSP27moksop_u:24692": " jvalitāsv abhitas tāsu tārakāsv iva khe tadā /",
    "GSP27moksop_u:24693": " babhūva nagaraṃ sarvam ākrandaparamānavam //MU_5,46.35//",
    "GSP27moksop_u:24694": " karuṇārāvamukharaiḥ kalatrair bāṣpavarṣibhiḥ /",
    "GSP27moksop_u:24695": " avaṣṭabdhajvalatkuṇḍapātasajjajanavrajam //MU_5,46.36//",
    "GSP27moksop_u:24696": " agnikuṇḍapraviṣṭānāṃ mantriṇāṃ bhṛtyarodanaiḥ /",
    "GSP27moksop_u:24697": " krandadrathyaṃ dhvanadgartam araṇyam iva mārutaiḥ //MU_5,46.37//",
    "GSP27moksop_u:24698": " citidīpitaviprendramāṃsamāṃsalagandhayā /",
    "GSP27moksop_u:24699": " jātanīhāram utpātavātyayāvakarair dhutaiḥ //MU_5,46.38//",
    "GSP27moksop_u:24700": " vātadīrghavasāgandhadhūtānītakhagombhitaiḥ /",
    "GSP27moksop_u:24701": " antrair vyomagataiś channaṃ bhāskaraṃ jaladair iva //MU_5,46.39//",
    "GSP27moksop_u:24702": " vātoddhūtacitāvahniprajvalatpuramaṇḍalam /",
    "GSP27moksop_u:24703": " uḍḍīnāgnikaṇavrātatārākrāntadigantaram //MU_5,46.40//",
    "GSP27moksop_u:24704": " pramattataskaraṃ krandadbālakāntakumārakam /",
    "GSP27moksop_u:24705": " santrastanāgarāpāstajīvitāstham asaṃsthiti //MU_5,46.41//",
    "GSP27moksop_u:24706": " arakṣitagṛhaṃ cauraluṇṭhitākhilasañcayam /",
    "GSP27moksop_u:24707": " tyaktaputrakalatraṃ ca maraṇavyagranāgaram //MU_5,46.42//",
    "GSP27moksop_u:24708": " tasmiṃs tathā vartamāne kaṣṭe vidhiviparyaye /",
    "GSP27moksop_u:24709": " aśeṣajanatānāśe kalpāntasadṛśasthitau //MU_5,46.43//",
    "GSP27moksop_u:24710": " rājyasajjanasamparkapavitrīkṛtadhīradhīḥ /",
    "GSP27moksop_u:24711": " gavalaś cintayām āsa śokavyākulacetanaḥ //MU_5,46.44//",
    "GSP27moksop_u:24712": " madartham atyanartho 'yaṃ deśe 'smin sthitim āgataḥ /",
    "GSP27moksop_u:24713": " akālakalpāntasamas sarvanāyakanāśanaḥ //MU_5,46.45//",
    "GSP27moksop_u:24714": " kiṃ me duḥkhitajīvena maraṇaṃ me mahotsavaḥ /",
    "GSP27moksop_u:24715": " lokanindyasya durjantor jīvitān maraṇaṃ varam //MU_5,46.46//",
    "GSP27moksop_u:24716": " iti niścitya gavalo jvalite jvalane puraḥ /",
    "GSP27moksop_u:24717": " pataṅgavad anudvegam akarod āhutiṃ vapuḥ //MU_5,46.47//",
    "GSP27moksop_u:24718": " tasmin balād gavalanāmni hutāśarāśau dehe pataty avayavākulatāṃ prayāte /",
    "GSP27moksop_u:24719": " svāṅgāvadāhadahanasphuraṇānurodhād antarjale jhagiti bodham avāpa gādhiḥ //MU_5,46.48//",
    "GSP27moksop_u:24720": " vālmīkiḥ:",
    "GSP27moksop_u:24721": " ity uktavaty atha munau divaso jagāma sāyantanāya vidhaye 'stam ino jagāma /",
    "GSP27moksop_u:24722": " snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_5,46.49//",
    "GSP27moksop_u:24723": " gādhivṛttānte rājyabhraṃśo nāma sargaḥ",
    "GSP27moksop_u:24724": " saptacatvāriṃśas sargaḥ",
    "GSP27moksop_u:24725": " vasiṣṭhaḥ:",
    "GSP27moksop_u:24726": " muhūrtadvitayenātha gādher ādhibharabhramāt /",
    "GSP27moksop_u:24727": " praśaśāmākulībhāvo velāvattvam ivāmbudheḥ //MU_5,47.1//",
    "GSP27moksop_u:24728": " payonirmāṇasammohāt tasmāt sa virarāma ha /",
    "GSP27moksop_u:24729": " kalpāntasamaye brahmā jagadviracanād iva //MU_5,47.2//",
    "GSP27moksop_u:24730": " bodham āpa śanaiś śāntas svam evonnidradhīradhīḥ /",
    "GSP27moksop_u:24731": " kṣīvatāyāṃ praśāntāyāṃ yathā pariṇatāsavaḥ //MU_5,47.3//",
    "GSP27moksop_u:24732": " ayaṃ so 'ham idaṃ kāryam idaṃ neti dadarśa ha /",
    "GSP27moksop_u:24733": " niśāvyapagame loko yathā kṣīṇatamaḥpaṭe //MU_5,47.4//",
    "GSP27moksop_u:24734": " smṛtasvarūpo vadanam uddadhre sa jalāntarāt /",
    "GSP27moksop_u:24735": " śiśirānte prabuddhātmā sarojam iva mādhavaḥ //MU_5,47.5//",
    "GSP27moksop_u:24736": " vanavārikakubvyomavatīṃ vasumatīm imām /",
    "GSP27moksop_u:24737": " anyām eva puraḥ paśyan paraṃ vismayam āyayau //MU_5,47.6//",
    "GSP27moksop_u:24738": " ko 'haṃ kim iva paśyāmi kim akārṣam ahaṃ kila /",
    "GSP27moksop_u:24739": " evaṃ vicārayaṃś citraṃ sabhrūbhaṅgam abhūt kṣaṇam //MU_5,47.7//",
    "GSP27moksop_u:24740": " etanmuhūrtamātreṇa sambhramaṃ dṛṣṭavān aham /",
    "GSP27moksop_u:24741": " iti vijñāya salilād udasthād udayārkavat //MU_5,47.8//",
    "GSP27moksop_u:24742": " cintayām āsa ca taṭe kva me mātā kva me priyā /",
    "GSP27moksop_u:24743": " yad ahaṃ mṛtim āyāto madhye mātṛmahelayoḥ //MU_5,47.9//",
    "GSP27moksop_u:24744": " bālasya mātāpitarau naṣṭau kila mamāmateḥ /",
    "GSP27moksop_u:24745": " vātanītasya pattrasya vallīvṛkṣāv ivāgninā //MU_5,47.10//",
    "GSP27moksop_u:24746": " avivāho 'smi jānāmi na svarūpam api striyaḥ /",
    "GSP27moksop_u:24747": " duṣṭāyāḥ kṣobhakāriṇyā madirāyā iva dvijaḥ //MU_5,47.11//",
    "GSP27moksop_u:24748": " tasmād etad asadbhūtam ahaṃ kiṃ nāma dṛṣṭavān /",
    "GSP27moksop_u:24749": " vividhārambhasaṃrambhaṃ gandharvo nagaraṃ yathā //MU_5,47.12//",
    "GSP27moksop_u:24750": " tad āstām etad eṣā hi bandhumadhyamṛtasthitiḥ /",
    "GSP27moksop_u:24751": " māyā mohe manāg asmin na satyam upalabhyate //MU_5,47.13//",
    "GSP27moksop_u:24752": " nityam evam anantāsu bhramadṛṣṭiṣu dehinām /",
    "GSP27moksop_u:24753": " ceto bhramati śārdūlo vanarājiṣv ivonmadaḥ //MU_5,47.14//",
    "GSP27moksop_u:24754": " avadhīryeti taṃ cittamohaṃ gādhir nināya saḥ /",
    "GSP27moksop_u:24755": " dināni katicit tasmin svaka evāśrame tadā //MU_5,47.15//",
    "GSP27moksop_u:24756": " ekadā gādhim āgacchat kaścid annapriyo 'tithiḥ /",
    "GSP27moksop_u:24757": " brahmāṇam iva durvāsās sa viśaśrāma saśramaḥ //MU_5,47.16//",
    "GSP27moksop_u:24758": " paramāṃ tṛptim ānītaḥ phalapuṣparasāśanaiḥ /",
    "GSP27moksop_u:24759": " so 'tithir gādhinā tena vasanteneva pādapaḥ //MU_5,47.17//",
    "GSP27moksop_u:24760": " atha vanditasandhyau tau kṛtajapyāv ubhāv api /",
    "GSP27moksop_u:24761": " kramāc chayanam āsādya tasthatur mṛdupallavam //MU_5,47.18//",
    "GSP27moksop_u:24762": " tataḥ pravavṛte śāntā tayos tāpasayoḥ kathā /",
    "GSP27moksop_u:24763": " svavyāpārocitā puṣpaśrīr ivartus svamāsayoḥ //MU_5,47.19//",
    "GSP27moksop_u:24764": " papracchāthātithiṃ gādhiḥ prasaṅgāpatitaṃ vacaḥ /",
    "GSP27moksop_u:24765": " kim brahman sukṛśāṅgas tvaṃ kim iti śramavān asi //MU_5,47.20//",
    "GSP27moksop_u:24766": " atithiḥ:",
    "GSP27moksop_u:24767": " mamātikārśyaśramayor bhagavañ śṛṇu kāraṇam /",
    "GSP27moksop_u:24768": " kathayāmi yathābhūtaṃ vayaṃ nāsatyavādinaḥ //MU_5,47.21//",
    "GSP27moksop_u:24769": " asty asmin vasudhāpīṭhe uttarāśānikuñjake /",
    "GSP27moksop_u:24770": " kīro nāmātivikhyātaś śrīmāñ janapado mahān //MU_5,47.22//",
    "GSP27moksop_u:24771": " tatrāham avasaṃ māsaṃ pūjyamānaḥ pure janaiḥ /",
    "GSP27moksop_u:24772": " anantāsvādalolātmacittavetālamohitaḥ //MU_5,47.23//",
    "GSP27moksop_u:24773": " ekadaikena tatroktaṃ kathāprastāvataḥ kvacit /",
    "GSP27moksop_u:24774": " ihābhūc chvapaco rājā varṣāṇy aṣṭau dvijeti me //MU_5,47.24//",
    "GSP27moksop_u:24775": " tato grāmeṣu matpṛṣṭaiḥ proktaṃ sakalajantubhiḥ /",
    "GSP27moksop_u:24776": " rājā babhūva śvapaco varṣāṇy aṣṭāv iheti taiḥ //MU_5,47.25//",
    "GSP27moksop_u:24777": " sa evānte parijñātaḥ praviṣṭo jvalanaṃ javāt /",
    "GSP27moksop_u:24778": " tato dvijaśatānīha praviṣṭāni hutāśanam //MU_5,47.26//",
    "GSP27moksop_u:24779": " iti teṣāṃ mukhāc chrutvā tasmān nirgatya maṇḍalāt /",
    "GSP27moksop_u:24780": " prayāge 'karavaṃ śuddhyai prāyaścittam ahaṃ dvija //MU_5,47.27//",
    "GSP27moksop_u:24781": " kṛtvā cāndrāyaṇasyānte tṛtīyasyādya pāraṇam /",
    "GSP27moksop_u:24782": " ihāham āgatas tena śrānto 'smy atikṛśo 'smi ca //MU_5,47.28//",
    "GSP27moksop_u:24783": " vasiṣṭhaḥ:",
    "GSP27moksop_u:24784": " iti śrutavatā tena gādhinā sa tadā dvijaḥ /",
    "GSP27moksop_u:24785": " bhūyaḥ pṛṣṭo 'py etad eva kathayām āsa nānyathā //MU_5,47.29//",
    "GSP27moksop_u:24786": " atha vismayavān gādhis tāṃ nītvā tatra śarvarīm /",
    "GSP27moksop_u:24787": " jagadgehamahādīpe ravāv udayam āgate //MU_5,47.30//",
    "GSP27moksop_u:24788": " kṛte prātastanavidhāv āpṛcchyāśv atithau gate /",
    "GSP27moksop_u:24789": " idaṃ sañcintayām āsa vismayoddhurayā dhiyā //MU_5,47.31//",
    "GSP27moksop_u:24790": " yan mayā sambhrame dṛṣṭaṃ satyaṃ bhūtaṃ dvijena tat /",
    "GSP27moksop_u:24791": " uktaṃ mameti kiṃ nāma syān māyāśambare kramaḥ //MU_5,47.32//",
    "GSP27moksop_u:24792": " yad bandhumadhye maraṇaṃ mayā tad dṛṣṭam ātmanaḥ /",
    "GSP27moksop_u:24793": " sā māyaiva na sandehaś śeṣe paśyāmi satyatām //MU_5,47.33//",
    "GSP27moksop_u:24794": " tad ātmaśvapacodantaṃ draṣṭuṃ tāvad akhinnadhīḥ /",
    "GSP27moksop_u:24795": " hūnamaṇḍalaparyantagrāmaṃ gacchāmi satvaram //MU_5,47.34//",
    "GSP27moksop_u:24796": " iti sañcintayan gantuṃ maṇḍalāntaram ādarāt /",
    "GSP27moksop_u:24797": " uttasthau bhāskaraḥ pārśvaṃ meror draṣṭum ivodyataḥ //MU_5,47.35//",
    "GSP27moksop_u:24798": " vinirgatyāvahan mārge prāvṛḍoghajavena saḥ /",
    "GSP27moksop_u:24799": " deśān ullaṅghayām āsa bahūn vātataraṅgavat //MU_5,47.36//",
    "GSP27moksop_u:24800": " tucchadeśajanācāraṃ hūnamaṇḍalam āsadat /",
    "GSP27moksop_u:24801": " karabhaḥ kaṇṭakaughārthī kārañjam iva kānanam //MU_5,47.37//",
    "GSP27moksop_u:24802": " tatra saṃvitsthitenaiva sanniveśena vai puraḥ /",
    "GSP27moksop_u:24803": " apaśyad grāmakaṃ kañcid gandharva iva pattanam //MU_5,47.38//",
    "GSP27moksop_u:24804": " dadarśa tasya paryante tam eva śvapacālayam /",
    "GSP27moksop_u:24805": " adhas tribhuvanasyeva pātāle narakavrajam //MU_5,47.39//",
    "GSP27moksop_u:24806": " citracintitavistārisanniveśamayaṃ puram /",
    "GSP27moksop_u:24807": " gandharvavad asāv ātmaśvapaceśasya dṛṣṭavān //MU_5,47.40//",
    "GSP27moksop_u:24808": " tenaiva sanniveśena prāg dṛṣṭaṃ śvapacāspadam /",
    "GSP27moksop_u:24809": " tasya kām api vairāgyapadavīm anayan manaḥ //MU_5,47.41//",
    "GSP27moksop_u:24810": " prāvṛḍāsāraluṭhitaṃ bhittijātayavāṅkuram /",
    "GSP27moksop_u:24811": " paryastacchādanārdhāṅkaṃ kiñcidādṛṣṭakandaram //MU_5,47.42//",
    "GSP27moksop_u:24812": " dāridryaṃ taṃ dṛḍham iva daurbhāgyam iva kuṭṭitam /",
    "GSP27moksop_u:24813": " bhraṣṭāṅgam iva daurātmyaṃ daussthityam iva khaṇḍitam //MU_5,47.43//",
    "GSP27moksop_u:24814": " gādhidantāvadalitair gavāśvamahiṣāsthibhiḥ /",
    "GSP27moksop_u:24815": " dhavalair vyāptaparyantaṃ sākṣyaṃ kartum iva sthitaiḥ //MU_5,47.44//",
    "GSP27moksop_u:24816": " bhuktaṃ pītaṃ purā tena yeṣu karparakeṣu ca /",
    "GSP27moksop_u:24817": " tair asanmātramalinaiḥ paripūrṇair ivāvṛtam //MU_5,47.45//",
    "GSP27moksop_u:24818": " tābhir evāntratantrībhis saṃśuṣkābhir ṛtāv ṛtau /",
    "GSP27moksop_u:24819": " tṛṣṇābhir iva dīrghābhiḥ paritaḥ pariveṣṭitam //MU_5,47.46//",
    "GSP27moksop_u:24820": " ciram ālokayām āsa sa tad ātmagṛhaṃ smayāt /",
    "GSP27moksop_u:24821": " prāktanaṃ śuṣkaśavatāṃ yātaṃ deham ivātmavān //MU_5,47.47//",
    "GSP27moksop_u:24822": " atha vismayavān eṣa grāmakaṃ samupāyayau /",
    "GSP27moksop_u:24823": " ullaṅghya mlecchanagaram āryadeśam ivādhvagaḥ //MU_5,47.48//",
    "GSP27moksop_u:24824": " tatrāpṛcchaj janaṃ sādho kaccit smarati bho bhavān /",
    "GSP27moksop_u:24825": " prāg vṛttam asya grāmasya paryante śvapacakramam //MU_5,47.49//",
    "GSP27moksop_u:24826": " sarva eva hi dhīmantaś ciravṛttam api sphuṭam /",
    "GSP27moksop_u:24827": " karastham iva paśyanti mayeti sujanāc chrutam //MU_5,47.50//",
    "GSP27moksop_u:24828": " atra śvapacam ekāntavāsinaṃ vṛddham unnatam /",
    "GSP27moksop_u:24829": " smarasy ekaṃ kila tamoduḥkhānām iva dehakam //MU_5,47.51//",
    "GSP27moksop_u:24830": " yadi jānāsi bhos sādho tan me kathaya taṃ janam /",
    "GSP27moksop_u:24831": " pānthasaṃśayavicchede mahat puṇyaphalaṃ smṛtam //MU_5,47.52//",
    "GSP27moksop_u:24832": " bhūyo bhūya iti grāmyāḥ pṛṣṭā gādhidvijanmanā /",
    "GSP27moksop_u:24833": " analpasmayasaṃrambhā ārteneva cikitsakāḥ //MU_5,47.53//",
    "GSP27moksop_u:24834": " grāmyāḥ:",
    "GSP27moksop_u:24835": " yathā kathayasi brahmaṃs tat tathā na tad anyathā /",
    "GSP27moksop_u:24836": " kaṭañjanāmā śvapaca ihābhūd dāruṇākṛtiḥ //MU_5,47.54//",
    "GSP27moksop_u:24837": " putrapautrasuhṛdbhṛtyabandhusvajanapeṭakam /",
    "GSP27moksop_u:24838": " yasyātivistīrṇam abhūt pattravṛndaṃ taror iva //MU_5,47.55//",
    "GSP27moksop_u:24839": " tasya vṛddhasya tat sarvaṃ kalatraṃ mṛtyur ācchinat /",
    "GSP27moksop_u:24840": " adreḥ puṣpaphalopetaṃ mahāvanam ivānilaḥ //MU_5,47.56//",
    "GSP27moksop_u:24841": " yas tato deśam utsṛjya yayau kīrapurāntaram /",
    "GSP27moksop_u:24842": " varṣāṇy aṣṭāv anudvegaṃ tatra rājā babhūva yaḥ //MU_5,47.57//",
    "GSP27moksop_u:24843": " yas tatrātha parijñāya janair dūre tiraskṛtaḥ /",
    "GSP27moksop_u:24844": " yathā rāśir amedhyasya yathā grāme viṣadrumaḥ //MU_5,47.58//",
    "GSP27moksop_u:24845": " tato jane 'gniṃ praviśaty ātmanā yo hutāśanam /",
    "GSP27moksop_u:24846": " āryatām āryasaṃsargād āryataḥ praviveśa ha //MU_5,47.59//",
    "GSP27moksop_u:24847": " kiṃ tvam ekaṃ prayatnena śvapacaṃ pṛcchasi prabho /",
    "GSP27moksop_u:24848": " kiṃ te bandhur asau kaścid abhavat saṃstuto 'tha vā //MU_5,47.60//",
    "GSP27moksop_u:24849": " evaṃ kathayato grāmyān gādhiḥ pṛcchan punaḥ punaḥ /",
    "GSP27moksop_u:24850": " sarveṣu tatra grāmeṣu māsam ekam uvāsa saḥ //MU_5,47.61//",
    "GSP27moksop_u:24851": " yathā tenānubhūtaṃ tac chvapacatvaṃ tathaiva taiḥ /",
    "GSP27moksop_u:24852": " grāmīṇais tasya kathitaṃ sarvair evāvikhaṇḍitam //MU_5,47.62//",
    "GSP27moksop_u:24853": " avyāhataṃ sakalahūnamukhād athaitad ākarṇya samyag avalokya yathānubhūtam /",
    "GSP27moksop_u:24854": " gādhiś śaśāṅkamalavad dhṛdaye virūḍhaṃ gūḍhākṛtiḥ paramavismayam ājagāma //MU_5,47.63//",
    "GSP27moksop_u:24855": " gādhivṛttānte pratyakṣāvalokanaṃ nāma sargaḥ",
    "GSP27moksop_u:24856": " aṣṭacatvāriṃśas sargaḥ",
    "GSP27moksop_u:24857": " vasiṣṭhaḥ:",
    "GSP27moksop_u:24858": " luṭhitaṃ śvapacāgāraṃ punar vismayavān yayau /",
    "GSP27moksop_u:24859": " gādhir mano hi nāyāti tṛptim āścaryadarśane //MU_5,48.1//",
    "GSP27moksop_u:24860": " tatrāvalokayām āsa sthānāni sadanāni ca /",
    "GSP27moksop_u:24861": " kalpakṣobhavivṛttāni jagantīvāmbujodbhavaḥ //MU_5,48.2//",
    "GSP27moksop_u:24862": " uvāca svātmanaivedam araṇye luṭhitālaye /",
    "GSP27moksop_u:24863": " śuṣkāsthimālāvalite piśācaka iva bhraman //MU_5,48.3//",
    "GSP27moksop_u:24864": " imās tā mṛtamātaṅgadantamālā vṛtau kṛtāḥ /",
    "GSP27moksop_u:24865": " adyāpi saṃsthitāḥ kalpaṃ prati meruśikhā iva //MU_5,48.4//",
    "GSP27moksop_u:24866": " iha tad vānarīmāṃsaṃ pakvaṃ vaṃśāṅkurais saha /",
    "GSP27moksop_u:24867": " bhuktaṃ surāsavonmattais saha śvapacabandhubhiḥ //MU_5,48.5//",
    "GSP27moksop_u:24868": " āliṅgya śvapacīṃ śyāmām iha kesaricarmaṇi /",
    "GSP27moksop_u:24869": " suptam āpīya maireyaṃ tiktaṃ gajamadair navaiḥ //MU_5,48.6//",
    "GSP27moksop_u:24870": " kauleyakakuṭumbinyaḥ piṇyākaparivardhitāḥ /",
    "GSP27moksop_u:24871": " iha baddhā varatrābhir mṛtebharadakāṣṭhake //MU_5,48.7//",
    "GSP27moksop_u:24872": " iha vāraṇamuktānāṃ tad āsīt piṭhiratrayam /",
    "GSP27moksop_u:24873": " pinaddhaṃ māhiṣeṇogracarmaṇāmbudaśobhinā //MU_5,48.8//",
    "GSP27moksop_u:24874": " sthalīṣv etāsu tāsv atra saha śvapacabālakaiḥ /",
    "GSP27moksop_u:24875": " ciraṃ vilulitaṃ cūtapattrapuñje pikair iva //MU_5,48.9//",
    "GSP27moksop_u:24876": " rūḍhatadbālaniśśvāsaraṇadvaṃśānuvṛttimat /",
    "GSP27moksop_u:24877": " gītaṃ pītaṃ śunīraktasādhitāsavatoṣitaiḥ //MU_5,48.10//",
    "GSP27moksop_u:24878": " atra sārdhaṃ kuṭumbena janyatreṣu kuṭumbinā /",
    "GSP27moksop_u:24879": " nṛttaṃ tat kṛtam unnādaṃ kallolair jaladhāv iva //MU_5,48.11//",
    "GSP27moksop_u:24880": " atroḍḍayanalolānāṃ kākabhāsapatatriṇām /",
    "GSP27moksop_u:24881": " dhṛtānām anyaghātārthaṃ grathitaṃ vaṃśapañjaram //MU_5,48.12//",
    "GSP27moksop_u:24882": " evamprāyās smaran gādhiḥ prāktanīś śvapacakriyāḥ /",
    "GSP27moksop_u:24883": " vismayotkampitaśirā dhātuś ceṣṭāḥ parāmṛśan //MU_5,48.13//",
    "GSP27moksop_u:24884": " cacāla tasmād dīrgheṇa deśāt kālena kāryavit /",
    "GSP27moksop_u:24885": " hūnamaṇḍalam utsṛjya prāpa deśāntaraṃ kramāt //MU_5,48.14//",
    "GSP27moksop_u:24886": " samullaṅghya nadīśailamaṇḍalāraṇyasantatim /",
    "GSP27moksop_u:24887": " āsasāda tuṣārādrilagnaṃ kīrajanāspadam //MU_5,48.15//",
    "GSP27moksop_u:24888": " tatra prāpa mahīpālanagaraṃ nagasannibham /",
    "GSP27moksop_u:24889": " jagadbhramaṇakhinnātmā svarlokam iva nāradaḥ //MU_5,48.16//",
    "GSP27moksop_u:24890": " athātmanānubhūtāni dṛṣṭāny āsevitāni ca /",
    "GSP27moksop_u:24891": " sthānāni nagare paśyan papraccha janam ādṛtaḥ //MU_5,48.17//",
    "GSP27moksop_u:24892": " sādho smarasi kaccit tvam iha śvapacam īśvaram /",
    "GSP27moksop_u:24893": " yadi jānāsi tat tan me kathayāśu yathāvidhi //MU_5,48.18//",
    "GSP27moksop_u:24894": " nāgaraḥ:",
    "GSP27moksop_u:24895": " abhūd ihāṣṭau varṣāṇi śvapaco bhūmipo dvija /",
    "GSP27moksop_u:24896": " rājatvam arpitaṃ yasya navamaṅgalahastinā //MU_5,48.19//",
    "GSP27moksop_u:24897": " ante sa samparijñātas sampraviṣṭo hutāśanam /",
    "GSP27moksop_u:24898": " atra dvādaśavarśāṇi samatītāni tāpasa //MU_5,48.20//",
    "GSP27moksop_u:24899": " yaṃ yaṃ pṛcchaty asau gādhir janaṃ jātakutūhalaḥ /",
    "GSP27moksop_u:24900": " tasya tasya mukhād evaṃ śṛṇoty anubhavaty api //MU_5,48.21//",
    "GSP27moksop_u:24901": " athāpaśyat pure tasmin nṛpaṃ sabalavāhanam /",
    "GSP27moksop_u:24902": " devaṃ cakradharaṃ draṣṭuṃ mandirān nirgataṃ bahiḥ //MU_5,48.22//",
    "GSP27moksop_u:24903": " taṃ dṛṣṭvā sthagitākāśaṃ balareṇupayodharaiḥ /",
    "GSP27moksop_u:24904": " prāktanīṃ rājatām smṛtvā svām uvācātivismitaḥ //MU_5,48.23//",
    "GSP27moksop_u:24905": " imās tāḥ kīrakāminyaḥ padmagarbhopamatvacaḥ /",
    "GSP27moksop_u:24906": " kanakadravavarṇinyo lolanīlotpalekṣaṇāḥ //MU_5,48.24//",
    "GSP27moksop_u:24907": " cāmaraughā ime candrakarasampiṇḍapāṇḍurāḥ /",
    "GSP27moksop_u:24908": " sthiranirjharasaṅkāśāḥ kāśapuṣpacayā iva //MU_5,48.25//",
    "GSP27moksop_u:24909": " kāntābhir avadhūyante vālavyajanarāśayaḥ /",
    "GSP27moksop_u:24910": " imās tā navavallībhiḥ kusumānām ivarddhayaḥ //MU_5,48.26//",
    "GSP27moksop_u:24911": " imās tā mattamātaṅgaghaṭā ghaṭitamandirāḥ /",
    "GSP27moksop_u:24912": " sakalpapādapā meror iva śrṅgaparamparāḥ //MU_5,48.27//",
    "GSP27moksop_u:24913": " ete te yamaśarvendrakuberapratimaujasaḥ /",
    "GSP27moksop_u:24914": " sāmantā vāsavasyeva lokapālā mahībhṛtaḥ //MU_5,48.28//",
    "GSP27moksop_u:24915": " imās tās sarvaratnāḍhyās sarvābhimatadās tatāḥ /",
    "GSP27moksop_u:24916": " kalpavṛkṣalatākuñjasundaryo gṛhapaṅktayaḥ //MU_5,48.29//",
    "GSP27moksop_u:24917": " idaṃ tat kīrajanatārājyaṃ prāg bhuktam adya me /",
    "GSP27moksop_u:24918": " ātmajanmāntarācāra iva pratyaksatāṃ gatam //MU_5,48.30//",
    "GSP27moksop_u:24919": " satyasvapna ivedaṃ me jāgrato 'pi puras sthitam /",
    "GSP27moksop_u:24920": " na jāne kiṃ kṛtotthānā māyeyaṃ pravijṛmbhate //MU_5,48.31//",
    "GSP27moksop_u:24921": " aho nu khalu dīrgheṇa manomohena jṛmbhatā /",
    "GSP27moksop_u:24922": " vaivaśyam upanīto 'haṃ jāleneva śakuntakaḥ //MU_5,48.32//",
    "GSP27moksop_u:24923": " hā dhik kaṣṭam abuddhaṃ me mano vāsanayā hatam /",
    "GSP27moksop_u:24924": " paśyato bhramajālāni vitanoti śiśor iva //MU_5,48.33//",
    "GSP27moksop_u:24925": " eṣā hi māyā mahatī tena me cakrapāṇinā /",
    "GSP27moksop_u:24926": " darśitety adhunā sādhu mayā smṛtam akhaṇḍitam //MU_5,48.34//",
    "GSP27moksop_u:24927": " tad idānīṃ tathā yatnaṃ kariṣye girikandare /",
    "GSP27moksop_u:24928": " yathātisambhramasyāsya jāne marma yathāsthitam //MU_5,48.35//",
    "GSP27moksop_u:24929": " iti sañcintya nagarād gādhis taptuṃ jagāma ha /",
    "GSP27moksop_u:24930": " kandaraṃ prāpya śailasya tasthau suśrāntasiṃhavat //MU_5,48.36//",
    "GSP27moksop_u:24931": " tatra saṃvatsaraṃ sārdhaṃ payaśculakabhojanaḥ /",
    "GSP27moksop_u:24932": " tapaś cakre mahātejās tuṣṭaye śārṅgadhanvanaḥ //MU_5,48.37//",
    "GSP27moksop_u:24933": " athāsya puṇḍarīkākṣaḥ payomūrtir upāyayau /",
    "GSP27moksop_u:24934": " prasādam utpalaśyāmaś śaradīva mahāhradaḥ //MU_5,48.38//",
    "GSP27moksop_u:24935": " tam ājagāma śailendrakandaraṃ dvijamandiram /",
    "GSP27moksop_u:24936": " payodharavad ātmācchacchavir vyomany athāvasat //MU_5,48.39//",
    "GSP27moksop_u:24937": " bhagavān:",
    "GSP27moksop_u:24938": " gādhe kaccit tvayā dṛṣṭā māyā mama garīyasī /",
    "GSP27moksop_u:24939": " dṛṣṭaṃ tvayā jagajjālaceṣṭitaṃ veṣṭitātmakam //MU_5,48.40//",
    "GSP27moksop_u:24940": " cittābhimata etasmin prāpte samyag anindita /",
    "GSP27moksop_u:24941": " tapo giritaṭe kurvan kim anyad abhivāñchasi //MU_5,48.41//",
    "GSP27moksop_u:24942": " vasiṣṭhaḥ:",
    "GSP27moksop_u:24943": " evaṃ vadantam ālokya hariṃ gādhir dvijottamaḥ /",
    "GSP27moksop_u:24944": " arcākusumapūreṇa pādayoḥ paryapūjayat //MU_5,48.42//",
    "GSP27moksop_u:24945": " dattārghaṃ kīrṇakusumaṃ praṇamyāśu pradakṣiṇaiḥ /",
    "GSP27moksop_u:24946": " viṣṇum āha dvijo vākyam ambhodam iva cātakaḥ //MU_5,48.43//",
    "GSP27moksop_u:24947": " gādhiḥ:",
    "GSP27moksop_u:24948": " deva yaiṣā tvayā māyā darśitātitamomayī /",
    "GSP27moksop_u:24949": " mahīṃ prātar ivādityas tāṃ me prakaṭatāṃ naya //MU_5,48.44//",
    "GSP27moksop_u:24950": " bhramaṃ yat paśyati mano vāsanāmalamālitam /",
    "GSP27moksop_u:24951": " svapnavat sa kathaṃ deva jāgraty api hi dṛśyate //MU_5,48.45//",
    "GSP27moksop_u:24952": " muhūrtam upalabdhātmā jalāntas svapnavibhramaḥ /",
    "GSP27moksop_u:24953": " kathaṃ pratyakṣatāṃ prāpto mamāmalapadāspada //MU_5,48.46//",
    "GSP27moksop_u:24954": " dairghyādairghye ca kālasya śarīrasya bhavābhavau /",
    "GSP27moksop_u:24955": " katham atra sthitāni syur madīyaśvapacabhrame //MU_5,48.47//",
    "GSP27moksop_u:24956": " bhagavān:",
    "GSP27moksop_u:24957": " gādhe svādhividhūtasya rūpam asyaitad ātmajam /",
    "GSP27moksop_u:24958": " cetaso 'dṛṣṭatattvasya yat paśyaty uruvibhramam //MU_5,48.48//",
    "GSP27moksop_u:24959": " bahir na kiñcid apy asti khādridyūrvīdigādikam /",
    "GSP27moksop_u:24960": " etat svacitta evāsti pattrapuñja ivāṅkure //MU_5,48.49//",
    "GSP27moksop_u:24961": " phalādi sphāratām eti yathaiva bahir aṅkurāt /",
    "GSP27moksop_u:24962": " bahiḥ prakaṭatāṃ yāti tathā pṛthvyādi cetasaḥ //MU_5,48.50//",
    "GSP27moksop_u:24963": " satyaṃ pṛthvyādi cittasthaṃ na bahissthaṃ kadācana /",
    "GSP27moksop_u:24964": " aṅkurasthaṃ phalaṃ vastu tasmād yasmāt phalaśriyaḥ //MU_5,48.51//",
    "GSP27moksop_u:24965": " rūpālokamanaskārān sattākālakriyākramān /",
    "GSP27moksop_u:24966": " kumbhakāro ghaṭam iva ceto hanti karoti ca //MU_5,48.52//",
    "GSP27moksop_u:24967": " ābālam etat puruṣais sarvair evānubhūyate /",
    "GSP27moksop_u:24968": " svapnabhramavad āvegarāgarogādidṛṣṭiṣu //MU_5,48.53//",
    "GSP27moksop_u:24969": " citte vṛttāntalakṣāṇi saṃsthitāny āttavāsane /",
    "GSP27moksop_u:24970": " pādape phalapuṣpāṇi mūlākrāntāvanāv iva //MU_5,48.54//",
    "GSP27moksop_u:24971": " tyaktāvaner viṭapino bhūyaḥ pattrāṇi no yathā /",
    "GSP27moksop_u:24972": " nirvāsanasya jīvasya punar janmādi no tathā //MU_5,48.55//",
    "GSP27moksop_u:24973": " yatrānantaṃ jagajjālaṃ saṃsthitaṃ tena cetasā /",
    "GSP27moksop_u:24974": " śvapacatvaṃ prakaṭitaṃ yadi tad vismayo 'tra kim //MU_5,48.56//",
    "GSP27moksop_u:24975": " avabuddhā śvapacatā pratibhāsavaśāt tvayā /",
    "GSP27moksop_u:24976": " yathaivānalpasaṃrambhā vicitrāpi vikāradā //MU_5,48.57//",
    "GSP27moksop_u:24977": " tathaivātithir āyāto bhuktavān suptavān dvijaḥ /",
    "GSP27moksop_u:24978": " kathāṃ kathitavāṃś ceti dṛṣṭavān asi vibhramam //MU_5,48.58//",
    "GSP27moksop_u:24979": " tathaivotthāya gacchāmi prāpto 'haṃ hūnamaṇḍalam /",
    "GSP27moksop_u:24980": " ime hūnā ime grāmā dṛṣṭavān ity asi bhramam //MU_5,48.59//",
    "GSP27moksop_u:24981": " tathaivedaṃ kaṭañjasya prāktanaṃ luṭhitaṃ gṛham /",
    "GSP27moksop_u:24982": " janair uktaḥ kaṭañjaś ca dṛṣṭavān ity asi bhramam //MU_5,48.60//",
    "GSP27moksop_u:24983": " tathaiva kīranagaraṃ prāpto 'smi kathitaṃ ca me /",
    "GSP27moksop_u:24984": " kīraiś śvapacarājatvaṃ dṛṣṭavān ity asi bhramam //MU_5,48.61//",
    "GSP27moksop_u:24985": " evaṃ sarvaṃ tvayā dṛṣṭaṃ mohajālaṃ dvijottama /",
    "GSP27moksop_u:24986": " yat satyam iti jānāsi yac cāsatyam avaiṣi ca //MU_5,48.62//",
    "GSP27moksop_u:24987": " vāsanāvalitaṃ cetaḥ kiṃ nāma na na paśyati /",
    "GSP27moksop_u:24988": " sādhitaṃ dṛśyate svapne varṣasādhyaṃ prayojanam //MU_5,48.63//",
    "GSP27moksop_u:24989": " nātithir na ca hūnās te na kīrās te na tat puram /",
    "GSP27moksop_u:24990": " sarvam eva mahābuddhe vyāmohād dṛṣṭavān asi //MU_5,48.64//",
    "GSP27moksop_u:24991": " gacchatā bhavatā hūnadeśaṃ pānthena kandare /",
    "GSP27moksop_u:24992": " kasmiṃścid vipra viśrāntaṃ kuraṅgeṇeva kānane //MU_5,48.65//",
    "GSP27moksop_u:24993": " tathaiva śramamūḍhatvād idaṃ tad dhūnamaṇḍalam /",
    "GSP27moksop_u:24994": " idaṃ tac chvapacāgāram iti dṛṣṭaṃ na satyataḥ //MU_5,48.66//",
    "GSP27moksop_u:24995": " tathaiva kīranagaraṃ dṛṣṭavān asi tat tathā /",
    "GSP27moksop_u:24996": " tathaiva nānyathā vāpi māyārthī hi bhavān dvija //MU_5,48.67//",
    "GSP27moksop_u:24997": " sarvadaiva samagrāsu viharann asi dṛṣṭavān /",
    "GSP27moksop_u:24998": " dikṣu pronmattaka iva vibhramaṃ manasā mune //MU_5,48.68//",
    "GSP27moksop_u:24999": " tad uttiṣṭha nijam karma kurvaṃs tiṣṭhopaśāntadhīḥ /",
    "GSP27moksop_u:25000": " na svakarma vinā śreyaḥ prāpnuvantīha mānavāḥ //MU_5,48.69//",
    "GSP27moksop_u:25001": " vasiṣṭhaḥ:",
    "GSP27moksop_u:25002": " iti nigaditavān sa padmanābho vanagatatāpasavṛndapūjyamānaḥ /",
    "GSP27moksop_u:25003": " vibudhamunigaṇaiḥ pavitrahastair vṛta udadhiṃ nijam āspadaṃ jagāma //MU_5,48.70//",
    "GSP27moksop_u:25004": " gādhivṛttānte māyāmahattvakathanaṃ nāma sargaḥ",
    "GSP27moksop_u:25005": " ekonapañcāśas sargaḥ",
    "GSP27moksop_u:25006": " vasiṣṭhaḥ:",
    "GSP27moksop_u:25007": " atha gādhir gate viṣṇau punar hūnādikāñ janān /",
    "GSP27moksop_u:25008": " svasammohavicārārthaṃ babhrāmābhram ivāmbare //MU_5,49.1//",
    "GSP27moksop_u:25009": " upalabhya tathaivātmavṛttāntaṃ janatas tataḥ /",
    "GSP27moksop_u:25010": " harim ārādhayām āsa punar adriguhāgataḥ //MU_5,49.2//",
    "GSP27moksop_u:25011": " ājagāmainam alpena kālenātha janārdanaḥ /",
    "GSP27moksop_u:25012": " sakṛdārādhanenaiva mādhavo yāti bandhutām //MU_5,49.3//",
    "GSP27moksop_u:25013": " uvāca gādhiṃ bhagavān mayūram iva vāridaḥ /",
    "GSP27moksop_u:25014": " kiṃ tvaṃ prārthayase bhūyas tapaseti prasādavān //MU_5,49.4//",
    "GSP27moksop_u:25015": " gādhiḥ:",
    "GSP27moksop_u:25016": " bhrānto 'smi deva ṣaṇmāsān hūnakīrajanāspadam /",
    "GSP27moksop_u:25017": " tatra vyabhicaraty asmadvṛttānto na kathāsv api //MU_5,49.5//",
    "GSP27moksop_u:25018": " māyayā hūnabhūr dṛṣṭā tvayety ukto 'smi kiṃ prabho /",
    "GSP27moksop_u:25019": " mohanāśāya mahatāṃ vaco no mohavṛddhaye //MU_5,49.6//",
    "GSP27moksop_u:25020": " bhagavān:",
    "GSP27moksop_u:25021": " kākatālīyayogena cetasi śvapacasthitiḥ /",
    "GSP27moksop_u:25022": " sarveṣāṃ hūnakīrāṇāṃ tathaiva pratibimbitā //MU_5,49.7//",
    "GSP27moksop_u:25023": " tenāṅga tava vṛttāntaṃ satyaṃ yat kathayanti te /",
    "GSP27moksop_u:25024": " pratibhāso hi nāyāti punar apratibhāsatām //MU_5,49.8//",
    "GSP27moksop_u:25025": " kenacic chvapacenānte grāmasya racitaṃ gṛhaṃ /",
    "GSP27moksop_u:25026": " tat tathā yat tvayā dṛṣṭam iṣṭakākhaṇḍatāṃ gatam //MU_5,49.9//",
    "GSP27moksop_u:25027": " kadācit pratibhaikaiva bahūnām api jāyate /",
    "GSP27moksop_u:25028": " kākatālīyagativad vicitrā hi manogatiḥ //MU_5,49.10//",
    "GSP27moksop_u:25029": " tathā hi bahavas svapnam ekaṃ paśyanti mānavāḥ /",
    "GSP27moksop_u:25030": " svāpabhramadamaireyamadamantharacittavat //MU_5,49.11//",
    "GSP27moksop_u:25031": " ekasyām eva līlāyāṃ vanasthalyām ivaiṇakāḥ //MU_5,49.12//",
    "GSP27moksop_u:25032": " bahavas tulyakālaṃ ca pratibhātena karmaṇā /",
    "GSP27moksop_u:25033": " janā yatante svaphalapākeneva drumā ṛtau //MU_5,49.13//",
    "GSP27moksop_u:25034": " pratibandhābhyanujñānāṃ kālo dāteti yā śrutiḥ /",
    "GSP27moksop_u:25035": " vipra saṅkalpamātro 'sau kālo hy ātmani tiṣṭhati //MU_5,49.14//",
    "GSP27moksop_u:25036": " amūrto bhagavān kālo brahmaiva tam ajaṃ viduḥ /",
    "GSP27moksop_u:25037": " na jahāti na cādatte kiñcit kasyacid eva saḥ //MU_5,49.15//",
    "GSP27moksop_u:25038": " laukiko yas tv ayaṃ kālo varṣakalpayugātmakaḥ /",
    "GSP27moksop_u:25039": " saṅkalpyate padārthaughaiḥ padārthaughāś ca tena te //MU_5,49.16//",
    "GSP27moksop_u:25040": " samānapratibhāsotthasambhramabhrāntacetasaḥ /",
    "GSP27moksop_u:25041": " tathā tad dṛṣṭavantas te hūnakīrajanoccayāḥ //MU_5,49.17//",
    "GSP27moksop_u:25042": " svavyāpāraparo bhūtvā dhiyātmānaṃ vicārayan /",
    "GSP27moksop_u:25043": " sādho gatamanomoham ihaivāssva vrajāmy aham //MU_5,49.18//",
    "GSP27moksop_u:25044": " ity uktvā bhagavān viṣṇur jagāmāntardhim īśvaraḥ /",
    "GSP27moksop_u:25045": " atiṣṭhat kandare gādhir ādhipīvarayā dhiyā //MU_5,49.19//",
    "GSP27moksop_u:25046": " tataḥ katipayeṣv adrau māseṣv api gateṣu saḥ /",
    "GSP27moksop_u:25047": " punar ārādhayām āsa puṇḍarīkakaraṃ dvijaḥ //MU_5,49.20//",
    "GSP27moksop_u:25048": " dadarśa caikadā nātham āgataṃ praṇanāma tam /",
    "GSP27moksop_u:25049": " pūjayām āsa manasā sotkenovāca ceśvaram //MU_5,49.21//",
    "GSP27moksop_u:25050": " gādhiḥ:",
    "GSP27moksop_u:25051": " bhagavan saṃsmaraṃś citrāṃ tām ātmaśvapacasthitim /",
    "GSP27moksop_u:25052": " imāṃ saṃsāramāyāṃ ca parimuhyāmi cetasā //MU_5,49.22//",
    "GSP27moksop_u:25053": " tad uktvāśu yathāvastu mahāmohanivṛttaye /",
    "GSP27moksop_u:25054": " etasminn eva vimale māṃ niyojaya karmaṇi //MU_5,49.23//",
    "GSP27moksop_u:25055": " bhagavān:",
    "GSP27moksop_u:25056": " brahmañ jagad idaṃ māyāmahāśambaraḍambaram /",
    "GSP27moksop_u:25057": " sarvā āścaryakalanās sambhavantīha vistṛte //MU_5,49.24//",
    "GSP27moksop_u:25058": " hūnakīrapure mohād dṛṣṭavāṃs tat tathā bhavān /",
    "GSP27moksop_u:25059": " ity etat sambhavaty eva dṛśyate hi janair bhramaḥ //MU_5,49.25//",
    "GSP27moksop_u:25060": " hūnās tvam iva kīrāś ca dṛṣṭavantas tathā bhramam /",
    "GSP27moksop_u:25061": " mudhaivety api satyābhaṃ samakālādisambhavāt //MU_5,49.26//",
    "GSP27moksop_u:25062": " idaṃ tu śṛṇu vakṣyāmi yathābhūtam anindita /",
    "GSP27moksop_u:25063": " yenaiti tanutāṃ cintā mārgaśīrṣalateva te //MU_5,49.27//",
    "GSP27moksop_u:25064": " yo 'sau kaṭañjako nāma śvapaco hūnamaṇḍale /",
    "GSP27moksop_u:25065": " tenaiva sanniveśena sa tathaivābhavat purā //MU_5,49.28//",
    "GSP27moksop_u:25066": " tathaiva vikalatratvaṃ prāpya deśāntaraṃ gataḥ /",
    "GSP27moksop_u:25067": " babhūva kīranṛpatiḥ praviveśānalaṃ tataḥ //MU_5,49.29//",
    "GSP27moksop_u:25068": " bhavataḥ kevalaṃ citte jalāntarvartinas tadā /",
    "GSP27moksop_u:25069": " pratibhātā tathābhūtā kaṭañjācārasaṃsthitiḥ //MU_5,49.30//",
    "GSP27moksop_u:25070": " dṛṣṭānubhūtam atyarthaṃ kadācid vismaraty alam /",
    "GSP27moksop_u:25071": " kadācid apy adṛṣṭaṃ tu cetaḥ paśyati dṛṣṭavat //MU_5,49.31//",
    "GSP27moksop_u:25072": " yathā svapnamanorājyadhātusaṃsthitiṣu bhramaḥ /",
    "GSP27moksop_u:25073": " jāgraty api tathaivāṅga dṛśyate manasā svayam //MU_5,49.32//",
    "GSP27moksop_u:25074": " bhaviṣyadbhūtakālasthaṃ yathā traikālyadarśinaḥ /",
    "GSP27moksop_u:25075": " pratibhām eti te gādhe kaṭañjacaritaṃ tathā //MU_5,49.33//",
    "GSP27moksop_u:25076": " ayaṃ so 'ham idaṃ tan me iti majjati nātmavān /",
    "GSP27moksop_u:25077": " ayaṃ so 'ham idaṃ tan me iti paśyaty anātmavān //MU_5,49.34//",
    "GSP27moksop_u:25078": " sarvam evāham eveti tattvajño nāvasīdati /",
    "GSP27moksop_u:25079": " na gṛhṇāti padārtheṣu vibhāgānarthabhāvanām //MU_5,49.35//",
    "GSP27moksop_u:25080": " tenāsau bhramamoheṣu sukhaduḥkhavilāsiṣu /",
    "GSP27moksop_u:25081": " na nimajjati magno 'pi tumbīpātram ivāmbhasi //MU_5,49.36//",
    "GSP27moksop_u:25082": " tvaṃ tāvad vāsanājālagrastacitto vicetanaḥ /",
    "GSP27moksop_u:25083": " kiñciccheṣamahāvyādhir iva na svāsthyam āgataḥ //MU_5,49.37//",
    "GSP27moksop_u:25084": " jñānasyāparipūrṇatvān na śaknoṣi manobhramam /",
    "GSP27moksop_u:25085": " vinivārayituṃ megham asamyaṅmantravān iva //MU_5,49.38//",
    "GSP27moksop_u:25086": " yad eva te manomātre sahasā pratibimbate /",
    "GSP27moksop_u:25087": " tarur oghajaveneva tenaivākramyase kṣaṇāt //MU_5,49.39//",
    "GSP27moksop_u:25088": " cittanābheḥ kalāsyeha māyācakrasya sarvataḥ /",
    "GSP27moksop_u:25089": " sthīyate cet tad ākramya tan na kiñcit prabādhate //MU_5,49.40//",
    "GSP27moksop_u:25090": " tvam uttiṣṭha gireḥ kuñje daśavarṣāṇy akhinnadhīḥ /",
    "GSP27moksop_u:25091": " tapaḥ kuru tato jñānam anantābhāvam āpsyasi //MU_5,49.41//",
    "GSP27moksop_u:25092": " ity uktvā puṇḍarīkākṣas tatraivāntaradhīyata /",
    "GSP27moksop_u:25093": " vātābhravad dīpakavad yamunotpīḍavat kṣaṇāt //MU_5,49.42//",
    "GSP27moksop_u:25094": " gādhir vivekavaśajaṃ vairāgyaṃ param āgataḥ /",
    "GSP27moksop_u:25095": " śaratsamayaparyante vairasyam iva pādapaḥ //MU_5,49.43//",
    "GSP27moksop_u:25096": " vicitraṃ ceṣṭitaṃ dhātur asamañjasam ātatam /",
    "GSP27moksop_u:25097": " bṛhadbhramabharonmuktamatir mandam agarhayat //MU_5,49.44//",
    "GSP27moksop_u:25098": " jagāma karuṇārdrātmā niyamāyottamaśriye /",
    "GSP27moksop_u:25099": " viśrāntyai vṛṣṭamūkātmā payodhara ivācalam //MU_5,49.45//",
    "GSP27moksop_u:25100": " nirastāśeṣasaṅkalpas tapas tatra cakāra ha /",
    "GSP27moksop_u:25101": " daśavarṣāṇi tenāsāv ātmajñānam avāpa ha //MU_5,49.46//",
    "GSP27moksop_u:25102": " aramata tadanu svāṃ prāpya sattāṃ mahātmā vyapagatabhayamoho bhogabhūmāv anicchaḥ /",
    "GSP27moksop_u:25103": " satatamuditajīvanmuktarūpaḥ praśāntas sakala iva śaśāṅko ghūrṇitāpūrṇacetāḥ //MU_5,49.47//",
    "GSP27moksop_u:25104": " gādhivṛttāntas samāptaḥ nāma sargaḥ",
    "GSP27moksop_u:25105": " pañcāśas sargaḥ",
    "GSP27moksop_u:25106": " vasiṣṭhaḥ:",
    "GSP27moksop_u:25107": " evam eṣātivitatā durjñānā raghunandana /",
    "GSP27moksop_u:25108": " mahāmohakarī māyā viṣamā pāramātmikī //MU_5,50.1//",
    "GSP27moksop_u:25109": " kva muhūrtadvayasvapnasambhramālokadṛṣṭatā /",
    "GSP27moksop_u:25110": " kvānekavarṣasambhuktaśvapacāvanipabhramaḥ //MU_5,50.2//",
    "GSP27moksop_u:25111": " kva sambhramopalabdhatvaṃ kva pratyakṣanidarśanam /",
    "GSP27moksop_u:25112": " kvāsatyatvam asandigdhaṃ kva satyapariṇāmitā //MU_5,50.3//",
    "GSP27moksop_u:25113": " ato vacmi mahābāho māyeyaṃ vitatety alam /",
    "GSP27moksop_u:25114": " asāvadhānamanasaṃ yojayaty atisaṅkaṭe //MU_5,50.4//",
    "GSP27moksop_u:25115": " rāmaḥ:",
    "GSP27moksop_u:25116": " evam asya kathaṃ brahman māyācakrasya rodhanam /",
    "GSP27moksop_u:25117": " kurmaḥ prabalino vegāt sarvāṅgacchedakāriṇaḥ //MU_5,50.5//",
    "GSP27moksop_u:25118": " vasiṣṭhaḥ:",
    "GSP27moksop_u:25119": " asya saṃsārarūpasya māyācakrasya rāghava /",
    "GSP27moksop_u:25120": " cittaṃ viddhi mahānābhiṃ bhramato bhramadāyinaḥ //MU_5,50.6//",
    "GSP27moksop_u:25121": " tasmin nūnam avaṣṭabdhe dhiyā puruṣayatnataḥ /",
    "GSP27moksop_u:25122": " gṛhītanābhi vahanān māyācakraṃ nirudhyate //MU_5,50.7//",
    "GSP27moksop_u:25123": " avaṣṭabdhamanonābhi mohacakraṃ na copati /",
    "GSP27moksop_u:25124": " yathā rajjvāṃ niruddhāyāṃ kīlakaṃ rajjuveṣṭitam //MU_5,50.8//",
    "GSP27moksop_u:25125": " cakrayuddhaikatajjño 'pi kasmāj jānāsi nānagha /",
    "GSP27moksop_u:25126": " cakraṃ nābhāv avaṣṭabdhaṃ vaśam āyāti nānyathā //MU_5,50.9//",
    "GSP27moksop_u:25127": " cittanābhāv avaṣṭabhya tasmād yatnena rāghava /",
    "GSP27moksop_u:25128": " saṃsāracakraṃ vahanād ātmanaḥ parirodhaya //MU_5,50.10//",
    "GSP27moksop_u:25129": " etāṃ yuktiṃ vinā duḥkham anantam idam ātmanaḥ /",
    "GSP27moksop_u:25130": " asyāṃ yuktau kṣaṇāt tv antaṃ gatam evāvalokaya //MU_5,50.11//",
    "GSP27moksop_u:25131": " cittākramaṇamātrākhyāt paramād auṣadhād ṛte /",
    "GSP27moksop_u:25132": " prayatnenāpi saṃsāramahārogo na śāmyati //MU_5,50.12//",
    "GSP27moksop_u:25133": " tasmād rāghava santyajya tīrthadānatapaḥkriyāḥ /",
    "GSP27moksop_u:25134": " śreyase paramāyāntaś cittam eva vaśīkuru //MU_5,50.13//",
    "GSP27moksop_u:25135": " cittāntar eva saṃsāraḥ kumbhāntaḥ kumbhakhaṃ yathā /",
    "GSP27moksop_u:25136": " cittanāśe na saṃsāraḥ kumbhanāśe na kumbhakham //MU_5,50.14//",
    "GSP27moksop_u:25137": " cittasaṃsāraṇākāśakoṭare cittakumbhakham /",
    "GSP27moksop_u:25138": " vināśyātulitākāśarūpaṃ svaṃ rūpam āviśa //MU_5,50.15//",
    "GSP27moksop_u:25139": " vartamānaṃ kramāyātaṃ bhajad bāhyadhiyā kṣaṇam /",
    "GSP27moksop_u:25140": " bhūtaṃ bhaviṣyad abhajad yāti cittam acittatām //MU_5,50.16//",
    "GSP27moksop_u:25141": " saṅkalpaṃ sānusandhānavarjanaṃ cet pratikṣaṇam /",
    "GSP27moksop_u:25142": " karoṣi tad acittatvaṃ prāpta evāsi pāvanam //MU_5,50.17//",
    "GSP27moksop_u:25143": " yāvat saṅkalpakalanaṃ tāvac cittavibhūtayaḥ /",
    "GSP27moksop_u:25144": " yāvaj jaladavistāras tāvat khe jalabindavaḥ //MU_5,50.18//",
    "GSP27moksop_u:25145": " sacittaṃ cetanaṃ yāvat tāvat saṅkalpakalpanam /",
    "GSP27moksop_u:25146": " sacandrāṃśu jagad yāvat tāvat prāleyaleśakāḥ //MU_5,50.19//",
    "GSP27moksop_u:25147": " cetanaś cittariktaś ced bhāvitas tat kusaṃsṛteḥ /",
    "GSP27moksop_u:25148": " āmūlam eva dagdhāni viddhi mūlāni siddhiman //MU_5,50.20//",
    "GSP27moksop_u:25149": " cetanaṃ cittariktaṃ hi pratyakcetanam ucyate /",
    "GSP27moksop_u:25150": " nirmanaskasvabhāvaṃ tan na tatra kalanāmalaḥ //MU_5,50.21//",
    "GSP27moksop_u:25151": " sā satyatā sā śivatā sā sattā pāramātmikī /",
    "GSP27moksop_u:25152": " sarvajñatā sā sā tṛptir nanu yatra manaḥ kṣatam //MU_5,50.22//",
    "GSP27moksop_u:25153": " mano yatra tu tatrāsthās tatra duḥkhasukhāni ca /",
    "GSP27moksop_u:25154": " sadā sannidhim āyānti śmaśāna iva vāyasāḥ //MU_5,50.23//",
    "GSP27moksop_u:25155": " avastutvāvabodhena sarvabhāvavyavasthiteḥ /",
    "GSP27moksop_u:25156": " saṃsṛtivratater bījaṃ saṅkalpe nopajāyate //MU_5,50.24//",
    "GSP27moksop_u:25157": " śāstrasajjanasamparkasantatābhyāsayogataḥ /",
    "GSP27moksop_u:25158": " jāgatānām avastutvaṃ bhāvānām adhigamyate //MU_5,50.25//",
    "GSP27moksop_u:25159": " avivekād upāhṛtya cetas svair yatnaniścayaiḥ /",
    "GSP27moksop_u:25160": " balātkāreṇa saṃyojyaṃ śāstrasatpuruṣakrame //MU_5,50.26//",
    "GSP27moksop_u:25161": " mukhyaṃ kāraṇam ātmaiva paramātmāvalokane /",
    "GSP27moksop_u:25162": " agādhe patitaṃ ratnaṃ ratnenaivāvakṛṣyate //MU_5,50.27//",
    "GSP27moksop_u:25163": " svānubhūtāni duḥkhāni svātmaiva tyaktum arhati /",
    "GSP27moksop_u:25164": " tenātmaivātmavijñāne hetur ekaḥ paras smṛtaḥ //MU_5,50.28//",
    "GSP27moksop_u:25165": " pralapan visṛjan gṛhṇann unmiṣan nimiṣann api /",
    "GSP27moksop_u:25166": " nirastamananānantasaṃvinmātraparo bhava //MU_5,50.29//",
    "GSP27moksop_u:25167": " mamedaṃ tad ayaṃ so 'ham iti santyajya vāsanāḥ /",
    "GSP27moksop_u:25168": " ekaniṣṭhatayāntassthasaṃvinmātraparo bhava //MU_5,50.30//",
    "GSP27moksop_u:25169": " vartamānabhaviṣyantyos sthityor ādeham ekadhīḥ /",
    "GSP27moksop_u:25170": " svasaṃvittyanusandhānāt samādhānaparo bhava //MU_5,50.31//",
    "GSP27moksop_u:25171": " palāyaneṣu yuddheṣu duḥkheṣu ca sukheṣu ca /",
    "GSP27moksop_u:25172": " jāgratsvapnasuṣupteṣu svasaṃvittiparo bhava //MU_5,50.32//",
    "GSP27moksop_u:25173": " malaṃ saṃvedyam utsṛjya mano nirmathya mantharam /",
    "GSP27moksop_u:25174": " āśāpāśān alaṃ chittvā svasaṃvittiparo bhava //MU_5,50.33//",
    "GSP27moksop_u:25175": " aśubhāśubhasaṅketas saṃśāntāśāviṣūcikaḥ /",
    "GSP27moksop_u:25176": " naṣṭeṣṭāniṣṭadṛṣṭis tvaṃ saṃvitsāraparo bhava //MU_5,50.34//",
    "GSP27moksop_u:25177": " sakartṛkarmakaraṇān svān sparśān antar aspṛśan /",
    "GSP27moksop_u:25178": " nirvikalpanirālambas svacinmātraparo bhava //MU_5,50.35//",
    "GSP27moksop_u:25179": " jāgraty eva hi sauṣuptīṃ bhāvayan susthirāṃ sthitim /",
    "GSP27moksop_u:25180": " sarvam astīti sañcintya sattaikātmavapur bhava //MU_5,50.36//",
    "GSP27moksop_u:25181": " nānānānādaśāmukto yukto muktatayāśaye /",
    "GSP27moksop_u:25182": " samagrakalanādīpas svacinmātraparo bhava //MU_5,50.37//",
    "GSP27moksop_u:25183": " ātmatāparate tyaktvā nirvibhāgo jagatsthitau /",
    "GSP27moksop_u:25184": " vajrastambhavad ātmānam avalambya sthiro bhava //MU_5,50.38//",
    "GSP27moksop_u:25185": " chittvāntar mānasān pāśān āśārūpān udārayā /",
    "GSP27moksop_u:25186": " dhiyā dhairyaikadhāriṇyā nirdharmādharmatāṃ vraja //MU_5,50.39//",
    "GSP27moksop_u:25187": " samāsādayatas tattvaṃ svasaṃvedanam ity alam /",
    "GSP27moksop_u:25188": " viṣaṃ hālāhalam api yāsyaty amṛtatāṃ tava //MU_5,50.40//",
    "GSP27moksop_u:25189": " tadodeti mahāmohas saṃsṛtibhramakāraṇam /",
    "GSP27moksop_u:25190": " nirmalāyā niraṃśāyās svasaṃvitteś cyutir yadā //MU_5,50.41//",
    "GSP27moksop_u:25191": " tadā saṅkṣīyate mohas saṃsṛtibhramakāraṇam /",
    "GSP27moksop_u:25192": " nirmalāyāṃ niraṃśāyāṃ svasaṃvittau sthitir yadā //MU_5,50.42//",
    "GSP27moksop_u:25193": " svarūpam anuyātasya tīrṇasyāśāmahārṇavam /",
    "GSP27moksop_u:25194": " prasariṣyati te saṃvit sūryāṃśur iva sarvataḥ //MU_5,50.43//",
    "GSP27moksop_u:25195": " svabhāvam ālokayata ānandamayasaṃsthiteḥ /",
    "GSP27moksop_u:25196": " rasāyanam api svādu rāma prativiṣāyate //MU_5,50.44//",
    "GSP27moksop_u:25197": " tair na lajjāmahe pumbhir ye svabhāvam upāgatāḥ /",
    "GSP27moksop_u:25198": " śeṣāḥ puruṣanāmāno gardabhā dīrghabāhavaḥ //MU_5,50.45//",
    "GSP27moksop_u:25199": " parvatāḥ kharvatāṃ yānti puro 'drer iva dantinaḥ /",
    "GSP27moksop_u:25200": " parāṃ koṭiṃ prayātasya svasaṃvittyunnatasthiteḥ //MU_5,50.46//",
    "GSP27moksop_u:25201": " ādṛśyadraṣṭṛsīmno 'ntas sūryādīny akhilāny api /",
    "GSP27moksop_u:25202": " na tejāṃsy upakurvanti svasaṃviddivyacakṣuṣaḥ //MU_5,50.47//",
    "GSP27moksop_u:25203": " avastutāṃ vrajanty ete madhyāhna iva dīpakāḥ /",
    "GSP27moksop_u:25204": " arkādayo mahālokavidhāv adhigatātmanaḥ //MU_5,50.48//",
    "GSP27moksop_u:25205": " tejo'ṃśuṣu prabhāveṣu baleṣv atimahatsv api /",
    "GSP27moksop_u:25206": " sarveṣūnnatiyukteṣu tattvajñaḥ paramonnataḥ //MU_5,50.49//",
    "GSP27moksop_u:25207": " bhānti bhāsā yathā sūryavahnīndumaṇitārakāḥ /",
    "GSP27moksop_u:25208": " tathā jagati rājante jñātajñeyā narottamāḥ //MU_5,50.50//",
    "GSP27moksop_u:25209": " dharāvivarakīṭebhyo gardabhebhyo 'pi mānavāḥ /",
    "GSP27moksop_u:25210": " tiryagbhyaś cāpy atattvajñā rāma tucchatarās smṛtāḥ //MU_5,50.51//",
    "GSP27moksop_u:25211": " tāvat sammohavetālo deho yāvad anātmavān /",
    "GSP27moksop_u:25212": " ātmajña eva saṃyuktaś cetaneneti tadvidaḥ //MU_5,50.52//",
    "GSP27moksop_u:25213": " anātmajño hi durdehaḥ prasphurann api bhūtale /",
    "GSP27moksop_u:25214": " śava eva bhramaty uccair ātmajñas tu sacetanaḥ //MU_5,50.53//",
    "GSP27moksop_u:25215": " dūram ātmajñatā yāti citte pīvaratāṃ gate /",
    "GSP27moksop_u:25216": " ālokalakṣmīr amalā mahāmegha ivotthite //MU_5,50.54//",
    "GSP27moksop_u:25217": " bhogābhogatiraskāraiḥ kārśyaṃ neyaṃ manaś śanaiḥ /",
    "GSP27moksop_u:25218": " rasāpahārais tajjñena kālenājīrṇaparṇavat //MU_5,50.55//",
    "GSP27moksop_u:25219": " anātmany ātmabhāvena dehamātrāsthayānayā /",
    "GSP27moksop_u:25220": " putradārakuṭumbaiś ca ceto gacchati pīnatām //MU_5,50.56//",
    "GSP27moksop_u:25221": " ahaṅkāravikāreṇa mamatāmalahelayā /",
    "GSP27moksop_u:25222": " idaṃ mameti bhāvena ceto gacchati pīnatām //MU_5,50.57//",
    "GSP27moksop_u:25223": " jarāmaraṇaduḥkhena vyartham unnatim īyuṣā /",
    "GSP27moksop_u:25224": " doṣāśīviṣakośena ceto gacchati pīnatām //MU_5,50.58//",
    "GSP27moksop_u:25225": " durāśākṣīrapānena bhogānilabalena ca /",
    "GSP27moksop_u:25226": " āsthādānena cānena cittāhir yāti pīnatām //MU_5,50.59//",
    "GSP27moksop_u:25227": " ādhivyādhivilāsena samāśvāsena saṃsṛtau /",
    "GSP27moksop_u:25228": " heyādeyaprayatnena ceto gacchati pīnatām //MU_5,50.60//",
    "GSP27moksop_u:25229": " āgamāpāyavapuṣā viṣavaiṣamyaśaṃsinā /",
    "GSP27moksop_u:25230": " bhogābhogena pīnena cittāhir yāti pīnatām //MU_5,50.61//",
    "GSP27moksop_u:25231": " śarīraduśśvabhraciraprarūḍhaṃ cintācayoccākṛtimañjarīkam /",
    "GSP27moksop_u:25232": " jarāmṛtivyādhiphalāvanamraṃ kāmopabhogaughavikāsipuṣpam //MU_5,50.62//",
    "GSP27moksop_u:25233": " vicārasārakrakacena cittaviṣadrumaṃ tvaṃ drutam indukalpa /",
    "GSP27moksop_u:25234": " āśāmahāśākham aśaṅkam eva cchinddhi prasahyārdravikalpapattram //MU_5,50.63//",
    "GSP27moksop_u:25235": " mattaṃ kṣaṇaṃ caikataṭopaveśaviśrāntisaukhyeṣv asamartham ugram /",
    "GSP27moksop_u:25236": " āloḍanotkaṃ sujanakramābjaṣaṇḍasya caṇḍaṃ sukhaduḥkhagaṇḍam //MU_5,50.64//",
    "GSP27moksop_u:25237": " cetogajaṃ kāyakukānanasthaṃ sutīkṣṇayā dhīkarajāgrapaṅktyā /",
    "GSP27moksop_u:25238": " vidārayādīrghavikāradantaṃ kriyākaraṃ rāghava rājasiṃha //MU_5,50.65//",
    "GSP27moksop_u:25239": " ratiṃ gataṃ nityam asatpradeśe śarīramālāgrasanena puṣṭam /",
    "GSP27moksop_u:25240": " dhṛṣṭaṃ kriyākarkaśacañcucaṇḍam ekekṣaṇaṃ puṣṭatamo'ṃśakṛṣṇam //MU_5,50.66//",
    "GSP27moksop_u:25241": " dūre samutsāraya sārabhūtaṃ duśceṣṭitaṃ karkaśam āraṭantam /",
    "GSP27moksop_u:25242": " garvoddhataṃ kāyakulāyakośād doṣopaśāntyai nijacittakākam //MU_5,50.67//",
    "GSP27moksop_u:25243": " tṛṣṇāpiśācyā paricaryamāṇaṃ viśrāntam ajñānamahāvaṭeṣu /",
    "GSP27moksop_u:25244": " bhrāntaṃ ciraṃ dehaśateṣv aṭavyāṃ svasaṃsṛtau cetanavarjiteṣu //MU_5,50.68//",
    "GSP27moksop_u:25245": " vivekavairāgyaguruprayatnamantrais svatantrais svacidātmagehāt /",
    "GSP27moksop_u:25246": " notsāritaś cittapiśācako 'yaṃ yāvat kutas tāvad ihātmasiddhiḥ //MU_5,50.69//",
    "GSP27moksop_u:25247": " śubhāsubhāśīrhatamānavaughaṃ cintāviṣaṃ kāyakukañcukaṃ ca /",
    "GSP27moksop_u:25248": " ajasram acchaśvasanāśanaṃ ca sarvasya rāmābhayanāśanaṃ ca //MU_5,50.70//",
    "GSP27moksop_u:25249": " hṛdabjaduśśalmalikoṭarasthaṃ bhogaughagarhākhagamantraśaktyā /",
    "GSP27moksop_u:25250": " nītvā śamaṃ rāma manomahāhiṃ bhayaṃ bhṛśaṃ projjhya bhavābhayātmā //MU_5,50.71//",
    "GSP27moksop_u:25251": " amaṅgalākāradharaś śarīraśavāvalīsantatasevanena /",
    "GSP27moksop_u:25252": " digāvalīsambhramaṇaśramārtaś śmaśānasevī vapuṣā kṣatena //MU_5,50.72//",
    "GSP27moksop_u:25253": " bhogāmiṣe dikṣv abhidhāvamāna utkandharo dhīravivṛddhagarvaḥ /",
    "GSP27moksop_u:25254": " uḍḍīya ced gacchati cittagṛdhro dehadrumāt tan nipuṇaṃ jayas te //MU_5,50.73//",
    "GSP27moksop_u:25255": " bhrāntaṃ vanānteṣu digantareṣu phalārthinaṃ cañcalam ākulāṅgam /",
    "GSP27moksop_u:25256": " janmāvaner janmamahīṃ prayāntaṃ saṃsārapānthaṃ janam āhasantam //MU_5,50.74//",
    "GSP27moksop_u:25257": " drume 'kṣināsākusume bhujādiśākhe vilolāṅgulijālapattre /",
    "GSP27moksop_u:25258": " samullasantaṃ parimārayainaṃ manomahāmarkaṭam aṅga siddhyai //MU_5,50.75//",
    "GSP27moksop_u:25259": " abhyutthitaṃ satphalasaṅkṣayāya lasatsukhāsaṅgataḍitprakāśam /",
    "GSP27moksop_u:25260": " varṣantam āsāram anarthasārtham āndolitaṃ vāsanavātyayāntaḥ //MU_5,50.76//",
    "GSP27moksop_u:25261": " saṅkalpyasaṅkalpanavarjanogramantraprabhāvād dhṛdayāmbarāt tvam /",
    "GSP27moksop_u:25262": " sotsāham utsādaya cittameghaṃ mahat phalaṃ prāpya bhavālam āḍhyaḥ //MU_5,50.77//",
    "GSP27moksop_u:25263": " granthīkṛtaṃ karmabhir ātmasṛṣṭaiś śastrair abhedyaṃ jvalanair adagdham /",
    "GSP27moksop_u:25264": " pīḍāṃ parām ātmani kalpayantaṃ samastajātyantaradīrghadāma //MU_5,50.78//",
    "GSP27moksop_u:25265": " samprotanissaṅkhyaśarīramālaṃ balād asaṅkalpanamātraśastraiḥ /",
    "GSP27moksop_u:25266": " chittvā svayaṃ rāghava cittapāśaṃ yathāsukhaṃ tvaṃ viharāstaśaṅkaḥ //MU_5,50.79//",
    "GSP27moksop_u:25267": " phūtkāradagdhākhilamārgalokam atyantaduṣprāpaparaprabodham /",
    "GSP27moksop_u:25268": " āśāviṣāśoṣitalokaṣaṇḍaṃ vātāmiṣocchūnaśarīradaṇḍam //MU_5,50.80//",
    "GSP27moksop_u:25269": " āmantharaṃ dehaguhāprasuptaṃ saṅkalpaghorājagaraṃ javena /",
    "GSP27moksop_u:25270": " akāmanānāmamahānalena balena dagdhvā vibhayo bhava tvam //MU_5,50.81//",
    "GSP27moksop_u:25271": " cittena cetaś śamam āśu nītvā śuddhena ghorāstram ivāstrayuktyā /",
    "GSP27moksop_u:25272": " cirāya sādho tyaja cañcalatvaṃ vimarkaṭo vṛkṣa ivākṣataśrīḥ //MU_5,50.82//",
    "GSP27moksop_u:25273": " alam alam iti kṛtvā cetasā vītaśaṅkaṃ vyupaśamitamalo 'ntas sarvam ādeham eva /",
    "GSP27moksop_u:25274": " tṛṇalavalaghu paśyaṃl līlayāheyadṛṣṭyā piba vihara ramasva prāptasaṃsārapāraḥ //MU_5,50.83//",
    "GSP27moksop_u:25275": " rāghavāśayaviniyogo nāma sargaḥ",
    "GSP27moksop_u:25276": " ekapañcāśas sargaḥ",
    "GSP27moksop_u:25277": " vasiṣṭhaḥ:",
    "GSP27moksop_u:25278": " paridīrghāsu tanvīṣu kacantīṣv asitāsu ca /",
    "GSP27moksop_u:25279": " kṣuradhāropamānāsu cittavṛttiṣu tiṣṭha mā //MU_5,51.1//",
    "GSP27moksop_u:25280": " kālena ca mahākṣetre jāteyaṃ buddhivallarī /",
    "GSP27moksop_u:25281": " vṛddhiṃ vivekasekena nayaināṃ nayakovida //MU_5,51.2//",
    "GSP27moksop_u:25282": " yāvan mlāyati no kāyakalikā kalibhasmanā /",
    "GSP27moksop_u:25283": " bhūtale patitāṃ tāvad enām uddhṛtya dhāraya //MU_5,51.3//",
    "GSP27moksop_u:25284": " madvākyārthaikatattvajña madvākyārthaikabhāvanāt /",
    "GSP27moksop_u:25285": " sukham āpnoṣi sarpārir yathābhraravabhāvanāt //MU_5,51.4//",
    "GSP27moksop_u:25286": " uddālakavad ālūnaviśīrṇaṃ bhūtapañcakam /",
    "GSP27moksop_u:25287": " kṛtvā kṛtvā dhiyā dhīra dhīrayāntar vicāraya //MU_5,51.5//",
    "GSP27moksop_u:25288": " rāmaḥ:",
    "GSP27moksop_u:25289": " kena krameṇa bhagavan muninoddālakena tat /",
    "GSP27moksop_u:25290": " bhūtapañcakam ālūnaṃ kṛtvāntaḥ pravicāritam //MU_5,51.6//",
    "GSP27moksop_u:25291": " vasiṣṭhaḥ:",
    "GSP27moksop_u:25292": " śṛṇu rāma yathā pūrvaṃ bhūtavṛndavicāraṇāt /",
    "GSP27moksop_u:25293": " uddālakena samprāptā paramā dṛṣṭir akṣatā //MU_5,51.7//",
    "GSP27moksop_u:25294": " jagajjīrṇagṛhasyāsya koṇe kasmiṃścid ātate /",
    "GSP27moksop_u:25295": " bhūmer aniladiṅnāmni bhūbhṛdbhāṇḍabharākule //MU_5,51.8//",
    "GSP27moksop_u:25296": " gandhamādanaśailendranāmnī kācit kila sthalī /",
    "GSP27moksop_u:25297": " vidyate kīrṇakusumā karpūradrumadhūsarā //MU_5,51.9//",
    "GSP27moksop_u:25298": " vicitravarṇavihagā nānāvanavilāsinī /",
    "GSP27moksop_u:25299": " vanecaravyāptataṭī puṣpakesarahāsinī //MU_5,51.10//",
    "GSP27moksop_u:25300": " kvacit sthitamahāratnā kvacin nīlāmbudotpalā /",
    "GSP27moksop_u:25301": " kvacin nīhārakavarī sarasīdarpaṇā kvacit //MU_5,51.11//",
    "GSP27moksop_u:25302": " tatra kasmiṃścid udite sānau saphalapādape /",
    "GSP27moksop_u:25303": " āgulphakīrṇakusume snigdhacchāyāmahādrume //MU_5,51.12//",
    "GSP27moksop_u:25304": " uddālako nāma munir maunī mānī mahāmatiḥ /",
    "GSP27moksop_u:25305": " aprāptayauvanaḥ pūrvam uvāsoddāmatāpasaḥ //MU_5,51.13//",
    "GSP27moksop_u:25306": " prathamaṃ tu babhūvāsāv alpaprajñāvicāravān /",
    "GSP27moksop_u:25307": " aprāptapadaviśrāntir aprabuddhaśubhāśayaḥ //MU_5,51.14//",
    "GSP27moksop_u:25308": " tataḥ krameṇa tapasā śāstrārthaniyamair yamaiḥ /",
    "GSP27moksop_u:25309": " viveka ājagāmainaṃ navartur iva bhūtalam //MU_5,51.15//",
    "GSP27moksop_u:25310": " athedaṃ cintayām āsa saṃsārabhayabhītadhīḥ /",
    "GSP27moksop_u:25311": " ekānta eva nivasan kadācit klāntamānasaḥ //MU_5,51.16//",
    "GSP27moksop_u:25312": " kiṃ tat prāpyaṃ pradhānaṃ syād yad viśrāntau na śocyate /",
    "GSP27moksop_u:25313": " yat prāpya janmanā bhūyas sambandho nopajāyate //MU_5,51.17//",
    "GSP27moksop_u:25314": " kadāhaṃ tyaktamananaḥ pade paramapāvane /",
    "GSP27moksop_u:25315": " viśrāntiṃ ciram eṣyāmi meruśṛṅga ivāmbudaḥ //MU_5,51.18//",
    "GSP27moksop_u:25316": " kadā śamam upeṣyanti mamāntar bhogavāsanāḥ /",
    "GSP27moksop_u:25317": " ālolakallolaravā ūrmayo 'mbunidhāv iva //MU_5,51.19//",
    "GSP27moksop_u:25318": " idaṃ kṛtvedam apy anyat kartavyam iti kalpanām /",
    "GSP27moksop_u:25319": " kadāntar vihasiṣyāmi padaviśrāntayā dhiyā //MU_5,51.20//",
    "GSP27moksop_u:25320": " kadā vikalpajālaṃ me na lagiṣyati cetasi /",
    "GSP27moksop_u:25321": " sthitam apy ujjhitāsaṅgaṃ payaḥ padmadale yathā //MU_5,51.21//",
    "GSP27moksop_u:25322": " kadā bahalakallolāṃ nāvā paramayā dhiyā /",
    "GSP27moksop_u:25323": " paritīrṇo bhaviṣyāmi tṛṣṇāmattataraṅgiṇīm //MU_5,51.22//",
    "GSP27moksop_u:25324": " kademāṃ jāgatair bhūtaiḥ kriyamāṇām asanmayīm /",
    "GSP27moksop_u:25325": " kriyām upahasiṣyāmi bālalīlām ivāphalām //MU_5,51.23//",
    "GSP27moksop_u:25326": " kadā vikalpaparyastamanodolāvadolanam /",
    "GSP27moksop_u:25327": " praśamiṣyati me śāntapānaujasa iva bhramaḥ //MU_5,51.24//",
    "GSP27moksop_u:25328": " kadoditavapurbhāsvān vihasañ jāgatīr gatīḥ /",
    "GSP27moksop_u:25329": " antas santoṣam eṣyāmi virāḍātmeva pūrṇadhīḥ //MU_5,51.25//",
    "GSP27moksop_u:25330": " śāntaś samasamācāras somyas sarvārthanisspṛhaḥ /",
    "GSP27moksop_u:25331": " kadopaśamam eṣyāmi manthonmuktamahābdhivat //MU_5,51.26//",
    "GSP27moksop_u:25332": " kademām akhilāṃ dṛśyaśriyam āśāśatātmikām /",
    "GSP27moksop_u:25333": " sarvāṃ suṣuptavat paśyan bhaviṣyāmy antarātataḥ //MU_5,51.27//",
    "GSP27moksop_u:25334": " sabāhyābhyantaraṃ sarvaṃ śāntakalpanayā dhiyā /",
    "GSP27moksop_u:25335": " paśyaṃś cinmātram akhilaṃ bhāvayiṣyāmy ahaṃ kadā //MU_5,51.28//",
    "GSP27moksop_u:25336": " kadopaśāntacittātmā cittām upagataḥ parām /",
    "GSP27moksop_u:25337": " paramālokam eṣyāmi jātyāndhyavigamād iva //MU_5,51.29//",
    "GSP27moksop_u:25338": " kadābhyāsopalabdhena citprakāśena cāruṇā /",
    "GSP27moksop_u:25339": " dūrād ālokayiṣyāmi tanvīṃ kālakalām imām //MU_5,51.30//",
    "GSP27moksop_u:25340": " īhitānīhitonmukto heyopādeyavarjitaḥ /",
    "GSP27moksop_u:25341": " kadāntas toṣam eṣyāmi svaprakāśapadasthitaḥ //MU_5,51.31//",
    "GSP27moksop_u:25342": " kadāśākauśikīkīrṇā jāḍyajīrṇahṛdambujā /",
    "GSP27moksop_u:25343": " kṣayam eṣyati kṛṣṇeyaṃ kadā me mohayāminī //MU_5,51.32//",
    "GSP27moksop_u:25344": " kadopaśāntamanano dharaṇīdharakandare /",
    "GSP27moksop_u:25345": " sameṣyāmi śilāsāmyaṃ nirvikalpasamādhinā //MU_5,51.33//",
    "GSP27moksop_u:25346": " kadā me cittamātaṅgas svābhimānamahāmadaḥ /",
    "GSP27moksop_u:25347": " tattvāvabodhahariṇā hato nāśam upaiṣyati //MU_5,51.34//",
    "GSP27moksop_u:25348": " niraṃśadhyānaviśrāntimūkasya mama mūrdhani /",
    "GSP27moksop_u:25349": " kadā karṇe kariṣyanti kulāyaṃ vanaputtikāḥ //MU_5,51.35//",
    "GSP27moksop_u:25350": " kadā niśśaṅkam urasi dhyānādhīnadhiyaḥ khagāḥ /",
    "GSP27moksop_u:25351": " mama viśrāntim eṣyanti śailasthāṇutalasthiteḥ //MU_5,51.36//",
    "GSP27moksop_u:25352": " tṛṣṇākarañjajaṭilāṃ janmajarjaragulmakām /",
    "GSP27moksop_u:25353": " saṃsārāraṇyasaraṇiṃ tyaktvā yāsyāmy ahaṃ kadā //MU_5,51.37//",
    "GSP27moksop_u:25354": " iti cintāparavaśo vana uddālako dvijaḥ /",
    "GSP27moksop_u:25355": " punaḥ punas tūpaviśya dhyānābhyāsaṃ cakāra saḥ //MU_5,51.38//",
    "GSP27moksop_u:25356": " viṣayair nīyamāne tu citte markaṭacañcale /",
    "GSP27moksop_u:25357": " na sa lebhe samādhānapratiṣṭhāṃ prītidāyinīm //MU_5,51.39//",
    "GSP27moksop_u:25358": " kadācid bāhyasaṃsparśaparityāgād anantaram /",
    "GSP27moksop_u:25359": " tasyāgacchac cittakapiḥ prodvegaṃ tattvasaṃsthitau //MU_5,51.40//",
    "GSP27moksop_u:25360": " kadācid āntarān sparśān parityajya manaḥkapiḥ /",
    "GSP27moksop_u:25361": " lolatvāt tasya saṃyāto viṣayaṃ viṣalubdhavat //MU_5,51.41//",
    "GSP27moksop_u:25362": " kadācid āntarārkābhaṃ tejo dṛṣṭvāntare manaḥ /",
    "GSP27moksop_u:25363": " viṣayonmukhatāṃ yātaṃ tasya tāmarasekṣaṇa //MU_5,51.42//",
    "GSP27moksop_u:25364": " antar āndhyatamastyāgaṃ kṛtvā viṣayalampaṭam /",
    "GSP27moksop_u:25365": " tasyoḍḍīya mano yāti kadācit trastapakṣivat //MU_5,51.43//",
    "GSP27moksop_u:25366": " bāhyān ābhyantarān sparśāṃs tyaktvā nidrāṃ ca tanmanaḥ /",
    "GSP27moksop_u:25367": " tamas tejaś ca no lebhe kadācic chāśvatīṃ sthitim //MU_5,51.44//",
    "GSP27moksop_u:25368": " iti paryākulāsv antas so 'luṭhad dhyānavṛttiṣu /",
    "GSP27moksop_u:25369": " darīṣv anvaham ugrāsu vātabhagna iva drumaḥ //MU_5,51.45//",
    "GSP27moksop_u:25370": " atiṣṭhal lūnasaṃrūḍhamanā mananasaṅkaṭe /",
    "GSP27moksop_u:25371": " yathā dolāyitavapus tṛṇaṃ tīrataraṅgake //MU_5,51.46//",
    "GSP27moksop_u:25372": " atha paryākulamatir vijahārāratir girau /",
    "GSP27moksop_u:25373": " pratyahaṃ divasādhīśo mahāmerāv ivaikakaḥ //MU_5,51.47//",
    "GSP27moksop_u:25374": " samagrabhūtaduṣprāpām ekadā prāpa kandarām /",
    "GSP27moksop_u:25375": " saṃśāntasarvasañcārāṃ munir mokṣadaśām iva //MU_5,51.48//",
    "GSP27moksop_u:25376": " aparyākulitāṃ vātair aprāptamṛgapakṣiṇīṃ /",
    "GSP27moksop_u:25377": " adṛṣṭāṃ devagandharvaiḥ paramākāśaśobhanām //MU_5,51.49//",
    "GSP27moksop_u:25378": " puṣpaprakarasañchannāṃ mṛduśādvalakomalām /",
    "GSP27moksop_u:25379": " jyotīrasāśmasamprotaiḥ kṛtāṃ marakatair iva //MU_5,51.50//",
    "GSP27moksop_u:25380": " siddhagītalasacchāyāṃ prakaṭāṃ ratnadīpakaiḥ /",
    "GSP27moksop_u:25381": " suguptāṃ vanadevīnām antaḥpurakuṭīm iva //MU_5,51.51//",
    "GSP27moksop_u:25382": " na locanāhitālokāṃ nātyuṣṇāṃ nātiśītalām /",
    "GSP27moksop_u:25383": " śāradasyoditārkasya hemagaurīṃ prabhām iva //MU_5,51.52//",
    "GSP27moksop_u:25384": " nālpālokaparimlānāṃ komalāśabdamārutām /",
    "GSP27moksop_u:25385": " mañjarījaṭilopāntāṃ bālāṃ mālāvatīm iva //MU_5,51.53//",
    "GSP27moksop_u:25386": " upaśamapadavīm ivāttarūpāṃ kamalajaviśramaṇāya yogyarūpām /",
    "GSP27moksop_u:25387": " kusumanikarakomalābhirāmāṃ sarasijakoṭarasundarīṃ samantāt //MU_5,51.54//",
    "GSP27moksop_u:25388": " uddālakamanoratho nāma sargaḥ",
    "GSP27moksop_u:25389": " dvipañcāśas sargaḥ",
    "GSP27moksop_u:25390": " vasiṣṭhaḥ:",
    "GSP27moksop_u:25391": " sa tāṃ viveśa dharmātmā gandhamādanakandarām /",
    "GSP27moksop_u:25392": " cirabhramaṇasamprāptām aliḥ padmakuṭīm iva //MU_5,52.1//",
    "GSP27moksop_u:25393": " samādhānonmukhatayā praviśan sa vyarājata /",
    "GSP27moksop_u:25394": " sargavyāpāraviratāv ātmapuryām ivābjajaḥ //MU_5,52.2//",
    "GSP27moksop_u:25395": " cakārāsanam ānīlaiḥ pattrair antassthagucchakam /",
    "GSP27moksop_u:25396": " mṛdu meghavidhir vṛndam āmbhodam iva tatra saḥ //MU_5,52.3//",
    "GSP27moksop_u:25397": " tasya prasārayām āsa pṛṣṭhe cāru mṛgājinam /",
    "GSP27moksop_u:25398": " nīlaratnataṭe meros tārāśāram ivāmbaram //MU_5,52.4//",
    "GSP27moksop_u:25399": " tatropāviśad āveśaṃ caitasaṃ tanutāṃ nayan /",
    "GSP27moksop_u:25400": " antaśśuddhavapuś śṛṅge vṛṣṭamūka ivāmbudaḥ //MU_5,52.5//",
    "GSP27moksop_u:25401": " buddhavat sudṛḍhābaddhapadmāsana udaṅmukhaḥ /",
    "GSP27moksop_u:25402": " pārṣṇibhyāṃ vṛṣaṇau dhṛtvā cakāra brāhmam añjalim //MU_5,52.6//",
    "GSP27moksop_u:25403": " vāsanābhyas samāhṛtya manomṛgapariplutam /",
    "GSP27moksop_u:25404": " nirvikalpasamādhyarthaṃ cakāremāṃ vicāraṇām //MU_5,52.7//",
    "GSP27moksop_u:25405": " ayi mūrkha manaḥ ko 'rthas tava saṃsāravṛttibhiḥ /",
    "GSP27moksop_u:25406": " dhīmanto na niṣevante paryante duḥkhadāṃ kriyām //MU_5,52.8//",
    "GSP27moksop_u:25407": " anudhāvati yo bhogāṃs tyaktvā śamarasāyanam /",
    "GSP27moksop_u:25408": " sa tyaktamandāravanaḥ prayāti viṣajaṅgalam //MU_5,52.9//",
    "GSP27moksop_u:25409": " yadi yāsi mahīrandhraṃ brahmalokam athāpi vā /",
    "GSP27moksop_u:25410": " tan na nirvṛtim āyāsi tvaṃ vinopaśamāmṛtam //MU_5,52.10//",
    "GSP27moksop_u:25411": " āśāśatāvapūrṇatvaṃ tvam idaṃ sarvaduḥkhadam /",
    "GSP27moksop_u:25412": " tyaja yāhi paraṃ śreyaḥ padam ekāntasundaram //MU_5,52.11//",
    "GSP27moksop_u:25413": " imā vicitrāḥ kalanā bhāvābhāvamayātmikāḥ /",
    "GSP27moksop_u:25414": " duḥkhāyaiva tavogrāya na sukhāya kadācana //MU_5,52.12//",
    "GSP27moksop_u:25415": " śabdādikābhir etābhiḥ kiṃ mūḍha hatavṛttibhiḥ /",
    "GSP27moksop_u:25416": " bhramasy avirataṃ vyartham eva maṇḍūkikā yathā //MU_5,52.13//",
    "GSP27moksop_u:25417": " manomaṇḍūkike vyartham iyantaṃ kālam andhayā /",
    "GSP27moksop_u:25418": " bhramantyā bhuvanaṃ viṣvak kiṃ samāsāditaṃ tvayā //MU_5,52.14//",
    "GSP27moksop_u:25419": " yasmāt kiñcit tad āpnoṣi yasmin bhajasi nirvṛtim /",
    "GSP27moksop_u:25420": " tasmiṃś citta śame mūrkha nānubadhnāsi kiṃ padam //MU_5,52.15//",
    "GSP27moksop_u:25421": " āgatya śrotratāṃ mūrkha vyarthotthānopabṛṃhitām /",
    "GSP27moksop_u:25422": " dhiyā śabdānusāriṇyā mṛgavan mā kṣayaṃ vraja //MU_5,52.16//",
    "GSP27moksop_u:25423": " tvaktām āgatya duḥkhāya sparśonmukhatayānayā /",
    "GSP27moksop_u:25424": " mūrkha mā baddhatām ehi gajīlubdhagajendravat //MU_5,52.17//",
    "GSP27moksop_u:25425": " rasanābhāvam āgatya gardhenāndha durandhasām /",
    "GSP27moksop_u:25426": " mā nāśam ehi baḍiśapiṇḍīlampaṭamatsyavat //MU_5,52.18//",
    "GSP27moksop_u:25427": " cākṣuṣīṃ vṛttim āśritya stryādirūpāmayonmukhīm /",
    "GSP27moksop_u:25428": " mā gaccha dagdhatāṃ mugdha kāntilubdhapataṅgavat //MU_5,52.19//",
    "GSP27moksop_u:25429": " ghrāṇamārgam upāśritya śarīrāmbhojakoṭare /",
    "GSP27moksop_u:25430": " gandhonmukhatayā bandhaṃ mā samāśraya bhṛṅgavat //MU_5,52.20//",
    "GSP27moksop_u:25431": " kuraṅgālipataṅgebhamīnās tv ekaikaśo hatāḥ /",
    "GSP27moksop_u:25432": " sarvair etair anarthais tu vyāptasyājña kutas sukham //MU_5,52.21//",
    "GSP27moksop_u:25433": " he citta vāsanājālaṃ bandhāya bhavatombhitam /",
    "GSP27moksop_u:25434": " svātmanas sahajaḥ phenas tāntavaḥ krimiṇā yathā //MU_5,52.22//",
    "GSP27moksop_u:25435": " śaradabhravad āgatya śuddhiṃ tyaktamalāmayām /",
    "GSP27moksop_u:25436": " yadi śāmyasi nirmūlaṃ tad anantā jayās tava //MU_5,52.23//",
    "GSP27moksop_u:25437": " kṣayodayadaśādātrīḥ paryantaparitāpinīḥ /",
    "GSP27moksop_u:25438": " jānann api jagaddṛṣṭīr na tyakṣyasi vinaṅkṣyasi //MU_5,52.24//",
    "GSP27moksop_u:25439": " karomy atha kimarthaṃ vā tavaitad anuśāsanam /",
    "GSP27moksop_u:25440": " vicāraṇavataḥ puṃsaś cittam asti hi nānagha //MU_5,52.25//",
    "GSP27moksop_u:25441": " yāvad ajñānaghanatā tāvat praghanacittatā /",
    "GSP27moksop_u:25442": " yāvat prāvṛṭprabalatā tāvan nīhārabhūritā //MU_5,52.26//",
    "GSP27moksop_u:25443": " yāvad ajñānatanutā tāvac cittasya tānavam /",
    "GSP27moksop_u:25444": " prāvṛṭparikṣayo yāvat tāvan nīhārasaṅkṣayaḥ //MU_5,52.27//",
    "GSP27moksop_u:25445": " yāvat tānavam āyātaṃ śuddhaṃ cittaṃ vicāravat /",
    "GSP27moksop_u:25446": " tāvat tat kṣīṇam evāhaṃ manye śāradameghavat //MU_5,52.28//",
    "GSP27moksop_u:25447": " anuśāsanam etad yad asato naśyato 'tha vā /",
    "GSP27moksop_u:25448": " kriyate tan nabhovāripavanāhananais samam //MU_5,52.29//",
    "GSP27moksop_u:25449": " tasmāt saṅkṣīyamāṇaṃ tvāṃ tyajāmy aham asanmayam /",
    "GSP27moksop_u:25450": " maurkhyaṃ paramam evāhuḥ parityājyānuśāsanam //MU_5,52.30//",
    "GSP27moksop_u:25451": " nirvikalpo 'smi ciddīpo nirahaṅkāravāsanaḥ /",
    "GSP27moksop_u:25452": " tvayāhaṅkārabījena na sambaddho 'smy asanmaya //MU_5,52.31//",
    "GSP27moksop_u:25453": " ayaṃ so 'ham iti vyarthaṃ durdṛṣṭir avalambitā /",
    "GSP27moksop_u:25454": " tvayā mūḍha vināśāya śaṅkāviṣaviṣūcikā //MU_5,52.32//",
    "GSP27moksop_u:25455": " anantasyātmatattvasya tanvī matimatī sthitiḥ /",
    "GSP27moksop_u:25456": " na sambhavati bilvāntar vāsitā dantino yathā //MU_5,52.33//",
    "GSP27moksop_u:25457": " mahāskhadeva gambhīrā duḥkhadā vāsanāśritā /",
    "GSP27moksop_u:25458": " tvayaiṣā tad asatpātir nainām anusarāmy aham //MU_5,52.34//",
    "GSP27moksop_u:25459": " kaḥ kilāyaṃ mudhā moho bālasyevāvicāriṇaḥ /",
    "GSP27moksop_u:25460": " ayaṃ so 'ham iti bhrāntisandarbhaparikalpitaḥ //MU_5,52.35//",
    "GSP27moksop_u:25461": " pādāṅguṣṭhāc chiro yāvat kaṇaśaḥ pravicāritam /",
    "GSP27moksop_u:25462": " na labdho 'sāv ahaṃ nāma kas syād ahaṃ iti sthitaḥ //MU_5,52.36//",
    "GSP27moksop_u:25463": " bharitāśeṣadikkuñjaṃ paśyāmy ekaṃ jagattraye /",
    "GSP27moksop_u:25464": " saṃvedanam asaṃvedyaṃ sarvatra vitatātmakam //MU_5,52.37//",
    "GSP27moksop_u:25465": " dṛśyate tasya neyattā na nāma parikalpanā /",
    "GSP27moksop_u:25466": " naikatā nānyatā caiva na mahattā na cāṇutā //MU_5,52.38//",
    "GSP27moksop_u:25467": " vedanaṃ tvam asaṃvedyaṃ mayi ced duḥkhakāraṇam /",
    "GSP27moksop_u:25468": " vivekajena bhedena tad idaṃ hanyase mayā //MU_5,52.39//",
    "GSP27moksop_u:25469": " idaṃ māṃsaṃ idaṃ raktam imāny asthīni dehake /",
    "GSP27moksop_u:25470": " ime te śvāsamarutaḥ ko 'sāv aham iti sthitaḥ //MU_5,52.40//",
    "GSP27moksop_u:25471": " māṃsam anyad asṛk cānyad asthīny anyāni citta he /",
    "GSP27moksop_u:25472": " bodho 'nyas spandanaṃ cānyat ko 'sāv aham iti sthitaḥ //MU_5,52.41//",
    "GSP27moksop_u:25473": " idaṃ ghrāṇam iyaṃ jihvā tvag iyaṃ śravaṇe ime /",
    "GSP27moksop_u:25474": " idaṃ cakṣur ayaṃ spandaḥ ko 'sāv aham iti sthitaḥ //MU_5,52.42//",
    "GSP27moksop_u:25475": " yathābhūtatayā nāham asmi na tvaṃ na vāsanā /",
    "GSP27moksop_u:25476": " ātmā śuddhaś cidābhāsaḥ kevalo 'yaṃ vijṛmbhate //MU_5,52.43//",
    "GSP27moksop_u:25477": " aham eveha sarvatra nāhaṃ kiñcid apīha vā /",
    "GSP27moksop_u:25478": " ity eva sanmayī dṛṣṭir netaro vidyate kramaḥ //MU_5,52.44//",
    "GSP27moksop_u:25479": " ciram ajñānadhūrtena pothito 'smy aty ahantayā /",
    "GSP27moksop_u:25480": " vṛkeṇa dṛptenāṭavyāṃ labdhveva paśupotakaḥ //MU_5,52.45//",
    "GSP27moksop_u:25481": " diṣṭyedānīṃ parijñāto mayaiṣo 'jñānataskaraḥ /",
    "GSP27moksop_u:25482": " punar na saṃśrayāmy enaṃ svarūpārthāpahāriṇam //MU_5,52.46//",
    "GSP27moksop_u:25483": " nirduḥkho duḥkhayogyasya nāham asya na caiṣa me /",
    "GSP27moksop_u:25484": " kaścid bhavati śailasya tatstha eva yathāmbudaḥ //MU_5,52.47//",
    "GSP27moksop_u:25485": " nāhaṃ bhūtvā tv ahaṃ hīdaṃ vacmi tiṣṭhāmi yāmi vā /",
    "GSP27moksop_u:25486": " ātmāvalokanenāham anahaṅkāratāṃ gataḥ //MU_5,52.48//",
    "GSP27moksop_u:25487": " nūnam evānya evaite matto 'jñāś cakṣurādayaḥ /",
    "GSP27moksop_u:25488": " yāntu tiṣṭhantu vā dehe mamaite tu na kecana //MU_5,52.49//",
    "GSP27moksop_u:25489": " kaṣṭaṃ ko 'yam ahaṃ nāma kathaṃ kenopakalpitaḥ /",
    "GSP27moksop_u:25490": " jagadbālakavetālas tālottālātulākṛtiḥ //MU_5,52.50//",
    "GSP27moksop_u:25491": " etāvantam ciraṃ kālaṃ vyartham āluṭhito 'vaṭe /",
    "GSP27moksop_u:25492": " aham ambutṛṇonmukte duradrau hariṇo yathā //MU_5,52.51//",
    "GSP27moksop_u:25493": " svārthaikālokane cakṣur yadi tūnmukhatāṃ gatam /",
    "GSP27moksop_u:25494": " tad ahaṃ nāma ko 'sau syād yo 'smi duḥkhena mohitaḥ //MU_5,52.52//",
    "GSP27moksop_u:25495": " sparśanāmni nije tattve yadi jātā tvag unmukhī /",
    "GSP27moksop_u:25496": " tat ko 'yaṃ syād ahaṃ nāma kupiśāca ivoditaḥ //MU_5,52.53//",
    "GSP27moksop_u:25497": " raseṣv abhiniṣaṇṇe 'smin sve krame rasanendriye /",
    "GSP27moksop_u:25498": " ahaṃ mṛṣṭabhug ity eṣa kutastyaḥ kutsito bhramaḥ //MU_5,52.54//",
    "GSP27moksop_u:25499": " śabdaśaktiṃ śrite śrotre varāke svārthapaṇḍite /",
    "GSP27moksop_u:25500": " tad ahaṅkāraduḥkhasya nirbījasya ka āgamaḥ //MU_5,52.55//",
    "GSP27moksop_u:25501": " ātmambharitvabharite ghrāṇe svaṃ gandham āgate /",
    "GSP27moksop_u:25502": " ahaṃ ghrāteti yo mantā taṃ cauraṃ naiva vedmy aham //MU_5,52.56//",
    "GSP27moksop_u:25503": " mṛgatṛṣṇākrameṇaiṣā bhāvanāpy arthabhāvanī /",
    "GSP27moksop_u:25504": " bhāvas tasyām asatyāyāṃ yasyāsāv api sambhramaḥ //MU_5,52.57//",
    "GSP27moksop_u:25505": " vāsanāhīnam apy etac cakṣurādīndriyaṃ svataḥ /",
    "GSP27moksop_u:25506": " pravartate bahis svārthe vāsanā nātra kāraṇam //MU_5,52.58//",
    "GSP27moksop_u:25507": " vāsanārahitaṃ karma kriyate nanu citta he /",
    "GSP27moksop_u:25508": " kevalaṃ nānubhūyante sukhaduḥkhadṛśo 'tra tāḥ //MU_5,52.59//",
    "GSP27moksop_u:25509": " tasmān mūrkhāṇīndriyāṇi tyaktvāntarvāsanāṃ nijām /",
    "GSP27moksop_u:25510": " kurudhvaṃ karma he sarvaṃ na duḥkhaṃ samavāpsyatha //MU_5,52.60//",
    "GSP27moksop_u:25511": " bhavadbhir eva duḥkhāya vāsanā vāsitā mudhā /",
    "GSP27moksop_u:25512": " bālaiḥ paṅkakrīḍanakavināśeneva khinnatā //MU_5,52.61//",
    "GSP27moksop_u:25513": " vāsanādyā dṛśas sarvā vyatiriktās tu nātmanaḥ /",
    "GSP27moksop_u:25514": " jalād iva taraṅgālyo jñasyaivājñasya nānagha //MU_5,52.62//",
    "GSP27moksop_u:25515": " tṛṣṇayaiva vinaṣṭās stha vyartham indriyacārakāḥ /",
    "GSP27moksop_u:25516": " kośakārāḥ kukrimayas tantuneva svayambhuvā //MU_5,52.63//",
    "GSP27moksop_u:25517": " tṛṣṇayaiveha luṭhatha jarāmaraṇasaṅkaṭe /",
    "GSP27moksop_u:25518": " bhramadṛṣṭyeva śikharipathikāś śvabhrabhūmiṣu //MU_5,52.64//",
    "GSP27moksop_u:25519": " vāsanaiveha bhavatāṃ hetur ekatra bandhane /",
    "GSP27moksop_u:25520": " rajjuś śūnyāśayaprotā muktānām ātatā yathā //MU_5,52.65//",
    "GSP27moksop_u:25521": " kalpanāmātrakalitā na satyaiṣā hi vastutaḥ /",
    "GSP27moksop_u:25522": " asaṅkalpanamātreṇa dātreṇeva vilūyate //MU_5,52.66//",
    "GSP27moksop_u:25523": " eṣā hi bhavatām eva vimohāya kṣayāya ca /",
    "GSP27moksop_u:25524": " vātalekheva dīpānāṃ sphuratām api tejasā //MU_5,52.67//",
    "GSP27moksop_u:25525": " he citta sarvendriyakośa tasmāt sarvendriyair aikyam upetya nūnam /",
    "GSP27moksop_u:25526": " ālokya cātmānam asatsvarūpaṃ nirvāṇam ekāmalabodham āssva //MU_5,52.68//",
    "GSP27moksop_u:25527": " viṣayaviṣaviṣūcikām anantāṃ nipuṇam ahaṃsthitivāsanām apāsya /",
    "GSP27moksop_u:25528": " abhimataparihārakāryayuktyā bhava vibhayo bhagavān bhiyām abhūmiḥ //MU_5,52.69//",
    "GSP27moksop_u:25529": " uddālakavicāro nāma sargaḥ",
    "GSP27moksop_u:25530": " tripañcāśas sargaḥ",
    "GSP27moksop_u:25531": " uddālakaḥ:",
    "GSP27moksop_u:25532": " apāraparyantavapuḥ paramāṇvaṇur eva vā /",
    "GSP27moksop_u:25533": " cid acetyā tadākrāntau na śaktā vāsanādayaḥ //MU_5,53.1//",
    "GSP27moksop_u:25534": " manaśśemuṣyahaṅkārapratibimbaiś śaṭhendriyaiḥ /",
    "GSP27moksop_u:25535": " vāsanotthāpitā śūnyavetālī trāsanodyatā //MU_5,53.2//",
    "GSP27moksop_u:25536": " tatkṛtebhyo vikārebhyo bhītiṃ tāny eva bhūriśaḥ /",
    "GSP27moksop_u:25537": " bhūyo 'py anubhavantv antar ahaṃ hi cid alepikā //MU_5,53.3//",
    "GSP27moksop_u:25538": " cito na janmamaraṇe sarvagāyāś citaḥ kila /",
    "GSP27moksop_u:25539": " kiṃ nāma mriyate brūta māryate kena vāpi kim //MU_5,53.4//",
    "GSP27moksop_u:25540": " cito na jīvitenārthas sarvātmā saiva jīvitam /",
    "GSP27moksop_u:25541": " kiṃ prāpsyati kadātmaiṣa prāṅmṛto yadi jīvati //MU_5,53.5//",
    "GSP27moksop_u:25542": " jīvyate mriyate ceti kuvikalpakalāpinām /",
    "GSP27moksop_u:25543": " kalanā manasām eva nātmano vitatātmanaḥ //MU_5,53.6//",
    "GSP27moksop_u:25544": " yo hy ahambhāvatāṃ prāpto bhāvābhāvais sa gṛhyate /",
    "GSP27moksop_u:25545": " ātmano nāsty ahambhāvo bhāvābhāvāḥ kuto 'sya te //MU_5,53.7//",
    "GSP27moksop_u:25546": " ahambhāvo mudhā moho manaś ca mṛgatṛṣṇikā /",
    "GSP27moksop_u:25547": " jaḍaḥ padārthasambhāraḥ kasyāhambhāvabhāvanā //MU_5,53.8//",
    "GSP27moksop_u:25548": " raktamāṃsamayo deho mano naṣṭaṃ vicāraṇāt /",
    "GSP27moksop_u:25549": " jaḍāś cittādayas sarve kuto 'hambhāvabhāvanā //MU_5,53.9//",
    "GSP27moksop_u:25550": " ātmambharitayā nityam indriyāṇi sthitāny alam /",
    "GSP27moksop_u:25551": " padārthāś ca padārthatve kuto 'hambhāvabhāvanā //MU_5,53.10//",
    "GSP27moksop_u:25552": " guṇā guṇeṣu vartante prakṛtiḥ prakṛtau sthitā /",
    "GSP27moksop_u:25553": " sad eva sati viśrāntaṃ kuto 'hambhāvabhāvanā //MU_5,53.11//",
    "GSP27moksop_u:25554": " sarvagaṃ sarvadehasthaṃ sarvakālamayaṃ mahat /",
    "GSP27moksop_u:25555": " kevalaṃ paramābhānaṃ cidātmaiva hi saṃsthitam //MU_5,53.12//",
    "GSP27moksop_u:25556": " evaṃ kimākṛtiḥ ko vā kimādeyaś ca kiṅkṛtaḥ /",
    "GSP27moksop_u:25557": " kiṃrūpaḥ kimmayaḥ ko 'haṃ kiṃ gṛhṇāmi tyajāmi kim //MU_5,53.13//",
    "GSP27moksop_u:25558": " tenāhaṃ nāma nehāsti bhāvābhāvopapattimān /",
    "GSP27moksop_u:25559": " anahaṅkārarūpasya sambandhaḥ kena me katham //MU_5,53.14//",
    "GSP27moksop_u:25560": " asaty alam ahaṅkāre sambandhaḥ kena kasya kaḥ /",
    "GSP27moksop_u:25561": " sambandhābhāvasaṃsiddhau vilīnā dvitvakalpanā //MU_5,53.15//",
    "GSP27moksop_u:25562": " evaṃ brahmātmakam idaṃ yat kiñcij jagati sthitam /",
    "GSP27moksop_u:25563": " brahmaivāsti tad evāsmi pariśocāmi kiṃ mudhā //MU_5,53.16//",
    "GSP27moksop_u:25564": " ekasminn eva vimale pade sarvagate sthite /",
    "GSP27moksop_u:25565": " ahaṅkārakalaṅkasya kathaṃ nāmodayaḥ kutaḥ //MU_5,53.17//",
    "GSP27moksop_u:25566": " nāsty eva hi padārthaśrīr ātmaivāstīha sarvagaḥ /",
    "GSP27moksop_u:25567": " padārthalakṣmyāṃ satyāṃ ca sambandho 'sti na kasyacit //MU_5,53.18//",
    "GSP27moksop_u:25568": " indriyair indriyeṣv aṅgair mano manasi valgati /",
    "GSP27moksop_u:25569": " cid aluptavapuḥ kena sambaddhaṃ kasya kiṃ katham //MU_5,53.19//",
    "GSP27moksop_u:25570": " upalāyaśśalākānāṃ sambandho na yathā mithaḥ /",
    "GSP27moksop_u:25571": " tathaikatrāpi dṛṣṭānāṃ dehendriyamanaścitām //MU_5,53.20//",
    "GSP27moksop_u:25572": " asadabhyutthite vyartham ahaṅkāramahābhrame /",
    "GSP27moksop_u:25573": " mamedam idam asyeti viparyastam idaṃ jagat //MU_5,53.21//",
    "GSP27moksop_u:25574": " atattvālokajāteyam ahaṅkāracamatkṛtiḥ /",
    "GSP27moksop_u:25575": " tāpena himalekheva tattvālokena līyate //MU_5,53.22//",
    "GSP27moksop_u:25576": " ātmano vyatirekeṇa na kiñcid api vidyate /",
    "GSP27moksop_u:25577": " śabdabrahmeti tat tattvam etat tad bhāvayāmy alam //MU_5,53.23//",
    "GSP27moksop_u:25578": " ahaṅkārabhramasyāsya jātasyākāśavarṇavat /",
    "GSP27moksop_u:25579": " apunassmaraṇaṃ manye nūnaṃ vismaraṇaṃ varam //MU_5,53.24//",
    "GSP27moksop_u:25580": " samūlaṃ parivismṛtya cirāyāhaṅkṛtibhramam /",
    "GSP27moksop_u:25581": " tiṣṭhāmy ātmani satyātmā śaratkhe śaradīva kham //MU_5,53.25//",
    "GSP27moksop_u:25582": " dadāty anarthanicayaṃ vikāsayati duṣkṛtam /",
    "GSP27moksop_u:25583": " vistārayati santāpam ahambhāvo 'nusaṃhitaḥ //MU_5,53.26//",
    "GSP27moksop_u:25584": " sphuraty ahaṅkāraghane hṛdvyomni salilātmani /",
    "GSP27moksop_u:25585": " vikasaty abhitaḥ kāyakadambe doṣamañjarī //MU_5,53.27//",
    "GSP27moksop_u:25586": " maraṇam jīvitopāntaṃ jīvitaṃ maraṇāntagam /",
    "GSP27moksop_u:25587": " bhāvo 'bhāvāvadhicchinnaḥ kaṣṭeyaṃ duḥkhavedanā //MU_5,53.28//",
    "GSP27moksop_u:25588": " idaṃ labdham idaṃ prāpsyāmīty antardāhakāriṇī /",
    "GSP27moksop_u:25589": " na śāmyaty arkaratnānāṃ grīṣme 'rcir iva durdhiyām //MU_5,53.29//",
    "GSP27moksop_u:25590": " nāstīdam idam astīti cintā dhāvaty ahaṅkṛtim /",
    "GSP27moksop_u:25591": " jaḍāśayā jaḍām abhramālā śailāvalīm iva //MU_5,53.30//",
    "GSP27moksop_u:25592": " ahaṅkāre parikṣīṇe śuṣkas saṃsārapādapaḥ /",
    "GSP27moksop_u:25593": " bhūyaḥ prayacchaty araso na pāṣāṇavad aṅkuram //MU_5,53.31//",
    "GSP27moksop_u:25594": " sutṛṣṇākṛṣṇabhoginyo dehadrumakṛtālayāḥ /",
    "GSP27moksop_u:25595": " kvāpi yānti vicārātmany āgate vinatāsute //MU_5,53.32//",
    "GSP27moksop_u:25596": " asadabhyutthite viśve tajjā vayam asanmayāḥ /",
    "GSP27moksop_u:25597": " asanmayaparispande tvam ahaṃ ceti kaḥ kramaḥ //MU_5,53.33//",
    "GSP27moksop_u:25598": " idaṃ jagad udety ādāv akāraṇam akāraṇāt /",
    "GSP27moksop_u:25599": " yad akāraṇam ucchūnaṃ tat sad ity ucyate katham //MU_5,53.34//",
    "GSP27moksop_u:25600": " aparyantaṃ purā kālaṃ mṛdi kumbha ivākṛtaḥ /",
    "GSP27moksop_u:25601": " deho 'bhavad idānīṃ tu tathaivānte bhaviṣyati //MU_5,53.35//",
    "GSP27moksop_u:25602": " madhye naravayomātraṃ kañcit kālaṃ tu cañcalam /",
    "GSP27moksop_u:25603": " ādyantasomyate tyaktvā vāri vīcitayā yathā //MU_5,53.36//",
    "GSP27moksop_u:25604": " asmin kṣaṇaparispande dehe viśaraṇonmukhe /",
    "GSP27moksop_u:25605": " taraṅge ca nibaddhāsthā ye hatās te kudṛṣṭayaḥ //MU_5,53.37//",
    "GSP27moksop_u:25606": " prāk purastāc ca sarvāṇi santi vastūni cābhitaḥ /",
    "GSP27moksop_u:25607": " madhyasphuṭatva eteṣāṃ kevāsthā hatarūpiṇi //MU_5,53.38//",
    "GSP27moksop_u:25608": " citta pūrvaṃ purastāc ca videhaṃ śāntam ity asi /",
    "GSP27moksop_u:25609": " sad asad vā khasaṃlīnaṃ madhye 'smin kiṃ tavogratā //MU_5,53.39//",
    "GSP27moksop_u:25610": " yathā svapnavikāreṣu yathā sambhramadṛṣṭiṣu /",
    "GSP27moksop_u:25611": " yathā vā madalīlāsu yathā nauyānasambhrame //MU_5,53.40//",
    "GSP27moksop_u:25612": " yathā dhātuvikāreṣu yathā vendriyaviplave /",
    "GSP27moksop_u:25613": " yathātisambhramānandadoṣāveśavaśeṣu ca //MU_5,53.41//",
    "GSP27moksop_u:25614": " dṛśyate kṣīyate caiva rūpaṃ sadasatoś calam /",
    "GSP27moksop_u:25615": " tathaivedam iyaṃ tv eṣā kāle nyūnātiriktatā //MU_5,53.42//",
    "GSP27moksop_u:25616": " sā ca tvayā kṛtā nityaṃ citta duḥkhasukhodayaiḥ /",
    "GSP27moksop_u:25617": " yathā viyogasaṃyogayāminyor anurāgiṇām //MU_5,53.43//",
    "GSP27moksop_u:25618": " tvam apy evāsadābhāsaṃ mithyā sad iva lakṣyase /",
    "GSP27moksop_u:25619": " mṛgatṛṣṇeva tenaitat tvatkṛtaṃ sat kathaṃ bhavet //MU_5,53.44//",
    "GSP27moksop_u:25620": " yad idaṃ kiñcid ābhogi tat sarvaṃ dṛśyamaṇḍalam /",
    "GSP27moksop_u:25621": " avastv iti vinirṇīya mano yāhy amanaḥpadam //MU_5,53.45//",
    "GSP27moksop_u:25622": " avastv idam iti sphāre rūḍhe manasi niścaye /",
    "GSP27moksop_u:25623": " hemanta iva padminyaḥ kṣīyante bhogavāsanāḥ //MU_5,53.46//",
    "GSP27moksop_u:25624": " citā dṛṣṭātmanā nūnaṃ santyaktamananaujasā /",
    "GSP27moksop_u:25625": " manasā vītarāgeṇa svayaṃ svasthena bhūyate //MU_5,53.47//",
    "GSP27moksop_u:25626": " paramātmānale kṣiptasaṃvittyavayavaṃ svayam /",
    "GSP27moksop_u:25627": " dagdhātmakam alaṃ cittaṃ śuddhatām eti śāśvatīm //MU_5,53.48//",
    "GSP27moksop_u:25628": " deham anyatayā dṛṣṭvā tyaktvā viṣayavāsanām /",
    "GSP27moksop_u:25629": " vināśam urarīkṛtya mano jayati vīravat //MU_5,53.49//",
    "GSP27moksop_u:25630": " manaś śatruś śarīrasya śarīraṃ manaso ripuḥ /",
    "GSP27moksop_u:25631": " ekabhāvena naśyete ādhārādheyakāryavat //MU_5,53.50//",
    "GSP27moksop_u:25632": " rāgadveṣavator nityam anyo'nyātiviruddhayoḥ /",
    "GSP27moksop_u:25633": " etayor mūlakāṣeṇa vināśaḥ paramaṃ sukham //MU_5,53.51//",
    "GSP27moksop_u:25634": " etayor ekasaṃsthāne ratir ity eva yā kathā /",
    "GSP27moksop_u:25635": " sā vyomny ayasstriyā bhuktā dhareti kathayā samā //MU_5,53.52//",
    "GSP27moksop_u:25636": " akṛtrimavirodhasthau yatra saṅghaṭitāv ubhau /",
    "GSP27moksop_u:25637": " dhārā iva patanty eva tatrānarthaparamparāḥ //MU_5,53.53//",
    "GSP27moksop_u:25638": " mithoviruddhasaṃsarge ratim ety adhamo hi yaḥ /",
    "GSP27moksop_u:25639": " tyaktavyas sa patadvārāv agnirāśāv apelave //MU_5,53.54//",
    "GSP27moksop_u:25640": " saṅkalpena manas spṛṣṭvā śarīraṃ bālayakṣavat /",
    "GSP27moksop_u:25641": " pātrāyeva dhanāny asmai svaduḥkhāni prayacchati //MU_5,53.55//",
    "GSP27moksop_u:25642": " tair duḥkhais tāpito deho mano hantum athecchati /",
    "GSP27moksop_u:25643": " putro 'pi hanti pitaram ātatāyipadaṃ gatam //MU_5,53.56//",
    "GSP27moksop_u:25644": " nāsti śatruḥ prakṛtyaiva na ca mitraṃ kadācana /",
    "GSP27moksop_u:25645": " sukhadaṃ mitram ity uktaṃ duḥkhadāś śatravas smṛtāḥ //MU_5,53.57//",
    "GSP27moksop_u:25646": " deho duḥkhāny anubhavan svamano hantum icchati /",
    "GSP27moksop_u:25647": " dehaṃ manas svaduḥkhānāṃ satkośaṃ kurute kṣaṇāt //MU_5,53.58//",
    "GSP27moksop_u:25648": " evaṃ mitho duḥkhadayoś śliṣṭayoḥ kas sukhāgamaḥ /",
    "GSP27moksop_u:25649": " etayor dehamanasor jātyaivānyo'nyaviddhayoḥ //MU_5,53.59//",
    "GSP27moksop_u:25650": " manasy eva parikṣīṇe na deho duḥkhabhājanam /",
    "GSP27moksop_u:25651": " tatkṣayotkatayā nityaṃ deho 'pi paridhāvati //MU_5,53.60//",
    "GSP27moksop_u:25652": " naṣṭaṃ naṣṭam anarthāya śarīraṃ padam āpadām /",
    "GSP27moksop_u:25653": " alabdhātmavivekena manasāśu vinindyate //MU_5,53.61//",
    "GSP27moksop_u:25654": " ete manaśśarīre hi mithaḥ pīvaratāṃ gate /",
    "GSP27moksop_u:25655": " jaḍarūpe hi varṣāsu payodasarasī yathā //MU_5,53.62//",
    "GSP27moksop_u:25656": " mitho duḥkhāya sampanne ekarūpe dvidhā sthite /",
    "GSP27moksop_u:25657": " vyavahārapare sārdhaṃ loke vāyvanalāv iva //MU_5,53.63//",
    "GSP27moksop_u:25658": " citte kṣayiṇi saṅkṣīṇo deha ā mūlato bhavet /",
    "GSP27moksop_u:25659": " vardhamāne tarur iva śataśākhaḥ pravardhate //MU_5,53.64//",
    "GSP27moksop_u:25660": " kṣīyate manasi kṣīṇe dehaḥ prakṣīṇavāsanaḥ /",
    "GSP27moksop_u:25661": " mano na kṣīyate kṣīṇe dehe tat kṣapayen manaḥ //MU_5,53.65//",
    "GSP27moksop_u:25662": " saṅkalpapādapaṃ tṛṣṇālataṃ chittvā manovanam /",
    "GSP27moksop_u:25663": " vitatām bhuvam āsādya viharāmi yathāsukham //MU_5,53.66//",
    "GSP27moksop_u:25664": " prakṣīyamāṇam evedaṃ mama manye manas sthitam /",
    "GSP27moksop_u:25665": " praśāmyadvāsanājālaṃ prāvṛḍanta ivāmbudaḥ //MU_5,53.67//",
    "GSP27moksop_u:25666": " dhātūnāṃ sanniveśo 'yaṃ dehanāmā vapur mama /",
    "GSP27moksop_u:25667": " prakṣīyamāṇe manasi galann evāvatiṣṭhatu //MU_5,53.68//",
    "GSP27moksop_u:25668": " yadarthaṃ kila bhogaśrīr vāñchyate tat kalevaram /",
    "GSP27moksop_u:25669": " na me nāpi ca tasyāhaṃ ko 'rthas sukhalavena me //MU_5,53.69//",
    "GSP27moksop_u:25670": " nāhaṃ deha iti tv asmin yuktim ākarṇaya krame /",
    "GSP27moksop_u:25671": " sarvāṅgeṣv api satsv eva śavaḥ kasmān na valgati //MU_5,53.70//",
    "GSP27moksop_u:25672": " tasmād dehād atīto 'haṃ nityo 'nastamitadyutiḥ /",
    "GSP27moksop_u:25673": " yas saṅgaṃ bhāsvatā prāpya vedmi vyomani bhāskaram //MU_5,53.71//",
    "GSP27moksop_u:25674": " jño 'haṃ me na sukhenārtho nānarthena ca duḥkhitā /",
    "GSP27moksop_u:25675": " śarīram astu vā māstu sthito 'smi vigatajvaraḥ //MU_5,53.72//",
    "GSP27moksop_u:25676": " yatrātmā tatra na mano nendriyāṇi na vāsanāḥ /",
    "GSP27moksop_u:25677": " pāmarāḥ paritiṣṭhanti nikaṭe na mahībhṛtaḥ //MU_5,53.73//",
    "GSP27moksop_u:25678": " padaṃ tad anuyāto 'smi kevalo 'smi jayāmy aham /",
    "GSP27moksop_u:25679": " nisspṛho 'smi niraṃśo 'smi nirīho 'smi nirīpsitaḥ //MU_5,53.74//",
    "GSP27moksop_u:25680": " nedānīṃ mama sambandho manodehendriyādibhiḥ /",
    "GSP27moksop_u:25681": " pṛthakkṛtasya tailasya tilair vidalitair yathā //MU_5,53.75//",
    "GSP27moksop_u:25682": " svasmāt padavarād asmāl līlayā calitasya me /",
    "GSP27moksop_u:25683": " adha ākramataḥ kiñcit parivāro hy ayaṃ śubhaḥ //MU_5,53.76//",
    "GSP27moksop_u:25684": " svasthatorjitatā sattā hṛdyatā satyatā jñatā /",
    "GSP27moksop_u:25685": " ānanditopaśamitā matā ca muditoditā //MU_5,53.77//",
    "GSP27moksop_u:25686": " pūrṇatodāratā satyā kāntimattaikatānatā /",
    "GSP27moksop_u:25687": " sarvaikatā nirbhayatā kṣīṇadvitvavikalpatā //MU_5,53.78//",
    "GSP27moksop_u:25688": " etā nityoditās svasthās sundaryas subhagodayāḥ /",
    "GSP27moksop_u:25689": " mamaikātmarateḥ kāntā nityaṃ hṛdayavallabhāḥ //MU_5,53.79//",
    "GSP27moksop_u:25690": " sarvathā sarvadā sarvaṃ sarvasmin sambhavaty ataḥ /",
    "GSP27moksop_u:25691": " sarvaṃ prati mama kṣīṇe vāñchāvāñche sukhāsukham //MU_5,53.80//",
    "GSP27moksop_u:25692": " vigatamohatayā vimanastayā gatavikalpanacittatayā sphuṭam /",
    "GSP27moksop_u:25693": " uparamāmy aham ātmani śītale ghanalavaś śaradīva nabhastale //MU_5,53.81//",
    "GSP27moksop_u:25694": " uddālakavicāravilāso nāma sargaḥ",
    "GSP27moksop_u:25695": " catuṣpañcāśas sargaḥ",
    "GSP27moksop_u:25696": " vasiṣṭhaḥ:",
    "GSP27moksop_u:25697": " iti nirṇīya tatayā dhiyā dhavalayā muniḥ /",
    "GSP27moksop_u:25698": " baddhapadmāsanas tasthāv ardhonmīlitalocanaḥ //MU_5,54.1//",
    "GSP27moksop_u:25699": " oṅkāram akarot tārasvaram ūrdhvagatadhvanim /",
    "GSP27moksop_u:25700": " samyagāhatalāṅgūlaṃ ghaṇṭākumbham ivāravam //MU_5,54.2//",
    "GSP27moksop_u:25701": " omuccārayatas tasya saṃvittattve tadunmukhe /",
    "GSP27moksop_u:25702": " yāvadoṅkāram ūrdhvasthe vitate vimalātmani //MU_5,54.3//",
    "GSP27moksop_u:25703": " sārdhatryaṃśātmamātrasya prathame 'ṃśe sphuṭārave /",
    "GSP27moksop_u:25704": " praṇavasya manākkṣubdhaprāṇāraṇitadehake //MU_5,54.4//",
    "GSP27moksop_u:25705": " recakākhyo 'khilaṃ kāyaṃ prāṇaniṣkramaṇakramaḥ /",
    "GSP27moksop_u:25706": " riktīcakāra pītāmbur agastya iva sāgaram //MU_5,54.5//",
    "GSP27moksop_u:25707": " atiṣṭhat prāṇapavanaś cidrasāpūrite 'mbare /",
    "GSP27moksop_u:25708": " tyaktadehaḥ parityaktanīḍaḥ khaga ivāmbare //MU_5,54.6//",
    "GSP27moksop_u:25709": " hṛdayāgnir jvalañ jvālī dadāha malinaṃ vapuḥ /",
    "GSP27moksop_u:25710": " utpātapavanocchūno dāvaś śuṣkam iva drumam //MU_5,54.7//",
    "GSP27moksop_u:25711": " yāvadiccham avasthaiṣā praṇavaprathame krame /",
    "GSP27moksop_u:25712": " babhūva na haṭhād eva haṭhayogo hi duḥkhadaḥ //MU_5,54.8//",
    "GSP27moksop_u:25713": " athetarāṃśāvasare praṇavasya samasthitau /",
    "GSP27moksop_u:25714": " nisspandakumbhako nāma prāṇānām abhavat kramaḥ //MU_5,54.9//",
    "GSP27moksop_u:25715": " na bahir nāntare nādho nordhve nāśāsu tatra te /",
    "GSP27moksop_u:25716": " saṅkṣobham agaman prāṇā ardhasaṃstambhitā iva //MU_5,54.10//",
    "GSP27moksop_u:25717": " dagdhadehapuro vahniś śaśāmāśanivat kṣaṇāt /",
    "GSP27moksop_u:25718": " adṛśyata sitaṃ bhasma śārīraṃ himapāṇḍuram //MU_5,54.11//",
    "GSP27moksop_u:25719": " yatra karpūraśayyāyāṃ suptānīva sukhocitam /",
    "GSP27moksop_u:25720": " śarīrāsthīni lakṣyante nisspandāni sitāni ca //MU_5,54.12//",
    "GSP27moksop_u:25721": " tad bhasma pavanādhūtaṃ sāsthi vāyur ayojayat /",
    "GSP27moksop_u:25722": " svadehe bhṛśam ucchūne trinetravratavān iva //MU_5,54.13//",
    "GSP27moksop_u:25723": " tac caṇḍapavanoddhūtam āvṛtya gaganaṃ kṣaṇāt /",
    "GSP27moksop_u:25724": " śaradīvābhramihikā kvāpi bhasmāsthimad yayau //MU_5,54.14//",
    "GSP27moksop_u:25725": " yāvadiccham avasthaiṣā praṇavasyāpare krame /",
    "GSP27moksop_u:25726": " babhūva na haṭhād eva haṭhayogo hi duḥkhadaḥ //MU_5,54.15//",
    "GSP27moksop_u:25727": " tatas tṛtīyāvasare praṇavasyopaśāntide /",
    "GSP27moksop_u:25728": " pūraṇāt pūrako nāma prāṇānām abhavat kramaḥ //MU_5,54.16//",
    "GSP27moksop_u:25729": " asminn avasare prāṇāś cetanāmṛtamadhyagāḥ /",
    "GSP27moksop_u:25730": " vyomni śītalatām īyur himasaṃsparśasundarīm //MU_5,54.17//",
    "GSP27moksop_u:25731": " kramād gaganamadhyasthāś candramaṇḍalatāṃ yayuḥ /",
    "GSP27moksop_u:25732": " dhūmā gaganakośasthāś śītalāmbudatām iva //MU_5,54.18//",
    "GSP27moksop_u:25733": " kalākalāpasampūrṇe te tasmiṃś candramaṇḍale /",
    "GSP27moksop_u:25734": " puṇyarāśāv ivāpūrṇe rasāyanamahārṇave //MU_5,54.19//",
    "GSP27moksop_u:25735": " rasāyanamahādhārās sampannāḥ prāṇavāyavaḥ /",
    "GSP27moksop_u:25736": " maṇiyaṣṭisamākārā jaleṣv indor ivāṃśavaḥ //MU_5,54.20//",
    "GSP27moksop_u:25737": " sā papātāmbarād dhārā śeṣe śārīrabhasmani /",
    "GSP27moksop_u:25738": " rāsāyanī haraśiraḥpatiteva surāpagā //MU_5,54.21//",
    "GSP27moksop_u:25739": " udabhūd indubimbābhaṃ caturbāhuvapus tayā /",
    "GSP27moksop_u:25740": " prasphuranmandarād abdheḥ pārijāta iva drumaḥ //MU_5,54.22//",
    "GSP27moksop_u:25741": " uddālakaśarīraṃ tan nārāyaṇatayoditam /",
    "GSP27moksop_u:25742": " praphultacūtavat kāntam ābabhau dīptisundaram //MU_5,54.23//",
    "GSP27moksop_u:25743": " rasāyanamayāḥ prāṇās taccharīram apūrayan /",
    "GSP27moksop_u:25744": " saridoghā iva saro vṛkṣaṃ madhurasā iva //MU_5,54.24//",
    "GSP27moksop_u:25745": " antaḥ kuṇḍalinīṃ prāṇāḥ pūrayām āsur ādṛtāḥ /",
    "GSP27moksop_u:25746": " vakrānuvakraprasṛtās sarāṃsīva saritskhadām //MU_5,54.25//",
    "GSP27moksop_u:25747": " prakṛtisthaṃ babhūvāsya tac charīraṃ dvijanmanaḥ /",
    "GSP27moksop_u:25748": " prāvṛṭsaṃrambhavigame dhautaṃ talam ivāvaneḥ //MU_5,54.26//",
    "GSP27moksop_u:25749": " atha padmāsanagataḥ kṛtvā dehe sthitiṃ dṛḍhām /",
    "GSP27moksop_u:25750": " ālāna iva mātaṅgaṃ nibadhyendriyapañcakam //MU_5,54.27//",
    "GSP27moksop_u:25751": " nirvikalpasamādhyarthaṃ vyavasāyam upādade /",
    "GSP27moksop_u:25752": " svabhāvaṃ svacchatāṃ netuṃ śaratkāla ivāmalaḥ //MU_5,54.28//",
    "GSP27moksop_u:25753": " svasvāntavātahariṇam āśādiggaṇagāminam /",
    "GSP27moksop_u:25754": " cintayā hṛdayaṃ ninye dūrād rajjveva kīlakam //MU_5,54.29//",
    "GSP27moksop_u:25755": " dhāvamānam adho mattaṃ cittam ābilam ākulam /",
    "GSP27moksop_u:25756": " balāt saṃrodhayām āsa setur jalam iva drutam //MU_5,54.30//",
    "GSP27moksop_u:25757": " nyamīmilad dṛśāv ardhaṃ paripakṣmalapakṣmake /",
    "GSP27moksop_u:25758": " nisspandatārāmadhupe sandhyākāla ivāmbuje //MU_5,54.31//",
    "GSP27moksop_u:25759": " somyatām anayan maunī prāṇāpānajavaṃ mukhe /",
    "GSP27moksop_u:25760": " śvasanaṃ śreyase deśe praśastas samayo yathā //MU_5,54.32//",
    "GSP27moksop_u:25761": " tilebhya iva tailāni pṛthak cakre prayatnataḥ /",
    "GSP27moksop_u:25762": " indriyāṇīndriyārthebhyaḥ kūrmo 'ṅgānīva gopayan //MU_5,54.33//",
    "GSP27moksop_u:25763": " bāhyān sparśān aśeṣeṇa jahau dūre śanair arīn /",
    "GSP27moksop_u:25764": " sahasā kuṇḍakacchanno maṇir dūraṃ tviṣo yathā //MU_5,54.34//",
    "GSP27moksop_u:25765": " vilīnān āntarāṃś cakre sparśān ujjhitadarśanān /",
    "GSP27moksop_u:25766": " rasān viṭapakośasthān mārgaśīrṣa iva drumaḥ //MU_5,54.35//",
    "GSP27moksop_u:25767": " rurodha gudasaṅkocān navadvārānilān atha /",
    "GSP27moksop_u:25768": " mukhasaṃsthaganāt kumbharandhrakośān ivetarān //MU_5,54.36//",
    "GSP27moksop_u:25769": " ātmaratnaprakāśāḍhyāṃ spaṣṭāṃ kusumalāñchitām /",
    "GSP27moksop_u:25770": " dadhāra kandharāṃ dhīrāṃ meruś śṛṅgaśikhām iva //MU_5,54.37//",
    "GSP27moksop_u:25771": " dadhāra hṛdayākāśe manas saṃyamam āgatam /",
    "GSP27moksop_u:25772": " vindhyakhāta ivonmattaṃ gajaṃ yuktivaśīkṛtam //MU_5,54.38//",
    "GSP27moksop_u:25773": " śarannabhovad āsādya nirmalām atisomyatām /",
    "GSP27moksop_u:25774": " jahāra paripūrṇābdher meroś cātaralāṃ śriyam //MU_5,54.39//",
    "GSP27moksop_u:25775": " dudhāvātha vikalpaughān pratibhāsam upeyuṣaḥ /",
    "GSP27moksop_u:25776": " puraḥparisphuradrūpān maṣakān iva mārutaḥ //MU_5,54.40//",
    "GSP27moksop_u:25777": " āgacchato yathākāmaṃ pratibhāsān punaḥ punaḥ /",
    "GSP27moksop_u:25778": " acchinan manasā śūraḥ khaḍgeneva raṇe śarān //MU_5,54.41//",
    "GSP27moksop_u:25779": " vikalpaughe parālūne so 'paśyad dhṛdayāmbare /",
    "GSP27moksop_u:25780": " tamaś channavivekārkaṃ lolakajjalamecakam //MU_5,54.42//",
    "GSP27moksop_u:25781": " tad apy utsārayām āsa samyak svāntavivasvatā /",
    "GSP27moksop_u:25782": " samyagjñānoditenāśu pavaneneva kajjalam //MU_5,54.43//",
    "GSP27moksop_u:25783": " tamasy uparate kāntaṃ tejaḥpuñjaṃ dadarśa saḥ /",
    "GSP27moksop_u:25784": " śārvare timire śānte prātas sāndhyam ivāmbudam //MU_5,54.44//",
    "GSP27moksop_u:25785": " taṃ lulāva sthalābjānāṃ vanaṃ bāla iva dvipaḥ /",
    "GSP27moksop_u:25786": " apibac cāpy asṛkpūraṃ vetāla iva vegataḥ //MU_5,54.45//",
    "GSP27moksop_u:25787": " tejasy uparate tasya ghūrṇamānaṃ mano muneḥ /",
    "GSP27moksop_u:25788": " niśābjavad agān nidrāṃ lolaṃ kṣīvavad eva vā //MU_5,54.46//",
    "GSP27moksop_u:25789": " meghamālāṃ iva marud bālo nīlābjinīm iva /",
    "GSP27moksop_u:25790": " yāminīm iva tīkṣṇāṃśus tām apy āśu lulāva saḥ //MU_5,54.47//",
    "GSP27moksop_u:25791": " nidrāvyupaśame tasya bhāvayām āsa tan manaḥ /",
    "GSP27moksop_u:25792": " vyoma śyāmaladṛg jantur nabhasīva śikhaṇḍakam //MU_5,54.48//",
    "GSP27moksop_u:25793": " payoda iva tāpiñchaṃ nīhāram iva mārutaḥ /",
    "GSP27moksop_u:25794": " tamo dīpa ivācchātmā tad apy āśu mamārja saḥ //MU_5,54.49//",
    "GSP27moksop_u:25795": " vyomasaṃvidi bhagnāyāṃ mūḍhaṃ tasyābhavan manaḥ /",
    "GSP27moksop_u:25796": " nidrāyāṃ pravilīnāyāṃ maireyamadavān iva //MU_5,54.50//",
    "GSP27moksop_u:25797": " moham apy eṣa manasas taṃ mamārja mahāśayaḥ /",
    "GSP27moksop_u:25798": " yāminījanitaṃ jāḍyaṃ bhuvanād iva bhāskaraḥ //MU_5,54.51//",
    "GSP27moksop_u:25799": " tatas tejastamonidrāmohādiparivarjitam /",
    "GSP27moksop_u:25800": " kām apy avasthām āsādya viśaśrāma manaḥ kṣaṇam //MU_5,54.52//",
    "GSP27moksop_u:25801": " viśramyāśu papātāṅgasaṃvidaṃ citsvarūpiṇīm /",
    "GSP27moksop_u:25802": " seturuddhaṃ sarovāri pratīpaṃ svam ivāspadam //MU_5,54.53//",
    "GSP27moksop_u:25803": " cirānusandhānavaśāt svadanāc ca svasaṃvidaḥ /",
    "GSP27moksop_u:25804": " tataś cinmayatām āgād dhema nūpuratām iva //MU_5,54.54//",
    "GSP27moksop_u:25805": " cittatvam atha santyajya cittaṃ cittvaṃ tataṃ gataṃ /",
    "GSP27moksop_u:25806": " anyad eva babhūvāśu paṅkaḥ kumbhasthitāv iva //MU_5,54.55//",
    "GSP27moksop_u:25807": " cetyaṃ santyajya cic chuddhā citsāmānyam athāyayau /",
    "GSP27moksop_u:25808": " tyaktavīcyādibhede 'bdhau vārsāmānyam ivaikadhīḥ //MU_5,54.56//",
    "GSP27moksop_u:25809": " tyaktabhūtaughamananaṃ tato viśvambharaṃ bṛhat /",
    "GSP27moksop_u:25810": " cidākāśaṃ tataṃ śuddhaṃ so 'bhavad bodhim āgataḥ //MU_5,54.57//",
    "GSP27moksop_u:25811": " tatra prāpa mahānandaṃ dṛśyadarśanavarjitam /",
    "GSP27moksop_u:25812": " anantam uttamāsvādaṃ rasāyanam ivārṇavam //MU_5,54.58//",
    "GSP27moksop_u:25813": " śarīrāt samatīto 'sau kām apy avanim āgataḥ /",
    "GSP27moksop_u:25814": " sattāsāmānyarūpātmā babhūvānandasāgaraḥ //MU_5,54.59//",
    "GSP27moksop_u:25815": " dvijacetanahaṃso 'sāv ānandasarasi sthire /",
    "GSP27moksop_u:25816": " atiṣṭhac charadacche khe kalāpūrṇa ivoḍupaḥ //MU_5,54.60//",
    "GSP27moksop_u:25817": " babhūvāvātadīpābho lipikarmārpitopamaḥ /",
    "GSP27moksop_u:25818": " vītavelāmbudhiprakhyo vṛṣṭamūkāmbudasthitiḥ //MU_5,54.61//",
    "GSP27moksop_u:25819": " athaitasmin mahāloke tiṣṭhann uddālakaś ciram /",
    "GSP27moksop_u:25820": " apaśyad vyomagān siddhān amarān iva bhūriśaḥ //MU_5,54.62//",
    "GSP27moksop_u:25821": " āgatāni vicitrāṇi siddhajālāni cābhitaḥ /",
    "GSP27moksop_u:25822": " śakrārkapadadātṝṇi nīrandhrāṇy apsarogaṇaiḥ //MU_5,54.63//",
    "GSP27moksop_u:25823": " tāni nādarayāṃ cakre siddhavṛndāni sa dvijaḥ /",
    "GSP27moksop_u:25824": " gambhīramatir akṣubdho vilāsān iva śaiśavān //MU_5,54.64//",
    "GSP27moksop_u:25825": " siddhasārtham anādṛtya tasmin svānandamandire /",
    "GSP27moksop_u:25826": " atiṣṭhad atha ṣaṇmāsān diktaṭe 'rka ivottare //MU_5,54.65//",
    "GSP27moksop_u:25827": " jīvanmuktapadaṃ tat tad yat sa samprāptavān dvijaḥ /",
    "GSP27moksop_u:25828": " tatra siddhās surās sādhyās sthitā brahmaharādayaḥ //MU_5,54.66//",
    "GSP27moksop_u:25829": " ānandapariṇāmitvād anānandapadaṃ gatāḥ /",
    "GSP27moksop_u:25830": " nānande na nirānande tatas tatsaṃvid ābabhau //MU_5,54.67//",
    "GSP27moksop_u:25831": " kṣaṇaṃ varṣasahasraṃ vā tatra labdhvā sthitiṃ manaḥ /",
    "GSP27moksop_u:25832": " ratim eti na bhogaughe dṛṣṭasvarga ivāvanau //MU_5,54.68//",
    "GSP27moksop_u:25833": " tat padaṃ sā gatiś śāntā tac chreyaś śāśvataṃ śivam /",
    "GSP27moksop_u:25834": " tatra viśrāntim āptasya na bhūyo jāyate śramaḥ //MU_5,54.69//",
    "GSP27moksop_u:25835": " tat padaṃ sādhavaḥ prāpya dṛśyadṛṣṭim imāṃ punaḥ /",
    "GSP27moksop_u:25836": " na yānti khadirodyānaṃ labdhacaitrarathā iva //MU_5,54.70//",
    "GSP27moksop_u:25837": " tāṃ mahānandapadavīṃ cittāny āsādya dehinām /",
    "GSP27moksop_u:25838": " dṛśyaṃ na bahu manyante rājāno dīnatām iva //MU_5,54.71//",
    "GSP27moksop_u:25839": " cetas tatpadaviśrāntaṃ buddhaṃ dṛśyadaśāṃ prati /",
    "GSP27moksop_u:25840": " kadarthād bodham āyāti na yāty evātha vānagha //MU_5,54.72//",
    "GSP27moksop_u:25841": " uddālako 'tha ṣaṇmāsān dūrotsāritasiddhabhūḥ /",
    "GSP27moksop_u:25842": " uṣitvonmiṣato 'mbhodakośād arko madhāv iva //MU_5,54.73//",
    "GSP27moksop_u:25843": " dadarśa samprabuddhātmā punaḥ paramatejasaḥ /",
    "GSP27moksop_u:25844": " praṇāmalālasān siddhāṃś candrabimbavapurdharān //MU_5,54.74//",
    "GSP27moksop_u:25845": " ramaṇīr gauramandārareṇvabhrāmalacāmarāḥ /",
    "GSP27moksop_u:25846": " sphuratpatākāpaṭalā dyuvimānaparamparāḥ //MU_5,54.75//",
    "GSP27moksop_u:25847": " asmadādīn munīn darbhapavitrāṅkakarāmbujān /",
    "GSP27moksop_u:25848": " vidyādharībhir valitān vidyādharapatīn api //MU_5,54.76//",
    "GSP27moksop_u:25849": " te tam ūcur mahātmānam uddālakamuniṃ tadā /",
    "GSP27moksop_u:25850": " prasādena praṇāmān no bhagavann avalokaya //MU_5,54.77//",
    "GSP27moksop_u:25851": " āruhyemaṃ vimānaṃ tvam ehi traiviṣṭapaṃ puraṃ /",
    "GSP27moksop_u:25852": " svarga eva hi sīmānto jagatsambhogasampadām //MU_5,54.78//",
    "GSP27moksop_u:25853": " ākalpam ucitān bhuṅkṣva bhogān abhimatān vibho /",
    "GSP27moksop_u:25854": " svargādiphalabhogārtham evāśeṣatapaḥkriyāḥ //MU_5,54.79//",
    "GSP27moksop_u:25855": " hāracāmaradhāriṇyo vidyādharavarāṅganāḥ /",
    "GSP27moksop_u:25856": " paśyemās tvām upāsīnāḥ kariṇyaḥ kariṇaṃ yathā //MU_5,54.80//",
    "GSP27moksop_u:25857": " kāmo dharmārthayos sāraḥ kāmasārāś śucismitāḥ /",
    "GSP27moksop_u:25858": " vasanta iva mañjaryas svarga eva bhavanti tāḥ //MU_5,54.81//",
    "GSP27moksop_u:25859": " evaṃ kathayatas siddhān atithīn ity asau muniḥ /",
    "GSP27moksop_u:25860": " paripūjya yathānyāyam atiṣṭhad gatasambhramam //MU_5,54.82//",
    "GSP27moksop_u:25861": " nābhyanandan na tatyāja tāṃ vibhūtiṃ sa dhīradhīḥ /",
    "GSP27moksop_u:25862": " bhos siddhā vrajatety uktvā svavyāpāraparo 'bhavat //MU_5,54.83//",
    "GSP27moksop_u:25863": " atha svakarmanirataṃ bhogeṣv aratim āgatam /",
    "GSP27moksop_u:25864": " tam upāsya yayus siddhā dinaiḥ katipayais svayam //MU_5,54.84//",
    "GSP27moksop_u:25865": " jīvanmuktas sa ca munir vijahāra yathāsukham /",
    "GSP27moksop_u:25866": " yāvadicchaṃ vanānteṣu munīnām āśrameṣu ca //MU_5,54.85//",
    "GSP27moksop_u:25867": " merumandarakailāsahimavadvindhyasānuṣu /",
    "GSP27moksop_u:25868": " dvīpopavanadikkuñjajaṅgalāraṇyabhūmiṣu //MU_5,54.86//",
    "GSP27moksop_u:25869": " tataḥ prabhṛti samprāptapada uddālako dvijaḥ /",
    "GSP27moksop_u:25870": " guhāsu girikukṣīṇāṃ nyavasad dhyānalīlayā //MU_5,54.87//",
    "GSP27moksop_u:25871": " kadācid ahnā māsena kadācid vatsareṇa ca /",
    "GSP27moksop_u:25872": " kadācid vatsaraughena dhyānāsakto vyabudhyata //MU_5,54.88//",
    "GSP27moksop_u:25873": " uddālakas tad ārabhya vyavahāraparo 'pi san /",
    "GSP27moksop_u:25874": " susamāhita evāsīc cittattvaikatvam āgataḥ //MU_5,54.89//",
    "GSP27moksop_u:25875": " cittattvaikaghanābhyāsān mahācittvam upetya saḥ /",
    "GSP27moksop_u:25876": " dṛśye 'smiṃś citraravivan nāstam āyān na codayam //MU_5,54.90//",
    "GSP27moksop_u:25877": " samaparapadalābhaprāptisaṃśāntacetā dalitajananapāśaḥ kṣīṇasandehadolaḥ /",
    "GSP27moksop_u:25878": " śaradi kham iva kāntaṃ vyātataṃ corjitaṃ ca sphuṭam amalam alekhaṃ tat vapus svaṃ babhāra //MU_5,54.91//",
    "GSP27moksop_u:25879": " uddālakaviśrāntir nāma sargaḥ",
    "GSP27moksop_u:25880": " pañcapañcāśas sargaḥ",
    "GSP27moksop_u:25881": " rāmaḥ:",
    "GSP27moksop_u:25882": " ātmajñānadinaikārka matsaṃśayatṛṇānala /",
    "GSP27moksop_u:25883": " ajñānadāhaśītāṃśo sattāsāmānyam īśa kim //MU_5,55.1//",
    "GSP27moksop_u:25884": " vasiṣṭhaḥ:",
    "GSP27moksop_u:25885": " yadā saṅkṣīyate cittam abhāvātyantabhāvanāt /",
    "GSP27moksop_u:25886": " citsāmānyasvarūpasya sattāsāmānyatā tadā //MU_5,55.2//",
    "GSP27moksop_u:25887": " nūnaṃ cetyāṃśarahitā cid yadātmani līyate /",
    "GSP27moksop_u:25888": " asadrūpavad atyacchaṃ sattāsāmānyatā tadā //MU_5,55.3//",
    "GSP27moksop_u:25889": " yadā sarvāṇi dṛśyāni saṃśāntānyo'nyavedanam /",
    "GSP27moksop_u:25890": " svarūpeṇa svarūpābhaṃ bhāvyante samatā tadā //MU_5,55.4//",
    "GSP27moksop_u:25891": " kūrmāṅgānīva dṛśyāni līyante svātmanātmani /",
    "GSP27moksop_u:25892": " abhāvitāny eva yadā sattāsāmānyatā tadā //MU_5,55.5//",
    "GSP27moksop_u:25893": " dṛṣṭir eṣā hi paramā sadehādehayos sadā /",
    "GSP27moksop_u:25894": " muktayos sambhavaty eva turyātītapadopamā //MU_5,55.6//",
    "GSP27moksop_u:25895": " vyutthitasya bhavaty eṣā samādhisthasya cānagha /",
    "GSP27moksop_u:25896": " jñasya kevalam ajñasya na bhavaty eva bodhajā //MU_5,55.7//",
    "GSP27moksop_u:25897": " asyāṃ dṛśi sthitās sarve jīvanmuktā mahāśayāḥ /",
    "GSP27moksop_u:25898": " siddhā rasā iva bhuvi vyomavīthyām ivānilāḥ //MU_5,55.8//",
    "GSP27moksop_u:25899": " asmatprabhṛtayas sarve nāradādyāś ca rāghava /",
    "GSP27moksop_u:25900": " brahmaviṣṇvīśvarādyāś ca dṛṣṭāv asyāṃ vyavasthitāḥ //MU_5,55.9//",
    "GSP27moksop_u:25901": " etām ālambya padavīṃ samastabhayanāśinīm /",
    "GSP27moksop_u:25902": " uddālako 'sāv avasad yāvadicchaṃ jagadgṛhe //MU_5,55.10//",
    "GSP27moksop_u:25903": " atha kālena mahatā buddhis tasya babhūva ha /",
    "GSP27moksop_u:25904": " videhamuktas tiṣṭhāmi dehaṃ tyaktveti niścalā //MU_5,55.11//",
    "GSP27moksop_u:25905": " evaṃ niścayavān adrer guhāyāṃ pallavāsane /",
    "GSP27moksop_u:25906": " baddhapadmāsanas tasthāv āmīlitavilocanaḥ //MU_5,55.12//",
    "GSP27moksop_u:25907": " saṃyamya gudasaṃrodhād dvārāṇi nava cetasaḥ /",
    "GSP27moksop_u:25908": " mātrāsparśān acinvāno bhāvitasvāṅgacidghanaḥ //MU_5,55.13//",
    "GSP27moksop_u:25909": " saṃruddhaprāṇapavanas samasaṃsthānakandharaḥ /",
    "GSP27moksop_u:25910": " tālumūlatalālagnajihvāmūlollasanmukhaḥ //MU_5,55.14//",
    "GSP27moksop_u:25911": " na bahir nāntare nādho nordhve nārthe na śūnyake /",
    "GSP27moksop_u:25912": " saṃyojitamanodṛṣṭir dantair dantān asaṃspṛśan //MU_5,55.15//",
    "GSP27moksop_u:25913": " prāṇapravāhasaṃrodhasamas svacchānanacchaviḥ /",
    "GSP27moksop_u:25914": " aṅgacitsaṃviduttānaromakaṇṭakitāṅgabhūḥ //MU_5,55.16//",
    "GSP27moksop_u:25915": " aṅgacitsaṃvidabhyāsāc citsāmānyam upādade /",
    "GSP27moksop_u:25916": " tadabhyāsād avāpāntar ānandasyandam uttamam //MU_5,55.17//",
    "GSP27moksop_u:25917": " tadāsvādanato līnacitsāmānyadaśākramaḥ /",
    "GSP27moksop_u:25918": " viśvambharam anantātma sattāsāmānyam āyayau //MU_5,55.18//",
    "GSP27moksop_u:25919": " tatsthas samasamābhogaḥ parāṃ viśrāntim āgataḥ /",
    "GSP27moksop_u:25920": " anānandasamānandamugdhamugdhamukhadyutiḥ //MU_5,55.19//",
    "GSP27moksop_u:25921": " saṃśāntānandapulakaḥ padaṃ prāpyāpy alaṃ gataḥ /",
    "GSP27moksop_u:25922": " cirakālaparikṣīṇamananādibhavabhramaḥ //MU_5,55.20//",
    "GSP27moksop_u:25923": " babhūva sa mahāsattvo lipikarmārpitopamaḥ /",
    "GSP27moksop_u:25924": " samaḥ kalāvapūrṇena śaradacchāmbarendunā //MU_5,55.21//",
    "GSP27moksop_u:25925": " upaśaśāma śanair divasair asau katipayais svapade vimalātmani /",
    "GSP27moksop_u:25926": " tarurasaś śaradanta ivāmale ravikaraujasi janmadaśātigaḥ //MU_5,55.22//",
    "GSP27moksop_u:25927": " gatasakalavikalpo nirvikāro 'bhirāmas sakalamalavilāsopādhinirmuktamūrtiḥ /",
    "GSP27moksop_u:25928": " vigalitasukham ādyaṃ tat sukhaṃ prāpa yasmiṃs tṛṇam iva jalarāśāv uhyate śakralakṣmīḥ //MU_5,55.23//",
    "GSP27moksop_u:25929": " aparimitanabho'ntarvyāpidigvyāpi pūrṇaṃ bhuvanabharaṇaśīlaṃ bhūribhāgyopasevyam /",
    "GSP27moksop_u:25930": " kathanaguṇam atītaṃ satyam ānandam ādyaṃ sukham asukham anantaṃ brāhmaṇo 'sau babhūva //MU_5,55.24//",
    "GSP27moksop_u:25931": " gatavati padam ādyaṃ cetasi svasvabhāvaṃ dvijatanur atha māsais sopaviṣṭā ca ṣaḍbhiḥ /",
    "GSP27moksop_u:25932": " ravikaraparitaptā vātajhāṅkāraramyā tanutarabahutantrī śailavīṇā babhūva //MU_5,55.25//",
    "GSP27moksop_u:25933": " atha bahutarakālenainam adrer bhuvaṃ tām upayayur agakanyāsaṃyutā mātaraḥ khāt /",
    "GSP27moksop_u:25934": " abhimataphalasiddhyai saṃyutā eva sarvā analam iva śikhānāṃ paṅktayaḥ piṅgakeśyaḥ //MU_5,55.26//",
    "GSP27moksop_u:25935": " dinakarakaraśuṣkaṃ viprakaṅkālakaṃ taj jhagiti ca karakoṭau baddhakhaṭvāṅgasaṅgā /",
    "GSP27moksop_u:25936": " sakalavibudhavandyā khiṅkhinī devadevī niśi navaratanṛttā kācakāntiṃ cakāra //MU_5,55.27//",
    "GSP27moksop_u:25937": " ity uddālakadehako 'dya vilasanmāyūrabarhavrajavyālolābdalave nave vivalite mandāramālāgaṇaiḥ /",
    "GSP27moksop_u:25938": " śete khiṅkhinikāmahābhagavatīlīlālalāme latājāle bhṛṅga ivāntapuṣpapaṭale paścād upāgacchati //MU_5,55.28//",
    "GSP27moksop_u:25939": " eṣoddālakacittavṛttikalanāvallī vivekasphuratsvānandapravikāsabhāsikusumā hṛtkānane vistṛte /",
    "GSP27moksop_u:25940": " rūḍhā yasya kadācid eva vilasadramyeva sacchāyayā nāsāv eti viyogam eti ca phalenoccaistarāṃ saṅgamam //MU_5,55.29//",
    "GSP27moksop_u:25941": " uddālakanirvāṇaṃ nāma sargaḥ",
    "GSP27moksop_u:25942": " ṣaṭpañcāśas sargaḥ",
    "GSP27moksop_u:25943": " vasiṣṭhaḥ:",
    "GSP27moksop_u:25944": " krameṇānena ripuhan vicāryātmānam ātmanā /",
    "GSP27moksop_u:25945": " viśrāntim eti vitate pade padmadalekṣaṇa //MU_5,56.1//",
    "GSP27moksop_u:25946": " śāstrārthagurucetobhis tāvat tāvad vicāryate /",
    "GSP27moksop_u:25947": " sarvadṛśyakṣayābhyāsād yāvad āsādyate param //MU_5,56.2//",
    "GSP27moksop_u:25948": " vairāgyābhyāsaśāstrārthaprajñāguruyamakramaiḥ /",
    "GSP27moksop_u:25949": " padam āsādyate puṇyaṃ prajñayaivaikayātha vā //MU_5,56.3//",
    "GSP27moksop_u:25950": " samprabodhavatī tīkṣṇā kalaṅkarahitā matiḥ /",
    "GSP27moksop_u:25951": " sarvasāmagryahīnāpi prāpyaṃ prāpnoti śāśvatam //MU_5,56.4//",
    "GSP27moksop_u:25952": " rāmaḥ:",
    "GSP27moksop_u:25953": " bhagavan bhūtabhavyeśa kaścij jñātasamādhikaḥ /",
    "GSP27moksop_u:25954": " prabuddha iti viśrānto vyavahāraparo 'pi san //MU_5,56.5//",
    "GSP27moksop_u:25955": " kaścid ekāntam āśritya samādhiniyatas sthitaḥ /",
    "GSP27moksop_u:25956": " tayos tu kataraś śreyān iti me bhagavan vada //MU_5,56.6//",
    "GSP27moksop_u:25957": " vasiṣṭhaḥ:",
    "GSP27moksop_u:25958": " imaṃ guṇasamāhāram anātmatvena paśyataḥ /",
    "GSP27moksop_u:25959": " antaśśītalatā yāsau samādhir iti kathyate //MU_5,56.7//",
    "GSP27moksop_u:25960": " dṛśyair mama na sambandha iti niścitya śītalaḥ /",
    "GSP27moksop_u:25961": " kaścit saṃvyavahārasthaḥ kaścid dhyānavyavasthitaḥ //MU_5,56.8//",
    "GSP27moksop_u:25962": " dvāv etau rāma susamāv antaś cet pariśītalau /",
    "GSP27moksop_u:25963": " antaśśītalatā yā syāt tad dhanaṃ tat tapaḥphalam //MU_5,56.9//",
    "GSP27moksop_u:25964": " samādhisthānakasthasya cetaś ced vṛtticañcalam /",
    "GSP27moksop_u:25965": " tat tasya tat samādhānaṃ samam unmattatāṇḍavaiḥ //MU_5,56.10//",
    "GSP27moksop_u:25966": " unmattatāṇḍavasthasya cetaś cet kṣīṇavāsanam /",
    "GSP27moksop_u:25967": " tad asyonmattanṛttaṃ tat samaṃ buddhasamādhinā //MU_5,56.11//",
    "GSP27moksop_u:25968": " vyavahārī prabuddho yaḥ prabuddho yo vane sthitaḥ /",
    "GSP27moksop_u:25969": " dvāv etau puruṣau nūnam asandehapadaṃ gatau //MU_5,56.12//",
    "GSP27moksop_u:25970": " akartṛ kurvad apy etac cetaḥ pratanuvāsanam /",
    "GSP27moksop_u:25971": " dūre gatamanā jantuḥ kathāsaṃśravaṇe yathā //MU_5,56.13//",
    "GSP27moksop_u:25972": " akurvad api kartr eva cetaḥ praghanavāsanam /",
    "GSP27moksop_u:25973": " nisspandāṅgam api svapne śvabhrapātasthitāv iva //MU_5,56.14//",
    "GSP27moksop_u:25974": " cetaso yad akartṛtvaṃ tat samādhānam uttamam /",
    "GSP27moksop_u:25975": " taṃ viddhi kevalībhāvaṃ sā śubhā nirvṛtiḥ parā //MU_5,56.15//",
    "GSP27moksop_u:25976": " cetaścalācalatvaṃ hi paramaṃ kāraṇaṃ smṛteḥ /",
    "GSP27moksop_u:25977": " dhyānādhyānadṛśos tena tad evānaṅkuraṃ kuru //MU_5,56.16//",
    "GSP27moksop_u:25978": " avāsanaṃ sthiraṃ proktaṃ mano dhyānaṃ tad eva ca /",
    "GSP27moksop_u:25979": " sa eva kevalībhāvaś śāntaṃ tatraiva tat sadā //MU_5,56.17//",
    "GSP27moksop_u:25980": " tanuvāsanam apy uccaiḥpadāyodyatam ucyate /",
    "GSP27moksop_u:25981": " avāsanaṃ mano 'kartṛpadaṃ tasmād avāpyate //MU_5,56.18//",
    "GSP27moksop_u:25982": " ghanavāsanam etat tu cetaḥ kartṛtvabhāvanam /",
    "GSP27moksop_u:25983": " sarvaduḥkhapradaṃ tasmād vāsanās tanutām nayet //MU_5,56.19//",
    "GSP27moksop_u:25984": " praśāntajagadāstho 'ntar vītaśokabhayaiṣaṇaḥ /",
    "GSP27moksop_u:25985": " svastho bhavati yenātmā sa samādhir iti smṛtaḥ //MU_5,56.20//",
    "GSP27moksop_u:25986": " cetasā samparityajya sarvabhāvān sabhāvanān /",
    "GSP27moksop_u:25987": " yathā tiṣṭhasi tiṣṭha tvaṃ tathā śaile gṛhe 'tha vā //MU_5,56.21//",
    "GSP27moksop_u:25988": " gṛham eva gṛhasthānāṃ susamāhitacetasām /",
    "GSP27moksop_u:25989": " śāntāhaṅkṛtidoṣāṇāṃ vijanā vanabhūmayaḥ //MU_5,56.22//",
    "GSP27moksop_u:25990": " araṇyasadane tulye samāhitamanodṛśām /",
    "GSP27moksop_u:25991": " mahatām iha bhūtānāṃ bhūtānāṃ mahatām iva //MU_5,56.23//",
    "GSP27moksop_u:25992": " śāmyaccittamahābhrasya janajālojjvalāny api /",
    "GSP27moksop_u:25993": " nagarāṇy eva śūnyāni vanāny avanipātmaja //MU_5,56.24//",
    "GSP27moksop_u:25994": " vṛttimaccittamattasya nirjanāni vanāny api /",
    "GSP27moksop_u:25995": " nagarāṇi mahālokapūrṇāni paravīrahan //MU_5,56.25//",
    "GSP27moksop_u:25996": " vyutthitaṃ cittam abhyeti bhrame śānte suṣuptatām /",
    "GSP27moksop_u:25997": " nirvāṇam eti nirvāṇaṃ yathecchasi tathā kuru //MU_5,56.26//",
    "GSP27moksop_u:25998": " sarvabhāvapadātītaṃ sarvabhāvātmakaṃ ca vā /",
    "GSP27moksop_u:25999": " yaḥ paśyati sadātmānaṃ sa samāhita ucyate //MU_5,56.27//",
    "GSP27moksop_u:26000": " sahātmanā sadaivedaṃ jagat paśyati no manaḥ /",
    "GSP27moksop_u:26001": " yathā svapne tathaivāsmiñ jāgraty api janeśvara //MU_5,56.28//",
    "GSP27moksop_u:26002": " yathā vipinagā lokā viharanto 'py asatsamāḥ /",
    "GSP27moksop_u:26003": " asambandhāt tathā jñasya grāmo 'pi vipinopamaḥ //MU_5,56.29//",
    "GSP27moksop_u:26004": " antarmukhamanā nityaṃ supto buddho vrajan paṭhan /",
    "GSP27moksop_u:26005": " puraṃ janapadaṃ grāmam araṇyam iva paśyati //MU_5,56.30//",
    "GSP27moksop_u:26006": " sarvam ākāśatām eti nityam antarmukhasthiteḥ /",
    "GSP27moksop_u:26007": " sarvathānupayogitvād bhūtākulam idaṃ jagat //MU_5,56.31//",
    "GSP27moksop_u:26008": " antaśśītalatāyāṃ tu labdhāyāṃ śītalaṃ jagat /",
    "GSP27moksop_u:26009": " vijvarāṇām iva nṛṇāṃ bhavaty ā jīvitasthiteḥ //MU_5,56.32//",
    "GSP27moksop_u:26010": " antastṛṣṇopataptānāṃ dāvadāhamayaṃ jagat /",
    "GSP27moksop_u:26011": " bhavaty akhilajantūnāṃ yad antas tad bahis sthitam //MU_5,56.33//",
    "GSP27moksop_u:26012": " dyauḥ kṣamā vāyur ākāśaṃ parvatās sarito diśaḥ /",
    "GSP27moksop_u:26013": " antaḥkaraṇatattvasya bhāgā bahir avasthitāḥ //MU_5,56.34//",
    "GSP27moksop_u:26014": " vaṭadhānāvaṭa iva antar asya yad ātmanaḥ /",
    "GSP27moksop_u:26015": " tad bahir bhāsate bhāsvad vikasatpuṣpagandhavat //MU_5,56.35//",
    "GSP27moksop_u:26016": " na bahiṣṭvaṃ na cāntastvaṃ kvacit kiñcana vidyate /",
    "GSP27moksop_u:26017": " yad yathā kacitaṃ cittvāt tat tathā tathyam utthitam //MU_5,56.36//",
    "GSP27moksop_u:26018": " ātmatattvodaraṃ bhāti bahiṣṭvena jagattayā /",
    "GSP27moksop_u:26019": " karpūram iva gandhena saṅkoci pravikāsi ca //MU_5,56.37//",
    "GSP27moksop_u:26020": " ātmedaṃ sphurati sphāraṃ jagattvenāpy ahantayā /",
    "GSP27moksop_u:26021": " bāhyatvenāntaratvena sa ca nāsan na sadvibhuḥ //MU_5,56.38//",
    "GSP27moksop_u:26022": " bahiṣṭvenāśritaṃ bāhyam antastvenāntaraṃ sthitam /",
    "GSP27moksop_u:26023": " yathāviditam ātmāyaṃ svacittvam anupaśyati //MU_5,56.39//",
    "GSP27moksop_u:26024": " sabāhyābhyantaraṃ śāntam ātmano 'bhedanaṃ jagat /",
    "GSP27moksop_u:26025": " ahantādau sthite dehe bhūribhaṅgaṃ bhayaṃ tu sat //MU_5,56.40//",
    "GSP27moksop_u:26026": " dyauḥ kṣamā vāyur ākāśaṃ parvatās sarito diśaḥ /",
    "GSP27moksop_u:26027": " kalpāgnineva jvalitaṃ sarvam ādhihatātmanaḥ //MU_5,56.41//",
    "GSP27moksop_u:26028": " yas tv ātmaratir evāntaḥ kurvan karmendriyaiḥ kriyāḥ /",
    "GSP27moksop_u:26029": " na vaśo harṣaśokābhyāṃ sa samāhita ucyate //MU_5,56.42//",
    "GSP27moksop_u:26030": " yas sarvagatam ātmānaṃ paśyan samupaśāntadhīḥ /",
    "GSP27moksop_u:26031": " na śocati dhyāyati vā sa samāhita ucyate //MU_5,56.43//",
    "GSP27moksop_u:26032": " sapūrvāparaparyantā yaḥ paśyañ jāgatīr gatīḥ /",
    "GSP27moksop_u:26033": " dṛṣṭiṣv etāsu hasati sa samāhita ucyate //MU_5,56.44//",
    "GSP27moksop_u:26034": " same pare 'sti nāhantā na jagajjanmanī mayi /",
    "GSP27moksop_u:26035": " vīcivṛndeṣv ivānaptvaṃ na nāśe phenadhātavaḥ //MU_5,56.45//",
    "GSP27moksop_u:26036": " yasyāntar asti nāhantvaṃ na vibhāgādi no mama /",
    "GSP27moksop_u:26037": " na cetanācetanate so 'sti nāstītaro janaḥ //MU_5,56.46//",
    "GSP27moksop_u:26038": " vyomasvaccho bhavan svehāṃ samyag ācaratīha yaḥ /",
    "GSP27moksop_u:26039": " harṣāmarṣavikāreṣu kāṣṭhaloṣṭasamas sa san //MU_5,56.47//",
    "GSP27moksop_u:26040": " ātmavat sarvabhūtāni paradravyāṇi loṣṭavat /",
    "GSP27moksop_u:26041": " svabhāvād eva na bhayād yaḥ paśyati sa paśyati //MU_5,56.48//",
    "GSP27moksop_u:26042": " artho 'tanus tanur vāpi nāsadrūpeṇa cetyate /",
    "GSP27moksop_u:26043": " na sadrūpeṇānubhūto jñenājñeneva tattayā //MU_5,56.49//",
    "GSP27moksop_u:26044": " īdṛśāśayasampanno mahāsattvapadaṃ gataḥ /",
    "GSP27moksop_u:26045": " tiṣṭhatūdetu vā yātu mṛtim etu nihantu vā //MU_5,56.50//",
    "GSP27moksop_u:26046": " vasatūttamabhogāḍhye svagṛhe vā janākule /",
    "GSP27moksop_u:26047": " sarvabhogojjhitābhoge sumahaty atha vā vane //MU_5,56.51//",
    "GSP27moksop_u:26048": " uddāmamardalaṃ pānatatparo vāpi nṛtyatu /",
    "GSP27moksop_u:26049": " sarvasaṅgaparityāgī śamam āyātu vā girau //MU_5,56.52//",
    "GSP27moksop_u:26050": " candanāgurukarpūrair vapur vā parilimpatu /",
    "GSP27moksop_u:26051": " jvālājaṭilavistāre nipatatv atha vānale //MU_5,56.53//",
    "GSP27moksop_u:26052": " pāpaṃ karotu sumahad bahalaṃ puṇyam eva vā /",
    "GSP27moksop_u:26053": " adyaiva mṛtim āyātu kalpāntanicayena vā //MU_5,56.54//",
    "GSP27moksop_u:26054": " nāsau kiñcin na tat kiñcit kṛtaṃ tena mahātmanā /",
    "GSP27moksop_u:26055": " nāsau kalaṅkam āpnoti hema paṅkagataṃ yathā //MU_5,56.55//",
    "GSP27moksop_u:26056": " saṃvitpuruṣaśabdārthais sakalaṅkaiḥ kalaṅkyate /",
    "GSP27moksop_u:26057": " ahantvavāsanārūpaiś śuktikārajatopamaiḥ //MU_5,56.56//",
    "GSP27moksop_u:26058": " samastavastupraśamas samyagjñānād yathāsthiteḥ /",
    "GSP27moksop_u:26059": " sa evāsyopaśānto 'ntaḥ kalaṅko 'sattayā yataḥ //MU_5,56.57//",
    "GSP27moksop_u:26060": " ahantvavāsanānarthaḥ prasūte saṃvidātmanaḥ /",
    "GSP27moksop_u:26061": " puruṣasya vicitrāṇi sukhaduḥkhāni janmabhūḥ //MU_5,56.58//",
    "GSP27moksop_u:26062": " rajjvāṃ sarpabhrame śānte gehino nirvṛtir yathā /",
    "GSP27moksop_u:26063": " ahantvabhāvasaṃśāntau tathāntassamatā matā //MU_5,56.59//",
    "GSP27moksop_u:26064": " yat karoti yad aśnāti yad dadāti juhoti vā /",
    "GSP27moksop_u:26065": " na taj jñasya na tatra jño mā karotu karotu vā //MU_5,56.60//",
    "GSP27moksop_u:26066": " karmaṇāsti na tasyārtho nārthas tasyāsty akarmaṇā /",
    "GSP27moksop_u:26067": " yathāsvabhāvaṃ bhagavān sa ātmany eva saṃsthitaḥ //MU_5,56.61//",
    "GSP27moksop_u:26068": " icchās tatas samudyanti na mañjarya ivopalāt /",
    "GSP27moksop_u:26069": " yāś codyanti ca tās sarvās sa evāmbv iva vīcayaḥ //MU_5,56.62//",
    "GSP27moksop_u:26070": " sakalam idam asāv asau ca sarvaṃ jagad akhilaṃ na vibhāgitātra kācit /",
    "GSP27moksop_u:26071": " paramapuruṣapāvanaikarūpī sa sad iti tat sad akiñcid eva vāsau //MU_5,56.63//",
    "GSP27moksop_u:26072": " dhyānavicāro nāma sargaḥ",
    "GSP27moksop_u:26073": " saptapañcāśas sargaḥ",
    "GSP27moksop_u:26074": " vasiṣṭhaḥ:",
    "GSP27moksop_u:26075": " yad ātmamaricasyāntaś cittvāt tīkṣṇatvavedanam /",
    "GSP27moksop_u:26076": " tad ahantvādi bhedādi deśakālādi vetty adaḥ //MU_5,57.1//",
    "GSP27moksop_u:26077": " yad ātmalavaṇasyāntaś cittvāl lāvaṇyavedanam /",
    "GSP27moksop_u:26078": " tad ahantvādibhedādideśakālādimat sthitam //MU_5,57.2//",
    "GSP27moksop_u:26079": " svato yad antar ātmekṣoś cittvān mādhuryavedanam /",
    "GSP27moksop_u:26080": " tad ahantvādi bhedādi jagattādīti jṛmbhitam //MU_5,57.3//",
    "GSP27moksop_u:26081": " svato yad ātmadṛṣadaś cittvāt kāṭhinyavedanam /",
    "GSP27moksop_u:26082": " tad ahantvādibhedādideśakālāditāṃ gatam //MU_5,57.4//",
    "GSP27moksop_u:26083": " svato yad ātmaśailādijñatayā jāḍyavedanam /",
    "GSP27moksop_u:26084": " tad ahantvādi bhedādi bhuvanādīti saṃsthitam //MU_5,57.5//",
    "GSP27moksop_u:26085": " svato yad ātmatoyasya ciddravatvād vivartanam /",
    "GSP27moksop_u:26086": " tad āvartādy ahantādi bhedādy ākāritādi ca //MU_5,57.6//",
    "GSP27moksop_u:26087": " svato ya ātmavṛkṣasya śākhādis tasya vedanam /",
    "GSP27moksop_u:26088": " tad ahantādi bhedādi bhuvanādīva saṃsphuṭam //MU_5,57.7//",
    "GSP27moksop_u:26089": " yad ātmagaganasyāntaś cittvāc chūnyatvavedanam /",
    "GSP27moksop_u:26090": " tad ahantādi bhedādi bhāvanādīti bhāvitam //MU_5,57.8//",
    "GSP27moksop_u:26091": " yad ātmagaganasyāntaś cittvāt sauṣiryavedanam /",
    "GSP27moksop_u:26092": " tad ahantādi cittādi śarīrādīva dīpitam //MU_5,57.9//",
    "GSP27moksop_u:26093": " svato yad ātmakuḍyasya nairantaryaṃ nirantaram /",
    "GSP27moksop_u:26094": " tad ahantādibhedena cittvād bahir iva sthitam //MU_5,57.10//",
    "GSP27moksop_u:26095": " svato yad ātmasattāyā vittvāt sattvaikavedanam /",
    "GSP27moksop_u:26096": " tad ahantvādi bhedādi cetanādīti vā sthitam //MU_5,57.11//",
    "GSP27moksop_u:26097": " antar ātmaprakāśasya svato yad avabhāsanam /",
    "GSP27moksop_u:26098": " tad ahantvādi vittvādi jīva ity eva vetty asau //MU_5,57.12//",
    "GSP27moksop_u:26099": " antar asti yad ātmendoś cidrūpaṃ cidrasāyanam /",
    "GSP27moksop_u:26100": " svata āsvādyate tena tad ahantādinoditam //MU_5,57.13//",
    "GSP27moksop_u:26101": " paramātmaguḍasyāntar yac citsvādūdayātmakam /",
    "GSP27moksop_u:26102": " tad evāsvādyate tena svato 'hantādināntare //MU_5,57.14//",
    "GSP27moksop_u:26103": " paramātmamaṇeś cittvād yad antaḥ kacanaṃ svayam /",
    "GSP27moksop_u:26104": " cetanātma tad evāntar aham ityādi vetty asau //MU_5,57.15//",
    "GSP27moksop_u:26105": " na ca kiñcana vetty antar vedyasyāsambhavād iha /",
    "GSP27moksop_u:26106": " na cāsvādayati svādu svādyasyāsambhavād alam //MU_5,57.16//",
    "GSP27moksop_u:26107": " na ca kiñcic cinoty antaś cetyasyāsambhave sati /",
    "GSP27moksop_u:26108": " vedyate na ca vā kiñcid vedyasyāsambhavād asau //MU_5,57.17//",
    "GSP27moksop_u:26109": " asadābhāsa evātmā ananto bharitākṛtiḥ /",
    "GSP27moksop_u:26110": " sthitas sadaivaikaghano mahāśaila ivātmani //MU_5,57.18//",
    "GSP27moksop_u:26111": " anayā tu vacobhaṅgyā mayā vo raghunandana /",
    "GSP27moksop_u:26112": " nāhantādijagattādibhedo 'stīti nidarśitam //MU_5,57.19//",
    "GSP27moksop_u:26113": " na cittam asti no cettā na jagattādivibhramaḥ /",
    "GSP27moksop_u:26114": " dṛṣadīvāmbaram ataś śāntaṃ śāmyati kevalam //MU_5,57.20//",
    "GSP27moksop_u:26115": " yathāvartāditām eti dravatvād vāri vāriṇi /",
    "GSP27moksop_u:26116": " tathāhantāditām eti jñatvāj jñaptau jña ātmani //MU_5,57.21//",
    "GSP27moksop_u:26117": " yathā dravatvaṃ payasi yathā spandas sadāgatau /",
    "GSP27moksop_u:26118": " ahantādeśakālādi tathā jñe jñaptimātrake //MU_5,57.22//",
    "GSP27moksop_u:26119": " jño jñatāyāṃ hi yaj jñānaṃ jānāti jñānabṛṃhayā /",
    "GSP27moksop_u:26120": " jñāyate tad ahantādi jīvādy apy abhijīvanaiḥ //MU_5,57.23//",
    "GSP27moksop_u:26121": " yathodeti yadā jñasya jñaptir jñānena yādṛśī /",
    "GSP27moksop_u:26122": " ananyaivānyatāṃ buddhvā sā tadā jṛmbhate tathā //MU_5,57.24//",
    "GSP27moksop_u:26123": " jīvasya jīvitaṃ jñānaṃ jñatāyāṃ jīvajīvane /",
    "GSP27moksop_u:26124": " aṇur apy asti no bhedo virūpatve jñajīvayoḥ //MU_5,57.25//",
    "GSP27moksop_u:26125": " yathā jñajīvayor nāsti bhedo rāma tathaitayoḥ /",
    "GSP27moksop_u:26126": " bhedo 'sti na jñajagator viddhi śāntam akhaṇḍitam //MU_5,57.26//",
    "GSP27moksop_u:26127": " sarvaṃ praśāntam ajam ekam anādimadhyam ābhāsanaṃ svadanamātram acetyacihnam /",
    "GSP27moksop_u:26128": " sarvaṃ praśāntam ati śabdamayī tu dṛṣṭir bodhārtham eva hi mudhaiva tad om itīdam //MU_5,57.27//",
    "GSP27moksop_u:26129": " bhedanirāso nāma sargaḥ",
    "GSP27moksop_u:26130": " aṣṭapañcāśas sargaḥ",
    "GSP27moksop_u:26131": " vasiṣṭhaḥ:",
    "GSP27moksop_u:26132": " atraivodāharantīmam itihāsaṃ purātanam /",
    "GSP27moksop_u:26133": " kirāteśasya suraghor vṛttāntaṃ vismayapradam //MU_5,58.1//",
    "GSP27moksop_u:26134": " uttarasyā diśo medaḥ karpūrapaṭalaṃ bhuvaḥ /",
    "GSP27moksop_u:26135": " sambhṛtaṃ hasanaṃ śārvaṃ śuklo vā cāndra ātapaḥ //MU_5,58.2//",
    "GSP27moksop_u:26136": " himādreś śṛṅgam astīha kailāso nāma parvataḥ /",
    "GSP27moksop_u:26137": " śailajālasya sanmuktākalāpasyeva nāyakaḥ //MU_5,58.3//",
    "GSP27moksop_u:26138": " viṣṇoḥ kṣīrodaka iva svargas surapater iva /",
    "GSP27moksop_u:26139": " abjajasyeva nābhyabjaṃ gṛhaṃ yaś śaśimaulinaḥ //MU_5,58.4//",
    "GSP27moksop_u:26140": " rudrākṣavṛndadolābhis sāpsarobhir vibhāti yaḥ /",
    "GSP27moksop_u:26141": " lolaratnaśalākābhir laharībhir ivārṇavaḥ //MU_5,58.5//",
    "GSP27moksop_u:26142": " gaṇāṅganānām aniśaṃ mattānāṃ caraṇair hatāḥ /",
    "GSP27moksop_u:26143": " aśokā iva rājante yatrāśokā vikāsinaḥ //MU_5,58.6//",
    "GSP27moksop_u:26144": " sañcaracchaṅkare dikṣu bhṛguṣv indumaṇidravaiḥ /",
    "GSP27moksop_u:26145": " nivartante pravartante yatrājasraṃ ca nirjharāḥ //MU_5,58.7//",
    "GSP27moksop_u:26146": " yo latāgulmavṛkṣaughavāpīhradanadīnadaiḥ /",
    "GSP27moksop_u:26147": " mṛgapakṣigaṇair bhītair brahmāṇḍavad ihāvṛtaḥ //MU_5,58.8//",
    "GSP27moksop_u:26148": " tasya hemajaṭā nāma kirātās saṃsthitās tale /",
    "GSP27moksop_u:26149": " pipīlakā varataror mūlakośagatā iva //MU_5,58.9//",
    "GSP27moksop_u:26150": " kailāsapādāraṇyānyāṃ jaṭālāyāṃ sugulmakaiḥ /",
    "GSP27moksop_u:26151": " vasanti yaukavat kṣudrās te tannikaṭajīvinaḥ //MU_5,58.10//",
    "GSP27moksop_u:26152": " āsīt teṣām udārātmā rājā parapurañjayaḥ /",
    "GSP27moksop_u:26153": " jayalakṣmyā bhuja iva yaḥ prajāyāś ca dakṣiṇaḥ //MU_5,58.11//",
    "GSP27moksop_u:26154": " suraghur nāma balavān suraghorāridarpahā /",
    "GSP27moksop_u:26155": " mūrtaḥ parākrama iva mūrtimān iva mārutaḥ //MU_5,58.12//",
    "GSP27moksop_u:26156": " jino vairāgyavibhavair dhanair guhyakanāyakaḥ /",
    "GSP27moksop_u:26157": " śatakratugurur bodhaiḥ kāvyair asuradaiśikaḥ //MU_5,58.13//",
    "GSP27moksop_u:26158": " sa cakre rājakāryāṇi nigrahānugrahakramaiḥ /",
    "GSP27moksop_u:26159": " yathāprāptāny akhinnātmā dinānīva divākaraḥ //MU_5,58.14//",
    "GSP27moksop_u:26160": " tajjābhyāṃ sukhaduḥkhābhyām atha tasyābhyabhūyata /",
    "GSP27moksop_u:26161": " sumatir vāgurābandhaiś śliṣṭair grīveva pakṣiṇaḥ //MU_5,58.15//",
    "GSP27moksop_u:26162": " kim ārtaṃ pīḍayāmy enaṃ tilayantram ivaujasā /",
    "GSP27moksop_u:26163": " sarveṣām eva bhūtānāṃ mamevārtiḥ prajāyate //MU_5,58.16//",
    "GSP27moksop_u:26164": " dhanam asmai prayacchāmi dhanenānandavāñ janaḥ /",
    "GSP27moksop_u:26165": " bhavaty aham ivāśeṣas tad alaṃ me vinigrahaiḥ //MU_5,58.17//",
    "GSP27moksop_u:26166": " atha vā nigrahaṃ prāptaṃ karomy etena vai vinā /",
    "GSP27moksop_u:26167": " vartate na prajaiveyaṃ vinā vāri sarid yathā //MU_5,58.18//",
    "GSP27moksop_u:26168": " hā kaṣṭam eṣa nigrāhyo diṣṭyānugrāhya eṣa me /",
    "GSP27moksop_u:26169": " diṣṭyādya sukhavān asmi kaṣṭam adyāsmi duḥkhavān //MU_5,58.19//",
    "GSP27moksop_u:26170": " iti dolāyitaṃ ceto na viśaśrāma bhūpateḥ /",
    "GSP27moksop_u:26171": " ekatrāmbumahāvarte ciraṃ tṛṇam iva bhramat //MU_5,58.20//",
    "GSP27moksop_u:26172": " athaikadā gṛhaṃ tasya māṇḍavyo munir āyayau /",
    "GSP27moksop_u:26173": " bhrāntāśeṣakakupkuñjo vāsavasyeva nāradaḥ //MU_5,58.21//",
    "GSP27moksop_u:26174": " tam asau pūjayām āsa papraccha ca mahāmunim /",
    "GSP27moksop_u:26175": " sandehadurdrūmastambhaparaśuṃ sarvakovidam //MU_5,58.22//",
    "GSP27moksop_u:26176": " suraghuḥ:",
    "GSP27moksop_u:26177": " bhavadāgamanenāsmi mune nirvṛtim āgataḥ /",
    "GSP27moksop_u:26178": " paramāṃ vasudhāpīṭhaṃ samprāpta iva mādhave //MU_5,58.23//",
    "GSP27moksop_u:26179": " adya tiṣṭhāmy ahaṃ nātha dhanyānāṃ dhuri dharmataḥ /",
    "GSP27moksop_u:26180": " vikāsi raviṇevābjaṃ yat tvayāsmi vilokitaḥ //MU_5,58.24//",
    "GSP27moksop_u:26181": " bhagavan sarvadharmajña ciraṃ viśrāntavān asi /",
    "GSP27moksop_u:26182": " tad imaṃ saṃśayaṃ chinddhi mamārkas timiraṃ yathā //MU_5,58.25//",
    "GSP27moksop_u:26183": " mahatāṃ saṅgamenārtiḥ kasya nāma na naśyati /",
    "GSP27moksop_u:26184": " sandehaṃ tu parām ārtim āhur ārtivido janāḥ //MU_5,58.26//",
    "GSP27moksop_u:26185": " mannigrahānugrahajā madbhṛtyavapuṣi sthitāḥ /",
    "GSP27moksop_u:26186": " kaṣanti mām alaṃ cintā gajaṃ harinakhā iva //MU_5,58.27//",
    "GSP27moksop_u:26187": " tad yathā samatodeti sūryāṃśur iva sarvagā /",
    "GSP27moksop_u:26188": " matau mama mune mānya tathā karuṇayā kuru //MU_5,58.28//",
    "GSP27moksop_u:26189": " māṇḍavyaḥ:",
    "GSP27moksop_u:26190": " svāyattena svasaṃsthena svenopāyena bhūpate /",
    "GSP27moksop_u:26191": " eṣā manaḥpelavatā himavat pravilīyate //MU_5,58.29//",
    "GSP27moksop_u:26192": " svavicāraṇayaivāśu śāmyaty antar manojvaraḥ /",
    "GSP27moksop_u:26193": " śaradāgamamātreṇa mihikā mahatī yathā //MU_5,58.30//",
    "GSP27moksop_u:26194": " svenaiva manasā svāni svaśarīragatāni ca /",
    "GSP27moksop_u:26195": " vicārayendriyāṇy antaḥ kīdṛśāny atha kāni vā //MU_5,58.31//",
    "GSP27moksop_u:26196": " ko 'haṃ katham idaṃ kiṃ vā kathaṃ maraṇajanmanī /",
    "GSP27moksop_u:26197": " vicārayāntar etat tvaṃ mahattām alam eṣyasi //MU_5,58.32//",
    "GSP27moksop_u:26198": " vicāreṇa parijñātasvabhāvasya satas tava /",
    "GSP27moksop_u:26199": " harṣāmarṣadṛśaś cetas tolayiṣyanti nācalam //MU_5,58.33//",
    "GSP27moksop_u:26200": " manas svaṃ rūpam utsṛjya śamam eṣyati vijvaram /",
    "GSP27moksop_u:26201": " bhūtapūrvavapur bhūtvā taraṅgaḥ payasīva te //MU_5,58.34//",
    "GSP27moksop_u:26202": " tiṣṭhad eva mano rūpaṃ parityakṣyati te 'nagha /",
    "GSP27moksop_u:26203": " kalaṅkavikalaṃ kāla ṛtvantaragatāv iva //MU_5,58.35//",
    "GSP27moksop_u:26204": " anukampyā bhaviṣyanti śrīmantas sarva eva te /",
    "GSP27moksop_u:26205": " dṛṣṭatattvasya tuṣṭasya janāḥ pitur ivāvanau //MU_5,58.36//",
    "GSP27moksop_u:26206": " vivekadīpadṛṣṭātmā mervabdhinabhasām api /",
    "GSP27moksop_u:26207": " adhaḥ kariṣyasi nṛpa mahattām uttamārthadām //MU_5,58.37//",
    "GSP27moksop_u:26208": " mahattām āgataṃ cetas tava saṃsāravṛttiṣu /",
    "GSP27moksop_u:26209": " na nimaṅkṣyati he sādho goṣpadeṣv iva vāraṇaḥ //MU_5,58.38//",
    "GSP27moksop_u:26210": " kṛpaṇaṃ tu mano rājan pelave 'pi nimajjati /",
    "GSP27moksop_u:26211": " kārye goṣpadatoye 'pi jīrṇāṅgo maṣako yathā //MU_5,58.39//",
    "GSP27moksop_u:26212": " ceto vāsanayā paṅke kīṭavat parimajjati /",
    "GSP27moksop_u:26213": " dṛśyamātrāvalambinyā svayā dīnatayā tayā //MU_5,58.40//",
    "GSP27moksop_u:26214": " tāvat tāvan mahābāho svayaṃ santyajyate 'khilam /",
    "GSP27moksop_u:26215": " yāvad yāvat parālokaḥ paramātmaiva śiṣyate //MU_5,58.41//",
    "GSP27moksop_u:26216": " tāvat prakṣālyate dhātur yāvad dhemaiva śiṣyate /",
    "GSP27moksop_u:26217": " tāvad ālokyate sarvaṃ yāvad ātmaiva lakṣyate //MU_5,58.42//",
    "GSP27moksop_u:26218": " sarvaṃ sarvikayā buddhyā svayaṃ sarvatra sarvadā /",
    "GSP27moksop_u:26219": " sarvathā samparityajya svātmanātmopalabhyate //MU_5,58.43//",
    "GSP27moksop_u:26220": " yāvat sarvaṃ na santyaktaṃ tāvad ātmā na labhyate /",
    "GSP27moksop_u:26221": " sarvavastuparityāge śeṣa ātmeti kathyate //MU_5,58.44//",
    "GSP27moksop_u:26222": " yāvad anyan na santyaktaṃ tāvat sāmānyam eva hi /",
    "GSP27moksop_u:26223": " vastu nāsādyate sādho svātmalābhe tu kā kathā //MU_5,58.45//",
    "GSP27moksop_u:26224": " yatra sarvātmanā svātmalābhāya patati svayam /",
    "GSP27moksop_u:26225": " tyaktānyakāryaḥ prāpnoti tan nāma nṛpa netarat //MU_5,58.46//",
    "GSP27moksop_u:26226": " ātmāvalokanārthaṃ tu tasmāt sarvaṃ parityajet /",
    "GSP27moksop_u:26227": " sarvaṃ kiñcit parityajya yac chiṣṭaṃ tat paraṃ padam //MU_5,58.47//",
    "GSP27moksop_u:26228": " sakalakāraṇakāryaparamparāmayajagadgatavastuvijṛmbhitam /",
    "GSP27moksop_u:26229": " alam apāsya manas svavapus tataḥ parivilūya ca yac chubham asti tat //MU_5,58.48//",
    "GSP27moksop_u:26230": " suraghuvṛttānte māṇḍavyopadeśo nāma sargaḥ",
    "GSP27moksop_u:26231": " ekonaṣaṣṭitamas sargaḥ",
    "GSP27moksop_u:26232": " vasiṣṭhaḥ:",
    "GSP27moksop_u:26233": " ity uktvā bhagavān enaṃ suraghuṃ raghunandana /",
    "GSP27moksop_u:26234": " yayau svām eva kakubhaṃ māṇḍavyo maunamaṇḍanaḥ //MU_5,59.1//",
    "GSP27moksop_u:26235": " gate varamunau rājā gatvaikāntam aninditam /",
    "GSP27moksop_u:26236": " dhiyā sañcintayām āsa ko nāmāham iti svayam //MU_5,59.2//",
    "GSP27moksop_u:26237": " nāhaṃ merur na me merur jagan nāhaṃ na me jagat /",
    "GSP27moksop_u:26238": " nāhaṃ śailā na me śailā na dharāhaṃ na me dharā //MU_5,59.3//",
    "GSP27moksop_u:26239": " kirātamaṇḍalaṃ nedaṃ mama nāhaṃ ca maṇḍalam /",
    "GSP27moksop_u:26240": " nijasaṅketamātreṇa kevalaṃ deśa eṣa me //MU_5,59.4//",
    "GSP27moksop_u:26241": " tyakto mayaiṣa saṅketo nāhaṃ deśo na caiṣa me /",
    "GSP27moksop_u:26242": " idānīṃ nagaraṃ śiṣṭam eṣa evātra niścayaḥ //MU_5,59.5//",
    "GSP27moksop_u:26243": " patākāpurapaṭṭāḍhyā bhṛtyopavanasaṅkulā /",
    "GSP27moksop_u:26244": " gajāśvasāmantayutā purī nāhaṃ na me purī //MU_5,59.6//",
    "GSP27moksop_u:26245": " vyarthasaṅketasambaddhaṃ saṅketavigame kṣatam /",
    "GSP27moksop_u:26246": " bhogavṛndaṃ kalatraṃ ca nāhaṃ naitan mamākhilam //MU_5,59.7//",
    "GSP27moksop_u:26247": " evaṃ sabhṛtyaṃ sabalaṃ savāhanapurāntaram /",
    "GSP27moksop_u:26248": " nāhaṃ rājyaṃ na me rājyaṃ saṅketo hy ayam ākulaḥ //MU_5,59.8//",
    "GSP27moksop_u:26249": " dehamātram ahaṃ manye hastapādādisaṃyutam /",
    "GSP27moksop_u:26250": " tad etat tāvad āśv antar aham ālokayāmy alam //MU_5,59.9//",
    "GSP27moksop_u:26251": " tad atra tāvan māṃsāsthi nāham etad acetanaṃ /",
    "GSP27moksop_u:26252": " na caitan mama saṃśleṣam ety abjasya yathā jalam //MU_5,59.10//",
    "GSP27moksop_u:26253": " māṃsaṃ jaḍaṃ na tad ahaṃ naivāhaṃ raktam apy alam /",
    "GSP27moksop_u:26254": " jaḍāny asthīni naivāhaṃ na caitāni mama kvacit //MU_5,59.11//",
    "GSP27moksop_u:26255": " karmendriyāṇi naivāhaṃ na ca karmendriyāṇi me /",
    "GSP27moksop_u:26256": " jaḍaṃ yat kila dehe 'smiṃs tad ahaṃ naiva cetanaḥ //MU_5,59.12//",
    "GSP27moksop_u:26257": " nāhaṃ bhogā na me bhogā na me buddhīndriyāṇi ca /",
    "GSP27moksop_u:26258": " jaḍāny asatsvarūpāṇi na ca buddhīndriyāṇy aham //MU_5,59.13//",
    "GSP27moksop_u:26259": " mūlaṃ saṃsṛtidoṣasya mano nāhaṃ jaḍaṃ hi tat /",
    "GSP27moksop_u:26260": " atha buddhir ahaṅkāra iti dṛṣṭir manomayī //MU_5,59.14//",
    "GSP27moksop_u:26261": " manobuddhīndriyādyanto bhūtakośaś ca tad vapuḥ /",
    "GSP27moksop_u:26262": " nāham evaṃ śarīrādi śiṣṭam ālokayāmy aham //MU_5,59.15//",
    "GSP27moksop_u:26263": " śeṣas tu cetanājīvas sa ca cetyena cetati /",
    "GSP27moksop_u:26264": " anyena bodhyamāno 'sau nātmatattvavapur bhavet //MU_5,59.16//",
    "GSP27moksop_u:26265": " evaṃ tyajāmi saṃvedyaṃ cetyaṃ nāhaṃ hi tat kila /",
    "GSP27moksop_u:26266": " śeṣo vikalparahito viśuddhā cid ahaṃ sthitaḥ //MU_5,59.17//",
    "GSP27moksop_u:26267": " citram eṣo 'smi labdhātmā jātaḥ kālena kāryavit /",
    "GSP27moksop_u:26268": " eṣa so 'ham anantātmā kvānto 'sya paramātmanaḥ //MU_5,59.18//",
    "GSP27moksop_u:26269": " brahmaṇīndre yame vāyau sarvabhūtagaṇe tathā /",
    "GSP27moksop_u:26270": " sa eṣa bhagavān ātmā tantur muktāsv iva sthitaḥ //MU_5,59.19//",
    "GSP27moksop_u:26271": " cicchaktir amalā saiṣā cetyāmayavivarjitā /",
    "GSP27moksop_u:26272": " bharitāśeṣadikkuñjā bhairavākāradhāriṇī //MU_5,59.20//",
    "GSP27moksop_u:26273": " sarvabhāvagatā sūkṣmā bhāvābhāvavivarjitā /",
    "GSP27moksop_u:26274": " ābrahmabhuvanāntasthā sarvaśaktisamudgikā //MU_5,59.21//",
    "GSP27moksop_u:26275": " sarvasaundaryasubhagā sarvaprākāśyadīpikā /",
    "GSP27moksop_u:26276": " sarvasaṃsāramuktānāṃ tantur ātatarūpiṇī //MU_5,59.22//",
    "GSP27moksop_u:26277": " sarvākāravikārāḍhyā sarvākāravivarjitā /",
    "GSP27moksop_u:26278": " sarvabhūtaughatāṃ yātā sarvadā sarvatāṃ gatā //MU_5,59.23//",
    "GSP27moksop_u:26279": " caturdaśavidhāny eṣā bhūtāni bhuvanodare /",
    "GSP27moksop_u:26280": " etanmayīyaṃ kalanā jāgatī vedanātmikā //MU_5,59.24//",
    "GSP27moksop_u:26281": " mithyāvabhāsamātraṃ tu sarvaduḥkhadaśāgatiḥ /",
    "GSP27moksop_u:26282": " nānākāramayābhāsaṃ sarvam ātmaiva cit parā //MU_5,59.25//",
    "GSP27moksop_u:26283": " seyam ātmā mama vyāpī seyaṃ madavabodhanam /",
    "GSP27moksop_u:26284": " seyam ākalitāṅgehā karoti nṛpatibhramam //MU_5,59.26//",
    "GSP27moksop_u:26285": " asyā eva prasādena mano deharathasthitam /",
    "GSP27moksop_u:26286": " saṃsārajālalīlāsu yāti valgati nṛtyati //MU_5,59.27//",
    "GSP27moksop_u:26287": " idaṃ manaś śarīrādi na kiñcit api vastutaḥ /",
    "GSP27moksop_u:26288": " naṣṭe na kiñcit apy asmin parinaśyati pelave //MU_5,59.28//",
    "GSP27moksop_u:26289": " jagajjālamayaṃ nṛttam idaṃ cittanaṭais tatam /",
    "GSP27moksop_u:26290": " etayaivaikayā paṅktyā dṛśyate dīpalekhayā //MU_5,59.29//",
    "GSP27moksop_u:26291": " kaṣṭaṃ mudhaiva me cintā nigrahānugrahasthitau /",
    "GSP27moksop_u:26292": " babhūva dehaniṣṭhaiva na kiñcid api dehakaḥ //MU_5,59.30//",
    "GSP27moksop_u:26293": " nanv aho samprabuddho 'smi gataṃ durdarśanaṃ mama /",
    "GSP27moksop_u:26294": " dṛṣṭaṃ draṣṭavyaṃ akhilaṃ prāptaṃ prāpyam idaṃ mayā //MU_5,59.31//",
    "GSP27moksop_u:26295": " sarvaṃ kiñcit idaṃ dṛśyaṃ dṛśyate yaj jagadgatam /",
    "GSP27moksop_u:26296": " cinniṣṣyandāṃśamātraṃ tan nānyat kiñcana śāśvatam //MU_5,59.32//",
    "GSP27moksop_u:26297": " kva tau kīdṛgvidhau vāpi kiṃniṣṭhau vā kimātmakau /",
    "GSP27moksop_u:26298": " nigrahānugrahau loke harṣāmarṣakramau tathā //MU_5,59.33//",
    "GSP27moksop_u:26299": " kiṃ sukhaṃ kiṃ ca vā duḥkhaṃ sarvaṃ brahmedam ātatam /",
    "GSP27moksop_u:26300": " aham āsaṃ mudhā mūḍho diṣṭyāmūḍho 'smy ahaṃ sthitaḥ //MU_5,59.34//",
    "GSP27moksop_u:26301": " kim asminn evam āloke śocyate kiṃ vimuhyate /",
    "GSP27moksop_u:26302": " kiṃ prekṣyate kim kriyate sthīyate kva kva gamyate //MU_5,59.35//",
    "GSP27moksop_u:26303": " kiñcit ittham idaṃ nāma cidābhāsaṃ virājate /",
    "GSP27moksop_u:26304": " namo namas te nistattva dṛṣṭadṛśyo 'si sundara //MU_5,59.36//",
    "GSP27moksop_u:26305": " aho nu samprabuddho 'smi samyag jñātam alaṃ mayā /",
    "GSP27moksop_u:26306": " namo mahyam anantāya samyagjñānodayāya ca //MU_5,59.37//",
    "GSP27moksop_u:26307": " vigatarañjananirviṣayasthitir gatabhavabhrama īhitavarjitaḥ /",
    "GSP27moksop_u:26308": " sthirasuṣuptakalātigatas tatas samasamaṃ nivasāmy aham ātmani //MU_5,59.38//",
    "GSP27moksop_u:26309": " suraghuviśrāntir nāma sargaḥ",
    "GSP27moksop_u:26310": " ṣaṣṭitamas sargaḥ",
    "GSP27moksop_u:26311": " vasiṣṭhaḥ:",
    "GSP27moksop_u:26312": " iti hemajaṭādhīśo lebhe padam anuttamam /",
    "GSP27moksop_u:26313": " vivekādhyavasāyena brāhmaṇyam iva gādhijaḥ //MU_5,60.1//",
    "GSP27moksop_u:26314": " anantākārakāryāsu nāsīc ceṣṭāsu khedavān /",
    "GSP27moksop_u:26315": " bhūyo bhūyaḥ prayuktāsu dinamālāsv iveśvaraḥ //MU_5,60.2//",
    "GSP27moksop_u:26316": " tataḥ prabhṛti so 'tiṣṭhat sarvehāvigatajvaram /",
    "GSP27moksop_u:26317": " samāsame svake kārye jalaugho 'gra ivānate //MU_5,60.3//",
    "GSP27moksop_u:26318": " harṣāmarṣavinirmuktaḥ prakṛtaṃ kāryam ācaran /",
    "GSP27moksop_u:26319": " udāragambhīravapur jahārāmbunidheś śriyam //MU_5,60.4//",
    "GSP27moksop_u:26320": " suṣuptasamadharmiṇyā cittavṛttyā vyarājata /",
    "GSP27moksop_u:26321": " niṣkampayā prakāśinyā dīpas svaśikhayeva saḥ //MU_5,60.5//",
    "GSP27moksop_u:26322": " na nirghṛṇo dayāvān no na dvandvī nāpy amatsaraḥ /",
    "GSP27moksop_u:26323": " na sukhī nāsukhī nārthī nānarthī sa babhūva ha //MU_5,60.6//",
    "GSP27moksop_u:26324": " samadarśanayā nityaṃ vṛttyā cāmaladhīrayā /",
    "GSP27moksop_u:26325": " antaśśītalayā reje paripūrṇendubimbavat //MU_5,60.7//",
    "GSP27moksop_u:26326": " sarvaṃ cittattvakacanaṃ jagad ity avalokya sā /",
    "GSP27moksop_u:26327": " praśāntasukhaduḥkhaśrīs tasya pūrṇā matir babhau //MU_5,60.8//",
    "GSP27moksop_u:26328": " ullasan vilasan ghūrṇaṃs tiṣṭhan gacchañ śvasan svapan /",
    "GSP27moksop_u:26329": " abhūt sa svasamādhisthaḥ prabuddhaś cillayaṃ gataḥ //MU_5,60.9//",
    "GSP27moksop_u:26330": " sa kurvan vigatāsaṅgaṃ rājyaṃ rājīvalocanaḥ /",
    "GSP27moksop_u:26331": " atiṣṭhad akṣatākāro bhūrivarṣaśatāny atha //MU_5,60.10//",
    "GSP27moksop_u:26332": " sanniveśam imaṃ dehanāmakaṃ tadanu svayam /",
    "GSP27moksop_u:26333": " sa jahau tejasākrānto rūpaṃ himakaṇo yathā //MU_5,60.11//",
    "GSP27moksop_u:26334": " viveśa param ādyaṃ tat kāraṇaṃ kāraṇeśvaram /",
    "GSP27moksop_u:26335": " prajñayā saritā vāripūraḥ pūrṇam ivāmbudhim //MU_5,60.12//",
    "GSP27moksop_u:26336": " adhigatavimalaikarūpatejā gaganadaśāṃ samupetya śāntaśokaḥ /",
    "GSP27moksop_u:26337": " alam abhavad asau paraṃ svarūpaṃ ghaṭakham ivāmbarasaṃyutaṃ mahātmā //MU_5,60.13//",
    "GSP27moksop_u:26338": " suraghuvṛttāntas samāptaḥ nāma sargaḥ",
    "GSP27moksop_u:26339": " ekaṣaṣṭitamas sargaḥ",
    "GSP27moksop_u:26340": " vasiṣṭhaḥ:",
    "GSP27moksop_u:26341": " etāṃ dṛṣṭim avaṣṭabhya na manaḥ paritapyate /",
    "GSP27moksop_u:26342": " ghore tamasi nirmagnaṃ labdhadīpaś śiśur yathā //MU_5,61.1//",
    "GSP27moksop_u:26343": " vivekāvasthayā cetas tanvyaivāyāti nirvṛtim /",
    "GSP27moksop_u:26344": " patañ śvabhre dṛḍhatṛṇapracayālambanād iva //MU_5,61.2//",
    "GSP27moksop_u:26345": " buddhvaitāṃ pāvanīṃ dṛṣṭiṃ bhāvayitvāpy udāharan /",
    "GSP27moksop_u:26346": " nityam ekasamādhāno bhava bhūṣitabhūtalaḥ //MU_5,61.3//",
    "GSP27moksop_u:26347": " rāmaḥ:",
    "GSP27moksop_u:26348": " katham ekasamādhānaṃ kīdṛśaṃ vā munīśvara /",
    "GSP27moksop_u:26349": " vātāhatamayūrāṅgaruhalolaṃ mano bhavet //MU_5,61.4//",
    "GSP27moksop_u:26350": " vasiṣṭhaḥ:",
    "GSP27moksop_u:26351": " śṛṇu tasyaiva suraghoḥ prabuddhasya satas tadā /",
    "GSP27moksop_u:26352": " parṇādasya ca rājarṣes saṃvādam imam adbhutam //MU_5,61.5//",
    "GSP27moksop_u:26353": " rāghavaikasamādhānabodhitāyoditātmanoḥ /",
    "GSP27moksop_u:26354": " parasparasamālāpam imaṃ prakaṭayāmi te //MU_5,61.6//",
    "GSP27moksop_u:26355": " babhūva pārasīkānāṃ pārthivaḥ paravīrahā /",
    "GSP27moksop_u:26356": " parigho nāma vikhyātaḥ parighas syandane yathā //MU_5,61.7//",
    "GSP27moksop_u:26357": " sa babhūva paraṃ mitraṃ suragho raghunandana /",
    "GSP27moksop_u:26358": " nandanodyānasaṃsthasya madanasyeva mādhavaḥ //MU_5,61.8//",
    "GSP27moksop_u:26359": " kadācit parighasyābhūd akāṇḍaṃ maṇḍale mahat /",
    "GSP27moksop_u:26360": " kalpānta iva saṃsāre prajāduṣkṛtadoṣajam //MU_5,61.9//",
    "GSP27moksop_u:26361": " vineśur janatās tatra bahvyaḥ kṣutkṣatajīvitāḥ /",
    "GSP27moksop_u:26362": " jvalite vipine vahnau yathā bhūtaparamparāḥ //MU_5,61.10//",
    "GSP27moksop_u:26363": " tadduḥkhaṃ parigho dṛṣṭvā viṣādam atulaṃ yayau /",
    "GSP27moksop_u:26364": " tatyāja cākhilaṃ rājyaṃ dagdhaṃ grāmam ivādhvagaḥ //MU_5,61.11//",
    "GSP27moksop_u:26365": " prajānāśapratīkāreṣv asamartho virāgavān /",
    "GSP27moksop_u:26366": " jagāma vipinaṃ kartuṃ tapo jinamunīndravat //MU_5,61.12//",
    "GSP27moksop_u:26367": " paurāṇām aparijñātaḥ kasmiṃścid dūrakānane /",
    "GSP27moksop_u:26368": " sa uvāsa viraktātmā lokāntara ivāpare //MU_5,61.13//",
    "GSP27moksop_u:26369": " tapaś carañ śāntamatir dāntaḥ kandaramandiraḥ /",
    "GSP27moksop_u:26370": " svayaṃ śīrṇāni śuṣkāṇi tatra parṇāny abhakṣayat //MU_5,61.14//",
    "GSP27moksop_u:26371": " ciraṃ hutāśavac chuṣkaparṇāny evātha bhakṣayan /",
    "GSP27moksop_u:26372": " parṇāda iti nāmāsau prāpa madhye tapasvinām //MU_5,61.15//",
    "GSP27moksop_u:26373": " tataḥ prabhṛti parṇādanāmā rājarṣisattamaḥ /",
    "GSP27moksop_u:26374": " jambudvīpe babhūvāsau vikhyāto munisadmasu //MU_5,61.16//",
    "GSP27moksop_u:26375": " tato varṣasahasreṇa tapasā dāruṇātmanā /",
    "GSP27moksop_u:26376": " prāpad abhyāsavaśato jñānam ātmaprasādajam //MU_5,61.17//",
    "GSP27moksop_u:26377": " babhūva vigatadvandvo nīrāgas samadarśanaḥ /",
    "GSP27moksop_u:26378": " nirīho niranukrośo jīvanmuktaḥ prabuddhadhīḥ //MU_5,61.18//",
    "GSP27moksop_u:26379": " vijahāra yathākāmaṃ trilokīmaṭhikām imām /",
    "GSP27moksop_u:26380": " siddhasādhyais samaṃ sādho sahaṃso 'lir ivābjinīm //MU_5,61.19//",
    "GSP27moksop_u:26381": " ekadā tasya sadanaṃ hemacūḍamahīpateḥ /",
    "GSP27moksop_u:26382": " prāpa ratnavinirmāṇaṃ meroś śṛṅgam ivāparam //MU_5,61.20//",
    "GSP27moksop_u:26383": " te tatra prāktane mitre pūjām akurutāṃ mithaḥ /",
    "GSP27moksop_u:26384": " pūrṇāṃ vijñātavijñeyau maurkhyagartād vinirgate //MU_5,61.21//",
    "GSP27moksop_u:26385": " aho nu mama kalyāṇaiḥ phalitaṃ bata pāvanaiḥ /",
    "GSP27moksop_u:26386": " samprāptavān ahaṃ yat tvām ity anyo'nyam athocatuḥ //MU_5,61.22//",
    "GSP27moksop_u:26387": " āliṅgitaśarīrau tāv anyo'nyāninditākṛtī /",
    "GSP27moksop_u:26388": " ekāsane viviśatuś candrārkāv iva bhūdhare //MU_5,61.23//",
    "GSP27moksop_u:26389": " parighaḥ:",
    "GSP27moksop_u:26390": " paramānandam āyātaṃ cetas tvaddarśanena me /",
    "GSP27moksop_u:26391": " candrabimba ivonmagnam antaśśītalatāṃ gatam //MU_5,61.24//",
    "GSP27moksop_u:26392": " akṛtrimaṃ suhṛtprema viyoge śataśākhatām /",
    "GSP27moksop_u:26393": " prayāti palvalataṭe chinnarūḍha iva drumaḥ //MU_5,61.25//",
    "GSP27moksop_u:26394": " visrabdhāṃs tān kathālāpāṃs tā līlās tac ca ceṣṭitam /",
    "GSP27moksop_u:26395": " saṃsmṛtya prāktanaṃ sādho hṛṣyāmy eva punaḥ punaḥ //MU_5,61.26//",
    "GSP27moksop_u:26396": " jñānam etan mayā prāptaṃ tvayā jñānaṃ yathānagha /",
    "GSP27moksop_u:26397": " māṇḍavyasya prasādena paramātmaprasādajam //MU_5,61.27//",
    "GSP27moksop_u:26398": " adya kaccid aduḥkhas tvaṃ kaccid viśrāntavān asi /",
    "GSP27moksop_u:26399": " parame kāraṇe merāv iva bhūmaṇḍalādhipa //MU_5,61.28//",
    "GSP27moksop_u:26400": " kaccit paramakalyāṇa svātmārāmatayā tava /",
    "GSP27moksop_u:26401": " prasādo jāyate citte śaradīva saro'mbhasi //MU_5,61.29//",
    "GSP27moksop_u:26402": " kaccit karoṣi samayā suprasannagabhīrayā /",
    "GSP27moksop_u:26403": " dṛṣṭyā subhaga kāryāṇi kāryāṇy eva narādhipa //MU_5,61.30//",
    "GSP27moksop_u:26404": " nirādhivyādhayo dhīrāḥ kaccit sampannaśālayaḥ /",
    "GSP27moksop_u:26405": " janatās tava deśeṣu tiṣṭhanti vigatajvaram //MU_5,61.31//",
    "GSP27moksop_u:26406": " kaccid uddāmaphalinī phalinīva latānatā /",
    "GSP27moksop_u:26407": " dharā tava phalāpūrair bhṛśaṃ dhārayati prajāḥ //MU_5,61.32//",
    "GSP27moksop_u:26408": " kaccit tava diganteṣu candrasyevāṃśupañjaram /",
    "GSP27moksop_u:26409": " tuṣāranikarākāraṃ prasṛtaṃ pāvanaṃ yaśaḥ //MU_5,61.33//",
    "GSP27moksop_u:26410": " kaccid guṇaśatair etā diśo nirvivarīkṛtāḥ /",
    "GSP27moksop_u:26411": " tvayā saro'mbhasā bandho bisānām iva bhittayaḥ //MU_5,61.34//",
    "GSP27moksop_u:26412": " kaccit kalamakedārakoṇasthāṇuṣu harṣulāḥ /",
    "GSP27moksop_u:26413": " pratigrāmaṃ kumāryas te gāyanty ānandadaṃ yaśaḥ //MU_5,61.35//",
    "GSP27moksop_u:26414": " kuśalaṃ tava dhānyeṣu dhaneṣu vibhaveṣu ca /",
    "GSP27moksop_u:26415": " bhṛtyeṣv atha kalatreṣu putreṣu nagareṣu ca //MU_5,61.36//",
    "GSP27moksop_u:26416": " ādhivyādhivihīneyaṃ kaccit kāyalatā tava /",
    "GSP27moksop_u:26417": " phalaṃ phalati puṇyākhyaṃ yad ihāmutra coditam //MU_5,61.37//",
    "GSP27moksop_u:26418": " āpātaramaṇīyeṣu paryantātyantavairiṣu /",
    "GSP27moksop_u:26419": " kaccid viṣayasarpeṣu savirāgaṃ manas tava //MU_5,61.38//",
    "GSP27moksop_u:26420": " aho bata ciraṃ kālam āvāṃ viśleṣam āgatau /",
    "GSP27moksop_u:26421": " kālena śleṣitau bhūyo vasantādritaṭāv iva //MU_5,61.39//",
    "GSP27moksop_u:26422": " na tā jagati vidyante sukhaduḥkhadaśās sakhe /",
    "GSP27moksop_u:26423": " jīvadbhir yā na dṛśyante saṃyogajaviyogajāḥ //MU_5,61.40//",
    "GSP27moksop_u:26424": " tathaitāsv atidīrghāsu daśāsv anyatvam āgatāḥ /",
    "GSP27moksop_u:26425": " bhūyo vayam api śliṣṭāś citrā hi niyatir vidheḥ //MU_5,61.41//",
    "GSP27moksop_u:26426": " suraghuḥ:",
    "GSP27moksop_u:26427": " bhagavan niyater asyā gatiṃ dīpagater iva /",
    "GSP27moksop_u:26428": " daivikyāḥ ko hi jānāti gambhīrāṃ vismayapradām //MU_5,61.42//",
    "GSP27moksop_u:26429": " tvam ahaṃ ca viyojyātidūre dūradaśāsu ca /",
    "GSP27moksop_u:26430": " adya saṅghaṭitau bhūyaḥ kim asādhyam aho vidheḥ //MU_5,61.43//",
    "GSP27moksop_u:26431": " vayaṃ tv adya mahāsattva bhṛśaṃ kuśalinas sthitāḥ /",
    "GSP27moksop_u:26432": " tvadāgamanapuṇyena parāṃ pāvanatāṃ gatāḥ //MU_5,61.44//",
    "GSP27moksop_u:26433": " īṣat tvadāgamakṣīṇapāpānāṃ puṇyapādapaiḥ /",
    "GSP27moksop_u:26434": " tathā phalitam asmākaṃ na yathā vayam ākulāḥ //MU_5,61.45//",
    "GSP27moksop_u:26435": " sarvās sampattayo 'smākaṃ rājarṣe saṃsthitāḥ pure /",
    "GSP27moksop_u:26436": " bhavadāgamanenādya prayātāś śataśākhatām //MU_5,61.46//",
    "GSP27moksop_u:26437": " vikirati parito rasāyanānām iva nikaraṃ madhuraṃ mahānubhāva /",
    "GSP27moksop_u:26438": " tava vacanam avekṣaṇaṃ ca puṇyaṃ paramapadapratimo hi sādhusaṅgaḥ //MU_5,61.47//",
    "GSP27moksop_u:26439": " suraghuparighasamāgamo nāma sargaḥ",
    "GSP27moksop_u:26440": " dviṣaṣṭitamas sargaḥ",
    "GSP27moksop_u:26441": " vasiṣṭhaḥ:",
    "GSP27moksop_u:26442": " athaivamprāyayā tatra viśrambhakathayā ciram /",
    "GSP27moksop_u:26443": " prāktanasnehagarbhiṇyā sthitvovācāyudhābhidhaḥ //MU_5,62.1//",
    "GSP27moksop_u:26444": " parighaḥ:",
    "GSP27moksop_u:26445": " yad yat saṃsārajāle 'smin kriyate karma bhūmipa /",
    "GSP27moksop_u:26446": " tat samāhitacittasya sukhāyānyasya nānagha //MU_5,62.2//",
    "GSP27moksop_u:26447": " kaccit saṅkalparahitaṃ paraṃ viśramaṇāspadam /",
    "GSP27moksop_u:26448": " paramopaśamaśreyas samādhim anutiṣṭhasi //MU_5,62.3//",
    "GSP27moksop_u:26449": " suraghuḥ:",
    "GSP27moksop_u:26450": " etan me brūhi bhagavan sarvasaṅkalpavarjitam /",
    "GSP27moksop_u:26451": " paramopaśamaśreyas samādhir hi kim ucyate //MU_5,62.4//",
    "GSP27moksop_u:26452": " [parighaḥ:]",
    "GSP27moksop_u:26453": " yo jño mahātman satataṃ tūṣṇīṃ vyavaharaṃś ca vā /",
    "GSP27moksop_u:26454": " asamāhitacitto 'sau kadā bhavati kaḥ kila //MU_5,62.5//",
    "GSP27moksop_u:26455": " nityaprabuddhacittās tu kurvanto 'pi jagatkriyāḥ /",
    "GSP27moksop_u:26456": " ātmaikatattvatanniṣṭhās sadaiva susamādhayaḥ //MU_5,62.6//",
    "GSP27moksop_u:26457": " baddhapadmāsanasyāpi kṛtabrahmāñjaler api /",
    "GSP27moksop_u:26458": " aviśrāntasvabhāvasya kas samādhiḥ kathaṃ ca vā //MU_5,62.7//",
    "GSP27moksop_u:26459": " [suraghuḥ:]",
    "GSP27moksop_u:26460": " tattvāvabodho bhagavan sarvāśātṛṇapāvakaḥ /",
    "GSP27moksop_u:26461": " proktas samādhibhedena na tu tūṣṇīm avasthitiḥ //MU_5,62.8//",
    "GSP27moksop_u:26462": " samāhitā nityatṛptā yathābhūtārthadarśinī /",
    "GSP27moksop_u:26463": " sādho samādhiśabdena parā prajñocyate budhaiḥ //MU_5,62.9//",
    "GSP27moksop_u:26464": " akṣubdhā nirahaṅkārā dvandveṣv anabhipātinī /",
    "GSP27moksop_u:26465": " proktā samādhiśabdena meros sthiratarā sthitiḥ //MU_5,62.10//",
    "GSP27moksop_u:26466": " niścintā vigatābhīṣṭā heyopādeyavarjitā /",
    "GSP27moksop_u:26467": " proktā samādhiśabdena paripūrṇā manogatiḥ //MU_5,62.11//",
    "GSP27moksop_u:26468": " yataḥ prabhṛti bodhena yuktam ātyantikaṃ manaḥ /",
    "GSP27moksop_u:26469": " tad ārabhya samādhānam avyucchinnaṃ mahātmanaḥ //MU_5,62.12//",
    "GSP27moksop_u:26470": " na hi prabuddhamanaso bhūtvā vicchidyate punaḥ /",
    "GSP27moksop_u:26471": " samādhir dūram ākṛṣṭo bisatantuś śiśor iva //MU_5,62.13//",
    "GSP27moksop_u:26472": " samagraṃ dinam ālokād viramaty akṣi no yathā /",
    "GSP27moksop_u:26473": " ājīvitāntaṃ me prajñā tathā tattvāvalokanāt //MU_5,62.14//",
    "GSP27moksop_u:26474": " ajasram ambu vahanād yathā nadyā na rudhyate /",
    "GSP27moksop_u:26475": " tathā vijñānadṛg bodhāt kṣaṇamātraṃ na rudhyate //MU_5,62.15//",
    "GSP27moksop_u:26476": " na vismaraty avirataṃ yathā kālakalā gatim /",
    "GSP27moksop_u:26477": " na vismaraty avirataṃ svātmānaṃ prājñadhīs tathā //MU_5,62.16//",
    "GSP27moksop_u:26478": " na vismarati sarvatra yathā satatago gatim /",
    "GSP27moksop_u:26479": " na vismarati niścetyaṃ cinmātraṃ prājñadhīs tathā //MU_5,62.17//",
    "GSP27moksop_u:26480": " gatiṃ kālakalā yadvac cinvānā samavasthitā /",
    "GSP27moksop_u:26481": " cic ciraṃ cetyarahitaṃ cinvānāṅgaṃ tathā sthitā //MU_5,62.18//",
    "GSP27moksop_u:26482": " yathā sattāvihīnātmā padārtho nopalabhyate /",
    "GSP27moksop_u:26483": " tathātmajñānahīnātmā kālo jñasya na labhyate //MU_5,62.19//",
    "GSP27moksop_u:26484": " na sambhavati saṃsāre guṇahīno guṇī yathā /",
    "GSP27moksop_u:26485": " na sambhavaty ātmasaṃvidvarjito hy ātmavāṃs tathā //MU_5,62.20//",
    "GSP27moksop_u:26486": " sarvadaivāsmi sambuddhas sarvadaivāsmi nirmalaḥ /",
    "GSP27moksop_u:26487": " sarvadaivāsmi śāntātmā sarvadāsmi samāhitaḥ //MU_5,62.21//",
    "GSP27moksop_u:26488": " bhedaḥ kena samādher me janyate katham eva vā /",
    "GSP27moksop_u:26489": " ātmano vyatiriktena nityam evāsadātmanā //MU_5,62.22//",
    "GSP27moksop_u:26490": " tasmāt kadācid api me na samādhimayaṃ manaḥ /",
    "GSP27moksop_u:26491": " na cāsamāhitaṃ nityam ātmatattvaikasambhavāt //MU_5,62.23//",
    "GSP27moksop_u:26492": " sarvagas sarvadaivātmā sarvam eva ca sarvathā /",
    "GSP27moksop_u:26493": " asamādhir hi ko 'sau syāt samādhir api kas smṛtaḥ //MU_5,62.24//",
    "GSP27moksop_u:26494": " nityaṃ samāhitadhiyas suśamā mahāntas tiṣṭhanti kāryapariṇāmavibhāgamuktāḥ /",
    "GSP27moksop_u:26495": " tenāsamāhitasamāhitabhedabhaṅgyā mithyoditaṃ na tu maduttamavākprapañcaḥ //MU_5,62.25//",
    "GSP27moksop_u:26496": " samādhiniścayo nāma sargaḥ",
    "GSP27moksop_u:26497": " triṣaṣṭitamas sargaḥ",
    "GSP27moksop_u:26498": " parighaḥ:",
    "GSP27moksop_u:26499": " rājan nūnaṃ prabuddho 'si prāptavān asi tat padam /",
    "GSP27moksop_u:26500": " saṃśītalāntaḥkaraṇaḥ pūrṇendur iva rājase //MU_5,63.1//",
    "GSP27moksop_u:26501": " ānandamadhusampūrṇo lakṣmyā ca parayā śritaḥ /",
    "GSP27moksop_u:26502": " śītalasnigdhamadhuro rājīvam iva rājase //MU_5,63.2//",
    "GSP27moksop_u:26503": " nirmalo vitataḥ pūrṇo gambhīraḥ prakaṭāśayaḥ /",
    "GSP27moksop_u:26504": " velānilabalollāsamukto 'bdhir iva rājase //MU_5,63.3//",
    "GSP27moksop_u:26505": " svacchas svānandasampūrṇo gatāhaṅkāravāridaḥ /",
    "GSP27moksop_u:26506": " sphuṭaṃ vistīrṇagambhīraś śaratkham iva rājase //MU_5,63.4//",
    "GSP27moksop_u:26507": " sarvatra lakṣyase svasthas sarvatra parituṣyasi /",
    "GSP27moksop_u:26508": " sarvatra vītarāgo 'si rājan sarvatra rājase //MU_5,63.5//",
    "GSP27moksop_u:26509": " sārāsāraparicchedapāragas tvaṃ mahādhiyā /",
    "GSP27moksop_u:26510": " jānāsi sarvam evedaṃ yathāsthitam akhaṇḍitam //MU_5,63.6//",
    "GSP27moksop_u:26511": " bhāvābhāvaparicchedatattvajña muditāśaya /",
    "GSP27moksop_u:26512": " samāsamadaśālaulyamuktaṃ tava vapus sthitam //MU_5,63.7//",
    "GSP27moksop_u:26513": " vastunāvastunaivāntar amṛteneva sāgaraḥ /",
    "GSP27moksop_u:26514": " apunaḥprakṣayāyaiva paritṛpto 'si sundara //MU_5,63.8//",
    "GSP27moksop_u:26515": " suraghuḥ:",
    "GSP27moksop_u:26516": " na tad asti mune vastu yatropādeyatāsti naḥ /",
    "GSP27moksop_u:26517": " yāvat kiñcid idaṃ dṛśyaṃ tāvad eva na kiñcana //MU_5,63.9//",
    "GSP27moksop_u:26518": " upādeyasya cābhāvād dheyam apy asti kiṃ kila /",
    "GSP27moksop_u:26519": " pratiyogivyavacchedaṃ vinā heyaṃ kim ucyate //MU_5,63.10//",
    "GSP27moksop_u:26520": " tucchatvāt sarvabhāvānām atucchatvāc ca kālataḥ /",
    "GSP27moksop_u:26521": " ciraṃ mama parikṣīṇe tucchātucchamanassthitī //MU_5,63.11//",
    "GSP27moksop_u:26522": " deśakālavaśād dṛṣṭvā tucchasyātucchatām iha /",
    "GSP27moksop_u:26523": " atucchasya tu tucchatvaṃ varjye nindāstutī budhaiḥ //MU_5,63.12//",
    "GSP27moksop_u:26524": " rāgān nindāstutī loke rāgaś ca parivāñchanāt /",
    "GSP27moksop_u:26525": " vāñchyate ca mahodāraṃ vastu śobhanabuddhinā //MU_5,63.13//",
    "GSP27moksop_u:26526": " trilokyāṃ ca striyaś śailās samudrā vanarājayaḥ /",
    "GSP27moksop_u:26527": " bhūtāni ca suśūnyāni sāro nāsty uttamas tataḥ //MU_5,63.14//",
    "GSP27moksop_u:26528": " māṃsārbudābhamṛdvartimaye jagati jarjare /",
    "GSP27moksop_u:26529": " vāñchanīyavihīne 'smiñ śūnye kim iva vāñchyate //MU_5,63.15//",
    "GSP27moksop_u:26530": " vāñchāyāṃ vinivṛttāyāṃ saṅkṣayo dveṣarāgayoḥ /",
    "GSP27moksop_u:26531": " dinalakṣmyāṃ vyatītāyām ālokātapayor iva //MU_5,63.16//",
    "GSP27moksop_u:26532": " alam ativitatair vacaḥprapañcair iyam uciteha sukhāya dṛṣṭir ekā /",
    "GSP27moksop_u:26533": " samupaśamitavāsanaṃ mano 'ntar yadi muditaṃ hi tad uttamā pratiṣṭhā //MU_5,63.17//",
    "GSP27moksop_u:26534": " suraghuparighaniścayo nāma sargaḥ",
    "GSP27moksop_u:26535": " catuṣṣaṣṭitamas sargaḥ",
    "GSP27moksop_u:26536": " vasiṣṭhaḥ:",
    "GSP27moksop_u:26537": " suraghuḥ parighaś caiva vicāryeti jagadbhramam /",
    "GSP27moksop_u:26538": " mithaḥ prapūjitau tuṣṭau svavyāpāraparau gatau //MU_5,64.1//",
    "GSP27moksop_u:26539": " tad eva rāghava śrutvā paramaṃ bodhakāraṇam /",
    "GSP27moksop_u:26540": " anenaiva vibodhena bhava labdhāspadas sphuṭam //MU_5,64.2//",
    "GSP27moksop_u:26541": " parayā prajñayā dhīra vicārātatataikṣṇyayā /",
    "GSP27moksop_u:26542": " galaty alam ahaṅkārakālameghe hṛdambare //MU_5,64.3//",
    "GSP27moksop_u:26543": " samastalokānumate saphale hlādakāriṇi /",
    "GSP27moksop_u:26544": " nirmale vitate cetaśśaratkāla upasthite //MU_5,64.4//",
    "GSP27moksop_u:26545": " dhyeye śaraṇye susame sakalānandasampadi /",
    "GSP27moksop_u:26546": " supraśaste cidākāśe sthīyate paramātmani //MU_5,64.5//",
    "GSP27moksop_u:26547": " yo nityam adhyātmamayo nityam antarmukhas sukhī /",
    "GSP27moksop_u:26548": " nityaṃ cidanusandhānas sa na śokena bādhyate //MU_5,64.6//",
    "GSP27moksop_u:26549": " vyavahāraparo 'py uccai rāgadveṣamayo 'pi san /",
    "GSP27moksop_u:26550": " nāntaḥ kalaṅkam ādatte padmo jalalavaṃ yathā //MU_5,64.7//",
    "GSP27moksop_u:26551": " samyagvijñānavān buddhvā yo 'ntaś śāntamanā muniḥ /",
    "GSP27moksop_u:26552": " na bādhyate sa manasā kariṇeva mṛgādhipaḥ //MU_5,64.8//",
    "GSP27moksop_u:26553": " bhogaikaśaraṇaṃ dīnaṃ na cittaṃ jñasya vidyate /",
    "GSP27moksop_u:26554": " nandane durdruma iva jñacittaṃ himavadvapuḥ //MU_5,64.9//",
    "GSP27moksop_u:26555": " viraktajāyāmaraṇe yathā duḥkhī na mānavaḥ /",
    "GSP27moksop_u:26556": " parijñātākhilāvidyaṃ tathā cittaṃ na duḥkhadam //MU_5,64.10//",
    "GSP27moksop_u:26557": " parijñātamanomoho jagadbhānodbhavātmanā /",
    "GSP27moksop_u:26558": " spṛśyate nainasā sādhū rajaseva nabhastalam //MU_5,64.11//",
    "GSP27moksop_u:26559": " avidyāsamparijñānamātram eva mahauṣadham /",
    "GSP27moksop_u:26560": " avidyāvitatavyādhes timirasyeva dīpakaḥ //MU_5,64.12//",
    "GSP27moksop_u:26561": " avidyā samparijñātā yadaiva hi tadaiva hi /",
    "GSP27moksop_u:26562": " sā parikṣīyate bhūyas svadate ca na bhogabhūḥ //MU_5,64.13//",
    "GSP27moksop_u:26563": " vyavahāraparo 'py antar asaktamatir ekadhīḥ /",
    "GSP27moksop_u:26564": " spṛśyate nainasā sādhur matsyekṣaṇam ivāmbhasā //MU_5,64.14//",
    "GSP27moksop_u:26565": " prāpte cidbhāskarāloke prakṣīṇājñānayāminī /",
    "GSP27moksop_u:26566": " cittabhūḥ paramānandam āgatā jñasya rājate //MU_5,64.15//",
    "GSP27moksop_u:26567": " ajñānanidropaśame jano jñānārkabodhitaḥ /",
    "GSP27moksop_u:26568": " taṃ prabodham avāpnoti punar yena na muhyati //MU_5,64.16//",
    "GSP27moksop_u:26569": " dināni jīvyate tāni sānandās te kriyākramāḥ /",
    "GSP27moksop_u:26570": " ātmacintoditā yeṣu cijjyotsnā hṛdayāmbare //MU_5,64.17//",
    "GSP27moksop_u:26571": " naro mohasamuttīrṇas satatasvātmacintayā /",
    "GSP27moksop_u:26572": " antaśśītalatām eti svāmṛteneva candramāḥ //MU_5,64.18//",
    "GSP27moksop_u:26573": " tāni mitrāṇi śāstrāṇi tāni tāni dināni ca /",
    "GSP27moksop_u:26574": " virāgollāsavān yais syād ātmacintodayas sphuṭam //MU_5,64.19//",
    "GSP27moksop_u:26575": " ciraṃ śocanti te dīnā janmajaṅgalavīrudhaḥ /",
    "GSP27moksop_u:26576": " ātmāvalokane helā yeṣām adhigatainasām //MU_5,64.20//",
    "GSP27moksop_u:26577": " āśāpāśaśatair baddhaṃ bhogolapasulālasam /",
    "GSP27moksop_u:26578": " jarājarjaritākāraṃ śokocchvāsakadarthitam //MU_5,64.21//",
    "GSP27moksop_u:26579": " vyūḍhaduḥkhamahābhāraṃ janmajaṅgalajīvinam /",
    "GSP27moksop_u:26580": " kukarmakardamāliptaṃ mohapalvalaśāyinam //MU_5,64.22//",
    "GSP27moksop_u:26581": " rogadaṃśāvalīdaṣṭaṃ kṛṣṭaṃ tṛṣṇāvaratrayā /",
    "GSP27moksop_u:26582": " manovājinakottabdhaṃ bandhubandhananiścalam //MU_5,64.23//",
    "GSP27moksop_u:26583": " putradāradarījīrṇaṃ magnonmagnaṃ kukardame /",
    "GSP27moksop_u:26584": " śrāntaṃ vigataviśrāmaṃ bhagnam ādīrghavartmani //MU_5,64.24//",
    "GSP27moksop_u:26585": " gamāgamaparikṣīṇaṃ saṃsārāraṇyacāriṇam /",
    "GSP27moksop_u:26586": " alabdhaśītalacchāyaṃ tīvratāpopatāpitam //MU_5,64.25//",
    "GSP27moksop_u:26587": " ākārabhāsuraṃ dīnaṃ vāhair ākrāntam indriyaiḥ /",
    "GSP27moksop_u:26588": " karmakarṇīrathākrāntaṃ tāntaṃ duṣkṛtatāḍanaiḥ //MU_5,64.26//",
    "GSP27moksop_u:26589": " āvirbhāvatirobhāvacakrāvartadurudvaham /",
    "GSP27moksop_u:26590": " ajñānavikaṭāṭavyāṃ luṭhantaṃ bhagnagātrakam //MU_5,64.27//",
    "GSP27moksop_u:26591": " nijānarthaskhadāmagnaṃ sīdamānam akiñcanam /",
    "GSP27moksop_u:26592": " sannāṅgaṃ karmabhāreṇa karuṇākrandakāriṇam //MU_5,64.28//",
    "GSP27moksop_u:26593": " rāma jīvabalīvardam imaṃ saṃsārapalvalāt /",
    "GSP27moksop_u:26594": " paramaṃ yatnam āsthāya ciram uttārayed balāt //MU_5,64.29//",
    "GSP27moksop_u:26595": " tattvāvalokanāt kṣīṇe citte no jāyate punaḥ /",
    "GSP27moksop_u:26596": " jīvaḥ kadācana tadā bhavet tīrṇabhavārṇavaḥ //MU_5,64.30//",
    "GSP27moksop_u:26597": " mahānubhāvasamparkāt saṃsārārṇavalaṅghane /",
    "GSP27moksop_u:26598": " yuktis samprāpyate rāma dṛḍhā naur iva nāvikāt //MU_5,64.31//",
    "GSP27moksop_u:26599": " yasmin deśamarau rāma nāsti sajjanapādapaḥ /",
    "GSP27moksop_u:26600": " saphalaś śītalacchāyo na tatra nivased budhaḥ //MU_5,64.32//",
    "GSP27moksop_u:26601": " snigdhaśītavacaḥpattre sacchāye smitapuṣpite /",
    "GSP27moksop_u:26602": " kṣaṇād viśramyate rāma bhṛśaṃ sujanaṣaṇḍake //MU_5,64.33//",
    "GSP27moksop_u:26603": " tadabhāve mahāmohadāhasantatidāyini /",
    "GSP27moksop_u:26604": " kiñcijjātavivekena svaptavyaṃ neha dhīmatā //MU_5,64.34//",
    "GSP27moksop_u:26605": " ātmaiva hy ātmano bandhur ātmanātmānam uddharet /",
    "GSP27moksop_u:26606": " nātmānam avalepena janmapaṅkārṇave kṣipet //MU_5,64.35//",
    "GSP27moksop_u:26607": " kim idaṃ katham āyātaṃ kimmūlaṃ kimapakṣayam /",
    "GSP27moksop_u:26608": " dehaduḥkham iti prājñaiḥ prekṣaṇīyaṃ prayatnataḥ //MU_5,64.36//",
    "GSP27moksop_u:26609": " na dhanāni na mitrāṇi na śāstrāṇi na bandhavaḥ /",
    "GSP27moksop_u:26610": " narāṇām upakurvanti magnasvātmasamuddhṛtau //MU_5,64.37//",
    "GSP27moksop_u:26611": " manomātreṇa suhṛdā sadaiva sahavāsinā /",
    "GSP27moksop_u:26612": " saha kiñcit parāmṛśya bhavaty ātmā samuddhṛtaḥ //MU_5,64.38//",
    "GSP27moksop_u:26613": " vairāgyābhyāsayatnābhyāṃ svaparāmarśajanmanā /",
    "GSP27moksop_u:26614": " tattvālokena potena tīryate bhavasāgaraḥ //MU_5,64.39//",
    "GSP27moksop_u:26615": " śocyamānaṃ janair nityaṃ dahyamānaṃ durāśayā /",
    "GSP27moksop_u:26616": " nātmānam avamanyeta proddhared enam ādarāt //MU_5,64.40//",
    "GSP27moksop_u:26617": " ahaṅkāramahālānaṃ tṛṣṇārajjuṃ manomadam /",
    "GSP27moksop_u:26618": " janmajambālanirmagnaṃ jīvadantinam uddharet //MU_5,64.41//",
    "GSP27moksop_u:26619": " ayam etāvataivātmā trāto bhavati rāghava /",
    "GSP27moksop_u:26620": " yad apāsya vimūḍhatvam ahaṅkāraḥ pramārjyate //MU_5,64.42//",
    "GSP27moksop_u:26621": " etāvataiva sanmārgo yāti prakaṭatām alam /",
    "GSP27moksop_u:26622": " yad apāsya manomoham ahambhāvo vilīyate //MU_5,64.43//",
    "GSP27moksop_u:26623": " etāvataiva deveśaḥ paramātmāvagamyate /",
    "GSP27moksop_u:26624": " kāṣṭhaloṣṭasamatvena deho yad avalokyate //MU_5,64.44//",
    "GSP27moksop_u:26625": " ahaṅkārāmbude kṣīṇe dṛśyate ciddivākaraḥ /",
    "GSP27moksop_u:26626": " tatas tatpariṇāmena tat padaṃ samavāpyate //MU_5,64.45//",
    "GSP27moksop_u:26627": " yathā dhvāntasamucchede svayam ālokavedanam /",
    "GSP27moksop_u:26628": " tathāhaṅkāravicchede svayam ātmāvalokanam //MU_5,64.46//",
    "GSP27moksop_u:26629": " ahaṅkārasamucchede yāvasthā susamodayā /",
    "GSP27moksop_u:26630": " sā parā bharitākārā sā sarvavyāpinī citiḥ //MU_5,64.47//",
    "GSP27moksop_u:26631": " paripūrṇārṇavaprakhyā na vāggocaram eti naḥ /",
    "GSP27moksop_u:26632": " nopamānam upādatte nānudhāvati rañjanam //MU_5,64.48//",
    "GSP27moksop_u:26633": " kevalaṃ citprakāśāṃśakalitā sthiratāṃ gatā /",
    "GSP27moksop_u:26634": " turyā cet prāpyate dṛṣṭis tat tayā sopamīyate //MU_5,64.49//",
    "GSP27moksop_u:26635": " adūragatasādṛśyā suṣuptasyopalakṣyate /",
    "GSP27moksop_u:26636": " sāvasthā bharitākārā gaganaśrīr ivāmbudheḥ //MU_5,64.50//",
    "GSP27moksop_u:26637": " mano'haṅkāravilaye sarvabhāvāntarasthitā /",
    "GSP27moksop_u:26638": " samudeti parānandā yā tanuḥ pārameśvarī //MU_5,64.51//",
    "GSP27moksop_u:26639": " sā svayaṃ yogasaṃsiddhyā suṣuptādūrabhāvinī /",
    "GSP27moksop_u:26640": " na gamyā vacasāṃ rāma hṛdy evehānubhūyate //MU_5,64.52//",
    "GSP27moksop_u:26641": " akhilam idam anantam ātmatattvaṃ dṛḍhapariṇāmini cetasi sthite 'ntaḥ /",
    "GSP27moksop_u:26642": " bahir upaśamite carācarātmā svayam anubhūyata eva devadevaḥ //MU_5,64.53//",
    "GSP27moksop_u:26643": " tadanu viṣayavāsanāvināśas tadanu śubhaḥ paramasphuṭaḥ prakāśaḥ /",
    "GSP27moksop_u:26644": " tadanu ca samatāvaśāt svarūpe pariṇamanaṃ mahatām acintyarūpe //MU_5,64.54//",
    "GSP27moksop_u:26645": " kāruṇyopadeśo nāma sargaḥ",
    "GSP27moksop_u:26646": " pañcaṣaṣṭitamas sargaḥ",
    "GSP27moksop_u:26647": " vasiṣṭhaḥ:",
    "GSP27moksop_u:26648": " manasaiva manaś chittvā yady ātmā nāvalokyate /",
    "GSP27moksop_u:26649": " mamety aham iti tyaktvā tat tāmarasalocana //MU_5,65.1//",
    "GSP27moksop_u:26650": " nāstam eti jagadduḥkhaṃ yathā citragato raviḥ /",
    "GSP27moksop_u:26651": " āpad āyāty anantatvaṃ mahārṇavavad ātatā //MU_5,65.2//",
    "GSP27moksop_u:26652": " punaḥ punar upāyāti jaḍakallolakāriṇī /",
    "GSP27moksop_u:26653": " meghanīlataruśyāmā saṃsṛtiprāvṛḍ ākulā //MU_5,65.3//",
    "GSP27moksop_u:26654": " atraivodāharantīmam itihāsaṃ purātanam /",
    "GSP27moksop_u:26655": " saṃvādaṃ suhṛdos sahyasānau bhāsavilāsayoḥ //MU_5,65.4//",
    "GSP27moksop_u:26656": " asty utsedhajitākāśaḥ pīṭhena jitabhūtalaḥ /",
    "GSP27moksop_u:26657": " talena jitapātālas trilokavijayī giriḥ //MU_5,65.5//",
    "GSP27moksop_u:26658": " asahyakusumāpūro 'sahyanirmalanirjharaḥ /",
    "GSP27moksop_u:26659": " guhyakārakṣitanidhis sahyanāmāviṣahyabhāḥ //MU_5,65.6//",
    "GSP27moksop_u:26660": " muktāpaṭalasampūrṇair dhātupāṭalabhittibhiḥ /",
    "GSP27moksop_u:26661": " bhāsuraḥ kāñcanataṭaiḥ kaṭair iva suradvipaḥ //MU_5,65.7//",
    "GSP27moksop_u:26662": " kvacit puṣpabharāśāro dhātuśārataraḥ kvacit /",
    "GSP27moksop_u:26663": " kvacit phullasaraśśāro ratnaśāraśirāḥ kvacit //MU_5,65.8//",
    "GSP27moksop_u:26664": " ito raṭannirjharavān itaḥ kvaṇitakīcakaḥ /",
    "GSP27moksop_u:26665": " ito raṭadguhāvāta itaṣ ṣaṭpadaghuṅghumī //MU_5,65.9//",
    "GSP27moksop_u:26666": " sānau gītāpsarovṛndo vane mṛdukhagāravaḥ /",
    "GSP27moksop_u:26667": " adhityakāyāṃ mattābhro gahaneṣu mṛgāravī //MU_5,65.10//",
    "GSP27moksop_u:26668": " vidyādharodgītaguho bhṛṅgagītāmbujākaraḥ /",
    "GSP27moksop_u:26669": " kirātāgītaparyantaḥ khagāgītavanadrumaḥ //MU_5,65.11//",
    "GSP27moksop_u:26670": " skandheṣu devair valitaḥ pādeṣu valito naraiḥ /",
    "GSP27moksop_u:26671": " pātāle valito nāgair jagadgeham ivāparam //MU_5,65.12//",
    "GSP27moksop_u:26672": " kandareṣu śritas siddhair nidhānair antar āśritaḥ /",
    "GSP27moksop_u:26673": " candaneṣu śrito nāgais siṃhaiś śṛṅgaśikhāsu ca //MU_5,65.13//",
    "GSP27moksop_u:26674": " puṣpābhrasaṃvītavapuḥ puṣpareṇvabhrapāṃsulaḥ /",
    "GSP27moksop_u:26675": " puṣpapattrābhrabhṛdvātaḥ puṣpapādapapāṇḍuraḥ //MU_5,65.14//",
    "GSP27moksop_u:26676": " dhātudhūlyabhrakapilo ratnopalatalasthitiḥ /",
    "GSP27moksop_u:26677": " sa dārujair iva surastrīgaṇair alam āśritaḥ //MU_5,65.15//",
    "GSP27moksop_u:26678": " abhranīlāṃśukacchannā mūkaratnavibhūṣaṇāḥ /",
    "GSP27moksop_u:26679": " śilākanakasundaryo yatra śṛṅgābhisārikāḥ //MU_5,65.16//",
    "GSP27moksop_u:26680": " tatrottarataṭe sānāv ānamatphalapādape /",
    "GSP27moksop_u:26681": " ratnapuṣkariṇījālavahannirjharavāriṇi //MU_5,65.17//",
    "GSP27moksop_u:26682": " cūtadrumalatonmuktapuṣpastabakadanture /",
    "GSP27moksop_u:26683": " vidulāṅkollapunnāganīpanīrandhradiktaṭe //MU_5,65.18//",
    "GSP27moksop_u:26684": " latāvitānacchannārke ratnāṃśubharabhāsure /",
    "GSP27moksop_u:26685": " sravajjambūrasaknūte svarlokāhlādakāriṇi //MU_5,65.19//",
    "GSP27moksop_u:26686": " brahmalokasamas svargaramyaś śivapuropamaḥ /",
    "GSP27moksop_u:26687": " atrer asty āśramaś śrīmān siddhaśramaharo mahān //MU_5,65.20//",
    "GSP27moksop_u:26688": " mahaty atryāśrame tasmiṃs tāpasau dvau babhūvatuḥ /",
    "GSP27moksop_u:26689": " kaucid eva nabhomārga iva śukrabṛhaspatī //MU_5,65.21//",
    "GSP27moksop_u:26690": " tayor athaikāspadayos tatrābhūtāṃ sutāv ubhau /",
    "GSP27moksop_u:26691": " kulāṅkurau śuddhatanū sarasvaty ambujāv iva //MU_5,65.22//",
    "GSP27moksop_u:26692": " vilāsabhāsanāmānau vṛddhim āyayatuḥ kramāt /",
    "GSP27moksop_u:26693": " tau pitroḥ pallavau śīghraṃ latāpādapayor iva //MU_5,65.23//",
    "GSP27moksop_u:26694": " āstām anyo'nyasuhṛdau susnigdhau vallabhau mithaḥ /",
    "GSP27moksop_u:26695": " tilatailavad āśliṣṭau tau puṣpāmodavat sthitau //MU_5,65.24//",
    "GSP27moksop_u:26696": " nābhūtāṃ viprayuktau tau suraktāv iva dampatī /",
    "GSP27moksop_u:26697": " ekaṃ dvitvam ivāpannaṃ samam āsīt tayor manaḥ //MU_5,65.25//",
    "GSP27moksop_u:26698": " tau tathānyo'nyamuditau manoharatarākṛtī /",
    "GSP27moksop_u:26699": " tasthatus svāśrame maune saroja iva ṣaṭpadau //MU_5,65.26//",
    "GSP27moksop_u:26700": " prāpatur yauvanaṃ bālyam utsṛjya janavallabhau /",
    "GSP27moksop_u:26701": " kālenālpatareṇaiva candrasūryāv ivoditau //MU_5,65.27//",
    "GSP27moksop_u:26702": " jagmatur deham utsṛjya tatas tau pitarau tayoḥ /",
    "GSP27moksop_u:26703": " svargaṃ jarārtāv uḍḍīya nīḍād iva vihaṅgamau //MU_5,65.28//",
    "GSP27moksop_u:26704": " pañcatvaṃ gatayoḥ pitror dīnavaktrau babhūvatuḥ /",
    "GSP27moksop_u:26705": " sannāṅgau vigatotsāhau padmāv iva jaloddhṛtau //MU_5,65.29//",
    "GSP27moksop_u:26706": " tatraurdhvadaihikaṃ kṛtvā cakrāte paridevanam /",
    "GSP27moksop_u:26707": " lokasthitir alaṅghyā hi mahatām api mānada //MU_5,65.30//",
    "GSP27moksop_u:26708": " kṛtvaurdhvadaihikam atho vyathayābhibhūtau śokotthayā karuṇam ārtagirā vilapya /",
    "GSP27moksop_u:26709": " citrārpitāv iva nirastasamastaceṣṭau tau saṃsthitau susamaśūnyahṛdādināntam //MU_5,65.31//",
    "GSP27moksop_u:26710": " bhāsavilāsavṛttānte sahyagirivarṇanaṃ nāma sargaḥ",
    "GSP27moksop_u:26711": " ṣaṭṣaṣṭitamas sargaḥ",
    "GSP27moksop_u:26712": " vasiṣṭhaḥ:",
    "GSP27moksop_u:26713": " atha śokaparābhūtau tasthatur dṛḍhatāpasau /",
    "GSP27moksop_u:26714": " tāpasaṃśuṣkasarvāṅgau tāv araṇyadrumāv iva //MU_5,66.1//",
    "GSP27moksop_u:26715": " viraktau vipine kālaṃ kṣapayām āsatur dvijau /",
    "GSP27moksop_u:26716": " viyūthāv iva sāraṅgāv anāsthām āgatau parām //MU_5,66.2//",
    "GSP27moksop_u:26717": " jagmur dināni māsāś ca varṣāṇy atha tayos tadā /",
    "GSP27moksop_u:26718": " kramāt tāv api saṃyātau jarāṃ śvabhradrumāv iva //MU_5,66.3//",
    "GSP27moksop_u:26719": " aprāptavimalajñānau cirāj jaraḍhatāpasau /",
    "GSP27moksop_u:26720": " tāv ekadā saṅghaṭitāv idam anyo'nyam ūcatuḥ //MU_5,66.4//",
    "GSP27moksop_u:26721": " vilāsaḥ:",
    "GSP27moksop_u:26722": " jīvitogradrumaphala madāśvāsāmṛtāmbudhe /",
    "GSP27moksop_u:26723": " jagaty asmin mahābandho bhāsa svāgatam astu te //MU_5,66.5//",
    "GSP27moksop_u:26724": " etāvatyo dināvalyo madviyogavatā tvayā /",
    "GSP27moksop_u:26725": " vada kva kṣapitās sādho kaccit te vimalaṃ tapaḥ //MU_5,66.6//",
    "GSP27moksop_u:26726": " kaccit te vijvarā buddhiḥ kaccij jātas tvam ātmavān /",
    "GSP27moksop_u:26727": " kaccit phalitavidyas tvaṃ kaccit kuśalavān asi //MU_5,66.7//",
    "GSP27moksop_u:26728": " vasiṣṭhaḥ:",
    "GSP27moksop_u:26729": " ity uktavantaṃ saṃsārasamudvignam alaṃ tadā /",
    "GSP27moksop_u:26730": " prāhāprāptamahājñānaṃ suhṛt suhṛdam ādarāt //MU_5,66.8//",
    "GSP27moksop_u:26731": " bhāsaḥ:",
    "GSP27moksop_u:26732": " sādho svāgatam adyāṅga diṣṭyā dṛṣṭo 'si mānada /",
    "GSP27moksop_u:26733": " kuśalaṃ tu kuto 'smākaṃ saṃsāre tiṣṭhatām iha //MU_5,66.9//",
    "GSP27moksop_u:26734": " yāvan nādhigataṃ jñeyaṃ yāvat kṣīṇā na cittabhūḥ /",
    "GSP27moksop_u:26735": " yāvat tīrṇaṃ na saṃsārāt tāvan me kuśalaṃ kutaḥ //MU_5,66.10//",
    "GSP27moksop_u:26736": " yāvan nādhigataṃ jñānaṃ yāvan na samatoditā /",
    "GSP27moksop_u:26737": " yāvan nābhyudito bodhas tāvan naḥ kuśalaṃ kutaḥ //MU_5,66.11//",
    "GSP27moksop_u:26738": " āśā yāvad aśeṣeṇa na lūnāś cittasambhavāḥ /",
    "GSP27moksop_u:26739": " vīrudho dātrakeṇeva tāvan naḥ kuśalaṃ kutaḥ //MU_5,66.12//",
    "GSP27moksop_u:26740": " ātmalābhaṃ vinā sādho vinā jñānamahauṣadham /",
    "GSP27moksop_u:26741": " udeti punar eveyaṃ dussaṃsṛtiviṣūcikā //MU_5,66.13//",
    "GSP27moksop_u:26742": " śaiśavāṅkuritārambho navayauvanapallavaḥ /",
    "GSP27moksop_u:26743": " jarākusumito 'bhyeti punas saṃsāradurdrumaḥ //MU_5,66.14//",
    "GSP27moksop_u:26744": " kāyajīrṇataror asmād bāndhavākrandaṣaṭpadāt /",
    "GSP27moksop_u:26745": " jarāpuṣpasitodeti punar maraṇamañjarī //MU_5,66.15//",
    "GSP27moksop_u:26746": " bhuktaśuktartuvirasā purāṇadivasombhitā /",
    "GSP27moksop_u:26747": " nīyate nīrasaprāyā punas saṃvatsarāvalī //MU_5,66.16//",
    "GSP27moksop_u:26748": " mahādarīṣu dehādres tṛṣṇākaṇṭakitāsv ati /",
    "GSP27moksop_u:26749": " helāvyālāsu ca punaḥ kriyāsu parilupyate //MU_5,66.17//",
    "GSP27moksop_u:26750": " duḥkhais sukhalavākārair dīrghadīrghaiś śubhāśubhaiḥ /",
    "GSP27moksop_u:26751": " aparyastāgamaprāyāḥ prayānty āyānti rātrayaḥ //MU_5,66.18//",
    "GSP27moksop_u:26752": " ayathārthakriyārambhaiḥ kadāśāveśapallavaiḥ /",
    "GSP27moksop_u:26753": " kṣīyate karmabhis tucchair āyur āhatakartṛbhiḥ //MU_5,66.19//",
    "GSP27moksop_u:26754": " unmūlitāśayālāno manomattamataṅgajaḥ /",
    "GSP27moksop_u:26755": " tṛṣṇākareṇukottabdho dūraṃ viparidhāvati //MU_5,66.20//",
    "GSP27moksop_u:26756": " jihvādalalatālagnaḥ kāyadrumaguhālaye /",
    "GSP27moksop_u:26757": " yatracintāmaṇau vṛddho gardhagṛdhro vivardhate //MU_5,66.21//",
    "GSP27moksop_u:26758": " nīrasā nissukhā laghvī patatpelavagātrikā /",
    "GSP27moksop_u:26759": " jīrṇaparṇasavarṇeyaṃ kṣīyate divasāvalī //MU_5,66.22//",
    "GSP27moksop_u:26760": " apamānarajodhvastam astaṅgatavapuśśri ca /",
    "GSP27moksop_u:26761": " mukhaṃ dhūsaratām eti himaiḥ padmam ivāhatam //MU_5,66.23//",
    "GSP27moksop_u:26762": " śuṣyataḥ kāyasarasaḥ pragaladyauvanāmbhasaḥ /",
    "GSP27moksop_u:26763": " rājahaṃsaḥ kṣaṇād āyur anāvarti palāyate //MU_5,66.24//",
    "GSP27moksop_u:26764": " kālānilabaloddhūtāj jarjarāj jīvitadrumāt /",
    "GSP27moksop_u:26765": " bhogapuṣpāṇi divasaparṇāni nipatanty adhaḥ //MU_5,66.25//",
    "GSP27moksop_u:26766": " bhogabhogiśriteṣv antar duḥkhadarduravāriṣu /",
    "GSP27moksop_u:26767": " mano mohāndhakūpeṣu dūreṣu vinimajjati //MU_5,66.26//",
    "GSP27moksop_u:26768": " nānānurañjanā spaṣṭā tṛṣṇā taralapelavā /",
    "GSP27moksop_u:26769": " caityamagnapatākeva dūraṃ samadhirohati //MU_5,66.27//",
    "GSP27moksop_u:26770": " asya saṃsāratantrasya bṛhatkālabilāspadaḥ /",
    "GSP27moksop_u:26771": " jīvitāśāmayāṃs tantūn antakākhur nikṛntati //MU_5,66.28//",
    "GSP27moksop_u:26772": " yauvanotphālakallolā bahalollāsaphenilā /",
    "GSP27moksop_u:26773": " parāvartamahāvartā yāti jīvitadurnadī //MU_5,66.29//",
    "GSP27moksop_u:26774": " kalākulakalatkāryakallolakulasaṅkulā /",
    "GSP27moksop_u:26775": " kriyāsarid aparyantā vahaty ākulakoṭarā //MU_5,66.30//",
    "GSP27moksop_u:26776": " anantā bandhujanatānadyo gambhīrakoṭare /",
    "GSP27moksop_u:26777": " ajasraṃ nipatanty etā vitate kālasāgare //MU_5,66.31//",
    "GSP27moksop_u:26778": " deharatnaśalākeyaṃ nāśapaṅkārṇavodare /",
    "GSP27moksop_u:26779": " na jñāyate kva magneti tāta janmani janmani //MU_5,66.32//",
    "GSP27moksop_u:26780": " cintācakre ciraṃ cañcaccakrikācāracañcure /",
    "GSP27moksop_u:26781": " ceto bhramati sāmudre gartāvarte tṛṇaṃ yathā //MU_5,66.33//",
    "GSP27moksop_u:26782": " uhyamānam ananteṣu cetaḥ kāryamahormiṣu /",
    "GSP27moksop_u:26783": " kṣaṇam eti na viśrāmaṃ cintātāṇḍavitāśayam //MU_5,66.34//",
    "GSP27moksop_u:26784": " idaṃ kṛtaṃ karomīdaṃ kariṣyāmīdam ity alam /",
    "GSP27moksop_u:26785": " kalanājālavalitā mūrchitā matipakṣiṇī //MU_5,66.35//",
    "GSP27moksop_u:26786": " ayaṃ suhṛd ayaṃ śatrur iti dvandvamahāmayaḥ /",
    "GSP27moksop_u:26787": " vinikṛntati marmāṇi navānīvotpalāni me //MU_5,66.36//",
    "GSP27moksop_u:26788": " cintātuṇḍyā madāvartavīcyaikanicayaṃ caran /",
    "GSP27moksop_u:26789": " kṣaṇād ucchūnatām eti mānamīnaḥ kṣaṇāt kṣatim //MU_5,66.37//",
    "GSP27moksop_u:26790": " anātmīyāni duḥkhāni bahūny evaṃvidhāny alam /",
    "GSP27moksop_u:26791": " ātmabuddhyā vicinvāno jano gacchati dīnatām //MU_5,66.38//",
    "GSP27moksop_u:26792": " bahuvidhasukhaduḥkhamadhyapātī vitatajarāmaraṇaprapātabhagnaḥ /",
    "GSP27moksop_u:26793": " jagadudaragirau luṭhañ jano 'yaṃ gatarasaparṇavad eti jarjaratvam //MU_5,66.39//",
    "GSP27moksop_u:26794": " anityatāpratipādanaṃ nāma sargaḥ",
    "GSP27moksop_u:26795": " saptaṣaṣṭitamas sargaḥ",
    "GSP27moksop_u:26796": " vasiṣṭhaḥ:",
    "GSP27moksop_u:26797": " evaṃ tau kuśalapraśnaṃ kṛtavantau parasparam /",
    "GSP27moksop_u:26798": " kālenāsādya vimalaṃ jñānaṃ mokṣaṃ tato gatau //MU_5,67.1//",
    "GSP27moksop_u:26799": " ato vacmi mahābāho yathā jñānetarā gatiḥ /",
    "GSP27moksop_u:26800": " nāsti saṃsārataraṇe pāśabaddhasya cetasaḥ //MU_5,67.2//",
    "GSP27moksop_u:26801": " idaṃ bhavyamater duḥkham anantam api pelavam /",
    "GSP27moksop_u:26802": " kukhagasyātaro 'mbhodhis sarpārer goṣpadāyate //MU_5,67.3//",
    "GSP27moksop_u:26803": " dehātītā mahātmānaś cinmātre svātmani sthitāḥ /",
    "GSP27moksop_u:26804": " dūrad dehaṃ hasanti svaṃ prekṣyārko janatām iva //MU_5,67.4//",
    "GSP27moksop_u:26805": " dehe duḥkhini saṅkṣubdhe kā naḥ kṣatir upasthitā /",
    "GSP27moksop_u:26806": " rathe vidhurite bhagne sāratheḥ keva khaṇḍanā //MU_5,67.5//",
    "GSP27moksop_u:26807": " manasi kṣubdhatāṃ yāte cittvasyāṅga kim āgatam /",
    "GSP27moksop_u:26808": " taraṅge rajasā mlāne vaiparītyaṃ kim ambudheḥ //MU_5,67.6//",
    "GSP27moksop_u:26809": " ke bhavanty ayasāṃ haṃsāḥ payasām upalāś ca ke /",
    "GSP27moksop_u:26810": " kāś śilāḥ kila dārūṇāṃ ke bhogāḥ paramātmanaḥ //MU_5,67.7//",
    "GSP27moksop_u:26811": " sambandhaḥ ka ivāgrāśāśailāparasamudrayoḥ /",
    "GSP27moksop_u:26812": " antare dūrasambādhe kaś ca cittattvabandhayoḥ //MU_5,67.8//",
    "GSP27moksop_u:26813": " apy utsaṅgohyamānāni kāṣṭhāni saridambhasām /",
    "GSP27moksop_u:26814": " kāni nāma bhavantīha śarīrāṇi tathātmanaḥ //MU_5,67.9//",
    "GSP27moksop_u:26815": " saṅghaṭṭāt kāṣṭhapayasāṃ yathottuṅgāḥ kaṇādayaḥ /",
    "GSP27moksop_u:26816": " dehātmanos samāyogāt tathaitāś cittavṛttayaḥ //MU_5,67.10//",
    "GSP27moksop_u:26817": " sambandhād dārupayasāṃ pratibimbāni dārutaḥ /",
    "GSP27moksop_u:26818": " yathā payasi lakṣyante śarīrāṇi tathātmani //MU_5,67.11//",
    "GSP27moksop_u:26819": " yathā darpaṇavāryādau pratibimbāni vastutaḥ /",
    "GSP27moksop_u:26820": " nāsatyāni na satyāni śarīrāṇi tathātmani //MU_5,67.12//",
    "GSP27moksop_u:26821": " dāruvāryupalāsphoṭe duḥkhitā na yathā kvacit /",
    "GSP27moksop_u:26822": " saṃyukteṣu viyukteṣu na tathā pañcasu kṣatiḥ //MU_5,67.13//",
    "GSP27moksop_u:26823": " dārusaṃvellitāt toyāt kampaśabdādayo yathā /",
    "GSP27moksop_u:26824": " prajāyante tathaivāsmād dehāc citparibodhitāt //MU_5,67.14//",
    "GSP27moksop_u:26825": " na buddhajaḍayor etās saṃvidaś ciccharīrayoḥ /",
    "GSP27moksop_u:26826": " etā hy ajñānamātrasya tasmin naṣṭe tad eva tāḥ //MU_5,67.15//",
    "GSP27moksop_u:26827": " yathā na kasyacid dāruvāriśleṣe 'nubhūtayaḥ /",
    "GSP27moksop_u:26828": " tathā na kasyacid dehadehisaṅge 'nubhūtayaḥ //MU_5,67.16//",
    "GSP27moksop_u:26829": " ajñasyāyaṃ yathā dṛṣṭas saṃsāras satyatāṃ gataḥ /",
    "GSP27moksop_u:26830": " tajjñasyāyaṃ tathā naṣṭas saṃsāro 'satyatāṃ gataḥ //MU_5,67.17//",
    "GSP27moksop_u:26831": " antassaṅgavihīnās te yathā snehā dṛṣattale /",
    "GSP27moksop_u:26832": " tathāsaktamanovṛttau bāhyābhogānubhūtayaḥ //MU_5,67.18//",
    "GSP27moksop_u:26833": " antassaṅgena rahito yadvat salilakāṣṭhayoḥ /",
    "GSP27moksop_u:26834": " sambandhas tadvad evāntar asaṅgo dehadehinoḥ //MU_5,67.19//",
    "GSP27moksop_u:26835": " antassaṅgena rahitas sambandho jalakāṣṭhayoḥ /",
    "GSP27moksop_u:26836": " jñadehadehinoś caiva pratibimbāmbhasos tathā //MU_5,67.20//",
    "GSP27moksop_u:26837": " sthitā sarvatra saṃvittiś śuddhā saṃvedyavarjitā /",
    "GSP27moksop_u:26838": " dvitvopalāñchitā tv anyā dussaṃvittir na vidyate //MU_5,67.21//",
    "GSP27moksop_u:26839": " aduḥkham eti duḥkhatvam antassaṃvedanāt sphuṭam /",
    "GSP27moksop_u:26840": " sthāṇur bhavati vetālo vetālatvena bhāvitaḥ //MU_5,67.22//",
    "GSP27moksop_u:26841": " asambandho hi sambandho bhavaty antarviniścayāt /",
    "GSP27moksop_u:26842": " svapnāṅganāsuratavat sthāṇuvetālabhaṅgavat //MU_5,67.23//",
    "GSP27moksop_u:26843": " asatprāyo hi sambandho yathā salilakāṣṭhayoḥ /",
    "GSP27moksop_u:26844": " tathaiva mithyā sambandhaś śarīraparamātmanoḥ //MU_5,67.24//",
    "GSP27moksop_u:26845": " antassaṅgaṃ vinā nāmbu kāṣṭhāghātaiḥ pramuhyate /",
    "GSP27moksop_u:26846": " ātmāntassaṅgarahito dehaduḥkhair na dahyate //MU_5,67.25//",
    "GSP27moksop_u:26847": " dehabhāvanayaivātmā dehaduḥkhavaśe sthitaḥ /",
    "GSP27moksop_u:26848": " tattyāgena tato mukto bhavatīti vidur budhāḥ //MU_5,67.26//",
    "GSP27moksop_u:26849": " antassaṅgavihīnatvād duḥkhavanty aṅga no yathā /",
    "GSP27moksop_u:26850": " pattrāmbūpaladārūṇi śliṣṭāny api parasparam //MU_5,67.27//",
    "GSP27moksop_u:26851": " antassaṅgena rahitā yānti nirduḥkhatāṃ parām /",
    "GSP27moksop_u:26852": " śliṣṭā api tathaivātmā dehendriyamanāṃsy alam //MU_5,67.28//",
    "GSP27moksop_u:26853": " antassaṅgo hi saṃsāre sarveṣāṃ nāma dehinām /",
    "GSP27moksop_u:26854": " jarāmaraṇamohānāṃ tarūṇāṃ bījakāraṇam //MU_5,67.29//",
    "GSP27moksop_u:26855": " antassaṃsaṅgavāñ jantur magnas saṃsārasāgare /",
    "GSP27moksop_u:26856": " antassaṃsaṅgamuktas tu tīrṇas saṃsārasāgarāt //MU_5,67.30//",
    "GSP27moksop_u:26857": " antassaṃsaṅgavac cittaṃ śataśākham ihocyate /",
    "GSP27moksop_u:26858": " antassaṃsaṅgarahitaṃ vilīnaṃ cittam ucyate //MU_5,67.31//",
    "GSP27moksop_u:26859": " bhagnasphaṭikavad viddhi manas saktam apāvanam /",
    "GSP27moksop_u:26860": " abhagnasphaṭikābhāsam asaktaṃ viddhi vai manaḥ //MU_5,67.32//",
    "GSP27moksop_u:26861": " asaktaṃ nirmalaṃ cittaṃ muktaṃ saṃsāry api sphuṭam /",
    "GSP27moksop_u:26862": " saktaṃ tu dīrghatapasā yuktam apy atibandhavat //MU_5,67.33//",
    "GSP27moksop_u:26863": " antassaktaṃ mano baddhaṃ muktaṃ saktivivarjitam /",
    "GSP27moksop_u:26864": " antassaṃsaktir evaikaṃ kāraṇaṃ bandhamokṣayoḥ //MU_5,67.34//",
    "GSP27moksop_u:26865": " antassaṃsaktimuktasya kurvato 'pi na kartṛtā /",
    "GSP27moksop_u:26866": " sukhaduḥkhavati svapne sambhramonmukhatā yathā //MU_5,67.35//",
    "GSP27moksop_u:26867": " citte kartari kartṛtvam adehasyāpi vidyate /",
    "GSP27moksop_u:26868": " svapnādāv iva vikṣubdhasukhaduḥkhadaśāmayam //MU_5,67.36//",
    "GSP27moksop_u:26869": " akartari manasy antar akartṛtvaṃ sphuṭaṃ bhavet /",
    "GSP27moksop_u:26870": " śūnyacitto hi puruṣaḥ kurvann api na cetati //MU_5,67.37//",
    "GSP27moksop_u:26871": " cetasā kṛtam āpnoṣi cetasā na kṛtaṃ na tu /",
    "GSP27moksop_u:26872": " na kvacit kāraṇaṃ deho na cittam api kartṛ vai //MU_5,67.38//",
    "GSP27moksop_u:26873": " asaṃsaktam akartr eva kurvad eva mano viduḥ /",
    "GSP27moksop_u:26874": " na karmaphalabhoktṛtvam asaktaṃ pratipadyate //MU_5,67.39//",
    "GSP27moksop_u:26875": " brahmahatyāśvamedhābhyām asaṃsakto na lipyate /",
    "GSP27moksop_u:26876": " dūrasthakāntāsaṃsaktamanāḥ kāryair ivāgragaiḥ //MU_5,67.40//",
    "GSP27moksop_u:26877": " antassaṃsaktinirmukto jīvo madhuravṛttimān /",
    "GSP27moksop_u:26878": " bahiḥ kurvann akurvan vā kartā bhoktā na hi kvacit //MU_5,67.41//",
    "GSP27moksop_u:26879": " antassaṃsaktimuktaṃ yan manas syāt tad akartṛkam /",
    "GSP27moksop_u:26880": " tad viyuktaṃ praśāntaṃ tat tad yuktaṃ tad alepakam //MU_5,67.42//",
    "GSP27moksop_u:26881": " tat syāt sarvapadārthānāṃ śliṣṭānāṃ niścitaṃ bahiḥ /",
    "GSP27moksop_u:26882": " sarvaduḥkhakarīṃ krūrām antassaktiṃ vivarjayet //MU_5,67.43//",
    "GSP27moksop_u:26883": " virahitam alam antassaṅgadoṣeṇa cetaś śamam upagatam ādyaṃ vyomavan nirmalābham /",
    "GSP27moksop_u:26884": " sakalakalanamuktenātmanaikatvam eti sthiram alinibham ambho vāriṇīvālinīle //MU_5,67.44//",
    "GSP27moksop_u:26885": " antassaṅgavicāro nāma sargaḥ",
    "GSP27moksop_u:26886": " aṣṭaṣaṣṭitamas sargaḥ",
    "GSP27moksop_u:26887": " rāmaḥ:",
    "GSP27moksop_u:26888": " kīdṛśo bhagavan saṅgaḥ kaś ca bandhāya vai nṛṇām /",
    "GSP27moksop_u:26889": " kaś ca mokṣāya kathitaḥ kathaṃ caiṣa cikitsyate //MU_5,68.1//",
    "GSP27moksop_u:26890": " vasiṣṭhaḥ:",
    "GSP27moksop_u:26891": " dehadehivibhāgaikaparityāge na bhāvanā /",
    "GSP27moksop_u:26892": " dehamātre tu viśvāsas saṅgo bandhārha ucyate //MU_5,68.2//",
    "GSP27moksop_u:26893": " anantasyātmatattvasya saparyantaviniścaye /",
    "GSP27moksop_u:26894": " yat sukhārthitvam antas sa saṅgo bandhārha ucyate //MU_5,68.3//",
    "GSP27moksop_u:26895": " sarvam ātmedam akhilaṃ kiṃ vāñchāmi tyajāmi kim /",
    "GSP27moksop_u:26896": " ity asaṅgasthitiṃ viddhi jīvanmuktatanusthitām //MU_5,68.4//",
    "GSP27moksop_u:26897": " nāham asmi na cānyo 'sti mā bhavantu bhavantu vā /",
    "GSP27moksop_u:26898": " sukhāny asakta ity antaḥ kathyate muktibhāṅ naraḥ //MU_5,68.5//",
    "GSP27moksop_u:26899": " nābhinandati naiṣkarmyaṃ na karmaprakṛtehitaḥ /",
    "GSP27moksop_u:26900": " susamo yaḥ phalatyāgī so 'saṃsakta iti smṛtaḥ //MU_5,68.6//",
    "GSP27moksop_u:26901": " ātmatattvaikaniṣṭhasya harṣāmarṣavaśaṃ manaḥ /",
    "GSP27moksop_u:26902": " yasya nāyāty asakto 'sau jīvanmuktaś ca kathyate //MU_5,68.7//",
    "GSP27moksop_u:26903": " sarvakarmaphalādīnāṃ manasaiva na karmaṇā /",
    "GSP27moksop_u:26904": " nipuṇaṃ yaḥ parityāgas so 'saṃsaṅga iti smṛtaḥ //MU_5,68.8//",
    "GSP27moksop_u:26905": " asaṃsaṅgena sakalāś ceṣṭā nānāvijṛmbhitāḥ /",
    "GSP27moksop_u:26906": " cikitsitā bhavanty aṅga śreyas sampādayanti ca //MU_5,68.9//",
    "GSP27moksop_u:26907": " saṃsaktivaśatas sarve vitatā duḥkharāśayaḥ /",
    "GSP27moksop_u:26908": " prayānti śataśākhatvaṃ śvabhrakaṇṭakavṛkṣavat //MU_5,68.10//",
    "GSP27moksop_u:26909": " rajjukṛṣṭaghanaghrāṇo yad gantryāḥ pathi gardabhaḥ /",
    "GSP27moksop_u:26910": " bhāraṃ vahati bhītātmā tat saṃsaktivijṛmbhitam //MU_5,68.11//",
    "GSP27moksop_u:26911": " śītavātātapakleśam ekadeśaniṣaṇṇayā /",
    "GSP27moksop_u:26912": " tarur vahati yat tanvā tat saṃsaṅgavijṛmbhitam //MU_5,68.12//",
    "GSP27moksop_u:26913": " dharāvivaranirmagno yat kīṭaḥ pīḍitāṅgakaḥ /",
    "GSP27moksop_u:26914": " kṣiṇoti vikalaḥ kālaṃ tat saṃsaṅgavijṛmbhitam //MU_5,68.13//",
    "GSP27moksop_u:26915": " dūrvāṅkuratṛṇāhāraḥ kirātaśarapīḍayā /",
    "GSP27moksop_u:26916": " jahāti yan mṛgo dehaṃ tat saṃsaṅgavijṛmbhitam //MU_5,68.14//",
    "GSP27moksop_u:26917": " vīruttṛṇadaśāṃ yātā lūyante yat punaḥ punaḥ /",
    "GSP27moksop_u:26918": " nānāvigatasañcārās tat saṃsaktivijṛmbhitam //MU_5,68.15//",
    "GSP27moksop_u:26919": " rasātalarasāyogāt tṛṇagulmalatādayaḥ /",
    "GSP27moksop_u:26920": " janayanti yad ākāraṃ tat saṃsaktivijṛmbhitam //MU_5,68.16//",
    "GSP27moksop_u:26921": " utpatyotpatya līyante taraṅgiṇi taraṅgavat /",
    "GSP27moksop_u:26922": " bhūtāni yad anantāni tat saṃsaktivijṛmbhitam //MU_5,68.17//",
    "GSP27moksop_u:26923": " śāntaivānantasaṅkāśā padārthaśatasaṅkulā /",
    "GSP27moksop_u:26924": " yat saṃsāranadī mattā tat saṃsaktivijṛmbhitam //MU_5,68.18//",
    "GSP27moksop_u:26925": " saktir hi dvividhā proktā vandhyā vandyā ca rāghava /",
    "GSP27moksop_u:26926": " vandhyā sarvatra mūḍhānāṃ vandyā tattvavidāṃ nijā //MU_5,68.19//",
    "GSP27moksop_u:26927": " ātmatattvāvabodhena hīnā dehādivastujā /",
    "GSP27moksop_u:26928": " bhūyassaṃsāradā saktir dṛḍhā vandhyeti kathyate //MU_5,68.20//",
    "GSP27moksop_u:26929": " ātmatattvāvabodhena satyabhūtā vivekajā /",
    "GSP27moksop_u:26930": " vandyā hi kathyate saktir bhūyassaṃsāravarjitā //MU_5,68.21//",
    "GSP27moksop_u:26931": " śaṅkhacakragadāhasto deho vividhayehayā /",
    "GSP27moksop_u:26932": " vandyasaṃsaktivaśataḥ paripāti jagattrayam //MU_5,68.22//",
    "GSP27moksop_u:26933": " anārataṃ nirālambe vyomavartmani pānthatām /",
    "GSP27moksop_u:26934": " vandyasaṃsaktivaśataḥ karoti ravir anvaham //MU_5,68.23//",
    "GSP27moksop_u:26935": " mahākalpasamādhānadhīrakalpitakalpanam /",
    "GSP27moksop_u:26936": " vandyasaṃsaktivaśato brāhmaṃ sphurati vai vapuḥ //MU_5,68.24//",
    "GSP27moksop_u:26937": " līlayā lalanālānanilīnaṃ bhūtibhūṣitam /",
    "GSP27moksop_u:26938": " vandyasaṃsaktivaśataś śarīraṃ śāṅkaraṃ sthitam //MU_5,68.25//",
    "GSP27moksop_u:26939": " vijñātagatayas siddhā lokapālās tathetare /",
    "GSP27moksop_u:26940": " vandyasaṃsaktivaśatas tiṣṭhanti jagatāṃ gaṇe //MU_5,68.26//",
    "GSP27moksop_u:26941": " dhatte śarīrayantraugham anyeyaṃ bhūtasantatiḥ /",
    "GSP27moksop_u:26942": " vandhyasaṃsaktivaśato jarāmṛtivivartitam //MU_5,68.27//",
    "GSP27moksop_u:26943": " manaḥ patati bhogeṣu gṛdhro māṃsalaveṣv iva /",
    "GSP27moksop_u:26944": " vandhyasaktivaśād eva vyarthayā rasyaśaṅkayā //MU_5,68.28//",
    "GSP27moksop_u:26945": " saṃsaktivaśato vāti vāyur bhuvanakoṭare /",
    "GSP27moksop_u:26946": " pañcabhūtāni tiṣṭhanti vahatīyaṃ jagatsthitiḥ //MU_5,68.29//",
    "GSP27moksop_u:26947": " divi devā bhuvi narāḥ pātāle bhogino 'surāḥ /",
    "GSP27moksop_u:26948": " brahmāṇḍodumbaraphale sphuranmaṣakavat sthitāḥ //MU_5,68.30//",
    "GSP27moksop_u:26949": " jāyante ca mriyante ca nipatanty utpatanti ca /",
    "GSP27moksop_u:26950": " bhūtāny avirataṃ bhūyo nirjharāmbukaṇā iva //MU_5,68.31//",
    "GSP27moksop_u:26951": " parasparanigīrṇāṅgī janatā jāḍyajarjarā /",
    "GSP27moksop_u:26952": " sambhrāntā prabhramaty aṅga śīrṇaṃ parṇam ivāmbare //MU_5,68.32//",
    "GSP27moksop_u:26953": " nakṣatracakraṃ gagane kṣamāmaṣakasantatam /",
    "GSP27moksop_u:26954": " sphuraty āvartavṛttyaiva pātālagajalaughavat //MU_5,68.33//",
    "GSP27moksop_u:26955": " pātotpātadaśājīrṇaṃ kālabālakakandukam /",
    "GSP27moksop_u:26956": " adyāpi na jahātīndur jaḍimnā malinaṃ vapuḥ //MU_5,68.34//",
    "GSP27moksop_u:26957": " nānāyugaparāvartaduḥkhālokanakarkaśam /",
    "GSP27moksop_u:26958": " na lunāti manaṣṣaṇḍaṃ divi gīrvāṇamaṇḍalam //MU_5,68.35//",
    "GSP27moksop_u:26959": " vāsanāmātravaśataḥ pare vyomani kenacit /",
    "GSP27moksop_u:26960": " idam āracitaṃ citraṃ vicitraṃ paśya rāghava //MU_5,68.36//",
    "GSP27moksop_u:26961": " manassaṅgaikaraṅgeṇa śūnye vyomni jaganmayam /",
    "GSP27moksop_u:26962": " yad idaṃ racitaṃ citraṃ na tat satyaṃ kadācana //MU_5,68.37//",
    "GSP27moksop_u:26963": " saṃsaktamanasām asmin saṃsāre vyavahāriṇām /",
    "GSP27moksop_u:26964": " atti tṛṣṇā śarīrāṇi tṛṇāny agniśikhā yathā //MU_5,68.38//",
    "GSP27moksop_u:26965": " parisaktamater dehān sikatāḥ patyur ambhasām /",
    "GSP27moksop_u:26966": " kaś śaktaḥ parisaṅkhyātuṃ paramāṇugaṇaṃ tathā //MU_5,68.39//",
    "GSP27moksop_u:26967": " muktālatāyā gaṅgāyā meror āpādamastakam /",
    "GSP27moksop_u:26968": " taraṅgamuktā gaṇyante na dehās saktacetasaḥ //MU_5,68.40//",
    "GSP27moksop_u:26969": " saṃsaktacittam āyānti sarvā duḥkhaparamparāḥ /",
    "GSP27moksop_u:26970": " jaḍakallolavalitā mahānadya ivāmbudhim //MU_5,68.41//",
    "GSP27moksop_u:26971": " saṃsaktamanasām etā ramyāntaḥpurapaṅktayaḥ /",
    "GSP27moksop_u:26972": " racitā rauravāvīcikālasūtrādināmikāḥ //MU_5,68.42//",
    "GSP27moksop_u:26973": " saktacittaṃ janaṃ duḥkhaśuṣkam indhanasañcayam /",
    "GSP27moksop_u:26974": " jvalatāṃ narakāgnīnāṃ viddhi tena jvalanti te //MU_5,68.43//",
    "GSP27moksop_u:26975": " duḥkhajālam idaṃ rāma yat kiñcij jagatīgatam /",
    "GSP27moksop_u:26976": " saṃsaktamanasām arthe tat sarvaṃ parikalpitam //MU_5,68.44//",
    "GSP27moksop_u:26977": " manassaṃsaṅgadharmiṇyā bhārabhūtaśarīrayā /",
    "GSP27moksop_u:26978": " kṣayodayadaśārthinyā sarvaṃ tatam avidyayā //MU_5,68.45//",
    "GSP27moksop_u:26979": " asaṃsaṅgena bhogānāṃ sarvā rāma vibhūtayaḥ /",
    "GSP27moksop_u:26980": " paraṃ vistāram āyānti prāvṛṣīva mahāpagāḥ //MU_5,68.46//",
    "GSP27moksop_u:26981": " antassaṃsaṅgam aṅgānām aṅgāraṃ viddhi rāghava /",
    "GSP27moksop_u:26982": " anantassaṅgam aṅgānāṃ viddhi rāma rasāyanam //MU_5,68.47//",
    "GSP27moksop_u:26983": " saṃsaṅgenāntarasthena dahyate prakṛtis svayam /",
    "GSP27moksop_u:26984": " svaphalotthenaiḍakākṣī pāvakena yathauṣadhiḥ //MU_5,68.48//",
    "GSP27moksop_u:26985": " sarvatrāsaktam āśaktam anantam iva saṃsthitam /",
    "GSP27moksop_u:26986": " asaṅkalpaṃ sadābhāsaṃ sukhāyaiva mano bhavet //MU_5,68.49//",
    "GSP27moksop_u:26987": " vidyādṛśi prodayam āgatena kṣayaṃ tv avidyāviṣayaṃ gatena /",
    "GSP27moksop_u:26988": " sarvatra saṃsaktivivarjitena svacetasā tiṣṭhati yas sa muktaḥ //MU_5,68.50//",
    "GSP27moksop_u:26989": " saṃsaṅgavicārayogo nāma sargaḥ",
    "GSP27moksop_u:26990": " ekonasaptatitamas sargaḥ",
    "GSP27moksop_u:26991": " vasiṣṭhaḥ:",
    "GSP27moksop_u:26992": " sarvadā sarvasaṃsthena sarveṇa saha tiṣṭhatā /",
    "GSP27moksop_u:26993": " sarvakarmaratenāpi manaḥ kāryaṃ vijānatā //MU_5,69.1//",
    "GSP27moksop_u:26994": " na saktam iha cintāsu na ceṣṭāsu na vastuṣu /",
    "GSP27moksop_u:26995": " nākāśe nāpy adhobhāge na dikṣu na latāsu ca //MU_5,69.2//",
    "GSP27moksop_u:26996": " na bahir vipulābhoge na caivendriyavṛttiṣu /",
    "GSP27moksop_u:26997": " nābhyantare na ca prāṇe na mūrdhani na tāluni //MU_5,69.3//",
    "GSP27moksop_u:26998": " na bhrūmadhye na nāsānte na mukhe na khatārake /",
    "GSP27moksop_u:26999": " nāndhakāre na cābhāse na cāsmin hṛdayāmbare //MU_5,69.4//",
    "GSP27moksop_u:27000": " na jāgrati na ca svapne na suṣupte na nirmale /",
    "GSP27moksop_u:27001": " nāsite na ca vā pīte raktādau śabale 'pi ca //MU_5,69.5//",
    "GSP27moksop_u:27002": " na sthire na cale nādau na madhye netaratra ca /",
    "GSP27moksop_u:27003": " na dūre nāntike nāṅge na padārthe na cātmani //MU_5,69.6//",
    "GSP27moksop_u:27004": " na śabdasparśarūpeṣu na mohānandavṛttiṣu /",
    "GSP27moksop_u:27005": " na gamāgamaceṣṭāsu na kālakalanāsu ca //MU_5,69.7//",
    "GSP27moksop_u:27006": " kevalaṃ citi viśramya kiñcic cetyāvalambataḥ /",
    "GSP27moksop_u:27007": " sarvatra nīrasam iva tiṣṭhatv ātmarasaṃ manaḥ //MU_5,69.8//",
    "GSP27moksop_u:27008": " tatrastho vigatāsaṅgo jīvo 'jīvatvam āgataḥ /",
    "GSP27moksop_u:27009": " vyavahāram imaṃ sarvaṃ mā karotu karotu vā //MU_5,69.9//",
    "GSP27moksop_u:27010": " akurvan vāpi kurvan vā jīvas svātmaratikriyām /",
    "GSP27moksop_u:27011": " kriyāphalair na sambandham āyāti kham ivāmbudaiḥ //MU_5,69.10//",
    "GSP27moksop_u:27012": " atha vā tam api tyaktvā cetyāṃśaṃ śāntacidghanaḥ /",
    "GSP27moksop_u:27013": " jīvas tiṣṭhatu saṃśāntaṃ jvalan maṇir ivātmani //MU_5,69.11//",
    "GSP27moksop_u:27014": " nirvāṇam ātmani gatas satatoditātmā jīvo bhuvi vyavaharann api rāmabhadra /",
    "GSP27moksop_u:27015": " nāsaṅgam eti gatasaṅgatayā phalena karmodbhavena hasatīva ca deham ārāt //MU_5,69.12//",
    "GSP27moksop_u:27016": " sātatikasamācārayogopadeśo nāma sargaḥ",
    "GSP27moksop_u:27017": " saptatitamas sargaḥ",
    "GSP27moksop_u:27018": " vasiṣṭhaḥ:",
    "GSP27moksop_u:27019": " asaṃsaṅgasukhadhyānasaṃsthitair viditātmabhiḥ /",
    "GSP27moksop_u:27020": " vyavahāribhir apy antar vītaśokair avasthitam //MU_5,70.1//",
    "GSP27moksop_u:27021": " prakṣubdhākṣubdhadehasya visaṃvedanasaṃvidaḥ /",
    "GSP27moksop_u:27022": " antaḥpūrṇasya vadane śrīr indor iva lakṣyate //MU_5,70.2//",
    "GSP27moksop_u:27023": " cetyahīnacidālambi mano yasya gatajvaram /",
    "GSP27moksop_u:27024": " tenāmbu katakeneva janatā samprasīdati //MU_5,70.3//",
    "GSP27moksop_u:27025": " nityam ātmadṛgālīno jñas svasthaś cañcalo 'pi san /",
    "GSP27moksop_u:27026": " kṣubdho dṛśyata evāsau pratibimbārkavan mudhā //MU_5,70.4//",
    "GSP27moksop_u:27027": " ātmārāmā mahātmānaḥ prabuddhāḥ paramodayāḥ /",
    "GSP27moksop_u:27028": " bahiḥ piñchāgrataralā antar merur ivācalāḥ //MU_5,70.5//",
    "GSP27moksop_u:27029": " cittam ātmatvam āyātaṃ sukhaduḥkhānurañjanām /",
    "GSP27moksop_u:27030": " nopaiti raṅgasaṃyogaṃ masṛṇas sphaṭiko yathā //MU_5,70.6//",
    "GSP27moksop_u:27031": " saṃsāradṛṣṭir uditā jñātalokaparāvaram /",
    "GSP27moksop_u:27032": " na rañjayati saccittaṃ jalalekhā yathāmbujam //MU_5,70.7//",
    "GSP27moksop_u:27033": " ātmadhyānamayo 'dhyānī prabodhaṃ param āgataḥ /",
    "GSP27moksop_u:27034": " kalanāmalanirmuktas tv asakta iti kathyate //MU_5,70.8//",
    "GSP27moksop_u:27035": " ātmārāmatayā jīvo yāty asaṃsaktatām iha /",
    "GSP27moksop_u:27036": " ātmajñānena saṃsaṅgas tanutām eti nānyathā //MU_5,70.9//",
    "GSP27moksop_u:27037": " jāgraty eva suṣuptastho jīvo bhavati rāghava /",
    "GSP27moksop_u:27038": " asyāṃ dṛśi gatadvandvo nityānastamayodayaḥ //MU_5,70.10//",
    "GSP27moksop_u:27039": " atra prauḍhim upāyātas turyatām eti pāvanīm /",
    "GSP27moksop_u:27040": " pariṇāmavaśād indur amāvasyārkatām iva //MU_5,70.11//",
    "GSP27moksop_u:27041": " cittve cetyadaśāhīne yā sthitiḥ kṣīṇacetasaḥ /",
    "GSP27moksop_u:27042": " socyate śāntakalanā jāgraty eva suṣuptatā //MU_5,70.12//",
    "GSP27moksop_u:27043": " tāṃ ca suptadaśām etya jīvan vyavaharan naraḥ /",
    "GSP27moksop_u:27044": " sukhaduḥkhavaratrābhir na kadācana kṛṣyate //MU_5,70.13//",
    "GSP27moksop_u:27045": " jāgraty eva suṣuptastho yaḥ karoti jagatkriyām /",
    "GSP27moksop_u:27046": " taṃ yantraputrakam iva nāyāti sukhaduḥkhadṛk //MU_5,70.14//",
    "GSP27moksop_u:27047": " cittasya bādhikā saktir bhāvābhāvopatāpadā /",
    "GSP27moksop_u:27048": " ātmatām āgate citte kasya kiṃ bādhate katham //MU_5,70.15//",
    "GSP27moksop_u:27049": " suṣuptabuddhiḥ karmāṇi pūrvahevākahelayā /",
    "GSP27moksop_u:27050": " kurvan na badhyate jīvo jīvanmuktatayā sthitaḥ //MU_5,70.16//",
    "GSP27moksop_u:27051": " sauṣuptīṃ vṛttim āśritya kuru mā kuru vānagha /",
    "GSP27moksop_u:27052": " karma prakṛtihevākavaśād upagataṃ svakam //MU_5,70.17//",
    "GSP27moksop_u:27053": " nādānaṃ na parityāgaḥ karmaṇo jñāya rocate /",
    "GSP27moksop_u:27054": " tiṣṭhanty adhigatātmāno yathāprāptānuvartinaḥ //MU_5,70.18//",
    "GSP27moksop_u:27055": " kurvann api na kartāsi suṣuptaikasthayā dhiyā /",
    "GSP27moksop_u:27056": " akartāpi ca kartāsi yathecchasi tathā kuru //MU_5,70.19//",
    "GSP27moksop_u:27057": " yathā na kiñcit kalayan mañcake spandate śiśuḥ /",
    "GSP27moksop_u:27058": " tathā phalādy akalayan kuru karmāṇi rāghava //MU_5,70.20//",
    "GSP27moksop_u:27059": " acetyacitpadasthatvāj jāgraty api suṣuptadhīḥ /",
    "GSP27moksop_u:27060": " yad yat karoti labdhātmā tasmiṃs tasya na kartṛtā //MU_5,70.21//",
    "GSP27moksop_u:27061": " daśām āsādya sauṣuptīṃ svavidaiva vivāsanaḥ /",
    "GSP27moksop_u:27062": " antaśśītalatām eti jño rasena yathā śaśī //MU_5,70.22//",
    "GSP27moksop_u:27063": " suṣuptastho mahātejā ghūrṇan pūrṇendubimbavat /",
    "GSP27moksop_u:27064": " samas sarvāsv avasthāsu bhavaty adrir yathartuṣu //MU_5,70.23//",
    "GSP27moksop_u:27065": " suṣuptasaṃstho dhīrātmā bahir āyāti lolatām /",
    "GSP27moksop_u:27066": " kriyāsu nāntar bhūkampapraspandita ivācalaḥ //MU_5,70.24//",
    "GSP27moksop_u:27067": " suṣuptāvasthito bhūtvā dehaṃ vigatakalmaṣaḥ /",
    "GSP27moksop_u:27068": " ghātayāśv atha vā dīrghaṃ kālaṃ dhāraya śailavat //MU_5,70.25//",
    "GSP27moksop_u:27069": " eṣaiva rāma sauṣuptī sthitir abhyāsayogataḥ /",
    "GSP27moksop_u:27070": " prauḍhā satī turyam iti kathitā tattvakovidaiḥ //MU_5,70.26//",
    "GSP27moksop_u:27071": " ānandamaya evātra prakṣīṇasakalāmayaḥ /",
    "GSP27moksop_u:27072": " atyantāstaṅgatamanā bhavati jño mahodayaḥ //MU_5,70.27//",
    "GSP27moksop_u:27073": " atrastho jñaḥ pramuditaḥ paramānandaghūrṇitaḥ /",
    "GSP27moksop_u:27074": " līlām ivemāṃ racanāṃ sāṃsārīm anupaśyati //MU_5,70.28//",
    "GSP27moksop_u:27075": " vītaśokabhayāyāso gatasaṃsārasambhramaḥ /",
    "GSP27moksop_u:27076": " turyāvasthām upārūḍho bhūyaḥ patati nātmavān //MU_5,70.29//",
    "GSP27moksop_u:27077": " prāptuṃ svāṃ padavīṃ puṇyāṃ yatnavantam imaṃ janam /",
    "GSP27moksop_u:27078": " śailasaṃstha ivādhassthaṃ hasan paśyati dhīradhīḥ //MU_5,70.30//",
    "GSP27moksop_u:27079": " asyāṃ tu turyāvasthāyāṃ sthitiṃ prāpyāvināśinīm /",
    "GSP27moksop_u:27080": " ānandaikāntalīnatvād anānandapadaṃ gataḥ //MU_5,70.31//",
    "GSP27moksop_u:27081": " anānandamahānandaḥ kalātītas tato 'pi hi /",
    "GSP27moksop_u:27082": " mukta ity ucyate yogī turyātītapadaṃ gataḥ //MU_5,70.32//",
    "GSP27moksop_u:27083": " parigalitasamastajanmapāśas sakalavihīnamanomayābhimānaḥ /",
    "GSP27moksop_u:27084": " paramarasamayīṃ prayāti sattāṃ jalagatasaindhavakhaṇḍavan mahātmā //MU_5,70.33//",
    "GSP27moksop_u:27085": " saṃsaṅgacikitsopadeśo nāma sargaḥ",
    "GSP27moksop_u:27086": " ekasaptatitamas sargaḥ",
    "GSP27moksop_u:27087": " vasiṣṭhaḥ:",
    "GSP27moksop_u:27088": " yāvat turyaparāmarśas tāvat kevalatāpadam /",
    "GSP27moksop_u:27089": " jīvanmuktasya viṣayo vacasāṃ ca raghūdvaha //MU_5,71.1//",
    "GSP27moksop_u:27090": " ata ūrdhvaṃ sadehānāṃ muktānāṃ vacasāṃ tathā /",
    "GSP27moksop_u:27091": " viṣayo na mahābāho puruṣāṇāṃ ivāmbaram //MU_5,71.2//",
    "GSP27moksop_u:27092": " sā hi viśrāntipadavī dūrebhyo 'pi davīyasī /",
    "GSP27moksop_u:27093": " gamyā videhamuktānāṃ khalekheva nabhasvatām //MU_5,71.3//",
    "GSP27moksop_u:27094": " suṣuptāvasthayā kañcit kālaṃ bhuktvā jagatsthitim /",
    "GSP27moksop_u:27095": " turyatām etya tadanu paramānandaghūrṇitāḥ //MU_5,71.4//",
    "GSP27moksop_u:27096": " turyātītāṃ daśāṃ tajjñā yathā yānty ātmakovidāḥ /",
    "GSP27moksop_u:27097": " tathādhigaccha nirdvandvaṃ padaṃ raghukulodvaha //MU_5,71.5//",
    "GSP27moksop_u:27098": " suṣuptāvasthayā rāma bhava saṃvyavahāravān /",
    "GSP27moksop_u:27099": " citrendor iva te na staḥ kṣayodvegāv arindama //MU_5,71.6//",
    "GSP27moksop_u:27100": " śarīrasanniveśasya kṣaye sthairye ca saṃvidam /",
    "GSP27moksop_u:27101": " mā gṛhāṇa bhramo hy eṣa śarīram iti jṛmbhate //MU_5,71.7//",
    "GSP27moksop_u:27102": " dehanāśena ko 'rthas te ko 'rthas te dehasaṃsthayā /",
    "GSP27moksop_u:27103": " bhava tvaṃ prakṛtārambhas tiṣṭhatv eṣa yathāsthitam //MU_5,71.8//",
    "GSP27moksop_u:27104": " jñātavān asi tat satyaṃ buddhavān asi tat padam /",
    "GSP27moksop_u:27105": " prāptavān asi rūpaṃ svaṃ viśoko bhava bhūtaye //MU_5,71.9//",
    "GSP27moksop_u:27106": " īpsitānīpsitatyaktaś śītalālokaśobhayā /",
    "GSP27moksop_u:27107": " andhakārātapāmbhodamuktaṃ kham iva śobhase //MU_5,71.10//",
    "GSP27moksop_u:27108": " manas tavātmā sampannaṃ nādhas samanudhāvati /",
    "GSP27moksop_u:27109": " yogamantratapassiddhaḥ puruṣaḥ khād ivāvanim //MU_5,71.11//",
    "GSP27moksop_u:27110": " iha śuddhā cid evāsti pārāvāravivarjitā /",
    "GSP27moksop_u:27111": " ayaṃ so 'ham idaṃ tan me iti te māstu vibhramaḥ //MU_5,71.12//",
    "GSP27moksop_u:27112": " ātmeti vyavahārārtham abhidhā kalpitā vibhoḥ /",
    "GSP27moksop_u:27113": " nāmarūpādibhedās tu dūram asmād alaṃ gatāḥ //MU_5,71.13//",
    "GSP27moksop_u:27114": " jalam eva yathāmbhodhir na taraṅgādikaṃ pṛthak /",
    "GSP27moksop_u:27115": " ātmaivedaṃ tathā sarvaṃ na bhūtaughādikaṃ pṛthak //MU_5,71.14//",
    "GSP27moksop_u:27116": " yathā samastāj jaladher jalād anyan na labhyate /",
    "GSP27moksop_u:27117": " tathaiva jagatas sphārād ātmano 'nyan na labhyate //MU_5,71.15//",
    "GSP27moksop_u:27118": " ayaṃ so 'ham iti prājña kva karoṣi vyavasthitim /",
    "GSP27moksop_u:27119": " kiṃ tat tvaṃ kiṃ ca vā te syāt kiṃ na tvaṃ kiṃ ca vā na te //MU_5,71.16//",
    "GSP27moksop_u:27120": " na dvitvam asti no dehas sambandho na ca taiś citaḥ /",
    "GSP27moksop_u:27121": " sambhavaty akalaṅkāyā bhānor iva tamaḥpaṭaiḥ //MU_5,71.17//",
    "GSP27moksop_u:27122": " dvitvam abhyupagamyāpi kathayāmi tavārihan /",
    "GSP27moksop_u:27123": " dehādibhis sadbhir api na sambandho vibhor bhavet //MU_5,71.18//",
    "GSP27moksop_u:27124": " chāyātapaprasarayoḥ prakāśatamasor yathā /",
    "GSP27moksop_u:27125": " na sambhavati sambandhas tathā vai dehadehinoḥ //MU_5,71.19//",
    "GSP27moksop_u:27126": " yathā śītoṣṇayor nityaṃ parasparaviruddhayoḥ /",
    "GSP27moksop_u:27127": " na sambhavati sambandho rāma dehātmanos tathā //MU_5,71.20//",
    "GSP27moksop_u:27128": " avinābhāvitārthas tu sambandhaḥ katham etayoḥ /",
    "GSP27moksop_u:27129": " jaḍacetanayor dehadehinor anubhūyate //MU_5,71.21//",
    "GSP27moksop_u:27130": " cinmātreṇātmanā dehas sambaddha iti yā kathā /",
    "GSP27moksop_u:27131": " saiṣā duravabodhotthā dāvāgnau jaladhīr yathā //MU_5,71.22//",
    "GSP27moksop_u:27132": " satyāvalokanenaiṣā mithyādṛṣṭir vinaśyati /",
    "GSP27moksop_u:27133": " avalokanayā samyag ātape jaladhīr yathā //MU_5,71.23//",
    "GSP27moksop_u:27134": " cidātmā nirmalo nityas svāvabhāso nirāmayaḥ /",
    "GSP27moksop_u:27135": " dehas tv anityo malavāṃs tena sambadhyate katham //MU_5,71.24//",
    "GSP27moksop_u:27136": " spandam āyāti vātena bhūtair āpīvarīkṛtaḥ /",
    "GSP27moksop_u:27137": " dehas tena na sambandho manāg eva mahātmanaḥ //MU_5,71.25//",
    "GSP27moksop_u:27138": " siddhe dvitve 'pi dehasya na sambandhasya sambhavaḥ /",
    "GSP27moksop_u:27139": " dvitvāsiddhau tu sumate kalanaivedṛśī kutaḥ //MU_5,71.26//",
    "GSP27moksop_u:27140": " ity etad eva tat satyam atraivāṅga sthitiṃ kuru /",
    "GSP27moksop_u:27141": " na bandho 'sti na mokṣo 'sti kadācit kasyacit kvacit //MU_5,71.27//",
    "GSP27moksop_u:27142": " sarvam ātmamayaṃ śāntam ity eva pratyayaṃ sphuṭam /",
    "GSP27moksop_u:27143": " sabāhyābhyantaraṃ rāma sarvatra dṛḍhatāṃ naya //MU_5,71.28//",
    "GSP27moksop_u:27144": " sukhī duḥkhī ca mūḍho 'smīty etā durdṛṣṭayas smṛtāḥ /",
    "GSP27moksop_u:27145": " āsu ced vastubuddhis te tac ciraṃ duḥkham eṣyasi //MU_5,71.29//",
    "GSP27moksop_u:27146": " yaḥ kramaś śailatṛṇayoḥ kauśeyopalayos tathā /",
    "GSP27moksop_u:27147": " sāmyaṃ prati sa evoktaḥ paramātmaśarīrayoḥ //MU_5,71.30//",
    "GSP27moksop_u:27148": " yathā śītoṣṇayor aikyaṃ kathāsv api na dṛśyate /",
    "GSP27moksop_u:27149": " jaḍaprakāśayoś śleṣo na tathātmaśarīrayoḥ //MU_5,71.31//",
    "GSP27moksop_u:27150": " yathā tejastimirayor na sambandho na tulyatā /",
    "GSP27moksop_u:27151": " atyantabhinnayo rāma tathā hy ātmaśarīrayoḥ //MU_5,71.32//",
    "GSP27moksop_u:27152": " dehaś calati vātena tenaivāyāti gacchati /",
    "GSP27moksop_u:27153": " śabdaṃ karoti tenaiva dehanāḍīvilāsinā //MU_5,71.33//",
    "GSP27moksop_u:27154": " śabdaḥ kacaṭataprāyas sphuraty antas samīraṇe /",
    "GSP27moksop_u:27155": " yathā prajāyate vaṃśād deharandhrāt tathaiva hi //MU_5,71.34//",
    "GSP27moksop_u:27156": " kanīnikāparispandaś cakṣusspandaś ca mārutāt /",
    "GSP27moksop_u:27157": " indriyasphuraṇaṃ caiva saṃvit kevalam ātmanaḥ //MU_5,71.35//",
    "GSP27moksop_u:27158": " ākāśopalakuḍyādau sarvatrātmadaśā sthitā /",
    "GSP27moksop_u:27159": " pratibimbam ivādarśe citta eva ca dṛśyate //MU_5,71.36//",
    "GSP27moksop_u:27160": " śarīrālayam utsṛjya yatra cittavihaṅgamaḥ /",
    "GSP27moksop_u:27161": " svavāsanāvaśād yāti tatraivātmānubhūyate //MU_5,71.37//",
    "GSP27moksop_u:27162": " yatra puṣpaṃ tatra gandhasaṃvidas saṃsthitā yathā /",
    "GSP27moksop_u:27163": " yatra cittaṃ hi tatrātmasaṃvidas saṃsthitās tathā //MU_5,71.38//",
    "GSP27moksop_u:27164": " sarvatra sthitam ākāśam ādarśe pratibimbate /",
    "GSP27moksop_u:27165": " yathā tathātmā sarvatra sthitaś cetasi dṛśyate //MU_5,71.39//",
    "GSP27moksop_u:27166": " apām avanataṃ sthānam āspadaṃ bhūtale yathā /",
    "GSP27moksop_u:27167": " antaḥkaraṇam evātmasaṃvidām āspadaṃ tathā //MU_5,71.40//",
    "GSP27moksop_u:27168": " satyāsatyaṃ jagadrūpam antaḥkaraṇabimbitā /",
    "GSP27moksop_u:27169": " ātmasaṃvit tanotīdam ālokam iva sūryabhāḥ //MU_5,71.41//",
    "GSP27moksop_u:27170": " antaḥkaraṇam evātaḥ kāraṇaṃ bhūtasaṃsṛtau /",
    "GSP27moksop_u:27171": " ātmā sarvātigatvāt tu kāraṇaṃ sad akāraṇam //MU_5,71.42//",
    "GSP27moksop_u:27172": " avicāraṇam ajñānaṃ maurkhyam āhur mahādhiyaḥ /",
    "GSP27moksop_u:27173": " saṃsārasaṃsṛtau sāram antaḥkaraṇakāraṇam //MU_5,71.43//",
    "GSP27moksop_u:27174": " asamyakprekṣaṇān mohāc cetas sattāṃ gṛhītavat /",
    "GSP27moksop_u:27175": " sammohabījakaṇikāṃ tamo 'rkadravaṇād iva //MU_5,71.44//",
    "GSP27moksop_u:27176": " yathābhūtātmatattvaikaparijñānena rāghava /",
    "GSP27moksop_u:27177": " asattām ety alaṃ ceto dīpeneva tamaḥ kṣaṇāt //MU_5,71.45//",
    "GSP27moksop_u:27178": " saṃsārakāraṇam atas svayaṃ ceto 'vicāraṇāt /",
    "GSP27moksop_u:27179": " jīvo 'ntaḥkaraṇaṃ cittaṃ manaś cetyādināmakam //MU_5,71.46//",
    "GSP27moksop_u:27180": " rāmaḥ:",
    "GSP27moksop_u:27181": " etās sañjñāḥ prabho bahvyaś cetaso rūḍhim āgatāḥ /",
    "GSP27moksop_u:27182": " katham ity eva kathaya mayi mānada siddhaye //MU_5,71.47//",
    "GSP27moksop_u:27183": " vasiṣṭhaḥ:",
    "GSP27moksop_u:27184": " sarve bhāvā ime nityam ātmatattvaikarūpiṇaḥ /",
    "GSP27moksop_u:27185": " citrās taraṅgakakaṇā jalaikakalitā yathā //MU_5,71.48//",
    "GSP27moksop_u:27186": " ātmā spandaikarūpātmā sthitas teṣu kvacit kvacit /",
    "GSP27moksop_u:27187": " taraṅgeṣu viloleṣu payo vyomāmalaṃ yathā //MU_5,71.49//",
    "GSP27moksop_u:27188": " kvacid aspandarūpātmā sthitas teṣu maheśvaraḥ /",
    "GSP27moksop_u:27189": " taraṅgatvam ayāteṣu jalabhāvo jaleṣv iva //MU_5,71.50//",
    "GSP27moksop_u:27190": " tatropalādayo bhāvā alolā ātmani sthitāḥ /",
    "GSP27moksop_u:27191": " surāphenavad utspandā lolās tu puruṣādayaḥ //MU_5,71.51//",
    "GSP27moksop_u:27192": " tatra teṣu śarīreṣu sarvaśaktitayātmanā /",
    "GSP27moksop_u:27193": " kalitājñānakalanā tenājñānam asau śritaḥ //MU_5,71.52//",
    "GSP27moksop_u:27194": " tad ajñānam anantātmarūṣitaṃ jīva ucyate /",
    "GSP27moksop_u:27195": " sa saṃsārī mahāmohamāyāpañjarakuñjaraḥ //MU_5,71.53//",
    "GSP27moksop_u:27196": " jīvanāj jīva ity ukto 'hambhāvaś cāpy ahantayā /",
    "GSP27moksop_u:27197": " buddhir niścāyakatvena saṅkalpakalanān manaḥ //MU_5,71.54//",
    "GSP27moksop_u:27198": " prakṛtiḥ prakṛtatvena deho digdhatayā sthitaḥ /",
    "GSP27moksop_u:27199": " jaḍaḥ prakṛtibhāvena cetanas svātmasattayā //MU_5,71.55//",
    "GSP27moksop_u:27200": " jaḍājaḍadṛśor madhye yat tattvaṃ pāramātmikam /",
    "GSP27moksop_u:27201": " tad etad eva nānātvaṃ nānāsañjñābhir āgatam //MU_5,71.56//",
    "GSP27moksop_u:27202": " evaṃ svarūpaṃ jīvasya bṛhadāraṇyakādiṣu /",
    "GSP27moksop_u:27203": " bahudhā bahuṣu proktaṃ vedānteṣu kilānagha //MU_5,71.57//",
    "GSP27moksop_u:27204": " anyais tv etāsu sañjñāsu kuvikalpakutārkikaiḥ /",
    "GSP27moksop_u:27205": " mohāya kevalaṃ mūḍhair vyartham arthāḥ prakalpitāḥ //MU_5,71.58//",
    "GSP27moksop_u:27206": " evam eṣa mahābāho jīvas saṃsārakāraṇam /",
    "GSP27moksop_u:27207": " mūkenātivarākeṇa dehakeneha kiṃ kṛtam //MU_5,71.59//",
    "GSP27moksop_u:27208": " ādhārādheyayor ekanāśenānyasya naṣṭatā /",
    "GSP27moksop_u:27209": " yathā tathā śarīrādināśe nātmani naṣṭatā //MU_5,71.60//",
    "GSP27moksop_u:27210": " ekaparṇarase kṣīṇe raso naiti yathā kṣayam /",
    "GSP27moksop_u:27211": " yāti parṇarasaś cārkaraśmijālāntaraṃ yathā //MU_5,71.61//",
    "GSP27moksop_u:27212": " śarīrasaṅkṣaye dehī na kṣayaṃ yāti kasyacit /",
    "GSP27moksop_u:27213": " nirvāsanaś cet tad vyomni tiṣṭhaty ātmapade tathā //MU_5,71.62//",
    "GSP27moksop_u:27214": " dehanāśe vinaṣṭo 'smīty evaṃ yasyāmater bhramaḥ /",
    "GSP27moksop_u:27215": " mātus stanataṭāt tasya manye vetāla utthitaḥ //MU_5,71.63//",
    "GSP27moksop_u:27216": " yasya hy ātyantiko nāśas syād asāv uditas smṛtaḥ /",
    "GSP27moksop_u:27217": " cittanāśo hi nāśas syāt sa mokṣa iti kathyate //MU_5,71.64//",
    "GSP27moksop_u:27218": " mṛto naṣṭa iti proktam anyais tac ca mṛṣā na sat /",
    "GSP27moksop_u:27219": " sa deśakālāntarito bhūtvā bhūyo 'nubhūyate //MU_5,71.65//",
    "GSP27moksop_u:27220": " ihohyate janair oghataraṅgāntas tṛṇair iva /",
    "GSP27moksop_u:27221": " maraṇavyapadeśāt tu deśakālatirohitaiḥ //MU_5,71.66//",
    "GSP27moksop_u:27222": " vāsanāvalito jīvo yāty utsṛjya śarīrakam /",
    "GSP27moksop_u:27223": " kapir vanataruṃ tyaktvā tarvantaram ivāsthitaḥ //MU_5,71.67//",
    "GSP27moksop_u:27224": " punas tad api santyajya prayāty anyad api kṣaṇāt /",
    "GSP27moksop_u:27225": " anyasmin vitate deśe kāle 'nyasmiṃś ca rāghava //MU_5,71.68//",
    "GSP27moksop_u:27226": " itaś cetaś ca nīyante jīvā vāsanayā svayā /",
    "GSP27moksop_u:27227": " ciraṃ tadupajīvinyā dhūrtadhātryeva bālakāḥ //MU_5,71.69//",
    "GSP27moksop_u:27228": " vāsanārajjuvalitā jīrṇāḥ parvatakukṣiṣu /",
    "GSP27moksop_u:27229": " jarayanty atiduḥkhena jīvitaṃ jīvajīvakāḥ //MU_5,71.70//",
    "GSP27moksop_u:27230": " jaraḍhajagadupoḍhaduḥkhabhārāḥ pariṇatajarjarajīvitāś śvasantyaḥ /",
    "GSP27moksop_u:27231": " hṛdayajanitavāsanānuvṛttyā narakabhare janatāś ciraṃ patanti //MU_5,71.71//",
    "GSP27moksop_u:27232": " vālmīkiḥ:",
    "GSP27moksop_u:27233": " ity uktavaty atha munau divaso jagāma sāyantanāya vidhaye 'stam ino jagāma /",
    "GSP27moksop_u:27234": " snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_5,71.72//",
    "GSP27moksop_u:27235": " saṃsāryupadeśo nāma sargaḥ",
    "GSP27moksop_u:27236": " dvisaptatitamas sargaḥ",
    "GSP27moksop_u:27237": " vasiṣṭhaḥ:",
    "GSP27moksop_u:27238": " dehe jāte na jāto 'si dehe naṣṭe na naśyasi /",
    "GSP27moksop_u:27239": " tvam ātmā niṣkalaṅkātmā dehas tava na kaścana //MU_5,72.1//",
    "GSP27moksop_u:27240": " yaḥ kuṇḍabadaranyāyo yā ghaṭākāśasaṃsthitiḥ /",
    "GSP27moksop_u:27241": " tatraikasmin kṣate kṣīṇe dve iti vyarthakalpanā //MU_5,72.2//",
    "GSP27moksop_u:27242": " vināśini vinaṣṭe 'smin dehe svāṃ sthitim āgate /",
    "GSP27moksop_u:27243": " vinaśyāmīti yaḥ khedī taṃ dhig astv andhacetanam //MU_5,72.3//",
    "GSP27moksop_u:27244": " yādṛśo raśmirathayos snehodvegavivarjitaḥ /",
    "GSP27moksop_u:27245": " sambandhas tādṛśo dehacittendriyasukhaiś citaḥ //MU_5,72.4//",
    "GSP27moksop_u:27246": " gatetaretarāpekṣas saraḥpaṅkopalāmbhasām /",
    "GSP27moksop_u:27247": " yathā rāghava sambandhas tathā dehendriyātmanām //MU_5,72.5//",
    "GSP27moksop_u:27248": " yādṛśo 'bdhidharādyānāṃ niricchāparidevanaḥ /",
    "GSP27moksop_u:27249": " saṃyogo viprayogaś ca tādṛśo dehadehinām //MU_5,72.6//",
    "GSP27moksop_u:27250": " yathā kalpitavetālavikārabhayabhītayaḥ /",
    "GSP27moksop_u:27251": " mithyaiva kalpitā ete tathā snehasukhādayaḥ //MU_5,72.7//",
    "GSP27moksop_u:27252": " bhūtapañcakasampiṇḍād racitā janatāḥ pṛthak /",
    "GSP27moksop_u:27253": " ekasmād eva viṭapād vicitrā iva putrikāḥ //MU_5,72.8//",
    "GSP27moksop_u:27254": " kāṣṭhetarat kāṣṭhanare kiñcid anyan na vidyate /",
    "GSP27moksop_u:27255": " bhūtapiṇḍetarad dehe kiñcid anyan na vidyate //MU_5,72.9//",
    "GSP27moksop_u:27256": " bhūtapañcakavikṣobhanāśotpādeṣu he janāḥ /",
    "GSP27moksop_u:27257": " harṣāmarṣaviṣādānāṃ kiṃ bhavanto vaśaṃ gatāḥ //MU_5,72.10//",
    "GSP27moksop_u:27258": " ko nāmātiśayaḥ puṃsāṃ strīnāmny aparanāmni vā /",
    "GSP27moksop_u:27259": " kevale bhūtasaṅghāte prodbhūte 'rjunavātavat //MU_5,72.11//",
    "GSP27moksop_u:27260": " sanniveśāṃśavaicitryam ajñānām eva tuṣṭaye /",
    "GSP27moksop_u:27261": " tajjñānāṃ tu yathābhūtabhūtapañcakadarśanam //MU_5,72.12//",
    "GSP27moksop_u:27262": " mithaś śilāputrikayor yathaikopalasaṃsthayoḥ /",
    "GSP27moksop_u:27263": " śliṣṭayor api no rāgas tathā cittaśarīrayoḥ //MU_5,72.13//",
    "GSP27moksop_u:27264": " mṛtpuṃsāṃ yādṛśo 'nyo'nyam āśayas saṅgame bhavet /",
    "GSP27moksop_u:27265": " buddhīndriyātmamanasām saṅgame tādṛśo 'stu te //MU_5,72.14//",
    "GSP27moksop_u:27266": " nānyo'nyasnehasambandhabhājanaṃ śailaputrikāḥ /",
    "GSP27moksop_u:27267": " dehendriyātmaprāṇāś ca kasyātra paridevanā //MU_5,72.15//",
    "GSP27moksop_u:27268": " itaś cetaś ca yātāni yathā saṃśleṣayaty alam /",
    "GSP27moksop_u:27269": " taraṅgas tṛṇajālāni tathā bhūtāni bhūtakṛt //MU_5,72.16//",
    "GSP27moksop_u:27270": " saṃyujyante viyujyante tṛṇāny abdhijale yathā /",
    "GSP27moksop_u:27271": " muktāntaḥkalanaṃ dehabhūtāny ātmani vai tathā //MU_5,72.17//",
    "GSP27moksop_u:27272": " ātmā cittatayā dehabhūtāny āśleṣayan sthitaḥ /",
    "GSP27moksop_u:27273": " tṛṇāny āvartavṛttyāntaḥkalanonmuktam ambv iva //MU_5,72.18//",
    "GSP27moksop_u:27274": " prabodhāc cittatāṃ tyaktvā vrajaty ātmātmatāṃ svayam /",
    "GSP27moksop_u:27275": " svaspandavaśato vāri tyaktvāvartam ivācchatām //MU_5,72.19//",
    "GSP27moksop_u:27276": " tato viviktaṃ bhūtaughaṃ dehasañjñaṃ prapaśyati /",
    "GSP27moksop_u:27277": " vātaskandhagato jantur vasudhāmaṇḍalaṃ yathā //MU_5,72.20//",
    "GSP27moksop_u:27278": " pṛthagbhūtagaṇaṃ tyaktvā dehātīto bhavaty ajaḥ /",
    "GSP27moksop_u:27279": " paraṃ prakāśam āyāti sūryakānta ivāhani //MU_5,72.21//",
    "GSP27moksop_u:27280": " jānāty athātmanātmānaṃ mānameyāmayojjhitam /",
    "GSP27moksop_u:27281": " muktaḥ kṣīvatayevāntas svāṃ saṃvidam anusmaran //MU_5,72.22//",
    "GSP27moksop_u:27282": " ātmaikas spandate citkhe vastujālair ivoditaḥ /",
    "GSP27moksop_u:27283": " taraṅgakaṇakallolair anantāmbv ambudhāv iva //MU_5,72.23//",
    "GSP27moksop_u:27284": " evamprāyamahābodhā vītarāgā gatainasaḥ /",
    "GSP27moksop_u:27285": " jīvanmuktāś carantīha mahāsattvapadaṃ gatāḥ //MU_5,72.24//",
    "GSP27moksop_u:27286": " yathā kacanti vividhair maṇiratnair mahormayaḥ /",
    "GSP27moksop_u:27287": " nirastavāsanaṃ citrair vyavahārair narottamāḥ //MU_5,72.25//",
    "GSP27moksop_u:27288": " na kūlakāṣair jaladhir na rajobhir nabhastalam /",
    "GSP27moksop_u:27289": " na mlāyati nijair lokavyavahārair ihātmavān //MU_5,72.26//",
    "GSP27moksop_u:27290": " gatair abhyāgatais svacchair malinaiś capalair jaḍaiḥ /",
    "GSP27moksop_u:27291": " na rāgo nāmbudher dveṣo bhogaiś cādhigatātmanaḥ //MU_5,72.27//",
    "GSP27moksop_u:27292": " yan manomananaṃ kiñcit samagre jagati sthitam /",
    "GSP27moksop_u:27293": " tac cetyonmukhacittattvavilāsollasanaṃ viduḥ //MU_5,72.28//",
    "GSP27moksop_u:27294": " yad ahaṃ yac ca bhūtādi kālatritayabhāvi yat /",
    "GSP27moksop_u:27295": " dṛśyadarśanasambandhavistāras tad vijṛmbhate //MU_5,72.29//",
    "GSP27moksop_u:27296": " yad dṛśyaṃ tad asat sad vā dṛṣṭim ekām upāśritam /",
    "GSP27moksop_u:27297": " anyat tv alepakaṃ tasmād dharṣaśokadaśe kutaḥ //MU_5,72.30//",
    "GSP27moksop_u:27298": " asatyam evāsatyaṃ hi satyaṃ satyaṃ sadaiva hi /",
    "GSP27moksop_u:27299": " satyāsatyam asad viddhi tadarthaṃ kiṃ vimuhyasi //MU_5,72.31//",
    "GSP27moksop_u:27300": " asamyagdarśanaṃ tyaktvā samyak paśya sulocana /",
    "GSP27moksop_u:27301": " na kvacin muhyati prauḍhas samyagdarśanavān iha //MU_5,72.32//",
    "GSP27moksop_u:27302": " dṛśyadarśanasambandhe yat sukhaṃ pāramārthikam /",
    "GSP27moksop_u:27303": " anubhūtimayaṃ tasmāt paraṃ brahmeti kathyate //MU_5,72.33//",
    "GSP27moksop_u:27304": " dṛśyadarśanasambandhasukhasaṃvid anuttamā /",
    "GSP27moksop_u:27305": " dadāty ajñāya saṃsāraṃ jñāya mokṣaṃ sukhodayā //MU_5,72.34//",
    "GSP27moksop_u:27306": " dṛśyadarśanasambandhasukham ātmavapur viduḥ /",
    "GSP27moksop_u:27307": " tad dṛśyāvalitaṃ baddhaṃ tanmuktaṃ muktam ucyate //MU_5,72.35//",
    "GSP27moksop_u:27308": " dṛśyadarśanasambandhasukhasaṃvid anāmayā /",
    "GSP27moksop_u:27309": " kṣayātiśayamuktā cet tan muktis socyate budhaiḥ //MU_5,72.36//",
    "GSP27moksop_u:27310": " dṛśyadarśanasambandhe yānubhūtis svagocarā /",
    "GSP27moksop_u:27311": " dṛśyadarśananirmuktā tām ālambya bhavābhavaḥ //MU_5,72.37//",
    "GSP27moksop_u:27312": " sauṣuptī dṛṣṭir eṣā hi yāty evaṃ samprakāśatām /",
    "GSP27moksop_u:27313": " evaṃ ca yāti turyatvam evaṃ muktir iti smṛtā //MU_5,72.38//",
    "GSP27moksop_u:27314": " dṛśyadarśanamuktāyāṃ yuktāyāṃ parayā dhiyā /",
    "GSP27moksop_u:27315": " dṛśyadarśanasambandhasaṃvidy asyāṃ tu rāghava //MU_5,72.39//",
    "GSP27moksop_u:27316": " nātmā sthūlo na caivāṇur na pratyakṣo na cetanaḥ /",
    "GSP27moksop_u:27317": " nācetano na ca jaḍo na caivāsan na sanmayaḥ //MU_5,72.40//",
    "GSP27moksop_u:27318": " nāhaṃ nānyo na caivaiko nāneko nāpy anekavān /",
    "GSP27moksop_u:27319": " nābhyāśastho na dūrastho naivāsti na ca nāsti ca //MU_5,72.41//",
    "GSP27moksop_u:27320": " nāprāpyo nāpi ca prāpyo na cāsarvo na sarvagaḥ /",
    "GSP27moksop_u:27321": " na padārtho nāpadārtho nāpañcātmā na pañca ca //MU_5,72.42//",
    "GSP27moksop_u:27322": " yad idaṃ dṛśyatāṃ prāptaṃ manaṣṣaṣṭhendriyāspadam /",
    "GSP27moksop_u:27323": " tadatītaṃ padaṃ yat syāt tan na kiñcid ivehitam //MU_5,72.43//",
    "GSP27moksop_u:27324": " yathābhūtam idaṃ samyag jñasya sampaśyato jagat /",
    "GSP27moksop_u:27325": " sarvam ātmamayaṃ vidvan nāsty anātmamayaṃ kvacit //MU_5,72.44//",
    "GSP27moksop_u:27326": " kāṭhinyadravaṇaspandasvāvakāśāvalokane /",
    "GSP27moksop_u:27327": " ātmaiva sarvaṃ sarveṣu bhūvāryanilakhāgniṣu //MU_5,72.45//",
    "GSP27moksop_u:27328": " sattaivāsti na vastūnāṃ yayā nāma vinā citā /",
    "GSP27moksop_u:27329": " vyatiriktaṃ tato 'stīti viddhi pronmattajalpitam //MU_5,72.46//",
    "GSP27moksop_u:27330": " eko jaganti sakalāni samastakālakalpakramāntaragatāni gatāgatāni /",
    "GSP27moksop_u:27331": " ātmaiva netarakalākalanāsti kācid itthammatir bhava bhavātigato mahātman //MU_5,72.47//",
    "GSP27moksop_u:27332": " mukhyasvarūpopadeśo nāma sargaḥ",
    "GSP27moksop_u:27333": " trisaptatitamas sargaḥ",
    "GSP27moksop_u:27334": " vasiṣṭhaḥ:",
    "GSP27moksop_u:27335": " evaṃvicārayā dṛṣṭyā dvaitatyāgena rāghava /",
    "GSP27moksop_u:27336": " svo bhāvaḥ prāpyate tajjñais tajjñaiś cintāmaṇir yathā //MU_5,73.1//",
    "GSP27moksop_u:27337": " athemām aparāṃ dṛṣṭiṃ śṛṇu rāmānayā yathā /",
    "GSP27moksop_u:27338": " drakṣyasy ātmānam acalaṃ bhaviṣyasi ca divyadṛk //MU_5,73.2//",
    "GSP27moksop_u:27339": " ahaṃ kham aham ādityo diśo 'ham aham apy adhaḥ /",
    "GSP27moksop_u:27340": " ahaṃ daityā ahaṃ devāś śailāś cāham ahaṃ mahaḥ //MU_5,73.3//",
    "GSP27moksop_u:27341": " tamo 'ham aham abhrāṇi bhūsamudrādikaṃ tv aham /",
    "GSP27moksop_u:27342": " rajo vāyur athāgniś ca jagat sarvam idaṃ tv aham //MU_5,73.4//",
    "GSP27moksop_u:27343": " jagattraye 'haṃ sarvatra sa ātmaiva kila sthitaḥ /",
    "GSP27moksop_u:27344": " ko 'haṃ kim anyad iha hi dvitvam ekasya kīdṛśam //MU_5,73.5//",
    "GSP27moksop_u:27345": " iti niścayavān antar nūnam ātmatayā jagat /",
    "GSP27moksop_u:27346": " paśyan harṣaviṣādābhyāṃ nāvaśaḥ paribhūyate //MU_5,73.6//",
    "GSP27moksop_u:27347": " manmaye 'smin kila jagaty akhile saṃsthite 'nagha /",
    "GSP27moksop_u:27348": " kim ātmīyaṃ paraṃ kiṃ syāt kamalekṣaṇa kathyatām //MU_5,73.7//",
    "GSP27moksop_u:27349": " kiṃ tajjñavyatirekeṇa vidyate yad upāgame /",
    "GSP27moksop_u:27350": " harṣam etu viṣādaṃ vā vināśe jño jaganmayaḥ //MU_5,73.8//",
    "GSP27moksop_u:27351": " ahaṅkāradṛśāv ete sāttvike dve vinirmale /",
    "GSP27moksop_u:27352": " tattvajñānāt pravartete mokṣade pāramārthike //MU_5,73.9//",
    "GSP27moksop_u:27353": " paro 'ṇus sakalātītarūpo 'haṃ tv ity ahaṅkṛtiḥ /",
    "GSP27moksop_u:27354": " prathamā sarvam evāham ity anyoktā raghūdvaha //MU_5,73.10//",
    "GSP27moksop_u:27355": " ahaṅkāradṛg anyā tu tṛtīyā vidyate 'nagha /",
    "GSP27moksop_u:27356": " deho 'ham iti tāṃ viddhi duḥkhāyaiva na śāntaye //MU_5,73.11//",
    "GSP27moksop_u:27357": " atha vaitat trayam api tyaktvā sakalasiddhaye /",
    "GSP27moksop_u:27358": " yathecchaṃ tad upālambya tiṣṭhāvaṣṭabdhatatpadaḥ //MU_5,73.12//",
    "GSP27moksop_u:27359": " sarvātītasvarūpo 'pi sarvasattātigo 'pi ca /",
    "GSP27moksop_u:27360": " svasattāpūritajagad asty evātmā prakāśakaḥ //MU_5,73.13//",
    "GSP27moksop_u:27361": " svānubhūtyaiva paśyāśu sa evāsi sadoditaḥ /",
    "GSP27moksop_u:27362": " saṃśayaṃ hṛdayagranthiṃ tyaja tattvavidāṃ vara //MU_5,73.14//",
    "GSP27moksop_u:27363": " nātmāsty anumayā rāma na cāptavacanādinā /",
    "GSP27moksop_u:27364": " sarvadā sarvathā sarvaṃ sa pratyakṣānubhūtitaḥ //MU_5,73.15//",
    "GSP27moksop_u:27365": " yad idaṃ darśanaṃ spandaḥ kiñcid yat saṃvidādy api /",
    "GSP27moksop_u:27366": " tat sarvam ātmā bhagavān dṛśyadarśanavarjitaḥ //MU_5,73.16//",
    "GSP27moksop_u:27367": " na san nāsad asau devo nāṇur nāpi mahān asau /",
    "GSP27moksop_u:27368": " nāpy etayor dṛśor madhyaṃ sa evedaṃ ca sarvaśaḥ //MU_5,73.17//",
    "GSP27moksop_u:27369": " sa evedaṃ ca vadati sa ca vaktuṃ na yujyate /",
    "GSP27moksop_u:27370": " na tadanyad idaṃ naitat paśya māyām anāmayām //MU_5,73.18//",
    "GSP27moksop_u:27371": " nātmāyam ayam apy ātmā sañjñābheda iti svayam /",
    "GSP27moksop_u:27372": " tenaiva sarvagatayā śaktyā svātmani kalpitaḥ //MU_5,73.19//",
    "GSP27moksop_u:27373": " saṃsthitas sa hi sarvatra triṣu kāleṣu bhāsuraḥ /",
    "GSP27moksop_u:27374": " sūkṣmatvāt sumahattvāc ca kevalaṃ na vibhāvyate //MU_5,73.20//",
    "GSP27moksop_u:27375": " satsv anantapadārtheṣu jīvatvenābhibimbati /",
    "GSP27moksop_u:27376": " ātmā puryaṣṭakādarśe svabhāvavaśatas svataḥ //MU_5,73.21//",
    "GSP27moksop_u:27377": " puryaṣṭakodayād eva svayam ātmānubhūyate /",
    "GSP27moksop_u:27378": " sarvadā sarvasaṃsthaḥ khe ghanaspandād ivānilaḥ //MU_5,73.22//",
    "GSP27moksop_u:27379": " cidātmā sarvago vyāpī na kvacin nāma na sthitaḥ /",
    "GSP27moksop_u:27380": " yadvat sarvapadārthānāṃ sattā tadvan maheśvaraḥ //MU_5,73.23//",
    "GSP27moksop_u:27381": " sati puryaṣṭake tasmiñ jīvas sphurati nopalaḥ /",
    "GSP27moksop_u:27382": " sati vāyāv iva rajas sati dīpa ivekṣaṇam //MU_5,73.24//",
    "GSP27moksop_u:27383": " iyaṃ puryaṣṭakasyecchā svātmany evātmani sthite /",
    "GSP27moksop_u:27384": " sati sphuraty abhyudite bhānāv iva janaiṣaṇā //MU_5,73.25//",
    "GSP27moksop_u:27385": " yadi sūrye sthite vyomni tadvaśoditasaṃsthitiḥ /",
    "GSP27moksop_u:27386": " naśyati vyavahāro 'yaṃ bhāsvataḥ kim upāgatam //MU_5,73.26//",
    "GSP27moksop_u:27387": " yady ātmani sthite deve tatsattālabdhasaṃsthitiḥ /",
    "GSP27moksop_u:27388": " deho nāśam upāyāti tat kim unnaṣṭam ātmanaḥ //MU_5,73.27//",
    "GSP27moksop_u:27389": " na jāyate na mriyate nābhivāñchati nojjhati /",
    "GSP27moksop_u:27390": " na mukto na ca baddho 'yam ātmā sarvasya sarvadā //MU_5,73.28//",
    "GSP27moksop_u:27391": " ātmāvabodhābhyuditā nirātmany ātmatāṃ gatā /",
    "GSP27moksop_u:27392": " sarparajjubhramākārā bhrāntir duḥkhāya kevalam //MU_5,73.29//",
    "GSP27moksop_u:27393": " anāditvān na jāto 'yam ajātatvān na naśyati /",
    "GSP27moksop_u:27394": " ātmātmavyatiriktaṃ tu nābhivāñchaty asambhavāt //MU_5,73.30//",
    "GSP27moksop_u:27395": " dikkālādyanavacchedān na baddho 'yaṃ kadācana /",
    "GSP27moksop_u:27396": " bandhābhāve 'py amuktis syād amokṣas tena sa smṛtaḥ //MU_5,73.31//",
    "GSP27moksop_u:27397": " evaṅguṇaviśiṣṭo 'yam ātmā sarvasya rāghava /",
    "GSP27moksop_u:27398": " avicāravaśān mūḍho loko 'yaṃ pariroditi //MU_5,73.32//",
    "GSP27moksop_u:27399": " samyagālokitāśeṣapūrvāparajagatkramaḥ /",
    "GSP27moksop_u:27400": " mā śokaṃ gaccha sumate maurkhyopahatalokavat //MU_5,73.33//",
    "GSP27moksop_u:27401": " dve eva kalane tyaktvā mokṣabandhātmike sadā /",
    "GSP27moksop_u:27402": " viduṣā vyavahartavyaṃ yantreṇevātmamauninā //MU_5,73.34//",
    "GSP27moksop_u:27403": " na mokṣo nabhasaḥ pṛṣṭhe na pātāle na bhūtale /",
    "GSP27moksop_u:27404": " mokṣo hi ceto vimalaṃ samyagjñānāvabodhitam //MU_5,73.35//",
    "GSP27moksop_u:27405": " sakalāśāsv asaṃsaktyā yas svayaṃ cetasaḥ kṣayaḥ /",
    "GSP27moksop_u:27406": " sa mokṣanāmnā kathitas tattvajñair ātmadarśibhiḥ //MU_5,73.36//",
    "GSP27moksop_u:27407": " yāvat prabodho vimalo noditas tāvad eva saḥ /",
    "GSP27moksop_u:27408": " maurkhyadīnatayā rāma bhaktyā mokṣo 'bhivāñchyate //MU_5,73.37//",
    "GSP27moksop_u:27409": " ciraṃ prabodham āsādya citte 'vitatatāṃ gate /",
    "GSP27moksop_u:27410": " daśa mokṣā na vāñchyante kim utaiko hi mokṣakaḥ //MU_5,73.38//",
    "GSP27moksop_u:27411": " ayaṃ mokṣas tv ayaṃ bandhaḥ pelavāṃ kalanām imām /",
    "GSP27moksop_u:27412": " parityajya mahātyāgī tvaṃ tvam eva bhavābhavaḥ //MU_5,73.39//",
    "GSP27moksop_u:27413": " parigalitavikalpatāṃ prayātas sagarasutaughanikhātamekhalāṅkam /",
    "GSP27moksop_u:27414": " avanivalayam antarastasaṅgaś ciram anupālaya sarvadoditaśrīḥ //MU_5,73.40//",
    "GSP27moksop_u:27415": " ātmavicāro nāma sargaḥ",
    "GSP27moksop_u:27416": " catussaptatitamas sargaḥ",
    "GSP27moksop_u:27417": " vasiṣṭhaḥ:",
    "GSP27moksop_u:27418": " līlayāpaśyati vapuḥ kalanātmani jāyate /",
    "GSP27moksop_u:27419": " ramyasyāpaśyato vaktraṃ hṛdi daurūpyadhīr iva //MU_5,74.1//",
    "GSP27moksop_u:27420": " tadvaśād iyam āyātā mahatī medurodarā /",
    "GSP27moksop_u:27421": " māyā madamahāśaktis surāsvādalavād iva //MU_5,74.2//",
    "GSP27moksop_u:27422": " tayānayā vikāriṇyā tadatadbhāvabhūtayā /",
    "GSP27moksop_u:27423": " idaṃ sampannam akhilaṃ tāpād iva marau payaḥ //MU_5,74.3//",
    "GSP27moksop_u:27424": " mano buddhir ahaṅkāro vāsanāś cendriyāṇy api /",
    "GSP27moksop_u:27425": " evaṅkalpitanāmāṅkas sphuraty ātmābdhir ambubhiḥ //MU_5,74.4//",
    "GSP27moksop_u:27426": " cittāhaṅkārayor dvitvaṃ vacasy asti na vastutaḥ /",
    "GSP27moksop_u:27427": " yac cittaṃ sa hy ahaṅkāro yo 'haṅkāro mano hi tat //MU_5,74.5//",
    "GSP27moksop_u:27428": " vyatiriktaṃ himāc chauklyam iti saṅkalpyate yathā /",
    "GSP27moksop_u:27429": " mudhaiva kalpyate bhedaś cittāhaṅkārayos tathā //MU_5,74.6//",
    "GSP27moksop_u:27430": " mano'haṅkārayor antar dvayor ekatarakṣaye /",
    "GSP27moksop_u:27431": " kṣīṇe dve eva hi yathā paṭaśauklye paṭakṣaye //MU_5,74.7//",
    "GSP27moksop_u:27432": " tucchāṃ mokṣadhiyaṃ tyaktvā bandhabuddhiṃ tathaiṣaṇāḥ /",
    "GSP27moksop_u:27433": " suvairāgyavivekābhyāṃ kevalaṃ kṣapayen manaḥ //MU_5,74.8//",
    "GSP27moksop_u:27434": " mokṣo me 'stv iti cintā cej jātā tad vyutthitaṃ manaḥ /",
    "GSP27moksop_u:27435": " mananotke manasy uccair vapur doṣāya kevalam //MU_5,74.9//",
    "GSP27moksop_u:27436": " ātmany atīte sarvasmāt sarvarūpe 'tha vā tate /",
    "GSP27moksop_u:27437": " ko bandhaḥ kaś ca vā mokṣo nirmūlaṃ mananaṃ kutaḥ //MU_5,74.10//",
    "GSP27moksop_u:27438": " vāyus spandanadharmatvād yadā lagati dehake /",
    "GSP27moksop_u:27439": " tadā sphurati hastāṅgarasanāpallavāvalī //MU_5,74.11//",
    "GSP27moksop_u:27440": " pādape pallavaśreṇīṃ cālayaty anilo yathā /",
    "GSP27moksop_u:27441": " tathaivāṅgāvalīṃ vāyur dehe sañcālayaty alam //MU_5,74.12//",
    "GSP27moksop_u:27442": " cit sarvavyāpinī sūkṣmā na calā na ca cālyate /",
    "GSP27moksop_u:27443": " na svatas spandam āyāti devācala ivānilaiḥ //MU_5,74.13//",
    "GSP27moksop_u:27444": " pratibimbitasarvārthā kevalaṃ svātmani sthitā /",
    "GSP27moksop_u:27445": " prakāśayati bodhena jagantīmāni dīpavat //MU_5,74.14//",
    "GSP27moksop_u:27446": " tatra ko 'yaṃ mudhā moho bhavatām atiduḥkhadaḥ /",
    "GSP27moksop_u:27447": " ayaṃ so 'haṃ mamāṅgāni mamedaṃ ceti durdhiyām //MU_5,74.15//",
    "GSP27moksop_u:27448": " anicchalolatvān nunnadṛṣadārāvarāśivat /",
    "GSP27moksop_u:27449": " jñatvakartṛtvabhoktṛtvakriyā samupalabhyate //MU_5,74.16//",
    "GSP27moksop_u:27450": " tatrāyam ātmā sammantā bhoktā karteti jāyate /",
    "GSP27moksop_u:27451": " mudhaivājñānatāpotthā mṛgatṛṣṇeva vāsanā //MU_5,74.17//",
    "GSP27moksop_u:27452": " ajñātaiṣā manomattamṛgaṃ viṣayatarṣulam /",
    "GSP27moksop_u:27453": " asatyaiva hi satyeva mṛgatṛṣṇeva karṣati //MU_5,74.18//",
    "GSP27moksop_u:27454": " vijñātā satyarūpeyaṃ nāśaṃ yāti palāyate /",
    "GSP27moksop_u:27455": " vipramadhyāt parijñātā yathā caṇḍālakanyakā //MU_5,74.19//",
    "GSP27moksop_u:27456": " avidyā samparijñātā na manaḥ parikarṣati /",
    "GSP27moksop_u:27457": " mṛgatṛṣṇā parijñātā tarṣulaṃ nāpakarṣati //MU_5,74.20//",
    "GSP27moksop_u:27458": " paramārthāvabodhena samūlaṃ rāma vāsanā /",
    "GSP27moksop_u:27459": " dīpenevāndhakāraśrīr galaty āloka eti ca //MU_5,74.21//",
    "GSP27moksop_u:27460": " nāsty avidyeti sañjāte niścaye śāstrayuktitaḥ /",
    "GSP27moksop_u:27461": " galaty avidyā tāpena tuṣārakaṇikā yathā //MU_5,74.22//",
    "GSP27moksop_u:27462": " dehasyāsya jaḍasyārthe kiṃ bhogair iti niścayī /",
    "GSP27moksop_u:27463": " bhinatty āśāmayaṃ jñānī pañjaraṃ kesarī yathā //MU_5,74.23//",
    "GSP27moksop_u:27464": " āśāparikare rāma nūnaṃ parihṛte hṛdaḥ /",
    "GSP27moksop_u:27465": " pumān āgatasaundaryo hlādam āyāti candravat //MU_5,74.24//",
    "GSP27moksop_u:27466": " parāṃ śītalatām eti vṛṣṭidhauta ivācalaḥ /",
    "GSP27moksop_u:27467": " nirvṛtiṃ paramāṃ dhatte prāptarājya ivādhanaḥ //MU_5,74.25//",
    "GSP27moksop_u:27468": " śobhate 'malayā lakṣmyā śaradīva nabhastalam /",
    "GSP27moksop_u:27469": " ātmany eva na māty uccaiḥ kalpasyānta ivārṇavaḥ //MU_5,74.26//",
    "GSP27moksop_u:27470": " bhavaty apetasaṃrambho vṛṣṭamūka ivāmbudaḥ /",
    "GSP27moksop_u:27471": " tiṣṭhaty ātmani saṃvettā praśānta iva vāridhiḥ //MU_5,74.27//",
    "GSP27moksop_u:27472": " paraṃ dhairyam upādatte sthairyaṃ merur ivācalaḥ /",
    "GSP27moksop_u:27473": " rājate svasthayā lakṣmyā śāntendhana ivānalaḥ //MU_5,74.28//",
    "GSP27moksop_u:27474": " bhavaty ātmani nirvāṇaḥ praśānta iva dīpakaḥ /",
    "GSP27moksop_u:27475": " dṛṣṭim āyāti paramāṃ naraḥ pītāmṛto yathā //MU_5,74.29//",
    "GSP27moksop_u:27476": " antardīpo ghaṭa iva madhyajvāla ivānalaḥ /",
    "GSP27moksop_u:27477": " sphuraddīptir maṇir iva prayāty antaḥ prakāśatām //MU_5,74.30//",
    "GSP27moksop_u:27478": " sarvātmakaṃ sarvagataṃ sarveśaṃ sarvanāyakam /",
    "GSP27moksop_u:27479": " sarvākāraṃ nirākāraṃ svam ātmānaṃ prapaśyati //MU_5,74.31//",
    "GSP27moksop_u:27480": " hasaty alam atītās tāḥ pelavā divasāvalīḥ /",
    "GSP27moksop_u:27481": " yāsu smaraśaraśreṇīcapalaṃ cittam acchinat //MU_5,74.32//",
    "GSP27moksop_u:27482": " saṅgaraṅgaviniṣkrāntaś śāntamānamanojvaraḥ /",
    "GSP27moksop_u:27483": " adhyātmaratir āsīnaḥ pūrṇapāvanamānasaḥ //MU_5,74.33//",
    "GSP27moksop_u:27484": " nirmṛṣṭakāmapaṅkāṅkaś chinnajanmanibandhanaḥ /",
    "GSP27moksop_u:27485": " dvandvadoṣabhayonmuktas tīrṇasaṃsārasāgaraḥ //MU_5,74.34//",
    "GSP27moksop_u:27486": " prāptānuttamaviśrāntir labdhālabhyapadāspadaḥ /",
    "GSP27moksop_u:27487": " anivartipadaṃ prāptaḥ karmaṇām antam āgataḥ //MU_5,74.35//",
    "GSP27moksop_u:27488": " sarvābhivāñchitārambho na kiñcid api vāñchati /",
    "GSP27moksop_u:27489": " sarvānumoditānando na kiñcid anumodate //MU_5,74.36//",
    "GSP27moksop_u:27490": " na dadāti na cādatte na stauti na ca nindati /",
    "GSP27moksop_u:27491": " nāstam eti na codeti na tuṣyati na śocati //MU_5,74.37//",
    "GSP27moksop_u:27492": " sarvārambhaphalatyāgī sarvopādhivivarjitaḥ /",
    "GSP27moksop_u:27493": " sarvāśāsamparityāgī jīvanmukta iti smṛtaḥ //MU_5,74.38//",
    "GSP27moksop_u:27494": " sarvaiṣaṇāḥ parityajya cetasā bhava maunavān /",
    "GSP27moksop_u:27495": " dhārā niravaśeṣeṇa yathā tyaktvā payodharaḥ //MU_5,74.39//",
    "GSP27moksop_u:27496": " tathā na sukhayaty aṅgasaṃlagnā varavarṇinī /",
    "GSP27moksop_u:27497": " yathā sukhayati svāntam induśītā nirāśatā //MU_5,74.40//",
    "GSP27moksop_u:27498": " na tathendus sukhayati kaṇṭhalagno 'pi rāghava /",
    "GSP27moksop_u:27499": " nairāśyaṃ sukhayaty antar yathā sakalaśītalam //MU_5,74.41//",
    "GSP27moksop_u:27500": " puṣpaghūrṇannavalato na tathā rājate madhuḥ /",
    "GSP27moksop_u:27501": " yathodāramatir maunī nairāśyasamamānasaḥ //MU_5,74.42//",
    "GSP27moksop_u:27502": " na himādrer na muktābhyo na rambhābhyo na candanāt /",
    "GSP27moksop_u:27503": " na tac candramasaś śaityaṃ nairāśyād yad avāpyate //MU_5,74.43//",
    "GSP27moksop_u:27504": " api rājyād api svargād apīndor api mādhavāt /",
    "GSP27moksop_u:27505": " api kāntāsamāsaṅgān nairāśyaṃ paramaṃ sukham //MU_5,74.44//",
    "GSP27moksop_u:27506": " tṛṇavan nopakurvanti yayā tribhuvanaśriyaḥ /",
    "GSP27moksop_u:27507": " sā parā nirvṛtis sādho nairāśyād upalabhyate //MU_5,74.45//",
    "GSP27moksop_u:27508": " āśākarañjaparaśuṃ parāyā nirvṛteḥ padam /",
    "GSP27moksop_u:27509": " puṣpagucchaṃ śamataror ālambasva nirāśatām //MU_5,74.46//",
    "GSP27moksop_u:27510": " goṣpadaṃ pṛthivī merus sthāṇur āśās samudgikāḥ /",
    "GSP27moksop_u:27511": " tṛṇaṃ tribhuvanaṃ rāma nairāśyālaṅkṛtākṛteḥ //MU_5,74.47//",
    "GSP27moksop_u:27512": " dānādānasamāhāravihāravibhavādikāḥ /",
    "GSP27moksop_u:27513": " kriyā jagati hasyante nirāśaiḥ puruṣottamaiḥ //MU_5,74.48//",
    "GSP27moksop_u:27514": " padaṃ yasya na badhnāti kadācit kalanā hṛdi /",
    "GSP27moksop_u:27515": " tṛṇīkṛtatribhuvanaḥ kenāsāv upamīyate //MU_5,74.49//",
    "GSP27moksop_u:27516": " idam evāstv idaṃ māstu mameti hṛdi rañjanā /",
    "GSP27moksop_u:27517": " na yasyāsti tam ātmeśaṃ tolayanti kathaṃ janāḥ //MU_5,74.50//",
    "GSP27moksop_u:27518": " sarvasaṅkaṭaparyantam asaṅkaṭamalaṃ sukham /",
    "GSP27moksop_u:27519": " saubhāgyaṃ paramaṃ buddher nairāśyam avalambyatām //MU_5,74.51//",
    "GSP27moksop_u:27520": " na śāsteha tvam āśānāṃ viddhi mithyābhramaṃ jagat /",
    "GSP27moksop_u:27521": " vahadrathasthadikcakranemyāvartavad utthitam //MU_5,74.52//",
    "GSP27moksop_u:27522": " kiṃ muhyasi mahābāho mūrkhavat paṇḍito 'pi san /",
    "GSP27moksop_u:27523": " mamedaṃ tad ayaṃ so 'ham ity udbhrāntena cetasā //MU_5,74.53//",
    "GSP27moksop_u:27524": " ātmaivedaṃ jagat sarvaṃ nānāteha na vidyate /",
    "GSP27moksop_u:27525": " ekarūpaṃ jagaj jñātvā dhīrai rāma na khidyate //MU_5,74.54//",
    "GSP27moksop_u:27526": " yathābhūtapadārthaughadarśanād eva rāghava /",
    "GSP27moksop_u:27527": " paramāśvāsanaṃ buddher nairāśyam adhigamyate //MU_5,74.55//",
    "GSP27moksop_u:27528": " bhāvābhāvavisaṃvādamuktam ādyantayos sthitam /",
    "GSP27moksop_u:27529": " yad rūpaṃ tat samālambya padārthānāṃ sthitiṃ kuru //MU_5,74.56//",
    "GSP27moksop_u:27530": " nairāśyadhīramanaso māyeyam atimohinī /",
    "GSP27moksop_u:27531": " palāyya yāti saṃsārī mṛgī kesariṇo yathā //MU_5,74.57//",
    "GSP27moksop_u:27532": " kāntām uddāmamadanāṃ lolāṃ vanalatām api /",
    "GSP27moksop_u:27533": " jarjaropalapālīṃ ca samaṃ paśyati dhīradhīḥ //MU_5,74.58//",
    "GSP27moksop_u:27534": " bhogā nānandayanty antaḥ khedayanti na cāpadaḥ /",
    "GSP27moksop_u:27535": " dṛśyaśriyo haranty aṅga na jñam adrim ivānilāḥ //MU_5,74.59//",
    "GSP27moksop_u:27536": " raktabālāṅganasyāpi jñasyodāradhiyo muneḥ /",
    "GSP27moksop_u:27537": " kaṇaśaḥ khaṇḍatāṃ yānti manasi smarasāyakāḥ //MU_5,74.60//",
    "GSP27moksop_u:27538": " rāgadveṣais svarūpajño nāvaśaḥ parikṛṣyate /",
    "GSP27moksop_u:27539": " sparśa evāsya naitābhyāṃ kim utākramaṇaṃ bhavet //MU_5,74.61//",
    "GSP27moksop_u:27540": " samadṛṣṭalatālolavanitādriśilādiṣu /",
    "GSP27moksop_u:27541": " ramate naiṣa bhogeṣu pāntho marumahīṣv iva //MU_5,74.62//",
    "GSP27moksop_u:27542": " ayatnopanataṃ sarvaṃ līlayā muktamānasaḥ /",
    "GSP27moksop_u:27543": " bhuṅkte bhogabharaṃ prājñas tv ālokam iva locanam //MU_5,74.63//",
    "GSP27moksop_u:27544": " kākatālīyavat prāptā bhogālī lalanādikā /",
    "GSP27moksop_u:27545": " sevitāpy aṅga dhīrasya na duḥkhāya na tuṣṭaye //MU_5,74.64//",
    "GSP27moksop_u:27546": " samyagdṛṣṭapadārthaṃ jñaṃ sukhaduḥkhagatī manāk /",
    "GSP27moksop_u:27547": " dve vīcyāv iva śailendraṃ kṣobhaṃ netuṃ na śaknutaḥ //MU_5,74.65//",
    "GSP27moksop_u:27548": " helayālokayan bhogān mṛdur dānto gatajvaraḥ /",
    "GSP27moksop_u:27549": " svam eva padam ālambya sarvabhūtāntarasthitam //MU_5,74.66//",
    "GSP27moksop_u:27550": " jñas tiṣṭhati gatavyagraṃ vyagrayāpi samanvitaḥ /",
    "GSP27moksop_u:27551": " jaganti janayann eva brahmevātmaparāyaṇaḥ //MU_5,74.67//",
    "GSP27moksop_u:27552": " āpatatsu yathākāmaṃ yathākālaṃ yathākramam /",
    "GSP27moksop_u:27553": " sukhaduḥkheṣu na kṣobham eti bhūbhṛd ṛtuṣv iva //MU_5,74.68//",
    "GSP27moksop_u:27554": " majjato 'pi bahujñasya rāma karmendriyakramaiḥ /",
    "GSP27moksop_u:27555": " asaktamanaso nityaṃ na kiñcid api majjati //MU_5,74.69//",
    "GSP27moksop_u:27556": " kalaṅky antaḥkalaṅkena procyate hema nānyathā /",
    "GSP27moksop_u:27557": " bhāvāsaktyā samāsakta ukto jantur hi nānyathā //MU_5,74.70//",
    "GSP27moksop_u:27558": " śarīrāt praviviktaṃ svaṃ paśyataḥ pravivekinaḥ /",
    "GSP27moksop_u:27559": " vikartitāṅgakasyāpi na kiñcit pravikartitam //MU_5,74.71//",
    "GSP27moksop_u:27560": " sakṛtprabhātaṃ vimalaṃ yaj jñātaṃ jñātam eva tat /",
    "GSP27moksop_u:27561": " na hi bandhuḥ parijñātaḥ punar ajñātatāṃ vrajet //MU_5,74.72//",
    "GSP27moksop_u:27562": " sarpabhrāntau nivṛttāyāṃ na rajjvāṃ sarpabhāvanā /",
    "GSP27moksop_u:27563": " punar eti yathā prāvṛṇnadī giritaṭacyutā //MU_5,74.73//",
    "GSP27moksop_u:27564": " na hema tāpaśuddhāṅgaṃ svābhāsam alam āgatam /",
    "GSP27moksop_u:27565": " kardame magnam api sat samādatte malaṃ punaḥ //MU_5,74.74//",
    "GSP27moksop_u:27566": " kṣīṇe svahṛdayagranthau na bandho 'sti punar guṇaiḥ /",
    "GSP27moksop_u:27567": " yatnenāpi punar baddhaṃ kena vṛnte cyutaṃ phalam //MU_5,74.75//",
    "GSP27moksop_u:27568": " ayaśchedavicārābhyām abhitaḥ khaṇḍaśo gatam /",
    "GSP27moksop_u:27569": " pāṣāṇaṃ ca manaś caiva sandhātuṃ kasya śaktatā //MU_5,74.76//",
    "GSP27moksop_u:27570": " vijñātāyām avidyāyāṃ kaḥ punaḥ parimajjati /",
    "GSP27moksop_u:27571": " parijñāya śvapākānāṃ yātrāṃ kaḥ prekṣate dvijaḥ //MU_5,74.77//",
    "GSP27moksop_u:27572": " sudhāmbhasi yathā kṣīradhīr vicārān nivartate /",
    "GSP27moksop_u:27573": " saṃsāravāsanā tadvad dhīvicārān nivartate //MU_5,74.78//",
    "GSP27moksop_u:27574": " madhvambuśaṅkayā tāvad viṣavāri prapīyate /",
    "GSP27moksop_u:27575": " yāvat tan na parijñātaṃ parijñātaṃ vihīyate //MU_5,74.79//",
    "GSP27moksop_u:27576": " rūpalāvaṇyayuktāpi citrakānteva kāminī /",
    "GSP27moksop_u:27577": " dravyamātrasamārambhāt tattvavidbhir vilokyate //MU_5,74.80//",
    "GSP27moksop_u:27578": " yathā maṣīkusumbhādi striyāś citre tathaiva hi /",
    "GSP27moksop_u:27579": " jīvantyā api keśoṣṭhaṃ kas tāṃ prati kila grahaḥ //MU_5,74.81//",
    "GSP27moksop_u:27580": " anubhūto guḍas svādur api dāhavikartanaiḥ /",
    "GSP27moksop_u:27581": " na śakyate 'nyathā kartuṃ tattvālokas tathātmanaḥ //MU_5,74.82//",
    "GSP27moksop_u:27582": " paravyasaninī nārī vyagrāpi gṛhakarmaṇi /",
    "GSP27moksop_u:27583": " tad evāsvādayaty antar navasaṅgarasāyanam //MU_5,74.83//",
    "GSP27moksop_u:27584": " evaṃ tattve pare śuddhe dhīro viśrāntim āgataḥ /",
    "GSP27moksop_u:27585": " na śakyate cālayituṃ devair api sahāsuraiḥ //MU_5,74.84//",
    "GSP27moksop_u:27586": " paravyasaninī nārī kena bhartrā balīyasā /",
    "GSP27moksop_u:27587": " vismāritā svasaṅkalpakāntasaṅgamahotsavam //MU_5,74.85//",
    "GSP27moksop_u:27588": " jagat samarasānantacidālokāvalambanam /",
    "GSP27moksop_u:27589": " kena vismāryate buddhis tattvajñasya mahātmanaḥ //MU_5,74.86//",
    "GSP27moksop_u:27590": " samagrasukhaduḥkhābhyāṃ vyavahāram akhaṇḍitam /",
    "GSP27moksop_u:27591": " kurvan gurujanāyatto bhartṛśvaśurakheditaḥ //MU_5,74.87//",
    "GSP27moksop_u:27592": " yathā saṅkalpakāntena bhavaty ānandamantharaḥ /",
    "GSP27moksop_u:27593": " vadhūloko vyasanavān duḥkhajālair na khedyate //MU_5,74.88//",
    "GSP27moksop_u:27594": " tathā vigalitāvidyo vyavahāraparo 'pi san /",
    "GSP27moksop_u:27595": " samyagdṛṣṭisamācāro mudam ety antar ātmanā //MU_5,74.89//",
    "GSP27moksop_u:27596": " chidyate na nikṛttāṅgo galadasrur na roditi /",
    "GSP27moksop_u:27597": " dahyate na pradagdho 'pi naṣṭo 'pi na vinaśyati //MU_5,74.90//",
    "GSP27moksop_u:27598": " vyapagatasukhaduḥkhasannipāto vidhividhureṣv api saṅkaṭeṣv akhinnaḥ /",
    "GSP27moksop_u:27599": " nivasatu sadane purottame vā vitatagirau vipine tapovane vā //MU_5,74.91//",
    "GSP27moksop_u:27600": " nairāśyopadeśo nāma sargaḥ",
    "GSP27moksop_u:27601": " pañcasaptatitamas sargaḥ",
    "GSP27moksop_u:27602": " vasiṣṭhaḥ:",
    "GSP27moksop_u:27603": " janakas saṃsthito rājye vyavahāraparo 'pi san /",
    "GSP27moksop_u:27604": " vigatajvara evāntar anākulamatis sadā //MU_5,75.1//",
    "GSP27moksop_u:27605": " pitāmaho dilīpas te sarvārambhaparo 'py alam /",
    "GSP27moksop_u:27606": " vītarāgatayaivāntar bubhuje medinīṃ ciram //MU_5,75.2//",
    "GSP27moksop_u:27607": " jīvanmuktākṛtir nityam ajo rājyam apālayat //MU_5,75.3//",
    "GSP27moksop_u:27608": " vicitrabalayuddheṣu vyavahāreṣu bhūriṣu /",
    "GSP27moksop_u:27609": " māndhātā suciraṃ tiṣṭhaṃs tyaktavān na paraṃ padam //MU_5,75.4//",
    "GSP27moksop_u:27610": " baḍiḥ pātālapīṭhasthaḥ kurvan svāṃ divasasthitim /",
    "GSP27moksop_u:27611": " sadātyāgī sadāsakto jīvanmuktapade sthitaḥ //MU_5,75.5//",
    "GSP27moksop_u:27612": " namucir dānavādhīśo devadvandvaparas sadā /",
    "GSP27moksop_u:27613": " nānācāravihāreṣu kvacin nāntar atapyata //MU_5,75.6//",
    "GSP27moksop_u:27614": " vāsavājau tanutyāgī vṛtro vitatamānasaḥ /",
    "GSP27moksop_u:27615": " antaśśītamanā mānī cakāra surasaṅgaram //MU_5,75.7//",
    "GSP27moksop_u:27616": " kurvan dānavakāryāṇi pātālatalapālakaḥ /",
    "GSP27moksop_u:27617": " anapāyaṃ nirākrośaṃ prahlādo hlādam āgataḥ //MU_5,75.8//",
    "GSP27moksop_u:27618": " śambaraikaparo 'py antaś śambaraikatayoditaḥ /",
    "GSP27moksop_u:27619": " saṃsāraśambaraṃ rāma śambaras tyaktavān idam //MU_5,75.9//",
    "GSP27moksop_u:27620": " asaktabuddhir hariṇā kurvan dānavasaṅgaram /",
    "GSP27moksop_u:27621": " parāṃ saṃvidam āsādya musalas tyaktavāṃs tanum //MU_5,75.10//",
    "GSP27moksop_u:27622": " sarvāmaramukhaṃ vahniḥ kriyājālaparo 'py ati /",
    "GSP27moksop_u:27623": " yajñalakṣmīṃ ciraṃ bhoktuṃ mukta eveha tiṣṭhati //MU_5,75.11//",
    "GSP27moksop_u:27624": " pīyamānas surais sarvais somas samarasāśayaḥ /",
    "GSP27moksop_u:27625": " kvacid eti na saṃsaṅgam ākrānto 'py ambaraṃ yathā //MU_5,75.12//",
    "GSP27moksop_u:27626": " bṛhaspatir devagurur dārārthaṃ candrayodhy api /",
    "GSP27moksop_u:27627": " ācaran divi citrehāmukta eva vyavasthitaḥ //MU_5,75.13//",
    "GSP27moksop_u:27628": " śukro 'mbarataloddyotī labdhasarvārthapālakaḥ /",
    "GSP27moksop_u:27629": " nirvikāramatiḥ kālaṃ nayaty asuradaiśikaḥ //MU_5,75.14//",
    "GSP27moksop_u:27630": " jagadbhūtagaṇāṅgāni ciraṃ sañcārayann api /",
    "GSP27moksop_u:27631": " sarvadā sarvasañcārī mukta eva samīraṇaḥ //MU_5,75.15//",
    "GSP27moksop_u:27632": " lokājavañjavībhāve prodvegārho 'py akhinnadhīḥ /",
    "GSP27moksop_u:27633": " brahmā samamanā rāma kṣapayaty āyur āyatam //MU_5,75.16//",
    "GSP27moksop_u:27634": " jarāmaraṇayuddhādidvandvapañjaralīlayā /",
    "GSP27moksop_u:27635": " caratīha ciraṃ kālaṃ mukto 'pi bhagavān hariḥ //MU_5,75.17//",
    "GSP27moksop_u:27636": " muktenāpi trinetreṇa saundaryatarumañjarī /",
    "GSP27moksop_u:27637": " dehārdhe dhāryate gaurī kāmukeneva kāmukī //MU_5,75.18//",
    "GSP27moksop_u:27638": " muktayāpi gale baddho gauryā gauras trilocanaḥ /",
    "GSP27moksop_u:27639": " suśuddha iva muktānāṃ gaṇaś śaśikalāmalaḥ //MU_5,75.19//",
    "GSP27moksop_u:27640": " guho gahanadhīr vīras tārakādiraṇakramam /",
    "GSP27moksop_u:27641": " mukto 'pi kṛtavān sarvajñānaratnaikasāgaraḥ //MU_5,75.20//",
    "GSP27moksop_u:27642": " bhṛṅgīśo raktamāṃsaṃ svaṃ svamātre pravitīrṇavān /",
    "GSP27moksop_u:27643": " muktayaiva dhiyā rāma dhīrayā dhyānadhautayā //MU_5,75.21//",
    "GSP27moksop_u:27644": " munir muktasvabhāvo 'pi jagajjaṅgalakhaṇḍakam /",
    "GSP27moksop_u:27645": " nārado vijahāremaṃ līlayā kāryaśīlayā //MU_5,75.22//",
    "GSP27moksop_u:27646": " jīvanmuktamanā mānī viśvāmitras svayaṃ prabhuḥ /",
    "GSP27moksop_u:27647": " vedoktāṃ makhanirmāṇakriyāṃ samadhitiṣṭhati //MU_5,75.23//",
    "GSP27moksop_u:27648": " dhārayaty avaniṃ śeṣaḥ karoty arko dināvalīm /",
    "GSP27moksop_u:27649": " yamo yamatvaṃ kurute jīvanmuktatayaiva hi //MU_5,75.24//",
    "GSP27moksop_u:27650": " anye 'py asmiṃs tribhuvane yakṣāmaranarāsurāḥ /",
    "GSP27moksop_u:27651": " śataśo muktatāṃ yātās santas tiṣṭhanti saṃsṛtau //MU_5,75.25//",
    "GSP27moksop_u:27652": " saṃsthitā vyavahāreṣu vividhācāradhāriṣu /",
    "GSP27moksop_u:27653": " antarāśītalāḥ kecit kecin mūḍhāś śilāsamāḥ //MU_5,75.26//",
    "GSP27moksop_u:27654": " paramaṃ bodham āsādya kecit kānanam āgatāḥ /",
    "GSP27moksop_u:27655": " yathā bhṛgubharadvājaviśvāmitrasahādayaḥ //MU_5,75.27//",
    "GSP27moksop_u:27656": " kecit rājyeṣu tiṣṭhanti cchattracāmaramālitāḥ /",
    "GSP27moksop_u:27657": " yathā janakaśaryātimāndhātṛmagadhādayaḥ //MU_5,75.28//",
    "GSP27moksop_u:27658": " kecid vyomani tiṣṭhanti dhiṣṇyacakrāntarasthitāḥ /",
    "GSP27moksop_u:27659": " yathā bṛhaspatyuśanaścandrasūryamunīśvarāḥ //MU_5,75.29//",
    "GSP27moksop_u:27660": " kecit surapadaṃ yātā vimānāvalim āsthitāḥ /",
    "GSP27moksop_u:27661": " yathāgnivāyuvaruṇayamatumburunāradāḥ //MU_5,75.30//",
    "GSP27moksop_u:27662": " kecit pātālakuhare jīvanmuktā vyavasthitāḥ /",
    "GSP27moksop_u:27663": " yathā baḍisuhotrāndhaprahlādahlādapūrvakāḥ //MU_5,75.31//",
    "GSP27moksop_u:27664": " tiryagyoniṣv api sadā vartante kṛtabuddhayaḥ /",
    "GSP27moksop_u:27665": " devayoniṣv api prājña vartante mūrkhabuddhayaḥ //MU_5,75.32//",
    "GSP27moksop_u:27666": " sarvaṃ sarveṇa sarvatra sarvathā sarvadaiva hi /",
    "GSP27moksop_u:27667": " sambhavaty eva sarvātmany ātmanātmasvarūpiṇi //MU_5,75.33//",
    "GSP27moksop_u:27668": " vidher vicitrā niyatir anantārambhamantharā /",
    "GSP27moksop_u:27669": " sanniveśāṃśavaicitryāt sarvaṃ sarvatra dṛśyate //MU_5,75.34//",
    "GSP27moksop_u:27670": " vidhir daivaṃ vibhur dhātā sarveśaś śiva īśvaraḥ /",
    "GSP27moksop_u:27671": " iti nāmabhir ātmāntaḥ pratyakcetana ucyate //MU_5,75.35//",
    "GSP27moksop_u:27672": " asty avastuni vastv antaḥ kāñcanaṃ sikatāsv iva /",
    "GSP27moksop_u:27673": " asti vastuny avastv antar malaṃ hemakaṇeṣv iva //MU_5,75.36//",
    "GSP27moksop_u:27674": " ayukte yuktatā yuktyā prekṣyamāṇā pradṛśyate /",
    "GSP27moksop_u:27675": " pāpasya hi bhayāl loko dharme rāma pravartate //MU_5,75.37//",
    "GSP27moksop_u:27676": " asatye satyatā sādho śāśvatī parilakṣyate /",
    "GSP27moksop_u:27677": " śūnyena dhyānayogena śāśvataṃ padam āpyate //MU_5,75.38//",
    "GSP27moksop_u:27678": " yan nāsti tad udety āśu deśakālavilāsataḥ /",
    "GSP27moksop_u:27679": " śaśakāś śṛṅgavanto hi dṛśyante śambarasthitau //MU_5,75.39//",
    "GSP27moksop_u:27680": " ye vajrasārās sudṛḍhā dṛśyante te kṣayaṃ gatāḥ /",
    "GSP27moksop_u:27681": " kalpasyānte yathendvarkadharābdhivibudhādrayaḥ //MU_5,75.40//",
    "GSP27moksop_u:27682": " iti paśyan mahābāho bhāvābhāvabhavakramam /",
    "GSP27moksop_u:27683": " harṣāmarṣaviṣādehās santyajya samatāṃ vraja //MU_5,75.41//",
    "GSP27moksop_u:27684": " asat sad avabhātīha sad asac cāpi dṛśyate /",
    "GSP27moksop_u:27685": " āsthānāsthe parityajya tenāśu samatāṃ vraja //MU_5,75.42//",
    "GSP27moksop_u:27686": " muktau rāghava loke 'smin na prāptis sambhavaty alam /",
    "GSP27moksop_u:27687": " apravṛttyā vivekasya magnā hi janakoṭayaḥ //MU_5,75.43//",
    "GSP27moksop_u:27688": " muktau rāghava loke 'smin prāptir asti sadaiva hi /",
    "GSP27moksop_u:27689": " pravṛttyā hi vivekasya muktāś ca janakoṭayaḥ //MU_5,75.44//",
    "GSP27moksop_u:27690": " pravivekāvivekābhyāṃ sulabhālabhyatāṃ gatā /",
    "GSP27moksop_u:27691": " muktir manaḥkṣayaprāptyā vivekaṃ tena dīpaya //MU_5,75.45//",
    "GSP27moksop_u:27692": " ātmāvalokane yatnaḥ kartavyo bhūtim icchatā /",
    "GSP27moksop_u:27693": " sarvaduḥkhaśiraścheda ātmālokena jāyate //MU_5,75.46//",
    "GSP27moksop_u:27694": " nīrāgā nirupāsaṅgā jīvanmuktā mahādhiyaḥ /",
    "GSP27moksop_u:27695": " sambhavantīha bahavas suhotrajanakā iva //MU_5,75.47//",
    "GSP27moksop_u:27696": " tasmāt tvam api vai rāma vivekoditadhīradhīḥ /",
    "GSP27moksop_u:27697": " jīvanmukto vihara bhos samaloṣṭāśmakāñcanaḥ //MU_5,75.48//",
    "GSP27moksop_u:27698": " dvividhā muktatā loke vidyate dehadhāriṇām /",
    "GSP27moksop_u:27699": " sadehaikā videhānyā vibhāgo 'yaṃ tayoś śṛṇu //MU_5,75.49//",
    "GSP27moksop_u:27700": " asaṃsaṅgāt padārthānāṃ manaśśāntir hi muktatā /",
    "GSP27moksop_u:27701": " saty asaty api dehe sā sambhavaty anaghākṛte //MU_5,75.50//",
    "GSP27moksop_u:27702": " snehasaṅkṣayam evāṅga viduḥ kaivalyam uttamāḥ /",
    "GSP27moksop_u:27703": " tat sambhavati dehasya bhāve cābhāva eva ca //MU_5,75.51//",
    "GSP27moksop_u:27704": " yo jīvati gatasnehaṃ sa jīvanmukta ucyate /",
    "GSP27moksop_u:27705": " sasnehajīvito baddho mukta eva tṛtīyakaḥ //MU_5,75.52//",
    "GSP27moksop_u:27706": " yatno yatnena kartavyo mokṣārthaṃ yuktipūrvakam /",
    "GSP27moksop_u:27707": " yatnayuktivihīnasya goṣpadaṃ dustaraṃ bhavet //MU_5,75.53//",
    "GSP27moksop_u:27708": " na tv anadhyavasāyasya duḥkhāya vipulātmane /",
    "GSP27moksop_u:27709": " ātmā paravaśaḥ kāryo moham āśritya kevalam //MU_5,75.54//",
    "GSP27moksop_u:27710": " sumahad dhairyam ālambya manasā vyavasāyinā /",
    "GSP27moksop_u:27711": " vicārayātmanātmānam ātmanaś cirasiddhaye //MU_5,75.55//",
    "GSP27moksop_u:27712": " vitatādhyavasāyasya jagad bhavati goṣpadam /",
    "GSP27moksop_u:27713": " vihatādhyavasāyasya goṣpadaṃ vai jagad bhavet //MU_5,75.56//",
    "GSP27moksop_u:27714": " yad upagatas sugataḥ paraṃ pradhānaṃ yad upagato dhruvatāṃ nṛpaś ca kaścit /",
    "GSP27moksop_u:27715": " yad upagatāḥ padam uttamaṃ mahāntaḥ prayatanakarmataror mahāphalaṃ tat //MU_5,75.57//",
    "GSP27moksop_u:27716": " muktāmuktavicāro nāma sargaḥ",
    "GSP27moksop_u:27717": " ṣaṭsaptatitamas sargaḥ",
    "GSP27moksop_u:27718": " vasiṣṭhaḥ:",
    "GSP27moksop_u:27719": " brahmaṇas samupāyānti jagantīmāni rāghava /",
    "GSP27moksop_u:27720": " sthairyaṃ yānty avivekena śāmyanty aṅga vivekataḥ //MU_5,76.1//",
    "GSP27moksop_u:27721": " jagajjālajalāvartavṛttayo brahmavāridhau /",
    "GSP27moksop_u:27722": " saṅkhyātuṃ kena śakyante bhāsāṃ ca trasareṇavaḥ //MU_5,76.2//",
    "GSP27moksop_u:27723": " asamyakprekṣaṇaṃ viddhi kāraṇaṃ jagatas sthitau /",
    "GSP27moksop_u:27724": " saṃsāraśāntāv ekāntakāraṇaṃ samyagīkṣaṇam //MU_5,76.3//",
    "GSP27moksop_u:27725": " ayaṃ hi rāma duṣpāro ghoras saṃsārasāgaraḥ /",
    "GSP27moksop_u:27726": " vinā yuktiprayatnābhyām asmān nāma na tīryate //MU_5,76.4//",
    "GSP27moksop_u:27727": " ayaṃ hi sāgaraḥ pūrṇo mohāmbubharapūritaḥ /",
    "GSP27moksop_u:27728": " agādhamaraṇāvartaḥ kallolākulakoṭaraḥ //MU_5,76.5//",
    "GSP27moksop_u:27729": " prabhramatpuṇyadiṇḍīro jvalannarakavāḍavaḥ /",
    "GSP27moksop_u:27730": " tṛṣṇāvilolalaharir manojalamataṅgajaḥ //MU_5,76.6//",
    "GSP27moksop_u:27731": " ālīnajīvitasarid bhogaratnasamudgakaḥ /",
    "GSP27moksop_u:27732": " kruddharogoragākīrṇa indriyagrāhaghargharaḥ //MU_5,76.7//",
    "GSP27moksop_u:27733": " paśyāsmin prasṛtā rāma vīcayaś cārucañcalāḥ /",
    "GSP27moksop_u:27734": " imā mugdhāṅganānāmnyaś śikharākarṣaṇakṣamāḥ //MU_5,76.8//",
    "GSP27moksop_u:27735": " chadaśrīpadmarāgāḍhyā netranīlotpalākulāḥ /",
    "GSP27moksop_u:27736": " dantamuktāphalākīrṇās smitaphenopaśobhitāḥ //MU_5,76.9//",
    "GSP27moksop_u:27737": " keśendranīlavalayā bhrūvilāsataraṅgitāḥ /",
    "GSP27moksop_u:27738": " nitambapulinasphītāḥ kaṇṭhakambuvibhūṣitāḥ //MU_5,76.10//",
    "GSP27moksop_u:27739": " lalāṭamaṇipaṭṭāḍhyā vilāsagrāhasaṅkulāḥ /",
    "GSP27moksop_u:27740": " kaṭākṣalolaśapharā varṇakāñcanavālukāḥ //MU_5,76.11//",
    "GSP27moksop_u:27741": " evaṃvilolalaharībhīmāt saṃsārasāgarāt /",
    "GSP27moksop_u:27742": " uttīryate cen magnena tat paraṃ pauruṣaṃ bhavet //MU_5,76.12//",
    "GSP27moksop_u:27743": " satyāṃ prajñāmahānāvi viveke sati nāvike /",
    "GSP27moksop_u:27744": " saṃsārasāgarād asmād yo na tīrṇo dhig astu tam //MU_5,76.13//",
    "GSP27moksop_u:27745": " apārāvāram ākramya prameyīkṛtya sarvataḥ /",
    "GSP27moksop_u:27746": " saṃsārābdhiṃ gāhate yas sa eva puruṣas smṛtaḥ //MU_5,76.14//",
    "GSP27moksop_u:27747": " vicāryāryais sahālokya dhiyā saṃsārasāgaram /",
    "GSP27moksop_u:27748": " etasmiṃs tadanu krīḍā śobhate rāma nānyathā //MU_5,76.15//",
    "GSP27moksop_u:27749": " iha bhavyo bhavān sādho vicāraparayā dhiyā /",
    "GSP27moksop_u:27750": " tvayā yūnaiva yenāyaṃ saṃsāraḥ pravicāryate //MU_5,76.16//",
    "GSP27moksop_u:27751": " bhavān iva vicāryādau saṃsāram atikāntayā /",
    "GSP27moksop_u:27752": " matyā yo gāhate loke nehāsau parimajjati //MU_5,76.17//",
    "GSP27moksop_u:27753": " pūrvaṃ dhiyā vicāryaite bhogā bhogibhayapradāḥ /",
    "GSP27moksop_u:27754": " bhoktavyāś caramaṃ rāma garuḍeneva pannagāḥ //MU_5,76.18//",
    "GSP27moksop_u:27755": " vicārya tattvam ālokya sevyante yā vibhūtayaḥ /",
    "GSP27moksop_u:27756": " tā udarkodayā jantoś śeṣā duḥkhāya kevalam //MU_5,76.19//",
    "GSP27moksop_u:27757": " balaṃ buddhiś ca tejaś ca dṛṣṭatattvasya vardhate /",
    "GSP27moksop_u:27758": " savasantasya vṛkṣasya saundaryādyā guṇā iva //MU_5,76.20//",
    "GSP27moksop_u:27759": " ghanarasāyanapūraṇaśītayā vimalayā samayā satataṃ dhiyā /",
    "GSP27moksop_u:27760": " śiśiraraśmir ivātivirājate viditavedyasukhaṃ raghunandana //MU_5,76.21//",
    "GSP27moksop_u:27761": " saṃsārasāgarayos sāmyapratipādanaṃ nāma sargaḥ",
    "GSP27moksop_u:27762": " saptasaptatitamas sargaḥ",
    "GSP27moksop_u:27763": " rāmaḥ:",
    "GSP27moksop_u:27764": " samāsena mune bhūyo dṛṣṭatattvacamatkṛtim /",
    "GSP27moksop_u:27765": " kathayodāravṛttānte kas te vacasi tṛpyati //MU_5,77.1//",
    "GSP27moksop_u:27766": " vasiṣṭhaḥ:",
    "GSP27moksop_u:27767": " jīvanmuktasya bahudhā kathitaṃ lakṣaṇaṃ mayā /",
    "GSP27moksop_u:27768": " bhūyo 'pi ca mahābāho kathyamānam idaṃ śṛṇu //MU_5,77.2//",
    "GSP27moksop_u:27769": " suṣuptavad idaṃ nityaṃ paśyaty apagataiṣaṇaḥ /",
    "GSP27moksop_u:27770": " asadrūpaṃ ivāsaktas sarvatrākhilam ātmavān //MU_5,77.3//",
    "GSP27moksop_u:27771": " kaivalyam iva samprāptaḥ parisuptamanā iva /",
    "GSP27moksop_u:27772": " ghūrṇamāna ivānandī tiṣṭhaty adhigatātmadṛk //MU_5,77.4//",
    "GSP27moksop_u:27773": " na dattam apy upādatte gṛhītam api pāṇinā /",
    "GSP27moksop_u:27774": " antarmukhatayodāttarūpayā samayā dhiyā //MU_5,77.5//",
    "GSP27moksop_u:27775": " yantraputrakasañcāra itīmaṃ janatākramam /",
    "GSP27moksop_u:27776": " antassaṃlīnayā dṛṣṭyā paśyan hasati śāntadhīḥ //MU_5,77.6//",
    "GSP27moksop_u:27777": " nāpekṣate bhaviṣyac ca vartamāne na tiṣṭhati /",
    "GSP27moksop_u:27778": " na saṃsmaraty atītaṃ ca sarvam eva karoti ca //MU_5,77.7//",
    "GSP27moksop_u:27779": " suptaḥ prabuddho bhavati prabuddho 'pi ca suptavat /",
    "GSP27moksop_u:27780": " sarvakarmakaro 'py antar na karotīva kiñcana //MU_5,77.8//",
    "GSP27moksop_u:27781": " antas sarvaparityāgī nityam antar aneṣaṇaḥ /",
    "GSP27moksop_u:27782": " kurvann api bahiḥ kāryaṃ sarvam evāvatiṣṭhate //MU_5,77.9//",
    "GSP27moksop_u:27783": " bahiḥ prakṛtasarveho yathāprāptakriyonmukhaḥ /",
    "GSP27moksop_u:27784": " svakarmakramasamprāptadvandvakāryānuvṛttimān //MU_5,77.10//",
    "GSP27moksop_u:27785": " samagrasukhabhogātmā sarvāśāsv iva saṃsthitaḥ /",
    "GSP27moksop_u:27786": " karoty akhilakarmāṇi tyaktakartṛtvavibhramaḥ //MU_5,77.11//",
    "GSP27moksop_u:27787": " udāsīnavad āsīnaḥ prakṛtikramakarmasu /",
    "GSP27moksop_u:27788": " nābhivāñchati na dveṣṭi na śocati na hṛṣyati //MU_5,77.12//",
    "GSP27moksop_u:27789": " anubandhaparo jantāv asaṃsaktena cetasā /",
    "GSP27moksop_u:27790": " bhakte bhaktasamācāraś śaṭhe śaṭha iva sthitaḥ //MU_5,77.13//",
    "GSP27moksop_u:27791": " bālo bāleṣu vṛddheṣu vṛddho vīreṣu vīryavān /",
    "GSP27moksop_u:27792": " yuvā yauvanavṛtteṣu duḥkhiteṣu tu duḥkhitaḥ //MU_5,77.14//",
    "GSP27moksop_u:27793": " pravṛttavākpuṇyakatho dainyād apagatāśayaḥ /",
    "GSP27moksop_u:27794": " dhīradhīr uditānandaḥ peśalaḥ puṇyakīrtanaḥ //MU_5,77.15//",
    "GSP27moksop_u:27795": " prājñaḥ prasannamadhuraḥ pūrṇas supratibhodayaḥ /",
    "GSP27moksop_u:27796": " nirastakhedadaurgatyas sarvasmin snigdhabāndhavaḥ //MU_5,77.16//",
    "GSP27moksop_u:27797": " udāracaritākāras samas saukhyamahodadhiḥ /",
    "GSP27moksop_u:27798": " susnigdhaś śītalasparśaḥ pūrṇaś candra ivoditaḥ //MU_5,77.17//",
    "GSP27moksop_u:27799": " na tasya sukṛtenārtho na bhogair na ca karmabhiḥ /",
    "GSP27moksop_u:27800": " na duṣkṛtair na bhogānāṃ santyāgena na bandhubhiḥ //MU_5,77.18//",
    "GSP27moksop_u:27801": " na kāryakaraṇārambhair na niṣkriyatayā tathā /",
    "GSP27moksop_u:27802": " na bandhena na mokṣeṇa na pātālena no divā //MU_5,77.19//",
    "GSP27moksop_u:27803": " yathāvastu yadā dṛṣṭaṃ jagad ekamayātmakam /",
    "GSP27moksop_u:27804": " tadā bandhavimokṣārthaṃ na kvacit kṛpaṇaṃ manaḥ //MU_5,77.20//",
    "GSP27moksop_u:27805": " samyagjñānāgninā yasya dagdhā sandehajālikā /",
    "GSP27moksop_u:27806": " niśśaṅkam alam uḍḍīnas tasya cittavihaṅgamaḥ //MU_5,77.21//",
    "GSP27moksop_u:27807": " yasya bhrāntivinirmuktaṃ manas samarasaṃ sthitam /",
    "GSP27moksop_u:27808": " sa nāstam eti nodeti vyomavat sarvavṛttiṣu //MU_5,77.22//",
    "GSP27moksop_u:27809": " mañjūṣāyāṃ niṣaṇṇasya yathā bālasya ceṣṭate /",
    "GSP27moksop_u:27810": " aṅgāvaly anusandhānavarjitā jñasya vai tathā //MU_5,77.23//",
    "GSP27moksop_u:27811": " ghūrṇan kṣīva ivānandī mandīkṛtapunarbhavaḥ /",
    "GSP27moksop_u:27812": " anupādeyabuddhyā tu na smaraty akṛtaṃ kṛtam //MU_5,77.24//",
    "GSP27moksop_u:27813": " sarvaṃ sarvaprakāreṇa gṛhṇāti ca jahāti ca /",
    "GSP27moksop_u:27814": " anupādeyasarvārtho bālavac ca viceṣṭate //MU_5,77.25//",
    "GSP27moksop_u:27815": " sa tiṣṭhann api kāryeṣu deśakālakriyākramaiḥ /",
    "GSP27moksop_u:27816": " na kāryasukhaduḥkhābhyāṃ manāg api hi gṛhyate //MU_5,77.26//",
    "GSP27moksop_u:27817": " bahiḥ prakṛtasarvārtho 'py antaḥ punar anīhayā /",
    "GSP27moksop_u:27818": " na sattāṃ yojayaty arthe na phalāny anudhāvati //MU_5,77.27//",
    "GSP27moksop_u:27819": " nopekṣate duḥkhadaśāṃ na sukhāśām apekṣate /",
    "GSP27moksop_u:27820": " kāryodaye naiti mudaṃ kāryanāśe na khidyate //MU_5,77.28//",
    "GSP27moksop_u:27821": " api śītarucāv arke sukṛṣṇe 'pīndumaṇḍale /",
    "GSP27moksop_u:27822": " apy adhaḥ prasaraty agnau vismayo 'sya na jāyate //MU_5,77.29//",
    "GSP27moksop_u:27823": " cidātmana imā itthaṃ prasphurantīha śaktayaḥ /",
    "GSP27moksop_u:27824": " ity asyāścaryajāleṣu nābhyudeti kutūhalam //MU_5,77.30//",
    "GSP27moksop_u:27825": " na dayādainyam ādatte na krauryam anudhāvati /",
    "GSP27moksop_u:27826": " na lajjām anusandhatte nālajjatvaṃ ca gacchati //MU_5,77.31//",
    "GSP27moksop_u:27827": " na kadācana dīnātmā noddhatātmā kadācana /",
    "GSP27moksop_u:27828": " na pramatto na khinnātmā nodvigno na ca harṣavān //MU_5,77.32//",
    "GSP27moksop_u:27829": " nāsya cetasi susphāre śaradambaranirmale /",
    "GSP27moksop_u:27830": " kopādayaḥ pravartante nabhasīva navāṅkurāḥ //MU_5,77.33//",
    "GSP27moksop_u:27831": " anāratapatajjātabhūtāyāṃ jagatas sthitau /",
    "GSP27moksop_u:27832": " kva kathaṃ kila kāsya syāt sukhitā duḥkhitātha vā //MU_5,77.34//",
    "GSP27moksop_u:27833": " phenājavañjavībhāve jale bhūtakrame tathā /",
    "GSP27moksop_u:27834": " kva kileha kutaḥ ko 'ntaḥ prasaṅgas sukhaduḥkhayoḥ //MU_5,77.35//",
    "GSP27moksop_u:27835": " bhāvābhāvair aparyantair ajasraṃ jantusambhavaiḥ /",
    "GSP27moksop_u:27836": " na viṣīdanti nodyanti dṛṣṭasṛṣṭikramā narāḥ //MU_5,77.36//",
    "GSP27moksop_u:27837": " nimeṣaṃ prati yāminyā yathānyās svapnadṛṣṭayaḥ /",
    "GSP27moksop_u:27838": " yathotpannavināśinyas tathaitā lokadṛṣṭayaḥ //MU_5,77.37//",
    "GSP27moksop_u:27839": " anāratasamutpattāv anāratavināśini /",
    "GSP27moksop_u:27840": " kaḥ kramo dagdhasaṃsāre kāruṇyānandayor iha //MU_5,77.38//",
    "GSP27moksop_u:27841": " śubhābhāvāt sukhābhāve sthitiṃ yāte vilakṣaṇāḥ /",
    "GSP27moksop_u:27842": " kīdṛśyaḥ katham āyātāḥ kā vā tā duḥkhasaṃvidaḥ //MU_5,77.39//",
    "GSP27moksop_u:27843": " sukham ante tadantotthā svabījaṃ vitanoti yā /",
    "GSP27moksop_u:27844": " śāntaṃ duḥkhadaśā seyaṃ katham antarite sukhe //MU_5,77.40//",
    "GSP27moksop_u:27845": " kṣīṇābhyāṃ sukhaduḥkhābhyāṃ heyopādeyayoḥ kṣaye /",
    "GSP27moksop_u:27846": " īpsitānīpsite kva sto galite 'tha śubhāśubhe //MU_5,77.41//",
    "GSP27moksop_u:27847": " ramyāramyadṛśor nāśāc chānte bhogābhivāñchane /",
    "GSP27moksop_u:27848": " nairāśyasantatiprauḍhe himavad vigalen manaḥ //MU_5,77.42//",
    "GSP27moksop_u:27849": " ā mūlān manasi kṣīṇe saṅkalpasya kathaiva kā /",
    "GSP27moksop_u:27850": " tileṣv evātidagdheṣu tailasya kalanā kutaḥ //MU_5,77.43//",
    "GSP27moksop_u:27851": " bhāveṣv abhāvaghanabhāvanayā mahātmā nirmuktasaṅkalanam ambaravat sthiteṣu /",
    "GSP27moksop_u:27852": " cittaṃ prati svamudito viditaikarūpī jñas tiṣṭhati svapiti jīvati nityatṛptaḥ //MU_5,77.44//",
    "GSP27moksop_u:27853": " jīvanmuktavarṇanaṃ nāma sargaḥ",
    "GSP27moksop_u:27854": " aṣṭasaptatitamas sargaḥ",
    "GSP27moksop_u:27855": " vasiṣṭhaḥ:",
    "GSP27moksop_u:27856": " yathālātaparispandād agnicakraṃ pravartate /",
    "GSP27moksop_u:27857": " asad eva sadābhāsaṃ cittaspandāt tathā jagat //MU_5,78.1//",
    "GSP27moksop_u:27858": " yathā jalaparispandād vyatirikta ivāmbhasaḥ /",
    "GSP27moksop_u:27859": " dṛśyate vartulāvartaś cittaspandāt tathā jagat //MU_5,78.2//",
    "GSP27moksop_u:27860": " yathā vyomnīkṣitaspandāt piñchamauktikamaṇḍalam /",
    "GSP27moksop_u:27861": " dṛśyate sad ivāsatyaṃ cittaspandāt tathā jagat //MU_5,78.3//",
    "GSP27moksop_u:27862": " rāmaḥ:",
    "GSP27moksop_u:27863": " yena praspandate cittaṃ yena na spandate 'tha vā /",
    "GSP27moksop_u:27864": " tad brahman brūhi me yena cikitsyeta tad eva hi //MU_5,78.4//",
    "GSP27moksop_u:27865": " vasiṣṭhaḥ:",
    "GSP27moksop_u:27866": " yathā śauklyahime rāma tilatailalavau yathā /",
    "GSP27moksop_u:27867": " yathā kusumasaugandhye tathauṣṇyadahanau yathā //MU_5,78.5//",
    "GSP27moksop_u:27868": " raghunandana saṃśliṣṭau cittaspandau tathaiva hi /",
    "GSP27moksop_u:27869": " abhinnau kevalaṃ mithyā bhedaḥ kalpita etayoḥ //MU_5,78.6//",
    "GSP27moksop_u:27870": " cittacittaparispandapakṣayor ekasaṅkṣaye /",
    "GSP27moksop_u:27871": " svayaṃ guṇaguṇisthityā naśyato dvau na saṃśayaḥ //MU_5,78.7//",
    "GSP27moksop_u:27872": " dvau kramau cittanāśasya yogo jñānaṃ ca rāghava /",
    "GSP27moksop_u:27873": " yogas tadvṛttirodho hi jñānaṃ samyagavekṣaṇam //MU_5,78.8//",
    "GSP27moksop_u:27874": " rāmaḥ:",
    "GSP27moksop_u:27875": " kayā kīdṛkṣayā vṛttyā prāṇāpānanibaddhayā /",
    "GSP27moksop_u:27876": " yoganāmnyā manaś śāntim ety anantasukhapradām //MU_5,78.9//",
    "GSP27moksop_u:27877": " vasiṣṭhaḥ:",
    "GSP27moksop_u:27878": " dehe 'smin dehanāḍīṣu vātas sphurati yo 'bhitaḥ /",
    "GSP27moksop_u:27879": " skhadāsv iva bhuvo vāri sa prāṇa iti kīrtitaḥ //MU_5,78.10//",
    "GSP27moksop_u:27880": " tasya spandavaśād antaḥ kriyāvaicitryam īyuṣaḥ /",
    "GSP27moksop_u:27881": " apānādīni nāmāni kalpitāni kṛtātmabhiḥ //MU_5,78.11//",
    "GSP27moksop_u:27882": " āmodasya yathā puṣpaṃ śauklyasya tuhinaṃ yathā /",
    "GSP27moksop_u:27883": " tathaiṣa ratha ādhāraś cittasyābhinnatāṃ gataḥ //MU_5,78.12//",
    "GSP27moksop_u:27884": " antaḥprāṇaparispandāt saṅkalpakalanonmukhī /",
    "GSP27moksop_u:27885": " saṃvit sañjāyate yaiṣā tac cittaṃ viddhi rāghava //MU_5,78.13//",
    "GSP27moksop_u:27886": " prāṇaspandaṃ vidus spandaṃ tatspandād eva saṃvidaḥ /",
    "GSP27moksop_u:27887": " cakrāvartavidhāyinyo jalaspandād ivormayaḥ //MU_5,78.14//",
    "GSP27moksop_u:27888": " cittaṃ prāṇaparispandam āhur āgamabhūṣaṇāḥ /",
    "GSP27moksop_u:27889": " tasmin saṃrodhite nūnam upaśāntaṃ bhaven manaḥ //MU_5,78.15//",
    "GSP27moksop_u:27890": " manasspandopaśāntyāyaṃ saṃsāraḥ pravilīyate /",
    "GSP27moksop_u:27891": " sūryālokaparispandaśāntau vyavahṛtir yathā //MU_5,78.16//",
    "GSP27moksop_u:27892": " rāmaḥ:",
    "GSP27moksop_u:27893": " aniśaṃ caratāṃ dehagehe gahanagāminām /",
    "GSP27moksop_u:27894": " prāṇādīnāṃ parispando vāyūnāṃ rodhyate katham //MU_5,78.17//",
    "GSP27moksop_u:27895": " vasiṣṭhaḥ:",
    "GSP27moksop_u:27896": " śāstrasajjanasamparkād vairāgyābhyāsayogataḥ /",
    "GSP27moksop_u:27897": " anāsthāyāṃ kṛtāsthāyāṃ pūrvaṃ saṃsāravṛttiṣu //MU_5,78.18//",
    "GSP27moksop_u:27898": " yathābhivāñchitadhyānāc ciram ekatayoditāt /",
    "GSP27moksop_u:27899": " etattattvaghanābhyāsāt prāṇaspando nirudhyate //MU_5,78.19//",
    "GSP27moksop_u:27900": " pūrakādinijāyāmadṛḍhābhyāsād akhedajāt /",
    "GSP27moksop_u:27901": " ekāntadhyānasaṃyogāt prāṇaspando nirudhyate //MU_5,78.20//",
    "GSP27moksop_u:27902": " oṅkāroccāraṇaprāntaśabdatattvānudhāvanāt /",
    "GSP27moksop_u:27903": " suṣupte saṃvido jāte prāṇaspando nirudhyate //MU_5,78.21//",
    "GSP27moksop_u:27904": " recake nūnam abhyaste prāṇe sphāraṃ kham āgate /",
    "GSP27moksop_u:27905": " na spṛśaty aṅgarandhrāṇi prāṇaspando nirudhyate //MU_5,78.22//",
    "GSP27moksop_u:27906": " kumbhake pūrvavat kālam anantaṃ paritiṣṭhati /",
    "GSP27moksop_u:27907": " abhyāsāt stambhite prāṇe prāṇaspando nirudhyate //MU_5,78.23//",
    "GSP27moksop_u:27908": " tālumūlagatāṃ yatnāj jihvayākramya ghaṇṭikām /",
    "GSP27moksop_u:27909": " ūrdhvarandhragate prāṇe prāṇaspando nirudhyate //MU_5,78.24//",
    "GSP27moksop_u:27910": " samastakalanonmukte nakiñcinnāmni sūkṣmakhe /",
    "GSP27moksop_u:27911": " dhyānāt saṃvidi līnāyāṃ prāṇaspando nirudhyate //MU_5,78.25//",
    "GSP27moksop_u:27912": " dvādaśāṅgulaparyante nāsāgre vimalāmbare /",
    "GSP27moksop_u:27913": " samyag dṛśoḥ praśāmyantyoḥ prāṇaspando nirudhyate //MU_5,78.26//",
    "GSP27moksop_u:27914": " abhyāsād ūrdhvarandhreṇa tālūrdhvadvādaśāntage /",
    "GSP27moksop_u:27915": " prāṇe galitasaṃvittau prāṇaspando nirudhyate //MU_5,78.27//",
    "GSP27moksop_u:27916": " bhrūmadhye tārakālokaśāntāv astam upāgate /",
    "GSP27moksop_u:27917": " cetane ketane buddheḥ prāṇaspando nirudhyate //MU_5,78.28//",
    "GSP27moksop_u:27918": " ciraṃ kālaṃ hṛdekāntavyomasaṃvedanān muneḥ /",
    "GSP27moksop_u:27919": " avāsanamanodhyānāt prāṇaspando nirudhyate //MU_5,78.29//",
    "GSP27moksop_u:27920": " rāmaḥ:",
    "GSP27moksop_u:27921": " brahmañ jagati bhūtānāṃ hṛdayaṃ tat kim ucyate /",
    "GSP27moksop_u:27922": " idaṃ sarvaṃ mahādarśe yasmiṃs tat pratibimbati //MU_5,78.30//",
    "GSP27moksop_u:27923": " vasiṣṭhaḥ:",
    "GSP27moksop_u:27924": " sādho jagati bhūtānāṃ dvividhaṃ hṛdayaṃ sthitam /",
    "GSP27moksop_u:27925": " upādeyaṃ ca heyaṃ ca vibhāgo 'yaṃ tayoś śṛṇu //MU_5,78.31//",
    "GSP27moksop_u:27926": " iyattayā paricchinne dehe yad vakṣaso 'ntare /",
    "GSP27moksop_u:27927": " heyaṃ tad dhṛdayaṃ viddhi tanāv ekataṭe sthitam //MU_5,78.32//",
    "GSP27moksop_u:27928": " saṃvinmātraṃ tu hṛdayam upādeyaṃ nṛṇāṃ smṛtam /",
    "GSP27moksop_u:27929": " tad antare ca bāhye ca na ca bāhye na cāntare //MU_5,78.33//",
    "GSP27moksop_u:27930": " tat tatpradhānaṃ hṛdayaṃ tatredaṃ samavasthitam /",
    "GSP27moksop_u:27931": " tad ādarśaḥ padārthānāṃ tat kośas sarvasampadām //MU_5,78.34//",
    "GSP27moksop_u:27932": " sarveṣām eva jantūnāṃ saṃvid dhṛdayam ucyate /",
    "GSP27moksop_u:27933": " na dehāvayavaikāṃśo jaḍo jīrṇopalopamaḥ //MU_5,78.35//",
    "GSP27moksop_u:27934": " tasmāt saṃvinmaye śuddhe hṛdaye 'tra vivāsanam /",
    "GSP27moksop_u:27935": " balān niyojite citte prāṇaspando nirudhyate //MU_5,78.36//",
    "GSP27moksop_u:27936": " ebhiḥ kramair athānyaiś ca nānāsaṅkalpakalpitaiḥ /",
    "GSP27moksop_u:27937": " nānādaiśikavaktrasthaiḥ prāṇaspando nirudhyate //MU_5,78.37//",
    "GSP27moksop_u:27938": " abhyāsena nirābādham etās tā yogayuktayaḥ /",
    "GSP27moksop_u:27939": " upāyatām upāyānti bhavyasya bhavabhedane //MU_5,78.38//",
    "GSP27moksop_u:27940": " abhyāsād dṛḍhatāṃ yātād vairāgyaparilāñchitāt /",
    "GSP27moksop_u:27941": " yathāvāsanam āyāmaḥ prāṇānāṃ saphalas smṛtaḥ //MU_5,78.39//",
    "GSP27moksop_u:27942": " bhrūnāsātālusaṃsthāsu dvādaśāṅgulakoṭiṣu /",
    "GSP27moksop_u:27943": " abhyāsāc chāmyati prāṇo dūre girinadī yathā //MU_5,78.40//",
    "GSP27moksop_u:27944": " bhūyo bhūyaś cirābhyāsāj jihvāprāntena tāluni /",
    "GSP27moksop_u:27945": " ghaṇṭikā spṛśyate prāṇā yenordhvena vahanty alam //MU_5,78.41//",
    "GSP27moksop_u:27946": " vikalpabahulās tv ete svabhyāsena samādhayaḥ /",
    "GSP27moksop_u:27947": " paramopaśamāyāśu samprayānty avikalpatām //MU_5,78.42//",
    "GSP27moksop_u:27948": " ātmārāmo vītaśoko bhavaty antassukhaḥ pumān /",
    "GSP27moksop_u:27949": " abhyāsād eva nānyasmāt tasmād abhyāsavān bhava //MU_5,78.43//",
    "GSP27moksop_u:27950": " abhyāsena parispande prāṇānāṃ kṣayam āgate /",
    "GSP27moksop_u:27951": " manaḥ praśamam āyāti nirvāṇam avaśiṣyate //MU_5,78.44//",
    "GSP27moksop_u:27952": " vāsanāvalitaṃ janma mokṣo nirvāsanaṃ manaḥ /",
    "GSP27moksop_u:27953": " prāṇaś ca rāma gṛhṇāti yathecchasi tathā kuru //MU_5,78.45//",
    "GSP27moksop_u:27954": " prāṇaspando manorūpaṃ tasmāt saṃsṛtisambhramaḥ /",
    "GSP27moksop_u:27955": " tasminn eva śamaṃ yāte kṣīyate saṃsṛtijvaraḥ //MU_5,78.46//",
    "GSP27moksop_u:27956": " vikalpasaṅkṣayāj jantoḥ padaṃ tad avaśiṣyate /",
    "GSP27moksop_u:27957": " yato vāco nivartante samastakalanānvitāḥ //MU_5,78.47//",
    "GSP27moksop_u:27958": " yatra sarvaṃ yatas sarvaṃ yat sarvaṃ sarvataś ca yat /",
    "GSP27moksop_u:27959": " yatra nedaṃ yato nedaṃ yan nedaṃ nedṛśaṃ ca yat //MU_5,78.48//",
    "GSP27moksop_u:27960": " vināśitvād vikalpitvād guṇitvān nirguṇātmanaḥ /",
    "GSP27moksop_u:27961": " yasya no sadṛśo dṛśye dṛṣṭāntaḥ kaścid eva hi //MU_5,78.49//",
    "GSP27moksop_u:27962": " svādanī sarvaśālīnāṃ dīpikā sarvatejasām /",
    "GSP27moksop_u:27963": " kalanā sarvakāmānāṃ yataś ciccandrikoditā //MU_5,78.50//",
    "GSP27moksop_u:27964": " yatsaṅkalpataror bahvyas saṃsāraphalapaṅktayaḥ /",
    "GSP27moksop_u:27965": " anārataṃ bahurasā jāyante ca patanti ca //MU_5,78.51//",
    "GSP27moksop_u:27966": " tat padaṃ sarvasīmāntam avalambya mahāmatiḥ /",
    "GSP27moksop_u:27967": " yas sthitas sthiradhīs tajjñas sa jīvanmukta ucyate //MU_5,78.52//",
    "GSP27moksop_u:27968": " vigatasarvasamīhitakautukas samupaśāntahitāhitakalpanaḥ /",
    "GSP27moksop_u:27969": " sakalasaṃvyavahārasamāśayo bhavati muktamanāḥ puruṣottamaḥ //MU_5,78.53//",
    "GSP27moksop_u:27970": " jīvanmuktajātibandhavarṇanaṃ nāma sargaḥ",
    "GSP27moksop_u:27971": " ekonāśītitamas sargaḥ",
    "GSP27moksop_u:27972": " rāmaḥ:",
    "GSP27moksop_u:27973": " yogayuktyāsya cittasya śama evaṃ nirūpitaḥ /",
    "GSP27moksop_u:27974": " samyagjñānam idānīṃ me kathayānugrahāt prabho //MU_5,79.1//",
    "GSP27moksop_u:27975": " vasiṣṭhaḥ:",
    "GSP27moksop_u:27976": " anādyantāvabhāsātmā paramātmeha vidyate /",
    "GSP27moksop_u:27977": " ity ekaniścayas sphāras samyagjñānaṃ vidur budhāḥ //MU_5,79.2//",
    "GSP27moksop_u:27978": " imā ghaṭapaṭākārapadārthaśataśaktayaḥ /",
    "GSP27moksop_u:27979": " ātmaiva nānyad astīti niścayas samyagīkṣaṇam //MU_5,79.3//",
    "GSP27moksop_u:27980": " asamyagvedanāj janma mokṣas samyagavekṣaṇāt /",
    "GSP27moksop_u:27981": " asamyagvīkṣaṇād rajjus sarpo no samyagīkṣaṇāt //MU_5,79.4//",
    "GSP27moksop_u:27982": " saṅkalpāṃśavinirmuktā saṃvit saṃvedyavarjitā /",
    "GSP27moksop_u:27983": " saṃvid ādyābhir ākhyābhir muktāstīha hi netarat //MU_5,79.5//",
    "GSP27moksop_u:27984": " sā śuddharūpā vijñātā paramātmeti kathyate /",
    "GSP27moksop_u:27985": " buddhā tv aśuddharūpāntar avidyety ucyate budhaiḥ //MU_5,79.6//",
    "GSP27moksop_u:27986": " saṃvittir eva saṃvedyaṃ nānayor dvitvakalpanā /",
    "GSP27moksop_u:27987": " cinoty ātmānam ātmaiva rāmaivaṃ nānyad asti hi //MU_5,79.7//",
    "GSP27moksop_u:27988": " yathābhūtārthadarśitvam etāvadbhuvanatraye /",
    "GSP27moksop_u:27989": " yad ātmaiva jagat sarvam iti niścitya pūrṇatā //MU_5,79.8//",
    "GSP27moksop_u:27990": " sarvam ātmaiva kiṃniṣṭhau bhāvābhāvau kva vāsthitau /",
    "GSP27moksop_u:27991": " kva bandhamokṣakalane kim anyad rāma śocyate //MU_5,79.9//",
    "GSP27moksop_u:27992": " na cittam anyan no cetyaṃ brahmaivedaṃ vijṛmbhate /",
    "GSP27moksop_u:27993": " sarvaṃ ekaṃ paraṃ vyoma kva mokṣaḥ kasya baddhatā //MU_5,79.10//",
    "GSP27moksop_u:27994": " brahmedaṃ bṛṃhitākāraṃ bṛhad bṛṃhad avasthitam /",
    "GSP27moksop_u:27995": " dūram astamitadvitvaṃ bhavātmaiva tvam ātmanā //MU_5,79.11//",
    "GSP27moksop_u:27996": " samyagālokite rūpe kāṣṭhapāṣāṇavāsasām /",
    "GSP27moksop_u:27997": " manāg api na bhedo 'sti kvāpi saṅkalpanonmukhaḥ //MU_5,79.12//",
    "GSP27moksop_u:27998": " ādāv ante ca saṃśāntaṃ svarūpam avināśi yat /",
    "GSP27moksop_u:27999": " vastūnām ātmanaś caiva tanmayo bhava rāghava //MU_5,79.13//",
    "GSP27moksop_u:28000": " dvaitādvaitasamudbhūtair jarāmaraṇavibhramaiḥ /",
    "GSP27moksop_u:28001": " sphuraty ātmabhir ātmaiva citrair ambv iva vīcibhiḥ //MU_5,79.14//",
    "GSP27moksop_u:28002": " śuddham ātmānam ālambya nityam antassthayā dhiyā /",
    "GSP27moksop_u:28003": " yas sthitas taṃ ka ātmeśaṃ bhogo vañcayituṃ kṣamaḥ //MU_5,79.15//",
    "GSP27moksop_u:28004": " kṛtasphāravicārasya mano bhogādayo 'rayaḥ /",
    "GSP27moksop_u:28005": " manāg api na bhindanti śailaṃ mandānilā iva //MU_5,79.16//",
    "GSP27moksop_u:28006": " avicāriṇam ajñānaṃ mūḍham āśāparāyaṇam /",
    "GSP27moksop_u:28007": " nigirantīha duḥkhāni bakā matsyam ivājalam //MU_5,79.17//",
    "GSP27moksop_u:28008": " jagad ātmaiva sakalam avidyā nāsti kutracit /",
    "GSP27moksop_u:28009": " iti dṛṣṭim avaṣṭabhya samyagrūpāṃ sthiro bhava //MU_5,79.18//",
    "GSP27moksop_u:28010": " nānātvam asti kalanāsu na vastuto 'ntar nānāvidhāsu sarasīṣu jalād ivānyat /",
    "GSP27moksop_u:28011": " ity ekaniścayamayaḥ puruṣo vimukta ity ucyate samavalokitasamyagarthaḥ //MU_5,79.19//",
    "GSP27moksop_u:28012": " samyagjñānalakṣaṇaṃ nāma sargaḥ",
    "GSP27moksop_u:28013": " aśītitamas sargaḥ",
    "GSP27moksop_u:28014": " vasiṣṭhaḥ:",
    "GSP27moksop_u:28015": " idam antaḥ kalayato bhogān prati vivekinaḥ /",
    "GSP27moksop_u:28016": " purassthitān api sadā spṛhaivāṅga na jāyate //MU_5,80.1//",
    "GSP27moksop_u:28017": " cakṣur ālokanāyaiva jīvas tu sukhaduḥkhayoḥ /",
    "GSP27moksop_u:28018": " bhārāyaiva balīvardo bhoktā dravyasya nāyakaḥ //MU_5,80.2//",
    "GSP27moksop_u:28019": " nayane rūpanirmagne kṣobhaḥ ka iva dehinaḥ /",
    "GSP27moksop_u:28020": " gardabhe palvalonmagne kaiva senāpateḥ kṣatiḥ //MU_5,80.3//",
    "GSP27moksop_u:28021": " rūpakardamam etan mānaya nāsvādayādhama /",
    "GSP27moksop_u:28022": " naśyaty etan nimeṣeṇa bhavantam api hiṃsati //MU_5,80.4//",
    "GSP27moksop_u:28023": " yenaiva sakhyaṃ kriyate ya evābhyanugamyate /",
    "GSP27moksop_u:28024": " tadīyaiḥ karmabhiḥ kṣipraṃ prājñaś śūro 'pi badhyate //MU_5,80.5//",
    "GSP27moksop_u:28025": " utpannadhvaṃsi sampātamātrahṛdyam asanmayam /",
    "GSP27moksop_u:28026": " rūpam āśraya mā netra vināśāyāvināśine //MU_5,80.6//",
    "GSP27moksop_u:28027": " sākṣivat tvaṃ sthitaṃ netra rūpaṃ ātmani tiṣṭhati /",
    "GSP27moksop_u:28028": " ālokaḥ kālavaśatas tvam ekaḥ kiṃ pratapyase //MU_5,80.7//",
    "GSP27moksop_u:28029": " salilaspandavad dṛṣṭiḥ piñchikevāmbarotthitā /",
    "GSP27moksop_u:28030": " svajātibandhāt sphurati tava citta kim āgatam //MU_5,80.8//",
    "GSP27moksop_u:28031": " svalpāmbhasīva śaphare citte sphuraṇadharmiṇi /",
    "GSP27moksop_u:28032": " svayaṃ sphuraty ahaṅkāra tvam ayaṃ protthitaḥ kutaḥ //MU_5,80.9//",
    "GSP27moksop_u:28033": " ālokarūpayor nityaṃ jaḍayos sphurator mithaḥ /",
    "GSP27moksop_u:28034": " ādhārādheyayoś citta vyartham ākulatā tava //MU_5,80.10//",
    "GSP27moksop_u:28035": " rūpālokamanaskārāḥ parasparam asaṅginaḥ /",
    "GSP27moksop_u:28036": " saṃsaktā iva lakṣyante vadanādarśabimbavat //MU_5,80.11//",
    "GSP27moksop_u:28037": " ajñānajantunā hy ete śliṣṭā jātā nirantarāḥ /",
    "GSP27moksop_u:28038": " ajñāne jñānagalite pṛthak tiṣṭhanty asanmayāḥ //MU_5,80.12//",
    "GSP27moksop_u:28039": " manaḥkalanayā hy ete susambaddhāḥ parasparam /",
    "GSP27moksop_u:28040": " rūpālokamanaskārā dārūṇi jatunā yathā //MU_5,80.13//",
    "GSP27moksop_u:28041": " svamanomanane tantau mano'bhyāsena yatnataḥ /",
    "GSP27moksop_u:28042": " vicārāc chedam āyāte chinnaivājñānabhāvanā //MU_5,80.14//",
    "GSP27moksop_u:28043": " ajñānasaṅkṣayāt kṣīṇe manasy ete punar mithaḥ /",
    "GSP27moksop_u:28044": " rūpālokamanaskārās saṅghaṭante na kecana //MU_5,80.15//",
    "GSP27moksop_u:28045": " sarveṣāṃ cittam evāntar indriyāṇāṃ prabodhakam /",
    "GSP27moksop_u:28046": " tad eva tasmād ucchedyaṃ piśāca iva mandirāt //MU_5,80.16//",
    "GSP27moksop_u:28047": " citta valgasi mithyaiva dṛṣṭo 'nto bhavato mayā /",
    "GSP27moksop_u:28048": " ādyanteṣu sutucchas tvaṃ vartamāne 'pi na hy asi //MU_5,80.17//",
    "GSP27moksop_u:28049": " mudhā pañcabhir ākāraiḥ kim antaḥ parivalgasi /",
    "GSP27moksop_u:28050": " yas tvāṃ tv ām iti jānāti tasyaitat parivalgyate //MU_5,80.18//",
    "GSP27moksop_u:28051": " tvadvalganaṃ me kumano na manāg api tuṣṭaye /",
    "GSP27moksop_u:28052": " māyānaraspanda iva vyarthaṃ vṛttiṣu dahyase //MU_5,80.19//",
    "GSP27moksop_u:28053": " tiṣṭha vā gaccha vā citta nāsi me śaṭha jīvasi /",
    "GSP27moksop_u:28054": " prakṛtyāsi mṛtaṃ nityaṃ vicārāt sumṛtaṃ sthitam //MU_5,80.20//",
    "GSP27moksop_u:28055": " nistattvaṃ tvaṃ jaḍaṃ bhrātaś śaṭha nityamṛtākṛte /",
    "GSP27moksop_u:28056": " mūḍha eva tvayājñena vañcyate na vicāravān //MU_5,80.21//",
    "GSP27moksop_u:28057": " vayam ājñātavantas tvāṃ maurkhyeṇānusṛtaṃ bhavet /",
    "GSP27moksop_u:28058": " mṛtam asmākam adyāsi dīpānāṃ timiraṃ yathā //MU_5,80.22//",
    "GSP27moksop_u:28059": " śaṭhena bhavatā dīrghaṃ kālaṃ dehagṛhaṃ mama /",
    "GSP27moksop_u:28060": " uparuddham abhūt pūrvaṃ sādhusaṃsargavarjitam //MU_5,80.23//",
    "GSP27moksop_u:28061": " jaḍe pretasamākāre gate tvayi manaśśaṭhe /",
    "GSP27moksop_u:28062": " sarvasajjanasaṃsevyaṃ idaṃ dehagṛhaṃ sthitam //MU_5,80.24//",
    "GSP27moksop_u:28063": " pūrvam evāsi nāsy eva sampraty api jaḍaṃ śaṭham /",
    "GSP27moksop_u:28064": " na bhaviṣyasi cedānīṃ kiṃ vetāla na lajjase //MU_5,80.25//",
    "GSP27moksop_u:28065": " saha tṛṣṇāpiśācībhis saha kopādiguhyakaiḥ /",
    "GSP27moksop_u:28066": " nirgaccha cittavetāla śarīrasadanān mama //MU_5,80.26//",
    "GSP27moksop_u:28067": " diṣṭyā vivekamantreṇa nirgato dehamandirāt /",
    "GSP27moksop_u:28068": " pramattacittavetālaḥ kuvṛkaḥ kandarād iva //MU_5,80.27//",
    "GSP27moksop_u:28069": " aho nu citraṃ sumahaj jaḍena kṣaṇabhaṅginā /",
    "GSP27moksop_u:28070": " manaśśaṭhena sarvo 'yaṃ nīto vivaśatāṃ janaḥ //MU_5,80.28//",
    "GSP27moksop_u:28071": " kas te parākramaḥ kiṃ te balaṃ kas te samāśrayaḥ /",
    "GSP27moksop_u:28072": " yadi valgasi mām eva janatāṃ bādhase tathā //MU_5,80.29//",
    "GSP27moksop_u:28073": " śaṭhātmaivāsi na mayā dīnacittaka māryase /",
    "GSP27moksop_u:28074": " mṛtam ity avabuddhaṃ tvam adya kevalam ajña he //MU_5,80.30//",
    "GSP27moksop_u:28075": " etāvantam ahaṃ kālaṃ tvāṃ jñātvā jīvadāsthitam /",
    "GSP27moksop_u:28076": " kliṣṭaḥ prabhūtabhaṅgāsu ciraṃ saṃsṛtirātriṣu //MU_5,80.31//",
    "GSP27moksop_u:28077": " cittaṃ mṛtaṃ hi nāstīha tv ity adyāvagataṃ mayā /",
    "GSP27moksop_u:28078": " tena tvadāśāṃ santyajya tiṣṭhāmy ātmani kevalaḥ //MU_5,80.32//",
    "GSP27moksop_u:28079": " diṣṭyā cittaṃ mṛtam iti jñātam adya mayā svayam /",
    "GSP27moksop_u:28080": " na śaṭhena samaṃ nītaṃ samagraṃ jīvitaṃ nijam //MU_5,80.33//",
    "GSP27moksop_u:28081": " utsārya dehasadanān manaśśaṭham ahaṃ kṣaṇāt /",
    "GSP27moksop_u:28082": " ayaṃ svasthas sthito 'smy antarvetālaparivarjitaḥ //MU_5,80.34//",
    "GSP27moksop_u:28083": " cittavetālalabdhena ciraṃ kālaṃ mayoddhatāḥ /",
    "GSP27moksop_u:28084": " kṛtā vikārā vividhās svayaṃ kṛtvā hasāmi yān //MU_5,80.35//",
    "GSP27moksop_u:28085": " cirān nipatito diṣṭyā vicārāsivarāṅkitaḥ /",
    "GSP27moksop_u:28086": " hṛdgehāc cittavetālas tālottālasamunnatiḥ //MU_5,80.36//",
    "GSP27moksop_u:28087": " praśāntacittavetāle pavitrāṃ padavīṃ gate /",
    "GSP27moksop_u:28088": " diṣṭyā śarīranagare sukhaṃ tiṣṭhāmi kevalaḥ //MU_5,80.37//",
    "GSP27moksop_u:28089": " mṛtaṃ mano mṛtāś cintā mṛto 'haṅkārarākṣasaḥ /",
    "GSP27moksop_u:28090": " vicāramantreṇa samas svasthas tiṣṭhāmi kevalaḥ //MU_5,80.38//",
    "GSP27moksop_u:28091": " kiṃ mano me mamāśāḥ kāḥ ko me 'haṅkārako bhavet /",
    "GSP27moksop_u:28092": " diṣṭyā vyarthaṃ kalatraṃ me naṣṭam etad aśeṣataḥ //MU_5,80.39//",
    "GSP27moksop_u:28093": " ekasmai kṛtakṛtyāya nityāya vimalātmane /",
    "GSP27moksop_u:28094": " nirvikalpacidākhyāya mahyam eva namo namaḥ //MU_5,80.40//",
    "GSP27moksop_u:28095": " na mamāśā na karmāṇi na saṃsāro na kartṛtā /",
    "GSP27moksop_u:28096": " na bhoktṛtā na deho me mahyam eva namo namaḥ //MU_5,80.41//",
    "GSP27moksop_u:28097": " nāham ātmā na cākāśo na caivāyam ahaṃ svayam /",
    "GSP27moksop_u:28098": " mama nāsti vyavacchedo mahyam eva namo namaḥ //MU_5,80.42//",
    "GSP27moksop_u:28099": " nīrūpāya nirākhyāya prakāśāyāmalātmane /",
    "GSP27moksop_u:28100": " svayam ātmaikasaṃsthāya mahyam eva namo namaḥ //MU_5,80.43//",
    "GSP27moksop_u:28101": " nirvikārāya nityāya niraṃśāya nirātmane /",
    "GSP27moksop_u:28102": " sarvasmai sarvakāryāya mahyam eva namo namaḥ //MU_5,80.44//",
    "GSP27moksop_u:28103": " samāṃ sarvagatāṃ sūkṣmāṃ jagadekaprakāśinīm /",
    "GSP27moksop_u:28104": " sattām upāgato 'smy antar mahyam eva namo namaḥ //MU_5,80.45//",
    "GSP27moksop_u:28105": " sādridyūrvīnadīśāṅgaṃ nāham evāham eva vā /",
    "GSP27moksop_u:28106": " jagat sarvapadārthāḍhyaṃ mahyam eva namo namaḥ //MU_5,80.46//",
    "GSP27moksop_u:28107": " vyapagatamananaṃ śamābhirāmaṃ prakaṭitaviśvam aviśvam apy anantam /",
    "GSP27moksop_u:28108": " svayam ajam ajaraṃ guṇād atītaṃ vapur aham acyutam aiśvaraṃ namāmi //MU_5,80.47//",
    "GSP27moksop_u:28109": " dṛśyadarśanasambandhavicāro nāma sargaḥ",
    "GSP27moksop_u:28110": " ekāśītitamas sargaḥ",
    "GSP27moksop_u:28111": " vasiṣṭhaḥ:",
    "GSP27moksop_u:28112": " evaṃ vicārya buddhyāntaḥ punar itthaṃ vicāryate /",
    "GSP27moksop_u:28113": " tattvavidbhir mahābāho jñeya ātmā mahātmabhiḥ //MU_5,81.1//",
    "GSP27moksop_u:28114": " ātmaivedaṃ jagad iti satyaṃ cittena mārjitam /",
    "GSP27moksop_u:28115": " utthitaṃ syāt kutaś cittam aho citram avastu yat //MU_5,81.2//",
    "GSP27moksop_u:28116": " avidyātvād acittvāc ca samāyātvāt sadaiva hi /",
    "GSP27moksop_u:28117": " mṛtaṃ nāsty eva vā cittaṃ bhramād anyat khapuṣpavat //MU_5,81.3//",
    "GSP27moksop_u:28118": " siddhas sthāṇuparispando naugatasya yathā śiśoḥ /",
    "GSP27moksop_u:28119": " abuddhasya na buddhasya tathā cittam asanmayam //MU_5,81.4//",
    "GSP27moksop_u:28120": " maurkhyamohabhrame śānte cittaṃ nopalabhāmahe /",
    "GSP27moksop_u:28121": " cakrārohabhramasyānte parvataspandanaṃ yathā //MU_5,81.5//",
    "GSP27moksop_u:28122": " evaṃ hi cittaṃ nāsty eva brahmaivāsti tatātmakam /",
    "GSP27moksop_u:28123": " padārthabhāvanāś citrās tenāsatyā mayojjhitāḥ //MU_5,81.6//",
    "GSP27moksop_u:28124": " jāto 'smi śāntasandehas sthito 'smi vigatajvaraḥ /",
    "GSP27moksop_u:28125": " yathā tiṣṭhāmi tiṣṭhāmi tathaiva vigataiṣaṇam //MU_5,81.7//",
    "GSP27moksop_u:28126": " cittābhāve parikṣīṇā balāt tṛṣṇādayo guṇāḥ /",
    "GSP27moksop_u:28127": " ālokoparame citrā varṇākhyā iva saṃvidaḥ //MU_5,81.8//",
    "GSP27moksop_u:28128": " mṛtaṃ cittaṃ gatās tṛṣṇāḥ prakṣīṇaṃ mohapañjaram /",
    "GSP27moksop_u:28129": " nirahaṅkāratā jātā jagaty asmi prabuddhavān //MU_5,81.9//",
    "GSP27moksop_u:28130": " ekam eva jagac chāntaṃ nānātvaṃ na sad ity api /",
    "GSP27moksop_u:28131": " kim anyad vimṛśāmy antaḥ kathayaivālam etayā //MU_5,81.10//",
    "GSP27moksop_u:28132": " nirābhāsam anādyantaṃ padaṃ pāvanam āgataḥ /",
    "GSP27moksop_u:28133": " somyas sarvagatas sūkṣmas sthita ātmāsmi śāśvataḥ //MU_5,81.11//",
    "GSP27moksop_u:28134": " yad asti yac ca nāstīha cittādy ātmādy avastu vā /",
    "GSP27moksop_u:28135": " tat khād acchataraṃ śāntam anantāgrāhyam ātatam //MU_5,81.12//",
    "GSP27moksop_u:28136": " cittaṃ bhavatu vā māntar niyatāṃ smṛtim etu vā /",
    "GSP27moksop_u:28137": " ko vicāraṇayārtho me niraṃśasyoditātmanaḥ //MU_5,81.13//",
    "GSP27moksop_u:28138": " vicārakārako maurkhyād aham āsam iti sthitiḥ /",
    "GSP27moksop_u:28139": " vicāreṇāmitākāraḥ kvādhunāhaṃ vicārakaḥ //MU_5,81.14//",
    "GSP27moksop_u:28140": " mṛte 'pi manasīyaṃ me vikalpaśrīr nirarthakā /",
    "GSP27moksop_u:28141": " manovetālavṛttyarthaṃ kimartham upajāyate //MU_5,81.15//",
    "GSP27moksop_u:28142": " tad imāṃ prajahāmy antar vikalpakalanām alam /",
    "GSP27moksop_u:28143": " nirṇīyom iti śāntātmā tiṣṭhāmy ātmani maunavān //MU_5,81.16//",
    "GSP27moksop_u:28144": " aśnan gacchan svapaṃs tiṣṭhann iti rāghava cetasā /",
    "GSP27moksop_u:28145": " sarvatra prajñayā tajjñaḥ pratyahaṃ pravicārayet //MU_5,81.17//",
    "GSP27moksop_u:28146": " pravicārya svasaṃsthena svasthena svena cetasā /",
    "GSP27moksop_u:28147": " tiṣṭhanti vigatodvegaṃ santaḥ prakṛtakarmasu //MU_5,81.18//",
    "GSP27moksop_u:28148": " vigatamānamadā muditāśayāś śaradupoḍhaśaśāṅkasamatviṣaḥ /",
    "GSP27moksop_u:28149": " prakṛtasaṃvyavahāravihāriṇas tv iha sukhaṃ viharanti mahādhiyaḥ //MU_5,81.19//",
    "GSP27moksop_u:28150": " cittāsattāpratipādanaṃ nāma sargaḥ",
    "GSP27moksop_u:28151": " dvyaśītitamas sargaḥ",
    "GSP27moksop_u:28152": " vasiṣṭhaḥ:",
    "GSP27moksop_u:28153": " vicāra evaṃ viduṣā saṃvartena kṛtaḥ purā /",
    "GSP27moksop_u:28154": " kathito mama vindhyādrau tenaiva viditātmanā //MU_5,82.1//",
    "GSP27moksop_u:28155": " etāṃ dṛṣṭim avaṣṭabhya vicāraparayā dhiyā /",
    "GSP27moksop_u:28156": " saṃsārasāgarād asmāt tāratamyena santara //MU_5,82.2//",
    "GSP27moksop_u:28157": " athemām aparāṃ rāma śṛṇu dṛṣṭiṃ padapradām /",
    "GSP27moksop_u:28158": " muninā vītahavyena yathā sthitam aśaṅkitam //MU_5,82.3//",
    "GSP27moksop_u:28159": " vītahavyo mahātejā babhrāmābhrāmbaraḥ purā /",
    "GSP27moksop_u:28160": " vindhyaśailadarīr dīrghā ravir merudarīr iva //MU_5,82.4//",
    "GSP27moksop_u:28161": " asmāt kriyākramād ghorāt saṃsārabhramadāyinaḥ /",
    "GSP27moksop_u:28162": " ādhivyādhimayākārāt kālenodvegam āyayau //MU_5,82.5//",
    "GSP27moksop_u:28163": " nirvikalpasamādhyaṃśalabhyodārapadecchayā /",
    "GSP27moksop_u:28164": " sañjahāra jarājīrṇas svāṃ vyāpāraparamparām //MU_5,82.6//",
    "GSP27moksop_u:28165": " viveśa rambhāracitaṃ nijaṃ parṇoṭajāntaram /",
    "GSP27moksop_u:28166": " cūtagauraṃ sasaugandhyam alir nīlam ivotpalam //MU_5,82.7//",
    "GSP27moksop_u:28167": " tatrāsane same śuddhe svāstīrṇahariṇājine /",
    "GSP27moksop_u:28168": " viśaśrāmācale śānte vāntavarṣa ivāmbudaḥ //MU_5,82.8//",
    "GSP27moksop_u:28169": " baddhapadmāsanaḥ kṛtvā pārṣṇyor adhi karāñjalim /",
    "GSP27moksop_u:28170": " śṛṅgivac chāntacalanam atiṣṭhad dṛḍhakandharam //MU_5,82.9//",
    "GSP27moksop_u:28171": " sañjahārālam ālokaṃ digvikīrṇaṃ śanaś śanaiḥ /",
    "GSP27moksop_u:28172": " viśan merudarīṃ sāyaṃ bhānur bhāsām ivotkaram //MU_5,82.10//",
    "GSP27moksop_u:28173": " bāhyān ābhyantarāṃś caiva sparśān pariharan kramāt /",
    "GSP27moksop_u:28174": " idam ākalayām āsa manasā vigatainasā //MU_5,82.11//",
    "GSP27moksop_u:28175": " aho nu cañcalam idaṃ pratyāhṛtam api kṣaṇāt /",
    "GSP27moksop_u:28176": " na manas sthairyam āyāti taraṅgaprauḍhaparṇavat //MU_5,82.12//",
    "GSP27moksop_u:28177": " cakṣurādibhir uddāmai rūpair āhitasambhramaiḥ /",
    "GSP27moksop_u:28178": " ajasram utphalaty eva vīṭeva talatāḍitā //MU_5,82.13//",
    "GSP27moksop_u:28179": " tyajad evāśu gṛhṇāti vṛttīr indriyavardhitāḥ /",
    "GSP27moksop_u:28180": " yasmān nivāryate tasmin pronmatta iva dhāvati //MU_5,82.14//",
    "GSP27moksop_u:28181": " ghaṭāt paṭam upāyāti paṭāc chakaṭam utkaṭam /",
    "GSP27moksop_u:28182": " cittam artheṣu carati pādapeṣv iva markataḥ //MU_5,82.15//",
    "GSP27moksop_u:28183": " pañcadvārāṇi manasaś cakṣurādīny amūny alam /",
    "GSP27moksop_u:28184": " dagdhendriyābhidhānāni tāvad ālokayāmy aham //MU_5,82.16//",
    "GSP27moksop_u:28185": " haṃho hatendriyagaṇāḥ kim eṣoddāmateha vaḥ /",
    "GSP27moksop_u:28186": " velā vilulitāmbūnām abdhīnām iva cañcalā //MU_5,82.17//",
    "GSP27moksop_u:28187": " mā kurudhvam anarthāya cāpalaṃ cañcalāśayāḥ /",
    "GSP27moksop_u:28188": " smaratātītavṛttīni duḥkhajālāni bhūriśaḥ //MU_5,82.18//",
    "GSP27moksop_u:28189": " rūpāṇi manaso yūyaṃ jaḍā eva kilādhamāḥ /",
    "GSP27moksop_u:28190": " jaḍimnotsukatātyarthaṃ mṛgatṛṣṇeva valgati //MU_5,82.19//",
    "GSP27moksop_u:28191": " asārātmasvarūpāṇām anālokavatāṃ sadā /",
    "GSP27moksop_u:28192": " andhānām uddhatir yeyaṃ sā hāsāyaiva jāyate //MU_5,82.20//",
    "GSP27moksop_u:28193": " cidātmā bhagavān sarvaṃ sākṣitvena karoty ajaḥ /",
    "GSP27moksop_u:28194": " hatendriyagaṇā yūyaṃ kiṃ nirarthakam āgatāḥ //MU_5,82.21//",
    "GSP27moksop_u:28195": " mithyaivaite vivalganti nīrūpā nayanādayaḥ /",
    "GSP27moksop_u:28196": " alātacakrapratimās sarparajjubhramopamāḥ //MU_5,82.22//",
    "GSP27moksop_u:28197": " tenātmanā bahujñena nirjñānāś cakṣurādayaḥ /",
    "GSP27moksop_u:28198": " manāg api na sambaddhā dyupātālatalādrivat //MU_5,82.23//",
    "GSP27moksop_u:28199": " bhītaḥ pāntha ivāhibhyaḥ pukkasebhya iva dvijaḥ /",
    "GSP27moksop_u:28200": " dūre tiṣṭhati cinmātram indriyebhyas tv anāmayam //MU_5,82.24//",
    "GSP27moksop_u:28201": " citsattāmātrakeṇāyaṃ saṅkṣobho bhavatāṃ mithaḥ /",
    "GSP27moksop_u:28202": " tiṣṭhati svairam āditye dinakāryavatām iva //MU_5,82.25//",
    "GSP27moksop_u:28203": " citta cāraṇacārvāka caturdikkukṣibhikṣuka /",
    "GSP27moksop_u:28204": " śveva vyartham anarthāya medaṃ vihara he jagat //MU_5,82.26//",
    "GSP27moksop_u:28205": " ahaṃ cidvad iti vyartham asatyā tava vāsanā /",
    "GSP27moksop_u:28206": " atyantabhinnayor aikyaṃ nāsti cinmanasoś śaṭha //MU_5,82.27//",
    "GSP27moksop_u:28207": " jīvāmy evāham ity eṣā tavāhaṅkāradundubhiḥ /",
    "GSP27moksop_u:28208": " mithyaiva jātā duḥkhāya na satyā satyavarjitā //MU_5,82.28//",
    "GSP27moksop_u:28209": " ahaṅkārād ahaṃ so 'smīty etāṃ saṃrabdhatāṃ tyaja /",
    "GSP27moksop_u:28210": " na kiñcid api mūrkha tvaṃ kiṃ vyarthaṃ taralāyase //MU_5,82.29//",
    "GSP27moksop_u:28211": " saṃvic cittam anādyantaṃ saṃvido 'nyan na vidyate /",
    "GSP27moksop_u:28212": " dehe 'smiṃs tan mahāmūrkha kiṃ tat syāc cittanāmakam //MU_5,82.30//",
    "GSP27moksop_u:28213": " viṣaparyavasāneyaṃ rasāyanavad utthitā /",
    "GSP27moksop_u:28214": " bhoktṛtākartṛtāśaṅkā tava citta mudhaiva hi //MU_5,82.31//",
    "GSP27moksop_u:28215": " mopahāsapadaṃ gaccha mūrkhendriyagaṇa svayam /",
    "GSP27moksop_u:28216": " na kartā tvaṃ na bhoktā tvaṃ jaḍo 'sy anyena bodhyase //MU_5,82.32//",
    "GSP27moksop_u:28217": " kas tvaṃ bhavasi bhogānāṃ ke vā bhogā bhavanti te /",
    "GSP27moksop_u:28218": " jaḍasyātmaiva te nāsti bandhumitrādi tat kutaḥ //MU_5,82.33//",
    "GSP27moksop_u:28219": " yaj jaḍaṃ tad dhi nāsty eva sad evāsattayānvitam /",
    "GSP27moksop_u:28220": " jñatvakartṛtvabhoktṛtvamantṛtvānām asambhavāt //MU_5,82.34//",
    "GSP27moksop_u:28221": " pratyakcetanarūpaṃ cet tvaṃ tad ātmaiva te vapuḥ /",
    "GSP27moksop_u:28222": " bhāvābhāvamayī citta sattā te keva duḥkhadā //MU_5,82.35//",
    "GSP27moksop_u:28223": " ye vā kartṛtvabhoktṛtve mithyaivādhigate tvayā /",
    "GSP27moksop_u:28224": " mayā te hi pramārjyete śṛṇu yuktyā kathaṃ śaṭha //MU_5,82.36//",
    "GSP27moksop_u:28225": " svayaṃ tāvad bhavān eṣa jaḍo nāsty atra saṃśayaḥ /",
    "GSP27moksop_u:28226": " jaḍasya kīdṛk kartṛtvaṃ nṛtyanti hi kathaṃ śilāḥ //MU_5,82.37//",
    "GSP27moksop_u:28227": " upajīvya ciraṃ tasmāc chuddhaṃ tadbhāgam aiśvaram /",
    "GSP27moksop_u:28228": " jīvasīcchasi haṃsi tvaṃ plavase yāsi valgasi //MU_5,82.38//",
    "GSP27moksop_u:28229": " kriyate yat tu yacchaktyā tat tenaiva kṛtaṃ bhavet /",
    "GSP27moksop_u:28230": " lunāti dātraṃ puṃśaktyā hantaiva procyate pumān //MU_5,82.39//",
    "GSP27moksop_u:28231": " pīyate yat tu yacchaktyā pītaṃ tenaiva tad bhavet /",
    "GSP27moksop_u:28232": " pātreṇa pīyate pānaṃ pānapas tūcyate naraḥ //MU_5,82.40//",
    "GSP27moksop_u:28233": " prakṛtyaivāsi sujaḍam asakṛj jñena bodhyase /",
    "GSP27moksop_u:28234": " tenātmaivātmanātmānaṃ cinotīdaṃ hi no bhavet //MU_5,82.41//",
    "GSP27moksop_u:28235": " anārataṃ bodhayati tvām ātmā parameśvaraḥ /",
    "GSP27moksop_u:28236": " bodhanīyā budhair mūḍhāḥ kilāvṛttiśatair api //MU_5,82.42//",
    "GSP27moksop_u:28237": " ātmasattaiva bodhaikarūpiṇī sphuratīha hi /",
    "GSP27moksop_u:28238": " tayaiva citta śabdārthān aṅgīkṛtya laghu sthitam //MU_5,82.43//",
    "GSP27moksop_u:28239": " evaṃ citta tvam ajñānād ātmaśakter upāgatam /",
    "GSP27moksop_u:28240": " jñāne tv adyāvagalitaṃ tīvre himam ivātape //MU_5,82.44//",
    "GSP27moksop_u:28241": " tasmān mṛtaṃ tvaṃ mūḍhaṃ tvaṃ nāsi tvaṃ paramārthataḥ /",
    "GSP27moksop_u:28242": " tad evāham iti vyarthaṃ māno māstv asukhāya te //MU_5,82.45//",
    "GSP27moksop_u:28243": " asatyāś cittakalanā indrajālalatā iva /",
    "GSP27moksop_u:28244": " vijñānamātram eveha brāhmam aṅga vijṛmbhate //MU_5,82.46//",
    "GSP27moksop_u:28245": " narāmarajagadrūpair brāhmī śaktir udety alam /",
    "GSP27moksop_u:28246": " sāmudrī kaṇakallolajālair veleva valgati //MU_5,82.47//",
    "GSP27moksop_u:28247": " cinmayaṃ cidbhavan mūḍha tat tasmāt paramāt padāt /",
    "GSP27moksop_u:28248": " nityam avyatiriktaṃ tvaṃ kim anyat pariśocasi //MU_5,82.48//",
    "GSP27moksop_u:28249": " sarvagaṃ sarvabhāvasthaṃ sarvarūpaṃ hi tat padaṃ /",
    "GSP27moksop_u:28250": " tatprāptau sarvam evāśu prāptaṃ bhavati sarvadā //MU_5,82.49//",
    "GSP27moksop_u:28251": " na tvam asti na deho 'sti brahmāstīha mahat sphurat /",
    "GSP27moksop_u:28252": " ahaṃ tvam iti niṣṣyandais sphuraty ārtir hi kasya kā //MU_5,82.50//",
    "GSP27moksop_u:28253": " ātmā cet tvaṃ tad ātmaiva sarvago 'stīha netaraḥ /",
    "GSP27moksop_u:28254": " ātmano 'nyaj jaḍaṃ tvaṃ cet tat tvaṃ nāsty asy avidvapuḥ //MU_5,82.51//",
    "GSP27moksop_u:28255": " ātmaiva sarvaṃ trijagat tadanyat tu nakiñcana /",
    "GSP27moksop_u:28256": " tan nakiñcit tvam ātmānyad yadi tat tvaṃ nakiñcana //MU_5,82.52//",
    "GSP27moksop_u:28257": " ahaṃ tv idam idaṃ tan me iti vyarthaṃ kim īhase /",
    "GSP27moksop_u:28258": " asadvapuḥ kiṃ sphurati śaśaśṛṅgeṇa ko hataḥ //MU_5,82.53//",
    "GSP27moksop_u:28259": " tṛtīyā kalpanā nāsti cijjaḍāṃśetarā śaṭha /",
    "GSP27moksop_u:28260": " chāyāhasanayor madhye tṛtīyevānurañjanā //MU_5,82.54//",
    "GSP27moksop_u:28261": " satyāvalokanāj jāte cittvajāḍyadṛśoḥ kṣaye /",
    "GSP27moksop_u:28262": " sampadyate yat tat tv ajña svasaṃvedanamātrakam //MU_5,82.55//",
    "GSP27moksop_u:28263": " tena mūḍha na kartṛ tvaṃ na bhoktṛ tvaṃ na cāpy asi /",
    "GSP27moksop_u:28264": " tad evāsi paraṃ brahma tyaja maurkhyaṃ bhavātmakam //MU_5,82.56//",
    "GSP27moksop_u:28265": " kevalaṃ tv ajñaviṣayam upadeśārthasiddhaye /",
    "GSP27moksop_u:28266": " tvayā karaṇabhūtena karoty ātmeti kathyate //MU_5,82.57//",
    "GSP27moksop_u:28267": " asatsvarūpaṃ karaṇaṃ jaḍaṃ niravalambanam /",
    "GSP27moksop_u:28268": " na spandate na plavate kartṛsambodhanaṃ vinā //MU_5,82.58//",
    "GSP27moksop_u:28269": " akartuḥ karaṇasyājña śaktiḥ kācin na vidyate /",
    "GSP27moksop_u:28270": " dātrasya lāvakābhāve kartuṃ kim iva śaktatā //MU_5,82.59//",
    "GSP27moksop_u:28271": " khaḍgaprahāravicchedakriyāyāṃ puṃsi śaktatā /",
    "GSP27moksop_u:28272": " na khaḍge sujaḍe kṛttasarvāṅge 'py asti śaktatā //MU_5,82.60//",
    "GSP27moksop_u:28273": " tasmān nāsi sakhe kartṛ mā vyarthaṃ duḥkhabhāg bhava /",
    "GSP27moksop_u:28274": " parārthaṃ kleśitā mūrkha prākṛteṣu na śobhate //MU_5,82.61//",
    "GSP27moksop_u:28275": " īśvaro nedṛśaś śocyo yas tvayopakṛto bhavet /",
    "GSP27moksop_u:28276": " naiva tasya kṛtenārtho nākṛteneha kaścana //MU_5,82.62//",
    "GSP27moksop_u:28277": " sarvaṃ tūpakaromy enam iti kevalam alpadhīḥ /",
    "GSP27moksop_u:28278": " kliśyate ca satāṃ tv artho na kaścid upayujyate //MU_5,82.63//",
    "GSP27moksop_u:28279": " kartur bhogeśvarasyaivam atha ced anuvartase /",
    "GSP27moksop_u:28280": " tad asya kācin neccheha tṛptatvāt sarvadaiva hi //MU_5,82.64//",
    "GSP27moksop_u:28281": " akṛtrimāvabhāsena sarvagena cidātmanā /",
    "GSP27moksop_u:28282": " ekenaivedam āpūrṇaṃ kalpanaivāsti netarā //MU_5,82.65//",
    "GSP27moksop_u:28283": " ekānekāvabhāsena samastena tatātmanā /",
    "GSP27moksop_u:28284": " ātmany evātmanaivāntaḥ kriyate kiṃ kim iṣyate //MU_5,82.66//",
    "GSP27moksop_u:28285": " tvādṛśasya tu dṛṣṭyaiva kṣubdhatā jāyate mudhā /",
    "GSP27moksop_u:28286": " ālokya rājamahiṣīṃ mano madamayīṃ yathā //MU_5,82.67//",
    "GSP27moksop_u:28287": " ātmanā tava sambandhaś cet tat kartr asi sundara /",
    "GSP27moksop_u:28288": " kiṃ tu nāsyāsi sambandhaḥ kusumasyopalo yathā //MU_5,82.68//",
    "GSP27moksop_u:28289": " dvitīyena samaṃ yaiṣā tattā tadbhāvataikatā /",
    "GSP27moksop_u:28290": " sā sambandhagatiḥ proktā prāgdvitvād adhunaikatā //MU_5,82.69//",
    "GSP27moksop_u:28291": " nānāprakāraracanā nānārūpakriyāmukhī /",
    "GSP27moksop_u:28292": " sukhaduḥkhadaśāhetus sā cānekavidhā smṛtā //MU_5,82.70//",
    "GSP27moksop_u:28293": " sambandhas samayor dṛṣṭas tathārdhasamayor api /",
    "GSP27moksop_u:28294": " suvilakṣaṇayoś cānyas tasmin sati jagattraye //MU_5,82.71//",
    "GSP27moksop_u:28295": " dravyāntaraguṇaṃ dravyāṇy āśrayanti bahūny alam /",
    "GSP27moksop_u:28296": " śaśiśaityaṃ yathauṣadhyo yathoṣmāṇaṃ mahāśilāḥ //MU_5,82.72//",
    "GSP27moksop_u:28297": " itthaṃ yadi tu sambandho bhavataḥ paramātmanā /",
    "GSP27moksop_u:28298": " astu tat saṃsṛter bījam anyo'nyaguṇasaṅkaraḥ //MU_5,82.73//",
    "GSP27moksop_u:28299": " manomanananirmāṇakalātītātmanātmanā /",
    "GSP27moksop_u:28300": " īdṛśo 'sti na sambandhas tavendriyagaṇāṇunā //MU_5,82.74//",
    "GSP27moksop_u:28301": " anyaś ca dṛśyate loke sambandhas samayos sphuṭaḥ /",
    "GSP27moksop_u:28302": " yathā jvalanayor aikye tejasoḥ payasor api //MU_5,82.75//",
    "GSP27moksop_u:28303": " manomanananirmāṇakalātītātmanāṇunā /",
    "GSP27moksop_u:28304": " īdṛśo 'pi na sambandhas tavendriyagaṇātmanā //MU_5,82.76//",
    "GSP27moksop_u:28305": " anyaś ca caura sambandho dṛṣṭo 'rdhasamayor api /",
    "GSP27moksop_u:28306": " ekāvayavavaicitryād yathā strīpuṃsayor iha //MU_5,82.77//",
    "GSP27moksop_u:28307": " kiñcidanyatayā caiva salilakṣīrayor iva /",
    "GSP27moksop_u:28308": " atha vā vārimadhunor madhunor iva citrayoḥ /",
    "GSP27moksop_u:28309": " pāṇḍurāruṇayor vāpi tejasor aruṇārkayoḥ //MU_5,82.78//",
    "GSP27moksop_u:28310": " manomanananirmāṇakalātītātmanātmanā /",
    "GSP27moksop_u:28311": " īdṛśo 'pi na sambandhas tavendriyagaṇāṇunā //MU_5,82.79//",
    "GSP27moksop_u:28312": " anyo 'sti caura sambandho yo 'tyantāsamayor api /",
    "GSP27moksop_u:28313": " yatheha kāṣṭhajatunos tathā puruṣadantinoḥ //MU_5,82.80//",
    "GSP27moksop_u:28314": " tādṛśo 'pi na sambandhas tavendriyagaṇāṇunā /",
    "GSP27moksop_u:28315": " manomanananirmāṇakalātītātmanātmanā //MU_5,82.81//",
    "GSP27moksop_u:28316": " anyo bījāṅkuranyāye pitṛputrakrame tathā /",
    "GSP27moksop_u:28317": " kāryakāraṇarūpo 'pi na sambandhas tavātmanā //MU_5,82.82//",
    "GSP27moksop_u:28318": " anyo 'pi kalanāmātrasaṅketaracito bhavet /",
    "GSP27moksop_u:28319": " tavāhaṃ tvaṃ mamety antarniścayena kila dvayoḥ //MU_5,82.83//",
    "GSP27moksop_u:28320": " anye ca bahavo lokeṣv ādhārādheyatādayaḥ /",
    "GSP27moksop_u:28321": " sambhavantīha sambandhās suṣṭhu sambandhakāriṇām //MU_5,82.84//",
    "GSP27moksop_u:28322": " manomanananirmāṇakalātītātmanāṇunā /",
    "GSP27moksop_u:28323": " tathāpi naiva sambandhas tavendriyagaṇātmanā //MU_5,82.85//",
    "GSP27moksop_u:28324": " ātmanā bhavataḥ ko 'yaṃ ghoras saṃsāraduḥkhadaḥ /",
    "GSP27moksop_u:28325": " sambandhas syād vadāsmābhir yo na dṛṣṭo na dṛśyate //MU_5,82.86//",
    "GSP27moksop_u:28326": " nāsau susamanirmāṇo na cārdhasamanirmitiḥ /",
    "GSP27moksop_u:28327": " na vilakṣaṇanirmāṇas sambandhaḥ ka ivedṛśaḥ //MU_5,82.87//",
    "GSP27moksop_u:28328": " śaśamastakaśṛṅgeṇa rasāyanamayaś śaśī /",
    "GSP27moksop_u:28329": " kathaṃ saṃśliṣyate sādho nityaṃ sann asatā kila //MU_5,82.88//",
    "GSP27moksop_u:28330": " nityaṃ sadasator aikyaṃ katham akṣagaṇātmanoḥ /",
    "GSP27moksop_u:28331": " prakāśajaḍayor mūrkha sakalaṅkākalaṅkayoḥ //MU_5,82.89//",
    "GSP27moksop_u:28332": " dvayor vāpy asator evaṃ saṅgas sambhavatīha kaḥ /",
    "GSP27moksop_u:28333": " śaśamastakaśṛṅgādriśilāśakalayor iva //MU_5,82.90//",
    "GSP27moksop_u:28334": " śṛṇv imaṃ niścayaṃ citta satyam eva mayocyate /",
    "GSP27moksop_u:28335": " ātmanā tava sambandhas svapneṣv api na vidyate //MU_5,82.91//",
    "GSP27moksop_u:28336": " yad anātmamayaṃ tac ca na sambhavati kutracit /",
    "GSP27moksop_u:28337": " ātmanas sarvarūpatvāt tena tvaṃ nāsi cittaka //MU_5,82.92//",
    "GSP27moksop_u:28338": " citta cetyavimukteyaṃ jagajjālavijṛmbhitaiḥ /",
    "GSP27moksop_u:28339": " ahaṃ tvam ityādimayī brahmasattaiva valgati //MU_5,82.93//",
    "GSP27moksop_u:28340": " sakalakalpanayā svasamutthayā parivṛto 'py abhitaś ca vivarjitaḥ /",
    "GSP27moksop_u:28341": " tava na saṅgam upaiti śaṭhākṛte hatamanas sakalāmaladṛg vibhuḥ //MU_5,82.94//",
    "GSP27moksop_u:28342": " vītahavyopākhyāne cittānuśāsanaṃ nāma sargaḥ",
    "GSP27moksop_u:28343": " tryaśītitamas sargaḥ",
    "GSP27moksop_u:28344": " vasiṣṭhaḥ:",
    "GSP27moksop_u:28345": " vītahavyo mahābuddhir vindhyādrau kandarodare /",
    "GSP27moksop_u:28346": " kṣurāgraśitayā buddhyā bhūyaś cedaṃ vyacārayat //MU_5,83.1//",
    "GSP27moksop_u:28347": " mūrkhendriyagaṇāśeṣe samagraracanānvite /",
    "GSP27moksop_u:28348": " sarvasaṅkalpavalite sarvāṅkuraparāvṛte //MU_5,83.2//",
    "GSP27moksop_u:28349": " samagraparivāre 'smin sarvanāśe tavotthite /",
    "GSP27moksop_u:28350": " nūnam evābhyudety ātmā tamasīva kṣate raviḥ //MU_5,83.3//",
    "GSP27moksop_u:28351": " nityodito 'pi bhavato nodeti parameśvaraḥ /",
    "GSP27moksop_u:28352": " ravir andhekṣaṇasyeva vāsanāvalitātmanaḥ //MU_5,83.4//",
    "GSP27moksop_u:28353": " vāsanāmalasaṃśāntau tvaṃ samūlaṃ vinaśyasi /",
    "GSP27moksop_u:28354": " tataḥ prakaṭatām eti brahmabṛṃhitacidghanam //MU_5,83.5//",
    "GSP27moksop_u:28355": " bandho hi vāsanāmātraṃ tatkṣayo mokṣa ucyate /",
    "GSP27moksop_u:28356": " vāsanārajjuvicchedavilāsenodito bhava //MU_5,83.6//",
    "GSP27moksop_u:28357": " indriyālī vibhau dṛṣṭe kṣīyate sahavāsanā /",
    "GSP27moksop_u:28358": " āndhyasaṅkalpanā kāle nāndhyakṣaya ivodite //MU_5,83.7//",
    "GSP27moksop_u:28359": " ātmalābhe kṣayaṃ yāti manaṣṣaṣṭhendriyāvalī /",
    "GSP27moksop_u:28360": " indriyāvalināśe ca svātmanātmopalabhyate //MU_5,83.8//",
    "GSP27moksop_u:28361": " satataṃ śreyase tasmād dvayam eva samācaret /",
    "GSP27moksop_u:28362": " ātmalābhendriyavaśāv abhyāsenaiva sidhyataḥ //MU_5,83.9//",
    "GSP27moksop_u:28363": " svayaṃ guṇasamāhāraḥ kṣīyate dṛṣṭa ātmani /",
    "GSP27moksop_u:28364": " śārvaro bhūtasaṃrambho divākara ivodite //MU_5,83.10//",
    "GSP27moksop_u:28365": " yasmin dṛṣṭe kṣayaṃ yāti yas sa tena satā kṣayī /",
    "GSP27moksop_u:28366": " kathaṃ sambandham āyāti cetanena jaḍātmakaḥ //MU_5,83.11//",
    "GSP27moksop_u:28367": " prakāśasyāprakāśena śītalenoṣṇarūpiṇaḥ /",
    "GSP27moksop_u:28368": " jīvatā pramṛtasyeva na sambhavati saṅgamaḥ //MU_5,83.12//",
    "GSP27moksop_u:28369": " kva samagrakalātītaḥ kva samagrakalānvitaḥ /",
    "GSP27moksop_u:28370": " kva nityas samprakāśātmā kvānityas timirākṛtiḥ //MU_5,83.13//",
    "GSP27moksop_u:28371": " nityam astamitākāraḥ kva nityoditacidvapuḥ /",
    "GSP27moksop_u:28372": " kva cāsajjaḍamūkāndhaḥ kva sarvālokacidghanaḥ //MU_5,83.14//",
    "GSP27moksop_u:28373": " ātmendriyagaṇair yukta ity anarthāya niścayaḥ /",
    "GSP27moksop_u:28374": " yāvad ajñānam evāntar bālānām eva valgati //MU_5,83.15//",
    "GSP27moksop_u:28375": " tajjñānām ātmanā saṅgo nendriyāṇām iti sthite /",
    "GSP27moksop_u:28376": " akṣagrāme kṣayaṃ yāte paramātmamayaṃ jagat //MU_5,83.16//",
    "GSP27moksop_u:28377": " yayāyuktyā mudhaiṣā te śaṅkā sphurati pīvarī /",
    "GSP27moksop_u:28378": " ātmā kalaṅkita iti sā vinaṣṭājñatādhunā //MU_5,83.17//",
    "GSP27moksop_u:28379": " anigīrṇaviṣo mūrkhas sa yāto viṣamūrchanām /",
    "GSP27moksop_u:28380": " ātmendriyaśaṭhair yukta iti yenāśrito 'ntaram //MU_5,83.18//",
    "GSP27moksop_u:28381": " duḥkhiṣv indriyamūrkheṣu sukheṣūpahateṣu vā /",
    "GSP27moksop_u:28382": " sākṣiṇo 'kṣīṇasadvṛtter ātmanaḥ kim ivāgatam //MU_5,83.19//",
    "GSP27moksop_u:28383": " cittendriyātmanāṃ saṅga iti no sambhavaty alam /",
    "GSP27moksop_u:28384": " sambandhābhāvasaṃsiddhau bhoktṛtākartṛte katham //MU_5,83.20//",
    "GSP27moksop_u:28385": " nātaḥ kartā na bhoktāsmi na mokṣo 'sti na bandhanam /",
    "GSP27moksop_u:28386": " nāham asmi na cānyo 'sti saṃvidātmāsty alepakaḥ //MU_5,83.21//",
    "GSP27moksop_u:28387": " sa evāhaṃ sa eva tvaṃ sa jagat so 'mbaraṃ sa bhūḥ /",
    "GSP27moksop_u:28388": " sarvaṃ nūnaṃ sa eveti nirṇīte kiṃ vimuhyasi //MU_5,83.22//",
    "GSP27moksop_u:28389": " saṃvidaś cyavanaṃ duḥkhaṃ saṃvido mā cyuto bhava /",
    "GSP27moksop_u:28390": " etāvataikadhyānena nityadhyāno bhavātmadṛk //MU_5,83.23//",
    "GSP27moksop_u:28391": " abhāve duḥkhadasyāntar dṛśyādṛśyasya vastunaḥ /",
    "GSP27moksop_u:28392": " saṅkalponmukhatāṃ viddhi duḥkhadāṃ saṃvidaś cyutim //MU_5,83.24//",
    "GSP27moksop_u:28393": " jaḍeṣūpalabhedeṣu manodehendriyādiṣu /",
    "GSP27moksop_u:28394": " kīdṛśī kartṛtā citta kathaṃ vyomni vanaṃ bhavet //MU_5,83.25//",
    "GSP27moksop_u:28395": " nirastakalanāpaṅke mananadhvaṃsarūpiṇi /",
    "GSP27moksop_u:28396": " na caivātmani kartṛtvaṃ sambhavaty ambarāṅgavat //MU_5,83.26//",
    "GSP27moksop_u:28397": " ayaṃ kevalam ātmaiva nānānānātayātmani /",
    "GSP27moksop_u:28398": " sphuraty abdhir ivāmbhobhir mudhā lokaḥ kadarthitaḥ //MU_5,83.27//",
    "GSP27moksop_u:28399": " ābhāsamātre sarvasmin sphuraty asmiṃś cidātmani /",
    "GSP27moksop_u:28400": " dvitīyā nāsti kalanā taptāṅgāra ivāmbudhau //MU_5,83.28//",
    "GSP27moksop_u:28401": " kalanārahite deve dehe manasi vā jaḍe /",
    "GSP27moksop_u:28402": " saṃvit saṃvedyanirmuktā sārā sundara netarat //MU_5,83.29//",
    "GSP27moksop_u:28403": " idam anyad idaṃ cānyac chubhaṃ vāśubham eva vā /",
    "GSP27moksop_u:28404": " iti saṅkalpanā nāsti yathā nabhasi kānanam //MU_5,83.30//",
    "GSP27moksop_u:28405": " saṃvedyarahitaṃ saṃvinmātram evedam ātatam /",
    "GSP27moksop_u:28406": " tatrāyam aham anyo 'yam iti saṅkalpanā katham //MU_5,83.31//",
    "GSP27moksop_u:28407": " anādimati nīrūpe sarvage vitatātmani /",
    "GSP27moksop_u:28408": " āropayet kaḥ kalanām ṛgvedaṃ vyomni ko likhet //MU_5,83.32//",
    "GSP27moksop_u:28409": " nityodite sakalavastupadārthasāre deve sthite bharitanirbharabhūridikkam /",
    "GSP27moksop_u:28410": " ātmany asat tvam iti sādhu gate 'malatvāt kṣīṇau sukhāsukhalavau mama vai samoham //MU_5,83.33//",
    "GSP27moksop_u:28411": " vītahavyopākhyāna indriyānuśāsanayogopadeśo nāma sargaḥ",
    "GSP27moksop_u:28412": " caturaśītitamas sargaḥ",
    "GSP27moksop_u:28413": " vasiṣṭhaḥ:",
    "GSP27moksop_u:28414": " bhūyo munivaro dhīro dhiyā dhavalayeddhayā /",
    "GSP27moksop_u:28415": " svam indriyagaṇaṃ guptaṃ bodhayām āsa sādhv idam //MU_5,84.1//",
    "GSP27moksop_u:28416": " tavendriyagaṇa svārthaṃ śṛṇu vakṣyāmy atisphuṭam /",
    "GSP27moksop_u:28417": " śrutvā tadbhāvatām etya parāṃ nirduḥkhatāṃ vraja //MU_5,84.2//",
    "GSP27moksop_u:28418": " bhavatām ātmasattaikā duḥkhāyaivānapāyinī /",
    "GSP27moksop_u:28419": " asatyām ātmanas sattāṃ tad bhavantas tyajantv iti //MU_5,84.3//",
    "GSP27moksop_u:28420": " madīyenopadeśena sattaiṣā bhavatāṃ kṣayam /",
    "GSP27moksop_u:28421": " gataiveti sphuṭaṃ matto yūyaṃ hy ajñānasambhavāḥ //MU_5,84.4//",
    "GSP27moksop_u:28422": " svasattāsphuṭataivātiduḥkhāya tava cittaka /",
    "GSP27moksop_u:28423": " taptakvāthe jatūllāso dāhāyaiva svapārśvayoḥ //MU_5,84.5//",
    "GSP27moksop_u:28424": " paśya tvayi sati bhrātar jaḍakallolasaṅkulāḥ /",
    "GSP27moksop_u:28425": " viśanti kālajaladhiṃ saṃsārasaritāṃ gaṇāḥ //MU_5,84.6//",
    "GSP27moksop_u:28426": " patanty ahamahamikāvihitānyo'nyavellanāḥ /",
    "GSP27moksop_u:28427": " kuto 'pi duḥkhāvalayo dhārā āsāragā iva //MU_5,84.7//",
    "GSP27moksop_u:28428": " parisphuraty aparyantā hṛdayonmūlanodyatā /",
    "GSP27moksop_u:28429": " ākrandakāriṇī krūrā bhāvābhāvaviṣūcikā //MU_5,84.8//",
    "GSP27moksop_u:28430": " kāsaśvāsaraṇadbhṛṅge kalevarajaraddrume /",
    "GSP27moksop_u:28431": " vikasaty amaloddyotā jarāmaraṇamañjarī //MU_5,84.9//",
    "GSP27moksop_u:28432": " kallolavyālavalite śarīraśvabhrakoṭare /",
    "GSP27moksop_u:28433": " khanatīhānakhī khātaṃ cintācapalagargaṭī //MU_5,84.10//",
    "GSP27moksop_u:28434": " lobhalaṭvā laṭatpakṣā tīkṣṇayā dvandvatuṇḍayā /",
    "GSP27moksop_u:28435": " kāyajīrṇadrumād asmād guṇapadmāni kṛntati //MU_5,84.11//",
    "GSP27moksop_u:28436": " hṛdayāvakaraṃ kīrṇam itaś cetaś ca karkaśaḥ /",
    "GSP27moksop_u:28437": " apavitroddhurākāraḥ kurute kāmakukkuṭaḥ //MU_5,84.12//",
    "GSP27moksop_u:28438": " mahatyāṃ mohayāminyām ulbaṇo 'jñānakauśikaḥ /",
    "GSP27moksop_u:28439": " śmaśāna iva vetālaḥ parivalgati hṛddrume //MU_5,84.13//",
    "GSP27moksop_u:28440": " etāś cānyāś ca bahvyo 'pi tvayīndriyagaṇe sati /",
    "GSP27moksop_u:28441": " piśācā iva śarvaryāṃ pravalganty aśubhaśriyaḥ //MU_5,84.14//",
    "GSP27moksop_u:28442": " tvayi tv asati he sādho sarvā eva śubhaśriyaḥ /",
    "GSP27moksop_u:28443": " prabhāta iva padminyas sālokaṃ vikasanty alam //MU_5,84.15//",
    "GSP27moksop_u:28444": " praśāntamohamihikaṃ rājate hṛdayāmbaram /",
    "GSP27moksop_u:28445": " nirmalālokavalitaṃ nīrajaskaṃ tatāntaram //MU_5,84.16//",
    "GSP27moksop_u:28446": " aśaṅkitaṃ nabhaḥkośapatitopalapūravat /",
    "GSP27moksop_u:28447": " nāpatanti vikalpaughāś ciraṃ vaikalyakāriṇaḥ //MU_5,84.17//",
    "GSP27moksop_u:28448": " sarvasyāhlādanī śītā maitrī paramapāvanī /",
    "GSP27moksop_u:28449": " abhyudeti hṛdo hṛdyā sutaror iva mañjarī //MU_5,84.18//",
    "GSP27moksop_u:28450": " antaśchidravatī jāḍyayuktā guptaguṇā svayam /",
    "GSP27moksop_u:28451": " cintā śoṣam upāyāti himadagdheva padminī //MU_5,84.19//",
    "GSP27moksop_u:28452": " ālokas sphuṭatām antar āyāty ajñānasaṅkṣaye /",
    "GSP27moksop_u:28453": " praśāmyaty ambude vyomni śaradīvārkamaṇḍalam //MU_5,84.20//",
    "GSP27moksop_u:28454": " prasannasphāragambhīram akṣubdham aparāhatam /",
    "GSP27moksop_u:28455": " hṛdayaṃ samatām eti śāntavāta ivārṇavaḥ //MU_5,84.21//",
    "GSP27moksop_u:28456": " amṛtāpūrapūrṇena nityānandamayena ca /",
    "GSP27moksop_u:28457": " sthīyate puruṣeṇāntaśśītena śaśinā yathā //MU_5,84.22//",
    "GSP27moksop_u:28458": " saṃvidaṃśaikaviśrāntaṃ samagraṃ sacarācaram /",
    "GSP27moksop_u:28459": " bhāvyate bharitākāraṃ vapur ānandamantharam //MU_5,84.23//",
    "GSP27moksop_u:28460": " na bhavaty astasaṅgānām āśāpāśavidhāyinām /",
    "GSP27moksop_u:28461": " dagdhānām iva parṇānāṃ janmanāṃ punarāgatiḥ //MU_5,84.24//",
    "GSP27moksop_u:28462": " puṃsā kṣapitasaṃsārajarājanmamahādhvanā /",
    "GSP27moksop_u:28463": " apunarbhramaṇāyātmadrume viśramyate ciram //MU_5,84.25//",
    "GSP27moksop_u:28464": " evamprāyās tathānyāś ca bhavanti guṇasampadaḥ /",
    "GSP27moksop_u:28465": " asati tvayi sarvāśin sarvāśākṣaṇadākṣaye //MU_5,84.26//",
    "GSP27moksop_u:28466": " pakṣayor etayoś citta sattāsattāsvarūpayoḥ /",
    "GSP27moksop_u:28467": " yenaiva paśyasi śreyas tam evāṅgīkuru kṣaṇāt //MU_5,84.27//",
    "GSP27moksop_u:28468": " svātmābhāvas tava sukhaṃ manye mānavatāṃ vara /",
    "GSP27moksop_u:28469": " tam eva bhāvayābhāvaṃ sukhatyāgo hi mūḍhatā //MU_5,84.28//",
    "GSP27moksop_u:28470": " yadi tv asti bhavat satyam antarbhāvitacetanam /",
    "GSP27moksop_u:28471": " jīvatas tat tavātyantam abhāvaṃ ka ivecchati //MU_5,84.29//",
    "GSP27moksop_u:28472": " kiṃ tu nāsty asi satyena vadāmi tava sundara /",
    "GSP27moksop_u:28473": " tena mithyaiva jīvāmīty āsthayā mā bhavāsukhi //MU_5,84.30//",
    "GSP27moksop_u:28474": " prakrame vāsi nāsty eva yā vā bhrāntyā tvadastitā /",
    "GSP27moksop_u:28475": " sāpīdānīṃ vicāreṇa bhṛśaṃ saṅkṣayam āgatā //MU_5,84.31//",
    "GSP27moksop_u:28476": " etāvad eva te rūpaṃ sādho yad avicāraṇam /",
    "GSP27moksop_u:28477": " vicāre vihite samyak tvam arūpam asat sthitam //MU_5,84.32//",
    "GSP27moksop_u:28478": " avicārāt prajātaṃ tvam anālokāt tamo yathā /",
    "GSP27moksop_u:28479": " vicāreṇopaśāntaṃ tvam ālokena tamo yathā //MU_5,84.33//",
    "GSP27moksop_u:28480": " etāvantaṃ sakhe kālaṃ babhūvālpavivekitā /",
    "GSP27moksop_u:28481": " tāvataivātipīnatvam abhūd duḥkhaikakāraṇam //MU_5,84.34//",
    "GSP27moksop_u:28482": " mohasaṅkalpamātreṇa bālavetālavad bhavat /",
    "GSP27moksop_u:28483": " babhūvātyantasaṅkalpe kṣīṇe tvayi bhavat sthitam //MU_5,84.35//",
    "GSP27moksop_u:28484": " idānīm uditaṃ nityaṃ tvaṃ prāgrūpe kṣayaṃ gate /",
    "GSP27moksop_u:28485": " vivekasya prasādena vivekāya namo namaḥ //MU_5,84.36//",
    "GSP27moksop_u:28486": " babhūvithāprabuddhaṃ tvaṃ cittakātyantabodhataḥ /",
    "GSP27moksop_u:28487": " cittatāyāṃ vinaṣṭāyāṃ sthitas tvaṃ parameśvaraḥ //MU_5,84.37//",
    "GSP27moksop_u:28488": " prāksvarūpavilāsas te śreyasi sthitim āgataḥ /",
    "GSP27moksop_u:28489": " samastavāsanonmuktas sampraty asi maheśvaraḥ //MU_5,84.38//",
    "GSP27moksop_u:28490": " yasyāvivekād utpattis sa vivekād vinaśyati /",
    "GSP27moksop_u:28491": " prakāśena prayāty antam anālokodbhavaṃ tamaḥ //MU_5,84.39//",
    "GSP27moksop_u:28492": " anicchato 'pi te sādho vicāre sthitim āgate /",
    "GSP27moksop_u:28493": " arthato 'yam upāyāto vināśas sukhasiddhaye //MU_5,84.40//",
    "GSP27moksop_u:28494": " tasmān nāsty asi nirṇītam iti siddhāntayuktibhiḥ /",
    "GSP27moksop_u:28495": " mitrendriyeśvara svasti bhavatas tv astam āgatam //MU_5,84.41//",
    "GSP27moksop_u:28496": " nityaṃ pūrvam abhūtāya nāstirūpāya samprati /",
    "GSP27moksop_u:28497": " bhaviṣyate ca nodarkas svamanas svasti te 'stv iti //MU_5,84.42//",
    "GSP27moksop_u:28498": " parinirvāmi śānto 'smi diṣṭyāsmi vigatajvaraḥ /",
    "GSP27moksop_u:28499": " svātmany evāvatiṣṭhe 'haṃ turyarūpe pade sthitaḥ //MU_5,84.43//",
    "GSP27moksop_u:28500": " ato nāsty eva nāsty eva saṃsārī cittasaṃsthitiḥ /",
    "GSP27moksop_u:28501": " ātmā tv asty eva cāsty eva yasmād anyan na vidyate //MU_5,84.44//",
    "GSP27moksop_u:28502": " ayam ātmeti kalanā manye no nirmalāntarā /",
    "GSP27moksop_u:28503": " pratiyogivyavacchedakalanaikasya vā kutaḥ //MU_5,84.45//",
    "GSP27moksop_u:28504": " ahaṃ tenāyam ātmeti kalanām anudāharan /",
    "GSP27moksop_u:28505": " maunī svātmani nirvāmi taraṅga iva vāriṇi //MU_5,84.46//",
    "GSP27moksop_u:28506": " saṃśāntavāsanam anāśritacetanāṃśam aprāṇasañcaraṇam astavināśadoṣam /",
    "GSP27moksop_u:28507": " saṃvedyavarjitam upetya susaṃvidaṃśaṃ śāmyāmi maunam ayam eva nirīham antaḥ //MU_5,84.47//",
    "GSP27moksop_u:28508": " vītahavyavṛttānte cittāsattāvicārayogopadeśo nāma sargaḥ",
    "GSP27moksop_u:28509": " pañcāśītitamas sargaḥ",
    "GSP27moksop_u:28510": " vasiṣṭhaḥ:",
    "GSP27moksop_u:28511": " iti nirṇīya sa munir vītahavyo vivāsanaḥ /",
    "GSP27moksop_u:28512": " āsīt samādhāv acalo vindhyaparvatakoṭare //MU_5,85.1//",
    "GSP27moksop_u:28513": " aparispanditāśeṣaspandanānandasundaraḥ /",
    "GSP27moksop_u:28514": " babhūvāstaṅgatamanās stimitāmbhodhiśobhanaḥ //MU_5,85.2//",
    "GSP27moksop_u:28515": " antar eva śaśāmāsya krameṇa prāṇasantatiḥ /",
    "GSP27moksop_u:28516": " jvālājālaparispando dagdhendhana ivānale //MU_5,85.3//",
    "GSP27moksop_u:28517": " anantarniṣṭhatāṃ yāte bāhyārthe cāpy asaṃsthite /",
    "GSP27moksop_u:28518": " śeṣe tu labdhasaṃsthāne tasya sphuritapakṣmaṇī //MU_5,85.4//",
    "GSP27moksop_u:28519": " ghrāṇaprāntagatālpālpasamāloka ivekṣaṇe /",
    "GSP27moksop_u:28520": " ardhakuṭmalitaiḥ padmaiś śriyam āyayatus samām //MU_5,85.5//",
    "GSP27moksop_u:28521": " samakāyaśirogrīvasthānakas sa mahāmatiḥ /",
    "GSP27moksop_u:28522": " āsīc chailād ivotkīrṇaś citrārpita ivātha vā //MU_5,85.6//",
    "GSP27moksop_u:28523": " tathā pratiṣṭhatas tasya saṃvatsaraśatatrayam /",
    "GSP27moksop_u:28524": " koṭare vindhyakacchasya yayāv ardhamuhūrtavat //MU_5,85.7//",
    "GSP27moksop_u:28525": " etāvantam asau kālaṃ nābudhyata kilātmavān /",
    "GSP27moksop_u:28526": " jīvanmuktatayā dhyānī na ca tatyāja tāṃ tanum //MU_5,85.8//",
    "GSP27moksop_u:28527": " tāvatkālaṃ sa subhago na prābudhyata yogavit /",
    "GSP27moksop_u:28528": " uddāmair ambudārāvair āsārabharaghargharaiḥ //MU_5,85.9//",
    "GSP27moksop_u:28529": " paryantamaṇḍalādhīśamṛgayāravabṛṃhitaiḥ /",
    "GSP27moksop_u:28530": " ṛkṣavānaranirhrādair mātaṅgāsphoṭanissvanaiḥ //MU_5,85.10//",
    "GSP27moksop_u:28531": " siṃhasaṃrambharaṭitair nirjharārāvajhāṅkṛtaiḥ /",
    "GSP27moksop_u:28532": " viṣamāśanisampātair gajakolāhalair ghanaiḥ //MU_5,85.11//",
    "GSP27moksop_u:28533": " pramattaśarabhāsphoṭair bhūkampataṭaghaṭṭanaiḥ /",
    "GSP27moksop_u:28534": " vanadāhadhamaddhvānair jalaughāhatavellanaiḥ //MU_5,85.12//",
    "GSP27moksop_u:28535": " mahopalatalāghātair dharaṇītalamajjanaiḥ /",
    "GSP27moksop_u:28536": " jalaughāndolanāpātais tāpair analakarkaśaiḥ //MU_5,85.13//",
    "GSP27moksop_u:28537": " kevalaṃ vahati svairaṃ kāle kalitakāraṇe /",
    "GSP27moksop_u:28538": " pariyāntīṣu varṣāsu laharīṣv iva vāriṇi //MU_5,85.14//",
    "GSP27moksop_u:28539": " svalpenaiva sa kālena tasmin parvatakandare /",
    "GSP27moksop_u:28540": " prāvṛḍoghavinunnena paṅkenorvītale kṛtaḥ //MU_5,85.15//",
    "GSP27moksop_u:28541": " tatrāsāv avasad bhūmeḥ koṭare saṅkaṭodare /",
    "GSP27moksop_u:28542": " paṅkasampiṇḍitaskandaḥ parvate 'ntaś śilā yathā //MU_5,85.16//",
    "GSP27moksop_u:28543": " śatatraye tu varṣāṇām atha yāte svayaṃ prabhuḥ /",
    "GSP27moksop_u:28544": " prābudhyatātmarūpātmā dharākoṭarapīḍitaḥ //MU_5,85.17//",
    "GSP27moksop_u:28545": " saṃvid evāsya taṃ dehaṃ jagrāhorvīnipīḍitam /",
    "GSP27moksop_u:28546": " na tu prāṇamayas spandaḥ prāṇasaṃsaraṇaṃ vinā //MU_5,85.18//",
    "GSP27moksop_u:28547": " utpatya prauḍhim āsādya kalanā hṛdayāmbare /",
    "GSP27moksop_u:28548": " svamanorūpiṇī tasya hṛdy evānubabhūva sā //MU_5,85.19//",
    "GSP27moksop_u:28549": " kailāsakānane kānte kadambasya taros tale /",
    "GSP27moksop_u:28550": " munitvaṃ śatam abdānāṃ jīvanmuktātma nirmalam //MU_5,85.20//",
    "GSP27moksop_u:28551": " vidyādharatvaṃ varṣāṇāṃ śatam ādhivivarjitam /",
    "GSP27moksop_u:28552": " yugapañcakam indratvaṃ praṇataṃ suracāraṇaiḥ //MU_5,85.21//",
    "GSP27moksop_u:28553": " rāmaḥ:",
    "GSP27moksop_u:28554": " munitvādiṣu teṣv asya pratibhāseṣu bho mune /",
    "GSP27moksop_u:28555": " niyamo 'niyamaś caiva dikkālaniyateḥ katham //MU_5,85.22//",
    "GSP27moksop_u:28556": " vasiṣṭhaḥ:",
    "GSP27moksop_u:28557": " sarvātmikaiṣā cicchaktir yatrodeti yathā yathā /",
    "GSP27moksop_u:28558": " tathā tathāśu bhavati tadātmaikasvabhāvataḥ //MU_5,85.23//",
    "GSP27moksop_u:28559": " yadā yatra yathā buddho niyamas sa tathā sthitaḥ /",
    "GSP27moksop_u:28560": " deśakālādiniyamakramāṇāṃ tanmayātmanām //MU_5,85.24//",
    "GSP27moksop_u:28561": " tena nānāvidhāny eṣa jaganti paridṛṣṭavān /",
    "GSP27moksop_u:28562": " hṛdi saṃvedanākāśe vītahavyo vivāsanaḥ //MU_5,85.25//",
    "GSP27moksop_u:28563": " samyagbodhavatām eṣā vāsanaiva na vāsanā /",
    "GSP27moksop_u:28564": " jñānāgnidagdhā dagdhasya keva bījasya bījatā //MU_5,85.26//",
    "GSP27moksop_u:28565": " kalpam ekaṃ gaṇatvaṃ sa candramauleś cakāra ha /",
    "GSP27moksop_u:28566": " samastavidyāniyataṃ trikālāmaladarśanam //MU_5,85.27//",
    "GSP27moksop_u:28567": " yo yādṛgdṛḍhasaṃskāras sa sampaśyati tādṛśam /",
    "GSP27moksop_u:28568": " jīvanmuktatayaivaitad vītahavyo 'nubhūtavān //MU_5,85.28//",
    "GSP27moksop_u:28569": " rāmaḥ:",
    "GSP27moksop_u:28570": " evaṃ sthite muniśreṣṭha jīvanmuktamater api /",
    "GSP27moksop_u:28571": " bandhamokṣadṛśas santi vītahavyātmano yathā //MU_5,85.29//",
    "GSP27moksop_u:28572": " vasiṣṭhaḥ:",
    "GSP27moksop_u:28573": " yathāsthitam idaṃ viśvaṃ śāntam ākāśanirmalam /",
    "GSP27moksop_u:28574": " brahmaiva jīvanmuktānāṃ bandhamokṣadṛśaḥ kutaḥ //MU_5,85.30//",
    "GSP27moksop_u:28575": " evaṃ saṃvinnabho bhāti yatra yatra yathā yathā /",
    "GSP27moksop_u:28576": " tatra tatra tathā tāvat tāvat tad vindate tatam //MU_5,85.31//",
    "GSP27moksop_u:28577": " tenānubhūtāni bahūny anubhūyanta eva ca /",
    "GSP27moksop_u:28578": " jaganti sarvātmatayā brahmarūpeṇa rāghava //MU_5,85.32//",
    "GSP27moksop_u:28579": " dharākoṭaranirmagnavītahavyacidātmasu /",
    "GSP27moksop_u:28580": " jagatsu teṣv asaṅkhyeṣu nīrūpeṣu mahātmasu //MU_5,85.33//",
    "GSP27moksop_u:28581": " yaś śakro 'navabuddhātmā so 'dya cīneṣu pārthivaḥ /",
    "GSP27moksop_u:28582": " kartuṃ pravṛtto mṛgayāṃ kṣaṇe 'smin nīpakānane //MU_5,85.34//",
    "GSP27moksop_u:28583": " yo haṃso 'navabuddhātmā padme paitāmahe 'bhavat /",
    "GSP27moksop_u:28584": " sthitas sa eṣa dāśeśaḥ kailāsavanakuñjake //MU_5,85.35//",
    "GSP27moksop_u:28585": " yo rājānavabuddhātmā bhūmau saurāṣṭramaṇḍale /",
    "GSP27moksop_u:28586": " sa eṣa hi sthito 'ndhrāṇāṃ grāme vipulapādapaḥ //MU_5,85.36//",
    "GSP27moksop_u:28587": " rāmaḥ:",
    "GSP27moksop_u:28588": " mānasaḥ kila sargo 'sau vītahavyasya tatra ye /",
    "GSP27moksop_u:28589": " dehino bhrāntimātraṃ te vadehākāriṇaḥ katham //MU_5,85.37//",
    "GSP27moksop_u:28590": " vasiṣṭhaḥ:",
    "GSP27moksop_u:28591": " yadi bhrāntyekamātrātma vītahavyasya taj jagat /",
    "GSP27moksop_u:28592": " tad idaṃ bhāsate nāma kimmayaṃ pratibhāsate //MU_5,85.38//",
    "GSP27moksop_u:28593": " idam aṅga sacinmātramanomātraṃ bhramātmakam //MU_5,85.39//",
    "GSP27moksop_u:28594": " vastutas tu na tan nāma jagan nedaṃ ca netarat /",
    "GSP27moksop_u:28595": " na cāpi na jagatsattā brahmedaṃ bhāti kevalam //MU_5,85.40//",
    "GSP27moksop_u:28596": " bhāvi bhūtaṃ bhaviṣyac ca tac cedaṃ ca tathetarat /",
    "GSP27moksop_u:28597": " jagat sarvam idaṃ dṛśyaṃ saṃvinmātramanomayam //MU_5,85.41//",
    "GSP27moksop_u:28598": " evaṃrūpam idaṃ yāvan na parijñātam īdṛśam /",
    "GSP27moksop_u:28599": " vajrasāraṃ dṛḍhaṃ tāvaj jātaṃ sat paramāmbaram //MU_5,85.42//",
    "GSP27moksop_u:28600": " ajñānāṃ mana evedam itthaṃ sampravijṛmbhate /",
    "GSP27moksop_u:28601": " pratyullāsavilāsātma jalam ambunidhāv iva //MU_5,85.43//",
    "GSP27moksop_u:28602": " yathāsthitenaiva cidambareṇa svacittvam eveti mano'bhidhānam /",
    "GSP27moksop_u:28603": " sphārīkṛtaṃ tena jagac ca dṛśyam evaṃ tataṃ naiva tataṃ ca kiñcit //MU_5,85.44//",
    "GSP27moksop_u:28604": " vītahavyamanojagadvarṇanaṃ nāma sargaḥ",
    "GSP27moksop_u:28605": " ṣaḍaśītitamas sargaḥ",
    "GSP27moksop_u:28606": " rāmaḥ:",
    "GSP27moksop_u:28607": " atha kiṃ vītahavyasya sthitaṃ tasmin vanodare /",
    "GSP27moksop_u:28608": " katham uddhṛtavān dehaṃ sa sampannaś ca kiṃ katham //MU_5,86.1//",
    "GSP27moksop_u:28609": " vasiṣṭhaḥ:",
    "GSP27moksop_u:28610": " anantaram anantātma vītahavyābhidhaṃ manaḥ /",
    "GSP27moksop_u:28611": " svam evātmacamatkāram itthaṃ tam avabuddhavān //MU_5,86.2//",
    "GSP27moksop_u:28612": " sarvasyāsya gaṇasyābhūt prāgjātismaraṇe svayam /",
    "GSP27moksop_u:28613": " icchā kadācit sakalaprāgjanmālokanaṃ prati //MU_5,86.3//",
    "GSP27moksop_u:28614": " aśeṣān sa dadarśātha naṣṭān naṣṭān svadehakān /",
    "GSP27moksop_u:28615": " anaṣṭānāṃ tato madhyāt taṃ dharākoṭarasthitam //MU_5,86.4//",
    "GSP27moksop_u:28616": " yadṛcchayaiva proddhartuṃ dehaṃ tasyābhavan matiḥ /",
    "GSP27moksop_u:28617": " śarīraṃ vītahavyākhyaṃ dharākoṭarapīḍitam //MU_5,86.5//",
    "GSP27moksop_u:28618": " prāvṛḍoghopanītaṃ svapṛṣṭhasthaṃ paṅkamaṇḍalam /",
    "GSP27moksop_u:28619": " tṛṇajālāvakīrṇatvaṃ dehapṛṣṭhamṛdas tathā //MU_5,86.6//",
    "GSP27moksop_u:28620": " etad dṛṣṭvā mahātejā dharāvivarayantritaḥ /",
    "GSP27moksop_u:28621": " bhūyo 'pi cintayām āsa dhiyā paramabodhayā //MU_5,86.7//",
    "GSP27moksop_u:28622": " sarvasampiṇḍitāṅgatvāt kāyo me prāṇavāyubhiḥ /",
    "GSP27moksop_u:28623": " mūkaś calitum ākrāntaś śaknoti na manāg api //MU_5,86.8//",
    "GSP27moksop_u:28624": " tad gatvā praviśāmy āśu deham etaṃ vivasvataḥ /",
    "GSP27moksop_u:28625": " tadīyaḥ piṅgalo deham uddhariṣyati me tataḥ //MU_5,86.9//",
    "GSP27moksop_u:28626": " atha vā kiṃ mamaitena śāmyāmy aham avighnataḥ /",
    "GSP27moksop_u:28627": " nirvāmi svaṃ padaṃ yāmi ko 'rtho me dehalīlayā //MU_5,86.10//",
    "GSP27moksop_u:28628": " iti sañcintya manasā vītahavyo mahāmate /",
    "GSP27moksop_u:28629": " tūṣṇīṃ sthitvā kṣaṇaṃ bhūyaś cintayām āsa bhūtale //MU_5,86.11//",
    "GSP27moksop_u:28630": " upādeyo hi dehasya na me tyāgo na saṃśrayaḥ /",
    "GSP27moksop_u:28631": " yādṛśo dehasantyāgas tādṛśo dehasaṃśrayaḥ //MU_5,86.12//",
    "GSP27moksop_u:28632": " tad yāvad asti deho 'yaṃ na yāvad aṇutāṃ gataḥ /",
    "GSP27moksop_u:28633": " tāvad enam upāruhya kiñcit pravicarāmy aham //MU_5,86.13//",
    "GSP27moksop_u:28634": " piṅgalena śarīraṃ svam uddhartuṃ tāpanaṃ vapuḥ /",
    "GSP27moksop_u:28635": " praviśāmi nabhassaṃsthaṃ makuraṃ pratibimbavat //MU_5,86.14//",
    "GSP27moksop_u:28636": " ity asau munir ādityaṃ viveśānilarūpadhṛt /",
    "GSP27moksop_u:28637": " puryaṣṭakavapur bhūtvā śastrapiṇḍam ivānalaḥ //MU_5,86.15//",
    "GSP27moksop_u:28638": " bhagavān ravir apy enaṃ hṛdgataṃ munināyakam /",
    "GSP27moksop_u:28639": " dṛṣṭvā so 'cintayat kāryapaurvāparyam udāradhīḥ //MU_5,86.16//",
    "GSP27moksop_u:28640": " vindhyakandarabhūdeśam agraṃ munikalevaram /",
    "GSP27moksop_u:28641": " tṛṇopalaparicchannaṃ dadarśa gatasaṃvidam //MU_5,86.17//",
    "GSP27moksop_u:28642": " ṛṣeś cikīrṣitaṃ jñātvā bhānur gaganamadhyagaḥ /",
    "GSP27moksop_u:28643": " dharāto munim uddhartum ādideśāgragaṃ gaṇam //MU_5,86.18//",
    "GSP27moksop_u:28644": " vītahavyamunes saṃvit sā puryaṣṭakarūpiṇī /",
    "GSP27moksop_u:28645": " raviṃ vātamayī pūjyaṃ praṇanāmāśu cetasā //MU_5,86.19//",
    "GSP27moksop_u:28646": " bhānunāthābhyanujñāto mānapūrvakam agragam /",
    "GSP27moksop_u:28647": " viveśa piṅgalākāraṃ vindhyakandaragāminam //MU_5,86.20//",
    "GSP27moksop_u:28648": " piṅgalo 'sau nabhas tyaktvā kuñjakuñjarasundaram /",
    "GSP27moksop_u:28649": " prāpa vindhyavanaṃ prāvṛṇmattābhrāmbarabhāsuram //MU_5,86.21//",
    "GSP27moksop_u:28650": " uddadhāra dharākośān nakhaniṣkṛṣṭabhūdharaḥ /",
    "GSP27moksop_u:28651": " kalevaraṃ muneḥ paṅkān mṛṇālam iva sārasaḥ //MU_5,86.22//",
    "GSP27moksop_u:28652": " maunaṃ puryaṣṭakam atha svaṃ viveśa kalevaram /",
    "GSP27moksop_u:28653": " nabhastalapariśrānto vihaṅgama ivālayam //MU_5,86.23//",
    "GSP27moksop_u:28654": " praṇamyāśu mitho mūrtī vītahavyanabhaścarau /",
    "GSP27moksop_u:28655": " babhūvatus svakāryaikatatparau tejasāṃ nidhī //MU_5,86.24//",
    "GSP27moksop_u:28656": " jagāma piṅgalo vyoma muniś ca vimalaṃ saraḥ /",
    "GSP27moksop_u:28657": " tārakākārakumudaṃ sūryāṃśukacadākṛti //MU_5,86.25//",
    "GSP27moksop_u:28658": " vītahavyo mamajjāśu sarasy utphullapaṅkaje /",
    "GSP27moksop_u:28659": " paṅkapalvalalīlānte vane kalabhako yathā //MU_5,86.26//",
    "GSP27moksop_u:28660": " tatra snātvā japaṃ kṛtvā pūjayitvā divākaram /",
    "GSP27moksop_u:28661": " tapobhūṣitayā tanvā pūrvavat punar ābabhau //MU_5,86.27//",
    "GSP27moksop_u:28662": " maitryā tayā samatayā parayā ca śāntyā satprajñayā muditayā kṛpayā śriyā ca /",
    "GSP27moksop_u:28663": " yukto munis sakalasaṅgavimuktacetā vindhye sarittaṭagato dinam eva reme //MU_5,86.28//",
    "GSP27moksop_u:28664": " vītahavyasamādhiyogopadeśo nāma sargaḥ",
    "GSP27moksop_u:28665": " saptāśītitamas sargaḥ",
    "GSP27moksop_u:28666": " vasiṣṭhaḥ:",
    "GSP27moksop_u:28667": " dinānte sa samādhātuṃ punar eva mano muniḥ /",
    "GSP27moksop_u:28668": " viveśa kāñcid vitatāṃ vijanāṃ vindhyakandarām //MU_5,87.1//",
    "GSP27moksop_u:28669": " tad evāthānusandhānam atyajat samam indriyaiḥ /",
    "GSP27moksop_u:28670": " cetasā kathayām āsa dṛṣṭalokaparāvaraḥ //MU_5,87.2//",
    "GSP27moksop_u:28671": " pūrvam evendriyagaṇo mayā parihṛtas sphuṭam /",
    "GSP27moksop_u:28672": " idānīṃ cintayā nārthaḥ punar vitatayā mama //MU_5,87.3//",
    "GSP27moksop_u:28673": " asti nāstīti kalanāṃ bhaṅktvā mṛdvīṃ latām iva /",
    "GSP27moksop_u:28674": " śeṣe tu baddhasaṃsthānaṃ tiṣṭhāmy acalaśṛṅgavat //MU_5,87.4//",
    "GSP27moksop_u:28675": " udito 'staṅgata iva svastaṅgata ivoditaḥ /",
    "GSP27moksop_u:28676": " samas samarasābhāsas tiṣṭhāmi svasthatāṃ gataḥ //MU_5,87.5//",
    "GSP27moksop_u:28677": " prabuddho 'pi suṣuptasthas suṣuptasthaḥ prabuddhavān /",
    "GSP27moksop_u:28678": " turyam ālambya kāryāntaṃ tiṣṭhāmi stambhitasthitiḥ //MU_5,87.6//",
    "GSP27moksop_u:28679": " sthiras sthāṇur ivaikānte svāntānte sarvatas sthite /",
    "GSP27moksop_u:28680": " sattvasāmānyasāmye hi tiṣṭhāmy apagatāmayaḥ //MU_5,87.7//",
    "GSP27moksop_u:28681": " iti sañcintya sa dhyāne punas tasthau dināni ṣaṭ /",
    "GSP27moksop_u:28682": " tataḥ prabodham āpannaḥ kṣaṇasupta ivādhvagaḥ //MU_5,87.8//",
    "GSP27moksop_u:28683": " evaṃsiddhas sa bhagavān vītahavyo mahātapāḥ /",
    "GSP27moksop_u:28684": " vijahāra ciraṃ kālaṃ jīvanmuktatayā tayā //MU_5,87.9//",
    "GSP27moksop_u:28685": " vastu nābhinanandāsau na nininda kadācana /",
    "GSP27moksop_u:28686": " na jagāma tathodvegaṃ na ca harṣam avāpa ha //MU_5,87.10//",
    "GSP27moksop_u:28687": " gacchatas tiṣṭhataś caiva tasyeyam abhavad dhṛdi /",
    "GSP27moksop_u:28688": " vinodāya svacittasya kathā svamanasā saha //MU_5,87.11//",
    "GSP27moksop_u:28689": " avyayendriyavargeśa manaś śamavatā tvayā /",
    "GSP27moksop_u:28690": " paśyānandasukhaṃ kīdṛg idam āsāditaṃ tatam //MU_5,87.12//",
    "GSP27moksop_u:28691": " eṣaivānārataṃ tasmān nīrāgaiva daśā tvayā /",
    "GSP27moksop_u:28692": " avalambyā parityājyaṃ cāpalaṃ calatāṃ vara //MU_5,87.13//",
    "GSP27moksop_u:28693": " bho bho indriyacaurā he hatāśā hatanāmakāḥ /",
    "GSP27moksop_u:28694": " yuṣmākaṃ nāyam ātmāsti na bhavantas tathātmani //MU_5,87.14//",
    "GSP27moksop_u:28695": " vrajatāśu vināśāntam āśā vo viphalīkṛtāḥ /",
    "GSP27moksop_u:28696": " na samarthās samākrāntau bhavanto bhaṅgurāśrayāḥ //MU_5,87.15//",
    "GSP27moksop_u:28697": " vayam ātmeti yaiṣā vo babhūva kila vāsanā /",
    "GSP27moksop_u:28698": " tattvavismṛtijā sā hi dṛṣṭarajjubhujaṅgavat //MU_5,87.16//",
    "GSP27moksop_u:28699": " anātmany ātmatā saiṣā saiṣā vastuny avastutā /",
    "GSP27moksop_u:28700": " avicārād babhūveha vicāreṇa kṣayaṃ gatā //MU_5,87.17//",
    "GSP27moksop_u:28701": " bhavanto 'nye vayaṃ cānye brahmānyat kartṛtā parā /",
    "GSP27moksop_u:28702": " anyo bhoktānya ādatte ko doṣaḥ kasya kīdṛśaḥ //MU_5,87.18//",
    "GSP27moksop_u:28703": " vanebhyo dāru sañjātaṃ rajjavo veṇucarmaṇī /",
    "GSP27moksop_u:28704": " vāsī cāyaḥphalāny evaṃ takṣā grāsārtham udyataḥ //MU_5,87.19//",
    "GSP27moksop_u:28705": " itthaṃ yatheha sāmagryā svaśaktisthapadārthayā /",
    "GSP27moksop_u:28706": " sampannaḥ kākatālīyād ratho gṛhavarākṛtiḥ //MU_5,87.20//",
    "GSP27moksop_u:28707": " sampannaḥ kākatālīyāt svaśaktiniratendriyaḥ /",
    "GSP27moksop_u:28708": " tathaiva kila kāyo 'yaṃ keva kasyātra khaṇḍanā //MU_5,87.21//",
    "GSP27moksop_u:28709": " vismṛtir vismṛtā dūraṃ smṛtis sphuṭam anusmṛtā /",
    "GSP27moksop_u:28710": " sat saj jātam asac cāsat kṣayi kṣīṇaṃ sthiraṃ sthitam //MU_5,87.22//",
    "GSP27moksop_u:28711": " evaṃvidhena bhagavān vicāreṇa mahātapāḥ /",
    "GSP27moksop_u:28712": " so 'tiṣṭhan muniśārdūlo bahūn varṣagaṇān iha //MU_5,87.23//",
    "GSP27moksop_u:28713": " apunarbhavanāyaiva yatra cintāntam āgatā /",
    "GSP27moksop_u:28714": " mūḍhatā ca sudūrasthā tatrāsāv avasat sadā //MU_5,87.24//",
    "GSP27moksop_u:28715": " yathābhūtapadārthaughadarśanottham anantakam /",
    "GSP27moksop_u:28716": " dhyānāśvāsanam ālambya so 'vasat puruṣas sadā //MU_5,87.25//",
    "GSP27moksop_u:28717": " heyādeyasamāsaṅgatyāgādānadṛśoḥ kṣaye /",
    "GSP27moksop_u:28718": " pade paramapūrṇātmā so 'vasat svāntaśāntide //MU_5,87.26//",
    "GSP27moksop_u:28719": " so 'gastyaputro bhagavān vītahavyo vivāsanaḥ /",
    "GSP27moksop_u:28720": " videhamuktatāṃ prāpto yathā kālena tac chṛṇu //MU_5,87.27//",
    "GSP27moksop_u:28721": " triṃśadvarṣasahasrāṇi saptavarṣaśatāni ca /",
    "GSP27moksop_u:28722": " puṇyāśrama uṣitveha tathā merau surālaye //MU_5,87.28//",
    "GSP27moksop_u:28723": " vītahavyamuner āsīd icchānicchācchacetasaḥ /",
    "GSP27moksop_u:28724": " videhe kevalībhāve sīmānte janmakarmaṇām //MU_5,87.29//",
    "GSP27moksop_u:28725": " saṃsārāsaṅgasantyāgarasāsavavarecchayā /",
    "GSP27moksop_u:28726": " viveśa sa tayaikānte vindhyādrer hemakandaram //MU_5,87.30//",
    "GSP27moksop_u:28727": " apunassaṅgamāyāśu jagajjālam avekṣya saḥ /",
    "GSP27moksop_u:28728": " baddhapadmāsanaṃ sthitvā tatrovācātmanātmani //MU_5,87.31//",
    "GSP27moksop_u:28729": " rāga nīrāgatāṃ gaccha dveṣa nirdveṣatāṃ vraja /",
    "GSP27moksop_u:28730": " bhavadbhyāṃ suciraṃ kālam iha prakrīḍitaṃ mayā //MU_5,87.32//",
    "GSP27moksop_u:28731": " bhogā namo 'stu yuṣmabhyaṃ janmakoṭiśatāny aham /",
    "GSP27moksop_u:28732": " bhavadbhir lālito loke lālakair iva bālakaḥ //MU_5,87.33//",
    "GSP27moksop_u:28733": " imām api parāṃ puṇyāṃ nirvāṇapadavīm aham /",
    "GSP27moksop_u:28734": " yena vismāritas tasmai sukhāyāstu namo namaḥ //MU_5,87.34//",
    "GSP27moksop_u:28735": " tvaduttaptena he duḥkha mayātmānviṣṭa ādarāt /",
    "GSP27moksop_u:28736": " tasmāt tvadupadiṣṭo 'yaṃ mārgo mama namo 'stu te //MU_5,87.35//",
    "GSP27moksop_u:28737": " tvatprasādena labdheyaṃ śītalā padavī mayā /",
    "GSP27moksop_u:28738": " duḥkha nāmnaiva duḥkhaṃ tvaṃ sukhadātman namo 'stu te //MU_5,87.36//",
    "GSP27moksop_u:28739": " kalyāṇam astu te mitra saṃsārāsārajīvitā /",
    "GSP27moksop_u:28740": " deha sthitir iyaṃ yāmo vayam ātmīyam āspadam //MU_5,87.37//",
    "GSP27moksop_u:28741": " prāyo jaḍānāṃ jantūnām aho nu viṣamā gatiḥ /",
    "GSP27moksop_u:28742": " dehenāpi viyujye 'haṃ bhūtvā janmaśatāny api //MU_5,87.38//",
    "GSP27moksop_u:28743": " mitra kāya mayā na tvaṃ tyajyase cirabāndhava /",
    "GSP27moksop_u:28744": " tvayaivātmany upānītā svātmajñānavaśāt kṣatiḥ //MU_5,87.39//",
    "GSP27moksop_u:28745": " adhigamyātmavijñānam ātmanāśaḥ kṛtas tvayā /",
    "GSP27moksop_u:28746": " dehe nānyena bhagno 'si tvayaivaitad upāsitam //MU_5,87.40//",
    "GSP27moksop_u:28747": " ekākinyaiva śuṣyantyā praśānte mayi dīnayā /",
    "GSP27moksop_u:28748": " tvayā duḥkhaṃ na kartavyaṃ mātas tṛṣṇe vrajāmy aham //MU_5,87.41//",
    "GSP27moksop_u:28749": " kṣantavyāḥ kāma bhagavan viparītāparādhajāḥ /",
    "GSP27moksop_u:28750": " doṣā upaśamaikāntaṃ vrajāmy ādiśa mām alam //MU_5,87.42//",
    "GSP27moksop_u:28751": " cirāc cirāya cedānīm amba tṛṣṇe kilāvayoḥ /",
    "GSP27moksop_u:28752": " viyogo yogadoṣeṇa praṇāmo 'yam apaścimaḥ //MU_5,87.43//",
    "GSP27moksop_u:28753": " namas sukṛta sevyāya bhavate 'stu tvayā purā /",
    "GSP27moksop_u:28754": " narakebhyas samuttārya svarge 'ham abhiyojitaḥ //MU_5,87.44//",
    "GSP27moksop_u:28755": " kukāryakṣetrarūḍhāya narakaskandhavāhine /",
    "GSP27moksop_u:28756": " śāsanāpuṣpabhārāya namo duṣkṛtaśākhine //MU_5,87.45//",
    "GSP27moksop_u:28757": " yena sārdhaṃ ciraṃ bahvyo bhuktā duṣkṛtayonayaḥ /",
    "GSP27moksop_u:28758": " adya prabhṛty adṛśyāya tasmai mohāya te namaḥ //MU_5,87.46//",
    "GSP27moksop_u:28759": " pradhvanadvaṃśamadhuravacase pattravāsase /",
    "GSP27moksop_u:28760": " namo guhātapasvinyai vayasyāyai samādhiṣu //MU_5,87.47//",
    "GSP27moksop_u:28761": " saṃsārādhvani khinnasya tvaṃ samāśvāsakāraṇam /",
    "GSP27moksop_u:28762": " āsīr vayasyā susnigdhā sarvaśokāpahāriṇī //MU_5,87.48//",
    "GSP27moksop_u:28763": " sarvasaṅkaṭakhinnena doṣebhyo dravatā mayā /",
    "GSP27moksop_u:28764": " tvam ekā śokanāśārtham āśritā paramā sakhī //MU_5,87.49//",
    "GSP27moksop_u:28765": " vārddhakaikāntasuhṛde daṇḍakāṣṭhāya te namaḥ //MU_5,87.50//",
    "GSP27moksop_u:28766": " asthipañjaram ātmīyaṃ tathā raktāntratantukam /",
    "GSP27moksop_u:28767": " etāvanmātrasāraika gṛhītvā gaccha dehaka //MU_5,87.51//",
    "GSP27moksop_u:28768": " payaḥkṣobhaprakārebhyas snānebhyo 'pi namo namaḥ /",
    "GSP27moksop_u:28769": " namo 'stu vyavahārebhyas saṃsṛtibhyo namo 'stu vaḥ //MU_5,87.52//",
    "GSP27moksop_u:28770": " ete bhavantas sahajāḥ prāktanās suhṛdo mayā /",
    "GSP27moksop_u:28771": " krameṇa jyotkṛtāḥ prāṇās svasti vo 'stu vrajāmy aham //MU_5,87.53//",
    "GSP27moksop_u:28772": " bhavadbhis saha citrāsu mayā bahvīṣu yoniṣu /",
    "GSP27moksop_u:28773": " viśrāntaṃ girikuñjeṣu bhrāntaṃ lokāntareṣu ca //MU_5,87.54//",
    "GSP27moksop_u:28774": " krīḍitaṃ purapīṭhāntar uṣitaṃ parvateṣu ca /",
    "GSP27moksop_u:28775": " sthitaṃ kāryavilāseṣu prasthitaṃ vividhādhvasu //MU_5,87.55//",
    "GSP27moksop_u:28776": " na tad asti jagatkośe bhavadbhis saha yan mayā /",
    "GSP27moksop_u:28777": " na kṛtaṃ na hṛtaṃ nāttaṃ na dattaṃ nāvalambitam //MU_5,87.56//",
    "GSP27moksop_u:28778": " idānīṃ svāṃ diśaṃ yāntu bhavanto yāmy ahaṃ priyāḥ /",
    "GSP27moksop_u:28779": " saṃyogā viprayogāntās sarve saṃsāravartmani //MU_5,87.57//",
    "GSP27moksop_u:28780": " ayaṃ cākṣuṣa āloko viśatv ādityamaṇḍalam /",
    "GSP27moksop_u:28781": " viśantu vanapuṣpāṇi saugandhyānandasaṃvidaḥ //MU_5,87.58//",
    "GSP27moksop_u:28782": " prāṇānilās tathā sparśā viśantv adya prabhañjanam /",
    "GSP27moksop_u:28783": " viśantv ākāśakuharaṃ śabdaśravaṇapaṅktayaḥ //MU_5,87.59//",
    "GSP27moksop_u:28784": " galatv agnau ghṛtam iva candre kṣīṇavapur manaḥ //MU_5,87.60//",
    "GSP27moksop_u:28785": " sukhaduḥkhādayas sarve prayāntu svām avasthitim /",
    "GSP27moksop_u:28786": " tṛṣṇā śuṣyatu sārambhā hemanta iva padminī //MU_5,87.61//",
    "GSP27moksop_u:28787": " dagdhendhana ivārciṣmān nissneha iva dīpakaḥ /",
    "GSP27moksop_u:28788": " nirmandara ivāmbhodhir gatārka iva vāsaraḥ //MU_5,87.62//",
    "GSP27moksop_u:28789": " śaradīva ghanas svairaṃ prāptasargāntakalpavat /",
    "GSP27moksop_u:28790": " oṅkārānte 'stamananaṃ praśāmyāmy ātmanātmani //MU_5,87.63//",
    "GSP27moksop_u:28791": " vyapagatākhilakāryaparamparas sakaladṛśyadaśātigatasthitiḥ /",
    "GSP27moksop_u:28792": " praṇavaśāntyanusaṃsṛtiśāntadhīr vigatamohamalo 'yam ahaṃ sthitaḥ //MU_5,87.64//",
    "GSP27moksop_u:28793": " indriyavarganirākaraṇayogopadeśo nāma sargaḥ",
    "GSP27moksop_u:28794": " aṣṭāśītitamas sargaḥ",
    "GSP27moksop_u:28795": " vasiṣṭhaḥ:",
    "GSP27moksop_u:28796": " evaṃ kalitavān antaḥ praśāntamananaiṣaṇaḥ /",
    "GSP27moksop_u:28797": " śanair uccārayaṃś cāru praṇavaprāptibhūmikaḥ //MU_5,88.1//",
    "GSP27moksop_u:28798": " sabāhyābhyantarān sarvān sūkṣmān sthūlatarān api /",
    "GSP27moksop_u:28799": " trailokyakalpitāṃs tyaktvā saṅkalpān kalpakalpitān //MU_5,88.2//",
    "GSP27moksop_u:28800": " tiṣṭhann akṣubhitākāraś cintāmaṇir ivātmani /",
    "GSP27moksop_u:28801": " sampūrṇa iva śītāṃśur viśrānta iva mandaraḥ //MU_5,88.3//",
    "GSP27moksop_u:28802": " kumbhakāragṛhe cakraṃ saṃrodhitam iva bhramāt /",
    "GSP27moksop_u:28803": " ambhodhir iva sampūrṇas stimitasphāranirmalaḥ //MU_5,88.4//",
    "GSP27moksop_u:28804": " śāntatejastamaḥpuñjaṃ vigatārkendutārakam /",
    "GSP27moksop_u:28805": " adhūmābhrarajas svaccham anantaṃ śaradīva kham //MU_5,88.5//",
    "GSP27moksop_u:28806": " saha praṇavaparyantadīrghanissvanatantunā /",
    "GSP27moksop_u:28807": " jahāv indriyatanmātrajālaṃ gandham ivānilaḥ //MU_5,88.6//",
    "GSP27moksop_u:28808": " tato jahau tamomātraṃ pratibhātam ivāntare /",
    "GSP27moksop_u:28809": " uttiṣṭhat prasphuradrūpaṃ prājñaḥ kopalavaṃ yathā //MU_5,88.7//",
    "GSP27moksop_u:28810": " pratibhātaṃ tatas tejo nimeṣārdhaṃ vicārya saḥ /",
    "GSP27moksop_u:28811": " jahau babhūva ca tadā na tamo na prakāśakam //MU_5,88.8//",
    "GSP27moksop_u:28812": " tām avasthām athāsādya manasā tan manastṛṇam /",
    "GSP27moksop_u:28813": " sphuritaṃ na manāg eva nimeṣārdhād aśātayat //MU_5,88.9//",
    "GSP27moksop_u:28814": " tato 'ṅgasaṃvidaṃ svasthāṃ pratibhāsam upāgatām /",
    "GSP27moksop_u:28815": " sadyojātaśiśujñānasamām akalanāmalām //MU_5,88.10//",
    "GSP27moksop_u:28816": " nimeśārdhārdhabhāgena kālenākalanaḥ prabhuḥ /",
    "GSP27moksop_u:28817": " jahau citaś cetyadaśāṃ spandaśaktim ivānilaḥ //MU_5,88.11//",
    "GSP27moksop_u:28818": " paśyantīpadam āsādya sattāmātrātmakaṃ tataḥ /",
    "GSP27moksop_u:28819": " suṣuptapadam āsādya tasthau merur ivācalaḥ //MU_5,88.12//",
    "GSP27moksop_u:28820": " tatas suṣuptasaṃsthānasthityā sthitvā vibhur manāk /",
    "GSP27moksop_u:28821": " suṣupte sthairyam āsādya turyarūpam upāyayau //MU_5,88.13//",
    "GSP27moksop_u:28822": " nirānando 'pi sānandas sac cāsac cāpi tatra saḥ /",
    "GSP27moksop_u:28823": " āsīn nakiñcit kiñcic ca prakāśas timiraṃ tathā //MU_5,88.14//",
    "GSP27moksop_u:28824": " acinmayaṃ cinmayaṃ ca neti neti yad ucyate /",
    "GSP27moksop_u:28825": " tat tatas sambabhūvāsau madgirām apy agocaraḥ //MU_5,88.15//",
    "GSP27moksop_u:28826": " tad asau suṣamaṃ sthānaṃ padaṃ paramapāvanam /",
    "GSP27moksop_u:28827": " sarvabhāvāntaragatam abhūt sarvavivarjitam //MU_5,88.16//",
    "GSP27moksop_u:28828": " yac chūnyavādināṃ śūnyaṃ brahma brahmavidāṃ varam /",
    "GSP27moksop_u:28829": " vijñānamātraṃ vijñānavidāṃ yad amalātmakam //MU_5,88.17//",
    "GSP27moksop_u:28830": " puruṣas sāṅkhyadṛṣṭīnām īśvaro yogavādinām /",
    "GSP27moksop_u:28831": " śivaś śaśikalaṅkānāṃ kālaḥ kālakavādinām //MU_5,88.18//",
    "GSP27moksop_u:28832": " ātmātmanas tadviduṣāṃ nairāśyaṃ tādṛśātmanām /",
    "GSP27moksop_u:28833": " madhyaṃ mādhyamikānāṃ ca sarvaṃ suśamacetasām //MU_5,88.19//",
    "GSP27moksop_u:28834": " yat sarvaśāstrasiddhānto yat sarvahṛdayānugam /",
    "GSP27moksop_u:28835": " yat sarvaṃ sarvadā sārvaṃ yat sat tat sad asau sthitaḥ //MU_5,88.20//",
    "GSP27moksop_u:28836": " yad anuttamaniṣṣyando dīpaṃ yat tejasām api /",
    "GSP27moksop_u:28837": " svānubhūtyekamānaṃ yat tat tat tat tad asau sthitaḥ //MU_5,88.21//",
    "GSP27moksop_u:28838": " yad ekaṃ cāpy anekaṃ ca sāñjanaṃ ca nirañjanam /",
    "GSP27moksop_u:28839": " yat sarvaṃ cāpy asarvaṃ ca tat tat tat tad asau sthitaḥ //MU_5,88.22//",
    "GSP27moksop_u:28840": " ajam ajaram anādyam ādyam ekaṃ padam akalaṃ sakalaṃ ca niṣkalaṃ ca /",
    "GSP27moksop_u:28841": " sthita iti sa tadā nabhassvarūpād api vimalasthitir īśvaraḥ kṣaṇena //MU_5,88.23//",
    "GSP27moksop_u:28842": " vītahavyanirvāṇayogopadeśo nāma sargaḥ",
    "GSP27moksop_u:28843": " ekonanavatitamas sargaḥ",
    "GSP27moksop_u:28844": " vasiṣṭhaḥ:",
    "GSP27moksop_u:28845": " prāpya saṃsṛtisīmāntaṃ duḥkhābdheḥ pāram āgataḥ /",
    "GSP27moksop_u:28846": " vītahavyaś śaśāmaivam apunarmanase muniḥ //MU_5,89.1//",
    "GSP27moksop_u:28847": " tasmiṃs tathopaśānte hi parāṃ nirvṛtim āgate /",
    "GSP27moksop_u:28848": " payaḥkaṇa ivāmbhodhau sve pade pariṇāmini //MU_5,89.2//",
    "GSP27moksop_u:28849": " tathaiva tiṣṭhan nisspandas sa kāyo mlānim āyayau /",
    "GSP27moksop_u:28850": " antar virasatāṃ prāpya mārgaśīrṣāntaparṇavat //MU_5,89.3//",
    "GSP27moksop_u:28851": " tasya dehadrumāntassthaṃ tyaktvā hṛnnīḍam āyayuḥ /",
    "GSP27moksop_u:28852": " proḍḍīya prāṇavihagā yantronmuktāśmavan nabhaḥ //MU_5,89.4//",
    "GSP27moksop_u:28853": " bhūteṣv eva praviṣṭāni bhūtāni sakalāny alam /",
    "GSP27moksop_u:28854": " māṃsāsthiyantraṃ dehas tu vanāvanitale 'vasat //MU_5,89.5//",
    "GSP27moksop_u:28855": " cidarṇavaṃ praviṣṭā cid dhātavo dhātuṣu sthitāḥ /",
    "GSP27moksop_u:28856": " sve svarūpe sthitaṃ sarvaṃ munāv upaśamaṃ gate //MU_5,89.6//",
    "GSP27moksop_u:28857": " eṣā te kathitā rāma vicāraśataśālinī /",
    "GSP27moksop_u:28858": " viśrāntir vītahavyasya prajñayaitāṃ vivecaya //MU_5,89.7//",
    "GSP27moksop_u:28859": " evamprakārayā yuktyā svavicāraṇayeddhayā /",
    "GSP27moksop_u:28860": " tattvam ālokya tatsāram ātiṣṭhotthāya rāghava //MU_5,89.8//",
    "GSP27moksop_u:28861": " yad etad akhilaṃ rāma bhavate varṇitaṃ mayā /",
    "GSP27moksop_u:28862": " yad idaṃ varṇayāmy anyad varṇayiṣyāmi yac ca vā //MU_5,89.9//",
    "GSP27moksop_u:28863": " trikāladarśinā nityaṃ ciraṃ ca kila jīvatā /",
    "GSP27moksop_u:28864": " vicāritaṃ ca dṛṣṭaṃ ca mayā tad akhilaṃ svayam //MU_5,89.10//",
    "GSP27moksop_u:28865": " tad etām amalāṃ dṛṣṭim avalambya mahāmate /",
    "GSP27moksop_u:28866": " jñānam āsādaya paraṃ jñānān muktir hi labhyate //MU_5,89.11//",
    "GSP27moksop_u:28867": " jñānān nirduḥkhatodeti jñānād ajñānasaṅkṣayaḥ /",
    "GSP27moksop_u:28868": " jñānād eva parā siddhir nānyasmād rāma vastutaḥ //MU_5,89.12//",
    "GSP27moksop_u:28869": " jñānena sakalān pāśān vinikṛtya samantataḥ /",
    "GSP27moksop_u:28870": " śātitāśeṣacittādrir vītahavyo munīśvaraḥ //MU_5,89.13//",
    "GSP27moksop_u:28871": " vītahavyātmikā saṃvit saṅkalpajagatīti sā /",
    "GSP27moksop_u:28872": " anubhūtavatī viśvam idam eva ca taj jagat //MU_5,89.14//",
    "GSP27moksop_u:28873": " vītahavyo manomātraṃ mano 'haṃ tvam ime 'drayaḥ /",
    "GSP27moksop_u:28874": " mano jagad idaṃ kṛtsnam anyatānanyate 'tra ke //MU_5,89.15//",
    "GSP27moksop_u:28875": " adhigataparamārthaḥ kṣīṇarāgādidoṣas sakalamalavikāropādhibhaṅgād atītaḥ /",
    "GSP27moksop_u:28876": " ciram anusṛtam anyais svaṃ svabhāvaṃ vivekī padam amalam anantaṃ prāptavāñ śāntaśokaḥ //MU_5,89.16//",
    "GSP27moksop_u:28877": " vītahavyaviśrāntis samāptā",
    "GSP27moksop_u:28878": " navatitamas sargaḥ",
    "GSP27moksop_u:28879": " vasiṣṭhaḥ:",
    "GSP27moksop_u:28880": " vītahavyavad ātmānaṃ nītvā viditavedyatām /",
    "GSP27moksop_u:28881": " vītarāgabhayadveṣas tiṣṭha rāghava karmasu //MU_5,90.1//",
    "GSP27moksop_u:28882": " triṃśadvarṣasahasrāṇi vijahāra yathā muniḥ /",
    "GSP27moksop_u:28883": " vītahavyo vītaśokas tathā vihara rāghava //MU_5,90.2//",
    "GSP27moksop_u:28884": " anye rājanyamunayo jñātajñeyā mahādhiyaḥ /",
    "GSP27moksop_u:28885": " yathāvasan svarājyeṣu tathāvasa mahāmate //MU_5,90.3//",
    "GSP27moksop_u:28886": " sukhaduḥkhakramair ātmā na kadācana gṛhyate /",
    "GSP27moksop_u:28887": " sarvago 'pi mahābāho kiṃ mudhā pariśocasi //MU_5,90.4//",
    "GSP27moksop_u:28888": " bahavo viditātmāno viharantīha bhūtale /",
    "GSP27moksop_u:28889": " na kecana vaśaṃ yātā duḥkhasyāṅga bhavān iva //MU_5,90.5//",
    "GSP27moksop_u:28890": " svastho bhava bhavodāras samo bhava sukhī bhava /",
    "GSP27moksop_u:28891": " sarvagas tvaṃ tvam ātmaiva tava nāsti punarbhavaḥ //MU_5,90.6//",
    "GSP27moksop_u:28892": " harṣāmarṣavikārāṇāṃ jīvanmuktā bhavādṛśaḥ /",
    "GSP27moksop_u:28893": " na kecana vaśaṃ yānti mṛgendrāś śākhinām iva //MU_5,90.7//",
    "GSP27moksop_u:28894": " rāmaḥ:",
    "GSP27moksop_u:28895": " anenaiva prasaṅgena saṃśayo 'yaṃ mamoditaḥ /",
    "GSP27moksop_u:28896": " śaratkāla ivāmbhodaṃ taṃ me tvaṃ tanutāṃ naya //MU_5,90.8//",
    "GSP27moksop_u:28897": " jīvanmuktaśarīrāṇāṃ katham ātmavidāṃ vara /",
    "GSP27moksop_u:28898": " śaktayo neha dṛśyante ākāśagamanādikāḥ //MU_5,90.9//",
    "GSP27moksop_u:28899": " vasiṣṭhaḥ:",
    "GSP27moksop_u:28900": " ākāśagamanādīni yāny etāni raghūdvaha /",
    "GSP27moksop_u:28901": " karmāṇi tāḥ padārthānāṃ sahajāḥ khalu śaktayaḥ //MU_5,90.10//",
    "GSP27moksop_u:28902": " yad vicitraṃ kriyājālaṃ darśyate gopyate punaḥ /",
    "GSP27moksop_u:28903": " rāma vastusvabhāvo 'sau na tad ātmavidāṃ matam //MU_5,90.11//",
    "GSP27moksop_u:28904": " anātmavid amukto 'pi nabhoviharaṇādikam /",
    "GSP27moksop_u:28905": " dravyakarmakriyākālaśaktyāpnoty eva rāghava //MU_5,90.12//",
    "GSP27moksop_u:28906": " nātmajñasyaiṣa viṣaya ātmajño hy ātmavān svayam /",
    "GSP27moksop_u:28907": " ātmanātmani santṛpto nāvidyām anudhāvati //MU_5,90.13//",
    "GSP27moksop_u:28908": " ye kecana jagadbhāvās tān avidyākṛtān viduḥ /",
    "GSP27moksop_u:28909": " kathaṃ teṣu kilātmajñas tyaktāvidyo nimajjati //MU_5,90.14//",
    "GSP27moksop_u:28910": " avidyām api ye yuktyā sādhayanti sukhātmikām /",
    "GSP27moksop_u:28911": " te hy avidyākṛtā eva na tv ātmajñās tathākramāḥ //MU_5,90.15//",
    "GSP27moksop_u:28912": " tattvajño vāpy atattvajño yaḥ kāladravyakarmabhiḥ /",
    "GSP27moksop_u:28913": " yathākramaṃ prayatate tasyendratvādi sidhyati //MU_5,90.16//",
    "GSP27moksop_u:28914": " ātmajñas tv iha sarvasmād atīto vigataiṣaṇaḥ /",
    "GSP27moksop_u:28915": " ātmany eva hi santuṣṭo na karoti na cehate //MU_5,90.17//",
    "GSP27moksop_u:28916": " na tasyārtho nabhogatyā na siddhyā na ca bhogakaiḥ /",
    "GSP27moksop_u:28917": " na prabhāveṇa no mānair nāśāmaraṇajīvitaiḥ //MU_5,90.18//",
    "GSP27moksop_u:28918": " nityatṛptaḥ praśāntātmā vītarāgo vivāsanaḥ /",
    "GSP27moksop_u:28919": " ākāśasadṛśākāras tajjña ātmani tiṣṭhati //MU_5,90.19//",
    "GSP27moksop_u:28920": " aśaṅkitopayātena duḥkhena ca sukhena ca /",
    "GSP27moksop_u:28921": " tṛpyaty apagatāsaṅgo jīvena maraṇena ca //MU_5,90.20//",
    "GSP27moksop_u:28922": " samudrasaridāpātakramasamprāptavastunā /",
    "GSP27moksop_u:28923": " samena viṣameṇāpi tiṣṭhaty ātmānam arcayan //MU_5,90.21//",
    "GSP27moksop_u:28924": " naiva tasya kṛtenārtho nākṛteneha kaścana /",
    "GSP27moksop_u:28925": " na cāsya sarvabhūteṣu kaścid arthavyapāśrayaḥ //MU_5,90.22//",
    "GSP27moksop_u:28926": " yas tu vā bhāvitātmāpi siddhijālāni vāñchati /",
    "GSP27moksop_u:28927": " sa siddhisādhakair dravyais tāni sādhayati kramāt //MU_5,90.23//",
    "GSP27moksop_u:28928": " sidhyatīttham idaṃ yuktyaivety ayaṃ niyateḥ kramaḥ /",
    "GSP27moksop_u:28929": " tryakṣādibhis suravarair vyarthīkartum na śakyate //MU_5,90.24//",
    "GSP27moksop_u:28930": " svabhāva eṣa vastūnāṃ svatas siddho hi nānyataḥ /",
    "GSP27moksop_u:28931": " niyatiṃ na jahāty eva śaśāṅka iva śītatām //MU_5,90.25//",
    "GSP27moksop_u:28932": " sarvajño 'pi samartho 'pi mādhavo 'pi haro 'pi vā /",
    "GSP27moksop_u:28933": " anyathā niyatiṃ kartuṃ na śaktaḥ kaścid eva hi //MU_5,90.26//",
    "GSP27moksop_u:28934": " dravyakālakriyāmantraprayogānāṃ svabhāvajāḥ /",
    "GSP27moksop_u:28935": " etās tāś śaktayo rāma yad vyomagamanādikam //MU_5,90.27//",
    "GSP27moksop_u:28936": " yathā viṣāṇi nighnanti madayanti madhūni ca /",
    "GSP27moksop_u:28937": " vamayanti ca bhuktāni madanāni phalāni ca //MU_5,90.28//",
    "GSP27moksop_u:28938": " tathā svabhāvavaśato dravyakālakriyākramāḥ /",
    "GSP27moksop_u:28939": " niyataṃ sādhayanty āśu prayogaṃ yuktiyogajāḥ //MU_5,90.29//",
    "GSP27moksop_u:28940": " etasmāt samatītasya yuktyā yuktasya rāghava /",
    "GSP27moksop_u:28941": " ātmajñānasya nāsty eva kartṛtā nāpy akartṛtā //MU_5,90.30//",
    "GSP27moksop_u:28942": " dravyamantrakriyākālayuktayas sādhusiddhidāḥ /",
    "GSP27moksop_u:28943": " paramātmapadaprāptau nopakurvanti kāścana //MU_5,90.31//",
    "GSP27moksop_u:28944": " yasyecchā vidyate kācit sa siddhiṃ sādhayaty alam /",
    "GSP27moksop_u:28945": " ātmajñānasya pūrṇatvān necchā sambhavati kvacit //MU_5,90.32//",
    "GSP27moksop_u:28946": " sarvecchājālasaṃśāntāv ātmalābhodayo hi yaḥ /",
    "GSP27moksop_u:28947": " tadviruddhā kathaṃ tasmād icchā sañjāyate 'nagha //MU_5,90.33//",
    "GSP27moksop_u:28948": " yā yodeti ca yasyecchā sa tayā yatate tathā /",
    "GSP27moksop_u:28949": " yathā kālaṃ tad āpnoti jño vāpy ajñataro 'pi vā //MU_5,90.34//",
    "GSP27moksop_u:28950": " vītahavyena yatitaṃ nājātecchena kiñcana /",
    "GSP27moksop_u:28951": " jātecchenāśu yatitaṃ protthito 'sau yathāvaneḥ //MU_5,90.35//",
    "GSP27moksop_u:28952": " evaṃ kālakriyādravyakarmayuktisvabhāvajāḥ /",
    "GSP27moksop_u:28953": " yatheṣṭam eva sidhyanti siddhayas svāḥ kramārjitāḥ //MU_5,90.36//",
    "GSP27moksop_u:28954": " yāḥ phalāvalayo yena samprāptās siddhināmikāḥ /",
    "GSP27moksop_u:28955": " tās tenādhigatā rāma nijāt prayatanadrumāt //MU_5,90.37//",
    "GSP27moksop_u:28956": " mahatāṃ nityatṛptānāṃ tajjñānāṃ bhāvitātmanām /",
    "GSP27moksop_u:28957": " īpsitāntaṃ prayātānāṃ nopakurvanti siddhayaḥ //MU_5,90.38//",
    "GSP27moksop_u:28958": " rāmaḥ:",
    "GSP27moksop_u:28959": " ayaṃ me saṃśayo brahman vītahavyasya sā tanuḥ /",
    "GSP27moksop_u:28960": " kravyādair na kathaṃ bhuktā kathaṃ klinnā na bhūtale //MU_5,90.39//",
    "GSP27moksop_u:28961": " tadaiva vītahavyo 'sau kathaṃ ca na gataḥ prabho /",
    "GSP27moksop_u:28962": " videhamuktatāṃ śīghraṃ yathāvad iti me vada //MU_5,90.40//",
    "GSP27moksop_u:28963": " vasiṣṭhaḥ:",
    "GSP27moksop_u:28964": " yā saṃvid valitā sādho vāsanāmalatantunā /",
    "GSP27moksop_u:28965": " sukhaduḥkhadaśādāhabhāginī bhavatīha sā //MU_5,90.41//",
    "GSP27moksop_u:28966": " nirmuktavāsanā śuddhasaṃvinmātramayī tu yā /",
    "GSP27moksop_u:28967": " tanus tiṣṭhati tacchede śaktā neha hi kecana //MU_5,90.42//",
    "GSP27moksop_u:28968": " śṛṇu yuktyā yayā yogitanuś chedādibhir bhramaiḥ /",
    "GSP27moksop_u:28969": " nākramyate mahābāho bahuvarṣaśatair api //MU_5,90.43//",
    "GSP27moksop_u:28970": " cetaḥ padārthe patati yasmin yasmin yadā yadā /",
    "GSP27moksop_u:28971": " tanmayaṃ tad bhavaty āśu tasmiṃs tasmiṃs tadā tadā //MU_5,90.44//",
    "GSP27moksop_u:28972": " tathā dṛṣṭāri hi mano vikāram upagacchati /",
    "GSP27moksop_u:28973": " dṛṣṭamitraṃ ca hṛdyatvaṃ svayam evābhipadyate //MU_5,90.45//",
    "GSP27moksop_u:28974": " rāgadveṣavihīne tu pathike pādape girau /",
    "GSP27moksop_u:28975": " bhavaty arāgavidveṣaṃ svayam ity anubhūyate //MU_5,90.46//",
    "GSP27moksop_u:28976": " mṛṣṭe laulyam upādatte durbhojye yāti naspṛhām /",
    "GSP27moksop_u:28977": " vairasyaṃ yāti kaṭuni svayam ity anubhūyate //MU_5,90.47//",
    "GSP27moksop_u:28978": " samasaṃvidvilāsāḍhye yad yadā yogidehake /",
    "GSP27moksop_u:28979": " hiṃsraṃ cetaḥ pataty āśu samatām eti tat tadā //MU_5,90.48//",
    "GSP27moksop_u:28980": " samaṃ sadbhāvamuktatvāc chedādau na pravartate /",
    "GSP27moksop_u:28981": " pāntho vyarthaṃ pathi grāme yathā grāmīṇakarmaṇi //MU_5,90.49//",
    "GSP27moksop_u:28982": " yogidehasamīpāt tu gatvā prāpnoti hiṃsratām /",
    "GSP27moksop_u:28983": " yad yad bhavati tatrāśu tathārūpaṃ na saṃśayaḥ //MU_5,90.50//",
    "GSP27moksop_u:28984": " iti hiṃsrair mṛgavyāghrasiṃhakīṭasarīsṛpaiḥ /",
    "GSP27moksop_u:28985": " na cchinnā vītahavyasya tanur bhūtalaśāyinī //MU_5,90.51//",
    "GSP27moksop_u:28986": " sarvatra vidyate saṃvit kāṣṭhaloṣṭopalādike /",
    "GSP27moksop_u:28987": " sattāsāmānyarūpeṇa saṃsthitā bālamūkavat //MU_5,90.52//",
    "GSP27moksop_u:28988": " poplūyamānā taralā kevalaṃ paridṛśyate /",
    "GSP27moksop_u:28989": " tanvī puryaṣṭakeṣv eva pratibimbaṃ jaleṣv iva //MU_5,90.53//",
    "GSP27moksop_u:28990": " tena bhūjalavāyvagnisaṃvittyā samarūpayā /",
    "GSP27moksop_u:28991": " na vikāraṃ tanur nītā vītahavyasya rāghava //MU_5,90.54//",
    "GSP27moksop_u:28992": " anyac ca śṛṇu he rāma spando nāśasya kāraṇam /",
    "GSP27moksop_u:28993": " vikārasya ca cittottho vātajo vā jagatsthitau //MU_5,90.55//",
    "GSP27moksop_u:28994": " prāṇānāṃ prāṇatā spandāt tacchāntau te dṛṣatsamāḥ /",
    "GSP27moksop_u:28995": " yatas sthitā dhāraṇayā tenānaṣṭāsya sā tanuḥ //MU_5,90.56//",
    "GSP27moksop_u:28996": " sabāhyābhyantaraṃ spandaś cetaso vātajo 'tha vā /",
    "GSP27moksop_u:28997": " na yasya vidyate tasya dūrasthau vikṛtikṣayau //MU_5,90.57//",
    "GSP27moksop_u:28998": " sabāhyābhyantaraṃ śānte spande tattvavidāṃ vara /",
    "GSP27moksop_u:28999": " dhātavas saṃsthitiṃ dehe na tyajanti kadācana //MU_5,90.58//",
    "GSP27moksop_u:29000": " saṃśānte dehagehasthe praspande cittavātayoḥ /",
    "GSP27moksop_u:29001": " dhātavo mairavaṃ sthairyaṃ yānti saṃstambhitātmakāḥ //MU_5,90.59//",
    "GSP27moksop_u:29002": " tathā ca dṛśyate loke spandaśāntau dṛḍhā sthitiḥ /",
    "GSP27moksop_u:29003": " dārūṇām iva dhīrāṇāṃ sarvāṅgānām acopatām //MU_5,90.60//",
    "GSP27moksop_u:29004": " iti varṣasahasrāṇi dehā jagati yoginām /",
    "GSP27moksop_u:29005": " na klidyanti na bhidyante 'bhagnavajralavā iva //MU_5,90.61//",
    "GSP27moksop_u:29006": " tadaiva vītahavyo 'sau śṛṇu kiṃ nopaśāntavān /",
    "GSP27moksop_u:29007": " deham utsṛjya tattvajño jñātajñeyatayā paraḥ //MU_5,90.62//",
    "GSP27moksop_u:29008": " ye hi vijñātavijñeyā vītarāgā mahādhiyaḥ /",
    "GSP27moksop_u:29009": " vicchinnagranthayas sarve te svatantrās tanau sthitāḥ //MU_5,90.63//",
    "GSP27moksop_u:29010": " evaṃ vāpi ca karmāṇi prāktanāny aihikāni vā /",
    "GSP27moksop_u:29011": " vāsanā vā na teṣāṃ tac ceto niyamayanty alam //MU_5,90.64//",
    "GSP27moksop_u:29012": " tena tattvavidāṃ tāta kākatālīyavan manaḥ /",
    "GSP27moksop_u:29013": " yad yad bhāvayati kṣipraṃ tat tad āśu karoty alam //MU_5,90.65//",
    "GSP27moksop_u:29014": " kākatālīyayogena vītahavyasya saṃvidā /",
    "GSP27moksop_u:29015": " sāmprataṃ jīvitaṃ buddhaṃ tad evāśu sthirīkṛtam //MU_5,90.66//",
    "GSP27moksop_u:29016": " yadā tu tasya pratibhā videhonmukhatāṃ gatā /",
    "GSP27moksop_u:29017": " tadā videhamukto 'bhūd asau svātantryasaṃsthitiḥ //MU_5,90.67//",
    "GSP27moksop_u:29018": " vigatavāsanam āśu vipāśatām upagataṃ mana ātmatayoditam /",
    "GSP27moksop_u:29019": " yad abhivāñchati tad bhavati kṣaṇāt sakalaśaktimayo hi maheśvaraḥ //MU_5,90.68//",
    "GSP27moksop_u:29020": " siddhilābhavicāropadeśo nāma sargaḥ",
    "GSP27moksop_u:29021": " ekanavatitamas sargaḥ",
    "GSP27moksop_u:29022": " [vasiṣṭhaḥ:]",
    "GSP27moksop_u:29023": " yadā hy astaṅgataprāyaṃ jātaṃ cittaṃ vicārataḥ /",
    "GSP27moksop_u:29024": " tadāsya vītahavyasya jātā maitryādayo guṇāḥ //MU_5,91.1//",
    "GSP27moksop_u:29025": " [rāmaḥ:]",
    "GSP27moksop_u:29026": " vivekābhyudayāc cittasvarūpe 'ntarhite mune /",
    "GSP27moksop_u:29027": " maitryādayo guṇā jātā ity uktaṃ kiṃ tvayā prabho //MU_5,91.2//",
    "GSP27moksop_u:29028": " brahmann astaṅgate citte kasya maitryādayo guṇāḥ /",
    "GSP27moksop_u:29029": " kva vā parisphurantīti vada me vadatāṃ vara //MU_5,91.3//",
    "GSP27moksop_u:29030": " vasiṣṭhaḥ:",
    "GSP27moksop_u:29031": " dvividhaś cittanāśo 'sti sarūpo 'rūpa eva ca /",
    "GSP27moksop_u:29032": " jīvanmuktas sarūpas syād arūpo 'dehamuktajaḥ //MU_5,91.4//",
    "GSP27moksop_u:29033": " cittasatteha duḥkhāya cittanāśas sukhāya ca /",
    "GSP27moksop_u:29034": " cittasattāṃ kṣayaṃ nītvā cittanāśam upārjayet //MU_5,91.5//",
    "GSP27moksop_u:29035": " tāmasair vāsanājālair vyāptaṃ yaj janmakāraṇam /",
    "GSP27moksop_u:29036": " vidyamānaṃ mano viddhi tad duḥkhāyaiva kevalam //MU_5,91.6//",
    "GSP27moksop_u:29037": " prākṛtaṃ guṇasambhāraṃ mameti bahu manyate /",
    "GSP27moksop_u:29038": " yat tu cittam atattvajñaṃ duḥkhi taj jīva ucyate //MU_5,91.7//",
    "GSP27moksop_u:29039": " vidyamānaṃ mano yāvat tāvad duḥkham anantakam /",
    "GSP27moksop_u:29040": " manasy astaṅgate jantos saṃsāro 'ntam upāgataḥ //MU_5,91.8//",
    "GSP27moksop_u:29041": " duḥkhi mūḍham avaṣṭabdham asmīty eva viniścayam /",
    "GSP27moksop_u:29042": " vidyamānaṃ mano viddhi duḥkhavṛkṣanavāṅkuram //MU_5,91.9//",
    "GSP27moksop_u:29043": " rāmaḥ:",
    "GSP27moksop_u:29044": " naṣṭaṃ kasya mano brahman naṣṭaṃ vā kīdṛśaṃ bhavet /",
    "GSP27moksop_u:29045": " kīdṛśaś cāsya nāśas syāt syāt sattā cāsya kīdṛśī //MU_5,91.10//",
    "GSP27moksop_u:29046": " vasiṣṭhaḥ:",
    "GSP27moksop_u:29047": " cetasaḥ kathitā sattā mayā raghukulodvaha /",
    "GSP27moksop_u:29048": " asya nāśam idānīṃ tvaṃ śṛṇu praśnavidāṃ vara //MU_5,91.11//",
    "GSP27moksop_u:29049": " sukhaduḥkhadaśā dhīraṃ sāmyān na proddharanti yam /",
    "GSP27moksop_u:29050": " niśśvāsā iva śailendraṃ cittaṃ tasya mṛtaṃ viduḥ //MU_5,91.12//",
    "GSP27moksop_u:29051": " ayaṃ so 'ham ayaṃ nāham iti cintā narottamam /",
    "GSP27moksop_u:29052": " kharvīkaroti yaṃ nāntaś cittaṃ tasya mṛtaṃ viduḥ //MU_5,91.13//",
    "GSP27moksop_u:29053": " eṣa sādho manonāśo naṣṭaṃ cedṛṅ mano bhavet /",
    "GSP27moksop_u:29054": " cittanāśadaśā caiṣā jīvanmuktasya vidyate //MU_5,91.14//",
    "GSP27moksop_u:29055": " manastāṃ mūḍhatāṃ viddhi yadā naśyati sānagha /",
    "GSP27moksop_u:29056": " cittanāśābhidhānaṃ hi tadā sattvam udety alam //MU_5,91.15//",
    "GSP27moksop_u:29057": " tasya sattvavilāsasya cittanāśasya rāghava /",
    "GSP27moksop_u:29058": " jīvanmuktasvabhāvasya kaiścic cittvābhidhā kṛtā //MU_5,91.16//",
    "GSP27moksop_u:29059": " maitryādibhir guṇair yuktaṃ bhavaty uttamavāsanam /",
    "GSP27moksop_u:29060": " bhūyojanmavinirmuktaṃ jīvanmuktaṃ mano 'nagha //MU_5,91.17//",
    "GSP27moksop_u:29061": " vyāptaṃ vāsanayā yat syād bhūyojananamuktayā /",
    "GSP27moksop_u:29062": " jīvanmuktamano 'saktaṃ rāma tat sattvam ucyate //MU_5,91.18//",
    "GSP27moksop_u:29063": " sampraty evānubhūtatvāt sattvāptyā tattvasaṃyutaḥ /",
    "GSP27moksop_u:29064": " sarūpo 'sau manonāśo jīvanmuktasya vidyate //MU_5,91.19//",
    "GSP27moksop_u:29065": " maitrī dayātha muditā śaśāṅka iva dīptayaḥ /",
    "GSP27moksop_u:29066": " jīvanmuktamanonāśe sarvathā sarvadā sthitāḥ //MU_5,91.20//",
    "GSP27moksop_u:29067": " jīvanmuktamanonāśe sattvanāmni himācale /",
    "GSP27moksop_u:29068": " vasanta iva mañjaryas sphuranti guṇasampadaḥ //MU_5,91.21//",
    "GSP27moksop_u:29069": " arūpas tu manonāśo yo mayokto raghūdvaha /",
    "GSP27moksop_u:29070": " videhamuktāv evāsau vidyate niṣkalātmakaḥ //MU_5,91.22//",
    "GSP27moksop_u:29071": " samagrāgryaguṇādhāram api sattvaṃ pralīyate /",
    "GSP27moksop_u:29072": " videhamuktau vimale pade paramapāvane //MU_5,91.23//",
    "GSP27moksop_u:29073": " videhamuktaviṣaye tasmin sattvakṣayātmake /",
    "GSP27moksop_u:29074": " cittanāśe virūpākhye na kiñcid api vidyate //MU_5,91.24//",
    "GSP27moksop_u:29075": " na guṇā nāguṇās tatra na śrīr nāśrīr na lolatā /",
    "GSP27moksop_u:29076": " na codayo nāstamayo na harṣāmarṣasaṃvidaḥ //MU_5,91.25//",
    "GSP27moksop_u:29077": " na tejo na tamaḥ kiñcin na sandhyādinarātrayaḥ /",
    "GSP27moksop_u:29078": " na diśo daśa nākāśaṃ nārtho nānartharūpatā //MU_5,91.26//",
    "GSP27moksop_u:29079": " na vāsanā na racanā nehānīhe na rañjanā /",
    "GSP27moksop_u:29080": " na sattā nāpi vāsattā na madhyaṃ vāpi tat padam //MU_5,91.27//",
    "GSP27moksop_u:29081": " atamastejasā vyomnā vitārendvarkavārmucā /",
    "GSP27moksop_u:29082": " tat samaṃ śaradacchena visandhyenārajastviṣā //MU_5,91.28//",
    "GSP27moksop_u:29083": " ye hi pāraṃ gatā buddhes saṃsārāḍambarasya ca /",
    "GSP27moksop_u:29084": " teṣāṃ tad āspadaṃ sphāraṃ pavanānām ivāmbaram //MU_5,91.29//",
    "GSP27moksop_u:29085": " saṃśāntaduḥkham ajaḍātmakam ekasuptam ānandamantharam apetarajastamo'rkam /",
    "GSP27moksop_u:29086": " ākāśakośatanavo 'tanavo mahāntas tasmin pade galitacittalavā vasanti //MU_5,91.30//",
    "GSP27moksop_u:29087": " cittavicārayogopadeśo nāma sargaḥ",
    "GSP27moksop_u:29088": " dvinavatitamas sargaḥ",
    "GSP27moksop_u:29089": " rāmaḥ:",
    "GSP27moksop_u:29090": " paramākāśakośādrirūḍhaṃ lokāntaradrumam /",
    "GSP27moksop_u:29091": " tārakāpuṣpaśabalaṃ devāsuravihaṅgamam //MU_5,92.1//",
    "GSP27moksop_u:29092": " vidyunmañjaritopāntanīlanīradapallavam /",
    "GSP27moksop_u:29093": " sarvarturamyaṃ candrārkagaṇaramyaṃ kacattaṭam //MU_5,92.2//",
    "GSP27moksop_u:29094": " saptābdhivāpīvalitaṃ saricchatanirantaram /",
    "GSP27moksop_u:29095": " caturdaśavidhānantabhūtajātopajīvitam //MU_5,92.3//",
    "GSP27moksop_u:29096": " jagatkānanam ākramya sthitāyāḥ kṛtajālakam /",
    "GSP27moksop_u:29097": " brahman saṃsṛtimṛdvīkālatāyā vitatākṛteḥ //MU_5,92.4//",
    "GSP27moksop_u:29098": " jarāmaraṇaparyāyaduḥkhaduḥkhaphalāvaleḥ /",
    "GSP27moksop_u:29099": " prarūḍhamūlamālāyā mohasekajalāñjaleḥ //MU_5,92.5//",
    "GSP27moksop_u:29100": " kiṃ bījam atha bījasya tasya kiṃ bījam ucyate /",
    "GSP27moksop_u:29101": " atha tasyāpi kiṃ bījaṃ bījaṃ tasyāpi kiṃ bhavet //MU_5,92.6//",
    "GSP27moksop_u:29102": " sarvam etat samāsena punar bodhābhivṛddhaye /",
    "GSP27moksop_u:29103": " siddhaye jñānasārasya vada me vadatāṃ vara //MU_5,92.7//",
    "GSP27moksop_u:29104": " vasiṣṭhaḥ:",
    "GSP27moksop_u:29105": " antarlīnaghanārambhaśubhāśubhamahāṅkuram /",
    "GSP27moksop_u:29106": " saṃsṛtivratater bījaṃ śarīraṃ viddhi rāghava //MU_5,92.8//",
    "GSP27moksop_u:29107": " śākhāpratānagahanā phalapallavalāsinī /",
    "GSP27moksop_u:29108": " teneyaṃ bhavati sphītā śaradīva vasundharā //MU_5,92.9//",
    "GSP27moksop_u:29109": " bhāvābhāvadaśākośaṃ duḥkharatnasamudgakam /",
    "GSP27moksop_u:29110": " bījam asya śarīrasya cittam āśāvaśānugam //MU_5,92.10//",
    "GSP27moksop_u:29111": " cittād idam udety uccais sac cāsac cāṅgajālakam /",
    "GSP27moksop_u:29112": " tathā caitat svayaṃ svapnasambhrameṣv anubhūyate //MU_5,92.11//",
    "GSP27moksop_u:29113": " yathā gandharvasaṅkalpāt puram evaṃ hi cetasaḥ /",
    "GSP27moksop_u:29114": " savātāyanam ākārabhāsuraṃ jāyate vapuḥ //MU_5,92.12//",
    "GSP27moksop_u:29115": " yad idaṃ kiñcid ābhogi jāgataṃ dṛśyatāṃ gatam /",
    "GSP27moksop_u:29116": " rūpaṃ tac cetasas sphāraṃ ghaṭāditvaṃ mṛdo yathā //MU_5,92.13//",
    "GSP27moksop_u:29117": " dve bīje cittavṛkṣasya vṛttivratatidhāriṇaḥ /",
    "GSP27moksop_u:29118": " ekaṃ prāṇaparispando dvitīyaṃ dṛḍhabhāvanā //MU_5,92.14//",
    "GSP27moksop_u:29119": " yadā praspandate prāṇo nāḍīsaṃsparśanodyataḥ /",
    "GSP27moksop_u:29120": " tadā saṃvedanamayaṃ cittam āśu prajāyate //MU_5,92.15//",
    "GSP27moksop_u:29121": " yadā na spandate prāṇas sirāsaraṇikoṭare /",
    "GSP27moksop_u:29122": " asaṃvittivaśāt tena cittam antar na jāyate //MU_5,92.16//",
    "GSP27moksop_u:29123": " prāṇaspandanam evedaṃ cittadvāreṇa dṛśyate /",
    "GSP27moksop_u:29124": " jagattām āgataṃ vyomni nīlatvādīva dṛgdṛśā //MU_5,92.17//",
    "GSP27moksop_u:29125": " prāṇapraspandanaṃ puṃstā tacchāntiś śāntir ucyate /",
    "GSP27moksop_u:29126": " prāṇapraspandanāt saṃvid vāti vīṭeva coditā //MU_5,92.18//",
    "GSP27moksop_u:29127": " saṃvit sphurati deheṣu prāṇaspandaprabodhitā /",
    "GSP27moksop_u:29128": " cakrāvartair aṅganeṣu vīṭeva karatāḍitā //MU_5,92.19//",
    "GSP27moksop_u:29129": " satī sarvagatā saṃvit prāṇaspandena bodhyate /",
    "GSP27moksop_u:29130": " sūkṣmāt sūkṣmatarākārā gandhalekheva vāyunā //MU_5,92.20//",
    "GSP27moksop_u:29131": " saṃvitsaṃrodhanaṃ śreyaḥ paramaṃ viddhi rāghava /",
    "GSP27moksop_u:29132": " kāraṇaṃ samatāyās tat kṣobhas tatra na vidyate //MU_5,92.21//",
    "GSP27moksop_u:29133": " saṃvit samuditaivāśu yāti saṃvedyam ādarāt /",
    "GSP27moksop_u:29134": " saṃvedanād anantāni tato duḥkhāni cetasaḥ //MU_5,92.22//",
    "GSP27moksop_u:29135": " suptā punar abodhāya saṃvit santiṣṭhate yadā /",
    "GSP27moksop_u:29136": " labdhaṃ bhavati labdhavyaṃ tadā tad amalaṃ padam //MU_5,92.23//",
    "GSP27moksop_u:29137": " tasmāt prāṇaparispandair vāsanācodanais tathā /",
    "GSP27moksop_u:29138": " no cet saṃvidam ucchūnāṃ karoṣi tad ajo bhavān //MU_5,92.24//",
    "GSP27moksop_u:29139": " saṃviducchūnatā cittaṃ viddhi tenedam ātatam /",
    "GSP27moksop_u:29140": " anarthajālam ālūnaviśīrṇajanajīvakam //MU_5,92.25//",
    "GSP27moksop_u:29141": " yoginaś cittaśāntyarthaṃ kurvanti prāṇarodhanam /",
    "GSP27moksop_u:29142": " prāṇāyāmais tathā dhyānaiḥ prayogair yuktikalpitaiḥ //MU_5,92.26//",
    "GSP27moksop_u:29143": " cittopaśāntiphaladaṃ paramaṃ sāmyakāraṇam /",
    "GSP27moksop_u:29144": " subhagaṃ saṃvidas svāsthyaṃ prāṇasaṃrodhanaṃ viduḥ //MU_5,92.27//",
    "GSP27moksop_u:29145": " jñānavadbhiḥ prakaṭitām anubhūtāṃ ca rāghava /",
    "GSP27moksop_u:29146": " cittasyotpattim aparāṃ vāsanāta imāṃ śṛṇu //MU_5,92.28//",
    "GSP27moksop_u:29147": " dṛḍhabhāvanayā tyaktapūrvāparavicāraṇam /",
    "GSP27moksop_u:29148": " yad ādānaṃ padārthasya vāsanā sā prakīrtitā //MU_5,92.29//",
    "GSP27moksop_u:29149": " bhāvitaṃ tīvrasaṃvegād ātmanā yat tad eva saḥ /",
    "GSP27moksop_u:29150": " bhavaty āśu mahābāho vigatetarasaṃsmṛtiḥ //MU_5,92.30//",
    "GSP27moksop_u:29151": " tādṛgrūpo hi puruṣo vāsanāvivaśīkṛtaḥ /",
    "GSP27moksop_u:29152": " yat paśyati tad etat tat sadvastv iti vimuhyati //MU_5,92.31//",
    "GSP27moksop_u:29153": " vāsanāveśavaivaśyāt svarūpaṃ prajahāti tam /",
    "GSP27moksop_u:29154": " bhramaṃ paśyati durdṛṣṭis sarvaṃ madavaśād iva //MU_5,92.32//",
    "GSP27moksop_u:29155": " asamyagjñānavān eva bhavaty ādhipariplutaḥ /",
    "GSP27moksop_u:29156": " antassthayā vāsanayā viṣūcyeva vaśīkṛtaḥ //MU_5,92.33//",
    "GSP27moksop_u:29157": " asamyagdarśanaṃ yat syād yad anātmātmabhāvanam /",
    "GSP27moksop_u:29158": " yad avastuni vastutvaṃ tac cittaṃ viddhi rāghava //MU_5,92.34//",
    "GSP27moksop_u:29159": " dṛḍhābhyāsapadārthaikabhāvanād aticañcalam /",
    "GSP27moksop_u:29160": " cittaṃ sañjāyate janmajarāmaraṇakāraṇam //MU_5,92.35//",
    "GSP27moksop_u:29161": " yadā na vāsyate kiñcid dheyopādeyarūpi yat /",
    "GSP27moksop_u:29162": " sthīyate sakalaṃ tyaktvā tadā cittaṃ na jāyate //MU_5,92.36//",
    "GSP27moksop_u:29163": " avāsanatvāt satataṃ yadā na manute manaḥ /",
    "GSP27moksop_u:29164": " amanastā tadodeti paramopaśamapradā //MU_5,92.37//",
    "GSP27moksop_u:29165": " yadā kiñcin na saṃvittau sphuraty abhram ivāmbare /",
    "GSP27moksop_u:29166": " tadā padma ivākāśe cittam antar na jāyate //MU_5,92.38//",
    "GSP27moksop_u:29167": " yadā na bhāvyate bhāvaḥ kvacij jagati vastuni /",
    "GSP27moksop_u:29168": " tadā hṛdambare śūnye cittarakṣo na jāyate //MU_5,92.39//",
    "GSP27moksop_u:29169": " etāvanmātrakaṃ manye rūpaṃ cittasya rāghava /",
    "GSP27moksop_u:29170": " yad bhāvanaṃ vastuno 'ntā rāgeṇa ca rasena ca //MU_5,92.40//",
    "GSP27moksop_u:29171": " na kāñcit kalanāyogyāṃ dṛśaṃ bhāvayatas svataḥ /",
    "GSP27moksop_u:29172": " ākāśakośasvacchasya kutaś cittodayo bhavet //MU_5,92.41//",
    "GSP27moksop_u:29173": " yad abhāvanam āsthāyā yad abhāvasya bhāvanam /",
    "GSP27moksop_u:29174": " yad yathāvastudarśitvaṃ tad acittatvam ucyate //MU_5,92.42//",
    "GSP27moksop_u:29175": " sarvam antaḥ parityajya śītalāśayavarti yat /",
    "GSP27moksop_u:29176": " vṛttistham api tac cittam asadrūpam udāhṛtam //MU_5,92.43//",
    "GSP27moksop_u:29177": " vāsanāyāṃ rasādānād rāgo yasya na vidyate /",
    "GSP27moksop_u:29178": " tasya cittam acittatvaṃ gataṃ sattvaṃ tad ucyate //MU_5,92.44//",
    "GSP27moksop_u:29179": " na vāsanā ghanā yasya punarjananakāriṇī /",
    "GSP27moksop_u:29180": " jīvanmuktas sa sattvasthaś cakrabhramavad āsthitaḥ //MU_5,92.45//",
    "GSP27moksop_u:29181": " bhṛṣṭabījopamā yeṣāṃ punarjananavarjitā /",
    "GSP27moksop_u:29182": " vāsanā rasanirhīnā jīvanmuktā hi te smṛtāḥ //MU_5,92.46//",
    "GSP27moksop_u:29183": " sattvarūpapariprāptacittās te jñānapāragāḥ /",
    "GSP27moksop_u:29184": " acittā iti kathyante dehānte vyomarūpiṇaḥ //MU_5,92.47//",
    "GSP27moksop_u:29185": " dve bīje rāma cittasya prāṇaspandanavāsane /",
    "GSP27moksop_u:29186": " ekasmiṃś ca tayoḥ kṣīṇe kṣipraṃ dve api naśyataḥ //MU_5,92.48//",
    "GSP27moksop_u:29187": " mithaḥ kāraṇam ete hi bīje janmani cetasaḥ /",
    "GSP27moksop_u:29188": " jalāṅgīkaraṇe rāma jalāśayaghanāv iva //MU_5,92.49//",
    "GSP27moksop_u:29189": " bījāṅkuravad ete hi sthite ca tilatailavat /",
    "GSP27moksop_u:29190": " avinābhāvinī nityaṃ kālāpekṣakrame tathā //MU_5,92.50//",
    "GSP27moksop_u:29191": " sārdham utpādayete tu cittakaṃ saṃvidātmakam /",
    "GSP27moksop_u:29192": " yathā ghrāṇendriyānandam āmodapavanāv ubhau //MU_5,92.51//",
    "GSP27moksop_u:29193": " cittasyotpādake sārdhaṃ tathaite vā same tadā /",
    "GSP27moksop_u:29194": " āmodapuṣpavat tailatilavac ca vyavasthite //MU_5,92.52//",
    "GSP27moksop_u:29195": " vāsanāvaśataḥ prāṇaspandas tena ca vāsanā /",
    "GSP27moksop_u:29196": " jāyate cittabījasya tena bījāṅkurakramaḥ //MU_5,92.53//",
    "GSP27moksop_u:29197": " vāsanotplūyamānatvāt saṃvit prakṣobhakarmaṇā /",
    "GSP27moksop_u:29198": " prāṇaspandaṃ bodhayati tena cittaṃ prajāyate //MU_5,92.54//",
    "GSP27moksop_u:29199": " prāṇas spandanadharmitvāt spandate spṛṣṭahṛdguhaḥ /",
    "GSP27moksop_u:29200": " saṃvidaṃ bodhayaṃs tena cittabālaḥ prajāyate //MU_5,92.55//",
    "GSP27moksop_u:29201": " evaṃ hi vāsanāprāṇaspandau cittasya kāraṇam /",
    "GSP27moksop_u:29202": " tayor ekakṣaye nāśo dvayoś cittasya cānagha //MU_5,92.56//",
    "GSP27moksop_u:29203": " sukhaduḥkhamahāskandhaṃ śarīrakamahāphalam /",
    "GSP27moksop_u:29204": " kāryapallavitākāraṃ vṛttivratativeṣṭitam //MU_5,92.57//",
    "GSP27moksop_u:29205": " tṛṣṇākṛṣṇāhivalitaṃ rāgarogabakālayam /",
    "GSP27moksop_u:29206": " ajñānamūlaṃ sudṛḍhaṃ līnendriyavihaṅgamam //MU_5,92.58//",
    "GSP27moksop_u:29207": " vāsanākṣayanāmaitaṃ cittavṛkṣaṃ kṣaṇena hi /",
    "GSP27moksop_u:29208": " prapātayati vātaughaḥ kālapakvaṃ phalaṃ yathā //MU_5,92.59//",
    "GSP27moksop_u:29209": " pāṇḍurīkṛtasarvāśaṃ sthagitākhiladarśanam /",
    "GSP27moksop_u:29210": " vilolajaladākāram ajñānāvakarotthitam //MU_5,92.60//",
    "GSP27moksop_u:29211": " tṛṣṇātṛṇalavaprāptaṃ stambhākṛtiśarīrakam /",
    "GSP27moksop_u:29212": " sphurattanutanukṣubdhaṃ lubdham utplavanaṃ prati //MU_5,92.61//",
    "GSP27moksop_u:29213": " antassthitamahālokam apaśyat pravilīyate /",
    "GSP27moksop_u:29214": " pavanaspandarodhāc ca rāma cittarajaḥ kṣaṇāt //MU_5,92.62//",
    "GSP27moksop_u:29215": " vāsanāprāṇapavanaspandayor anayos tayoḥ /",
    "GSP27moksop_u:29216": " saṃvedyaṃ bījam ity uktaṃ sphuratas tau yatas tataḥ //MU_5,92.63//",
    "GSP27moksop_u:29217": " hṛdi saṃvedyagardhena prāṇaspando 'tha vāsanā /",
    "GSP27moksop_u:29218": " udeti tasmāt saṃvedyaṃ kathitaṃ bījam etayoḥ //MU_5,92.64//",
    "GSP27moksop_u:29219": " saṃvedyasamparityāgāt prāṇaspandanavāsane /",
    "GSP27moksop_u:29220": " samūlaṃ naśyataḥ kṣipraṃ mūlacchedād iva drumau //MU_5,92.65//",
    "GSP27moksop_u:29221": " saṃvidaṃ viddhi saṃvedyabījaṃ vīra tayā vinā /",
    "GSP27moksop_u:29222": " na sambhavati saṃvedyaṃ tailahīnas tilo yathā //MU_5,92.66//",
    "GSP27moksop_u:29223": " na bahir nāntare kiñcit saṃvedyaṃ vidyate pṛthak /",
    "GSP27moksop_u:29224": " saṃvit sphurantī saṅkalpya saṃvedyaṃ sphurati svataḥ //MU_5,92.67//",
    "GSP27moksop_u:29225": " svapne yathātmamaraṇaṃ tathā deśāntarasthitiḥ /",
    "GSP27moksop_u:29226": " svacamatkārayogena saṃvedyaṃ saṃvidas tathā //MU_5,92.68//",
    "GSP27moksop_u:29227": " saṃvedanaṃ svasaṅkalpāt saṃvido yat pravartate /",
    "GSP27moksop_u:29228": " jagajjālakatāṃ yāti tad idaṃ raghunandana //MU_5,92.69//",
    "GSP27moksop_u:29229": " yathā bālasya vetālas svasaṅkalpodbhavo bhavet /",
    "GSP27moksop_u:29230": " puruṣatvaṃ yathā sthāṇos saṃvedyaṃ saṃvidas tathā //MU_5,92.70//",
    "GSP27moksop_u:29231": " etan mithyā vidur jñānaṃ samyagjñānād vilīyate /",
    "GSP27moksop_u:29232": " rajjvām iva bhujaṅgatvaṃ dvīndutvaṃ svīkṣitād iva //MU_5,92.71//",
    "GSP27moksop_u:29233": " śuddhaiva saṃvit trijagat saṃvedyaṃ nānyad asty alam /",
    "GSP27moksop_u:29234": " ity antar niścayo rūḍhas samyagjñānaṃ vidur budhāḥ //MU_5,92.72//",
    "GSP27moksop_u:29235": " pūrvaṃ dṛṣṭam adṛṣṭaṃ vā yad asyāḥ pratibhāsate /",
    "GSP27moksop_u:29236": " saṃvidas tat prayatnena mārjanīyaṃ vijānatā //MU_5,92.73//",
    "GSP27moksop_u:29237": " tadamārjanamātraṃ hi mahāsaṃsāratāṃ gatam /",
    "GSP27moksop_u:29238": " tatpramārjanamātraṃ tu mokṣa ity abhidhīyate //MU_5,92.74//",
    "GSP27moksop_u:29239": " saṃvedanam anantāya duḥkhāya jananātmane /",
    "GSP27moksop_u:29240": " asaṃvittir ajāḍyasthā sukhāyājananātmane //MU_5,92.75//",
    "GSP27moksop_u:29241": " ajaḍo galitānandas tyaktasaṃvedano bhava /",
    "GSP27moksop_u:29242": " asaṃvedyaḥ prabuddhātmā yas tvaṃ sa tvaṃ raghūdvaha //MU_5,92.76//",
    "GSP27moksop_u:29243": " rāmaḥ:",
    "GSP27moksop_u:29244": " ajaḍaś cāpy asaṃvittiḥ kīdṛśo bhavati prabho /",
    "GSP27moksop_u:29245": " asaṃvittau ca jāḍyaṃ tat kathaṃ vā vinivāryate //MU_5,92.77//",
    "GSP27moksop_u:29246": " vasiṣṭhaḥ:",
    "GSP27moksop_u:29247": " yas sarvatrānavasthāstho viśrāntāstho na kutracit /",
    "GSP27moksop_u:29248": " jīvo na vindate kiñcid asaṃvid ajaḍo hi saḥ //MU_5,92.78//",
    "GSP27moksop_u:29249": " saṃvidvastudaśālambas sa yasyeha na vidyate /",
    "GSP27moksop_u:29250": " so 'saṃvid ajaḍaḥ proktaḥ kurvan kāryaśatāny api //MU_5,92.79//",
    "GSP27moksop_u:29251": " saṃvedyena hṛdākāśo manāg api na lipyate /",
    "GSP27moksop_u:29252": " yasyāsāv ajaḍo 'saṃvij jīvanmuktaś ca kathyate //MU_5,92.80//",
    "GSP27moksop_u:29253": " yadā na bhāvyate kiñcin nirvāsanatayātmani /",
    "GSP27moksop_u:29254": " bālamūkādivijñānam iva ca sthīyate sthiram //MU_5,92.81//",
    "GSP27moksop_u:29255": " tadā jāḍyavinirmuktam asaṃvedanam ātatam /",
    "GSP27moksop_u:29256": " āśritaṃ bhavati prājña yasmād bhūyo na lipyate //MU_5,92.82//",
    "GSP27moksop_u:29257": " samastavāsanātyāgān nirvikalpasamādhitaḥ /",
    "GSP27moksop_u:29258": " nīlatvam iva khāt sphāra ānandas sampravartate //MU_5,92.83//",
    "GSP27moksop_u:29259": " yoginas tatra līnasya nissaṃvedanasaṃvidaḥ /",
    "GSP27moksop_u:29260": " tanmayatvād anādyantaṃ tad apy antar vilīyate //MU_5,92.84//",
    "GSP27moksop_u:29261": " gacchaṃs tiṣṭhan spṛśañ jighrann api tena sa ucyate /",
    "GSP27moksop_u:29262": " ajaḍo galitānandas tyaktasaṃvedanas sukhī //MU_5,92.85//",
    "GSP27moksop_u:29263": " etāṃ dṛṣṭim avaṣṭabhya kaṣṭayā naṣṭaceṣṭayā /",
    "GSP27moksop_u:29264": " tara duḥkhāmbudheḥ pāram apāraguṇasāgaraḥ //MU_5,92.86//",
    "GSP27moksop_u:29265": " yathā bījād bṛhadvṛkṣo vyoma vyāpnoti kālataḥ /",
    "GSP27moksop_u:29266": " tathaivedaṃ svasaṅkalpāt saṃvedyaṃ saṃvidutthitam //MU_5,92.87//",
    "GSP27moksop_u:29267": " yadā saṅkalpya saṅkalpaṃ saṃvit saṃvindate vapuḥ /",
    "GSP27moksop_u:29268": " tadāsya janmajālasya saiva gacchati bījatām //MU_5,92.88//",
    "GSP27moksop_u:29269": " janayitvātmanātmānaṃ mohayitvā punaḥ punaḥ /",
    "GSP27moksop_u:29270": " svayaṃ mokṣaṃ nayaty ante saṃvit sarvatra rāghava //MU_5,92.89//",
    "GSP27moksop_u:29271": " yad eva bhāvayaty eṣā tad eva bhavati kṣaṇāt /",
    "GSP27moksop_u:29272": " naṭavad bhūmikāṃ tyaktvā svam āyāti cirād vapuḥ //MU_5,92.90//",
    "GSP27moksop_u:29273": " devo nāgo 'suro yakṣo rakṣaḥ puṅkinnaro gajaḥ /",
    "GSP27moksop_u:29274": " ātmaivāsyā vilāsinyā jagannaṭyāḥ pranṛtyati //MU_5,92.91//",
    "GSP27moksop_u:29275": " baddhvātmānaṃ ruditvā ca kośakāraḥ krimir yathā /",
    "GSP27moksop_u:29276": " cirāt kevalatām eti svayaṃ saṃvit svabhāvataḥ //MU_5,92.92//",
    "GSP27moksop_u:29277": " jagajjaladhijālānāṃ saṃvij jalam alaṃ tathā /",
    "GSP27moksop_u:29278": " yathaivāpūrya dikcakraṃ sphuraty adryāditāṃ gatā //MU_5,92.93//",
    "GSP27moksop_u:29279": " dyauḥ kṣamā vāyur ākāśaṃ parvatās sarito diśaḥ /",
    "GSP27moksop_u:29280": " ity asyā vīcayaḥ proktās saṃvitsalilasantateḥ //MU_5,92.94//",
    "GSP27moksop_u:29281": " saṃvinmātraṃ jagat sarvaṃ dvitīyā nāsti kalpanā /",
    "GSP27moksop_u:29282": " ity eva samyagjñānena saṃvid gacchati nānyatām //MU_5,92.95//",
    "GSP27moksop_u:29283": " yadā na vindate kiñcit spandate na na copati /",
    "GSP27moksop_u:29284": " svātmany eva sthitiṃ yāti saṃvin nālipyate tadā //MU_5,92.96//",
    "GSP27moksop_u:29285": " athāsyās saṃvido rāma sanmātraṃ bījam ucyate /",
    "GSP27moksop_u:29286": " sattvamātrād udety eṣā prākāśyam iva tejasaḥ //MU_5,92.97//",
    "GSP27moksop_u:29287": " dve rūpe tatra sattāyā ekaṃ nānākṛti sthitam /",
    "GSP27moksop_u:29288": " dvitīyam ekarūpaṃ tu vibhāgo 'yaṃ tayoś śṛṇu //MU_5,92.98//",
    "GSP27moksop_u:29289": " ghaṭatā paṭatā tattā tvattā matteti kathyate /",
    "GSP27moksop_u:29290": " sattārūpaṃ vibhāgena yat tu nānākṛti sthitam //MU_5,92.99//",
    "GSP27moksop_u:29291": " vibhāgaṃ tu parityajya sattaikātmatayā tatam /",
    "GSP27moksop_u:29292": " sāmānyenaiva sattāyā rūpam ekam udāhṛtam //MU_5,92.100//",
    "GSP27moksop_u:29293": " viśeṣaṃ samparityajya sanmātraṃ yad alepakam /",
    "GSP27moksop_u:29294": " ekarūpaṃ mahārūpaṃ sattāyās tat paraṃ viduḥ //MU_5,92.101//",
    "GSP27moksop_u:29295": " rūpaṃ nānākṛtitvena sattāyā na kadācana /",
    "GSP27moksop_u:29296": " asaṃvedyaṃ sambhavati tasmād etad avastukam //MU_5,92.102//",
    "GSP27moksop_u:29297": " ekarūpaṃ tu yad rūpaṃ sattāyā vimalātmakam /",
    "GSP27moksop_u:29298": " na kadācana tad yāti nāśaṃ nāpi ca vismṛtim //MU_5,92.103//",
    "GSP27moksop_u:29299": " kālasattā kalāsattā vastusatteyam ity api /",
    "GSP27moksop_u:29300": " vibhāgakalanāṃ tyaktvā sanmātraikaparo bhava //MU_5,92.104//",
    "GSP27moksop_u:29301": " kālasattā khasattā ca pronmuktakalanā satī /",
    "GSP27moksop_u:29302": " yady apy uttamasadrūpā tathāpy eṣā na vāstavī //MU_5,92.105//",
    "GSP27moksop_u:29303": " vibhāgakalanā yatra vibhinnamatadāyinī /",
    "GSP27moksop_u:29304": " nānātākāraṇaṃ dṛṣṭā tat kathaṃ pāvanaṃ bhavet //MU_5,92.106//",
    "GSP27moksop_u:29305": " sattāsāmānyam evaikaṃ bhāvayan kevalaṃ vapuḥ /",
    "GSP27moksop_u:29306": " paripūrṇaḥ parānandī tiṣṭhābharitadigbharaḥ //MU_5,92.107//",
    "GSP27moksop_u:29307": " sattāsāmānyamātrasya yā koṭiḥ kovideśvara /",
    "GSP27moksop_u:29308": " saivāsya bījatāṃ yātā tata eṣa pravartate //MU_5,92.108//",
    "GSP27moksop_u:29309": " sattāsāmānyaparyantaṃ yat tat kalanayojjhitam /",
    "GSP27moksop_u:29310": " padam ādyam anādyantaṃ tasya bījaṃ na vidyate //MU_5,92.109//",
    "GSP27moksop_u:29311": " saṃvil layaṃ yāti tatra nirvikāraṃ ca tiṣṭhati /",
    "GSP27moksop_u:29312": " bhūyo nāvartate duḥkhe tatra labdhavatī padam //MU_5,92.110//",
    "GSP27moksop_u:29313": " tad dhetus sarvahetūnāṃ tasya hetur na vidyate /",
    "GSP27moksop_u:29314": " sa sāras sarvasārāṇāṃ tasmāt sāro na vidyate //MU_5,92.111//",
    "GSP27moksop_u:29315": " tasmiṃś ciddarpaṇe sphāre samagrā vastudṛṣṭayaḥ /",
    "GSP27moksop_u:29316": " imās tāḥ pratibimbanti sarasīva taṭadrumāḥ //MU_5,92.112//",
    "GSP27moksop_u:29317": " sarve bhāvā ime tatra svadante svādadhāriṇi /",
    "GSP27moksop_u:29318": " ṣaḍrasā iva jihvāyāṃ prakaṭatvaṃ prayānti ca //MU_5,92.113//",
    "GSP27moksop_u:29319": " tat khād acchatarasyāpi cidākāśasya vai padam /",
    "GSP27moksop_u:29320": " sarveṣāṃ svādajātānām alam āsvādanaṃ ca tat //MU_5,92.114//",
    "GSP27moksop_u:29321": " jāyate vartate caiva vardhate dṛśyate tathā /",
    "GSP27moksop_u:29322": " santiṣṭhate vigalati tatrāṅga jagatāṃ gaṇaḥ //MU_5,92.115//",
    "GSP27moksop_u:29323": " tat tad guru gariṣṭhānāṃ tat tal laghu laghīyasām /",
    "GSP27moksop_u:29324": " tat tat sthūlaṃ sthaviṣṭhānām aṇīyas tad aṇīyasām //MU_5,92.116//",
    "GSP27moksop_u:29325": " daviṣṭhānāṃ daviṣṭhaṃ tad antikānāṃ tad antikam /",
    "GSP27moksop_u:29326": " kaniṣṭhānāṃ kaniṣṭhaṃ taj jyeṣṭhaṃ taj jyāyasām api //MU_5,92.117//",
    "GSP27moksop_u:29327": " tejasām api tat tejas tamasām api tat tamaḥ /",
    "GSP27moksop_u:29328": " vastūnām api tad vastu dṛśām apy aṅga dṛk parā //MU_5,92.118//",
    "GSP27moksop_u:29329": " tat tat kiñcin nakiñcic ca tat tad asti ca nāsti ca /",
    "GSP27moksop_u:29330": " tat tad dṛśyaṃ adṛśyaṃ ca tat tad asmi na cāsmi ca //MU_5,92.119//",
    "GSP27moksop_u:29331": " rāma sarvaprayatnena tasmin paramapāvane /",
    "GSP27moksop_u:29332": " pade sthitim upāyāsi yathā kuru tathānagha //MU_5,92.120//",
    "GSP27moksop_u:29333": " tad amalam ajaraṃ tad ātmatattvaṃ tadavagatāv upaśāntim eti cetaḥ /",
    "GSP27moksop_u:29334": " avagatavitataikatatsvarūpo bhava bhavamukta sadoditaś cirāya //MU_5,92.121//",
    "GSP27moksop_u:29335": " saṃsṛtibījavicārayogopadeśo nāma sargaḥ",
    "GSP27moksop_u:29336": " trinavatitamas sargaḥ",
    "GSP27moksop_u:29337": " rāmaḥ:",
    "GSP27moksop_u:29338": " etāni tāni proktāni tvayā bījāni mānada /",
    "GSP27moksop_u:29339": " katamasya prayogeṇa śīghraṃ tat prāpyate padam //MU_5,93.1//",
    "GSP27moksop_u:29340": " vasiṣṭhaḥ:",
    "GSP27moksop_u:29341": " eteṣāṃ duḥkhabījānāṃ proktaṃ yad yan mayottaram /",
    "GSP27moksop_u:29342": " tasya tasya prayogeṇa śīghram āsādyate padam //MU_5,93.2//",
    "GSP27moksop_u:29343": " sattāsāmānyakoṭisthe jhagity eva pade yadi /",
    "GSP27moksop_u:29344": " pauruṣeṇa prayatnena balāt santyajya vāsanāḥ //MU_5,93.3//",
    "GSP27moksop_u:29345": " sthitiṃ badhnāsi tattvajña kṣaṇam apy akṣayātmikām /",
    "GSP27moksop_u:29346": " kṣaṇe 'sminn eva tat sādhu padam āsādayasy alam //MU_5,93.4//",
    "GSP27moksop_u:29347": " sattāsāmānyarūpe vā karoṣi sthitim aṅga cet /",
    "GSP27moksop_u:29348": " tat kiñcidadhikeneha yatnenāpnoṣi tat padam //MU_5,93.5//",
    "GSP27moksop_u:29349": " saṃvittattve kṛtajñāno yadi tiṣṭhasi vānagha /",
    "GSP27moksop_u:29350": " tad yatnenādhikenoccair āsādayasi tat padam //MU_5,93.6//",
    "GSP27moksop_u:29351": " saṃvedye kevale dhyānaṃ na sambhavati rāghava /",
    "GSP27moksop_u:29352": " sarvatra sambhavād asyās saṃvitter eva sarvadā //MU_5,93.7//",
    "GSP27moksop_u:29353": " yac cintayasi yad yāsi yat tiṣṭhasi karoṣi vā /",
    "GSP27moksop_u:29354": " tatra tatra sthitā saṃvit saṃvid eva tad eva vā //MU_5,93.8//",
    "GSP27moksop_u:29355": " vāsanāsamparityāge yadi yatnaṃ karoṣi vā /",
    "GSP27moksop_u:29356": " tat te śithilatāṃ yānti sarvādhivyādhayaḥ kṣaṇāt //MU_5,93.9//",
    "GSP27moksop_u:29357": " pūrvebhyas tu prayatnebhyo viṣamo 'yaṃ hi saṃsmṛtaḥ /",
    "GSP27moksop_u:29358": " dussādho vāsanātyāgas sumerūnmūlanād api //MU_5,93.10//",
    "GSP27moksop_u:29359": " yāvad vilīnaṃ na mano na tāvad vāsanākṣayaḥ //MU_5,93.11//",
    "GSP27moksop_u:29360": " tattvajñānaṃ manonāśo vāsanākṣaya eva ca /",
    "GSP27moksop_u:29361": " mithaḥ kāraṇatāṃ gatvā dussādhāni sthitāny ataḥ //MU_5,93.12//",
    "GSP27moksop_u:29362": " tasmād rāghava yatnena pauruṣeṇa vivekinā /",
    "GSP27moksop_u:29363": " bhogecchāṃ dūratas tyaktvā trayam etat samāśrayet //MU_5,93.13//",
    "GSP27moksop_u:29364": " sarva ete samaṃ yāvan na svabhyastā muhur muhuḥ /",
    "GSP27moksop_u:29365": " tāvan na padasamprāptir bhavaty api samāśataiḥ //MU_5,93.14//",
    "GSP27moksop_u:29366": " vāsanākṣayavijñānamanonāśā mahāmateḥ /",
    "GSP27moksop_u:29367": " samakālaṃ cirābhyastā bhavanti phaladā muneḥ //MU_5,93.15//",
    "GSP27moksop_u:29368": " ekaikaśo niṣevyante yady ete ciram apy alam /",
    "GSP27moksop_u:29369": " tan na siddhiṃ prayacchanti mantrāś śakalitā iva //MU_5,93.16//",
    "GSP27moksop_u:29370": " cirakālopacaritā apy ete sudhiyo 'pi ca /",
    "GSP27moksop_u:29371": " ekaśaḥ param abhyetuṃ na śaktās sainikā iva //MU_5,93.17//",
    "GSP27moksop_u:29372": " samam udyogam ānītās santa ete hi dhīmatā /",
    "GSP27moksop_u:29373": " samsārāriṃ nikṛntanti mūlād api bhaṭā iva //MU_5,93.18//",
    "GSP27moksop_u:29374": " vāsanākṣayavijñānamanonāśāḥ prayatnataḥ /",
    "GSP27moksop_u:29375": " samaṃ sevyās tava ciraṃ tena tāta na tapyase //MU_5,93.19//",
    "GSP27moksop_u:29376": " tribhir ebhiś cirābhyastair hṛdayagranthayo dṛḍhāḥ /",
    "GSP27moksop_u:29377": " niśśeṣam eva truṭyanti bisacchedād guṇā iva //MU_5,93.20//",
    "GSP27moksop_u:29378": " janmāntaraśatābhyastā rāma saṃsārasaṃsthitiḥ /",
    "GSP27moksop_u:29379": " sā cirābhyāsayogena vinā na kṣīyate kvacit //MU_5,93.21//",
    "GSP27moksop_u:29380": " gacchañ śṛṇvan spṛśañ jighraṃs tiṣṭhañ jāgrat svapan sadā /",
    "GSP27moksop_u:29381": " śreyase paramāyāsya trayasyābhyāsavān bhava //MU_5,93.22//",
    "GSP27moksop_u:29382": " vāsanāsamparityāgasamaṃ prāṇanirodhanaṃ /",
    "GSP27moksop_u:29383": " vidus tattvavidas tasmāt tad apy evaṃ samāharet //MU_5,93.23//",
    "GSP27moksop_u:29384": " vāsanāsamparityāgāc cittaṃ gacchaty acittatām /",
    "GSP27moksop_u:29385": " prāṇaspandanirodhāc ca yathecchasi tathā kuru //MU_5,93.24//",
    "GSP27moksop_u:29386": " prāṇāyāmadṛḍhābhyāsair yuktyā ca gurudattayā /",
    "GSP27moksop_u:29387": " āsanāsanayogena prāṇaspando nirudhyate //MU_5,93.25//",
    "GSP27moksop_u:29388": " samyagjñānavilāsena jagadvastuṣv anāsthayā /",
    "GSP27moksop_u:29389": " yathābhūtārthadarśitvād vāsanā na pravartate //MU_5,93.26//",
    "GSP27moksop_u:29390": " adāv ante ca vastūnām avisaṃvādi yat sthiram /",
    "GSP27moksop_u:29391": " rūpaṃ taddarśanaṃ jñānaṃ kṣīyate tena vāsanā //MU_5,93.27//",
    "GSP27moksop_u:29392": " nissaṅgaṃ vyavahāritvād bhavabhāvanavarjanāt /",
    "GSP27moksop_u:29393": " śarīre nāśadarśitvād vāsanā na pravartate //MU_5,93.28//",
    "GSP27moksop_u:29394": " saṃśānte pavanaspande yathā pāṃsur nabhastale /",
    "GSP27moksop_u:29395": " vāsanāvibhave naṣṭe na cittaṃ sampravartate //MU_5,93.29//",
    "GSP27moksop_u:29396": " yaḥ prāṇapavanaspandaś cittaspandas sa eva hi /",
    "GSP27moksop_u:29397": " tasmāj jaganti jāyante pāṃsavo 'vakarād iva //MU_5,93.30//",
    "GSP27moksop_u:29398": " prāṇaspandajayo yatnaḥ kartavyo dhīmatoccakaiḥ /",
    "GSP27moksop_u:29399": " upaviśyopaviśyaikacittakena muhur muhuḥ //MU_5,93.31//",
    "GSP27moksop_u:29400": " atha vainaṃ kramaṃ tyaktvā cittākramaṇam eva cet /",
    "GSP27moksop_u:29401": " rocate te tad āpnoṣi kālena bahunā padam //MU_5,93.32//",
    "GSP27moksop_u:29402": " na śakyate mano jetuṃ vinā yuktim anindita /",
    "GSP27moksop_u:29403": " aṅkuśena vinā mattaṃ yathā duṣṭamataṅgajam //MU_5,93.33//",
    "GSP27moksop_u:29404": " adhyātmavidyādhigamas sādhusaṅgama eva ca /",
    "GSP27moksop_u:29405": " vāsanāsamparityāgaḥ prāṇaspandanirodhanam //MU_5,93.34//",
    "GSP27moksop_u:29406": " etās tā yuktayaḥ puṣṭās santi cittajaye kila /",
    "GSP27moksop_u:29407": " yābhis taj jīyate kṣipraṃ dhārābhir iva bhūrajaḥ //MU_5,93.35//",
    "GSP27moksop_u:29408": " satīṣu yuktiṣv etāsu haṭhān niyamayanti ye /",
    "GSP27moksop_u:29409": " cetas te dīpam utsṛjya vinighnanti tamo 'ñjanaiḥ //MU_5,93.36//",
    "GSP27moksop_u:29410": " vimūḍhāḥ kartum udyuktā ye haṭhāc cetaso jayam /",
    "GSP27moksop_u:29411": " te nibadhnanti nāgendram unmattaṃ bisatantubhiḥ //MU_5,93.37//",
    "GSP27moksop_u:29412": " ciraṃ cittasya mādūraṃ saṃsthitaṃ svaśarīrakam /",
    "GSP27moksop_u:29413": " śodhayanti samutsṛjya yuktiṃ ye tān hatān viduḥ //MU_5,93.38//",
    "GSP27moksop_u:29414": " bhayād bhayam upāyānti kleśāt kleśaṃ vrajanti te /",
    "GSP27moksop_u:29415": " nirvṛtiṃ nādhigacchanti durbhagā iva jantavaḥ //MU_5,93.39//",
    "GSP27moksop_u:29416": " kālaṃ tīrthatapodānayajñadevārcanabhramaiḥ /",
    "GSP27moksop_u:29417": " ciram ādhiśatopetāḥ kṣapayanti mṛgā iva //MU_5,93.40//",
    "GSP27moksop_u:29418": " bhramanti girikūṭeṣu phalapallavabhojinaḥ /",
    "GSP27moksop_u:29419": " mugdhamugdhadhiyo bhītā varākā hariṇā iva //MU_5,93.41//",
    "GSP27moksop_u:29420": " matir ālūnaśīrṇāṅgī tadīyā pelavāṅgikā /",
    "GSP27moksop_u:29421": " na kvacid yāti viśvāsaṃ mṛgī grāmagatā yathā //MU_5,93.42//",
    "GSP27moksop_u:29422": " kallolavalitaṃ cetas teṣāṃ jaḍajavāhṛtam /",
    "GSP27moksop_u:29423": " prohyate prapatad dūraṃ tṛṇaṃ girinadīṣv iva //MU_5,93.43//",
    "GSP27moksop_u:29424": " ātmatattvaṃ vidhivaśāt kadācit kiñcid eva te /",
    "GSP27moksop_u:29425": " duḥkhadoṣadaśādigdhā vidanti na vidanti vā //MU_5,93.44//",
    "GSP27moksop_u:29426": " āgamāpāyino nityā narakasvargamānuṣaiḥ /",
    "GSP27moksop_u:29427": " pātotpātakarākārā nīyante kandukā iva //MU_5,93.45//",
    "GSP27moksop_u:29428": " tato gacchanti narakaṃ tatas svargam ihaiva vā /",
    "GSP27moksop_u:29429": " āvṛttibhir vivartante saritīva taraṅgakāḥ //MU_5,93.46//",
    "GSP27moksop_u:29430": " tasmād etāḥ parityajya durdṛṣṭī raghunandana /",
    "GSP27moksop_u:29431": " śuddhāṃ saṃvidam āśritya vītarāgas sthiro bhava //MU_5,93.47//",
    "GSP27moksop_u:29432": " jñānavān eva sukhabhāg jñānavān eva jīvati /",
    "GSP27moksop_u:29433": " jñānavān eva balavāṃs tasmāj jñānamayo bhava //MU_5,93.48//",
    "GSP27moksop_u:29434": " saṃvedyavarjitam anuttamam ādyam ekaṃ saṃvitpadaṃ vikalanaṃ kalayan mahātman /",
    "GSP27moksop_u:29435": " hṛdy eva tiṣṭha kalanārahitaḥ kriyāṃ tu kurvann akartṛpadam eṣy asamoditaśrīḥ //MU_5,93.49//",
    "GSP27moksop_u:29436": " saṃsṛtibījanirākaraṇakramopadeśo nāma sargaḥ",
    "GSP27moksop_u:29437": " caturnavatitamas sargaḥ",
    "GSP27moksop_u:29438": " vasiṣṭhaḥ:",
    "GSP27moksop_u:29439": " manāg api vicāreṇa cetasas svasya nigrahaḥ /",
    "GSP27moksop_u:29440": " manāg api kṛto yena tenāptaṃ janmanaḥ phalam //MU_5,94.1//",
    "GSP27moksop_u:29441": " vicārakaṇikā yeṣāṃ hṛdi sphurati pelavā /",
    "GSP27moksop_u:29442": " eṣaivābhyāsayogena prayāti śataśākhatām //MU_5,94.2//",
    "GSP27moksop_u:29443": " kiñcitprauḍhavicāraṃ tu naraṃ vairāgyapūrvakam /",
    "GSP27moksop_u:29444": " saṃśrayanti guṇā gaurās saraḥ pūrṇam ivāṇḍajāḥ //MU_5,94.3//",
    "GSP27moksop_u:29445": " samyagvicāriṇaṃ prājñaṃ yathābhūtāvalokinam /",
    "GSP27moksop_u:29446": " āsādayanty api sphārā nāvidyāvibhavā bhṛśam //MU_5,94.4//",
    "GSP27moksop_u:29447": " kiṃ kurvantīha viṣayā mānasyo vṛttayas tathā /",
    "GSP27moksop_u:29448": " ādhayo vyādhayo vāpi samyagdarśanasanmateḥ //MU_5,94.5//",
    "GSP27moksop_u:29449": " kvonnamatpavanāpūrās taḍitpiṅgalapāṭalāḥ /",
    "GSP27moksop_u:29450": " puṣkarāvartajaladā gṛhītā jālamuṣṭibhiḥ //MU_5,94.6//",
    "GSP27moksop_u:29451": " kva nabhomadhyasaṃsthendur mugdhe maṇisamudgake /",
    "GSP27moksop_u:29452": " mugdhayāṅganayā baddho mugdhendīvaraśaṅkayā //MU_5,94.7//",
    "GSP27moksop_u:29453": " kva kaṭaprocchaladbhṛṅgapaṭalotpalaśekharāḥ /",
    "GSP27moksop_u:29454": " mugdhastrīśvāsamadhurair maṣakair mathitā gajāḥ //MU_5,94.8//",
    "GSP27moksop_u:29455": " kvebhamuktāphalollāsaniraṇannakhapañjarāḥ /",
    "GSP27moksop_u:29456": " siṃhās samarasaṃrabdhā hariṇaiḥ pravidāritāḥ //MU_5,94.9//",
    "GSP27moksop_u:29457": " kva viṣollāsaniśśvāsadagdhonnatavanadrumāḥ /",
    "GSP27moksop_u:29458": " kṣudvanto 'jagarāḥ kṣubdhā nigīrṇā bāladarduraiḥ //MU_5,94.10//",
    "GSP27moksop_u:29459": " kva prāptabhūmiko dhīro jñātajñeyo vivekavān /",
    "GSP27moksop_u:29460": " ākrāntaḥ kila vikrānto viṣayendriyadasyubhiḥ //MU_5,94.11//",
    "GSP27moksop_u:29461": " vicāradhiyam aprauḍhāṃ haranti viṣayārayaḥ /",
    "GSP27moksop_u:29462": " pracaṇḍapavanā mṛdvīṃ kṣatavṛntāṃ latām iva //MU_5,94.12//",
    "GSP27moksop_u:29463": " na vivekabalaprauḍhāṃ bhaṅktuṃ śaktā durādhayaḥ /",
    "GSP27moksop_u:29464": " kalpakṣobhasahaṃ dhīraṃ śailaṃ mandānilā iva //MU_5,94.13//",
    "GSP27moksop_u:29465": " agṛhītamahīpīṭhaṃ vicārakusumadrumam /",
    "GSP27moksop_u:29466": " cintāvātyā vidhunvanti na sthirasthitisusthitam //MU_5,94.14//",
    "GSP27moksop_u:29467": " gacchatas tiṣṭhato vāpi jāgratas svapato 'pi vā /",
    "GSP27moksop_u:29468": " na vicāraparaṃ ceto yasyāsau mṛta ucyate //MU_5,94.15//",
    "GSP27moksop_u:29469": " kim idaṃ syāj jagat kiṃ syād aham ity aniśaṃ śanaiḥ /",
    "GSP27moksop_u:29470": " vicārayādhyātmadṛśā svayaṃ vā sajjanais saha //MU_5,94.16//",
    "GSP27moksop_u:29471": " andhakārapareṇāśu vicāreṇa paraṃ padam /",
    "GSP27moksop_u:29472": " dṛśyate vimalaṃ ratnaṃ pradīpeneva bhāsvatā //MU_5,94.17//",
    "GSP27moksop_u:29473": " jñānena sarvaduḥkhānāṃ vināśa upajāyate /",
    "GSP27moksop_u:29474": " kṛtālokavilāsena tamasām iva bhāsvatā //MU_5,94.18//",
    "GSP27moksop_u:29475": " jñāne prakaṭatāṃ yāte jñeyaṃ svayam udety alam /",
    "GSP27moksop_u:29476": " ravāv abhyudite bhūmāv āloka iva nirmalaḥ //MU_5,94.19//",
    "GSP27moksop_u:29477": " yena śāstravicāreṇa brahmatattvaṃ vibudhyate /",
    "GSP27moksop_u:29478": " taj jñānam ucyate jñeyād abhinnam iva saṃsthitam //MU_5,94.20//",
    "GSP27moksop_u:29479": " vicāro 'dhyātmavidyānāṃ jñānam aṅga vidur budhāḥ /",
    "GSP27moksop_u:29480": " jñeyam asyāntar evāsti mādhuryaṃ payaso yathā //MU_5,94.21//",
    "GSP27moksop_u:29481": " samyagjñānasamālokaḥ pumāñ jñeyamayas svayam /",
    "GSP27moksop_u:29482": " bhavaty āpītamaireyo madānandamayo yathā //MU_5,94.22//",
    "GSP27moksop_u:29483": " sadasadrūpam amalaṃ jñeyaṃ brahma paraṃ viduḥ /",
    "GSP27moksop_u:29484": " jñānādhigamamātreṇa tat svayaṃ samprasīdati //MU_5,94.23//",
    "GSP27moksop_u:29485": " jñānavān uditānando na kvacit parimajjati /",
    "GSP27moksop_u:29486": " jīvanmukto gatāsaṅgaṃ samrāḍātmaiva tiṣṭhati //MU_5,94.24//",
    "GSP27moksop_u:29487": " jñānavān hṛdyaśabdeṣu vīṇāvaṃśaravādiṣu /",
    "GSP27moksop_u:29488": " kāminyāḥ kāmagīteṣu sambhogamaṇiteṣu ca //MU_5,94.25//",
    "GSP27moksop_u:29489": " vasantamadamattānāṃ ṣaṭpadānāṃ svaneṣu ca /",
    "GSP27moksop_u:29490": " prāvṛṭprasarapuṣṭeṣu jaladastaniteṣu ca //MU_5,94.26//",
    "GSP27moksop_u:29491": " uttāṇḍavaśikhaṇḍeṣu kekākalaraveṣu ca /",
    "GSP27moksop_u:29492": " raṇitāmbhojaṣaṇḍeṣu sārasakvaṇiteṣu ca //MU_5,94.27//",
    "GSP27moksop_u:29493": " kartaryādikarānteṣu gambhīramurajeṣu ca /",
    "GSP27moksop_u:29494": " tatāvanaddhasuṣiracitravādyasvaneṣu ca //MU_5,94.28//",
    "GSP27moksop_u:29495": " keṣucin na nibadhnāti rūkṣeṣu madhureṣu ca /",
    "GSP27moksop_u:29496": " raṇiteṣu ratiṃ rāma padmeṣv iva niśākaraḥ //MU_5,94.29//",
    "GSP27moksop_u:29497": " jñānavān bālakadalīstambhapallavapāṇiṣu /",
    "GSP27moksop_u:29498": " candanāgurumandāralatāstabakasadmasu //MU_5,94.30//",
    "GSP27moksop_u:29499": " kauśeyahārakundendukamalotpalabhūmiṣu /",
    "GSP27moksop_u:29500": " dravatkāñcanakānteṣu nitambastanabāhuṣu //MU_5,94.31//",
    "GSP27moksop_u:29501": " ūruṣv anaṅgasadanahematoraṇaśobhiṣu /",
    "GSP27moksop_u:29502": " suragandharvakanyāṅgalatānandanakeliṣu //MU_5,94.32//",
    "GSP27moksop_u:29503": " keṣucin na nibadhnāti svāyatteṣv apy asaktadhīḥ /",
    "GSP27moksop_u:29504": " rāma sparśaratiṃ dhīro haṃso marumahīṣv iva //MU_5,94.33//",
    "GSP27moksop_u:29505": " jñānavān piṇḍakharjūrakadambapanasādiṣu /",
    "GSP27moksop_u:29506": " mṛdvīkekṣvārukākṣoṭabisajambīrajātiṣu //MU_5,94.34//",
    "GSP27moksop_u:29507": " madirāmadhumaireyamārdvīkāsavabhūtiṣu /",
    "GSP27moksop_u:29508": " dadhikṣīraghṛtāmikṣānavanītaudaneṣu ca //MU_5,94.35//",
    "GSP27moksop_u:29509": " ṣaḍraseṣu vicitreṣu lehyapeyavilāsiṣu /",
    "GSP27moksop_u:29510": " phaleṣv anneṣu mūleṣu śākeṣv apy āmiṣeṣu ca //MU_5,94.36//",
    "GSP27moksop_u:29511": " keṣucin na nibadhnāti tṛptamūrtir asaktadhīḥ /",
    "GSP27moksop_u:29512": " āsvādanaratiṃ vipraś śvaśarīrapaleṣv iva //MU_5,94.37//",
    "GSP27moksop_u:29513": " jñānavān yamacandrendrarudraviṣṇvabjajādiṣu /",
    "GSP27moksop_u:29514": " merumandarakailāsasahyadardurasānuṣu //MU_5,94.38//",
    "GSP27moksop_u:29515": " kauśeyadalajāleṣu candrabimbaphalādiṣu /",
    "GSP27moksop_u:29516": " kalpapādapakuñjeṣu devīdolāvilāsiṣu //MU_5,94.39//",
    "GSP27moksop_u:29517": " ratnakāñcanakuḍyeṣu maṇimuktāmayeṣu ca /",
    "GSP27moksop_u:29518": " tilottamorvaśīrambhāmenakāṅgalatāsu ca //MU_5,94.40//",
    "GSP27moksop_u:29519": " keṣucid darśanaṃ śrīmān nābhivāñchaty asaktadhīḥ /",
    "GSP27moksop_u:29520": " paripūrṇamanā maunī mānī śatruṣv ivābalaḥ //MU_5,94.41//",
    "GSP27moksop_u:29521": " jñānavān kundamandārakalhārakumudādiṣu /",
    "GSP27moksop_u:29522": " kamalotpalapunnāgaketakāgurujātiṣu //MU_5,94.42//",
    "GSP27moksop_u:29523": " kadambacūtajambīrakiṃśukāśokaśākhiṣu /",
    "GSP27moksop_u:29524": " japātimuktasauvīranimbapāṭaladāmasu //MU_5,94.43//",
    "GSP27moksop_u:29525": " candanāgurukarpūrarajomṛgamadeṣu ca /",
    "GSP27moksop_u:29526": " kaśmīrajalavaṅgailākakkolatagarādiṣu //MU_5,94.44//",
    "GSP27moksop_u:29527": " keṣucin na nibadhnāti saugandhyaratim ekadhīḥ /",
    "GSP27moksop_u:29528": " samabuddhir avikṣobhī madhvāmodeṣv iva dvijaḥ //MU_5,94.45//",
    "GSP27moksop_u:29529": " abdhau gulugulārāve pratiśrutkasvane girau /",
    "GSP27moksop_u:29530": " ninade ca mṛgendrāṇāṃ na kṣubhyati manāg api //MU_5,94.46//",
    "GSP27moksop_u:29531": " mattamātaṅgabṛṃhāsu vetālavalanāsu ca /",
    "GSP27moksop_u:29532": " piśācayakṣakṣveḍāsu na manāg api kampate //MU_5,94.47//",
    "GSP27moksop_u:29533": " aśanisvanaghoṣeṇa nagāsphoṭaraveṇa ca /",
    "GSP27moksop_u:29534": " airāvaṇaninādena sāmyadhyānān na kampate //MU_5,94.48//",
    "GSP27moksop_u:29535": " vahatkrakacakāṣeṇa śitāsidalanena ca /",
    "GSP27moksop_u:29536": " śilāśaninipātena kampate na svarūpataḥ //MU_5,94.49//",
    "GSP27moksop_u:29537": " nānandam ety upavane na khedam adhigacchati /",
    "GSP27moksop_u:29538": " na khedam eti maruṣu nānandam adhigacchati //MU_5,94.50//",
    "GSP27moksop_u:29539": " pūtāṅgārasamānalpasaikateṣv aribandhuṣu /",
    "GSP27moksop_u:29540": " puṣpaprakarasañchannamṛduśādvalabhūmiṣu //MU_5,94.51//",
    "GSP27moksop_u:29541": " kṣuradhārāsu tīkṣṇāsu śayyāsu ca navotpalaiḥ /",
    "GSP27moksop_u:29542": " unnatācaladeśeṣu kūpakośataleṣu ca //MU_5,94.52//",
    "GSP27moksop_u:29543": " śilāsv arkāṃśutaptāsu mṛdvīṣu lalanāsu ca /",
    "GSP27moksop_u:29544": " sampatsv āpatsu cogrāsu maraṇeṣūtsaveṣu ca //MU_5,94.53//",
    "GSP27moksop_u:29545": " viharann api nodvegaṃ nānandam adhigacchati /",
    "GSP27moksop_u:29546": " antarmuktaṃ mano nityaṃ samaṃ kṛtvaiva tiṣṭhati //MU_5,94.54//",
    "GSP27moksop_u:29547": " ayaśśaṅkucitāṅgāsu narakāraṇyabhūmiṣu /",
    "GSP27moksop_u:29548": " paraspareritānantakuntatomaravṛṣṭiṣu //MU_5,94.55//",
    "GSP27moksop_u:29549": " na bibheti na cādatte vaivaśyaṃ na ca dīnatām /",
    "GSP27moksop_u:29550": " samas svasthamanā maunī dhīras tiṣṭhati śailavat //MU_5,94.56//",
    "GSP27moksop_u:29551": " apavitraṃ ca pathyaṃ ca viṣapaṅkagarādy api /",
    "GSP27moksop_u:29552": " bhuktvā jarayati kṣipraṃ klinnaṃ naṣṭaṃ ca mṛṣṭavat //MU_5,94.57//",
    "GSP27moksop_u:29553": " nimbaprativiṣākalkakṣīrekṣusalilāndhasām /",
    "GSP27moksop_u:29554": " asaktabuddhis tattvajño bhavaty āsvādane samaḥ //MU_5,94.58//",
    "GSP27moksop_u:29555": " maireyamadirākṣīraraktamedovasāsavaiḥ /",
    "GSP27moksop_u:29556": " tuṣāsthitṛṇakeśānnair na hṛṣyati na kupyati //MU_5,94.59//",
    "GSP27moksop_u:29557": " jīvitasyāpi hantāraṃ dātāraṃ caikarūpayā /",
    "GSP27moksop_u:29558": " dṛśā prasādamādhuryaśālinyā paripaśyati //MU_5,94.60//",
    "GSP27moksop_u:29559": " sthirāsthiraśarīreṣu ramyāramyeṣu vastuṣu /",
    "GSP27moksop_u:29560": " na hṛṣyati glāyati vā sadā samatayeddhayā //MU_5,94.61//",
    "GSP27moksop_u:29561": " tyaktāsthatvād anādeyarūpatvāj jagatas sthiteḥ /",
    "GSP27moksop_u:29562": " nūnaṃ viditavedyatvān nīrāgatvāt svacetasaḥ //MU_5,94.62//",
    "GSP27moksop_u:29563": " na kasyacin na kasyāñcid akṣasya viṣayasthitau /",
    "GSP27moksop_u:29564": " dadāti prasaraṃ sādhur ādhiprojjhitayā dhiyā //MU_5,94.63//",
    "GSP27moksop_u:29565": " atattvajñam aviśrāntam alabdhātmānam asthiram /",
    "GSP27moksop_u:29566": " nigirantīndriyāṇy āśu hariṇā iva pallavam //MU_5,94.64//",
    "GSP27moksop_u:29567": " uhyamānaṃ bhavāmbhodhau vāsanāvīcivellitam /",
    "GSP27moksop_u:29568": " nigirantīndriyagrāhā hāhākrandaparāyaṇam //MU_5,94.65//",
    "GSP27moksop_u:29569": " vicārato labdhapadaṃ viśrāntadhiyam ātmani /",
    "GSP27moksop_u:29570": " na haranti vikalpaughā jalaughā iva parvatam //MU_5,94.66//",
    "GSP27moksop_u:29571": " sarvasaṅkalpasīmānte viśrāntānāṃ pare pade /",
    "GSP27moksop_u:29572": " teṣāṃ labdhasvarūpāṇāṃ merur eva tṛṇāyate //MU_5,94.67//",
    "GSP27moksop_u:29573": " jagaj jarattṛṇalavo viṣaṃ cāmṛtam eva ca /",
    "GSP27moksop_u:29574": " kṣaṇaḥ kalpasahasraṃ ca samatā tatacetasām //MU_5,94.68//",
    "GSP27moksop_u:29575": " saṃvinmātraṃ jagad iti matvā muditabuddhayaḥ /",
    "GSP27moksop_u:29576": " saṃvinmayatvād antassthajagatkā viharanty amī //MU_5,94.69//",
    "GSP27moksop_u:29577": " saṃvinmātraparispande jāgate vastupañjare /",
    "GSP27moksop_u:29578": " kiṃ heyaṃ kim upādeyam iha tattvavido muneḥ //MU_5,94.70//",
    "GSP27moksop_u:29579": " saṃvid evedam akhilaṃ bhrāntim anyāṃ tyajānagha /",
    "GSP27moksop_u:29580": " saṃvinmayavapus sphāraḥ kiṃ jahāsi kim īhase //MU_5,94.71//",
    "GSP27moksop_u:29581": " yad etaj jāyate bhūmer bhaviṣyat pelavāṅkuraḥ /",
    "GSP27moksop_u:29582": " tat saṃvid eva prathate tathā na tv aṅkuro 'sti saḥ //MU_5,94.72//",
    "GSP27moksop_u:29583": " ādāv ante ca yan nāsti vartamāne 'pi tasya yā /",
    "GSP27moksop_u:29584": " kañcit kālalavaṃ dṛṣṭā sattāsau saṃvido bhramaḥ //MU_5,94.73//",
    "GSP27moksop_u:29585": " iti matvā dhiyaṃ tyaktvā bhāvābhāvānupātinīm /",
    "GSP27moksop_u:29586": " nissaṅgasaṃvidbhārūpo bhava bhāvāntam āgataḥ //MU_5,94.74//",
    "GSP27moksop_u:29587": " kāyena manasā buddhyā kevalair indriyair api /",
    "GSP27moksop_u:29588": " karma kurvann akurvan vā nissaṅgas san na lipyase //MU_5,94.75//",
    "GSP27moksop_u:29589": " gatasaṅgena manasā kurvann api na lipyase /",
    "GSP27moksop_u:29590": " sukhaduḥkhair mahābāho manorathadaśāsv iva //MU_5,94.76//",
    "GSP27moksop_u:29591": " gatasaṅgamatiḥ karma kurvann apy aṅgayaṣṭibhiḥ /",
    "GSP27moksop_u:29592": " na lipyate sukhair duḥkhair manorathakalāsv iva //MU_5,94.77//",
    "GSP27moksop_u:29593": " gatasaṅgamanā dṛṣṭyā paśyann api na paśyati /",
    "GSP27moksop_u:29594": " etad anyasthacittatvād bālenāpy anubhūyate //MU_5,94.78//",
    "GSP27moksop_u:29595": " gatasaṅgaṃ mano jantoḥ paśyaṃś cāpi na paśyati /",
    "GSP27moksop_u:29596": " na śṛṇoty api śṛṇvaṃś ca na spṛśaty api saṃspṛśan //MU_5,94.79//",
    "GSP27moksop_u:29597": " na jighraty api jighraṃś ca nonmiṣaṃś conmiṣaty api /",
    "GSP27moksop_u:29598": " padārthe na pataty eva balāt pātitam apy alam //MU_5,94.80//",
    "GSP27moksop_u:29599": " deśāntarasthacetobhir etad ātmagṛhasthitaiḥ /",
    "GSP27moksop_u:29600": " aprauḍhamatibhis sādhu murkhair apy anubhūyate //MU_5,94.81//",
    "GSP27moksop_u:29601": " saṅgaḥ kāraṇam arthānāṃ saṅgas saṃsārakāraṇam /",
    "GSP27moksop_u:29602": " saṅgaḥ kāraṇam āśānāṃ saṅgaḥ kāraṇam āpadām //MU_5,94.82//",
    "GSP27moksop_u:29603": " saṅgatyāgaṃ vidur mokṣaṃ saṅgatyāgād ajanmatā /",
    "GSP27moksop_u:29604": " saṅgaṃ santyajya bhāvānāṃ jīvanmukto bhavānagha //MU_5,94.83//",
    "GSP27moksop_u:29605": " rāmaḥ:",
    "GSP27moksop_u:29606": " sarvasaṃśayanīhāraśaranmāruta he mune /",
    "GSP27moksop_u:29607": " saṅgaḥ kim ucyate brūhi samāsena mama prabho //MU_5,94.84//",
    "GSP27moksop_u:29608": " vasiṣṭhaḥ:",
    "GSP27moksop_u:29609": " bhāvābhāve padārthānāṃ harṣāmarṣavikāradā /",
    "GSP27moksop_u:29610": " malinā vāsanā yaiṣā sa saṅga iti kathyate //MU_5,94.85//",
    "GSP27moksop_u:29611": " jīvanmuktaśarīrāṇām apunarjanmakāriṇī /",
    "GSP27moksop_u:29612": " muktā harṣaviṣādābhyāṃ śuddhā bhavati vāsanā //MU_5,94.86//",
    "GSP27moksop_u:29613": " tām asaṅgābhidhāṃ viddhi yāvaddehaṃ ca bhāvinīm /",
    "GSP27moksop_u:29614": " tayā yat kriyate karma tad bandhāyaiva kevalam //MU_5,94.87//",
    "GSP27moksop_u:29615": " evaṃrūpaṃ parityajya saṅgaṃ svāṅgavikāradam /",
    "GSP27moksop_u:29616": " yadi tiṣṭhasi nirvyagraṃ kurvann api tad asy asi //MU_5,94.88//",
    "GSP27moksop_u:29617": " harṣāmarṣavikārābhyāṃ yadi gacchasi nānyatām /",
    "GSP27moksop_u:29618": " vītarāgabhayakrodhas tad asaṅgo 'si rāghava //MU_5,94.89//",
    "GSP27moksop_u:29619": " asaṅgatām anāyāsāṃ jīvanmuktasthitiṃ sthirām /",
    "GSP27moksop_u:29620": " avalambya samas svastho vītarāgo bhavānagha //MU_5,94.90//",
    "GSP27moksop_u:29621": " jīvanmuktamatir maunī nigṛhītendriyagrahaḥ /",
    "GSP27moksop_u:29622": " amānamadamātsarya āryas tiṣṭhati vijvaraḥ //MU_5,94.91//",
    "GSP27moksop_u:29623": " sadā samagre 'pi hi vastujāte samāśayo 'py antar adīnasattvaḥ /",
    "GSP27moksop_u:29624": " vyāpāramātrāt sahajāt kramasthān na kiñcid apy anyad asau karoti //MU_5,94.92//",
    "GSP27moksop_u:29625": " yad eva kiñcit prakṛtakramasthaṃ kartavyam ātmīyam asau tad eva /",
    "GSP27moksop_u:29626": " saṃsaṅgasambandhavihīnayaiva kurvann akhedo ramate dhiyāntaḥ //MU_5,94.93//",
    "GSP27moksop_u:29627": " apy āpadaṃ prāpya susampadaṃ vā mahāmatis svaṃ prakṛtaṃ svabhāvam /",
    "GSP27moksop_u:29628": " jahāti no mandaravellito 'pi śauklyaṃ yathā kṣīramahāmburāśiḥ //MU_5,94.94//",
    "GSP27moksop_u:29629": " samprāpya sāmrājyam athāpadaṃ vā sarīsṛpatvaṃ suranāthatāṃ vā /",
    "GSP27moksop_u:29630": " tiṣṭhaty akhedodayam astaharṣaṃ kṣayodayeṣv indur ivaikarūpaḥ //MU_5,94.95//",
    "GSP27moksop_u:29631": " nirastasaṃrambham apāstabhedaṃ praśāntanānāphalaphalguceṣṭaḥ /",
    "GSP27moksop_u:29632": " vicārayātmānam adīnasattvo yathā bhavasy uttamakāryaniṣṭhaḥ //MU_5,94.96//",
    "GSP27moksop_u:29633": " tathoditaprasaravilāsaśuddhayā gatajvaraṃ padam avalokayāmalam /",
    "GSP27moksop_u:29634": " dhiyeddhayā punar iha janmabandhanair na badhyase samadhigatātmadṛg yathā //MU_5,94.97//",
    "GSP27moksop_u:29635": " punarupadeśakaraṇaṃ nāma sargaḥ",
    "GSP27moksop_u:29636": " samāptam upaśāntiprakaraṇam",
    "GSP27moksop_u:29637": " 6. Prakaraṇa: Nirvāṇa",
    "GSP27moksop_u:29638": " upaśāntiprakaraṇād anantaram idaṃ śṛṇu /",
    "GSP27moksop_u:29639": " tvaṃ nirvāṇaprakaraṇaṃ jñātaṃ nirvāṇakāri yat //MU_6,1.1//",
    "GSP27moksop_u:29640": " vālmīkiḥ:",
    "GSP27moksop_u:29641": " kathayaty evam uddāmavacanaṃ munināyake /",
    "GSP27moksop_u:29642": " śravaṇaikarase maunaṃ sthite rājakumārake //MU_6,1.2//",
    "GSP27moksop_u:29643": " munivāgarthanikṣiptamanasy astetarakriye /",
    "GSP27moksop_u:29644": " rājaloke gataspandaṃ citrārpita iva sthite //MU_6,1.3//",
    "GSP27moksop_u:29645": " vasiṣṭhavacasām arthaṃ vicārayati sādaram /",
    "GSP27moksop_u:29646": " lasadaṅgulibhaṅge ca munisārthe sphuradbhruvi //MU_6,1.4//",
    "GSP27moksop_u:29647": " vismayālokanollāsaprotphullanayanālini /",
    "GSP27moksop_u:29648": " purandhrivarge pragrīvatarumañjaritāṃ gate //MU_6,1.5//",
    "GSP27moksop_u:29649": " khe vāsaracaturbhāgadeśe dinakare sthite /",
    "GSP27moksop_u:29650": " śrutajñānatayā saumye kiñcic chamam upeyuṣi //MU_6,1.6//",
    "GSP27moksop_u:29651": " śravaṇāyeva saṃśāntavitānaspandam āsthite /",
    "GSP27moksop_u:29652": " maunaṃ maruti mandāramadhurāmodadāyini //MU_6,1.7//",
    "GSP27moksop_u:29653": " puṣpadāmasu suptāsu madād bhramarapaṅktiṣu /",
    "GSP27moksop_u:29654": " jñātajñeyatayā nūnaṃ samyagdhyānavatīṣv iva //MU_6,1.8//",
    "GSP27moksop_u:29655": " jālamuktākalāpāntas tathā makurabhūmiṣu /",
    "GSP27moksop_u:29656": " kacaty apagataspandaṃ tāpe śrotum ivāsthite //MU_6,1.9//",
    "GSP27moksop_u:29657": " gṛhāntaraṃ praviṣṭeṣu gavākṣair dūram aṃśuṣu /",
    "GSP27moksop_u:29658": " viśramārtham ivādīrghanabhaḥpāntheṣu śītalam //MU_6,1.10//",
    "GSP27moksop_u:29659": " muktājālaprabhājālabhasmanoddhūlitātmani /",
    "GSP27moksop_u:29660": " śaṃsatīva śamaṃ śāmyaddinadehe dinātape //MU_6,1.11//",
    "GSP27moksop_u:29661": " karalīlāsarojeṣu śekhareṣu ca bhūbhṛtām /",
    "GSP27moksop_u:29662": " śuṣyatsu rasasaṃśoṣād avṛttiṣu manassv iva //MU_6,1.12//",
    "GSP27moksop_u:29663": " bālakeṣv ajñalokeṣu līlāpakṣiṣu sāravam /",
    "GSP27moksop_u:29664": " bhojanārthaṃ vadhūlokam uparundhatsv anāratam //MU_6,1.13//",
    "GSP27moksop_u:29665": " bhramadbhramarapakṣotthavātādhūte rajasy alam /",
    "GSP27moksop_u:29666": " kausume pariviśrānte cāmareṣv akṣipakṣmasu //MU_6,1.14//",
    "GSP27moksop_u:29667": " raśmiṣv agragrahonmuktacchāyājālabhayād iva /",
    "GSP27moksop_u:29668": " gavākṣādiṣv ivoḍḍīya praviṣṭeṣu gṛhāntaram //MU_6,1.15//",
    "GSP27moksop_u:29669": " āsīd dinacaturbhāgasattāvedanatatparaḥ /",
    "GSP27moksop_u:29670": " bherīpaṇavaśaṅkhānāṃ diṅmukhāpūrako dhvaniḥ //MU_6,1.16//",
    "GSP27moksop_u:29671": " tena tat tāram apy āśu vaco 'ntardhānam āyayau /",
    "GSP27moksop_u:29672": " maunaṃ jaladanādena māyūra iva nissvanaḥ //MU_6,1.17//",
    "GSP27moksop_u:29673": " cukṣubhe kṣubdhapakṣālī pañjarasthā khagāvalī /",
    "GSP27moksop_u:29674": " bhūkampena lasattālīpallaveva vanāvalī //MU_6,1.18//",
    "GSP27moksop_u:29675": " āyayur bhayavitrastā bālā dhātrīkucāntaram /",
    "GSP27moksop_u:29676": " sāravaṃ prāvṛśīvābdāḥ pronnataṃ śṛṅgakoṭaram //MU_6,1.19//",
    "GSP27moksop_u:29677": " uttasthur avataṃsebhyo bhūbhṛtāṃ bhramaravrajāḥ /",
    "GSP27moksop_u:29678": " dṛṣatkarālavāhābhyas saridbhyo 'mbukaṇā iva //MU_6,1.20//",
    "GSP27moksop_u:29679": " evaṃ prakṣubhite tasmin gṛhe dāśarathe tadā /",
    "GSP27moksop_u:29680": " proktavāsaravṛddhatve śānte śaṅkhasvane śanaiḥ //MU_6,1.21//",
    "GSP27moksop_u:29681": " saṃharan prastutaṃ vastu vaco madhuravṛttimat /",
    "GSP27moksop_u:29682": " uvāca muniśārdūlas sabhāmadhye raghūdvaham //MU_6,1.22//",
    "GSP27moksop_u:29683": " [vasiṣṭhaḥ:]",
    "GSP27moksop_u:29684": " rāghavānagha vāgjālaṃ mayaitad yat prasāritam /",
    "GSP27moksop_u:29685": " tena cittakhagaṃ baddhvā kroḍīkṛtyātmatāṃ naya //MU_6,1.23//",
    "GSP27moksop_u:29686": " kaccid gṛhīto bhavatā madgirām artha īdṛśaḥ /",
    "GSP27moksop_u:29687": " tyaktvā durbodham akṣīṇo haṃsenevāmbhasaḥ payaḥ //MU_6,1.24//",
    "GSP27moksop_u:29688": " vicāryaitad aśeṣeṇa svadhiyaiva punaḥ punaḥ /",
    "GSP27moksop_u:29689": " anenaiva pathā sādho gantavyaṃ bhavatādhunā //MU_6,1.25//",
    "GSP27moksop_u:29690": " anayaiva dhiyā rāma viharan naiva badhyase /",
    "GSP27moksop_u:29691": " anyathādhaḥ patasy āśu vindhyakhāte yathā gajaḥ //MU_6,1.26//",
    "GSP27moksop_u:29692": " sugṛhītaṃ dhiyā rāma madvaco na karoṣi cet /",
    "GSP27moksop_u:29693": " tat patasy avaṭe tyaktadīpaḥ pāntho yathā niśi //MU_6,1.27//",
    "GSP27moksop_u:29694": " asaṅgena yathāprāpto vyavahāras svasiddhaye /",
    "GSP27moksop_u:29695": " ity evaṃ śāstrasiddhāntam ādāyodayavān bhava //MU_6,1.28//",
    "GSP27moksop_u:29696": " he sabhyā he mahārāja rāma lakṣmaṇa bhūmipāḥ /",
    "GSP27moksop_u:29697": " sarva eva bhavanto 'dya tāvad vyāpāram āhnikam //MU_6,1.29//",
    "GSP27moksop_u:29698": " kurvantv ayaṃ hi divasaḥ prāyaḥ pariṇatākṛtiḥ /",
    "GSP27moksop_u:29699": " śeṣaṃ vicārayiṣyāmo vicāryaṃ prātar āgatāḥ //MU_6,1.30//",
    "GSP27moksop_u:29700": " vālmīkiḥ:",
    "GSP27moksop_u:29701": " ity ukte muninā tena sā sarvaiva sabhā tadā /",
    "GSP27moksop_u:29702": " prottasthau padmavadanā savikāseva padminī //MU_6,1.31//",
    "GSP27moksop_u:29703": " rājānas stutarājānaḥ kṛtarāghavavandanāḥ /",
    "GSP27moksop_u:29704": " pariṣṭutavasiṣṭhās te jagmur ātmaniveśanam //MU_6,1.32//",
    "GSP27moksop_u:29705": " viśvāmitreṇa sahito vasiṣṭho gantum āśramam /",
    "GSP27moksop_u:29706": " uttasthāv āsanāc chrīmān namaskṛtanabhaścaraḥ //MU_6,1.33//",
    "GSP27moksop_u:29707": " daśarathaprabhṛtayo rājāno munayas tathā /",
    "GSP27moksop_u:29708": " yathānurūpaṃ vaktāram anugamya ciraṃ munim //MU_6,1.34//",
    "GSP27moksop_u:29709": " āpṛcchya kecid gaganaṃ yayuḥ kecid vanāntaram /",
    "GSP27moksop_u:29710": " kecid rājagṛhaṃ santo bhṛṅgāḥ padmotthitā iva //MU_6,1.35//",
    "GSP27moksop_u:29711": " vasiṣṭhapādayos tyaktvā puṣpāñjalim anābilam /",
    "GSP27moksop_u:29712": " paurair anugato rājā praviveśa gṛhāntaram //MU_6,1.36//",
    "GSP27moksop_u:29713": " rāmalakṣmaṇaśatrughnāḥ prāptasya svāśramaṃ guroḥ /",
    "GSP27moksop_u:29714": " abhyarcya caraṇau bhaktā ājagmur nṛpamandiram //MU_6,1.37//",
    "GSP27moksop_u:29715": " sadanāni samāsādya śrotāras sarva eva te /",
    "GSP27moksop_u:29716": " sasnur ānarcur apy āśu devān viprān pitṝṃs tathā //MU_6,1.38//",
    "GSP27moksop_u:29717": " yathākramaṃ ca viprādyair bhṛtyāntaiś ca paricchadaiḥ /",
    "GSP27moksop_u:29718": " samaṃ bubhujire bhojyaṃ varṇadharmakramocitam //MU_6,1.39//",
    "GSP27moksop_u:29719": " astaṅgate dinakare samaṃ divasakarmabhiḥ /",
    "GSP27moksop_u:29720": " abhyāgate rātrikare samaṃ rajanikarmabhiḥ //MU_6,1.40//",
    "GSP27moksop_u:29721": " sthitās talpeṣu kauśeyaśayaneṣv āsaneṣu ca /",
    "GSP27moksop_u:29722": " bhūcarā munirājāno rājaputrā maharṣayaḥ //MU_6,1.41//",
    "GSP27moksop_u:29723": " saṃsārottaraṇopāyaṃ vasiṣṭhavacaneritam /",
    "GSP27moksop_u:29724": " yathāvad ekāgradhiyaś cintayām āsur ādṛtāḥ //MU_6,1.42//",
    "GSP27moksop_u:29725": " tataḥ praharamātreṇa nidrām āmudritānanāḥ /",
    "GSP27moksop_u:29726": " tatsvapnasundarīm īyuḥ padmā iva dinārthinaḥ //MU_6,1.43//",
    "GSP27moksop_u:29727": " rāmalakṣmaṇaśatrughnāḥ praharatrayam eva tat /",
    "GSP27moksop_u:29728": " vāsiṣṭham upadeśaṃ te cintayām āsur akṣatam //MU_6,1.44//",
    "GSP27moksop_u:29729": " praharasyārdhamātraṃ tu tata āmudritekṣaṇāḥ /",
    "GSP27moksop_u:29730": " tatsvapnām āyayur nidrāṃ kṣaṇād vidrāvitaśramām //MU_6,1.45//",
    "GSP27moksop_u:29731": " iti śubhamanasāṃ vivekabhājām adhigatasāratayoditāśayānām /",
    "GSP27moksop_u:29732": " abhajata viratiṃ tadā triyāmā malinaniśākaravaktratāṃ jagāma //MU_6,1.46//",
    "GSP27moksop_u:29733": " divasavyāpāravarṇanaṃ nāma sargaḥ",
    "GSP27moksop_u:29734": " dvitīyas sargaḥ",
    "GSP27moksop_u:29735": " vālmīkiḥ:",
    "GSP27moksop_u:29736": " tataḥ khinnenduvadanā paryākulatamaḥpaṭā /",
    "GSP27moksop_u:29737": " kṣīyamāṇā babhau śyāmā vivekānteva vāsanā //MU_6,2.1//",
    "GSP27moksop_u:29738": " pūrve dhvastatayālokād dṛśyamāno 'pare 'cale /",
    "GSP27moksop_u:29739": " śephālikāvataṃsābhāṃ tārakānikaro dadhau //MU_6,2.2//",
    "GSP27moksop_u:29740": " avaśyāyakaṇākarṣī parāmṛṣṭendumaṇḍalaḥ /",
    "GSP27moksop_u:29741": " jyotsnākavalanālolo vavau prābhātiko 'nilaḥ //MU_6,2.3//",
    "GSP27moksop_u:29742": " rāmalakṣmaṇaśatrughnā utthāyānucarais saha /",
    "GSP27moksop_u:29743": " yayur vanditasandhyās te puṇyaṃ vāsiṣṭham āśramam //MU_6,2.4//",
    "GSP27moksop_u:29744": " tatra vanditasandhyasya nirgatasyāgnisadmanaḥ /",
    "GSP27moksop_u:29745": " muner vavandire pādāv ādau dattvārghyasantatim //MU_6,2.5//",
    "GSP27moksop_u:29746": " kṣaṇāt tat sadanaṃ maunaṃ munibrāhmaṇarājabhiḥ /",
    "GSP27moksop_u:29747": " hastyaśvarathayānaiś ca kṣaṇān nīrandhratāṃ yayau //MU_6,2.6//",
    "GSP27moksop_u:29748": " athāsau muniśārdūlas tayaiva saha senayā /",
    "GSP27moksop_u:29749": " gṛhaṃ dāśarathaṃ kalye rāmādyanugato yayau //MU_6,2.7//",
    "GSP27moksop_u:29750": " tatrainaṃ pūrvasambuddhaḥ kṛtasandhyo mahīpatiḥ /",
    "GSP27moksop_u:29751": " dūram agre vinirgatya pūjayām āsa sādaram //MU_6,2.8//",
    "GSP27moksop_u:29752": " puṣpamuktāmaṇivrātair bhūyo 'py adhikabhūṣitām /",
    "GSP27moksop_u:29753": " sabhāṃ praviśya te sarve viviśur viṣṭarādiṣu //MU_6,2.9//",
    "GSP27moksop_u:29754": " athaitasminn avasare hyastanās sarva eva te /",
    "GSP27moksop_u:29755": " śrotāras samupājagmur nabhaścaramahīcarāḥ //MU_6,2.10//",
    "GSP27moksop_u:29756": " viveśa sā sabhā somyaṃ kṛtānyo'nyābhivādanā /",
    "GSP27moksop_u:29757": " babhau samasamābhogā śāntavāteva padminī //MU_6,2.11//",
    "GSP27moksop_u:29758": " yathāpradeśam evāśu niviṣṭeṣu yathāsukham /",
    "GSP27moksop_u:29759": " teṣu taddeśayogyeṣu viprarṣimunirājasu //MU_6,2.12//",
    "GSP27moksop_u:29760": " mṛduni svāgatarave śanaiś śamam upāgate /",
    "GSP27moksop_u:29761": " sabhākoṇopaviṣṭeṣu śāntaśabdeṣu vandiṣu //MU_6,2.13//",
    "GSP27moksop_u:29762": " tvarayevoditeṣv āśu śrotum abhyāgateṣv iva /",
    "GSP27moksop_u:29763": " gavākṣād iva jāteṣu praviṣṭeṣv arkaraśmiṣu //MU_6,2.14//",
    "GSP27moksop_u:29764": " satvaraṃ praviśacchrotṛhastasparśavaśodbhave /",
    "GSP27moksop_u:29765": " muktājālajhaṇatkāra oṅkāra iva śāmyati //MU_6,2.15//",
    "GSP27moksop_u:29766": " kumāraś śaṅkarasyeva kaco devaguror iva /",
    "GSP27moksop_u:29767": " prahlāda iva śukrasya suparṇa iva śārṅgiṇaḥ //MU_6,2.16//",
    "GSP27moksop_u:29768": " vasiṣṭhasyānane rāmaś śanair dṛṣṭim apātayat /",
    "GSP27moksop_u:29769": " bhramantīm ambare vātaḥ phullapadma ivālinīm //MU_6,2.17//",
    "GSP27moksop_u:29770": " munis tv anujjhitenātha tenaiva raghunandanam /",
    "GSP27moksop_u:29771": " krameṇovāca vākyajño vākyaṃ vākyārthakovidam //MU_6,2.18//",
    "GSP27moksop_u:29772": " vasiṣṭhaḥ:",
    "GSP27moksop_u:29773": " kaccit smarasi yat proktaṃ hyo mayā raghunandana /",
    "GSP27moksop_u:29774": " vākyam atyantagurvarthaṃ paramārthāvabodhakam //MU_6,2.19//",
    "GSP27moksop_u:29775": " idānīm avabodhārtham anyac ca ripumardana /",
    "GSP27moksop_u:29776": " ucyamānaṃ mayedaṃ tvaṃ śṛṇu śāśvatasiddhaye //MU_6,2.20//",
    "GSP27moksop_u:29777": " vairāgyābhyāsavaśatas tathā tattvāvalokanāt /",
    "GSP27moksop_u:29778": " saṃsārāt tīryate tena teṣv evābhyāsam āhara //MU_6,2.21//",
    "GSP27moksop_u:29779": " samyak tattvāvabodhena durbodhe kṣayam āgate /",
    "GSP27moksop_u:29780": " galite vāsanāveśe viśokaṃ prāpyate padam //MU_6,2.22//",
    "GSP27moksop_u:29781": " dikkālādyanavacchinnam adṛṣṭobhayakoṭikam /",
    "GSP27moksop_u:29782": " ekaṃ brahmaiva hi jagat sthitaṃ dvitvam ivāgatam //MU_6,2.23//",
    "GSP27moksop_u:29783": " sarvabhāvānavacchinnaṃ yatra brahmaiva vidyate /",
    "GSP27moksop_u:29784": " śāntaṃ samasamābhāsaṃ tatrānyat tat kathaṃ bhavet //MU_6,2.24//",
    "GSP27moksop_u:29785": " iti matvāham ity antar muktvā muktavapur mahān /",
    "GSP27moksop_u:29786": " ekarūpaḥ praśāntātmā maunī svātmamayo bhava //MU_6,2.25//",
    "GSP27moksop_u:29787": " nāsti cittaṃ na cāvidyā na mano na ca jīvakaḥ /",
    "GSP27moksop_u:29788": " etāś ca kalanā rāma kṛtā brahmaṇa eva tāḥ //MU_6,2.26//",
    "GSP27moksop_u:29789": " yās sampado yāś ca dṛśo yāś cito yāś cideṣaṇāḥ /",
    "GSP27moksop_u:29790": " brahmaiva tad anādyantam abrahmeha na vidyate //MU_6,2.27//",
    "GSP27moksop_u:29791": " pātāle bhūtale svarge trinetrāntaṃ tṛṇādi yat /",
    "GSP27moksop_u:29792": " dṛśyate tat paraṃ brahma cidrūpaṃ nānyad asti hi //MU_6,2.28//",
    "GSP27moksop_u:29793": " upekṣyaṃ heyam ādeyaṃ bandhavo vibhavā vapuḥ /",
    "GSP27moksop_u:29794": " brahmaiva vigatādyantam abdhivat pravijṛmbhate //MU_6,2.29//",
    "GSP27moksop_u:29795": " yāvad ajñānakalanā yāvad abrahmavāsanā /",
    "GSP27moksop_u:29796": " yāvad āsthā jagajjāle tāvac cittādikalpanā //MU_6,2.30//",
    "GSP27moksop_u:29797": " dehe yāvad ahambhāvo dṛśye 'smin yāvad ātmatā /",
    "GSP27moksop_u:29798": " yāvan mamedam ity āsthā tāvac cittādivibhramaḥ //MU_6,2.31//",
    "GSP27moksop_u:29799": " yāvan noditam uccaistvaṃ sajjanāsaṅgaśṛṅgataḥ /",
    "GSP27moksop_u:29800": " yāvan maurkhyaṃ na saṅkṣīṇaṃ tāvac cittādinimnatā //MU_6,2.32//",
    "GSP27moksop_u:29801": " yāvac chithilatāṃ yātaṃ nedaṃ bhuvanabhāvanam /",
    "GSP27moksop_u:29802": " samyagdarśanaśaktyāntas tāvac cittodayas sphuṭaḥ //MU_6,2.33//",
    "GSP27moksop_u:29803": " yāvad ajñatvam andhatvaṃ vaivaśyaṃ viṣayāśayā /",
    "GSP27moksop_u:29804": " mūrchāmohasamucchrāyas tāvac cittādikalpanā //MU_6,2.34//",
    "GSP27moksop_u:29805": " yāvad āśāviṣāmodaḥ parisphurati hṛdvane /",
    "GSP27moksop_u:29806": " pravicāracakoro 'tra na tāvat praviśaty alam //MU_6,2.35//",
    "GSP27moksop_u:29807": " bhogeṣv anāsthamanasaś śītalāmalanirvṛteḥ /",
    "GSP27moksop_u:29808": " chinnāśāpāśajālasya kṣīyate cittavibhramaḥ //MU_6,2.36//",
    "GSP27moksop_u:29809": " tṛṣṇāmohaparityāgān nityaśītalasaṃvidaḥ /",
    "GSP27moksop_u:29810": " puṃsas saṃśāntacittasya prabuddhasya kva cittabhūḥ //MU_6,2.37//",
    "GSP27moksop_u:29811": " asaṃstutam ivānāstham avastu paripaśyataḥ /",
    "GSP27moksop_u:29812": " dūrastham iva dehaṃ svam asantaṃ cittabhūḥ kutaḥ //MU_6,2.38//",
    "GSP27moksop_u:29813": " bhāvitānantacittattvarūparūpāntarātmanaḥ /",
    "GSP27moksop_u:29814": " svāṅgāṃśalīnajagataś śānto jīvādivibhramaḥ //MU_6,2.39//",
    "GSP27moksop_u:29815": " asamyagdarśane śānte mithyābhramabharātmani /",
    "GSP27moksop_u:29816": " udite paramāditye paramārthaikadarśane //MU_6,2.40//",
    "GSP27moksop_u:29817": " apunardarśanāyaiva dagdhaṃ saṃśuṣkaparṇavat /",
    "GSP27moksop_u:29818": " cittaṃ vigalitaṃ viddhi vahnau ghṛtalavaṃ yathā //MU_6,2.41//",
    "GSP27moksop_u:29819": " jīvanmuktā mahātmāno ye parāvaradarśinaḥ /",
    "GSP27moksop_u:29820": " teṣāṃ yā cittapadavī sā sattvam iti kathyate //MU_6,2.42//",
    "GSP27moksop_u:29821": " jīvanmuktaśarīreṣu vāsanā vyavahāriṇī /",
    "GSP27moksop_u:29822": " na cittanāmnī bhavati sā hi sattvapadaṃ gatā //MU_6,2.43//",
    "GSP27moksop_u:29823": " niścetaso hi tattvajñā nityaṃ sattvapade sthitāḥ /",
    "GSP27moksop_u:29824": " līlayā prabhramantīha sattvasaṃsthitihelayā //MU_6,2.44//",
    "GSP27moksop_u:29825": " śāntā vyavaharanto 'pi sattvasthās saṃyatendriyāḥ /",
    "GSP27moksop_u:29826": " nityaṃ paśyanti cijjyotir na dvaitaikye na vāsanāḥ //MU_6,2.45//",
    "GSP27moksop_u:29827": " antarmukhatayā sarvaṃ cidvahnau trijagattṛṇam /",
    "GSP27moksop_u:29828": " juhvato 'ntar viceṣṭante mūḍhavac chītalāśayāḥ //MU_6,2.46//",
    "GSP27moksop_u:29829": " vivekaviśadaṃ cetas sattvam ity abhidhīyate /",
    "GSP27moksop_u:29830": " bhūyaḥ phalati no mohaṃ dagdhaṃ bījam ivāṅkuram //MU_6,2.47//",
    "GSP27moksop_u:29831": " yā vāsanā vimūḍhāntar punarjananadharmiṇī /",
    "GSP27moksop_u:29832": " cittaśabdābhidhā soktā viparyasyati bodhataḥ //MU_6,2.48//",
    "GSP27moksop_u:29833": " prāptaprāpyo bhavān rāma sattvabhāvam upāgatam /",
    "GSP27moksop_u:29834": " cittaṃ jñānāgninā dagdhaṃ na te bhūyaḥ prarohati //MU_6,2.49//",
    "GSP27moksop_u:29835": " saṃrohatīṣuṇā viddhaṃ tathā paraśunāgninā /",
    "GSP27moksop_u:29836": " na hi jñānāgninirdagdhaṃ prabodhaviśadaṃ manaḥ //MU_6,2.50//",
    "GSP27moksop_u:29837": " brahmabṛṃhaiva hi jagaj jagac ca brahmabṛṃhaṇāt /",
    "GSP27moksop_u:29838": " vidyate nānayor bhedaś cidghanabrahmaṇor iha //MU_6,2.51//",
    "GSP27moksop_u:29839": " cidantar asti trijagan marice tiktatā yathā /",
    "GSP27moksop_u:29840": " nātaś cijjagatī bhinne tasmāt sadasatī mudhā //MU_6,2.52//",
    "GSP27moksop_u:29841": " acinmayatvān nāsi tvaṃ khātmā kim iva rodiṣi /",
    "GSP27moksop_u:29842": " acinmayatvāj jagatām abhāve kalanāḥ kutaḥ //MU_6,2.53//",
    "GSP27moksop_u:29843": " cinmayaś ced bhavān sarvaṃ tac cittvaṃ pravicāraya /",
    "GSP27moksop_u:29844": " śuddhasattvam anādyantaṃ tatrāṅga kalanāḥ kutaḥ //MU_6,2.54//",
    "GSP27moksop_u:29845": " cidātmāsi niraṃśo 'si pārāvāravivarjitaḥ /",
    "GSP27moksop_u:29846": " rūpaṃ smara nijaṃ sphāraṃ māsmṛtyā sammito bhava //MU_6,2.55//",
    "GSP27moksop_u:29847": " tāṃ svasattāṃ gatas sarvam asarvaṃ vā bhavodayī /",
    "GSP27moksop_u:29848": " tādṛgrūpo 'si śānto 'si cid asi brahmarūpy asi //MU_6,2.56//",
    "GSP27moksop_u:29849": " cicchilodaram evāsi nāsi nānasy athom asi /",
    "GSP27moksop_u:29850": " yo 'si so 'si na so 'sīva sad asy asad asi svabhāḥ //MU_6,2.57//",
    "GSP27moksop_u:29851": " yaḥ padārthaviśeṣo 'ntar na tvaṃ nānyo na so 'sti te /",
    "GSP27moksop_u:29852": " tad asy atad asi svacchacidghanātman namo 'stu te //MU_6,2.58//",
    "GSP27moksop_u:29853": " ādyantavarjitaviśālaśilāntarālasampīnacidghanavapur gaganāmalas tvam /",
    "GSP27moksop_u:29854": " svastho bhavājaraḍhapallavakośalekhālīlāsthitākhilajagajjaladhe jayas te //MU_6,2.59//",
    "GSP27moksop_u:29855": " viśrāntidṛḍhīkaraṇaṃ nāma sargaḥ",
    "GSP27moksop_u:29856": " tṛtīyas sargaḥ",
    "GSP27moksop_u:29857": " vasiṣṭhaḥ:",
    "GSP27moksop_u:29858": " bhāvi bhūritaraṅgāṇāṃ payo vṛndam ivāntare /",
    "GSP27moksop_u:29859": " yā cid vahaty anantāni jaganty anagha sā bhavān //MU_6,3.1//",
    "GSP27moksop_u:29860": " bhava bhāvanayā mukto bhāvābhāvavivarjitaḥ /",
    "GSP27moksop_u:29861": " cidātman saṃsthitāḥ kveva vada te vāsanādayaḥ //MU_6,3.2//",
    "GSP27moksop_u:29862": " jīvo 'yaṃ vāsanādīdam iti cit kacati svataḥ /",
    "GSP27moksop_u:29863": " itaroktyarthayor atra kaḥ prasaṅgo 'tha varṇyatām //MU_6,3.3//",
    "GSP27moksop_u:29864": " mahātaralagambhīrabhāsurātmaṃś cidarṇava /",
    "GSP27moksop_u:29865": " rāmābhidho 'si stimitas samas somyo 'si somavat //MU_6,3.4//",
    "GSP27moksop_u:29866": " yathā na bhinnam analād auṣṇyaṃ saugandhyam ambujāt /",
    "GSP27moksop_u:29867": " kārṣṇyaṃ kajjalataś śauklyaṃ himān mādhuryam ikṣutaḥ //MU_6,3.5//",
    "GSP27moksop_u:29868": " ālokaś ca prakāśāṅgād anubhūtis tathā citeḥ /",
    "GSP27moksop_u:29869": " jalād vīciś cidātman bhoś citsvabhāvāt tathā jagat //MU_6,3.6//",
    "GSP27moksop_u:29870": " cito na bhinno 'nubhavo bhinno nānubhavād aham /",
    "GSP27moksop_u:29871": " na matto bhidyate jīvo na jīvād bhidyate manaḥ //MU_6,3.7//",
    "GSP27moksop_u:29872": " manaso nendriyaṃ bhinnaṃ pṛthag dehaś ca nendriyāt /",
    "GSP27moksop_u:29873": " na śarīrāj jagad bhinnaṃ jagato nānyad asti hi //MU_6,3.8//",
    "GSP27moksop_u:29874": " evaṃ pravartitam iva mahācakram idaṃ ciram /",
    "GSP27moksop_u:29875": " na ca pravartitaṃ kiñcin na ca śīghraṃ ca no ciram //MU_6,3.9//",
    "GSP27moksop_u:29876": " nānevedam anānaiva sarvam ekam akhaṇḍitam /",
    "GSP27moksop_u:29877": " vidyate vyomani vyoma nakasmiṃścin nakiñcana //MU_6,3.10//",
    "GSP27moksop_u:29878": " śūnye śūnyaṃ samucchūnaṃ brahma brahmaṇi bṛṃhitam /",
    "GSP27moksop_u:29879": " satyaṃ vijṛmbhate satye pūrṇe pūrṇam avasthitam //MU_6,3.11//",
    "GSP27moksop_u:29880": " rūpālokamanaskārān kurvann api na kiñcana /",
    "GSP27moksop_u:29881": " jñaḥ karoty anupādeyān upādeye hi kartṛtā //MU_6,3.12//",
    "GSP27moksop_u:29882": " yad upādeyabuddhyāttaṃ tad duḥkhāya sukhāya vā /",
    "GSP27moksop_u:29883": " bhāvābhāvair anādeyam akartṛ sukhaduḥkhayoḥ //MU_6,3.13//",
    "GSP27moksop_u:29884": " yathā nānāpy anānaiva khaṃ khe vārīva vārgaṇaḥ /",
    "GSP27moksop_u:29885": " sārthako 'py atiśūnyātmā tathātmajagatoḥ kramaḥ //MU_6,3.14//",
    "GSP27moksop_u:29886": " antar vyomāmalo bāhye samyagācāracañcuraḥ /",
    "GSP27moksop_u:29887": " harṣāmarṣavikāreṣu kāṣṭhaloṣṭasamasthitiḥ //MU_6,3.15//",
    "GSP27moksop_u:29888": " ya evātitarāṃ śatrur matsarī māraṇodyataḥ /",
    "GSP27moksop_u:29889": " tam evākṛtrimaṃ mitraṃ yaḥ paśyati sa paśyati //MU_6,3.16//",
    "GSP27moksop_u:29890": " samūlakāṣaṃ kaṣati nadīvega iva drumam /",
    "GSP27moksop_u:29891": " yas sauhṛdaṃ matsaraṃ ca sa harṣāmarṣadoṣahā //MU_6,3.17//",
    "GSP27moksop_u:29892": " rāgadveṣavikārāṇāṃ svarūpaṃ cen na bhāvyate /",
    "GSP27moksop_u:29893": " te tu santo 'py asadrūpās sevitā apy asevitāḥ //MU_6,3.18//",
    "GSP27moksop_u:29894": " yasya nāhaṅkṛto bhāvo yasya buddhir na lipyate /",
    "GSP27moksop_u:29895": " hatvāpi sa imāṃl lokān na hanti na nibadhyate //MU_6,3.19//",
    "GSP27moksop_u:29896": " yan nāsti tasya sadbhāvapratipattir udāhṛtā /",
    "GSP27moksop_u:29897": " māyaiva sā parijñānād eva naśyaty asaṃśayam //MU_6,3.20//",
    "GSP27moksop_u:29898": " nissnehadīpavac chānto yasyāntar vāsanārasaḥ /",
    "GSP27moksop_u:29899": " tena citraṃ kṛtaṃ naiva jitaṃ jñenāpi kāriṇā //MU_6,3.21//",
    "GSP27moksop_u:29900": " yasyānupādeyam idaṃ samastaṃ padārthajātaṃ sadasaddaśāsu /",
    "GSP27moksop_u:29901": " na duḥkhadāhāya sukhāya naiva sa mukta eveha sajīva eva //MU_6,3.22//",
    "GSP27moksop_u:29902": " brahmaikatāpratipādanaṃ nāma sargaḥ",
    "GSP27moksop_u:29903": " caturthas sargaḥ",
    "GSP27moksop_u:29904": " vasiṣṭhaḥ:",
    "GSP27moksop_u:29905": " mano buddhir ahaṅkāra indriyādi tathānagha /",
    "GSP27moksop_u:29906": " acetyacinmayaṃ sarvaṃ kva te jīvādayas sthitāḥ //MU_6,4.1//",
    "GSP27moksop_u:29907": " ekenaivātmanā dattā nānātā yā mahātmanā /",
    "GSP27moksop_u:29908": " viddhi tāṃ tvam anānātāṃ hemnaḥ kaṭakatām iva //MU_6,4.2//",
    "GSP27moksop_u:29909": " yāvad ajñānasammohas tāvat saṃsāracittakam /",
    "GSP27moksop_u:29910": " ajñānasaṅkṣaye jāte kva cetyaṃ cittakaṃ ca vā //MU_6,4.3//",
    "GSP27moksop_u:29911": " adhyātmavidyābhyasanāj jāḍyam eti kṣayaṃ tathā /",
    "GSP27moksop_u:29912": " hutāśasevanād antarjāḍyaṃ jalakṛtaṃ yathā //MU_6,4.4//",
    "GSP27moksop_u:29913": " bhogatṛṣṇāviṣāveśo yadaivopaśamaṃ gataḥ /",
    "GSP27moksop_u:29914": " tadaiva naṣṭam ajñānam āndhyaṃ dhvāntakṣayād iva //MU_6,4.5//",
    "GSP27moksop_u:29915": " adhyātmaśāstramantreṇa tṛṣṇāviṣaviṣūcikā /",
    "GSP27moksop_u:29916": " kṣīyate bhāvitenāntaś śaradā mihikā yathā //MU_6,4.6//",
    "GSP27moksop_u:29917": " maurkhye kṣīṇe kṣataṃ viddhi cittaṃ rāma sabāndhavam /",
    "GSP27moksop_u:29918": " vilīne 'mbudhare vyomni jāḍyaṃ śāmyaty avighnataḥ //MU_6,4.7//",
    "GSP27moksop_u:29919": " acittatvaṃ gate citte kṣīyate vāsanābhramaḥ /",
    "GSP27moksop_u:29920": " hāramuktāsamāveśaś chinne tantāv ivānagha //MU_6,4.8//",
    "GSP27moksop_u:29921": " na ghanāghavighātāya śāstrārthaṃ bhāvayanti ye /",
    "GSP27moksop_u:29922": " krimikīṭatvabhogāya cetasas sammilanti te //MU_6,4.9//",
    "GSP27moksop_u:29923": " tava tāmarasākārakāntalocana lolatā /",
    "GSP27moksop_u:29924": " śāntā maurkhyakṛtā vātacalatā saraso yathā //MU_6,4.10//",
    "GSP27moksop_u:29925": " sthiratām upayāto 'si bhāvābhāvavivarjite /",
    "GSP27moksop_u:29926": " pade paramavistāre nabhasīva prabhañjanaḥ //MU_6,4.11//",
    "GSP27moksop_u:29927": " manye madvacanair bodham āyāto 'si raghūdvaha /",
    "GSP27moksop_u:29928": " vitatājñānanidrāto nidrātaḥ paṭahair iva //MU_6,4.12//",
    "GSP27moksop_u:29929": " sāmānye 'pi laganty eva manye kulaguror giraḥ /",
    "GSP27moksop_u:29930": " atyudāramatau rāma na laganti kathaṃ tvayi //MU_6,4.13//",
    "GSP27moksop_u:29931": " yatropādeyavākyatvaṃ bhāvitaṃ svena cetasā /",
    "GSP27moksop_u:29932": " tadvaco 'ntar viśaty uccais tapte kṣetre yathā payaḥ //MU_6,4.14//",
    "GSP27moksop_u:29933": " vayam iha hi mahānubhāva nityaṃ kulaguravo guravo raghūdvahānām /",
    "GSP27moksop_u:29934": " taduditam idam āśu kāryam ārya sphuṭavacanaṃ hṛdi hāravat tvayeti //MU_6,4.15//",
    "GSP27moksop_u:29935": " cittābhāvapratipādanaṃ nāma sargaḥ",
    "GSP27moksop_u:29936": " pañcamas sargaḥ",
    "GSP27moksop_u:29937": " rāmaḥ:",
    "GSP27moksop_u:29938": " aho bata mahac citraṃ bhavadvākyārthabhāvanāt /",
    "GSP27moksop_u:29939": " śāntaṃ jagajjālam idam agrastham api nātha me //MU_6,5.1//",
    "GSP27moksop_u:29940": " parām antaḥ prayāto 'smi svayam ātmani nirvṛtim /",
    "GSP27moksop_u:29941": " dīrghāvagrahasantaptaṃ vṛṣṭyeva vasudhātalam //MU_6,5.2//",
    "GSP27moksop_u:29942": " śāmyāmi śītalākāras sukhaṃ tiṣṭhāmi kevalam /",
    "GSP27moksop_u:29943": " prasādam upayāto 'smi saro nirvāraṇaṃ yathā //MU_6,5.3//",
    "GSP27moksop_u:29944": " samyak prasannam akhilaṃ diṅmaṇḍalam idaṃ mune /",
    "GSP27moksop_u:29945": " yathābhūtaṃ prapaśyāmi nirnīhāram ivādhunā //MU_6,5.4//",
    "GSP27moksop_u:29946": " jāto 'smi gatasandehaś śāntāśāmṛgatṛṣṇikaḥ /",
    "GSP27moksop_u:29947": " rajonīhāranirmukto vṛṣṭajaṅgalaśītalaḥ //MU_6,5.5//",
    "GSP27moksop_u:29948": " ātmanaivāntar ānandaṃ taṃ prāpto 'smy antavarjitam /",
    "GSP27moksop_u:29949": " rasāyanarasāsvādo yatra nātha tṛṇāyate //MU_6,5.6//",
    "GSP27moksop_u:29950": " adyāyaṃ prakṛtistho 'smi svastho 'smi mudito 'smi ca /",
    "GSP27moksop_u:29951": " lokārāmo 'smi rāmo 'smi namo mahyaṃ namo 'stu te //MU_6,5.7//",
    "GSP27moksop_u:29952": " te saṃśayās tāḥ kalanās sarvam astaṅgataṃ mama /",
    "GSP27moksop_u:29953": " rātrivetālasañcāraḥ prabhāta iva bhāsvare //MU_6,5.8//",
    "GSP27moksop_u:29954": " nirmale hṛdi vistīrṇe sapadme himaśītale /",
    "GSP27moksop_u:29955": " matir nirvṛtim āyātā sārasī sarasīva me //MU_6,5.9//",
    "GSP27moksop_u:29956": " kalaṅka ātmanaḥ kasmāt kathaṃ vetyādisaṃśayaḥ /",
    "GSP27moksop_u:29957": " nūnaṃ nirmūlatāṃ yāto mamārkāgre yathā tamaḥ //MU_6,5.10//",
    "GSP27moksop_u:29958": " sarvam ātmaiva sarvatra sarvadā bhāvitākṛtiḥ /",
    "GSP27moksop_u:29959": " idam anyad idaṃ cānyad ity asatkalanāḥ kutaḥ //MU_6,5.11//",
    "GSP27moksop_u:29960": " ko 'bhūvaṃ prāg ahaṃ tādṛk tṛṣṇānigaḍayantritaḥ /",
    "GSP27moksop_u:29961": " antarātmānam eveti vihasāmi vikāsavān //MU_6,5.12//",
    "GSP27moksop_u:29962": " ām idānīṃ smṛtaṃ samyaṅ mayaiṣa sa kilāsmy ajaḥ /",
    "GSP27moksop_u:29963": " yas tvadvāgamṛtāpūrasnānenāyam ahaṃ sthitaḥ //MU_6,5.13//",
    "GSP27moksop_u:29964": " aho nu vitatāṃ bhūmim adhirūḍho 'smi pāvanīm /",
    "GSP27moksop_u:29965": " ihastha eva yatrārko naḥ pātālam ivāsthitaḥ //MU_6,5.14//",
    "GSP27moksop_u:29966": " mahyaṃ sattām upetāya vyapetāya bhavārṇavāt /",
    "GSP27moksop_u:29967": " namo nityanamasyāya jayāmy ātmātmanātmani //MU_6,5.15//",
    "GSP27moksop_u:29968": " anubhavavaśato hṛdabjakośe sphuṭam alitāṃ samupāgatena nātha /",
    "GSP27moksop_u:29969": " tava varavacaseha vītaśokāṃ ciram uditāṃ svadaśām upāgato 'smi //MU_6,5.16//",
    "GSP27moksop_u:29970": " rāghavaviśrāntir nāma sargaḥ",
    "GSP27moksop_u:29971": " ṣaṣṭhas sargaḥ",
    "GSP27moksop_u:29972": " vasiṣṭhaḥ:",
    "GSP27moksop_u:29973": " bhūya eva mahābāho śṛṇu me paramaṃ vacaḥ /",
    "GSP27moksop_u:29974": " yat te 'haṃ prīyamāṇāya vakṣyāmi hitakāmyayā //MU_6,6.1//",
    "GSP27moksop_u:29975": " bodham abhyupagamyāpi śṛṇu bodhavivṛddhaye /",
    "GSP27moksop_u:29976": " bhaved alpaprabuddhānām api nirduḥkhatā yathā //MU_6,6.2//",
    "GSP27moksop_u:29977": " yasyājñātātmano 'jñasya deha evātmabhāvanā /",
    "GSP27moksop_u:29978": " uditārtiṃ ruṣevākṣaripavo 'bhibhavanti tam //MU_6,6.3//",
    "GSP27moksop_u:29979": " yasya jñātātmano jñasya satye svātmani saṃsthitiḥ /",
    "GSP27moksop_u:29980": " tuṣṭyeva cākṣasuhṛdo na ghnanti tam aninditam //MU_6,6.4//",
    "GSP27moksop_u:29981": " parārthaṃ sphurato yasya na stutir nindanād ṛte /",
    "GSP27moksop_u:29982": " sa dehī dehaduḥkhaugham ādatte kena hetunā //MU_6,6.5//",
    "GSP27moksop_u:29983": " nātmā śarīrasambaddhaś śarīram api nātmani /",
    "GSP27moksop_u:29984": " mitho vilakṣaṇe ete prakāśatamasī yathā //MU_6,6.6//",
    "GSP27moksop_u:29985": " sarvair bhāvavikārais tu nityamukto 'sty alepakaḥ /",
    "GSP27moksop_u:29986": " nātmāstam eti bhagavān na codeti sadoditaḥ //MU_6,6.7//",
    "GSP27moksop_u:29987": " jaḍasyājñasya tucchasya kṛtaghnasya vināśinaḥ /",
    "GSP27moksop_u:29988": " śarīrakopalasyāsya yad bhavaty astu tat tathā //MU_6,6.8//",
    "GSP27moksop_u:29989": " na cāsya kiñcid bhavati pṛthag ātmany avekṣite /",
    "GSP27moksop_u:29990": " jaḍasyāsatsvarūpasya kim ivāṅgopapadyate //MU_6,6.9//",
    "GSP27moksop_u:29991": " nipuṇāyāvabodhāya yat proktaṃ tat punaḥ punaḥ /",
    "GSP27moksop_u:29992": " bhaṅgibhiḥ pravicitrābhī rāghavedaṃ prabodhyate //MU_6,6.10//",
    "GSP27moksop_u:29993": " yadi dehaguṇān ātmā gṛhṇāti paramārthataḥ /",
    "GSP27moksop_u:29994": " nādatte tat kathaṃ tasmāj jaḍatāṃ śavarūpiṇaḥ //MU_6,6.11//",
    "GSP27moksop_u:29995": " yadi vātmaguṇān deho gṛhṇāti paramārthataḥ /",
    "GSP27moksop_u:29996": " nādatte tat kathaṃ caittaṃ cinmayatvaṃ sadoditam //MU_6,6.12//",
    "GSP27moksop_u:29997": " yayor ekaparijñāne jaḍataivāpare sthitā /",
    "GSP27moksop_u:29998": " tayoḥ kīdṛgvidhā brūta samānasukhaduḥkhatā //MU_6,6.13//",
    "GSP27moksop_u:29999": " yau samau samakarmāṇau na kadācana tau katham /",
    "GSP27moksop_u:30000": " dvāv apy asantāv anyo'nyaṃ kathaṃ sambandham eṣyataḥ //MU_6,6.14//",
    "GSP27moksop_u:30001": " kathaṃ sthūlo 'ṇurūpas syād aṇus sthūlaḥ kathaṃ bhavet /",
    "GSP27moksop_u:30002": " ekodaye dvitīyasya na sattā dinarātrivat //MU_6,6.15//",
    "GSP27moksop_u:30003": " jñānaṃ nājñānatām eti cchāyā nāyāti tāpatām /",
    "GSP27moksop_u:30004": " sad brahma nāsad bhavati vicitrāsv api dṛṣṭiṣu //MU_6,6.16//",
    "GSP27moksop_u:30005": " manāg api na saṃśleṣas sarvagasyāpi dehinaḥ /",
    "GSP27moksop_u:30006": " dehena dehagasyāpi kamalasyeva vāriṇā //MU_6,6.17//",
    "GSP27moksop_u:30007": " manāg api na saṃśleṣo brahmaṇo dehasattayā /",
    "GSP27moksop_u:30008": " tadgatasyāpy atadvṛtter ambarasyeva vāyunā //MU_6,6.18//",
    "GSP27moksop_u:30009": " bhavaty ātmani no kiñcin nāsato dehakasya ca /",
    "GSP27moksop_u:30010": " tad rāghava mudhaivaiṣa sukhaduḥkhabhramaḥ kutaḥ //MU_6,6.19//",
    "GSP27moksop_u:30011": " jarāmaraṇam āpac ca sukhaduḥkhe bhavābhavau /",
    "GSP27moksop_u:30012": " manāg api na santīha nirvāṇo nirvṛto bhava //MU_6,6.20//",
    "GSP27moksop_u:30013": " sthito dehatayātyuccaiḥ pātotpātamayo bhramaḥ /",
    "GSP27moksop_u:30014": " dṛśyate kevalaṃ brahmaṇy apsu vīcitayā yathā //MU_6,6.21//",
    "GSP27moksop_u:30015": " ātmasattopajīvitvād ātmā sambhavatīha hi /",
    "GSP27moksop_u:30016": " dehayantraṃ payassattāmātrād ūrmir ivotthitam //MU_6,6.22//",
    "GSP27moksop_u:30017": " ādhāraspandanenāṅga yathā kṣobhabhavābhavāḥ /",
    "GSP27moksop_u:30018": " sūryādeḥ pratibimbasya tathā dehena dehinaḥ //MU_6,6.23//",
    "GSP27moksop_u:30019": " samyagdṛṣṭe yathābhūte vastuny ātmani jāyate /",
    "GSP27moksop_u:30020": " sthitir dehamayo 'jñānavibhramo layam eti ca //MU_6,6.24//",
    "GSP27moksop_u:30021": " dehadehavator jñānād yathābhūtaitayos sthitiḥ /",
    "GSP27moksop_u:30022": " sattāsattātmikodeti dīpād iva padārthayoḥ //MU_6,6.25//",
    "GSP27moksop_u:30023": " asamyagjñānino ye hi svāvartaparivartanaiḥ /",
    "GSP27moksop_u:30024": " antaśśūnyās sphurantīha te mohārjunavāyavaḥ //MU_6,6.26//",
    "GSP27moksop_u:30025": " aparyālocitātmārtham aparāmṛṣṭasaṃvidaḥ /",
    "GSP27moksop_u:30026": " spandante veṣṭitonmuktatṛṇavan mūḍhabuddhayaḥ //MU_6,6.27//",
    "GSP27moksop_u:30027": " anāsvāditacittattvaṃ jaḍās sūtrais svavāyubhiḥ /",
    "GSP27moksop_u:30028": " yantravac coditākrāntā naṭanti prasphuranti ca //MU_6,6.28//",
    "GSP27moksop_u:30029": " tṛṇakāṣṭhādikaṃ sarvam āharanti tyajanti ca /",
    "GSP27moksop_u:30030": " saśabdasparśarūpādyās taraṅgataralāṅgakāḥ //MU_6,6.29//",
    "GSP27moksop_u:30031": " jaḍās santas sphuradrūpā bhṛśaṃ sphārarasāravāḥ /",
    "GSP27moksop_u:30032": " savihārāgamāpāyā mahaughā iva durdhiyaḥ //MU_6,6.30//",
    "GSP27moksop_u:30033": " sarveṣām eva caiteṣāṃ sthitaivaiṣā cid avyayā /",
    "GSP27moksop_u:30034": " kiṃ tv abodhavaśād asyāḥ parāṃ kṛpaṇatāṃ gatāḥ //MU_6,6.31//",
    "GSP27moksop_u:30035": " śvāsasantatayo hy ajñāl lohakāradṛter iva /",
    "GSP27moksop_u:30036": " spandamātrārtham evāśu dṛśyante nārthakāriṇaḥ //MU_6,6.32//",
    "GSP27moksop_u:30037": " tarjanodgarjanaṃ mūḍhād dhanurdaṇḍaguṇād iva /",
    "GSP27moksop_u:30038": " śrūyate māraṇāyaiva cidbodhaparivarjitam //MU_6,6.33//",
    "GSP27moksop_u:30039": " phalalābho 'pi yo mūḍhāt tad araṇyataror iva /",
    "GSP27moksop_u:30040": " tasmin viśramaṇaṃ yat tac chilāphalahake yathā //MU_6,6.34//",
    "GSP27moksop_u:30041": " tena yas saṅgamas sa syāt sthāṇunāpi hi jaṅgale /",
    "GSP27moksop_u:30042": " tadarthaṃ yat kṛtaṃ kiñcit tad vyoma laguḍair hatam //MU_6,6.35//",
    "GSP27moksop_u:30043": " tasmin yad adhame dattaṃ tat tyaktaṃ klinnakardame /",
    "GSP27moksop_u:30044": " tena sārdhaṃ kathā yās tat kauleyāhvānam adhvare //MU_6,6.36//",
    "GSP27moksop_u:30045": " ajñatvam āpadāṃ niṣṭhā kā hi nāpad ajānataḥ /",
    "GSP27moksop_u:30046": " iyaṃ saṃsārasaraṇir vahaty ajñaprasādataḥ //MU_6,6.37//",
    "GSP27moksop_u:30047": " ajñasyogrāṇi duḥkhāni sukhāny api dṛḍhāni ca /",
    "GSP27moksop_u:30048": " punaḥ punaḥ pravartante yugaṃ praty acalā iva //MU_6,6.38//",
    "GSP27moksop_u:30049": " śarīradhanadārādāv āsthāṃ samanubadhnataḥ /",
    "GSP27moksop_u:30050": " idaṃ durduḥkham ajñasya na kadācana śāmyati //MU_6,6.39//",
    "GSP27moksop_u:30051": " anātmani śave dehe ātmabhāvam upeyuṣaḥ /",
    "GSP27moksop_u:30052": " asadbodhamayī māyā kathaṃ nāma vinaśyati //MU_6,6.40//",
    "GSP27moksop_u:30053": " durbhāvakharvitadhiyo vastuny andhasya durmateḥ /",
    "GSP27moksop_u:30054": " avastuni sanetrasya luṭhataś ca pade pade //MU_6,6.41//",
    "GSP27moksop_u:30055": " viṣam utpadyate candrād āmodaḥ kusumād iva /",
    "GSP27moksop_u:30056": " kaṇṭakaś caiva payaso dūrvāṅkura iva sthalāt //MU_6,6.42//",
    "GSP27moksop_u:30057": " dehaśalmalibhoginyo manomātaṅgaśṛṅkhalāḥ /",
    "GSP27moksop_u:30058": " ajñasyāśāḥ prasūyante suvṛṣṭeṣv iva śālayaḥ //MU_6,6.43//",
    "GSP27moksop_u:30059": " narakaśrīr anātmajñaṃ duṣkṛtavyālapālitā /",
    "GSP27moksop_u:30060": " paripālayati prītā mayūrī vāridaṃ yathā //MU_6,6.44//",
    "GSP27moksop_u:30061": " netralolālinīlolā sphuritādharapallavā /",
    "GSP27moksop_u:30062": " mūrkhārtham eva vikasaty aṅganāviṣavallarī //MU_6,6.45//",
    "GSP27moksop_u:30063": " ajñavāridhihṛdbhūmāv eva vepathupallavaḥ /",
    "GSP27moksop_u:30064": " vardhate 'pagatacchāyo rāgavidrumadurdrumaḥ //MU_6,6.46//",
    "GSP27moksop_u:30065": " tanucchadalasaddhūmaś śastrajvālo bhaṭolmukaḥ /",
    "GSP27moksop_u:30066": " jvalati dveṣadāvo 'jñahṛnmarau kopatāpadaḥ //MU_6,6.47//",
    "GSP27moksop_u:30067": " ajñamātsaryasarasi parāpavadanacchadā /",
    "GSP27moksop_u:30068": " īrṣyākamalinī cintāṣaṭpadī vikasaty alam //MU_6,6.48//",
    "GSP27moksop_u:30069": " pratijanma prakṛṣṭograduḥkhakallolasambhramaḥ /",
    "GSP27moksop_u:30070": " jaḍam eva samabhyeti punarmaraṇavāḍavaḥ //MU_6,6.49//",
    "GSP27moksop_u:30071": " janmabālyaṃ dhruvaṃ yāti yauvanaṃ yuvatā jarām /",
    "GSP27moksop_u:30072": " jarā maraṇam abhyeti mūḍhasyaiva punaḥ punaḥ //MU_6,6.50//",
    "GSP27moksop_u:30073": " jagajjīrṇāraghaṭṭe 'smin rajjvā saṃsṛtirūpayā /",
    "GSP27moksop_u:30074": " majjanonmajjanair ajñā yantre śakalatāṃ gatāḥ //MU_6,6.51//",
    "GSP27moksop_u:30075": " yad eva goṣpadādūraṃ jñadhiyaḥ pelavaṃ jagat /",
    "GSP27moksop_u:30076": " tad evāpāraparyantam agādham amahātmanaḥ //MU_6,6.52//",
    "GSP27moksop_u:30077": " dhiyo 'dṛśa ivājñasya cidvyomodarakoṭarāt /",
    "GSP27moksop_u:30078": " na prayānty aparaṃ pāraṃ vihaṅgyaḥ pañjarād iva //MU_6,6.53//",
    "GSP27moksop_u:30079": " bhāvamātraparāvṛttyā vāsanāmātranābhayaḥ /",
    "GSP27moksop_u:30080": " spaṣṭīkartuṃ na śakyante janmacakrasya nemayaḥ //MU_6,6.54//",
    "GSP27moksop_u:30081": " ajñenendriyaśayyārthaṃ rāgāsṛgaruṇā tanuḥ /",
    "GSP27moksop_u:30082": " saṃsārāraṇya āstīrṇā punar āmiṣapiṇḍavat //MU_6,6.55//",
    "GSP27moksop_u:30083": " bhūtaśailamayī sṛṣṭir mṛnmāṃsalavamātrikā /",
    "GSP27moksop_u:30084": " mohāt saṃlakṣyate cittapadārthānartharañjanā //MU_6,6.56//",
    "GSP27moksop_u:30085": " jayaty analpasaṅkalpakalpanākalpapādapaḥ /",
    "GSP27moksop_u:30086": " ajñānāṃ prasṛtā yasmāj jagatparṇaparamparāḥ //MU_6,6.57//",
    "GSP27moksop_u:30087": " yasmiṃs tiṣṭhanti rājante lasanti vilasanti ca /",
    "GSP27moksop_u:30088": " vicitraracanopetā bhūribhogavihaṅgamāḥ //MU_6,6.58//",
    "GSP27moksop_u:30089": " yatra janmāni parvāṇi karmajālaṃ ca korakāḥ /",
    "GSP27moksop_u:30090": " phalāni puṇyapāpāni mañjaryo vibhavaśriyaḥ //MU_6,6.59//",
    "GSP27moksop_u:30091": " ajñānendūdayād etā yoṣidoṣadhayas sphuṭam /",
    "GSP27moksop_u:30092": " saṃsāravanaṣaṇḍe 'smin parāṃ śobhām upāgatāḥ //MU_6,6.60//",
    "GSP27moksop_u:30093": " ghanajāḍyaḥ kalāpūrṇas tamaḥkālakṛtodayaḥ /",
    "GSP27moksop_u:30094": " śūnyoditātmā doṣeśo jayaty ajñānacandramāḥ //MU_6,6.61//",
    "GSP27moksop_u:30095": " ajñānendoḥ prasādena vāsanāmṛtaśālinā /",
    "GSP27moksop_u:30096": " tarpitāśācakoreṇa cittaratnarasaiṣiṇā //MU_6,6.62//",
    "GSP27moksop_u:30097": " rājahaṃsavilāsinyaḥ prāleyaśiśirāṅgikāḥ /",
    "GSP27moksop_u:30098": " bhānti kāntākumudvatyo lolalocanaṣaṭpadāḥ //MU_6,6.63//",
    "GSP27moksop_u:30099": " dhammillatimirollāsā yat prapāṇḍupayodharāḥ /",
    "GSP27moksop_u:30100": " rāmārajanyo rājante tan maurkhyenduvijṛmbhitam //MU_6,6.64//",
    "GSP27moksop_u:30101": " āpātamātramadhuratvam anarthavattvam ādyantavattvam akhilasthitibhaṅguratvam /",
    "GSP27moksop_u:30102": " ajñānaśākhina iti prasṛtāni rāma nānākṛtīni vipulāni phalāny amūni //MU_6,6.65//",
    "GSP27moksop_u:30103": " mohamāhātmyaṃ nāma sargaḥ",
    "GSP27moksop_u:30104": " saptamas sargaḥ",
    "GSP27moksop_u:30105": " vasiṣṭhaḥ:",
    "GSP27moksop_u:30106": " yan muktāvalitā ratnabhūṣitā bhānti yoṣitaḥ /",
    "GSP27moksop_u:30107": " madendāv udite kṣubdhakāmakṣīrārṇavormayaḥ //MU_6,7.1//",
    "GSP27moksop_u:30108": " sauvarṇāmbhojakośasthalolālipaṭalaśriyam /",
    "GSP27moksop_u:30109": " dhārayanti dṛśas strīṇāṃ kapoladaladolitāḥ //MU_6,7.2//",
    "GSP27moksop_u:30110": " udyānavanaṣaṇḍeṣu bhūmau kṛtapadā madhau /",
    "GSP27moksop_u:30111": " hṛdyās sumanaso bhānti hāsā iva manobhuvaḥ //MU_6,7.3//",
    "GSP27moksop_u:30112": " kravyādagṛdhragomāyukauleyakavalāṅgikāḥ /",
    "GSP27moksop_u:30113": " striyas samupamīyante candracandanapaṅkajaiḥ //MU_6,7.4//",
    "GSP27moksop_u:30114": " sauvarṇakalaśāmbhojakorakottuṅgaliṅgavat /",
    "GSP27moksop_u:30115": " dṛśyate strīstanaśreṇī raktapratisamudgikā //MU_6,7.5//",
    "GSP27moksop_u:30116": " rasāyanenduniṣṣyandamadhubimbāsavadravaiḥ /",
    "GSP27moksop_u:30117": " oṣṭhābhidho māṃsalavo lālākta upamīyate //MU_6,7.6//",
    "GSP27moksop_u:30118": " śalmalyaṣṭhīlikākārā bhujāḥ krūrāsthiśaṅkavaḥ /",
    "GSP27moksop_u:30119": " bāhūbāhu latāśabdair varṇyante kavibhiś śubhaiḥ //MU_6,7.7//",
    "GSP27moksop_u:30120": " kadalīstambhasambhārasundarī sundarīratā /",
    "GSP27moksop_u:30121": " ūruśobhoditānaṅgatoraṇaśrīr virājate //MU_6,7.8//",
    "GSP27moksop_u:30122": " āpātamātramadhurā madhye dvandvānupātinī /",
    "GSP27moksop_u:30123": " śīghrāvasānavirasā lakṣmīr apy abhivāñchyate //MU_6,7.9//",
    "GSP27moksop_u:30124": " samupaiti matir duḥkhaṃ duḥkhaṃ ca śataśākhatām /",
    "GSP27moksop_u:30125": " duḥkhaśākhāsu jāyante nānākarmaphalaśriyaḥ //MU_6,7.10//",
    "GSP27moksop_u:30126": " baddhajālaghanākārāḥ kārārtham iva rajjavaḥ /",
    "GSP27moksop_u:30127": " vīrudhaḥ prāvṛṣīvāśāḥ pratānagahanasthitāḥ //MU_6,7.11//",
    "GSP27moksop_u:30128": " sāratāṃ mohamihikā kāryākāryavikāriṇī /",
    "GSP27moksop_u:30129": " yamunā prāvṛṣīvaiti timiraśyāmalāciram //MU_6,7.12//",
    "GSP27moksop_u:30130": " kaṭūkṛtāntaḥkaraṇo nānākāravikāradaḥ /",
    "GSP27moksop_u:30131": " svadate vigatasnehaṃ janmaprativiṣārasaḥ //MU_6,7.13//",
    "GSP27moksop_u:30132": " vyādhūtajarjarājīrṇajanatāparṇarājayaḥ /",
    "GSP27moksop_u:30133": " svakarmapavanā vānti nānākanakareṇavaḥ //MU_6,7.14//",
    "GSP27moksop_u:30134": " kālaḥ kavalitānantajagatpakvaphalo 'py ayam /",
    "GSP27moksop_u:30135": " ghasmarāpārajaṭharaḥ kalpair api na tṛpyati //MU_6,7.15//",
    "GSP27moksop_u:30136": " mohamārutapā mattās tvarāviṣavikāriṇaḥ /",
    "GSP27moksop_u:30137": " sphurantīhāhayaś cittabile balavadāpadaḥ //MU_6,7.16//",
    "GSP27moksop_u:30138": " cintāpiśācyopahatā vivekendūdayaṃ vinā /",
    "GSP27moksop_u:30139": " tamasaiva nirālokā yāti yauvanayāminī //MU_6,7.17//",
    "GSP27moksop_u:30140": " jihvā jarjaratām eti prākṛtānunayajvaraiḥ /",
    "GSP27moksop_u:30141": " padmakoṭarakoṇastham api pattraṃ himair iva //MU_6,7.18//",
    "GSP27moksop_u:30142": " duḥkhajīvamahāṣṭhīlaḥ kaṣṭakaṇṭakasaṅkaṭaḥ /",
    "GSP27moksop_u:30143": " sahasraśākhatāṃ yāti dāridryadṛḍhaśalmaliḥ //MU_6,7.19//",
    "GSP27moksop_u:30144": " antaśśūnyonnatadhvastacittacaityakṛtālayaḥ /",
    "GSP27moksop_u:30145": " yācñābahulayāminyāṃ lobholūko vivalgati //MU_6,7.20//",
    "GSP27moksop_u:30146": " pūrvaṃ gṛhītvā karṇābhyāṃ sphurantam abhitaś ciram /",
    "GSP27moksop_u:30147": " jarājarjaramārjārī yauvanākhuṃ nikṛntati //MU_6,7.21//",
    "GSP27moksop_u:30148": " nissārā kramaśaḥ krāntadharādharasamunnatiḥ /",
    "GSP27moksop_u:30149": " diṇḍīrapiṇḍikeveyaṃ sṛṣṭir āyāti puṣṭatām //MU_6,7.22//",
    "GSP27moksop_u:30150": " ābhāsapuṣpadhavalā jagatpallavaśālinī /",
    "GSP27moksop_u:30151": " sattālatā vikasitā dharmārthaphaladhāriṇī //MU_6,7.23//",
    "GSP27moksop_u:30152": " surācalamahāsthūṇaṃ candrasūryagavākṣakam /",
    "GSP27moksop_u:30153": " gaganācchādanaṃ cāru dhriyate trijagadgṛham //MU_6,7.24//",
    "GSP27moksop_u:30154": " saṃsārasarasi sphāre caranti prāṇaṣaṭpadāḥ /",
    "GSP27moksop_u:30155": " śarīrapuṣkareṣv antaś cidrūparasapāyinaḥ //MU_6,7.25//",
    "GSP27moksop_u:30156": " nabhomārgamahānīlakuṭṭime kāntiśālinī /",
    "GSP27moksop_u:30157": " bhuvanāvavarasyāntas sphuraty ādityadīpikā //MU_6,7.26//",
    "GSP27moksop_u:30158": " āśātantunibaddhāṅgī janatājīrṇapakṣiṇī /",
    "GSP27moksop_u:30159": " svavāsanāśalākānte nibaddhendriyapañjare //MU_6,7.27//",
    "GSP27moksop_u:30160": " anāratapatajjātabhūtaparṇaparamparā /",
    "GSP27moksop_u:30161": " spandate 'jagarāmṛṣṭā saṃsṛtivratatiś ciram //MU_6,7.28//",
    "GSP27moksop_u:30162": " pṛṣṭhe katipayaṃ kālam adṛṣṭāḥ kālajālinā /",
    "GSP27moksop_u:30163": " adhaḥkṛtogranarakapaṅkāś śaṅkojjhitāḥ kṣaṇam //MU_6,7.29//",
    "GSP27moksop_u:30164": " bhuktendukhaṇḍakabisā nīlanīradaśevale /",
    "GSP27moksop_u:30165": " svargamārgasarasy antas sphuranti surasārasāḥ //MU_6,7.30//",
    "GSP27moksop_u:30166": " nānāphalāvalimatī vāsanājalamālitā /",
    "GSP27moksop_u:30167": " spandāmodamayī sphītā kriyāvikasitābjinī //MU_6,7.31//",
    "GSP27moksop_u:30168": " varākī sṛṣṭiśapharī sphurantī bhavapalvale /",
    "GSP27moksop_u:30169": " kṛtāntavṛddhagṛdhreṇa śaṭhena vinigīryate //MU_6,7.32//",
    "GSP27moksop_u:30170": " taraṅgaphenamāleva saivānyeva ca bhaṅgurā /",
    "GSP27moksop_u:30171": " śvaś śvo 'parendulekheva samudeti vicitratā //MU_6,7.33//",
    "GSP27moksop_u:30172": " bhūribhūtaśarāvāṇi kṣaṇabhaṅgīni kurvatā /",
    "GSP27moksop_u:30173": " idaṃ kālakulālena cakraṃ viparivartyate //MU_6,7.34//",
    "GSP27moksop_u:30174": " asaṅkhyātāny analpāni sañjātāny acale pade /",
    "GSP27moksop_u:30175": " jagajjaṅgalajālāni dagdhāni yugavahninā //MU_6,7.35//",
    "GSP27moksop_u:30176": " bhāvābhāvair aparyantais sukhaduḥkhadaśāśataiḥ /",
    "GSP27moksop_u:30177": " vaiparītyaṃ prayātīyam ajasraṃ jāgatī sthitiḥ //MU_6,7.36//",
    "GSP27moksop_u:30178": " kṣubdhair yugaparāvartair vāsanāśṛṅkhalombhitā /",
    "GSP27moksop_u:30179": " mohāśaninipātaiś ca na rugṇā dhruvadhīratā //MU_6,7.37//",
    "GSP27moksop_u:30180": " śataśo vidrutārīndrair danuputrair abhidrutām /",
    "GSP27moksop_u:30181": " bhagabhagnatrapām aindrīṃ tanuṃ vahati vāsanā //MU_6,7.38//",
    "GSP27moksop_u:30182": " viśaty avirataṃ dhūtasargapāṃsuparamparā /",
    "GSP27moksop_u:30183": " nityaṃ niyativātyeyaṃ kālavyālagalāntaram //MU_6,7.39//",
    "GSP27moksop_u:30184": " padārthāmbhāṃsi sarvāṇi phalaphenāni sarvataḥ /",
    "GSP27moksop_u:30185": " patanty aviratāpātam abhāvavaḍavāmukham //MU_6,7.40//",
    "GSP27moksop_u:30186": " sphuranty ākasmikodbhūtā vicitrā dravyaśaktayaḥ /",
    "GSP27moksop_u:30187": " svabhāvamātrasampannās spandaśriya ivāmbhasām //MU_6,7.41//",
    "GSP27moksop_u:30188": " bhūtamauktikasampūrṇān bṛhatas subahūn api /",
    "GSP27moksop_u:30189": " jagatkalabhakān atti kṛtāntodriktakesarī //MU_6,7.42//",
    "GSP27moksop_u:30190": " kulaśailaphalā meghapakṣapuñjā jalāsṛjaḥ /",
    "GSP27moksop_u:30191": " jāyante ca mriyante ca ḍīyante ca jagatkhagāḥ //MU_6,7.43//",
    "GSP27moksop_u:30192": " cidbhittau spandaśubhrāyāṃ raṅgaiḥ pañcabhir indriyaiḥ /",
    "GSP27moksop_u:30193": " unmīlayati saṃsāracitrāṇi vidhicitrakṛt //MU_6,7.44//",
    "GSP27moksop_u:30194": " ajasragatvarīṃ sarvaparispandavidhāyinīṃ /",
    "GSP27moksop_u:30195": " nimeṣaśatabhāgāṅgīm acchām utsāhitāṅkurām //MU_6,7.45//",
    "GSP27moksop_u:30196": " sūkṣmāṃ kālasya kalanāṃ svasamutthānakāriṇīm /",
    "GSP27moksop_u:30197": " dhyānenevānvavekṣante sthirās sthāvarajātayaḥ //MU_6,7.46//",
    "GSP27moksop_u:30198": " rāgadveṣasamutthena bhāvābhāvamayena ca /",
    "GSP27moksop_u:30199": " jarāmaraṇamohena jīrṇā jaṅgamajātayaḥ //MU_6,7.47//",
    "GSP27moksop_u:30200": " svaduṣkṛtottamadhyānadhāriṇyo dharaṇītale /",
    "GSP27moksop_u:30201": " niyatyā niyataṃ kālaṃ pīḍyante kīṭapaṅktayaḥ //MU_6,7.48//",
    "GSP27moksop_u:30202": " kṣaṇenādṛśya evedaṃ nigiraty akhilaṃ sukhī /",
    "GSP27moksop_u:30203": " sudurlakṣyabilaḥ kālavyālo vipulabhogavān //MU_6,7.49//",
    "GSP27moksop_u:30204": " kṣaṇādikalpaparyantas tejastimirarañjanāt /",
    "GSP27moksop_u:30205": " kālena kiñcid ālakṣyas svakāya urarīkṛtaḥ //MU_6,7.50//",
    "GSP27moksop_u:30206": " śītavātātapaprauḍhāḥ prollasatpuṣpadīptayaḥ /",
    "GSP27moksop_u:30207": " phalapradāś carantīha kālakhe ṣaḍṛtugrahāḥ //MU_6,7.51//",
    "GSP27moksop_u:30208": " brahmāṇḍabhaikṣabhāṇḍe 'sau kālī bhagavatī kriyā /",
    "GSP27moksop_u:30209": " svayaṃ dattvaiva dattvaiva bhūtabhikṣāṃ jighṛkṣati //MU_6,7.52//",
    "GSP27moksop_u:30210": " payaḥpaṭalaviśrāntatrailokyāmbhojakoṭare /",
    "GSP27moksop_u:30211": " karoti ghuṅghumaṃ bhūri bhūtabhramarapeṭakaḥ //MU_6,7.53//",
    "GSP27moksop_u:30212": " timirānīlakavarī arkenducapalekṣaṇā /",
    "GSP27moksop_u:30213": " brahmopendraharendrādidharāgirivarāṅgikā //MU_6,7.54//",
    "GSP27moksop_u:30214": " brahmatattvaikapitṛkā lambamānapayodharā /",
    "GSP27moksop_u:30215": " cicchaktimātṛkā sthūlā taralā ghanacāpalā //MU_6,7.55//",
    "GSP27moksop_u:30216": " tārakājāladaśanā sandhyāruṇatarādharā /",
    "GSP27moksop_u:30217": " samastapadminīhastā śatakratupurānanā //MU_6,7.56//",
    "GSP27moksop_u:30218": " saptābdhimuktālatikā nīlāmbaraparāvṛtā /",
    "GSP27moksop_u:30219": " jambudvīpamahānābhir vanaśrīromarājikā //MU_6,7.57//",
    "GSP27moksop_u:30220": " bhūtvā bhūtvā vinaśyantī trilokīvṛddhakāminī /",
    "GSP27moksop_u:30221": " asakṛj jāyate naṣṭā bhūrivibhramakāriṇī //MU_6,7.58//",
    "GSP27moksop_u:30222": " magnam anyair athonmagnaṃ bhīme kālamahārṇave /",
    "GSP27moksop_u:30223": " pratikalpakṣaṇaṃ kṣīṇair brahmāṇḍasphuṭabudbudaiḥ //MU_6,7.59//",
    "GSP27moksop_u:30224": " kālāgādhasarasyāṃ tu sthitvā sthitvā punaḥ punaḥ /",
    "GSP27moksop_u:30225": " kalpamātranimeṣeṇa ḍīnaṃ saṃsārasārasaiḥ //MU_6,7.60//",
    "GSP27moksop_u:30226": " utpatyotpatya nāśinyas santatās sṛṣṭividyutaḥ /",
    "GSP27moksop_u:30227": " kālameghe sphuranty etāś citprakāśamanoramāḥ //MU_6,7.61//",
    "GSP27moksop_u:30228": " pradhvanadbhūtavihagāḥ patanty aviratadrutāḥ /",
    "GSP27moksop_u:30229": " kālatālāt kilottālād brahmāṇḍaphalapālayaḥ //MU_6,7.62//",
    "GSP27moksop_u:30230": " unmeṣakṛtavairiñcasṛṣṭayo devanāyakāḥ /",
    "GSP27moksop_u:30231": " nimeṣakṛtasaṃhārās santi kecana kutracit //MU_6,7.63//",
    "GSP27moksop_u:30232": " nimeṣonmeṣasaṅkṣīṇakalpajālās sahasraśaḥ /",
    "GSP27moksop_u:30233": " rudrāḥ kecana vidyante kasmiṃścit parame pure //MU_6,7.64//",
    "GSP27moksop_u:30234": " te 'pi yasya nimeṣeṇa bhavanti na bhavanti vā /",
    "GSP27moksop_u:30235": " tādṛśo 'py asti deveśo hy ananteyaṃ kriyāsthitiḥ //MU_6,7.65//",
    "GSP27moksop_u:30236": " anantasaṅkalpamaye śūnye ca brahmaṇaḥ pade /",
    "GSP27moksop_u:30237": " na sambhavanti kā nāma śaktayaś citrayuktayaḥ //MU_6,7.66//",
    "GSP27moksop_u:30238": " evam akṣīṇasaṅkalpakalpārthabharabhāsvarā /",
    "GSP27moksop_u:30239": " jāgatī kalanā yeyaṃ tad ajñānavijṛmbhitam //MU_6,7.67//",
    "GSP27moksop_u:30240": " yat sampado yad uta santatam āpadaś ca yad bālyayauvanajarāmaraṇopatāpāḥ /",
    "GSP27moksop_u:30241": " yan majjanaṃ ca sukhaduḥkhaparamparābhir ajñānatīvratimirasya vibhūtayas tāḥ //MU_6,7.68//",
    "GSP27moksop_u:30242": " ajñānamāhātmyaṃ nāma sargaḥ",
    "GSP27moksop_u:30243": " aṣṭamas sargaḥ",
    "GSP27moksop_u:30244": " vasiṣṭhaḥ:",
    "GSP27moksop_u:30245": " saṃsāravanaṣaṇḍe 'smiṃś citparvatataṭasthite /",
    "GSP27moksop_u:30246": " kīdṛśī khalv avidyākhyā latā vikasitā tatā //MU_6,8.1//",
    "GSP27moksop_u:30247": " bṛhatparvataparvāḍhyā brahmāṇḍatvakparāvṛtā /",
    "GSP27moksop_u:30248": " dehayaṣṭir iyaṃ yasyās trilokī lokalāsinī //MU_6,8.2//",
    "GSP27moksop_u:30249": " sukhaṃ duḥkhaṃ bhavo bhāvo jñānam ajñānam eva ca /",
    "GSP27moksop_u:30250": " atraitāny uruvṛttāni mūlāni ca phalāni ca //MU_6,8.3//",
    "GSP27moksop_u:30251": " sukhād avidyodety uccais tad evānte prayacchati /",
    "GSP27moksop_u:30252": " duḥkhād avidyodety uccais tad evānte phalaty alam //MU_6,8.4//",
    "GSP27moksop_u:30253": " bhavād avidyodety eṣā tam eva phalati sphuṭam /",
    "GSP27moksop_u:30254": " bhāvāt sattām avāpnoti tam eva phalati kṣaṇāt //MU_6,8.5//",
    "GSP27moksop_u:30255": " ajñānād vṛddhim āyāti tad evāsyāḥ phalaṃ smṛtam /",
    "GSP27moksop_u:30256": " jñānena yāti saṃvittiṃ tad evānte prayacchati //MU_6,8.6//",
    "GSP27moksop_u:30257": " nānāvidhollāsavatī vāsanāmodadāyinī /",
    "GSP27moksop_u:30258": " ghanapravālapaṭalā tanur asyā vijṛmbhate //MU_6,8.7//",
    "GSP27moksop_u:30259": " divasavyūhakusumā yāminīlolaṣaṭpadā /",
    "GSP27moksop_u:30260": " ajasraṃ spandamānaiṣā prapatadbhūtapallavā //MU_6,8.8//",
    "GSP27moksop_u:30261": " āgatyāgatya tarasā vivekakariṇā kvacit /",
    "GSP27moksop_u:30262": " vidhūyate dhūtarajaḥprasarā punar eti ca //MU_6,8.9//",
    "GSP27moksop_u:30263": " jāyamānapravālāḍhyā sañjātāṅkuradanturā /",
    "GSP27moksop_u:30264": " sarvartukusumopetā samagrarasaśālinī //MU_6,8.10//",
    "GSP27moksop_u:30265": " janmaparvālinīrandhrā vināśacchidradadrulā /",
    "GSP27moksop_u:30266": " bhogābhogarasāpūrṇā vicāraikaghuṇakṣatā //MU_6,8.11//",
    "GSP27moksop_u:30267": " vikasantyaḥ pratidinaṃ candrārkāvalayo hi yāḥ /",
    "GSP27moksop_u:30268": " vyomni vātavilolāni puṣpāṇy asyāḥ kilāṅga tāḥ //MU_6,8.12//",
    "GSP27moksop_u:30269": " asyāḥ prasphuritākārāḥ korakatvam upāgatāḥ /",
    "GSP27moksop_u:30270": " pūritākāśakośā yās tārakā raghunandana //MU_6,8.13//",
    "GSP27moksop_u:30271": " candrārkadahanālokā asyās tat kausumaṃ rajaḥ /",
    "GSP27moksop_u:30272": " aneneyaṃ hi gaurāṅgī strīvac cetāṃsi karṣati //MU_6,8.14//",
    "GSP27moksop_u:30273": " manomātaṅgavalitā saṅkalpakalakokilā /",
    "GSP27moksop_u:30274": " indriyavyālaśabalā tṛṣṇātvaguparañjitā //MU_6,8.15//",
    "GSP27moksop_u:30275": " nīlākāśatamālāṅgasaṃśrayeṇonnatiṃ gatā /",
    "GSP27moksop_u:30276": " rodasījānusustambhā bhuvanodyānabhūsthitā //MU_6,8.16//",
    "GSP27moksop_u:30277": " adhobrahmāṇḍakhaṇḍena svālavālena jālinā /",
    "GSP27moksop_u:30278": " vihitāśeṣajaladhijalakṣīrādisecanā //MU_6,8.17//",
    "GSP27moksop_u:30279": " trayīvilolabhramarā ramaṇīpuṣparañjitā /",
    "GSP27moksop_u:30280": " citspandavātavalitā kriyāvipulapattrikā //MU_6,8.18//",
    "GSP27moksop_u:30281": " kukarmājagaravyāptā svargaśrīpuṣpamaṇḍapā /",
    "GSP27moksop_u:30282": " jīvajīvakanīrandhrā nānāmodamadapradā //MU_6,8.19//",
    "GSP27moksop_u:30283": " nānārasamayī citrā nānākusumahāsinī /",
    "GSP27moksop_u:30284": " nānāphalāvalivyāptā nānāvarṇavikāsinī //MU_6,8.20//",
    "GSP27moksop_u:30285": " nānālavālavalayā nānāvihagadhāriṇī /",
    "GSP27moksop_u:30286": " nānāparāgaparuṣā nānābhralavalāñchitā //MU_6,8.21//",
    "GSP27moksop_u:30287": " nānālatākuṭmalitā nānāvanagaṇotthitā /",
    "GSP27moksop_u:30288": " nānāgiritaṭārūḍhā nānācalanirantarā //MU_6,8.22//",
    "GSP27moksop_u:30289": " jātā ca jāyamānā ca mriyamāṇā tathā mṛtā /",
    "GSP27moksop_u:30290": " anucchinnā tathā cchinnā nityam acchedinī tathā //MU_6,8.23//",
    "GSP27moksop_u:30291": " atītā vartamānā ca satyevāsatpadāspadā /",
    "GSP27moksop_u:30292": " nityam atyantataruṇā nityaṃ śamam upeyuṣī //MU_6,8.24//",
    "GSP27moksop_u:30293": " mahāviṣalataiṣā hi saṃsāraviṣamūrchanām /",
    "GSP27moksop_u:30294": " dadāti rabhasā śliṣṭā parāmṛṣṭā vinaśyati //MU_6,8.25//",
    "GSP27moksop_u:30295": " sphīteto galitetaś ca rūḍhetas saṃsthitānv itaḥ /",
    "GSP27moksop_u:30296": " ito jalam itaś śailā ito nāgās surā itaḥ //MU_6,8.26//",
    "GSP27moksop_u:30297": " itaḥ pṛthvītvam āyātā tatheto dyutayā sthitā /",
    "GSP27moksop_u:30298": " itaś candrārkatāṃ prāptā tathetas tārakākṛtim //MU_6,8.27//",
    "GSP27moksop_u:30299": " itas tama itas teja itaḥ kham ita urvarā /",
    "GSP27moksop_u:30300": " itaś śāstram ito vedā ito dvayavivarjitā //MU_6,8.28//",
    "GSP27moksop_u:30301": " itaḥ puṇyam itaḥ pāpam itas sthāvaramūḍhatā /",
    "GSP27moksop_u:30302": " ito jñānāt parikṣīṇā pīneto 'jñānabhāvanāt //MU_6,8.29//",
    "GSP27moksop_u:30303": " itaḥ puṇyatapodānaiḥ kṣīyamāṇatayā sthitā /",
    "GSP27moksop_u:30304": " ito yogavilāsena nūnaṃ kṣayam upāgatā //MU_6,8.30//",
    "GSP27moksop_u:30305": " kvacit khagatayoḍḍīnā kvacid devatayā sthitā /",
    "GSP27moksop_u:30306": " kvacit sthāṇutayā rūḍhā kvacit pavanatāṃ gatā //MU_6,8.31//",
    "GSP27moksop_u:30307": " kvacin narakasaṃlīnā kvacit svarganivāsinī /",
    "GSP27moksop_u:30308": " kvacit surapadaṃ prāptā kvacit krimitayā sthitā //MU_6,8.32//",
    "GSP27moksop_u:30309": " kvacid viṣṇuḥ kvacid brahmā kvacid rudraḥ kvacid raviḥ /",
    "GSP27moksop_u:30310": " kvacid agniḥ kvacid vāyuḥ kvacic candraḥ kvacid yamaḥ //MU_6,8.33//",
    "GSP27moksop_u:30311": " yat kiñcanāṅga bhuvaneṣu mahāmahimnā vyāptaṃ jarattṛṇalavatvam upāgataṃ vā /",
    "GSP27moksop_u:30312": " dṛśyaṃ sphurattanu harādy api tām avidyāṃ viddhi kṣayāya tadatītatayātmalābhaḥ //MU_6,8.34//",
    "GSP27moksop_u:30313": " avidyālatāvilāso nāma sargaḥ",
    "GSP27moksop_u:30314": " navamas sargaḥ",
    "GSP27moksop_u:30315": " rāmaḥ:",
    "GSP27moksop_u:30316": " ākārajātam uditaṃ śuddhaṃ hariharādy api /",
    "GSP27moksop_u:30317": " avidyaivety ahaṃ śrutvā brahman bhramam ivāgataḥ //MU_6,9.1//",
    "GSP27moksop_u:30318": " vasiṣṭhaḥ:",
    "GSP27moksop_u:30319": " saṃvedyenāparāmṛṣṭaṃ śāntaṃ sarvātmakaṃ ca yat /",
    "GSP27moksop_u:30320": " tat sac cid api cābhāsam astīha kalanojjhitam //MU_6,9.2//",
    "GSP27moksop_u:30321": " samudeti tatas tasmāt kalā kalanarūpiṇī /",
    "GSP27moksop_u:30322": " jalād āvartarūpeva sphuradrūpatayoditā //MU_6,9.3//",
    "GSP27moksop_u:30323": " sūkṣmā madhyā tathā sthūlā ceti sā kalpyate tridhā /",
    "GSP27moksop_u:30324": " paścān manastvaṃ yātena svenaiva vapuṣā punaḥ //MU_6,9.4//",
    "GSP27moksop_u:30325": " tisṛṣv avasthāsv etāsu bhedataḥ kalpitābhidhā /",
    "GSP27moksop_u:30326": " sattvaṃ rajas tama iti saiṣaiva prakṛtis sphuṭā //MU_6,9.5//",
    "GSP27moksop_u:30327": " avidyāṃ prakṛtiṃ viddhi guṇatritayadharmiṇīm /",
    "GSP27moksop_u:30328": " eṣaiva saṃsṛtir jantor asyāḥ pāraṃ paraṃ padam //MU_6,9.6//",
    "GSP27moksop_u:30329": " atraite ye trayaḥ proktā guṇās te 'pi tridhā smṛtāḥ /",
    "GSP27moksop_u:30330": " sattvaṃ rajas tama iti pratyekaṃ bhidyate guṇaḥ //MU_6,9.7//",
    "GSP27moksop_u:30331": " navadhaiva vibhakteyam avidyā guṇabhedataḥ /",
    "GSP27moksop_u:30332": " yāvat kiñcid idaṃ dṛśyam anayaiva tad āśritam //MU_6,9.8//",
    "GSP27moksop_u:30333": " ṛṣayo munayas siddhā nāgā vidyādharās surāḥ /",
    "GSP27moksop_u:30334": " iti bhāgam avidyāyās sāttvikaṃ viddhi rāghava //MU_6,9.9//",
    "GSP27moksop_u:30335": " sāttvikasyāsya bhāgasya nāgā vidyādharās tamaḥ /",
    "GSP27moksop_u:30336": " rajas tu munayas sādhyās sattvaṃ devā harādayaḥ //MU_6,9.10//",
    "GSP27moksop_u:30337": " sattvajāte devayonāv avidyāprakṛter guṇe /",
    "GSP27moksop_u:30338": " nirmalaṃ padam āyātaṃ sattvaṃ hariharādayaḥ //MU_6,9.11//",
    "GSP27moksop_u:30339": " sāttvikaḥ prakṛter bhāgo rāma tajjño hi yo bhavet /",
    "GSP27moksop_u:30340": " na pramuhyaty asau bhūyas tenāsau mukta ucyate //MU_6,9.12//",
    "GSP27moksop_u:30341": " tena rudrādayo hy ete sattvabhāgā mahāmate /",
    "GSP27moksop_u:30342": " tiṣṭhanti muktapuruṣā yāvaddehaṃ jagatsthitau //MU_6,9.13//",
    "GSP27moksop_u:30343": " yāvaddehaṃ mahātmāno jīvanmuktā vyavasthitāḥ /",
    "GSP27moksop_u:30344": " videhamuktā dehānte sthāsyanti parameśvarāḥ //MU_6,9.14//",
    "GSP27moksop_u:30345": " bhāga eṣa tv avidyāyā eva vidyātvam āgataḥ /",
    "GSP27moksop_u:30346": " bījaṃ phalatvam āyāti phalam āyāti bījatām //MU_6,9.15//",
    "GSP27moksop_u:30347": " udety avidyā vidyāyās salilād iva budbudaḥ /",
    "GSP27moksop_u:30348": " vidyāyāṃ līyate 'vidyā payasīva hi budbudaḥ //MU_6,9.16//",
    "GSP27moksop_u:30349": " payastaraṅgayor dvitvabhāvanād eva bhinnatā /",
    "GSP27moksop_u:30350": " vidyāvidyādṛśor bhedabhāvanād eva bhinnatā //MU_6,9.17//",
    "GSP27moksop_u:30351": " payastaraṅgayor aikyaṃ yathaiva paramārthataḥ /",
    "GSP27moksop_u:30352": " vidyāvidyādṛśor aikyaṃ tathaiva paramārthataḥ //MU_6,9.18//",
    "GSP27moksop_u:30353": " nāvidyātvaṃ na vidyātvam iha kiñcana vidyate /",
    "GSP27moksop_u:30354": " vidyāvidyādṛśau tyaktvā yad astīha tad asti hi //MU_6,9.19//",
    "GSP27moksop_u:30355": " pratiyogivyavacchedavaśād ete raghūdvaha /",
    "GSP27moksop_u:30356": " vidyāvidyādṛśau na staś śeṣe baddhapado bhava //MU_6,9.20//",
    "GSP27moksop_u:30357": " nāvidyāsti na vidyāsti kṛtaṃ kalpanayānayā /",
    "GSP27moksop_u:30358": " kiñcid asti nakiñcid yac citsaṃvid iti tat sthitam //MU_6,9.21//",
    "GSP27moksop_u:30359": " tad evāviditābhāsaṃ sad avidyety udāhṛtaṃ /",
    "GSP27moksop_u:30360": " viditaṃ sat tad evedam avidyākṣayasañjñitam //MU_6,9.22//",
    "GSP27moksop_u:30361": " vidyābhāvād avidyākhyā mithyaivodeti kalpanā /",
    "GSP27moksop_u:30362": " mithas sattaitayor ante chāyātāpadṛśor iva //MU_6,9.23//",
    "GSP27moksop_u:30363": " avidyāyāṃ tu līnāyāṃ kṣaṇād dve eva kalpane /",
    "GSP27moksop_u:30364": " ete rāghava līyete avācyaṃ pariśiṣyate //MU_6,9.24//",
    "GSP27moksop_u:30365": " avidyāsaṅkṣayāt kṣīṇe vidyāpakṣe 'pi rāghava /",
    "GSP27moksop_u:30366": " yac chiṣṭaṃ tan nakiñcid vā kiñcid vāpīdam ātatam //MU_6,9.25//",
    "GSP27moksop_u:30367": " tatredaṃ dṛśyate sarvaṃ na ca kiñcana dṛśyate /",
    "GSP27moksop_u:30368": " vaṭas svavaṭadhānāyām iva puṣpaphalādimān //MU_6,9.26//",
    "GSP27moksop_u:30369": " tat sarvaśakti kacitaṃ sarvaśaktisamudgakam /",
    "GSP27moksop_u:30370": " nabhaso 'py adhikaṃ śūnyam avedyaṃ ca cidātmakam //MU_6,9.27//",
    "GSP27moksop_u:30371": " sūryakānte yathā vahnir yathā kṣīre ghṛtaṃ tathā /",
    "GSP27moksop_u:30372": " tatredaṃ saṃsthitaṃ sarvaṃ deśakālakramodayam //MU_6,9.28//",
    "GSP27moksop_u:30373": " yathā sphuliṅgā analād yathā bhāso divākarāt /",
    "GSP27moksop_u:30374": " tasmāt tathemā niryānti sphurantyas saṃvidas sthitāḥ //MU_6,9.29//",
    "GSP27moksop_u:30375": " yathāmbhodhis taraṅgāṇāṃ yathāmalamaṇis tviṣām /",
    "GSP27moksop_u:30376": " kośo nityam anantānāṃ tathā tat saṃvidāṃ tviṣām //MU_6,9.30//",
    "GSP27moksop_u:30377": " sabāhyābhyantaraṃ sarvavastūnāṃ tad avasthitam /",
    "GSP27moksop_u:30378": " sarvadaivāvināśātma kumbhānāṃ gaganaṃ yathā //MU_6,9.31//",
    "GSP27moksop_u:30379": " yathā maṇer ayasspandeṣv ayaskāntasya kartṛtā /",
    "GSP27moksop_u:30380": " akartur eva hi tathā kartṛtā tasya kalpyate //MU_6,9.32//",
    "GSP27moksop_u:30381": " maṇisannidhimātreṇa yathāyas spandate jaḍam /",
    "GSP27moksop_u:30382": " tatsattayā tathaivāyaṃ dehaś copaty acidvapuḥ //MU_6,9.33//",
    "GSP27moksop_u:30383": " tatra sthitaṃ jagad idaṃ jagadekabīje cinnāmni saṃvid iti kalpitakalpane ca /",
    "GSP27moksop_u:30384": " lolormijālam iva vāriṇi citsvarūpaṃ khād apy arūpavati yatra nakiñcid asti //MU_6,9.34//",
    "GSP27moksop_u:30385": " avidyānirākaraṇaṃ nāma sargaḥ",
    "GSP27moksop_u:30386": " daśamas sargaḥ",
    "GSP27moksop_u:30387": " vasiṣṭhaḥ:",
    "GSP27moksop_u:30388": " tasmān nakiñcid evedaṃ jagat sthāvarajaṅgamam /",
    "GSP27moksop_u:30389": " na kiñcid bhūtatāṃ yātaṃ yat kiñcid api viddhi he //MU_6,10.1//",
    "GSP27moksop_u:30390": " tatra kācin na kalanā bhāvābhāvamayātmikā /",
    "GSP27moksop_u:30391": " tad idaṃ rāma jīvādi sarvaṃ vyarthaṃ kim īhase //MU_6,10.2//",
    "GSP27moksop_u:30392": " subuddho 'yam asāv antar iti yo vyapadiśyate /",
    "GSP27moksop_u:30393": " na taṃ labhāmahe sarpaṃ rajjusarpabhramād iva //MU_6,10.3//",
    "GSP27moksop_u:30394": " aparijñāta ātmaiva bhramatāṃ samupāgataḥ /",
    "GSP27moksop_u:30395": " jñāta ātmatvam āyāti sīmāntaṃ sarvasaṃvidām //MU_6,10.4//",
    "GSP27moksop_u:30396": " avidyety ucyate loke cic cetyamalamālitā /",
    "GSP27moksop_u:30397": " cetyātītācchatām eti sarvopādhivivarjitā //MU_6,10.5//",
    "GSP27moksop_u:30398": " cittamātraṃ hi puruṣas tasmin naṣṭe na naśyati /",
    "GSP27moksop_u:30399": " sthite tiṣṭhati nātmāyaṃ ghaṭe sati yathāmbaram //MU_6,10.6//",
    "GSP27moksop_u:30400": " gacchan paśyati gacchantaṃ sthitaṃ tiṣṭhañ śiśur yathā /",
    "GSP27moksop_u:30401": " bhānum evam idaṃ cetaḥ paśyaty ātmānam ākulam //MU_6,10.7//",
    "GSP27moksop_u:30402": " kośakāravad ātmānaṃ vāsanānanatantubhiḥ /",
    "GSP27moksop_u:30403": " veṣṭayaṃś caiva ceto 'ntar bālatvān nāvabudhyate //MU_6,10.8//",
    "GSP27moksop_u:30404": " rāmaḥ:",
    "GSP27moksop_u:30405": " maurkhyam atyantaghanatām āgataṃ sadavasthitam /",
    "GSP27moksop_u:30406": " sthāvarāditanuṃ prāptaṃ kīdṛśaṃ bhavati prabho //MU_6,10.9//",
    "GSP27moksop_u:30407": " vasiṣṭhaḥ:",
    "GSP27moksop_u:30408": " amanastvam asamprāptaṃ manastvād api vicyutam /",
    "GSP27moksop_u:30409": " taṭasthaṃ rūpam āśritya sthitaiṣā sthāvareṣu cit //MU_6,10.10//",
    "GSP27moksop_u:30410": " suptapuryaṣṭakā yatra saṃsthitā duḥkhadāyinī /",
    "GSP27moksop_u:30411": " mūkāndhajaḍavat tatra sattāmātreṇa tiṣṭhati //MU_6,10.11//",
    "GSP27moksop_u:30412": " rāmaḥ:",
    "GSP27moksop_u:30413": " sattādvaitatayā yatra saṃsthitā sthāvareṣu cit /",
    "GSP27moksop_u:30414": " tatrādūrasthitāṃ muktiṃ manye vedyavidāṃ vara //MU_6,10.12//",
    "GSP27moksop_u:30415": " vasiṣṭhaḥ:",
    "GSP27moksop_u:30416": " buddhipūrvaṃ vicāryedaṃ yathāvastvavalokanāt /",
    "GSP27moksop_u:30417": " sattāsāmānyabodho yas sa mokṣaś ced anantakaḥ //MU_6,10.13//",
    "GSP27moksop_u:30418": " parijñāya parityāgo vāsanānāṃ ya uttamaḥ /",
    "GSP27moksop_u:30419": " sattāsāmānyarūpatvaṃ tat kaivalyapadaṃ viduḥ //MU_6,10.14//",
    "GSP27moksop_u:30420": " vicāryāryais sahālokya śāstrāṇy adhyātmabhāvanāt /",
    "GSP27moksop_u:30421": " sattāsāmānyaniṣṭhatvaṃ yat tad brahma paraṃ viduḥ //MU_6,10.15//",
    "GSP27moksop_u:30422": " antas suptā sthitā mandā yatra bīja ivāṅkuraḥ /",
    "GSP27moksop_u:30423": " vāsanā tat suṣuptatvaṃ viddhi janmapradaṃ punaḥ //MU_6,10.16//",
    "GSP27moksop_u:30424": " antas saṃlīnamananaṃ paritas suptavāsanam /",
    "GSP27moksop_u:30425": " suṣuptaṃ jaḍadharmāpi janmaduḥkhaśatapradam //MU_6,10.17//",
    "GSP27moksop_u:30426": " sthāvarādaya ete hi samastā jaḍadharmiṇaḥ /",
    "GSP27moksop_u:30427": " suṣuptapadam ārūḍhā janmayogyāḥ punaḥ punaḥ //MU_6,10.18//",
    "GSP27moksop_u:30428": " yathā bījeṣu puṣpāṇi mṛdo rāśau yathā ghaṭāḥ /",
    "GSP27moksop_u:30429": " tathāntas saṃsthitās sādho sthāvareṣu svavāsanāḥ //MU_6,10.19//",
    "GSP27moksop_u:30430": " yatrāsti vāsanābījaṃ tat suṣuptaṃ na siddhaye /",
    "GSP27moksop_u:30431": " nirbījā vāsanā yatra tat turyaṃ siddhidaṃ smṛtam //MU_6,10.20//",
    "GSP27moksop_u:30432": " vāsanāyās tathā vahner ṛṇavyādhidviṣām api /",
    "GSP27moksop_u:30433": " snehavairaviṣāṇāṃ ca śeṣas svalpo 'pi bādhate //MU_6,10.21//",
    "GSP27moksop_u:30434": " nirdagdhavāsanābījas sattāsāmānyarūpavān /",
    "GSP27moksop_u:30435": " sadeho vā videho vā na bhūyo duḥkhabhāg bhavet //MU_6,10.22//",
    "GSP27moksop_u:30436": " cicchaktir vāsanābījarūpiṇī svāpadharmiṇī /",
    "GSP27moksop_u:30437": " sthitā rasatayā nityaṃ sthāvarādiṣu vastuṣu //MU_6,10.23//",
    "GSP27moksop_u:30438": " bījeṣūllāsarūpeṇa jāḍyena jaḍarūpiṣu /",
    "GSP27moksop_u:30439": " draveṣu dravabhāvena kāṭhinyenetareṣu ca //MU_6,10.24//",
    "GSP27moksop_u:30440": " bhasmany athādityarucau pāṃsuṣv apy aṇurūpiṇī /",
    "GSP27moksop_u:30441": " asiteṣu talasthityā śitadhāratayāsiṣu //MU_6,10.25//",
    "GSP27moksop_u:30442": " ātmaśaktiḥ padārtheṣu ghaṭāvaṭapaṭādiṣu /",
    "GSP27moksop_u:30443": " sarvatra sattāsāmānyaṃ rūpam āśritya tiṣṭhati //MU_6,10.26//",
    "GSP27moksop_u:30444": " itīyam akhilāṃ dṛśyadaśām ādāya saṃsthitā /",
    "GSP27moksop_u:30445": " yathā ghanapaṭā prāvṛḍ ambarālambinī tathā //MU_6,10.27//",
    "GSP27moksop_u:30446": " svarūpam asyāś caivaitat kathitaṃ pravicāritam /",
    "GSP27moksop_u:30447": " asarvaṃ sarvato vyāpi sad ivāsanmayātmakam //MU_6,10.28//",
    "GSP27moksop_u:30448": " ātmadṛṣṭir adṛṣṭaiṣā saṃsṛtibhramadāyinī /",
    "GSP27moksop_u:30449": " dṛṣṭā satī samagrāṇāṃ duḥkhānāṃ kṣayakāriṇī //MU_6,10.29//",
    "GSP27moksop_u:30450": " asyās tv adarśanaṃ yat tad avidyety ucyate budhaiḥ /",
    "GSP27moksop_u:30451": " avidyā hi jagaddhetus tatas sarvaṃ pravartate //MU_6,10.30//",
    "GSP27moksop_u:30452": " avidyā rūparahitā yāvad evāvalokyate /",
    "GSP27moksop_u:30453": " tāvad eva galaty āśu tuhināṇur yathātape //MU_6,10.31//",
    "GSP27moksop_u:30454": " yathā naro galannidro yāvat kalanayā manāk /",
    "GSP27moksop_u:30455": " vimṛśaty āśayaṃ tāvan nidrā tasya vilīyate //MU_6,10.32//",
    "GSP27moksop_u:30456": " tathā kīdṛg avastv etad iti yāvad vikalpyate /",
    "GSP27moksop_u:30457": " avidyā kṣīyate tāvad ālokenāndhatā yathā //MU_6,10.33//",
    "GSP27moksop_u:30458": " dīpahasto yadābhyeti tamorūpadidṛkṣayā /",
    "GSP27moksop_u:30459": " tadā galati tat sarvaṃ tamas tāpe ghṛtaṃ yathā //MU_6,10.34//",
    "GSP27moksop_u:30460": " na tu saṃlakṣyate dīpais tamaso rūpaniścayaḥ /",
    "GSP27moksop_u:30461": " udeti kevalaṃ dhvāntadhvaṃso vimalamūrtimān //MU_6,10.35//",
    "GSP27moksop_u:30462": " evam ālokyamānaiṣā kvāpi yāti palāyate /",
    "GSP27moksop_u:30463": " asadrūpā hy avastutvaṃ dṛśyate 'syā vicāraṇāt //MU_6,10.36//",
    "GSP27moksop_u:30464": " āloka āgate yādṛg yad yat tad dṛśyate tathā /",
    "GSP27moksop_u:30465": " avastutve tv avidyāyās tv avastutvaṃ pratīyate //MU_6,10.37//",
    "GSP27moksop_u:30466": " yāvan nālokyate tāvan na kiñcid api dṛśyate /",
    "GSP27moksop_u:30467": " ālokyate yathā yad yat tat tathā pratipadyate //MU_6,10.38//",
    "GSP27moksop_u:30468": " raktamāṃsāsthiyantre 'smin kas syām aham iti svayam /",
    "GSP27moksop_u:30469": " yāvad vicāryate tāvat sarvam āśu pralīyate //MU_6,10.39//",
    "GSP27moksop_u:30470": " ādyantayor asadrūpe nūnaṃ parihṛte hṛdaḥ /",
    "GSP27moksop_u:30471": " sarvasminn eva yaś śeṣas tam avidyākṣayaṃ viduḥ //MU_6,10.40//",
    "GSP27moksop_u:30472": " tan nakiñcic ca kiñcic ca yat sat tad brahma śāśvatam /",
    "GSP27moksop_u:30473": " tad vastu tad upādeyaṃ tad avidyānivartanam //MU_6,10.41//",
    "GSP27moksop_u:30474": " svarūpaṃ nāmna evāsyā jñāyate nissvabhāvakam /",
    "GSP27moksop_u:30475": " na hi jihvāgatasyekṣos svādo 'nyasmāt pratīyate //MU_6,10.42//",
    "GSP27moksop_u:30476": " nāvidyā kvacid apy asti brahmaivedam akhaṇḍitam /",
    "GSP27moksop_u:30477": " sadasatkalanāsphāram aśeṣaṃ yena maṇḍitam //MU_6,10.43//",
    "GSP27moksop_u:30478": " etāvad evāvidyā yan nedaṃ brahmeti niścayaḥ /",
    "GSP27moksop_u:30479": " etad eva kṣayo yas syād idaṃ brahmeti niścayaḥ //MU_6,10.44//",
    "GSP27moksop_u:30480": " ghaṭapaṭaśakaṭāvabhāsajālaṃ na vibhur itīty uditeha sā tv avidyā /",
    "GSP27moksop_u:30481": " ghaṭapaṭaśakaṭāvabhāsajālaṃ vibhur iti ced galitaiva sā tv avidyā //MU_6,10.45//",
    "GSP27moksop_u:30482": " avidyācikitsā nāma sargaḥ",
    "GSP27moksop_u:30483": " ekādaśas sargaḥ",
    "GSP27moksop_u:30484": " vasiṣṭhaḥ:",
    "GSP27moksop_u:30485": " punaḥ punar idaṃ rāma prabodhārthaṃ mayocyate /",
    "GSP27moksop_u:30486": " abhyāsena vinā sādho nābhyudety ātmabhāvanam //MU_6,11.1//",
    "GSP27moksop_u:30487": " ajñānam etad balavad avidyetaranāmakam /",
    "GSP27moksop_u:30488": " janmāntaraśataprauḍhaṃ nūnaṃ sthitim upāgatam //MU_6,11.2//",
    "GSP27moksop_u:30489": " sabāhyābhyantaraṃ sarvair indriyair anubhūyate /",
    "GSP27moksop_u:30490": " bhāvābhāveṣu dehasya tenātighanatāṃ gatam //MU_6,11.3//",
    "GSP27moksop_u:30491": " ātmajñānaṃ tu sarveṣām indriyāṇām agocaram /",
    "GSP27moksop_u:30492": " sattāṃ kevalam āyāti manaṣṣaṣṭhendriyakṣaye //MU_6,11.4//",
    "GSP27moksop_u:30493": " prollaṅghyendriyajāś śaktīr yat sthitaṃ tat kathaṃ kila /",
    "GSP27moksop_u:30494": " yāti pratyakṣatāṃ jantoḥ pratyakṣātītavṛttimat //MU_6,11.5//",
    "GSP27moksop_u:30495": " nityam ajñānam evātas svabhyastaṃ sarvadehinām /",
    "GSP27moksop_u:30496": " na kadācana vijñānam iha vāmutra vānagha //MU_6,11.6//",
    "GSP27moksop_u:30497": " tasmād avidyābhāgena pradhānenetaraṃ dahet /",
    "GSP27moksop_u:30498": " tāvad yāvan mithogharṣāt svayaṃ śāmyec chivaṃ bhavet //MU_6,11.7//",
    "GSP27moksop_u:30499": " na hy abhyāsaṃ vinā kiñcit phaladaṃ bhavati kvacit /",
    "GSP27moksop_u:30500": " yad yad āsādyate yatra tad abhyāsataroḥ phalam //MU_6,11.8//",
    "GSP27moksop_u:30501": " avidyāṃ sucirābhyastāṃ prarūḍhām api yatnataḥ /",
    "GSP27moksop_u:30502": " ātmajñānadṛḍhābhyāsād anudvegāc chamaṃ nayet //MU_6,11.9//",
    "GSP27moksop_u:30503": " tvam avidyālatām etāṃ prarūḍhāṃ hṛdayadrume /",
    "GSP27moksop_u:30504": " jñānābhyāsavilāsāsipātena cchinddhi siddhaye //MU_6,11.10//",
    "GSP27moksop_u:30505": " yathā viharati jñātajñeyo janakabhūpatiḥ /",
    "GSP27moksop_u:30506": " ātmajñānaghanābhyāsas tathā vihara rāghava //MU_6,11.11//",
    "GSP27moksop_u:30507": " niścayo yo maruttasya kāryākāryavicāraṇe /",
    "GSP27moksop_u:30508": " jāgratas tiṣṭhato vāpi taj jñānaṃ tena satyatā //MU_6,11.12//",
    "GSP27moksop_u:30509": " niścayena harir yena vividhācārakāraṇāt /",
    "GSP27moksop_u:30510": " yoniṣv avataraty urvyāṃ tat tajjñatvam udāhṛtam //MU_6,11.13//",
    "GSP27moksop_u:30511": " niścayo yas trinetrasya kāntayā saha tiṣṭhataḥ /",
    "GSP27moksop_u:30512": " brahmaṇo vāpy arāgasya sa te bhavatu rāghava //MU_6,11.14//",
    "GSP27moksop_u:30513": " yo niścayas suraguror vākpater bhārgavasya ca /",
    "GSP27moksop_u:30514": " divākarasya śaśinaḥ pavanasyānalasya ca //MU_6,11.15//",
    "GSP27moksop_u:30515": " nāradasya pulastyasya mama vāṅgirasas tathā /",
    "GSP27moksop_u:30516": " pracetaso bhṛgoś caiva krator atreś śukasya ca //MU_6,11.16//",
    "GSP27moksop_u:30517": " anyeṣāṃ devaviprendrarājarṣīṇāṃ ca rāghava /",
    "GSP27moksop_u:30518": " yo niścayo 'ntarmuktānāṃ jīvatāṃ te bhavatv asau //MU_6,11.17//",
    "GSP27moksop_u:30519": " rāmaḥ:",
    "GSP27moksop_u:30520": " yenaite bhagavan vīrā niścayena mahādhiyaḥ /",
    "GSP27moksop_u:30521": " viśokās saṃsthitās taṃ me brahman prabrūhi tattvataḥ //MU_6,11.18//",
    "GSP27moksop_u:30522": " vasiṣṭhaḥ:",
    "GSP27moksop_u:30523": " rājaputra mahābāho viditākhilavedya he /",
    "GSP27moksop_u:30524": " sphuṭaṃ śṛṇu yathāpṛṣṭam ayam eteṣu niścayaḥ //MU_6,11.19//",
    "GSP27moksop_u:30525": " yad idaṃ kiñcid ābhogi jagajjālaṃ pradṛśyate /",
    "GSP27moksop_u:30526": " tat sarvam amalaṃ brahma bṛṃhayetthaṃ vyavasthitam //MU_6,11.20//",
    "GSP27moksop_u:30527": " brahma dig brahma bhuvanaṃ brahma bhūtaparamparā /",
    "GSP27moksop_u:30528": " brahmāhaṃ brahma macchatrur brahma manmitrabāndhavāḥ //MU_6,11.21//",
    "GSP27moksop_u:30529": " brahma khānilatejāṃsi brahma bhūmir jalādi vā /",
    "GSP27moksop_u:30530": " brahma kālatrayaṃ tac ca brahmaṇy eva vyavasthitam //MU_6,11.22//",
    "GSP27moksop_u:30531": " taraṅgamālayāmbhodhir yathātmani vivardhate /",
    "GSP27moksop_u:30532": " tathā padārthalakṣmyettham idaṃ brahma vivardhate //MU_6,11.23//",
    "GSP27moksop_u:30533": " gṛhyate brahmaṇā brahma bhujyate brahma brahmaṇā /",
    "GSP27moksop_u:30534": " brahma brahmaṇi bṛṃhābhir brahmaśaktyaiva bṛṃhati //MU_6,11.24//",
    "GSP27moksop_u:30535": " brahma macchatrurūpaṃ ced brahma me priyakṛd yadi /",
    "GSP27moksop_u:30536": " tad brahma brahmaṇi śliṣṭaṃ kim anyat kasya kiṃ kṛtaṃ //MU_6,11.25//",
    "GSP27moksop_u:30537": " rāgādīnām avastūnāṃ kalpitānāṃ khavṛkṣavat /",
    "GSP27moksop_u:30538": " asaṅkalpananaṣṭānāṃ kaḥ prasaṅgo 'tra vardhane //MU_6,11.26//",
    "GSP27moksop_u:30539": " brahmaṇy eva hi sarvasmiṃś calanaspandanādikam /",
    "GSP27moksop_u:30540": " sphurati brahma sakalaṃ sukhitāduḥkhite kutaḥ //MU_6,11.27//",
    "GSP27moksop_u:30541": " brahma brahmaṇi saṃvettṛ brahma brahmaṇi saṃsthitam /",
    "GSP27moksop_u:30542": " sphurati brahmaṇi brahma nāyam astītarātmakaḥ //MU_6,11.28//",
    "GSP27moksop_u:30543": " ghaṭo brahma paṭo brahma brahmāham idam ātatam /",
    "GSP27moksop_u:30544": " ato rāgavirāgāṇāṃ mudhaiva kalanaiva kā //MU_6,11.29//",
    "GSP27moksop_u:30545": " maraṇabrahmaṇi svairaṃ dehabrahmaṇi saṅgate /",
    "GSP27moksop_u:30546": " duḥkhitā nāma keva syād rajjusarpabhramopamā //MU_6,11.30//",
    "GSP27moksop_u:30547": " sambhogādau sukhe brahmaṇy āsthite dehabrahmaṇi /",
    "GSP27moksop_u:30548": " sampannam etan ma iti mudhā syāt kalanā kutaḥ //MU_6,11.31//",
    "GSP27moksop_u:30549": " vīcyambhasos spandavator na stas tvanmanmatī yathā /",
    "GSP27moksop_u:30550": " tvattāmatte tathā na sto brahmaṇi spandarūpiṇi //MU_6,11.32//",
    "GSP27moksop_u:30551": " yathāvarte mṛte toye na kiñcin mriyate kvacit /",
    "GSP27moksop_u:30552": " mṛte brahmatvam āyāte dehabrahmaṇi vai tathā //MU_6,11.33//",
    "GSP27moksop_u:30553": " yathā calācale toye tvattāmatte na tiṣṭhataḥ /",
    "GSP27moksop_u:30554": " tathā jaḍājaḍe rūpe na sthite paramātmani //MU_6,11.34//",
    "GSP27moksop_u:30555": " kaṭakatvaṃ yathā hemno yathāvarto jalasya ca /",
    "GSP27moksop_u:30556": " tadatadbhāvarūpeyaṃ tathā prakṛtir ātmanaḥ //MU_6,11.35//",
    "GSP27moksop_u:30557": " idaṃ hi bhūtaṃ jīvātma jaḍarūpam idaṃ bhavet /",
    "GSP27moksop_u:30558": " ity ajñātātmano moho na tu jñātātmanaḥ kvacit //MU_6,11.36//",
    "GSP27moksop_u:30559": " ajñasya duḥkhaughamayaṃ jñasyānandamayaṃ jagat /",
    "GSP27moksop_u:30560": " andhaṃ bhuvanam andhasya prakāśaṃ tu sacakṣuṣaḥ //MU_6,11.37//",
    "GSP27moksop_u:30561": " jagad ekātmakaṃ jñasya jaḍasya dvaitaduḥkhadam /",
    "GSP27moksop_u:30562": " śiśor eva sphuradyakṣā niśā puṃsas tu kevalā //MU_6,11.38//",
    "GSP27moksop_u:30563": " asmin brahmaghane nityam ekasmin sarvatas sthite /",
    "GSP27moksop_u:30564": " na kiñcin mriyate rāma na ca kiñcana jīvati //MU_6,11.39//",
    "GSP27moksop_u:30565": " yathollāsavilāseṣu na naśyati na jāyate /",
    "GSP27moksop_u:30566": " taraṅgādi mahāmbhodhau bhūtavṛndaṃ tathātmani //MU_6,11.40//",
    "GSP27moksop_u:30567": " idaṃ nāstīdam astīti bhrāntināmnātmanātmani /",
    "GSP27moksop_u:30568": " śaktir nirhetukaivāntas sphurati sphaṭikāṃśuvat //MU_6,11.41//",
    "GSP27moksop_u:30569": " jagacchaktyātmanātmaiva brahma svātmani saṃsthitam /",
    "GSP27moksop_u:30570": " taraṅgakaṇajālena payasīva payoghanam //MU_6,11.42//",
    "GSP27moksop_u:30571": " śarīranāśena kathaṃ brahmaṇo mṛtadhīr bhavet /",
    "GSP27moksop_u:30572": " brahmaṇo vyatiriktaṃ hi na śarīrādi vidyate /",
    "GSP27moksop_u:30573": " payaso vyatirekeṇa taraṅgādi yathārṇave //MU_6,11.43//",
    "GSP27moksop_u:30574": " yaḥ kaṇo yā ca kaṇikā yā vīcī yas taraṅgakaḥ /",
    "GSP27moksop_u:30575": " yaḥ pheno yā ca laharī tad yathā vāri vāriṇi //MU_6,11.44//",
    "GSP27moksop_u:30576": " yo deho yā ca kalanā yad dṛśyaṃ yau kṣayāvyayau /",
    "GSP27moksop_u:30577": " yehā yā racanā yo 'rthas tat tathā brahma brahmaṇi //MU_6,11.45//",
    "GSP27moksop_u:30578": " saṃsthānaracanā citrā brahmaṇaḥ kanakād iva /",
    "GSP27moksop_u:30579": " nānyarūpā vimūḍhānāṃ mudhaiva dvitvabhāvanam //MU_6,11.46//",
    "GSP27moksop_u:30580": " mano buddhir ahaṅkāras tanmātrāṇīndriyāṇi ca /",
    "GSP27moksop_u:30581": " brahmaiva sarvaṃ nānyātma sukhaduḥkhādi vidyate //MU_6,11.47//",
    "GSP27moksop_u:30582": " ayaṃ so 'ham ayaṃ ca tvam ityādyarthotthayā girā /",
    "GSP27moksop_u:30583": " śabdaḥ pratiśraveṇādrāv ivātmātmani jṛmbhate //MU_6,11.48//",
    "GSP27moksop_u:30584": " brahmaivājñātam ajñatvam abhyāgatam iva sthitam /",
    "GSP27moksop_u:30585": " tathā hi dṛśyate svapnacetasātmātmanā mṛtaḥ //MU_6,11.49//",
    "GSP27moksop_u:30586": " abhāvitaṃ brahmatayā brahmājñānamayaṃ bhavet /",
    "GSP27moksop_u:30587": " abhāvitaṃ hematayā yathā hemaiva mṛd bhavet //MU_6,11.50//",
    "GSP27moksop_u:30588": " jñātaṃ brahmatayā brahma brahmaiva bhavati kṣaṇāt /",
    "GSP27moksop_u:30589": " jñātaṃ hematayā hema hemaiva bhavati kṣaṇāt //MU_6,11.51//",
    "GSP27moksop_u:30590": " brahmātmā sarvaśaktir hi yad yathā bhāvayaty alam /",
    "GSP27moksop_u:30591": " nirhetukaṃ svayaṃ śaktyā tat tathāśu prapaśyati //MU_6,11.52//",
    "GSP27moksop_u:30592": " akarmakartṛkaraṇam akāraṇam anāmayam /",
    "GSP27moksop_u:30593": " svayaṃprabhu mahātmaitad brahma brahmavido viduḥ //MU_6,11.53//",
    "GSP27moksop_u:30594": " aparijñātam ajñānam ajñānam iti kathyate /",
    "GSP27moksop_u:30595": " parijñātaṃ bhavej jñānam ajñānaparināśanam //MU_6,11.54//",
    "GSP27moksop_u:30596": " bandhur evāparijñāto hy abandhur iti kathyate /",
    "GSP27moksop_u:30597": " parijñāto bhaved bandhur abandhubhramanāśanāt //MU_6,11.55//",
    "GSP27moksop_u:30598": " idaṃ tv ayuktam ity antar jñāte sodeti bhāvanā /",
    "GSP27moksop_u:30599": " tasmād ayuktād vairasyād yayā kila virajyate //MU_6,11.56//",
    "GSP27moksop_u:30600": " dvaitaṃ tv asatyam ity antar jñāte sodeti bhāvanā /",
    "GSP27moksop_u:30601": " tasmād dvaitāt suvairasyād yayā kila virajyate //MU_6,11.57//",
    "GSP27moksop_u:30602": " ayaṃ nāham iti jñāte sphuṭaṃ sodeti bhāvanā /",
    "GSP27moksop_u:30603": " mithyāhaṅkāratādātmyād yayā nūnaṃ virajyate //MU_6,11.58//",
    "GSP27moksop_u:30604": " brahmaivāham iti jñāte satyaṃ sodeti bhāvanā /",
    "GSP27moksop_u:30605": " tasmin satye nije rūpe yayāntaḥ parilīyate //MU_6,11.59//",
    "GSP27moksop_u:30606": " sarvam eveha brahmeti jñāte brahmaiva śiṣyate /",
    "GSP27moksop_u:30607": " pīte 'mṛte 'mṛtamayaḥ ko nāma na bhavet kila //MU_6,11.60//",
    "GSP27moksop_u:30608": " ceto yad evāharati tad evāśu bhavaty alam /",
    "GSP27moksop_u:30609": " brahmaikābhyavahāreṇa brahmaiva bhavati kṣaṇāt //MU_6,11.61//",
    "GSP27moksop_u:30610": " yan mithyā tan mudhaiveti jñāte sodeti bhāvanā /",
    "GSP27moksop_u:30611": " mithyāpratītir akhilā yayā nūnaṃ pramārjyate //MU_6,11.62//",
    "GSP27moksop_u:30612": " sarvaṃ sad eveti tate jñāte sodeti bhāvanā /",
    "GSP27moksop_u:30613": " tasmin satye tate sphāre yayāntaḥ prāpyate sthitiḥ //MU_6,11.63//",
    "GSP27moksop_u:30614": " yathābhūte yathātattve yathārūpe yathāsthite /",
    "GSP27moksop_u:30615": " bhāvanā sthitim āyāti nānyatrāṅga kadācana //MU_6,11.64//",
    "GSP27moksop_u:30616": " samāśatopayāte 'pi vismṛte 'pi nije jane /",
    "GSP27moksop_u:30617": " abandhuvat sthite 'py antas snihyaty eva balān manaḥ //MU_6,11.65//",
    "GSP27moksop_u:30618": " janmāntaraśatābhyaste sthite 'pi hi bhavabhrame /",
    "GSP27moksop_u:30619": " ātmātmany eva vimale nirvṛtiṃ vindate parāṃ //MU_6,11.66//",
    "GSP27moksop_u:30620": " nityam antikasaṃsthe 'pi pare bandhāv ivāśrite /",
    "GSP27moksop_u:30621": " bandhubhāvaṃ gate 'py antar mano yāti na nirvṛtim //MU_6,11.67//",
    "GSP27moksop_u:30622": " atyantagupte 'pi viṣe bhojanasthe nanu smṛtiḥ /",
    "GSP27moksop_u:30623": " nivṛttāpi pravṛttāpi sphuraty eva cakoravat //MU_6,11.68//",
    "GSP27moksop_u:30624": " janmāntaraśatābhyaste 'py āgate sauhṛdaṃ param /",
    "GSP27moksop_u:30625": " anātmabhūte dṛśye 'smin nāyam ātmā prasīdati //MU_6,11.69//",
    "GSP27moksop_u:30626": " atyantagupte 'py amṛte bhojanasthe nanu smṛtiḥ /",
    "GSP27moksop_u:30627": " rājate rajanī meghacchanne 'pīva niśākare //MU_6,11.70//",
    "GSP27moksop_u:30628": " nitye satye tathābhūta ātmātmany eva hṛṣyati /",
    "GSP27moksop_u:30629": " nānātāciragupte 'pi lupte 'pi kalanāmalaiḥ //MU_6,11.71//",
    "GSP27moksop_u:30630": " tāvad ātmātmanā yatnāt prakṣālyedaṃ malaṃ malaiḥ /",
    "GSP27moksop_u:30631": " durbhāvanamalaś śāstraiś śodhyo yāvad bhavet sitaḥ //MU_6,11.72//",
    "GSP27moksop_u:30632": " śāntadurvāsane jñānaṃ puṇyaṃ lagati cetasi /",
    "GSP27moksop_u:30633": " niṣkalaṅke site vastre yathā kuṅkumarañjanam //MU_6,11.73//",
    "GSP27moksop_u:30634": " sarvaṃ sakalanirmāṇaṃ kāleṣu triṣv api sthitam /",
    "GSP27moksop_u:30635": " nityam ekaṃ samaṃ śuddhaṃ brahmaiveti suniścayaḥ //MU_6,11.74//",
    "GSP27moksop_u:30636": " sarvathā sarvadā sārvaṃ sarvaṃ ghaṭapaṭādimat /",
    "GSP27moksop_u:30637": " jagajjanitavistāraṃ brahmedam iti vedmy aham //MU_6,11.75//",
    "GSP27moksop_u:30638": " na me duḥkhaṃ na karmāṇi na mamehā na vāñchitam /",
    "GSP27moksop_u:30639": " samas svastho viśoko 'smi brahmāham iti satyatā //MU_6,11.76//",
    "GSP27moksop_u:30640": " ahaṃ raktam ahaṃ māṃsam aham asthīny ahaṃ vapuḥ /",
    "GSP27moksop_u:30641": " cid ahaṃ cetanaṃ cāhaṃ brahmāham iti satyatā //MU_6,11.77//",
    "GSP27moksop_u:30642": " ahaṃ tṛṇam ahaṃ vallī gulmo 'haṃ kānanāny aham /",
    "GSP27moksop_u:30643": " śailasāgarasārtho 'haṃ brahmaivetthaṃ kila sthitam //MU_6,11.78//",
    "GSP27moksop_u:30644": " ādānadānasaṅkocapūrvikā bhūtaśaktayaḥ /",
    "GSP27moksop_u:30645": " sarvam eva cidātmāsmi brahma vyātatarūpadhṛt //MU_6,11.79//",
    "GSP27moksop_u:30646": " latāgulmāṅkurādīnām aham udbhāvanaiṣaṇāḥ /",
    "GSP27moksop_u:30647": " cidātmāntargataṃ śāntaṃ paraṃ brahma rasātmakam //MU_6,11.80//",
    "GSP27moksop_u:30648": " yasmin sarvaṃ yatas sarvaṃ yas sarvaṃ sarvataś ca yaḥ /",
    "GSP27moksop_u:30649": " so 'yaṃ cid aham ekātmā paraṃ brahmeti niścayaḥ //MU_6,11.81//",
    "GSP27moksop_u:30650": " cid ātmā brahma sat satyam ṛtaṃ jña iti nāmabhiḥ /",
    "GSP27moksop_u:30651": " procyate sarvagaṃ tattvaṃ cinmātraṃ cetyavarjitam //MU_6,11.82//",
    "GSP27moksop_u:30652": " ābhāsamātram amalaṃ sarvabhūtāvabodhakam /",
    "GSP27moksop_u:30653": " sarvatrāvasthitaṃ śāntaṃ cidbrahmety anubhūyate //MU_6,11.83//",
    "GSP27moksop_u:30654": " manobuddhīndriyavrātasamastakalanācitam /",
    "GSP27moksop_u:30655": " bhedaṃ tyaktvā svam ābhāsaṃ cidbrahmāham anāmayam //MU_6,11.84//",
    "GSP27moksop_u:30656": " śabdādīnām aśeṣāṇāṃ kāraṇānāṃ jagatsthiteḥ /",
    "GSP27moksop_u:30657": " tattvāvabhāsakaṃ svacchaṃ cidbrahmāsmi na me kṣayaḥ //MU_6,11.85//",
    "GSP27moksop_u:30658": " anāratagalatsvacchaciddhārāvahanātmakam /",
    "GSP27moksop_u:30659": " ālokas samanomaunaṃ cidbrahmāsmy amṛtaṃ param //MU_6,11.86//",
    "GSP27moksop_u:30660": " anāratagaladrūpaṃ nityaṃ cānubhavāmṛtam /",
    "GSP27moksop_u:30661": " aharniśaṃ kacatkānti cidbrahmāham alepakaḥ //MU_6,11.87//",
    "GSP27moksop_u:30662": " suṣuptasadṛśaṃ śāntam ālokavimalātmakam /",
    "GSP27moksop_u:30663": " sambhogāntasamābhāsaṃ cidbrahmāsmi vivāsanaḥ //MU_6,11.88//",
    "GSP27moksop_u:30664": " khaṇḍādisvādusaṃvittir īṣad yatrānutiṣṭhati /",
    "GSP27moksop_u:30665": " cittādiṣv apy abuddheṣu tac cidbrahmāham acyutaḥ //MU_6,11.89//",
    "GSP27moksop_u:30666": " kāntāsaṃsaktacittasya candre samudite sati /",
    "GSP27moksop_u:30667": " candrapratyayasattātma cidbrahmāham anāmayam //MU_6,11.90//",
    "GSP27moksop_u:30668": " bhūmiṣṭhanaradṛṣṭīnāṃ lagnānāṃ khe niśākare /",
    "GSP27moksop_u:30669": " yā khasthā tantuvac chaktis tac cidbrahmāsmi nirmalam //MU_6,11.91//",
    "GSP27moksop_u:30670": " sukhaduḥkhādikalanāvikalaṃ nirmanas tathā /",
    "GSP27moksop_u:30671": " satyānubhavarūpātma cidbrahmātmāsmi śāśvatam //MU_6,11.92//",
    "GSP27moksop_u:30672": " asaṃstutādhvagāloke manasy anyatra saṃsthite /",
    "GSP27moksop_u:30673": " yā pratītir anāgaskā tac cidbrahmāsmi sarvagaḥ //MU_6,11.93//",
    "GSP27moksop_u:30674": " bhūvāryanilabījānāṃ sambandhe 'ṅkurakarmasu /",
    "GSP27moksop_u:30675": " śaktir udgamanī yāntas tac cidbrahmāham ātatam //MU_6,11.94//",
    "GSP27moksop_u:30676": " kharjūranimbabimbānāṃ svayam ātmani tiṣṭhatām /",
    "GSP27moksop_u:30677": " yāsvādasattā līnāntas tad brahma cid ahaṃ samam //MU_6,11.95//",
    "GSP27moksop_u:30678": " khedānandavimuktāntas saṃvin nirmananodayā /",
    "GSP27moksop_u:30679": " lābhālābhavidhau tulyā cidbrahmāsmi nirāmayam //MU_6,11.96//",
    "GSP27moksop_u:30680": " yāvad bhūmer dhruvas tāvad dṛṣṭisūtraṃ yad ātatam /",
    "GSP27moksop_u:30681": " tanmadhyasadṛśaṃ śāntaṃ nirmalaṃ cid ahaṃ tatam //MU_6,11.97//",
    "GSP27moksop_u:30682": " jāgraty api suṣupte 'pi svapne 'pi satatoditam /",
    "GSP27moksop_u:30683": " turyarūpam anādyantaṃ cidbrahmāham anāmayaḥ //MU_6,11.98//",
    "GSP27moksop_u:30684": " puṃsāṃ kṣetraśatotthānām ikṣūṇāṃ svāduvat sthitaḥ /",
    "GSP27moksop_u:30685": " sarveṣām ekarūpo 'ntaś cidbrahmāsmi samas sthitaḥ //MU_6,11.99//",
    "GSP27moksop_u:30686": " sarvagā prakṛtau sūkṣmarūpā bhānor iva prabhā /",
    "GSP27moksop_u:30687": " ālokakāriṇī kāntā cidbrahmedam ahaṃ tatam //MU_6,11.100//",
    "GSP27moksop_u:30688": " sambhogānandalavavad amṛtāsvādaśaktivat /",
    "GSP27moksop_u:30689": " svānubhūtyekamāno 'ntaś cidbrahmāsmi sad avyayaḥ //MU_6,11.101//",
    "GSP27moksop_u:30690": " protāṅgam api guptasthaṃ dehe tantur bise yathā /",
    "GSP27moksop_u:30691": " chedabhede sphuradrūpaṃ cidbrahmāham anāmayaḥ //MU_6,11.102//",
    "GSP27moksop_u:30692": " ākrāntabhuvanāpy abhramāleva spandaśālinī /",
    "GSP27moksop_u:30693": " durlakṣyāṇumayākārā cicchaktir aham ātatā //MU_6,11.103//",
    "GSP27moksop_u:30694": " anubhūtimayāntassthasnehamātropalakṣitā /",
    "GSP27moksop_u:30695": " kṣīrāntarghṛtasatteva cid ahaṃ kṣayavarjitā //MU_6,11.104//",
    "GSP27moksop_u:30696": " kaṭakāṅgadakeyūraracanā tadatanmayī /",
    "GSP27moksop_u:30697": " hemnīva saṃsthitā dehe cid brahmātmāsmi sarvagam //MU_6,11.105//",
    "GSP27moksop_u:30698": " padārthaughasya śailāder bahir antaś ca saṃsthitā /",
    "GSP27moksop_u:30699": " sattāsāmānyarūpeṇa yā cit sāham alepakaḥ //MU_6,11.106//",
    "GSP27moksop_u:30700": " sarvāsām anubhūtīnām ādarśo yo hy akṛtrimaḥ /",
    "GSP27moksop_u:30701": " agamyo malalekhānāṃ tac cittattvam ahaṃ mahat //MU_6,11.107//",
    "GSP27moksop_u:30702": " sarvasaṅkalpaphaladaṃ sarvatejaḥprakāśakam /",
    "GSP27moksop_u:30703": " sarvopādeyasīmāntaṃ cidātmānam upāsmahe //MU_6,11.108//",
    "GSP27moksop_u:30704": " sarvāvayavaviśrāntaṃ samastāvayavātigam /",
    "GSP27moksop_u:30705": " anārataṃ kacadrūpaṃ cidātmānam upāsmahe //MU_6,11.109//",
    "GSP27moksop_u:30706": " ghaṭe paṭe taṭe kuḍye svadamānaṃ sadā tanau /",
    "GSP27moksop_u:30707": " jāgraty api suṣuptasthaṃ cidātmānam upāsmahe //MU_6,11.110//",
    "GSP27moksop_u:30708": " uṣṇam agnau hime śītaṃ mṛṣṭam anne śitaṃ kṣure /",
    "GSP27moksop_u:30709": " kṛṣṇaṃ dhvānte sitaṃ candre cidātmānam upāsmahe //MU_6,11.111//",
    "GSP27moksop_u:30710": " madhurādiṣu mādhuryaṃ tīkṣṇādiṣu ca tīkṣṇatām /",
    "GSP27moksop_u:30711": " gataṃ padārthaśaktyarthaṃ cidātmānam upāsmahe //MU_6,11.112//",
    "GSP27moksop_u:30712": " jāgratsvapnasuṣupteṣu turye turyātige pade /",
    "GSP27moksop_u:30713": " samaṃ sadaiva sarvatra cidātmānam upāsmahe //MU_6,11.113//",
    "GSP27moksop_u:30714": " praśāntasarvasaṅkalpaṃ vigatākhilakautukam /",
    "GSP27moksop_u:30715": " viratāśeṣasaṃrambhaṃ cidātmānam upāsmahe //MU_6,11.114//",
    "GSP27moksop_u:30716": " niṣkautukaṃ nirālambaṃ nirīhaṃ sarvam eva ca /",
    "GSP27moksop_u:30717": " niraṃśaṃ nirahaṅkāraṃ cidātmānam upāsmahe //MU_6,11.115//",
    "GSP27moksop_u:30718": " sarvasyānte sthitaṃ sarvam apy apāraikarūpiṇam /",
    "GSP27moksop_u:30719": " aparyantaṃ cidārambhaṃ cidātmānam upāsmahe //MU_6,11.116//",
    "GSP27moksop_u:30720": " trailokyadehamuktānāṃ tantum uttamam ātatam /",
    "GSP27moksop_u:30721": " prasārasaṅkocakaraṃ cidātmānam upāsmahe //MU_6,11.117//",
    "GSP27moksop_u:30722": " līnam antar bahiś cograṃ kroḍīkṛtya jagatkhagam /",
    "GSP27moksop_u:30723": " citraṃ bṛhajjālam iva cidātmānam upāsmahe //MU_6,11.118//",
    "GSP27moksop_u:30724": " sarvaṃ yatredam asty eva nāsty eva ca manāg api /",
    "GSP27moksop_u:30725": " sadasadbhūtam ekaṃ tac cidātmānam upāsmahe //MU_6,11.119//",
    "GSP27moksop_u:30726": " paramaṃ pratyayaṃ pūrṇam āspadaṃ sarvasaṃvidām /",
    "GSP27moksop_u:30727": " sarvākāravihārasthaṃ cidātmānam upāsmahe //MU_6,11.120//",
    "GSP27moksop_u:30728": " carmamarmasirābaddhadehaduryantravāhakam /",
    "GSP27moksop_u:30729": " akalaṃ sakalādhāraṃ cidātmānam upāsmahe //MU_6,11.121//",
    "GSP27moksop_u:30730": " niṣkalaṃ ṣoḍaśakalaṃ kalanākāravarjitam /",
    "GSP27moksop_u:30731": " sarvākāraṃ nakiñcic ca cidātmānam upāsmahe //MU_6,11.122//",
    "GSP27moksop_u:30732": " hṛtkaṇṭhatālumadhyasthaṃ bhrūnāsāpuṭakoṭigam /",
    "GSP27moksop_u:30733": " gamāgamotkaprāṇasthaṃ cidātmānam upāsmahe //MU_6,11.123//",
    "GSP27moksop_u:30734": " hṛtpadmakoṭarāntassthaṃ sarvāvayavakośagam /",
    "GSP27moksop_u:30735": " bhuvanāḍambarādarśaṃ cidātmānam upāsmahe //MU_6,11.124//",
    "GSP27moksop_u:30736": " aśiraskahakārāntam ābhāsvaram akhaṇḍitam /",
    "GSP27moksop_u:30737": " bhūṣaṇaṃ sarvabhūtīnāṃ cidātmānam upāsmahe //MU_6,11.125//",
    "GSP27moksop_u:30738": " snehādhāradaśāśāntimukhavātāhatibhramaiḥ /",
    "GSP27moksop_u:30739": " yuktaṃ muktaṃ ca ciddīpaṃ bahir antar upāsmahe //MU_6,11.126//",
    "GSP27moksop_u:30740": " hṛtsaraḥpadminīkandatantuṃ sarvāṅgarañjakam /",
    "GSP27moksop_u:30741": " janatājīvitopāyaṃ cidātmānam upāsmahe //MU_6,11.127//",
    "GSP27moksop_u:30742": " akṣīrārṇavasambhūtam aśaśāṅkāśayasthitam /",
    "GSP27moksop_u:30743": " ahāryam amṛtaṃ satyaṃ cidātmānam upāsmahe //MU_6,11.128//",
    "GSP27moksop_u:30744": " śabdarūparasasparśagandhair ābhāsam āgatam /",
    "GSP27moksop_u:30745": " tenaiva rahitaṃ śāntaṃ cidātmānam upāsmahe //MU_6,11.129//",
    "GSP27moksop_u:30746": " mahāmahimnā sahitam ahataṃ sarvakartṛbhiḥ /",
    "GSP27moksop_u:30747": " kartṛtvenāpy akartāraṃ cidātmānam upāsmahe //MU_6,11.130//",
    "GSP27moksop_u:30748": " akhilam idam ahaṃ mamaiva sarvaṃ tv aham api nāham athetarac ca nāham /",
    "GSP27moksop_u:30749": " iti viditavato jagat kṣataṃ me sthiram atha vāstu gatajvaro bhavāmi //MU_6,11.131//",
    "GSP27moksop_u:30750": " jīvanmuktaniścayayogopadeśo nāma sargaḥ",
    "GSP27moksop_u:30751": " dvādaśas sargaḥ",
    "GSP27moksop_u:30752": " vasiṣṭhaḥ:",
    "GSP27moksop_u:30753": " iti niścayavantas te mahānto vigatainasaḥ /",
    "GSP27moksop_u:30754": " satyāsatyapade śānte same sukham avasthitāḥ //MU_6,12.1//",
    "GSP27moksop_u:30755": " iti pūrṇadhiyo dhīrās samanīrāgacetasaḥ /",
    "GSP27moksop_u:30756": " na nindanti na nandanti jīvitaṃ maraṇaṃ tathā //MU_6,12.2//",
    "GSP27moksop_u:30757": " ity alaṅghyacamatkārā nārāyaṇabhujā iva /",
    "GSP27moksop_u:30758": " rejur askhalitākārā aparā iva meravaḥ //MU_6,12.3//",
    "GSP27moksop_u:30759": " remire vanaṣaṇḍeṣu dvīpeṣu nagareṣu ca /",
    "GSP27moksop_u:30760": " devopavanamālāsu svargeṣu ca surā iva //MU_6,12.4//",
    "GSP27moksop_u:30761": " bhremuḥ kusumapūrṇāsu dolālīlābilāsu ca /",
    "GSP27moksop_u:30762": " vicitravanalekhāsu meruśṛṅgaśilāsu ca //MU_6,12.5//",
    "GSP27moksop_u:30763": " cakrur vijitaśatrūṇi cāmaracchatravanti ca /",
    "GSP27moksop_u:30764": " vicitrārthāni rājyāni citrācāramayāni ca //MU_6,12.6//",
    "GSP27moksop_u:30765": " anujagmur imāṃ sarvāṃ nānārasaviceṣṭitām /",
    "GSP27moksop_u:30766": " śrutismṛtyuditārambhām itikartavyatām iha //MU_6,12.7//",
    "GSP27moksop_u:30767": " vilesū ramaṇīyeṣu lalanālāsyahāriṣu /",
    "GSP27moksop_u:30768": " vihārāhāraramyeṣu bhogābhogeṣu bhūṣitāḥ //MU_6,12.8//",
    "GSP27moksop_u:30769": " viceruś cārucūtāsu mandāravalitāsu ca /",
    "GSP27moksop_u:30770": " apsarogītapūrṇāsu nandanodyānabhūmiṣu //MU_6,12.9//",
    "GSP27moksop_u:30771": " ūṣur ācārapūteṣu viśrāntākhilajantuṣu /",
    "GSP27moksop_u:30772": " yajñakriyākarāleṣu gārhasthyeṣu yathākramam //MU_6,12.10//",
    "GSP27moksop_u:30773": " terur hatagajendrāsu bhrāntabhūriśarāsu ca /",
    "GSP27moksop_u:30774": " bherībhāṅkārabhīmāsu saṅgrāmārṇavavīciṣu //MU_6,12.11//",
    "GSP27moksop_u:30775": " tasthuḥ puruṣacintāsu hṛtacittoddhatāsu ca /",
    "GSP27moksop_u:30776": " saṃrambhakṣobharaudrāsu sarvāsu dvandvanītiṣu //MU_6,12.12//",
    "GSP27moksop_u:30777": " manas teṣāṃ tu nīrāgam anupādhi gatabhramam /",
    "GSP27moksop_u:30778": " asaktam uttamaṃ śāntaṃ paraṃ sattvapadaṃ gatam //MU_6,12.13//",
    "GSP27moksop_u:30779": " na mamajja kvacid api saṅkaṭeṣu mahatsu ca /",
    "GSP27moksop_u:30780": " muhur apy upayāteṣu kulaśailas sarassv iva //MU_6,12.14//",
    "GSP27moksop_u:30781": " nollalāsa vilāsinyā śriyā paramakāntayā /",
    "GSP27moksop_u:30782": " paripūrṇendulakṣmyeva jalarāśī raghūdvaha //MU_6,12.15//",
    "GSP27moksop_u:30783": " na mamlau duḥkhaśoṣeṇa grīṣmeṇeva vanasthalam /",
    "GSP27moksop_u:30784": " jaharṣa ca na bhogaughair avaśyāyair ivauṣadhiḥ //MU_6,12.16//",
    "GSP27moksop_u:30785": " te hi kevalam avyagrāḥ kurvantaḥ kāryapañjaram /",
    "GSP27moksop_u:30786": " iṣṭāniṣṭaphalaṃ rāma nābhileṣur na tatyajuḥ //MU_6,12.17//",
    "GSP27moksop_u:30787": " nodaguḥ kāryasampattāv ākrāntā nāstam āyayuḥ /",
    "GSP27moksop_u:30788": " jahṛṣur na sukhaprāptau mamlur naiva ca saṅkaṭe //MU_6,12.18//",
    "GSP27moksop_u:30789": " mumuhur na vimoheṣu mamajjur na vipatkrame /",
    "GSP27moksop_u:30790": " śuśucur na śucā śoke rurudur na bhavān iva //MU_6,12.19//",
    "GSP27moksop_u:30791": " prakṛtācārasamprāptaṃ kurvantaḥ karma kevalam /",
    "GSP27moksop_u:30792": " sthitā vigatasaṃrambham aparā iva meravaḥ //MU_6,12.20//",
    "GSP27moksop_u:30793": " tāṃ tvaṃ dṛṣṭim avaṣṭabhya rāghavāghavighātinīm /",
    "GSP27moksop_u:30794": " anahaṅkṛtyalaṅkāro vihareha yathāsukham //MU_6,12.21//",
    "GSP27moksop_u:30795": " yathābhūtām imām evaṃ paśyan sargaparamparām /",
    "GSP27moksop_u:30796": " merusthiro 'bdhigambhīras samāssva vigatabhramaḥ //MU_6,12.22//",
    "GSP27moksop_u:30797": " cinmātraṃ sarvam evedam ittham ābhāsatāṃ gatam /",
    "GSP27moksop_u:30798": " neha satyam asatyaṃ vā kvacid apy asti kiñcana //MU_6,12.23//",
    "GSP27moksop_u:30799": " mahattām alam ālambya tyaktvedam avahelayā /",
    "GSP27moksop_u:30800": " asaktabuddhis sarvatra bhava bhavya bhavakṣayī //MU_6,12.24//",
    "GSP27moksop_u:30801": " kiṃ rodiṣi ghanodvegaṃ mūḍhavac cānuśocasi /",
    "GSP27moksop_u:30802": " bhramasy udbhrāntacittaṃ ca somyāvarte tṛṇaṃ yathā //MU_6,12.25//",
    "GSP27moksop_u:30803": " rāmaḥ:",
    "GSP27moksop_u:30804": " aho nu bhagavan nūnaṃ samyagrūpaṃ vilakṣaye /",
    "GSP27moksop_u:30805": " tvatprasādāt prabuddho 'smi sūryāsaṅgād ivāmbujam //MU_6,12.26//",
    "GSP27moksop_u:30806": " bhrāntir astaṅgatā nūnaṃ mihikā śaradīva me /",
    "GSP27moksop_u:30807": " saṃśāntākhilasandehaḥ kariṣye vacanaṃ tava //MU_6,12.27//",
    "GSP27moksop_u:30808": " vyapagatamadamoho mānamātsaryamuktaś cirataram uditātmā śāntaśokaś cireṇa /",
    "GSP27moksop_u:30809": " punar asukham agacchan svacchayaikāntabuddhyā vadasi yad asi sādho tat kariṣye viśaṅkam //MU_6,12.28//",
    "GSP27moksop_u:30810": " jīvanmuktaniścayanirūpaṇaṃ nāma sargaḥ",
    "GSP27moksop_u:30811": " trayodaśas sargaḥ",
    "GSP27moksop_u:30812": " rāmaḥ:",
    "GSP27moksop_u:30813": " samyagjñānavilāsena vāsanāvilayodaye /",
    "GSP27moksop_u:30814": " jīvanmuktapade brahman vada viśramyate katham //MU_6,13.1//",
    "GSP27moksop_u:30815": " vasiṣṭhaḥ:",
    "GSP27moksop_u:30816": " saṃsārottaraṇe yuktir yogaśabdena kathyate /",
    "GSP27moksop_u:30817": " tāṃ viddhi dviprakārāṃ tvaṃ cittopaśamadharmiṇīm //MU_6,13.2//",
    "GSP27moksop_u:30818": " ātmajñānaṃ prakāro 'syā ekaḥ prakathito bhuvi /",
    "GSP27moksop_u:30819": " dvitīyaḥ prāṇasaṃrodhaś śṛṇu so 'yaṃ mayocyate //MU_6,13.3//",
    "GSP27moksop_u:30820": " rāmaḥ:",
    "GSP27moksop_u:30821": " sulabhatvād aduḥkhatvāt kataraś śobhano 'nayoḥ /",
    "GSP27moksop_u:30822": " yenāvagatamātreṇa bhūyaḥ kṣobho na bādhate //MU_6,13.4//",
    "GSP27moksop_u:30823": " vasiṣṭhaḥ:",
    "GSP27moksop_u:30824": " prakārau dvāv api proktau yogaśabdena yady api /",
    "GSP27moksop_u:30825": " tathāpi rūḍhim āyātaḥ prāṇayuktāv asau bhṛśam //MU_6,13.5//",
    "GSP27moksop_u:30826": " evaṃ yogas tathā jñānaṃ saṃsārottaraṇakrame /",
    "GSP27moksop_u:30827": " samāv upāyau dvāv eva proktāv ekaphalapradau //MU_6,13.6//",
    "GSP27moksop_u:30828": " asādhyaḥ kasyacid yogaḥ kasyacij jñānaniścayaḥ /",
    "GSP27moksop_u:30829": " mama tv abhimatas sādho susādho jñānajaḥ kramaḥ //MU_6,13.7//",
    "GSP27moksop_u:30830": " yaj jñātaṃ na tad ajñātaṃ svapneṣv api punar bhavet /",
    "GSP27moksop_u:30831": " jñānaṃ sarvāsv avasthāsu nityam eva pravartate //MU_6,13.8//",
    "GSP27moksop_u:30832": " dhāraṇāsanadeśādisādhyatvena susādhatāṃ /",
    "GSP27moksop_u:30833": " nāyāti yogo hy atha vā vikalpo naiṣa śobhanaḥ //MU_6,13.9//",
    "GSP27moksop_u:30834": " dvāv eva kila yatnotthau jñānayogau raghūdvaha /",
    "GSP27moksop_u:30835": " tatroktaṃ bhavato jñānam antassthajñeyanirmalam //MU_6,13.10//",
    "GSP27moksop_u:30836": " prāṇāpānarathārūḍho gūḍhadehaguhāśayaḥ /",
    "GSP27moksop_u:30837": " anantasiddhidas sādho yogo 'yaṃ procyate śṛṇu //MU_6,13.11//",
    "GSP27moksop_u:30838": " mukhānilasphuraṇanirodhasambhave sthitiṃ gate nṛpasuta cetasaḥ kṣaye /",
    "GSP27moksop_u:30839": " samāhitasthitir iha yogayuktitaḥ pare pade vigalitabhīr nivatsyasi //MU_6,13.12//",
    "GSP27moksop_u:30840": " jñānayogavicāro nāma sargaḥ",
    "GSP27moksop_u:30841": " caturdaśas sargaḥ",
    "GSP27moksop_u:30842": " vasiṣṭhaḥ:",
    "GSP27moksop_u:30843": " asti tāvad anantasya khasya kvacid ayaṃ kila /",
    "GSP27moksop_u:30844": " jagadrūpaḥ parispando mṛgatṛṣṇā marāv iva //MU_6,14.1//",
    "GSP27moksop_u:30845": " tatra kāraṇatāṃ yāto brahmā kamalasambhavaḥ /",
    "GSP27moksop_u:30846": " sthitaḥ pitāmahatvena sṛṣṭabhūtabharabhramaḥ //MU_6,14.2//",
    "GSP27moksop_u:30847": " tasyāhaṃ mānasaḥ putro vasiṣṭhaś śreṣṭhaceṣṭitaḥ /",
    "GSP27moksop_u:30848": " ṛkṣacakre dhruvavṛte nivasāmi yugaṃ prati //MU_6,14.3//",
    "GSP27moksop_u:30849": " so 'haṃ kadācid āsthāne svarge tiṣṭhañ śatakratoḥ /",
    "GSP27moksop_u:30850": " śrutavān nāradādibhyaḥ kathāṃ sucirajīvinām //MU_6,14.4//",
    "GSP27moksop_u:30851": " kathāprasaṅge kasmiṃścid atha tatrābhyuvāca ha /",
    "GSP27moksop_u:30852": " śātātapo nāma munir maunī mānī mahāmatiḥ //MU_6,14.5//",
    "GSP27moksop_u:30853": " meror īśānakoṇasthapadmarāgamaye divi /",
    "GSP27moksop_u:30854": " asti kalpataruś śrīmāñ śṛṅge cūḍa iti śrutaḥ //MU_6,14.6//",
    "GSP27moksop_u:30855": " tasya kalpataror mūrdhni dakṣiṇaskandhakoṭare /",
    "GSP27moksop_u:30856": " kaladhautalatāprānte vidyate vihagālayaḥ //MU_6,14.7//",
    "GSP27moksop_u:30857": " tasmin nivasati śrīmān bhusuṇḍo nāma vāyasaḥ /",
    "GSP27moksop_u:30858": " vītarāgo bṛhatkośe brahmeva nijapaṅkaje //MU_6,14.8//",
    "GSP27moksop_u:30859": " sa yathā jagataḥ kośe jīvatīha surāś ciram /",
    "GSP27moksop_u:30860": " cirajīvī tathā svarge na bhūto na bhaviṣyati //MU_6,14.9//",
    "GSP27moksop_u:30861": " sa dīrghāyus sa nīrogas sa śrīmān sa mahāmatiḥ /",
    "GSP27moksop_u:30862": " sa viśrāntamatiś śāntas sa kāntaḥ kālakovidaḥ //MU_6,14.10//",
    "GSP27moksop_u:30863": " sa yathā jīvati khagas tatheha yadi jīvyate /",
    "GSP27moksop_u:30864": " tad bhavej jīvitaṃ puṃsāṃ dīrghaṃ cādeyam eva ca //MU_6,14.11//",
    "GSP27moksop_u:30865": " iti tena bhusuṇḍo 'sau bhūyaḥpṛṣṭena varṇitaḥ /",
    "GSP27moksop_u:30866": " yathāvad eva devānāṃ sabhāyāṃ satyamūrtinā //MU_6,14.12//",
    "GSP27moksop_u:30867": " kathāvasarasaṃśāntāv atha yāte suravraje /",
    "GSP27moksop_u:30868": " bhusuṇḍavihagaṃ draṣṭum ahaṃ yātaḥ kutūhalāt //MU_6,14.13//",
    "GSP27moksop_u:30869": " bhusuṇḍas saṃsthito yatra meroś śṛṅgaṃ tad unnatam /",
    "GSP27moksop_u:30870": " samprāptavān kṣaṇenāhaṃ padmarāgamayaṃ bṛhat //MU_6,14.14//",
    "GSP27moksop_u:30871": " drutagairikakāntena tejasā vahnivarcasā /",
    "GSP27moksop_u:30872": " madhvāsavaraseneva rañjayan kakubhāṃ gaṇam //MU_6,14.15//",
    "GSP27moksop_u:30873": " kalpāntajvalanajvālāpiṇḍādrim iva sañcitam /",
    "GSP27moksop_u:30874": " indranīlaśilādhūmam ālokāruṇitāmbaram //MU_6,14.16//",
    "GSP27moksop_u:30875": " sarveṣām eva rāgāṇāṃ rāśim adrāv iva sthitam /",
    "GSP27moksop_u:30876": " sarvasandhyābhrajālānāṃ ghanam ekam ivākaram //MU_6,14.17//",
    "GSP27moksop_u:30877": " utkrāntiṃ kurvato meror brahmanāḍyeva nirgatam /",
    "GSP27moksop_u:30878": " mūrdhānam āgataṃ kāntaṃ vāḍavaṃ jaṭharānalam //MU_6,14.18//",
    "GSP27moksop_u:30879": " sumeruvanadevyeva navālaktakarañjitam /",
    "GSP27moksop_u:30880": " līlayādātum induṃ khe nītaṃ hastaṃ śikhāṅgulim //MU_6,14.19//",
    "GSP27moksop_u:30881": " jvālābhir iva mālābhir aruṇābhiḥ payomucām /",
    "GSP27moksop_u:30882": " khaṃ gantum iva saspandaṃ śailastham iva vāḍavam //MU_6,14.20//",
    "GSP27moksop_u:30883": " tārās spraṣṭum ivākāśam aṅgulībhir ivāśribhiḥ /",
    "GSP27moksop_u:30884": " kacadaṃśunakhāgrābhiḥ paricumbad ivonnatam //MU_6,14.21//",
    "GSP27moksop_u:30885": " kacadratnaśilāśvabhraṃ bhāsvatkanakakandaram /",
    "GSP27moksop_u:30886": " saratkusumareṇvabhraṃ bhramadvidyādharāmaram //MU_6,14.22//",
    "GSP27moksop_u:30887": " kvaṇadvaṃśalasadvātaṃ nṛtyadratnalatāṅganam /",
    "GSP27moksop_u:30888": " garjajjīmūtamurajaṃ bhūbhṛto nāṭyamaṇḍapam //MU_6,14.23//",
    "GSP27moksop_u:30889": " hasatkusumagucchāḍhyaṃ dhvanatṣaṭpadapeṭakam /",
    "GSP27moksop_u:30890": " dantatālaṃ dalāvalyā parihāsād iva sphuṭam //MU_6,14.24//",
    "GSP27moksop_u:30891": " dolālolāpsarovṛndam uddāmamadamanmatham /",
    "GSP27moksop_u:30892": " śilāviśrāntavibudhaṃ mithunāśritakandaram //MU_6,14.25//",
    "GSP27moksop_u:30893": " varāmbarājinaṃ śubhraṃ gaṅgāyajñopavīti ca /",
    "GSP27moksop_u:30894": " tāpasaṃ piṅgalam iva veṇudaṇḍadharaṃ sthitam //MU_6,14.26//",
    "GSP27moksop_u:30895": " gaṅgānirjharanirhrādi latāgṛhagatāmaram /",
    "GSP27moksop_u:30896": " gandharvagītasubhagam āmodimadhurānilam //MU_6,14.27//",
    "GSP27moksop_u:30897": " phullahemāmbujottaṃsaṃ tārāratnavibhūṣitam /",
    "GSP27moksop_u:30898": " vyomnaḥ pāram iva prāptaṃ piṅgalaṃ mairavaṃ śiraḥ //MU_6,14.28//",
    "GSP27moksop_u:30899": " sitaharitapītapāṭaladhavalair maṇikusumarāśinavaraṅgaiḥ /",
    "GSP27moksop_u:30900": " vidhivihitāmalacitraṃ līlācalam amarayuvatilokasya //MU_6,14.29//",
    "GSP27moksop_u:30901": " bhusuṇḍopākhyāne meruśikharavarṇanaṃ nāma sargaḥ",
    "GSP27moksop_u:30902": " pañcadaśas sargaḥ",
    "GSP27moksop_u:30903": " vasiṣṭhaḥ:",
    "GSP27moksop_u:30904": " kusumāpūrṇakalpābhrakuntale tasya mūrdhani /",
    "GSP27moksop_u:30905": " kalpāgam aham adrākṣaṃ śikhācakram iva sthitam //MU_6,15.1//",
    "GSP27moksop_u:30906": " puṣpareṇvabhravalitaṃ ratnastabakadanturam /",
    "GSP27moksop_u:30907": " utsedhanirjitākāśaṃ śṛṅge śṛṅgam ivārpitam //MU_6,15.2//",
    "GSP27moksop_u:30908": " tārādviguṇapuṣpaughaṃ meghadviguṇapallavam /",
    "GSP27moksop_u:30909": " raśmidviguṇareṇvabhraṃ taḍiddviguṇapiñjaram //MU_6,15.3//",
    "GSP27moksop_u:30910": " skandheṣu kinnarīgītadviguṇabhramarīsvanam /",
    "GSP27moksop_u:30911": " dolālolāpsarolokadviguṇīkṛtasallatam //MU_6,15.4//",
    "GSP27moksop_u:30912": " siddhagandharvasaṅghātadviguṇāgryavihaṅgamam /",
    "GSP27moksop_u:30913": " ratnakāntyacchanīhāradviguṇatvagvṛtāṃśukam //MU_6,15.5//",
    "GSP27moksop_u:30914": " candrabimbasamāśleṣadviguṇāgryabṛhatphalam /",
    "GSP27moksop_u:30915": " mūkasaṃlīnakalpābhradviguṇīkṛtaparvakam //MU_6,15.6//",
    "GSP27moksop_u:30916": " surasaṃvalitaskandhaṃ pattraviśrāntakinnaram /",
    "GSP27moksop_u:30917": " nikuñjakūjajjīmūtaṃ kacchasuptasurārbhakam //MU_6,15.7//",
    "GSP27moksop_u:30918": " svākāravipulān bhṛṅgān utsārya valayasvanaiḥ /",
    "GSP27moksop_u:30919": " apsarobhramarībhiś ca gṛhītakusumāntaram //MU_6,15.8//",
    "GSP27moksop_u:30920": " surakinnaragandharvavidyādharavarānvitam /",
    "GSP27moksop_u:30921": " jagadvārkṣīm iva gataṃ daśām ākāśapūraṇīm //MU_6,15.9//",
    "GSP27moksop_u:30922": " nīrandhrakalikājālaṃ nīrandhramṛdupallavam /",
    "GSP27moksop_u:30923": " nīrandhravikasatpuṣpaṃ nīrandhraphalamālitam //MU_6,15.10//",
    "GSP27moksop_u:30924": " nīrandhramañjarīpuñjaṃ nīrandhramaṇigucchakam /",
    "GSP27moksop_u:30925": " nīrandhrāṃśukaratnāḍhyaṃ latāvikasanākulam //MU_6,15.11//",
    "GSP27moksop_u:30926": " sarvartukusumāpūrais sarvartuphalapallavaiḥ /",
    "GSP27moksop_u:30927": " sarvāmodarajaḥpuñjaiḥ paraṃ vaicitryam āgatam //MU_6,15.12//",
    "GSP27moksop_u:30928": " tasya kaccheṣu kuñjeṣu latāpattreṣu parvasu /",
    "GSP27moksop_u:30929": " puṣpeṣv ālayasaṃlīnān vihagān dṛṣṭavān aham //MU_6,15.13//",
    "GSP27moksop_u:30930": " niśānāthakalākhaṇḍamṛṇālaśakalaidhitān /",
    "GSP27moksop_u:30931": " ajanābhyabjinīkandabhojanān brahmasārasān //MU_6,15.14//",
    "GSP27moksop_u:30932": " viriñcarathahaṃsānāṃ potakān sāmagāyinaḥ /",
    "GSP27moksop_u:30933": " oṃkāravedasuhṛdo brāhmapadmabisāśinaḥ //MU_6,15.15//",
    "GSP27moksop_u:30934": " udgīrṇamantranicayān svāhākāranijasvanān /",
    "GSP27moksop_u:30935": " susthiraikataḍitpuñjanīlameghasamopamān //MU_6,15.16//",
    "GSP27moksop_u:30936": " devān ivājyapān nityaṃ yajñavedīlatādalān /",
    "GSP27moksop_u:30937": " śukān kārśānavāñ śyāmāñ śiśūñ śikhiśikhāśikhān //MU_6,15.17//",
    "GSP27moksop_u:30938": " gaurīrakṣitabarhaughān kaumārān varabarhiṇaḥ /",
    "GSP27moksop_u:30939": " skandopanyastaniśśeṣaśaivavijñānakovidān //MU_6,15.18//",
    "GSP27moksop_u:30940": " vyomny eva jātanaṣṭānāṃ mahatāṃ vyomapakṣiṇām /",
    "GSP27moksop_u:30941": " bandhūn ābaddhanilayāñ śaradabhrasamākṛtīn //MU_6,15.19//",
    "GSP27moksop_u:30942": " viriñcahaṃsajān anyān anyān agniśukodbhavān /",
    "GSP27moksop_u:30943": " kaumārabarhijān anyān anyān ambarapakṣijān //MU_6,15.20//",
    "GSP27moksop_u:30944": " dvituṇḍāṃś cātha bhāruṇḍān hemacūḍān vihaṅgamān /",
    "GSP27moksop_u:30945": " kalaviṅkān bakān gṛdhrān kokilān krauñcakukkuṭān //MU_6,15.21//",
    "GSP27moksop_u:30946": " bhāsacāṣabalākādīn bahūn anyāṃś ca rāghava /",
    "GSP27moksop_u:30947": " bhūtaughāñ jagatīvāhaṃ dṛṣṭavāṃs tatra pakṣiṇaḥ //MU_6,15.22//",
    "GSP27moksop_u:30948": " dakṣiṇaskandhaśākhāyāṃ sthitāyāṃ khe davīyasi /",
    "GSP27moksop_u:30949": " athāhaṃ dṛṣṭavān puṣṭapattrāyām ambarasthitaḥ //MU_6,15.23//",
    "GSP27moksop_u:30950": " kālakākolavalayaṃ mañjarījālamālitam /",
    "GSP27moksop_u:30951": " lokālokācalāraṇye kalpābhraugham iva sthitam //MU_6,15.24//",
    "GSP27moksop_u:30952": " tatra paśyāmy ahaṃ yāvad ekatra skandhakoṭare /",
    "GSP27moksop_u:30953": " vicitrakusumāstīrṇe vividhāmodaśālini //MU_6,15.25//",
    "GSP27moksop_u:30954": " śakrānilayamārkendugṛhabalyupajīvinaḥ /",
    "GSP27moksop_u:30955": " puṇyakṛdyoṣitāṃ svarge priyasūcakavāśitāḥ //MU_6,15.26//",
    "GSP27moksop_u:30956": " aparikṣubhitākārās sabhāyāṃ vāyasās sthitāḥ /",
    "GSP27moksop_u:30957": " vibhedyameghā vātena sameneva prasāritāḥ //MU_6,15.27//",
    "GSP27moksop_u:30958": " teṣāṃ madhye sthitaś śrīmān bhusuṇḍaḥ pronnatākṛtiḥ /",
    "GSP27moksop_u:30959": " madhye satkācakhaṇḍānām indranīla ivonnataḥ //MU_6,15.28//",
    "GSP27moksop_u:30960": " paripūrṇamanā mānī samas sarvāṅgasundaraḥ /",
    "GSP27moksop_u:30961": " prāṇaspandāvadhānena nityam antarmukhas sukhī //MU_6,15.29//",
    "GSP27moksop_u:30962": " cirajīvīti vikhyātaś cirajīvitayā tayā /",
    "GSP27moksop_u:30963": " jagadviditadīrghāyus sa bhusuṇḍa iti śrutaḥ //MU_6,15.30//",
    "GSP27moksop_u:30964": " yugāgamāpāyadaśādarśanaprauḍhamānasaḥ /",
    "GSP27moksop_u:30965": " pratikalpaṃ ca gaṇayan khinnaś śakraparamparām //MU_6,15.31//",
    "GSP27moksop_u:30966": " janmanāṃ lokapālānāṃ śauriśakragarutmatām /",
    "GSP27moksop_u:30967": " saṃsmartā samatītānāṃ surāsuramahībhṛtām //MU_6,15.32//",
    "GSP27moksop_u:30968": " prasannagambhīramanāḥ peśalasnigdhamugdhavāk /",
    "GSP27moksop_u:30969": " avakravaktā jñātā ca nirmamo nirahaṅkṛtiḥ //MU_6,15.33//",
    "GSP27moksop_u:30970": " suhṛd dāntas tathā mitraṃ bhṛtyaḥ putro guruḥ prabhuḥ /",
    "GSP27moksop_u:30971": " sarvadā sarvathā nityaṃ sarvaṃ sarvasya saṃstave //MU_6,15.34//",
    "GSP27moksop_u:30972": " somyaḥ prasannamadhuro rasavān mahātmā hṛdyas sarovara ivāntar akhaṇḍaśaityaḥ /",
    "GSP27moksop_u:30973": " hṛtpuṇḍarīkakuharavyavahāravettā gāmbhīryam accham ajahat prakaṭāśayaśrīḥ //MU_6,15.35//",
    "GSP27moksop_u:30974": " bhusuṇḍadarśanaṃ nāma sargaḥ",
    "GSP27moksop_u:30975": " ṣoḍaśas sargaḥ",
    "GSP27moksop_u:30976": " vasiṣṭhaḥ:",
    "GSP27moksop_u:30977": " atha tasyāham apataṃ dīpyamānavapuḥ puraḥ /",
    "GSP27moksop_u:30978": " kiñcidvikṣobhitasabhaṃ khān nakṣatram ivācale //MU_6,16.1//",
    "GSP27moksop_u:30979": " cukṣobha vāyasāsthānanīlotpalasaraḥ kṣaṇaṃ /",
    "GSP27moksop_u:30980": " matpātamandavātena bhūkampeneva sāgaraḥ //MU_6,16.2//",
    "GSP27moksop_u:30981": " aśaṅkitam api prāptād darśanāt samanantaram /",
    "GSP27moksop_u:30982": " bhusuṇḍas tu vasiṣṭho 'yaṃ prāpta ity avabuddhavān //MU_6,16.3//",
    "GSP27moksop_u:30983": " pattrapuñjāt samuttasthau meghaśāva ivācalāt /",
    "GSP27moksop_u:30984": " he mune svāgatam iti provāca madhurākṣaram //MU_6,16.4//",
    "GSP27moksop_u:30985": " saṅkalpamātrajātābhyāṃ karābhyāṃ kusumāñjalim /",
    "GSP27moksop_u:30986": " mahyam āśu dadau bālamegho haimam ivotkaram //MU_6,16.5//",
    "GSP27moksop_u:30987": " idam āsanam ity uktvā navaṃ kalpatarucchadam /",
    "GSP27moksop_u:30988": " upanītavati tyaktabhṛtye vāyasanāyake //MU_6,16.6//",
    "GSP27moksop_u:30989": " bhusuṇḍānūtthiteṣv īṣaccalapakṣeṣu pakṣiṣu /",
    "GSP27moksop_u:30990": " upaviṣṭaṃ muniṃ dṛṣṭvā svāsanonmukhadṛṣṭiṣu //MU_6,16.7//",
    "GSP27moksop_u:30991": " sasabhākhagavṛndena bhusuṇḍena samaṃ tataḥ /",
    "GSP27moksop_u:30992": " tasmin kalpalatākuñje upaviṣṭo 'ham āsane //MU_6,16.8//",
    "GSP27moksop_u:30993": " atha pādyādi dattvā sa bhusuṇḍas tuṣṭamānasaḥ /",
    "GSP27moksop_u:30994": " mām uvāca mahātejās sauhārdamadhurākṣaram //MU_6,16.9//",
    "GSP27moksop_u:30995": " bhusuṇḍaḥ:",
    "GSP27moksop_u:30996": " aho bhagavatāsmākaṃ prasādo darśitaś cirāt /",
    "GSP27moksop_u:30997": " darśanāmṛtasekena yat siktās sadrumā vayam //MU_6,16.10//",
    "GSP27moksop_u:30998": " matpuṇyacirasambhārapreritena tvayādhunā /",
    "GSP27moksop_u:30999": " mune mānyaikamānyena kuta āgamanaṃ kṛtam //MU_6,16.11//",
    "GSP27moksop_u:31000": " kaccid asmin mahāmohe ciraṃ viharatas tava /",
    "GSP27moksop_u:31001": " akhaṇḍitaiva samatā sthitā cetasi pāvane //MU_6,16.12//",
    "GSP27moksop_u:31002": " kimartham adyāgamanakleśenātmā kadarthitaḥ /",
    "GSP27moksop_u:31003": " tvadvacaśśrotukāmānām ājñāṃ no dātum arhasi //MU_6,16.13//",
    "GSP27moksop_u:31004": " tvatpādadarśanād eva sarvaṃ jñātaṃ mayā mune /",
    "GSP27moksop_u:31005": " yathāgamanapuṇyena vayam āyojitās tvayā //MU_6,16.14//",
    "GSP27moksop_u:31006": " cirajīvitacarcābhir vayaṃ te smṛtim āgatāḥ /",
    "GSP27moksop_u:31007": " tenemaṃ pādapaṃ pādais tvaṃ pavitritavān ayam //MU_6,16.15//",
    "GSP27moksop_u:31008": " jñātatvadāgamo 'py evaṃ tvāṃ pṛcchāmīha yan mune /",
    "GSP27moksop_u:31009": " bhavadvākyāmṛtāsvādavāñchā tat pravijṛmbhate //MU_6,16.16//",
    "GSP27moksop_u:31010": " ity uktavān asau pakṣī bhusuṇḍaś cirajīvitaḥ /",
    "GSP27moksop_u:31011": " trikālāmalasaṃvedī tatra proktam idaṃ mayā //MU_6,16.17//",
    "GSP27moksop_u:31012": " vasiṣṭhaḥ:",
    "GSP27moksop_u:31013": " vihaṅgamamahārāja satyam etat tvayocyate /",
    "GSP27moksop_u:31014": " draṣṭum abhyāgato 'smy adya tvām eva cirajīvitam //MU_6,16.18//",
    "GSP27moksop_u:31015": " āśītalāntaḥkaraṇo diṣṭyā kuśalavān asi /",
    "GSP27moksop_u:31016": " patito 'si na śuddhātman bhīṣaṇāṃ bhavavāgurām //MU_6,16.19//",
    "GSP27moksop_u:31017": " tad etaṃ saṃśayaṃ chinddhi bhagavan mama tattvataḥ /",
    "GSP27moksop_u:31018": " kasmin kule bhavāñ jāto jñātajñeyaḥ kathaṃ bhavān //MU_6,16.20//",
    "GSP27moksop_u:31019": " kiyad āyuś ca te sādho vṛttaṃ smarasi kiṃ ca vā /",
    "GSP27moksop_u:31020": " kena vāyaṃ nivāsas te nirdiṣṭo dīrghadarśinā //MU_6,16.21//",
    "GSP27moksop_u:31021": " bhusuṇḍaḥ:",
    "GSP27moksop_u:31022": " yat pṛcchasi mune sarvaṃ tad idaṃ kathayāmy aham /",
    "GSP27moksop_u:31023": " anudvegitayeyaṃ naḥ kathā śravyā mahātmanā //MU_6,16.22//",
    "GSP27moksop_u:31024": " yuṣmadvidhās tribhuvanaprabhupūjyarūpā ākarṇayanti yad udāradhiyo mahāntaḥ /",
    "GSP27moksop_u:31025": " tenāśubhaṃ prakathitena vināśam eti meghasya dehavibhavena yathārkatāpaḥ //MU_6,16.23//",
    "GSP27moksop_u:31026": " bhusuṇḍasamāgamo nāma sargaḥ",
    "GSP27moksop_u:31027": " saptadaśas sargaḥ",
    "GSP27moksop_u:31028": " vasiṣṭhaḥ:",
    "GSP27moksop_u:31029": " atha rāma bhusuṇḍo 'sau na prahṛṣṭo na jihmadhīḥ /",
    "GSP27moksop_u:31030": " sarvāṅgasundaraś śyāmaḥ prāvṛṣīva payodharaḥ //MU_6,17.1//",
    "GSP27moksop_u:31031": " snigdhagambhīravacanas smitapūrvābhibhāṣaṇaḥ /",
    "GSP27moksop_u:31032": " karasthapālīvatavatpratolitajagattrayaḥ //MU_6,17.2//",
    "GSP27moksop_u:31033": " tṛṇavaddṛṣṭasakalaḥ prameyīkṛtasaṃsṛtiḥ /",
    "GSP27moksop_u:31034": " lokājavañjavībhāve dṛṣṭe jñātaparāvaraḥ //MU_6,17.3//",
    "GSP27moksop_u:31035": " dhīras sthirasamākāro viśrānta iva mandaraḥ /",
    "GSP27moksop_u:31036": " paripūrṇas samaś śuddhaḥ pūrṇārṇava ivāhataḥ //MU_6,17.4//",
    "GSP27moksop_u:31037": " padaviśrāntadhīś śāntaḥ paramānandaghūrṇitaḥ /",
    "GSP27moksop_u:31038": " āvirbhāvatirobhāvatajjñas saṃsārajanminām //MU_6,17.5//",
    "GSP27moksop_u:31039": " sarabhasavacanābhirāmarūpaḥ priyamadhurocitacāruhṛdyavākyaḥ /",
    "GSP27moksop_u:31040": " svayam iva navam āsthitaś śarīraṃ sakalabhayāpaharaḥ paraḥ prakarṣaḥ //MU_6,17.6//",
    "GSP27moksop_u:31041": " idam amalagirāha hāsaśuddhaṃ mṛdupadam ujjhitasambhramaṃ krameṇa /",
    "GSP27moksop_u:31042": " kathayitum akhilaṃ nijaṃ svarūpaṃ madhura iva stanitena mugdhameghaḥ //MU_6,17.7//",
    "GSP27moksop_u:31043": " bhusuṇḍanirūpaṇaṃ nāma sargaḥ",
    "GSP27moksop_u:31044": " aṣṭādaśas sargaḥ",
    "GSP27moksop_u:31045": " bhusuṇḍaḥ:",
    "GSP27moksop_u:31046": " asty asmiñ jagati jyeṣṭhas sarvanākanivāsinām /",
    "GSP27moksop_u:31047": " devadevo haro nāma devadevābhipūjitaḥ //MU_6,18.1//",
    "GSP27moksop_u:31048": " ṣaṭpadaśreṇinayanā yasyoccastabakastanī /",
    "GSP27moksop_u:31049": " vilāsinī śarīrārdhe latā cūtataror iva //MU_6,18.2//",
    "GSP27moksop_u:31050": " himahārasitā yasya laharīstabakombhitā /",
    "GSP27moksop_u:31051": " āveṣṭitajaṭājūṭā gaṅgā kusumamālikā //MU_6,18.3//",
    "GSP27moksop_u:31052": " kṣīrasāgarasambhūtaḥ prasṛtāmṛtanirjharaḥ /",
    "GSP27moksop_u:31053": " pratibimbaśaśaś śrīmān yasya cūḍāmaṇiś śaśī //MU_6,18.4//",
    "GSP27moksop_u:31054": " anārataśiraścandraprasraveṇāmarīkṛtaḥ /",
    "GSP27moksop_u:31055": " yasyendranīlavat kālakūṭaḥ kaṇṭhasya bhūṣaṇam //MU_6,18.5//",
    "GSP27moksop_u:31056": " dhūlilekhāmahāvartaṃ svacchaṃ pāvakasambhavam /",
    "GSP27moksop_u:31057": " paramāṇucayaṃ bhasma yasya snānajalaṃ sitam //MU_6,18.6//",
    "GSP27moksop_u:31058": " nirmalāni jitendūni ghṛṣṭāni ghaṭitāni ca /",
    "GSP27moksop_u:31059": " yasyāsthīny eva ratnāni dehe kāntimayāni ca //MU_6,18.7//",
    "GSP27moksop_u:31060": " daśāśādaśam ambhodanīlaṃ śītalapallavam /",
    "GSP27moksop_u:31061": " tārakābinduśabalaṃ yasya cāmbaram ambaram //MU_6,18.8//",
    "GSP27moksop_u:31062": " bhramacchivāṅganaṃ pakvamahāmāṃsaudanākulam /",
    "GSP27moksop_u:31063": " bahubhūter gṛhaṃ yasya śmaśānaṃ himapāṇḍuram //MU_6,18.9//",
    "GSP27moksop_u:31064": " kapālamālābharaṇāḥ pītaraktarasāsavāḥ /",
    "GSP27moksop_u:31065": " antrasragdāmavalitā bandhavo yasya mātaraḥ //MU_6,18.10//",
    "GSP27moksop_u:31066": " prasphuranmūrdhamaṇayaś copanto masṛṇāṅgakāḥ /",
    "GSP27moksop_u:31067": " bhujagā valayā yasya prakacatkanakatviṣaḥ //MU_6,18.11//",
    "GSP27moksop_u:31068": " dṛkpātapluṣṭaśailendraṃ jagatkavalanālasam /",
    "GSP27moksop_u:31069": " bhairavācaritaṃ yasya līlāsantrāsitāmaram //MU_6,18.12//",
    "GSP27moksop_u:31070": " svasthīkṛtajagajjīvas svavyāpārasthacetasaḥ /",
    "GSP27moksop_u:31071": " yadṛcchayā karaspando yasyāsurapurakṣayaḥ //MU_6,18.13//",
    "GSP27moksop_u:31072": " ekāgramūrtayas sneharāgadveṣavivarjitāḥ /",
    "GSP27moksop_u:31073": " svajanā yasya te śailās sarasā api nīrasāḥ //MU_6,18.14//",
    "GSP27moksop_u:31074": " śiraḥkhurāḥ khurakarāḥ karadantā bhujodarāḥ /",
    "GSP27moksop_u:31075": " ṛkṣoṣṭrājāhivaktrāś ca pramathā yasya lālakāḥ //MU_6,18.15//",
    "GSP27moksop_u:31076": " yasya netratrayodbhāsivadanasyāmaraprabhoḥ /",
    "GSP27moksop_u:31077": " yathā gaṇās tathaivānyaḥ parivāro hi mātaraḥ //MU_6,18.16//",
    "GSP27moksop_u:31078": " nṛtyanti mātaras tasya puro bhūtagaṇānatāḥ /",
    "GSP27moksop_u:31079": " caturdaśavidhānantabhūtajātaikabhojanāḥ //MU_6,18.17//",
    "GSP27moksop_u:31080": " kharoṣṭrakākavadanā raktamedovasāsavāḥ /",
    "GSP27moksop_u:31081": " digambarā vihāriṇyaś śarīrāvayavasrajaḥ //MU_6,18.18//",
    "GSP27moksop_u:31082": " vasanti girikūṭeṣu vyomni lokāntareṣu ca /",
    "GSP27moksop_u:31083": " aṭavīṣu śmaśāneṣu śarīreṣu ca dehinām //MU_6,18.19//",
    "GSP27moksop_u:31084": " jayā ca vijayā caiva jayantī cāparājitā /",
    "GSP27moksop_u:31085": " vāmasrotogatā etās tumburuṃ rudram āśritāḥ //MU_6,18.20//",
    "GSP27moksop_u:31086": " siddhā śuṣkā ca raktā ca utpalā ceti devatāḥ /",
    "GSP27moksop_u:31087": " sroto dakṣiṇam āśritya bhairavaṃ rudram āśritāḥ //MU_6,18.21//",
    "GSP27moksop_u:31088": " sarvāsām eva mātṝṇām aṣṭāv etās tu nāyikāḥ /",
    "GSP27moksop_u:31089": " āsām anugatās tv anyā devyaś śatasahasraśaḥ //MU_6,18.22//",
    "GSP27moksop_u:31090": " raudrī ca vaiṣṇavī brāhmī vārāhī vāyavī tathā /",
    "GSP27moksop_u:31091": " kaumārī vāsavī saurī cetyādyās tās sahasraśaḥ //MU_6,18.23//",
    "GSP27moksop_u:31092": " āsām anugatās tv anyā devyaḥ khecarya uttamāḥ /",
    "GSP27moksop_u:31093": " devakinnaragandharvapuruṣāsurasambhavāḥ //MU_6,18.24//",
    "GSP27moksop_u:31094": " tāsām anugatās tv anyā bhūcaryaḥ koṭiśas sthitāḥ /",
    "GSP27moksop_u:31095": " rūpikānāmadhāriṇyo bhūmau puruṣabhojanāḥ //MU_6,18.25//",
    "GSP27moksop_u:31096": " hayā gajāḥ kharāḥ kākā uṣṭrājagaramarkaṭāḥ /",
    "GSP27moksop_u:31097": " ityādivāhanāny āsāṃ carantīnāṃ jagattraye //MU_6,18.26//",
    "GSP27moksop_u:31098": " tāḥ kāścit paśudharmiṇyaḥ kṣudrakarmasv avasthitāḥ /",
    "GSP27moksop_u:31099": " kāścid viditavedyatvāj jīvanmuktapade sthitāḥ //MU_6,18.27//",
    "GSP27moksop_u:31100": " tāsāṃ madhye mahārhāṇāṃ mātṝṇāṃ munināyaka /",
    "GSP27moksop_u:31101": " alambuseti vikhyātā mātā mānada vidyate //MU_6,18.28//",
    "GSP27moksop_u:31102": " vajrāśrituṇḍaś caṇḍākhya indranīlācalopamaḥ /",
    "GSP27moksop_u:31103": " tasyās tu vāhanaṃ kāko vaiṣṇavyā garuḍo yathā //MU_6,18.29//",
    "GSP27moksop_u:31104": " ity aṣṭaiśvaryayuktās tā mātaro raudraceṣṭitāḥ /",
    "GSP27moksop_u:31105": " vyomni melāpakaṃ cakrur ekadā samam āgatāḥ //MU_6,18.30//",
    "GSP27moksop_u:31106": " pūjayitvā jagatpūjyau devau tumburubhairavau /",
    "GSP27moksop_u:31107": " vicitrārthāḥ kathāś cakrū rudhirāsavatoṣitāḥ //MU_6,18.31//",
    "GSP27moksop_u:31108": " atheyam āyayau tāsāṃ kathāvasarataḥ kathā /",
    "GSP27moksop_u:31109": " asmān umāpatir devaḥ kiṃ paśyaty avahelayā //MU_6,18.32//",
    "GSP27moksop_u:31110": " prabhāvaṃ darśayāmo 'sya punar nāsmān asau yathā /",
    "GSP27moksop_u:31111": " dṛṣṭamātramahāśaktiḥ kariṣyaty avadhīraṇam //MU_6,18.33//",
    "GSP27moksop_u:31112": " iti niścitya tā devyo vivarṇavadanāṅgikām /",
    "GSP27moksop_u:31113": " umām eva vaśīkṛtya prokṣayām āsur ādṛtāḥ //MU_6,18.34//",
    "GSP27moksop_u:31114": " māyayāpahṛtāṃ bhartur aṅgād bhaṅgam upāgatām /",
    "GSP27moksop_u:31115": " tām ālolakacāṃ devyaś cakrur odanatāṃ gatām //MU_6,18.35//",
    "GSP27moksop_u:31116": " pārvatīprokṣaṇadine tasmiṃs tatra mahotsavaḥ /",
    "GSP27moksop_u:31117": " babhūva tāsāṃ sarvāsāṃ nṛttageyamanoramaḥ //MU_6,18.36//",
    "GSP27moksop_u:31118": " anyā nanṛtur uddāmaravam evāmbarāmbarāḥ /",
    "GSP27moksop_u:31119": " dīrghāvayavavikṣepavikāsijaghanodarāḥ //MU_6,18.37//",
    "GSP27moksop_u:31120": " anyā jahasur uddāmatālakṣveḍāghanāravam /",
    "GSP27moksop_u:31121": " lasadaṅgavikāraṃ ca dhvanaḍḍamarukānanāḥ //MU_6,18.38//",
    "GSP27moksop_u:31122": " anyā jagur dhvanacchailaguham āpānatoṣitāḥ /",
    "GSP27moksop_u:31123": " tārāravaṃ raṇadrandhrajaganmaṇḍapakoṭare //MU_6,18.39//",
    "GSP27moksop_u:31124": " anyāḥ pānaṃ papuḥ puṣṭacarvitārdraśiraḥkhuram /",
    "GSP27moksop_u:31125": " līlāghuraghurārāvaraṇadākāśakoṭarāḥ //MU_6,18.40//",
    "GSP27moksop_u:31126": " papur udagur athoccais terur ājagmur ūṣur jahasur apur ahauṣuḥ petur uccair vavalguḥ /",
    "GSP27moksop_u:31127": " nanṛtur aniśam ādus svādumāṃsaṃ ca devyas tribhuvanam apavṛttaṃ cakrur unmattanṛttāḥ //MU_6,18.41//",
    "GSP27moksop_u:31128": " mātṛvyavahāravarṇanaṃ nāma sargaḥ",
    "GSP27moksop_u:31129": " ekonaviṃśas sargaḥ",
    "GSP27moksop_u:31130": " bhusuṇḍaḥ:",
    "GSP27moksop_u:31131": " ity utsave vartamāne tāsāṃ vāhās ta uttamāḥ /",
    "GSP27moksop_u:31132": " tathaiva mattā jahasur nanṛtuḥ papur apy asṛk //MU_6,19.1//",
    "GSP27moksop_u:31133": " tatra kāntāsavonmattāḥ kvacin nanṛtur ambare /",
    "GSP27moksop_u:31134": " rathahaṃsyas sitā brāhmyaḥ kākaś cālambusārathaḥ //MU_6,19.2//",
    "GSP27moksop_u:31135": " nṛtyantīnāṃ tu haṃsīnāṃ pibantīnāṃ tathāsavam /",
    "GSP27moksop_u:31136": " velevābdhitaṭīnāṃ tu ratis samyag ajāyata //MU_6,19.3//",
    "GSP27moksop_u:31137": " sañjātaratayo mattās sarvā haṃsyaḥ krameṇa tāḥ /",
    "GSP27moksop_u:31138": " remire tena kākena caṇḍakākhyena vai tadā //MU_6,19.4//",
    "GSP27moksop_u:31139": " saptānāṃ bālahaṃsīnāṃ dayito vāyasas tv asau /",
    "GSP27moksop_u:31140": " krameṇāramataikatra yāvad anyo'nyam īpsitam //MU_6,19.5//",
    "GSP27moksop_u:31141": " atha tā garbhadhāriṇyo babhūvur atitoṣitāḥ /",
    "GSP27moksop_u:31142": " devyaś ca kṛtanṛttās tāḥ praśāntamadatāṃ yayuḥ //MU_6,19.6//",
    "GSP27moksop_u:31143": " dadur odanatāṃ yātām īśvarāya priyām umām /",
    "GSP27moksop_u:31144": " bhojanāya mahāmāyā devyas tāś śūlapāṇaye //MU_6,19.7//",
    "GSP27moksop_u:31145": " priyā me bhojane dattety evaṃ ca śaśiśekharaḥ /",
    "GSP27moksop_u:31146": " buddhvā babhūva ruṣito yadā mātṛgaṇaṃ prati //MU_6,19.8//",
    "GSP27moksop_u:31147": " tadā tās tāṃ samutpādya svāṅgadānena vai punaḥ /",
    "GSP27moksop_u:31148": " dadur bhūyovivāhena pārvatīm indumaulaye //MU_6,19.9//",
    "GSP27moksop_u:31149": " tato devyo haraś caiva parivāras tathaitayoḥ /",
    "GSP27moksop_u:31150": " sarve santuṣṭamanasas svāṃ svām upayayur diśam //MU_6,19.10//",
    "GSP27moksop_u:31151": " antarvatnyo babhūvus tā brāhmyo haṃsyo munīśvara /",
    "GSP27moksop_u:31152": " vṛttāntaṃ kathayām āsur brāhmyā devyā yathāsthitam //MU_6,19.11//",
    "GSP27moksop_u:31153": " he vatsās sāmprataṃ garbhavatyo me rathakarmaṇi /",
    "GSP27moksop_u:31154": " na samarthā bhavatyo 'pi svairaṃ carata sāmpratam //MU_6,19.12//",
    "GSP27moksop_u:31155": " iti garbhālasā haṃsīr muktvā devī dayāparā /",
    "GSP27moksop_u:31156": " nirvikalpe samādhāne brāhmī tasthau yathāsukham //MU_6,19.13//",
    "GSP27moksop_u:31157": " atha nābhisarojāte vairiñce kamalākare /",
    "GSP27moksop_u:31158": " garbhālasā vicerus tā rājahaṃsyo munīśvara //MU_6,19.14//",
    "GSP27moksop_u:31159": " evaṃ vipakvagarbhās tā nābhīkamalapallave /",
    "GSP27moksop_u:31160": " suvate sma mṛdūny aṇḍāny atha vallya ivāṅkurān //MU_6,19.15//",
    "GSP27moksop_u:31161": " tāni kālaṃ samāsādya tatrāṇḍāny ekaviṃśatiḥ /",
    "GSP27moksop_u:31162": " garbhākrāntyā dvidhā jagmur brahmāṇḍānīva sāravaṃ //MU_6,19.16//",
    "GSP27moksop_u:31163": " aṇḍebhyas tebhya evaṃ hi jātā vayam ime mune /",
    "GSP27moksop_u:31164": " bhrātaraś caṇḍatanayā vāyasā ekaviṃśatiḥ //MU_6,19.17//",
    "GSP27moksop_u:31165": " te sma jātā gatā vṛddhiṃ tasmin kamalapallave /",
    "GSP27moksop_u:31166": " sañjātapakṣās sampannā gaganoḍḍayanakṣamāḥ //MU_6,19.18//",
    "GSP27moksop_u:31167": " mātṛbhis saha haṃsībhir brāhmī bhagavatī tataḥ /",
    "GSP27moksop_u:31168": " ciram ārādhitā samyak samādhiviratā satī //MU_6,19.19//",
    "GSP27moksop_u:31169": " prasādaparayā kāle bhagavatyā tatas svayam /",
    "GSP27moksop_u:31170": " tathāṅgānugṛhītās smo yathā muktā vayaṃ sthitāḥ //MU_6,19.20//",
    "GSP27moksop_u:31171": " santṛptamanasaś śāntā ekānte dhyānasaṃsthitau /",
    "GSP27moksop_u:31172": " tiṣṭhāma iti niścitya pituḥ pārśvaṃ vayaṃ gatāḥ //MU_6,19.21//",
    "GSP27moksop_u:31173": " āliṅgitās tataḥ pitrā pūjitālambusā vayam /",
    "GSP27moksop_u:31174": " tayā dṛṣṭāḥ prasādena saṃsthitās tatra saṃyatāḥ //MU_6,19.22//",
    "GSP27moksop_u:31175": " caṇḍakaḥ:",
    "GSP27moksop_u:31176": " putrāḥ kaccid aparyantād vāsanāsūtrasūmbhitāt /",
    "GSP27moksop_u:31177": " bhavanto nirgatā nūnam asmāt saṃsārajālakāt //MU_6,19.23//",
    "GSP27moksop_u:31178": " no ced vayaṃ bhagavatīṃ tad imāṃ bhṛtyavatsalām /",
    "GSP27moksop_u:31179": " prārthayāmo yathā yūyaṃ bhavata jñānapāragāḥ //MU_6,19.24//",
    "GSP27moksop_u:31180": " kākāḥ:",
    "GSP27moksop_u:31181": " tāta jñātam alaṃ jñeyaṃ brāhmyā devyāḥ prasādataḥ /",
    "GSP27moksop_u:31182": " kiṃ tv ekāntasthites sthānam abhivāñchāma uttamam //MU_6,19.25//",
    "GSP27moksop_u:31183": " caṇḍakaḥ:",
    "GSP27moksop_u:31184": " śṛṇuta vigatadoṣaṃ pāvanaṃ sthānam agryaṃ sthirataram ayi putrā nīḍakāmāḥ pravakṣye /",
    "GSP27moksop_u:31185": " vyapagatabhayamohaṃ śāntasarvapracāraṃ nivasata ciratṛptā yatra niśśaṅkam uccaiḥ //MU_6,19.26//",
    "GSP27moksop_u:31186": " bhusuṇḍotpattir nāma sargaḥ",
    "GSP27moksop_u:31187": " viṃśas sargaḥ",
    "GSP27moksop_u:31188": " caṇḍakaḥ:",
    "GSP27moksop_u:31189": " sarvaratnagaṇādhāras samastasurasaṃśrayaḥ /",
    "GSP27moksop_u:31190": " asty ameyamahotsedho merur nāma mahīdharaḥ //MU_6,20.1//",
    "GSP27moksop_u:31191": " calaccandrārkadīpasya bhūtavṛndakalatriṇaḥ /",
    "GSP27moksop_u:31192": " brahmāṇḍamaṇḍapasyāsya stambhaḥ kanakanirmitaḥ //MU_6,20.2//",
    "GSP27moksop_u:31193": " sauvarṇaś candravīṭārthaṃ ratnāḍhyaś śikharāṅguliḥ /",
    "GSP27moksop_u:31194": " dhvanaddvīpābdhivalayo bhuvevonnāmito bhujaḥ //MU_6,20.3//",
    "GSP27moksop_u:31195": " vṛtaḥ kulādrisāmantair jambudvīpāsane sthitaḥ /",
    "GSP27moksop_u:31196": " rājā candrārkanayane bhramayañ śailasaṃsadi //MU_6,20.4//",
    "GSP27moksop_u:31197": " tāraughamālatīmālyo digdaśaikāmbarāmbaraḥ /",
    "GSP27moksop_u:31198": " nāgadvitayasaṃsthātmā nākanāyakabhūṣaṇam //MU_6,20.5//",
    "GSP27moksop_u:31199": " digaṅganābhir abhito ramyābhiḥ purabhūṣaṇaiḥ /",
    "GSP27moksop_u:31200": " pṛṣanniṣṣyandibhiś śītair vījito ghanacāmaraiḥ //MU_6,20.6//",
    "GSP27moksop_u:31201": " ṣoḍaśāsya sahasrāṇi yojanānām adhaḥ kṣiteḥ /",
    "GSP27moksop_u:31202": " sthitāḥ pādāḥ prapūjyante nānāsuramahoragaiḥ //MU_6,20.7//",
    "GSP27moksop_u:31203": " aśītis tu sahasrāṇi deho 'syārkendulocanaḥ /",
    "GSP27moksop_u:31204": " pūjyate nākasadanais suragandharvakinnaraiḥ //MU_6,20.8//",
    "GSP27moksop_u:31205": " caturdaśavidhāny enaṃ gṛhastham iva bandhavaḥ /",
    "GSP27moksop_u:31206": " upajīvanti bhūtāni mitho'dṛṣṭapurāspadam //MU_6,20.9//",
    "GSP27moksop_u:31207": " asya tv īśānadigbhāge padmarāgamayaṃ bṛhat /",
    "GSP27moksop_u:31208": " vidyate śṛṅgam aparo divākara ivoditaḥ //MU_6,20.10//",
    "GSP27moksop_u:31209": " tasyāsti pṛṣṭhe bhūtaughavṛtaḥ kalpatarur mahān /",
    "GSP27moksop_u:31210": " jagataś śikharādarśe pratibimbam iva sthitaḥ //MU_6,20.11//",
    "GSP27moksop_u:31211": " tasyāsti dakṣiṇaskandhe śākhā kanakapallavā /",
    "GSP27moksop_u:31212": " ratnastabakanīrandhrā candrabimbābhasatphalā //MU_6,20.12//",
    "GSP27moksop_u:31213": " tatra nīḍaṃ mayā pūrvaṃ kṛtam āsīt sphuranmaṇi /",
    "GSP27moksop_u:31214": " devyāṃ dhyānaniṣaṇṇāyāṃ yasmin kila rame sutāḥ //MU_6,20.13//",
    "GSP27moksop_u:31215": " ratnapuṣpadalacchannaṃ rasāyanaphalānvitam /",
    "GSP27moksop_u:31216": " cintāmaṇiśalākābhir vihitālindasaṃsthiti //MU_6,20.14//",
    "GSP27moksop_u:31217": " buddhipūrvasamācārais sampūrṇaṃ kākaputrakaiḥ /",
    "GSP27moksop_u:31218": " śītalābhyantaraṃ hṛdyaṃ pūritaṃ kusumotkaraiḥ //MU_6,20.15//",
    "GSP27moksop_u:31219": " tad gacchata sutā nīḍaṃ durgaṃ nākasadām api /",
    "GSP27moksop_u:31220": " bhogaṃ mokṣaṃ ca tatrasthā nirvighnaṃ samavāpsyatha //MU_6,20.16//",
    "GSP27moksop_u:31221": " ity uktvāsmān pitā tatra cucumbābhyāliliṅga ca /",
    "GSP27moksop_u:31222": " dadau devyai yad ānītam asmabhyaṃ ca tad āmiṣam //MU_6,20.17//",
    "GSP27moksop_u:31223": " tad bhuktvā caraṇau devyāḥ pituś caivābhivandya ca /",
    "GSP27moksop_u:31224": " vindhyakacchād vayaṃ tasmāt sthānād ālambusāt plutāḥ //MU_6,20.18//",
    "GSP27moksop_u:31225": " krameṇākāśam ullaṅghya nirgatyāmbudakoṭaraiḥ /",
    "GSP27moksop_u:31226": " pavanaskandham āruhya vanditavyomacāriṇaḥ //MU_6,20.19//",
    "GSP27moksop_u:31227": " parihṛtya dinādhīśaṃ lokāntarapurād gatāḥ /",
    "GSP27moksop_u:31228": " svargam ullaṅghya yātās smo brahmalokaṃ munīśvara //MU_6,20.20//",
    "GSP27moksop_u:31229": " praṇāmapūrvaṃ tatraitad yathāvastu pitur vacaḥ /",
    "GSP27moksop_u:31230": " mātre ca bhagavatyai ca brāhmyai cāśu nivedya ha //MU_6,20.21//",
    "GSP27moksop_u:31231": " tābhyāṃ sasneham āliṅgya gacchathety ājñayaidhitāḥ /",
    "GSP27moksop_u:31232": " vayaṃ kṛtanamaskārā brahmalokād vinirgatāḥ //MU_6,20.22//",
    "GSP27moksop_u:31233": " ullaṅghya lokapālānāṃ purīs tapanabhāsurāḥ /",
    "GSP27moksop_u:31234": " ākāśagāmino lolāḥ pavanaskandhacāriṇaḥ //MU_6,20.23//",
    "GSP27moksop_u:31235": " imaṃ kalpataruṃ prāpya nijaṃ nīḍaṃ praviśya ca /",
    "GSP27moksop_u:31236": " nirastabādhaṃ tiṣṭhāmo mune maunam avasthitāḥ //MU_6,20.24//",
    "GSP27moksop_u:31237": " jātā yathā vayam ime sthitim āgatāś ca samprāptabodham upaśāntadhiyo yathā ca /",
    "GSP27moksop_u:31238": " etat tad uktam avikhaṇḍam alaṃ mayā te śeṣeṇa māṃ samanuśādhi mahānubhāva //MU_6,20.25//",
    "GSP27moksop_u:31239": " ālayalābho nāma sargaḥ",
    "GSP27moksop_u:31240": " ekaviṃśas sargaḥ",
    "GSP27moksop_u:31241": " bhusuṇḍaḥ:",
    "GSP27moksop_u:31242": " āsīt kiñcitpurākalpe jagad yac ciravismṛtam /",
    "GSP27moksop_u:31243": " sanniveśenāmunaiva tad yad adyātidūragam //MU_6,21.1//",
    "GSP27moksop_u:31244": " tad etad vṛttam abhyāsād vartamānena varṇitam /",
    "GSP27moksop_u:31245": " mayā munīndra bodhāya prāgjagatsāmyadarśinā //MU_6,21.2//",
    "GSP27moksop_u:31246": " adya me phalitaṃ puṇyaiś cirakālopabṛṃhitaiḥ /",
    "GSP27moksop_u:31247": " nirvighnam evaṃ paśyāmi yad bhavantaṃ mune tataḥ //MU_6,21.3//",
    "GSP27moksop_u:31248": " idaṃ nīḍam imāś śākhā ayaṃ cāham ayaṃ drumaḥ /",
    "GSP27moksop_u:31249": " adya pāvanatāṃ prāptāny etāni tava darśanāt //MU_6,21.4//",
    "GSP27moksop_u:31250": " idam arghyam idaṃ pādyaṃ gṛhītvā vibhavārpitam /",
    "GSP27moksop_u:31251": " nūnaṃ pāvanatāṃ nītvā śeṣeṇādiśa māṃ mune //MU_6,21.5//",
    "GSP27moksop_u:31252": " vasiṣṭhaḥ:",
    "GSP27moksop_u:31253": " ity uktvārghyaṃ ca pādyaṃ ca bhūyo dattavati svayam /",
    "GSP27moksop_u:31254": " bhusuṇḍavihage tasminn idaṃ rāmāham uktavān //MU_6,21.6//",
    "GSP27moksop_u:31255": " bhrātaras te vihaṅgeśa tādṛksattvā mahādhiyaḥ /",
    "GSP27moksop_u:31256": " iha kasmān na dṛśyante tvam evaiko hi dṛśyase //MU_6,21.7//",
    "GSP27moksop_u:31257": " bhusuṇḍaḥ:",
    "GSP27moksop_u:31258": " tiṣṭhatām iha naḥ kālo mahān atigato mune /",
    "GSP27moksop_u:31259": " yugānāṃ paṅktayaḥ kṣīṇā divasānām ivānagha //MU_6,21.8//",
    "GSP27moksop_u:31260": " etāvatā ca kālena sarva eva mamānujāḥ /",
    "GSP27moksop_u:31261": " tanūs tṛṇam iva tyaktvā śive pariṇatāḥ pare //MU_6,21.9//",
    "GSP27moksop_u:31262": " dīrghāyuṣo mahānto 'pi santo 'pi balino 'pi ca /",
    "GSP27moksop_u:31263": " sarva eva nigīryante kālenākalitātmanā //MU_6,21.10//",
    "GSP27moksop_u:31264": " vasiṣṭhaḥ:",
    "GSP27moksop_u:31265": " skandharūḍhārkaśaśiṣu vahatsv avirataṃ javāt /",
    "GSP27moksop_u:31266": " vātaskandhātivāteṣu kaccit tāta na khidyase //MU_6,21.11//",
    "GSP27moksop_u:31267": " dagdhodayāstaśailendravanavyūhai raveḥ karaiḥ /",
    "GSP27moksop_u:31268": " ciram atyantam āsannaiḥ kathaṃ tāta na khidyase //MU_6,21.12//",
    "GSP27moksop_u:31269": " indor atha karaiś śītaiḥ pāṣāṇīkṛtavāribhiḥ /",
    "GSP27moksop_u:31270": " āsannataratāṃ yātaiḥ kaccit tāta na khidyase //MU_6,21.13//",
    "GSP27moksop_u:31271": " ajasram iha viśrāntaiḥ kalpajīmūtamaṇḍalaiḥ /",
    "GSP27moksop_u:31272": " paraśucchedyanīhāraiḥ kathaṃ tāta na khidyase //MU_6,21.14//",
    "GSP27moksop_u:31273": " viṣamair jāgataiḥ kṣobhair uccaistarapadasthitaḥ /",
    "GSP27moksop_u:31274": " kathaṃ na kṣobham āyāti kalpavṛkṣo 'yam unnataḥ //MU_6,21.15//",
    "GSP27moksop_u:31275": " bhusuṇḍaḥ:",
    "GSP27moksop_u:31276": " nirālambāspadā brahman sarvalokāvadhīritā /",
    "GSP27moksop_u:31277": " tuccheyaṃ sarvabhūtānāṃ madhye vihagajīvikā //MU_6,21.16//",
    "GSP27moksop_u:31278": " yad īdṛśeṣu dūreṣu nirjaneṣu vaneṣu ca /",
    "GSP27moksop_u:31279": " kalpitāsyās sthitir dhātrā śūnye vā vyomadhanvani //MU_6,21.17//",
    "GSP27moksop_u:31280": " katham asyāṃ prabho jātau jātasya kila jīvataḥ /",
    "GSP27moksop_u:31281": " āśāpāśanibaddhasya vihagasya viśokatā //MU_6,21.18//",
    "GSP27moksop_u:31282": " vayaṃ tu bhagavan nityaṃ svātmasantoṣasaṃyutāḥ /",
    "GSP27moksop_u:31283": " na kadācana nīrūpair muhyāmo jāgatair bhramaiḥ //MU_6,21.19//",
    "GSP27moksop_u:31284": " svabhāvamātrasantuṣṭāḥ kaṣṭair muktā viceṣṭitaiḥ /",
    "GSP27moksop_u:31285": " kṣipāmaḥ kevalaṃ kālam asmin brahman nijālaye //MU_6,21.20//",
    "GSP27moksop_u:31286": " na jīvitān na maraṇāt kurmo dehasya rodhanam /",
    "GSP27moksop_u:31287": " yathā sthitena tiṣṭhāmas tathaivāstaṅgatehitāḥ //MU_6,21.21//",
    "GSP27moksop_u:31288": " ālokitā lokadaśā dṛṣṭā dṛṣṭāntadṛṣṭayaḥ /",
    "GSP27moksop_u:31289": " nūnaṃ santyaktam asmākaṃ manasā cañcalaṃ vapuḥ //MU_6,21.22//",
    "GSP27moksop_u:31290": " anāratanijāloke nityaṃ cāparitāpini /",
    "GSP27moksop_u:31291": " kalpāgasyopari sadā vedmi kālakalāgatim //MU_6,21.23//",
    "GSP27moksop_u:31292": " ratnagucchaprakāśāḍhye brahman kalpalatāgṛhe /",
    "GSP27moksop_u:31293": " prāṇāpānapravāheṇa vedmi kālam akhaṇḍitam //MU_6,21.24//",
    "GSP27moksop_u:31294": " avijñātadivārātre 'py asminn uccaiś śiloccaye /",
    "GSP27moksop_u:31295": " jānāmi nijayā buddhyā lokakālakramasthitim //MU_6,21.25//",
    "GSP27moksop_u:31296": " sārāsāraparicchedi bodhād viśrāntim āgatam /",
    "GSP27moksop_u:31297": " nirastacāpalaṃ śāntaṃ jātam eva mune manaḥ //MU_6,21.26//",
    "GSP27moksop_u:31298": " saṃsāravyavahārotthair āśāpāśair asanmayaiḥ /",
    "GSP27moksop_u:31299": " udgālair iva bhūkāko na vaivaśyaṃ vrajāmy aham //MU_6,21.27//",
    "GSP27moksop_u:31300": " paropaśamadharmiṇyā vayam ālokaśītayā /",
    "GSP27moksop_u:31301": " paśyanto jāgatīṃ māyāṃ dhiyā dhairyam upāgatāḥ //MU_6,21.28//",
    "GSP27moksop_u:31302": " bhīmāsv api mahābuddhe daśāsv acalabuddhayaḥ /",
    "GSP27moksop_u:31303": " bibhimo nopalākārās samprāptāsu yathākramam //MU_6,21.29//",
    "GSP27moksop_u:31304": " iyam ārambhasubhagā taralā jāgatī sthitiḥ /",
    "GSP27moksop_u:31305": " bhūyo bhūyaḥ parāmṛṣṭā neha kiñcana sanmayam //MU_6,21.30//",
    "GSP27moksop_u:31306": " sarvāṇy eva prayānty eva samāyānti ca vā na vā /",
    "GSP27moksop_u:31307": " bhagavan bhūtajālāni bhayam asmākam atra kim //MU_6,21.31//",
    "GSP27moksop_u:31308": " bhūtajālataraṅgiṇyā viśantyāḥ kālasāgaram /",
    "GSP27moksop_u:31309": " vayaṃ saṃsārasaritas taṭasthā apy anākulāḥ //MU_6,21.32//",
    "GSP27moksop_u:31310": " nojjhāmo na ca gṛhṇīmas tiṣṭhāmo naiva ca sthitāḥ /",
    "GSP27moksop_u:31311": " mṛdavo 'pi bhṛśaṃ krūrā vayam asmin drume sthitāḥ //MU_6,21.33//",
    "GSP27moksop_u:31312": " vītaśokabhayāyāsais tvādṛśaiḥ puruṣottamaiḥ /",
    "GSP27moksop_u:31313": " tuṣṭair anugṛhītās smas saṃsthitā vigatajvarāḥ //MU_6,21.34//",
    "GSP27moksop_u:31314": " netaś cetaś ca paryastaṃ lulitaṃ na ca vṛttiṣu /",
    "GSP27moksop_u:31315": " nāparāmṛṣṭatattvārtham asmākaṃ bhagavan manaḥ //MU_6,21.35//",
    "GSP27moksop_u:31316": " nirvikāre gatakṣobhe svātmany upaśamaṃ gate /",
    "GSP27moksop_u:31317": " ataraṅgāḥ prapūrṇās smaḥ parvaṇīva mahābdhayaḥ //MU_6,21.36//",
    "GSP27moksop_u:31318": " bhavadāgamanād brahmann idānīṃ muditāśayāḥ /",
    "GSP27moksop_u:31319": " phalitāśeṣasaṅkalpāḥ paramāṃ pūrṇatāṃ gatāḥ //MU_6,21.37//",
    "GSP27moksop_u:31320": " rasāyanamayī śītā paramānandadāyinī /",
    "GSP27moksop_u:31321": " nānandayati kaṃ nāma sādhusaṅgaticandrikā //MU_6,21.38//",
    "GSP27moksop_u:31322": " satsaṅgamānandarasaḥ kenāyam upamīyate /",
    "GSP27moksop_u:31323": " mandaroddhūtasarvāmbuḥ kṣīrodo yena kharvyate //MU_6,21.39//",
    "GSP27moksop_u:31324": " nātaḥ parataraṃ kiñcin manye kuśalam ātmanaḥ /",
    "GSP27moksop_u:31325": " santo yad anugamyante santyaktasakalaiṣaṇam //MU_6,21.40//",
    "GSP27moksop_u:31326": " āpātamātraramyebhyo bhogebhyaḥ kim avāpyate /",
    "GSP27moksop_u:31327": " satsaṅgacintāmaṇitas sarvaṃ sāram avāpyate //MU_6,21.41//",
    "GSP27moksop_u:31328": " snigdhagambhīramasṛṇamadhurodāradhīravāk /",
    "GSP27moksop_u:31329": " trailokyapadmakośe 'smiṃs tvam ekaṣ ṣaṭpadāyase //MU_6,21.42//",
    "GSP27moksop_u:31330": " adhigataparamātmano 'pi manye bhavadavalokanaśāntaduṣkṛtasya /",
    "GSP27moksop_u:31331": " mama saphalam ihādya janma sādho sakalabhayāpaharo hi sādhusaṅgaḥ //MU_6,21.43//",
    "GSP27moksop_u:31332": " bhusuṇḍasvarūpavarṇanaṃ nāma sargaḥ",
    "GSP27moksop_u:31333": " dvāviṃśas sargaḥ",
    "GSP27moksop_u:31334": " bhusuṇḍaḥ:",
    "GSP27moksop_u:31335": " yugakṣobheṣu ghoreṣu vātyāsu viṣamāsu ca /",
    "GSP27moksop_u:31336": " susthiraḥ kalpavṛkṣo 'yaṃ na kadācana kampate //MU_6,22.1//",
    "GSP27moksop_u:31337": " agamyo 'yaṃ samagrāṇāṃ lokāntaravihāriṇām /",
    "GSP27moksop_u:31338": " bhūtānāṃ tena tiṣṭhāmas sukham asmin vanaspatau //MU_6,22.2//",
    "GSP27moksop_u:31339": " hiraṇyākṣo dharāpīṭhaṃ dvīpasaptakaveṣṭitam /",
    "GSP27moksop_u:31340": " yadā jahāra tarasā nākampata tadā drumaḥ //MU_6,22.3//",
    "GSP27moksop_u:31341": " yadā dolāyitavapur babhūvāmaraparvataḥ /",
    "GSP27moksop_u:31342": " sarvato dattajhampādrir nākampata tadā drumaḥ //MU_6,22.4//",
    "GSP27moksop_u:31343": " bhujāvaṣṭambhavinamanmerur nārāyaṇo yadā /",
    "GSP27moksop_u:31344": " mandaraṃ proddadhārādriṃ nākampata tadā drumaḥ //MU_6,22.5//",
    "GSP27moksop_u:31345": " unmūlitādrīndraśilā yadotpātānilā vavuḥ /",
    "GSP27moksop_u:31346": " ādhūtamerutaravas tadā nākampata drumaḥ //MU_6,22.6//",
    "GSP27moksop_u:31347": " yadā surāsurakṣobhasphuraccandrārkamaṇḍalam /",
    "GSP27moksop_u:31348": " āsīj jagad atikṣubdhaṃ tadā nākampata drumaḥ //MU_6,22.7//",
    "GSP27moksop_u:31349": " yadā kṣīrodalolādrikandarānilakampitāḥ /",
    "GSP27moksop_u:31350": " kalpābhrapaṅktayaḥ petus tadā nākampata drumaḥ //MU_6,22.8//",
    "GSP27moksop_u:31351": " yadā samantato meruḥ kālanemibhujāntare /",
    "GSP27moksop_u:31352": " kiñcid unmūlito 'tiṣṭhat tadā nākampata drumaḥ //MU_6,22.9//",
    "GSP27moksop_u:31353": " pakṣīśapakṣapavanā amṛtākrāntisaṅgare /",
    "GSP27moksop_u:31354": " yadā vavuḥ patatsiddhās tadā nākampata drumaḥ //MU_6,22.10//",
    "GSP27moksop_u:31355": " yadā śeṣākṛtiṃ karṣann asamāptaikaveṣṭanāt /",
    "GSP27moksop_u:31356": " yayau garutmān amṛtaṃ tadā nākampata drumaḥ //MU_6,22.11//",
    "GSP27moksop_u:31357": " yadā kalpānalaśikhāś śailābdhivalanolbaṇāḥ /",
    "GSP27moksop_u:31358": " śeṣaḥ phaṇābhis tatyāja tadā nākampata drumaḥ //MU_6,22.12//",
    "GSP27moksop_u:31359": " evaṃrūpe drumavare tiṣṭhatām āpadaḥ kutaḥ /",
    "GSP27moksop_u:31360": " asmākaṃ muniśārdūla daussthityena kilāpadaḥ //MU_6,22.13//",
    "GSP27moksop_u:31361": " vasiṣṭhaḥ:",
    "GSP27moksop_u:31362": " kalpānteṣu mahābuddhe vahatsv agnyambuvāyuṣu /",
    "GSP27moksop_u:31363": " pratapatsu tathārkeṣu kathaṃ tiṣṭhasi vijvaram //MU_6,22.14//",
    "GSP27moksop_u:31364": " bhusuṇḍaḥ:",
    "GSP27moksop_u:31365": " yadopayāti kalpāntavyavahāro jagatsthitau /",
    "GSP27moksop_u:31366": " kṛtaghna iva sanmitraṃ tadā nīḍaṃ tyajāmy aham //MU_6,22.15//",
    "GSP27moksop_u:31367": " ākāśa eva tiṣṭhāmi vigatākhilakalpanam /",
    "GSP27moksop_u:31368": " stabdhaprasṛtasarvāṅgo mano nirvāsanaṃ yathā //MU_6,22.16//",
    "GSP27moksop_u:31369": " pratapanti yadādityās salilīkṛtabhūdharāḥ /",
    "GSP27moksop_u:31370": " vāruṇīṃ dhāraṇāṃ baddhvā tadā tiṣṭhāmi dhīradhīḥ //MU_6,22.17//",
    "GSP27moksop_u:31371": " yadā śakalitādrīndrā vānti pralayavāyavaḥ /",
    "GSP27moksop_u:31372": " pārvatīṃ dhāraṇāṃ baddhvā khe tiṣṭhāmy acalas tadā //MU_6,22.18//",
    "GSP27moksop_u:31373": " jagad galitamervādi yāty ekārṇavatāṃ yadā /",
    "GSP27moksop_u:31374": " vāyavīṃ dhāraṇāṃ baddhvā khaṃ plave 'caladhīs tadā //MU_6,22.19//",
    "GSP27moksop_u:31375": " brahmāṇḍapāram āsādya tattvānte vimale pade /",
    "GSP27moksop_u:31376": " suṣuptāvasthayā tāvat tiṣṭhāmy acalarūpayā //MU_6,22.20//",
    "GSP27moksop_u:31377": " yāvat punaḥ kamalajas sṛṣṭikarmaṇi tiṣṭhati /",
    "GSP27moksop_u:31378": " tataḥ praviśya brahmāṇḍaṃ tiṣṭhāmi patagālaye //MU_6,22.21//",
    "GSP27moksop_u:31379": " vasiṣṭhaḥ:",
    "GSP27moksop_u:31380": " yathā tiṣṭhasi pakṣīśa dhāraṇābhir akhaṇḍitaḥ /",
    "GSP27moksop_u:31381": " kalpānteṣu tathā kasmān nānye tiṣṭhanti yoginaḥ //MU_6,22.22//",
    "GSP27moksop_u:31382": " bhusuṇḍaḥ:",
    "GSP27moksop_u:31383": " brahman niyatir eṣā hi durlaṅghyā pārameśvarī /",
    "GSP27moksop_u:31384": " mayedṛśena vai bhāvyaṃ bhāvyam anyais tu tādṛśaiḥ //MU_6,22.23//",
    "GSP27moksop_u:31385": " na śakyate tolayitum avaśyabhavitavyatā /",
    "GSP27moksop_u:31386": " yad yathā tat tathaitad dhi svabhāvasyaiṣa niścayaḥ //MU_6,22.24//",
    "GSP27moksop_u:31387": " matsaṅkalpavaśenaiva kalpe kalpe punaḥ punaḥ /",
    "GSP27moksop_u:31388": " asminn eva gireś śṛṅge tarur itthaṃ bhavaty ayam //MU_6,22.25//",
    "GSP27moksop_u:31389": " vasiṣṭhaḥ:",
    "GSP27moksop_u:31390": " atyantam eva dīrghāyur bhavān vihaganāyaka /",
    "GSP27moksop_u:31391": " jñānavijñānavān vīro yogayogyamanogatiḥ //MU_6,22.26//",
    "GSP27moksop_u:31392": " dṛṣṭānekavidhānalpasargasaṅghasamāgamaḥ /",
    "GSP27moksop_u:31393": " kiṃ kiṃ smarasi kalyāṇiṃś citram asmiñ jagattraye //MU_6,22.27//",
    "GSP27moksop_u:31394": " bhusuṇḍaḥ:",
    "GSP27moksop_u:31395": " bṛhadgiriśilārūkṣām ajātatṛṇavīrudham /",
    "GSP27moksop_u:31396": " aśailavanavṛkṣaughāṃ smarāmīmāṃ dharām adhaḥ //MU_6,22.28//",
    "GSP27moksop_u:31397": " daśavarṣasahasrāṇi daśavarṣaśatāni ca /",
    "GSP27moksop_u:31398": " bhasmabhārabharāpūrṇāṃ smarāmīmāṃ dharām adhaḥ //MU_6,22.29//",
    "GSP27moksop_u:31399": " anutpannadinādhīśām ajātaśaśimaṇḍalām /",
    "GSP27moksop_u:31400": " avibhaktadinālokāṃ saṃsmarāmi dharām adhaḥ //MU_6,22.30//",
    "GSP27moksop_u:31401": " meruratnataṭoddyotair ardhaprakaṭakoṭaram /",
    "GSP27moksop_u:31402": " lokālokam ivādyādriṃ bhuvanaṃ saṃsmarāmy aham //MU_6,22.31//",
    "GSP27moksop_u:31403": " pravṛddhāsurasaṅgrāme mriyamāṇān narān iva /",
    "GSP27moksop_u:31404": " palāyamānān abhitas saṃsmarāmi surān aham //MU_6,22.32//",
    "GSP27moksop_u:31405": " caturyugāni pañcāśad asurair mattakāśibhiḥ /",
    "GSP27moksop_u:31406": " daityāntaḥpuratāṃ prāptāṃ saṃsmarāmi dharām imām //MU_6,22.33//",
    "GSP27moksop_u:31407": " atyantāntaritāntāntasamastāsuramaṇḍalām /",
    "GSP27moksop_u:31408": " ajadevatrayīśeṣāṃ saṃsmarāmi jagatkuṭīm //MU_6,22.34//",
    "GSP27moksop_u:31409": " caturyugārdhaṃ caramaṃ nīrandhrāṃ ghanapādapaiḥ /",
    "GSP27moksop_u:31410": " adṛṣṭanaranirmāṇāṃ saṃsmarāmi dharām imām //MU_6,22.35//",
    "GSP27moksop_u:31411": " evaṃ caturyugaṃ sāgraṃ nīrandhrair acalair yutām /",
    "GSP27moksop_u:31412": " apravṛttajanācārāṃ saṃsmarāmi dharām imām //MU_6,22.36//",
    "GSP27moksop_u:31413": " ajātaṣaṇmukhāṃ mattatārakodvāsitāmarām /",
    "GSP27moksop_u:31414": " daityapakṣajayodriktāṃ saṃsmarāmi jagatkuṭīm //MU_6,22.37//",
    "GSP27moksop_u:31415": " caturyugāni trīṇy ambupūraplutakakummukhīm /",
    "GSP27moksop_u:31416": " merudaṇḍāṅkitāṃ madhye saṃsmarāmi dharām imām //MU_6,22.38//",
    "GSP27moksop_u:31417": " bhayād antarhitāśeṣavaimānikanabhaścarām /",
    "GSP27moksop_u:31418": " dyāṃ nirṛkṣaniśeśārkāṃ saṃsmarāmi tamomayīm //MU_6,22.39//",
    "GSP27moksop_u:31419": " anagastyām agastyāśām ekaparvatatāṃ gatāṃ /",
    "GSP27moksop_u:31420": " matte vindhyamahāśaile saṃsmarāmi jagatkuṭīm //MU_6,22.40//",
    "GSP27moksop_u:31421": " etāṃś cānyāṃś ca vṛttāntān saṃsmarāmi bahūn api /",
    "GSP27moksop_u:31422": " kiṃ tena bahunoktena sāraṃ saṅkṣepataś śṛṇu //MU_6,22.41//",
    "GSP27moksop_u:31423": " asaṅkhyātān manūn brahman smarāmi śataśo gatān /",
    "GSP27moksop_u:31424": " sargān ārambhabahulāṃś caturyugaśatāni ca //MU_6,22.42//",
    "GSP27moksop_u:31425": " ekadevamayaṃ śuddhaṃ puruṣāsuravarjitam /",
    "GSP27moksop_u:31426": " alokatritayaṃ caikasvargaṃ sargaṃ smarāmy aham //MU_6,22.43//",
    "GSP27moksop_u:31427": " surāpabrāhmaṇaṃ mattaṃ niṣiddhasuraśūdrakam /",
    "GSP27moksop_u:31428": " bahunāthasatīkaṃ ca kañcit sargaṃ smarāmy aham //MU_6,22.44//",
    "GSP27moksop_u:31429": " vṛkṣanīrandhrabhūlokam akalpitamahārṇavam /",
    "GSP27moksop_u:31430": " svargasañjātapuruṣaṃ kañcit sargaṃ smarāmy aham //MU_6,22.45//",
    "GSP27moksop_u:31431": " aparvatam abhūmiṃ ca vyomasthāmaramānavam /",
    "GSP27moksop_u:31432": " acandrārkaprakāśāḍhyaṃ kañcit sargaṃ smarāmy aham //MU_6,22.46//",
    "GSP27moksop_u:31433": " anindram amahīpālam amadhyasthādhamottamam /",
    "GSP27moksop_u:31434": " samasarvakakubbhūtaṃ kañcit sargaṃ smarāmy aham //MU_6,22.47//",
    "GSP27moksop_u:31435": " sargaprārambhakalanāvibhāge bhuvanatraye /",
    "GSP27moksop_u:31436": " devāsuravinirmāṇaṃ dvīpābdhivalayodayaḥ //MU_6,22.48//",
    "GSP27moksop_u:31437": " kulaparvatasaṃsthānaṃ jambudvīpe pṛthaksthitim /",
    "GSP27moksop_u:31438": " varṇadharmadhiyaṃ sṛṣṭivibhāgaṃ maṇḍalāvaleḥ //MU_6,22.49//",
    "GSP27moksop_u:31439": " ṛkṣacakrakasaṃsthānaṃ dhruvanirmāṇam eva ca /",
    "GSP27moksop_u:31440": " janmendubhāskarādīnām indropendravyavasthitiḥ //MU_6,22.50//",
    "GSP27moksop_u:31441": " hiraṇyākṣāpaharaṇaṃ varāhoddharaṇaṃ kṣiteḥ /",
    "GSP27moksop_u:31442": " kalpanaṃ pārthivānāṃ ca vedānayanam eva ca //MU_6,22.51//",
    "GSP27moksop_u:31443": " mandaroddhūnanaṃ cābdher amṛtārthe ca manthanam /",
    "GSP27moksop_u:31444": " ajātapakṣo garuḍas sāgarāṇāṃ ca sambhavaḥ //MU_6,22.52//",
    "GSP27moksop_u:31445": " ityādikā yās smṛtayas svalpātītamanukramāḥ /",
    "GSP27moksop_u:31446": " bālair api hi tās tāta smaryante tāsu kiṃ grahaḥ //MU_6,22.53//",
    "GSP27moksop_u:31447": " garuḍavāhanam agaruḍavāhanaṃ sitavivāhanam asitavivāhanam /",
    "GSP27moksop_u:31448": " suvṛṣavāhanam asuvṛṣavāhanaṃ kalitavān aham akalitajīvitaḥ //MU_6,22.54//",
    "GSP27moksop_u:31449": " cirajīvivṛttāntakathanaṃ nāma sargaḥ",
    "GSP27moksop_u:31450": " trayoviṃśas sargaḥ",
    "GSP27moksop_u:31451": " bhusuṇḍaḥ:",
    "GSP27moksop_u:31452": " tato jagati jāteṣu bhagavan yuṣmadādiṣu /",
    "GSP27moksop_u:31453": " bharadvājapulastyātrināradendramarīciṣu //MU_6,23.1//",
    "GSP27moksop_u:31454": " pulahoddālakādyeṣu kratubhṛgvaṅgirassu ca /",
    "GSP27moksop_u:31455": " sanatkumārabhṛṅgīśaskandebhavadanādiṣu //MU_6,23.2//",
    "GSP27moksop_u:31456": " gaurīsarasvatīlakṣmīgāyatryādyāsu bhūriṣu /",
    "GSP27moksop_u:31457": " merumandarakailāsahimavaddardurādiṣu //MU_6,23.3//",
    "GSP27moksop_u:31458": " hayagrīvahiraṇyākṣakālanemibalādiṣu /",
    "GSP27moksop_u:31459": " hiraṇyakaśipukrāthabaḍiprahlādakādiṣu //MU_6,23.4//",
    "GSP27moksop_u:31460": " niminyaṅkupṛthuprothavainyanābhāgakeliṣu /",
    "GSP27moksop_u:31461": " nalamāndhātṛsagaradilīpanahuṣādiṣu //MU_6,23.5//",
    "GSP27moksop_u:31462": " ātreyavyāsavālmīkivatsavātsyāyanādiṣu /",
    "GSP27moksop_u:31463": " upamanyumanīmaṅkibhagīrathaśukādiṣu //MU_6,23.6//",
    "GSP27moksop_u:31464": " alpakātītakāleṣu kiñcid dūreṣu keṣucit /",
    "GSP27moksop_u:31465": " tathādyatanasargeṣu smaraṇe gaṇanaiva kā //MU_6,23.7//",
    "GSP27moksop_u:31466": " mune te brahmaputrasya janmāṣṭamam idaṃ kila /",
    "GSP27moksop_u:31467": " saṃsmarāmy aṣṭame sarge tv asmiṃs tvaṃ mama saṅgataḥ //MU_6,23.8//",
    "GSP27moksop_u:31468": " kadācij jāyase vyomnaḥ kadācij jāyase jalāt /",
    "GSP27moksop_u:31469": " kadācij jāyase śailāt kadācij jāyase 'nalāt //MU_6,23.9//",
    "GSP27moksop_u:31470": " yādṛśo yādṛśācāro yādṛksaṃsthānadiggaṇaḥ /",
    "GSP27moksop_u:31471": " sargo 'yaṃ tādṛśān eva trīn sargān saṃsmarāmy aham //MU_6,23.10//",
    "GSP27moksop_u:31472": " ekarūpākhilācārasanniveśanarāmarān /",
    "GSP27moksop_u:31473": " samakālākhilasthairyān daśa sargān smarāmy aham //MU_6,23.11//",
    "GSP27moksop_u:31474": " antardhānaṃ gatā devā vārapañcakam uddhṛtāḥ /",
    "GSP27moksop_u:31475": " mune pañcasu sargeṣu kūrmā iva payonidheḥ //MU_6,23.12//",
    "GSP27moksop_u:31476": " mandarākarṣaṇāvegaparyākulasurāsuram /",
    "GSP27moksop_u:31477": " smarāmi dvādaśaṃ cedam amṛtāmbhodhimanthanam //MU_6,23.13//",
    "GSP27moksop_u:31478": " sarvauṣadhirasopetāṃ baliṃ grāhas taṭād iva /",
    "GSP27moksop_u:31479": " vāratrayaṃ hiraṇyākṣo nītavān vasudhām adhaḥ //MU_6,23.14//",
    "GSP27moksop_u:31480": " reṇukātmajatāṃ gatvā ṣaṣṭhaṃ vāram imaṃ hariḥ /",
    "GSP27moksop_u:31481": " bahusargāntareṇāpi cakāra kṣatriyakṣayam //MU_6,23.15//",
    "GSP27moksop_u:31482": " śataṃ kaliyugānāṃ ca harer buddhadaśāśatam /",
    "GSP27moksop_u:31483": " śākyarājatayaivāptaṃ smarāmi munināyaka //MU_6,23.16//",
    "GSP27moksop_u:31484": " triṃśattripuravikṣobhān dvau dakṣādhvarasaṅkṣayau /",
    "GSP27moksop_u:31485": " daśa śukravighātāṃś ca candramaules smarāmy aham //MU_6,23.17//",
    "GSP27moksop_u:31486": " bāṇārtham aṣṭau saṅgrāmāj jvarapramathanāyakān /",
    "GSP27moksop_u:31487": " vikṣobhitasurānīkān smarāmi hariśarvayoḥ //MU_6,23.18//",
    "GSP27moksop_u:31488": " yugaṃ prati dhiyāṃ puṃsām ūnādhikatayā mune /",
    "GSP27moksop_u:31489": " kriyāṅgapāṭhavaicitryayuktān vedān smarāmy aham //MU_6,23.19//",
    "GSP27moksop_u:31490": " ekāgrāṇi samagrāṇi bahupāṭhāni me 'nagha /",
    "GSP27moksop_u:31491": " purāṇāni pravartante vivṛtāni yugaṃ prati //MU_6,23.20//",
    "GSP27moksop_u:31492": " punas tān eva tān evam anyān api yuge yuge /",
    "GSP27moksop_u:31493": " devarṣivipraracitān itihāsān smarāmy aham //MU_6,23.21//",
    "GSP27moksop_u:31494": " itihāsaṃ mahāścaryam anyaṃ rāmāyaṇābhidham /",
    "GSP27moksop_u:31495": " granthalakṣapramāṇaṃ saj jñānaśāstraṃ smarāmy aham //MU_6,23.22//",
    "GSP27moksop_u:31496": " rāmavad vyavahartavyaṃ na rāvaṇavilāsavat /",
    "GSP27moksop_u:31497": " iti yatra dhiyā jñānaṃ haste phalam ivārpitam //MU_6,23.23//",
    "GSP27moksop_u:31498": " kṛtaṃ vālmīkinā caitad adhunā ca kariṣyati /",
    "GSP27moksop_u:31499": " adya tv aprakaṭaṃ loke sthitaṃ jñāsyati kālataḥ //MU_6,23.24//",
    "GSP27moksop_u:31500": " vālmīkināmnā jīvena tenaivānyena cākṣatam /",
    "GSP27moksop_u:31501": " etat tad dvādaśaṃ vāraṃ kriyate vismṛtiṃ gatam //MU_6,23.25//",
    "GSP27moksop_u:31502": " dvitīyam etasya samaṃ bhārataṃ nāma nāmataḥ /",
    "GSP27moksop_u:31503": " smarāmi prāktanavyāsakṛtaṃ jagati vismṛtam //MU_6,23.26//",
    "GSP27moksop_u:31504": " vyāsābhidhena jīvena tathaivānyena cākṣatam /",
    "GSP27moksop_u:31505": " etat tu saptamaṃ vāraṃ kriyate vismṛtiṃ gatam //MU_6,23.27//",
    "GSP27moksop_u:31506": " ākhyānakāni śāstrāṇi vivṛtāni yugaṃ prati /",
    "GSP27moksop_u:31507": " vicitrasanniveśāni saṃsmarāmi munīśvara //MU_6,23.28//",
    "GSP27moksop_u:31508": " punas tāny eva tāny eva tathānyāni yuge yuge /",
    "GSP27moksop_u:31509": " sādho padārthajālāni prapaśyāmi smarāmi ca //MU_6,23.29//",
    "GSP27moksop_u:31510": " rākṣasakṣataye viṣṇor mahīm avatariṣyataḥ /",
    "GSP27moksop_u:31511": " adhunaikādaśaṃ janma rāmanāmno bhaviṣyati //MU_6,23.30//",
    "GSP27moksop_u:31512": " vasudevagṛhe viṣṇor bhuvo bhāranivṛttaye /",
    "GSP27moksop_u:31513": " adhunā ṣoḍaśaṃ janma bhaviṣyati munīśvara //MU_6,23.31//",
    "GSP27moksop_u:31514": " nārasiṃhena vapuṣā hiraṇyakaśipuṃ hariḥ /",
    "GSP27moksop_u:31515": " jaghāna vāratritayaṃ mṛgendra iva vāraṇam //MU_6,23.32//",
    "GSP27moksop_u:31516": " jagattrayībhrāntir iyaṃ na kadācin na vidyate /",
    "GSP27moksop_u:31517": " vidyate na kadācic ca jalabudbudavat sthitā //MU_6,23.33//",
    "GSP27moksop_u:31518": " dṛśyabhrāntir aniṣṭheyam antassthā saṃvidātmani /",
    "GSP27moksop_u:31519": " jāyate līyate cāśu lolā vīcir ivāmbhasi //MU_6,23.34//",
    "GSP27moksop_u:31520": " samaikasanniveśāni bahūni viṣamāṇi ca /",
    "GSP27moksop_u:31521": " tathārdhasamarūpāṇi trijaganti smarāmy aham //MU_6,23.35//",
    "GSP27moksop_u:31522": " tāny eva tādṛkkarmāṇi tathānyācaraṇāni ca /",
    "GSP27moksop_u:31523": " tatkarmāṇi tathānyāni bhūtānīha smarāmy aham //MU_6,23.36//",
    "GSP27moksop_u:31524": " pratimanvantaraṃ brahman viparyaste jagatkrame /",
    "GSP27moksop_u:31525": " sanniveśe 'nyathā jāte prayāte saṃstute jane //MU_6,23.37//",
    "GSP27moksop_u:31526": " mamānyāni ca mitrāṇi te 'nya eva ca bandhavaḥ /",
    "GSP27moksop_u:31527": " anya eva navā bhṛtyā anya eva samāśrayāḥ //MU_6,23.38//",
    "GSP27moksop_u:31528": " kadācid aham ekānte vindhyamūlalatāśrayaḥ /",
    "GSP27moksop_u:31529": " kadācin meruśṛṅgāgrakalpavṛkṣalatāśrayaḥ //MU_6,23.39//",
    "GSP27moksop_u:31530": " kadācit sahyanilayaḥ kadācid dardurālayaḥ /",
    "GSP27moksop_u:31531": " kadācid dhimavadvāsī kadācin malayāśrayaḥ //MU_6,23.40//",
    "GSP27moksop_u:31532": " kadācit prāktanenaiva sanniveśena bhūdharam /",
    "GSP27moksop_u:31533": " vanaṃ vṛkṣaṃ ca śākhāṃ ca prāpya nīḍaṃ karomy aham //MU_6,23.41//",
    "GSP27moksop_u:31534": " adyānanteṣu yāteṣu yugeṣu munināyaka /",
    "GSP27moksop_u:31535": " prāktanenaiva jāto 'yaṃ sanniveśena pādapaḥ //MU_6,23.42//",
    "GSP27moksop_u:31536": " tāte jīvati yaivābhūc chobhāsya sutaros tayā /",
    "GSP27moksop_u:31537": " kṛtaprāksanniveśo 'yam ahaṃ sthitim upāgataḥ //MU_6,23.43//",
    "GSP27moksop_u:31538": " nehābhūd uttarā pūrvaṃ kakum nāyaṃ ca bhūdharaḥ /",
    "GSP27moksop_u:31539": " dig uttarābhūd anyaiva pūrvaṃ merumahīdharā //MU_6,23.44//",
    "GSP27moksop_u:31540": " ekaikadehasaṃsthānanītabrahmaniśāgamaḥ /",
    "GSP27moksop_u:31541": " dhyānānte khastha evaitat sargam ālokya vedmy aham //MU_6,23.45//",
    "GSP27moksop_u:31542": " arkāder ṛkṣasañcārān mervādes sthānakād diśām /",
    "GSP27moksop_u:31543": " saṃsthānam anyathā tasmin sthite yānti diśo 'nyathā //MU_6,23.46//",
    "GSP27moksop_u:31544": " na san nāsaj jagan manye bhramo 'yaṃ kevalaṃ dhiyaḥ /",
    "GSP27moksop_u:31545": " ātmaspandacamatkāravibhavo 'yaṃ vijṛmbhate //MU_6,23.47//",
    "GSP27moksop_u:31546": " putraḥ pitṛtvam āyāto mitrāṇi tv aritāṃ tathā /",
    "GSP27moksop_u:31547": " strītvaṃ ca śataśo yātān puṃsaś caiva smarāmy aham //MU_6,23.48//",
    "GSP27moksop_u:31548": " kalau kṛtayugācārān kṛte kaliyugasthitīḥ /",
    "GSP27moksop_u:31549": " tretāyāṃ dvāpare caiva saṃsmarāmi munīśvara //MU_6,23.49//",
    "GSP27moksop_u:31550": " adṛṣṭavedavedārthān svasaṅketavihāriṇaḥ /",
    "GSP27moksop_u:31551": " sargān nirargalācārān kvacit kāṃścit smarāmy aham //MU_6,23.50//",
    "GSP27moksop_u:31552": " dhyātari brahmaṇi brahman sasurāsuramānuṣam /",
    "GSP27moksop_u:31553": " caturyugasahasre dve jagac chūnyaṃ smarāmy aham //MU_6,23.51//",
    "GSP27moksop_u:31554": " vicitrasaṃsthānaviśeṣadeśān vicitrakāryākulabhūtakośān /",
    "GSP27moksop_u:31555": " vicitravinyāsavilāsaveṣān smarāmy ahaṃ brahmadineṣv aśeṣān //MU_6,23.52//",
    "GSP27moksop_u:31556": " cirātītasargavarṇanaṃ nāma sargaḥ",
    "GSP27moksop_u:31557": " caturviṃśas sargaḥ",
    "GSP27moksop_u:31558": " vasiṣṭhaḥ:",
    "GSP27moksop_u:31559": " athāsau vāyasaśreṣṭho jijñāsārtham idaṃ mayā /",
    "GSP27moksop_u:31560": " bhūyaḥ pṛṣṭo mahābāho kalpavṛkṣalatāgrakhe //MU_6,24.1//",
    "GSP27moksop_u:31561": " caratāṃ jagataḥ kośe vyavahāravatām api /",
    "GSP27moksop_u:31562": " kathaṃ vihagarājendra dehaṃ mṛtyur na bādhate //MU_6,24.2//",
    "GSP27moksop_u:31563": " bhusuṇḍaḥ:",
    "GSP27moksop_u:31564": " jānann api hi sarvajña brahmañ jijñāsayaiva mām /",
    "GSP27moksop_u:31565": " pṛcchasi prabhavo nityaṃ bhṛtyaṃ vācālayanti hi //MU_6,24.3//",
    "GSP27moksop_u:31566": " tathāpi yat pṛcchasi māṃ tat te prakathayāmy aham /",
    "GSP27moksop_u:31567": " anājñābhaṅgam evāhur mukhyam ārādhanaṃ satām //MU_6,24.4//",
    "GSP27moksop_u:31568": " doṣamuktāphalaprotā vāsanātantusantatiḥ /",
    "GSP27moksop_u:31569": " hṛdi na grathitā yasya mṛtyus taṃ na jighāṃsati //MU_6,24.5//",
    "GSP27moksop_u:31570": " viśvāsavṛkṣakrakacās sarve dehalatāghuṇāḥ /",
    "GSP27moksop_u:31571": " ādhayo yaṃ na bhindanti mṛtyus taṃ na jighāṃsati //MU_6,24.6//",
    "GSP27moksop_u:31572": " ṣaṇḍāt ṣaṇḍaṃ nipatitaṃ śākhāmṛgam ivoddhataṃ /",
    "GSP27moksop_u:31573": " na cañcalaṃ mano yasya taṃ mṛtyur na jighāṃsati //MU_6,24.7//",
    "GSP27moksop_u:31574": " śarīratarusarpaughāś cittaurvaśikhinaś śikhāḥ /",
    "GSP27moksop_u:31575": " āśā yaṃ na dahanty antas taṃ mṛtyur na jighāṃsati //MU_6,24.8//",
    "GSP27moksop_u:31576": " rāgadveṣaviṣāpūras svamanobilamandiraḥ /",
    "GSP27moksop_u:31577": " lobhavyālo na bhuṅkte yaṃ mṛtyus taṃ na jighāṃsati //MU_6,24.9//",
    "GSP27moksop_u:31578": " pītāśeṣavivekāmbuś śarīrāmbhodhivāḍavaḥ /",
    "GSP27moksop_u:31579": " na nirdahati yaṃ kopas taṃ mṛtyur na jighāṃsati //MU_6,24.10//",
    "GSP27moksop_u:31580": " yantraṃ tilānāṃ kaṭhinaṃ rāśim ugram ivākulam /",
    "GSP27moksop_u:31581": " yaṃ pīḍayati nānaṅgas taṃ mṛtyur na jighāṃsati //MU_6,24.11//",
    "GSP27moksop_u:31582": " ekasmin nirmale yena pade paramapāvane /",
    "GSP27moksop_u:31583": " saṃśritā dṛḍhaviśrāntis taṃ mṛtyur na jighāṃsati //MU_6,24.12//",
    "GSP27moksop_u:31584": " ete brahman mahādoṣās saṃsāravyādhihetavaḥ /",
    "GSP27moksop_u:31585": " manāg api na lumpanti cittam ekasamāhitam //MU_6,24.13//",
    "GSP27moksop_u:31586": " ādhivyādhisamutthāni valitāni mahābhramaiḥ /",
    "GSP27moksop_u:31587": " na vilumpanti duḥkhāni cittam ekasamāhitam //MU_6,24.14//",
    "GSP27moksop_u:31588": " na dādati na cādatte na jahāti na yācate /",
    "GSP27moksop_u:31589": " kurvad eva ca kāryāṇi cittam ekasamāhitam //MU_6,24.15//",
    "GSP27moksop_u:31590": " nāstam eti na codeti nasaṃsmṛti navismṛti /",
    "GSP27moksop_u:31591": " na suptaṃ na ca jāgratsthaṃ cittam ekasamāhitam //MU_6,24.16//",
    "GSP27moksop_u:31592": " andhīkṛtahṛdākāśāḥ kāmakrodhavikārajāḥ /",
    "GSP27moksop_u:31593": " cintā na parihiṃsanti cittam ekasamāhitam //MU_6,24.17//",
    "GSP27moksop_u:31594": " ye durarthā durārambhā durguṇā durudāhṛtāḥ /",
    "GSP27moksop_u:31595": " duṣkramās te na kṛntanti cittam ekasamāhitam //MU_6,24.18//",
    "GSP27moksop_u:31596": " śubhāni vipulārthāni mahānti guṇavanti ca /",
    "GSP27moksop_u:31597": " sarvāṇy evānudhāvanti cittam ekasamāhitam //MU_6,24.19//",
    "GSP27moksop_u:31598": " yad udarkahitaṃ satyam anapāyi gatabhramam /",
    "GSP27moksop_u:31599": " durīhitadaśāmuktaṃ tatparaṃ kārayen manaḥ //MU_6,24.20//",
    "GSP27moksop_u:31600": " yad adṛṣṭam aśuddhena ciravaidhuryakāriṇā /",
    "GSP27moksop_u:31601": " mune kāmapiśācena tatparaṃ kārayen manaḥ //MU_6,24.21//",
    "GSP27moksop_u:31602": " ādau madhye tathānte ca cirāya pari coditam /",
    "GSP27moksop_u:31603": " yac cāru madhuraṃ pathyaṃ tatparaṃ kārayen manaḥ //MU_6,24.22//",
    "GSP27moksop_u:31604": " yad anarthadaśāhīnaṃ nirṇītaṃ sadbhir āditaḥ /",
    "GSP27moksop_u:31605": " guṇānubandhi lokyaṃ ca tatparaṃ kārayen manaḥ //MU_6,24.23//",
    "GSP27moksop_u:31606": " peśalaṃ madhuraṃ hṛdyaṃ svādu śītam apakṣayam /",
    "GSP27moksop_u:31607": " sutīkṣṇam atinirṇītaṃ tatparaṃ kārayen manaḥ //MU_6,24.24//",
    "GSP27moksop_u:31608": " yad buddheḥ param ālokyam ādyaṃ yad amṛtaṃ param /",
    "GSP27moksop_u:31609": " yad anuttamasaubhāgyaṃ tatparaṃ kārayen manaḥ //MU_6,24.25//",
    "GSP27moksop_u:31610": " sāmare sahagandharve savidyādharakinnare /",
    "GSP27moksop_u:31611": " sasurastrīgaṇe svarge na kiñcit susthiraṃ śubham //MU_6,24.26//",
    "GSP27moksop_u:31612": " sanare sanarādhīśe saparvatapuravraje /",
    "GSP27moksop_u:31613": " sāmbudhau bhūtale tāta na kiñcic chobhanaṃ sthiram //MU_6,24.27//",
    "GSP27moksop_u:31614": " sanāge sāsuravyūhe sāsurastrījane tathā /",
    "GSP27moksop_u:31615": " samasta eva pātāle na kiñcic chobhanaṃ sthiram //MU_6,24.28//",
    "GSP27moksop_u:31616": " sasvarge sadharābhoge sapātāle sadiktaṭe /",
    "GSP27moksop_u:31617": " jagaty asmiṃs tu sarvasmin na kiñcic chobhanaṃ sthiram //MU_6,24.29//",
    "GSP27moksop_u:31618": " samukhe sakare sāṃse sapāde sorumaṇḍale /",
    "GSP27moksop_u:31619": " saraktamāṃse dehe 'smin na kiñcic chobhanaṃ sthiram //MU_6,24.30//",
    "GSP27moksop_u:31620": " ādhivyādhivilolāsu duḥkhaughavalitāsu ca /",
    "GSP27moksop_u:31621": " kriyāsu nityatucchāsu na kiñcic chobhanaṃ sthiram //MU_6,24.31//",
    "GSP27moksop_u:31622": " taralīkṛtacittāsu hṛdayāmardanīṣu ca /",
    "GSP27moksop_u:31623": " cintāsu jīvakārāsu na kiñcit susthiraṃ śubham //MU_6,24.32//",
    "GSP27moksop_u:31624": " hṛtkṣīrodakasaspandamandareṣu caleṣv ati /",
    "GSP27moksop_u:31625": " svasaṅkalpavikalpeṣu na kiñcit susthiraṃ śubham //MU_6,24.33//",
    "GSP27moksop_u:31626": " anāratāgamāpāyaparāsv aśiśirāsv ati /",
    "GSP27moksop_u:31627": " citrācārāsu ceṣṭāsu na kiñcit susthiraṃ śubham //MU_6,24.34//",
    "GSP27moksop_u:31628": " na varam ekamahītalarājatā na ca varaṃ vividhāmararūpatā /",
    "GSP27moksop_u:31629": " na ca varaṃ dharaṇītalanāgatā sthitim upaiti hi yatra satāṃ manaḥ //MU_6,24.35//",
    "GSP27moksop_u:31630": " na varam ākulaśāstravicāraṇaṃ na ca varaṃ varakāvyavivecanam /",
    "GSP27moksop_u:31631": " na varam agryakathākramacarvaṇaṃ sthitim upaiti hi yatra satāṃ manaḥ //MU_6,24.36//",
    "GSP27moksop_u:31632": " na varam ādhimayaṃ cirajīvitaṃ na ca varaṃ maraṇaṃ dṛḍhamūḍhatā /",
    "GSP27moksop_u:31633": " na ca varaṃ narako na ca viṣṭapaṃ sthitim upaiti hi yatra satāṃ manaḥ //MU_6,24.37//",
    "GSP27moksop_u:31634": " iti vividhajagatkramās samastāś calamatimūḍhatayā narasya rūḍhāḥ /",
    "GSP27moksop_u:31635": " calatarakalanāhite padārthe katham upayānti ciraṃ sthitiṃ mahāntaḥ //MU_6,24.38//",
    "GSP27moksop_u:31636": " bhusuṇḍopākhyāne samādhānasaṅkalpaikanirākaraṇaṃ nāma sargaḥ",
    "GSP27moksop_u:31637": " pañcaviṃśas sargaḥ",
    "GSP27moksop_u:31638": " bhusuṇḍaḥ:",
    "GSP27moksop_u:31639": " ekaiva kevalaṃ dṛṣṭir anapāyā gatabhramā /",
    "GSP27moksop_u:31640": " vidyate sarvavicchreṣṭha sarvaśreṣṭhā samunnatā //MU_6,25.1//",
    "GSP27moksop_u:31641": " ātmacintā samastānāṃ duḥkhānām antakāriṇī /",
    "GSP27moksop_u:31642": " cirasambhṛtasantaptasaṃsāraśramahāriṇī /",
    "GSP27moksop_u:31643": " niṣkalaṅkamanomārgavipulāṅganacāriṇī //MU_6,25.2//",
    "GSP27moksop_u:31644": " tayā samastaduḥkhānāṃ sattānarthavilāsinām /",
    "GSP27moksop_u:31645": " jyotsnayevāndhakārāṇām alam antaḥ prajāyate //MU_6,25.3//",
    "GSP27moksop_u:31646": " sā svātmacintā bhagavan sarvasaṅkalpavarjitā /",
    "GSP27moksop_u:31647": " yuṣmadādiṣu suprāpā duṣprāpaivāsmadādiṣu //MU_6,25.4//",
    "GSP27moksop_u:31648": " samastakalanātītaṃ parāṃ koṭim upāśritam /",
    "GSP27moksop_u:31649": " padam āsādayantv etat kathaṃ sāmānyabuddhayaḥ //MU_6,25.5//",
    "GSP27moksop_u:31650": " ātmacintāvilāsinyas tv asyās sakhyo mahāmate /",
    "GSP27moksop_u:31651": " kiñcit sāmyam upāyātā vidyante śaśiśītalāḥ //MU_6,25.6//",
    "GSP27moksop_u:31652": " ātmacintāsamānānāṃ vividhānāṃ munīśvara /",
    "GSP27moksop_u:31653": " ātmacintāvayasyānāṃ madhyād ekatamā mayā //MU_6,25.7//",
    "GSP27moksop_u:31654": " sarvaduḥkhakṣayakarī sarvasaubhāgyavardhinī /",
    "GSP27moksop_u:31655": " kāraṇaṃ jīvitasyeyaṃ prāṇacintā samāśritā //MU_6,25.8//",
    "GSP27moksop_u:31656": " vasiṣṭhaḥ:",
    "GSP27moksop_u:31657": " ity uktavantaṃ vihagaṃ bhusuṇḍaṃ punar apy aham /",
    "GSP27moksop_u:31658": " jānann apīdam avyagraḥ pṛṣṭavān krīḍayā punaḥ //MU_6,25.9//",
    "GSP27moksop_u:31659": " sarvasaṃśayavicchedinn atyantacirajīvita /",
    "GSP27moksop_u:31660": " yathārthaṃ brūhi me sādho prāṇacintā kim ucyate //MU_6,25.10//",
    "GSP27moksop_u:31661": " bhusuṇḍaḥ:",
    "GSP27moksop_u:31662": " sarvavedāntavettāsi sarvasaṃśayanāśakaḥ /",
    "GSP27moksop_u:31663": " mām etat parihāsārthaṃ mune pṛcchasi vāyasam //MU_6,25.11//",
    "GSP27moksop_u:31664": " atha vā bhavatām eva bhavadbhyaḥ pariśikṣitam /",
    "GSP27moksop_u:31665": " punaḥ pratyuccarāmīdaṃ kā me kṣatir upasthitā //MU_6,25.12//",
    "GSP27moksop_u:31666": " bhusuṇḍajīvitakaraṃ bhusuṇḍasyātmalābhadam /",
    "GSP27moksop_u:31667": " śṛṇu prāṇasamādhānaṃ kathyamānam idaṃ mayā //MU_6,25.13//",
    "GSP27moksop_u:31668": " paśyedaṃ bhagavaṃs tāvad dehagehaṃ manoramam /",
    "GSP27moksop_u:31669": " tripradhānamahāsthūṇaṃ navadvārasamāvṛtam //MU_6,25.14//",
    "GSP27moksop_u:31670": " puryaṣṭakakalatreṇa tanmātrasvajanena ca /",
    "GSP27moksop_u:31671": " ahaṅkāragṛhasthena sarvataḥ paripālitam //MU_6,25.15//",
    "GSP27moksop_u:31672": " antassuṣirasatkarṇaśaṣkulīcandraśālikam /",
    "GSP27moksop_u:31673": " śiroruhācchādanavad vipulākṣagavākṣakam //MU_6,25.16//",
    "GSP27moksop_u:31674": " āsyapradhānasaddvāraṃ bhujapārśvopamandiraṃ /",
    "GSP27moksop_u:31675": " dantāliketakasragbhir bhūṣitadvārakoṭaraṃ //MU_6,25.17//",
    "GSP27moksop_u:31676": " anārataraṭadrūparasanādvārapālakam /",
    "GSP27moksop_u:31677": " aṅgulīlokavalitapādālindakṛtasthiti //MU_6,25.18//",
    "GSP27moksop_u:31678": " raktamāṃsarasādigdhasnāyusantativeṣṭitam /",
    "GSP27moksop_u:31679": " sthūlāsthikāṣṭhasadbandhaṃ sukuḍyaṃ supramārjitam //MU_6,25.19//",
    "GSP27moksop_u:31680": " īdṛśasyāsya dehasya gehasya munināyaka /",
    "GSP27moksop_u:31681": " suṣire komale madhye pārśukābhittimālite //MU_6,25.20//",
    "GSP27moksop_u:31682": " padmayugmamayaṃ yantram asthimāṃsamayaṃ mṛdu /",
    "GSP27moksop_u:31683": " ūrdhvādhonālam anyo'nyamilatkośaṃ lasaddalam //MU_6,25.21//",
    "GSP27moksop_u:31684": " satataspandarūpeṇa sakalākāśacāriṇā /",
    "GSP27moksop_u:31685": " tasya yantrasya pattrāṇi mṛdūny āttāni vāyunā //MU_6,25.22//",
    "GSP27moksop_u:31686": " lasatsu teṣu pattreṣu sa marut parivardhate /",
    "GSP27moksop_u:31687": " vātāhatalatāpattrajāle bahir ivābhitaḥ //MU_6,25.23//",
    "GSP27moksop_u:31688": " vṛddhiṃ gato 'sau pavanaḥ kṛtvātmānam anekadhā /",
    "GSP27moksop_u:31689": " ūrdhvādho dikṣu cānyāsu dehe 'smin prasaraty atha //MU_6,25.24//",
    "GSP27moksop_u:31690": " prāṇāpānasamānādyais tatas sa hṛdayānilaḥ /",
    "GSP27moksop_u:31691": " saṅketaiḥ procyate tajjñair vicitrācāraceṣṭitaḥ //MU_6,25.25//",
    "GSP27moksop_u:31692": " hṛtpadmayantrakuharāt samastāḥ prāṇaśaktayaḥ /",
    "GSP27moksop_u:31693": " ūrdhvādhaḥ prasṛtā dehe candrabimbād ivāṃśavaḥ //MU_6,25.26//",
    "GSP27moksop_u:31694": " yānty āyānti vivalganti haranti viharanti ca /",
    "GSP27moksop_u:31695": " utpatanti patanty āśu tā etāḥ prāṇaśaktayaḥ //MU_6,25.27//",
    "GSP27moksop_u:31696": " sa eṣa hṛtpadmagataḥ prāṇa ity ucyate budhaiḥ /",
    "GSP27moksop_u:31697": " asya kācin mune śaktiḥ praspandayati locane //MU_6,25.28//",
    "GSP27moksop_u:31698": " kācit sparśam upādatte kācid vahati nāsayā /",
    "GSP27moksop_u:31699": " kācid annaṃ jarayati kācid vakti vacāṃsi ca //MU_6,25.29//",
    "GSP27moksop_u:31700": " bahunātra kim uktena sarvam eva śarīrake /",
    "GSP27moksop_u:31701": " karoti bhagavān vāyur yantrehām iva yāntrikaḥ //MU_6,25.30//",
    "GSP27moksop_u:31702": " tatrordhvādho dvisaṅketau prasṛtāv anilau mune /",
    "GSP27moksop_u:31703": " prāṇāpānāv iti khyātau prakaṭau tau varānilau //MU_6,25.31//",
    "GSP27moksop_u:31704": " tayor anusaran nityaṃ mune gatim ahaṃ sthitaḥ /",
    "GSP27moksop_u:31705": " śītoṣṇavapuṣor nityaṃ nityam ambarapānthayoḥ //MU_6,25.32//",
    "GSP27moksop_u:31706": " kalevaramahāyantre vāhayoś śramahīnayoḥ /",
    "GSP27moksop_u:31707": " hṛdākāśārkaśaśinor agnīṣomasvarūpayoḥ //MU_6,25.33//",
    "GSP27moksop_u:31708": " śarīrapurapālasya manaso rathacakrayoḥ /",
    "GSP27moksop_u:31709": " ahaṅkāreśvarasyāsya praśasteṣṭaturaṅgayoḥ //MU_6,25.34//",
    "GSP27moksop_u:31710": " tayor mamānusarataḥ prāṇāpānābhidhānayoḥ /",
    "GSP27moksop_u:31711": " gatiṃ śarīramarutor āśarīram aruddhayoḥ //MU_6,25.35//",
    "GSP27moksop_u:31712": " jāgratsvapnasuṣupteṣu sadaiva samarūpayoḥ /",
    "GSP27moksop_u:31713": " suṣuptasaṃsthitasyeva brahman gacchanti vāsarāḥ //MU_6,25.36//",
    "GSP27moksop_u:31714": " sahasradhā nikṛttāṅgād bisatantulavād api /",
    "GSP27moksop_u:31715": " durlakṣyā vidyamānā ca gatis sūkṣmatarā tayoḥ //MU_6,25.37//",
    "GSP27moksop_u:31716": " aviratagatayor gatiṃ viditvā hṛdi marutor anusṛtya coditāṃ tām /",
    "GSP27moksop_u:31717": " na punar iha hi jāyate mahātman muditamanāḥ puruṣaḥ praṇaṣṭapāśaḥ //MU_6,25.38//",
    "GSP27moksop_u:31718": " bhusuṇḍopākhyāne prāṇavicāro nāma sargaḥ",
    "GSP27moksop_u:31719": " ṣaḍviṃśas sargaḥ",
    "GSP27moksop_u:31720": " bhusuṇḍaḥ:",
    "GSP27moksop_u:31721": " jānann api mune sarvaṃ kiṃ māṃ pṛcchasi līlayā /",
    "GSP27moksop_u:31722": " yathāpṛṣṭam ahaṃ vacmi tatrāpi śṛṇu me vacaḥ //MU_6,26.1//",
    "GSP27moksop_u:31723": " prāṇo 'yam aniśaṃ brahman spandaśaktis sadāgatiḥ /",
    "GSP27moksop_u:31724": " sabāhyābhyantare dehe prāṇo 'yam upari sthitaḥ //MU_6,26.2//",
    "GSP27moksop_u:31725": " apāno 'py aniśaṃ brahman spandaśaktis sadāgatiḥ /",
    "GSP27moksop_u:31726": " sabāhyābhyantare dehe tv apāno 'yam avāk sthitaḥ //MU_6,26.3//",
    "GSP27moksop_u:31727": " jāgratas svapataś caiva prāṇāyāmo 'yam uttamaḥ /",
    "GSP27moksop_u:31728": " pravartate yas tajjñasya taṃ tāvac chreyase śṛṇu //MU_6,26.4//",
    "GSP27moksop_u:31729": " bāhyonmukhatvaṃ prāṇānāṃ yad dhṛdambhojakoṭarāt /",
    "GSP27moksop_u:31730": " svairam evāttayatnānāṃ taṃ dhīrā recakaṃ viduḥ //MU_6,26.5//",
    "GSP27moksop_u:31731": " dvādaśāṅgulaparyantaṃ bāhyam ākramatāṃ hṛdaḥ /",
    "GSP27moksop_u:31732": " prāṇānām aṅgasaṃsparśo yas sa pūraka ucyate //MU_6,26.6//",
    "GSP27moksop_u:31733": " bāhyāt parāpataty antar apāne yatnavarjitam /",
    "GSP27moksop_u:31734": " yo 'ṅgaprapūraṇe sparśo vidus tam api pūrakam //MU_6,26.7//",
    "GSP27moksop_u:31735": " apāne 'staṅgate prāṇo yāvan nābhyudito hṛdi /",
    "GSP27moksop_u:31736": " tāvat sā kumbhakāvasthā yogibhir yānubhūyate //MU_6,26.8//",
    "GSP27moksop_u:31737": " pūrakaḥ kumbhakaś caiva recakaś ca dvidhā sthitaḥ /",
    "GSP27moksop_u:31738": " apānasyodayasthāne dvādaśāntābhidhe bahiḥ //MU_6,26.9//",
    "GSP27moksop_u:31739": " svabhāvāt sarvakālasthās somyā yatnavivarjitāḥ /",
    "GSP27moksop_u:31740": " ye proktās sphāramatibhis tāṃs tvaṃ śṛṇu mahāmate //MU_6,26.10//",
    "GSP27moksop_u:31741": " dvādaśāṅgulaparyantād bāhyād abhyuditaḥ prabho /",
    "GSP27moksop_u:31742": " apānas tasya tatraiva svabhāvāt pūrakādayaḥ //MU_6,26.11//",
    "GSP27moksop_u:31743": " mṛdantarasthāniṣpannaghaṭavad yā sthitir bahiḥ /",
    "GSP27moksop_u:31744": " vyomni nityam apānasya taṃ viduḥ kumbhakaṃ budhāḥ //MU_6,26.12//",
    "GSP27moksop_u:31745": " bāhyonmukhatvaṃ vāyor yā nāsikāgrāvadhir gatiḥ /",
    "GSP27moksop_u:31746": " taṃ bāhyapūrakaṃ tv ādyaṃ vidur yogavido janāḥ //MU_6,26.13//",
    "GSP27moksop_u:31747": " nāsāgrād api nirgatya dvādaśāntāvadhir gatiḥ /",
    "GSP27moksop_u:31748": " yā vāyos taṃ vidur dhīrā aparaṃ bāhyapūrakam //MU_6,26.14//",
    "GSP27moksop_u:31749": " atraivāstaṅgate prāṇe yāvan nāpāna udgataḥ /",
    "GSP27moksop_u:31750": " tāvat pūrṇāṃ samāvasthāṃ bahissthaṃ kumbhakaṃ viduḥ //MU_6,26.15//",
    "GSP27moksop_u:31751": " yat tadantarmukhatvaṃ syād apānasyodayaṃ vinā /",
    "GSP27moksop_u:31752": " taṃ bāhyarecakaṃ vidyāc cintyamānaṃ vimuktidam //MU_6,26.16//",
    "GSP27moksop_u:31753": " dvādaśāntād yad utthāya rūpapīvaratā parā /",
    "GSP27moksop_u:31754": " apānasya bahis tat tam aparaṃ recakaṃ viduḥ //MU_6,26.17//",
    "GSP27moksop_u:31755": " bāhyān ābhyantarāṃś caitān kumbhakādīn anāratam /",
    "GSP27moksop_u:31756": " prāṇāpānasvabhāvān svān buddhvā bhūyo na jāyate //MU_6,26.18//",
    "GSP27moksop_u:31757": " aṣṭāv ete mahābuddhe rātrindivam anusmṛtāḥ /",
    "GSP27moksop_u:31758": " svabhāvād eva vāyūnāṃ kathitā muktidā mayā //MU_6,26.19//",
    "GSP27moksop_u:31759": " gacchatas tiṣṭhato vāpi jāgratas svapato 'pi vā /",
    "GSP27moksop_u:31760": " ete na rodham āyānti prakṛtyā hi calo 'nilaḥ //MU_6,26.20//",
    "GSP27moksop_u:31761": " yat karoti yad aśnāti buddhyaitān samanusmaran /",
    "GSP27moksop_u:31762": " kumbhakādīn naras so 'ntas tatra kartā na kiñcana //MU_6,26.21//",
    "GSP27moksop_u:31763": " suvyagram asmin vyāpāre bāhyaṃ parijahan manaḥ /",
    "GSP27moksop_u:31764": " dinaiḥ katipayair eva padam āpnoti kevalam //MU_6,26.22//",
    "GSP27moksop_u:31765": " etad abhyasyataḥ puṃso bāhye viṣayavṛttiṣu /",
    "GSP27moksop_u:31766": " na badhnāti ratiṃ cetaś śvadṛtau brāhmaṇo yathā //MU_6,26.23//",
    "GSP27moksop_u:31767": " etāṃ dṛṣṭim avaṣṭabhya ye sthitāḥ kṛtabuddhayaḥ /",
    "GSP27moksop_u:31768": " prāptaṃ prāptavyam akhilaṃ tair akhinnās ta eva hi //MU_6,26.24//",
    "GSP27moksop_u:31769": " tiṣṭhatā gacchatā nityaṃ jāgratā svapatā tathā /",
    "GSP27moksop_u:31770": " eṣā cet prekṣyate dṛṣṭis tan na bandhanam āpyate //MU_6,26.25//",
    "GSP27moksop_u:31771": " prāṇāpānānusaraṇāt prāpte bodhe nirāmaye /",
    "GSP27moksop_u:31772": " saṃśāntamadamohena svasthenāntar ihoṣyate //MU_6,26.26//",
    "GSP27moksop_u:31773": " sarvārambhāṃs tyajan svasthaḥ kurvaṃś cāpi budho janaḥ /",
    "GSP27moksop_u:31774": " prāṇāpānagatīḥ prāpya susvasthas sukham edhate //MU_6,26.27//",
    "GSP27moksop_u:31775": " prāṇasyābhyudayo brahman padmayantrād dhṛdi sthitāt /",
    "GSP27moksop_u:31776": " dvādaśāṅgulaparyante prāṇo 'staṃ yāty ayaṃ bahiḥ //MU_6,26.28//",
    "GSP27moksop_u:31777": " apānasyodayo bāhyād dvādaśāntān mahāmune /",
    "GSP27moksop_u:31778": " astaṅgatir athāmbhojayantre hṛdayasaṃsthite //MU_6,26.29//",
    "GSP27moksop_u:31779": " prāṇo yatrāstam āyāti dvādaśānte nabhaḥpade /",
    "GSP27moksop_u:31780": " padāt tasmād apāno 'yam udeti samanantaram //MU_6,26.30//",
    "GSP27moksop_u:31781": " bāhyākāśonmukhaḥ prāṇo vahaty agniśikhā yathā /",
    "GSP27moksop_u:31782": " hṛdākāśonmukho 'pāno nimne vahati vārivat //MU_6,26.31//",
    "GSP27moksop_u:31783": " apānaś candramā deham āpyāyayati bāhyataḥ /",
    "GSP27moksop_u:31784": " prāṇas sūryo 'gnir atha vā pacaty antar idaṃ vapuḥ //MU_6,26.32//",
    "GSP27moksop_u:31785": " prāṇo hi hṛdayākāśaṃ tāpayitvā pratikṣaṇam /",
    "GSP27moksop_u:31786": " mukhāgragaganaṃ paścāt tāpayaty uttamo raviḥ //MU_6,26.33//",
    "GSP27moksop_u:31787": " apānendur mukhāgre khaṃ pyāyayitvā hṛdambaram /",
    "GSP27moksop_u:31788": " paścād āpyāyayaty eṣa nimeṣasamanantaram //MU_6,26.34//",
    "GSP27moksop_u:31789": " apānaśaśino 'ntassthāḥ kalāḥ prāṇavivasvatā /",
    "GSP27moksop_u:31790": " yatra grastās tad āsādya padaṃ bhūyo na śocyate //MU_6,26.35//",
    "GSP27moksop_u:31791": " prāṇārkasya kalāntassthā yatrāpānahimāṃśunā /",
    "GSP27moksop_u:31792": " grastā tat padam āsādya na bhūyo janmabhāṅ manaḥ //MU_6,26.36//",
    "GSP27moksop_u:31793": " prāṇa evārkatāṃ yāti sabāhyābhyantare 'mbare /",
    "GSP27moksop_u:31794": " āpyāyanakarīṃ paścāc chaśitām adhigacchati //MU_6,26.37//",
    "GSP27moksop_u:31795": " prāṇa evendutāṃ tyaktvā śarīrāpyāyakāriṇīm /",
    "GSP27moksop_u:31796": " kṣaṇād āyāti sūryatvaṃ saṃśoṣaṇakaraṃ param //MU_6,26.38//",
    "GSP27moksop_u:31797": " arkatāṃ samparityajya na yāvac candratāṃ gataḥ /",
    "GSP27moksop_u:31798": " prāṇas tāvad vicāryāntar deśakālau na śocyate //MU_6,26.39//",
    "GSP27moksop_u:31799": " hṛdi candrārkayor jñātvā nityam astamayodayam /",
    "GSP27moksop_u:31800": " ātmano nijam ādhāraṃ na bhūyo jāyate manaḥ //MU_6,26.40//",
    "GSP27moksop_u:31801": " sodayāstamayaṃ senduṃ saraśmiṃ sasamāgamam /",
    "GSP27moksop_u:31802": " hṛdaye bhāskaraṃ devaṃ yaḥ paśyati sa paśyati //MU_6,26.41//",
    "GSP27moksop_u:31803": " nākṣīṇaṃ na parikṣīṇaṃ bahissthaṃ siddhaye tamaḥ /",
    "GSP27moksop_u:31804": " hārdaṃ tu kṣapayed dhvāntaṃ yatkṣaye siddhir uttamā //MU_6,26.42//",
    "GSP27moksop_u:31805": " bāhye tamasi saṅkṣīṇe lokālokaḥ prajāyate /",
    "GSP27moksop_u:31806": " hārde tu tamasi kṣīṇe svāloko jāyate paraḥ //MU_6,26.43//",
    "GSP27moksop_u:31807": " hārdāndhakārakṣayadaṃ parijñātaṃ vimuktidam /",
    "GSP27moksop_u:31808": " sodayāstamayaṃ yatnāt prāṇārkam avalokayet //MU_6,26.44//",
    "GSP27moksop_u:31809": " apānenduḥ prayāty astaṃ yatra hṛtpadmakoṭare /",
    "GSP27moksop_u:31810": " padāt tasmād udety antaḥ prāṇārko bahirunmukhaḥ //MU_6,26.45//",
    "GSP27moksop_u:31811": " apāne 'staṅgate prāṇas samudeti hṛdambujāt /",
    "GSP27moksop_u:31812": " chāyāyāṃ galitāṅgāyāṃ tatraivāśu yathātapaḥ //MU_6,26.46//",
    "GSP27moksop_u:31813": " prāṇe tv astaṅgate bāhyād apānaḥ prodayet kṣaṇāt /",
    "GSP27moksop_u:31814": " ātape parito naṣṭe chāyevāśu pade navā //MU_6,26.47//",
    "GSP27moksop_u:31815": " prāṇajanmāvanau naṣṭam apānaṃ viddhi sanmate /",
    "GSP27moksop_u:31816": " apānajanmabhūmau ca prāṇaṃ naṣṭam avaihi hi //MU_6,26.48//",
    "GSP27moksop_u:31817": " astaṅgatavati prāṇe tv apāne 'bhyudayonmukhe /",
    "GSP27moksop_u:31818": " bahiḥkumbhakam ālambya ciraṃ bhūyo na śocyate //MU_6,26.49//",
    "GSP27moksop_u:31819": " apāne 'staṅgate prāṇe kiñcid abhyudayonmukhe /",
    "GSP27moksop_u:31820": " antaḥkumbhakam ālambya ciraṃ bhūyo na śocyate //MU_6,26.50//",
    "GSP27moksop_u:31821": " prāṇarecakamūlastham apānāpūrakoṭigam /",
    "GSP27moksop_u:31822": " svasthaṃ kumbhakam abhyasya na bhūyaḥ paritapyate //MU_6,26.51//",
    "GSP27moksop_u:31823": " apānarecakādhāraṃ prāṇapūrāntasaṃsthitam /",
    "GSP27moksop_u:31824": " svasaṃsthaṃ kumbhakaṃ dṛṣṭvā na bhūyaḥ paritapyate //MU_6,26.52//",
    "GSP27moksop_u:31825": " prāṇāpānāv ubhāv antar yatraitau vilayaṃ gatau /",
    "GSP27moksop_u:31826": " tad ālambya padaṃ śāntam ātmanā nānutapyate //MU_6,26.53//",
    "GSP27moksop_u:31827": " prāṇabhakṣyonmukhāpānaṃ deśaṃ kālaṃ ca niṣkalam /",
    "GSP27moksop_u:31828": " vicārya bahir antar vā na bhūyaḥ pariśocyate //MU_6,26.54//",
    "GSP27moksop_u:31829": " apānabhakṣaṇaparaṃ prāṇaṃ hṛdi tathā bahiḥ /",
    "GSP27moksop_u:31830": " deśaṃ kālaṃ ca samprekṣya na bhūyo jāyate manaḥ //MU_6,26.55//",
    "GSP27moksop_u:31831": " yatra prāṇo hy apānena prāṇenāpāna eva ca /",
    "GSP27moksop_u:31832": " nigīrṇo bahir antaś ca deśau kālau ca paśya tau //MU_6,26.56//",
    "GSP27moksop_u:31833": " kṣaṇam astaṅgataprāṇam apānodayavarjitam /",
    "GSP27moksop_u:31834": " ayatnasiddhaṃ bāhyasthaṃ kumbhakaṃ tat padaṃ viduḥ //MU_6,26.57//",
    "GSP27moksop_u:31835": " kṣaṇam astaṅgatāpānaḥ prāṇodayavivarjitaḥ /",
    "GSP27moksop_u:31836": " ayatnasiddho hy antassthaḥ kumbhakaḥ paramaṃ padam //MU_6,26.58//",
    "GSP27moksop_u:31837": " etat tad ātmano rūpaṃ śuddhaiṣā sā paraiva cit /",
    "GSP27moksop_u:31838": " etat sad asadābhāsam etat prāpya na śocyate //MU_6,26.59//",
    "GSP27moksop_u:31839": " puṣpasyāntar ivāmodaṃ prāṇasyāntar avasthitam /",
    "GSP27moksop_u:31840": " na ca prāṇaṃ na cāpānaṃ cidātmānam upāsmahe //MU_6,26.60//",
    "GSP27moksop_u:31841": " prāṇakṣayapadāntastham apānakṣayakoṭigam /",
    "GSP27moksop_u:31842": " apānaprāṇayor madhyaṃ cidātmānam upāsmahe //MU_6,26.61//",
    "GSP27moksop_u:31843": " prāṇasya prāṇanaṃ proccaiḥ paraṃ jīvasya jīvitam /",
    "GSP27moksop_u:31844": " dehasya dhāraṇaṃ dhuryaṃ cidātmānam upāsmahe //MU_6,26.62//",
    "GSP27moksop_u:31845": " yasmin sarvaṃ yatas sarvaṃ yas sarvaṃ sarvataś ca yaḥ /",
    "GSP27moksop_u:31846": " yaś ca sarvamayo nityaṃ cidātmānam upāsmahe //MU_6,26.63//",
    "GSP27moksop_u:31847": " ālokālokanaṃ puṇyaṃ sarvapāvanapāvanam /",
    "GSP27moksop_u:31848": " bhāvābhāvanam anyūnaṃ cidātmanam upāsmahe //MU_6,26.64//",
    "GSP27moksop_u:31849": " parasparopasaṅghaṭṭe hṛdaye marutos sthitam /",
    "GSP27moksop_u:31850": " bahir antas tathākāśe cidātmanam upāsmahe //MU_6,26.65//",
    "GSP27moksop_u:31851": " apāno 'staṅgato yatra prāṇo nābhyuditaḥ kṣaṇam /",
    "GSP27moksop_u:31852": " kalākalaṅkarahitaṃ tac cittattvam upāsmahe //MU_6,26.66//",
    "GSP27moksop_u:31853": " nāpāno 'bhyudito yatra prāṇaś cāstam upāgataḥ /",
    "GSP27moksop_u:31854": " nāsāgragaganāvartaṃ tac cittattvam upāsmahe //MU_6,26.67//",
    "GSP27moksop_u:31855": " prāṇāpānodbhavasthāne bāhyābhyantarasaṃsthite /",
    "GSP27moksop_u:31856": " ye dve yogipadādhāraṃ tac cittattvam upāsmahe //MU_6,26.68//",
    "GSP27moksop_u:31857": " prāṇāpānarathārūḍham aprāṇāpānam ātatam /",
    "GSP27moksop_u:31858": " yac chaktirūpaṃ śaktīnāṃ tac cittattvam upāsmahe //MU_6,26.69//",
    "GSP27moksop_u:31859": " hṛtprāṇakumbhakaṃ devaṃ bahiś cāpānakumbhakam /",
    "GSP27moksop_u:31860": " pūrakāṃśavimṛṣṭaṃ yat tac cittattvam upāsmahe //MU_6,26.70//",
    "GSP27moksop_u:31861": " prāṇāpānaparāmarśasattārūpāvabodhakam /",
    "GSP27moksop_u:31862": " yat prāpyaṃ prāṇamananāt tac cittattvam upāsmahe //MU_6,26.71//",
    "GSP27moksop_u:31863": " yat prāṇapavanaspando yat spandānandakāraṇam /",
    "GSP27moksop_u:31864": " kāraṇaṃ kāraṇānāṃ yat tac cittattvam upāsmahe //MU_6,26.72//",
    "GSP27moksop_u:31865": " yad akhilakalanākalaṅkahīnaṃ parivalitaṃ ca sadā kalāgaṇena /",
    "GSP27moksop_u:31866": " anubhavavibhavaṃ padaṃ tad agryaṃ sakalasurāvanataṃ paraṃ prapadye //MU_6,26.73//",
    "GSP27moksop_u:31867": " bhusuṇḍopākhyāne prāṇasamādhivarṇanaṃ nāma sargaḥ",
    "GSP27moksop_u:31868": " saptaviṃśas sargaḥ",
    "GSP27moksop_u:31869": " bhusuṇḍaḥ:",
    "GSP27moksop_u:31870": " eṣā hi citi viśrāntir mayā prāṇasamādhinā /",
    "GSP27moksop_u:31871": " krameṇānena samprāptā svayam ātmani nirmale //MU_6,27.1//",
    "GSP27moksop_u:31872": " etāṃ dṛṣṭim avaṣṭabhya saṃsthito 'smi mahāmune /",
    "GSP27moksop_u:31873": " na calāmi nimeṣāṃśam api merur ivācalaḥ //MU_6,27.2//",
    "GSP27moksop_u:31874": " gacchatas tiṣṭhato vāpi jāgratas svapato 'pi vā /",
    "GSP27moksop_u:31875": " svapne 'pi na calaty eṣa susamādhir mamātmani //MU_6,27.3//",
    "GSP27moksop_u:31876": " nityānityāsu lolāsu jagatsthitiṣu saṃsthitaḥ /",
    "GSP27moksop_u:31877": " antarmukho 'smi tiṣṭhāmi svayam evātmanātmani //MU_6,27.4//",
    "GSP27moksop_u:31878": " api saṃrudhyate vāyur api vā salilaṃ gateḥ /",
    "GSP27moksop_u:31879": " naitasmāt susamādhānān niruddhaṃ saṃsmarāmy aham //MU_6,27.5//",
    "GSP27moksop_u:31880": " prāṇāpānānusaraṇāt paramātmāvalokanāt /",
    "GSP27moksop_u:31881": " aśokam anuyāto 'smi padam ādyaṃ mahātapaḥ //MU_6,27.6//",
    "GSP27moksop_u:31882": " ā mahāpralayād brahmann unmajjananimajjane /",
    "GSP27moksop_u:31883": " ayam adyāpi bhūtānāṃ paśyañ jīvāmi dhīradhīḥ //MU_6,27.7//",
    "GSP27moksop_u:31884": " na bhūtaṃ na bhaviṣyac ca cintayāmi kadācana /",
    "GSP27moksop_u:31885": " dṛṣṭim ālambya tiṣṭhāmi vartamānām ihātmanaḥ //MU_6,27.8//",
    "GSP27moksop_u:31886": " yathāprāpteṣu kāryeṣu parityaktaphalaiṣaṇaḥ /",
    "GSP27moksop_u:31887": " suṣuptasamayā buddhyā paritiṣṭhāmi kevalam //MU_6,27.9//",
    "GSP27moksop_u:31888": " bhāvābhāvamayīṃ cintām īhitānīhitānvitām /",
    "GSP27moksop_u:31889": " vimucyātmani tiṣṭhāmi ciraṃ jīvāmy anāmayaḥ //MU_6,27.10//",
    "GSP27moksop_u:31890": " prāṇāpānasamāyogasamayaṃ samanusmaran /",
    "GSP27moksop_u:31891": " svayam ātmani tuṣyāmi tenāsmi cirajīvitaḥ //MU_6,27.11//",
    "GSP27moksop_u:31892": " idam adya mayā labdham idaṃ lapsyāmi sundaram /",
    "GSP27moksop_u:31893": " iti cintā na me tena ciraṃ jīvāmy anāmayaḥ //MU_6,27.12//",
    "GSP27moksop_u:31894": " na staumi na ca nindāmi kvacit kiñcit kadācana /",
    "GSP27moksop_u:31895": " ātmano 'nyasya vā sādho tena jīvāmy anāmayaḥ //MU_6,27.13//",
    "GSP27moksop_u:31896": " na tuṣyati śubhaprāptau nāśubheṣv api khidyate /",
    "GSP27moksop_u:31897": " mano mama samaṃ nityaṃ tena jīvāmy anāmayaḥ //MU_6,27.14//",
    "GSP27moksop_u:31898": " paramaṃ tyāgam ālambya sarvam eva sadaiva hi /",
    "GSP27moksop_u:31899": " jīvitādi mayā tyaktaṃ tena jīvāmy anāmayaḥ //MU_6,27.15//",
    "GSP27moksop_u:31900": " praśāntacāpalaṃ vītaśokam astasamīhitam /",
    "GSP27moksop_u:31901": " mano mama mune śāntaṃ tena jīvāmy anāmayaḥ //MU_6,27.16//",
    "GSP27moksop_u:31902": " kāṣṭhaṃ vilāsinīṃ śailaṃ tṛṇam agniṃ himaṃ nabhaḥ /",
    "GSP27moksop_u:31903": " samaṃ sarvatra paśyāmi tena jīvāmy anāmayaḥ //MU_6,27.17//",
    "GSP27moksop_u:31904": " kim adya mama samprāptaṃ prātar vā bhavitā punaḥ /",
    "GSP27moksop_u:31905": " iti cintājvaro nāsti tena jīvāmy anāmayaḥ //MU_6,27.18//",
    "GSP27moksop_u:31906": " jarāmaraṇaduḥkheṣu rājyalābhasukheṣu ca /",
    "GSP27moksop_u:31907": " na bibhemi na hṛṣyāmi tena jīvāmy anāmayaḥ //MU_6,27.19//",
    "GSP27moksop_u:31908": " ayaṃ bandhuḥ paraś cāyaṃ mamāyam ayam anyataḥ /",
    "GSP27moksop_u:31909": " iti brahman na jānāmi tena jīvāmy anāmayaḥ //MU_6,27.20//",
    "GSP27moksop_u:31910": " āharan viharaṃs tiṣṭhann uttiṣṭhann ucchvasan svapan /",
    "GSP27moksop_u:31911": " deho 'ham iti no vedmi tena jīvāmy anāmayaḥ //MU_6,27.21//",
    "GSP27moksop_u:31912": " imaṃ saṃsāram ārambhaṃ suṣuptavad avasthitaḥ /",
    "GSP27moksop_u:31913": " asantam iva paśyāmi tena jīvāmy anāmayaḥ //MU_6,27.22//",
    "GSP27moksop_u:31914": " yathākālam upāyātāv arthānarthau samau mama /",
    "GSP27moksop_u:31915": " hastāv iva śarīrasthau tena jīvāmy anāmayaḥ //MU_6,27.23//",
    "GSP27moksop_u:31916": " apāriplavayā ṛjvyā sudṛśā snigdhamugdhayā /",
    "GSP27moksop_u:31917": " ṛju paśyāmi sarvatra tena jīvāmy anāmayaḥ //MU_6,27.24//",
    "GSP27moksop_u:31918": " āpādamastakānte 'smin na dehe mamatā mama /",
    "GSP27moksop_u:31919": " tyaktāhaṅkārapaṅkasya tena jīvāmy anāmayaḥ //MU_6,27.25//",
    "GSP27moksop_u:31920": " yat karomi yad aśnāmi tat tyaktvā tadvato 'pi me /",
    "GSP27moksop_u:31921": " mano naiṣkarmyam ādatte tena jīvāmy anāmayaḥ //MU_6,27.26//",
    "GSP27moksop_u:31922": " yadā yadā mune kiñcid vijānāmi tadā tadā /",
    "GSP27moksop_u:31923": " natim āyāmi nauddhatyaṃ tena jīvāmy anāmayaḥ //MU_6,27.27//",
    "GSP27moksop_u:31924": " karomīśo 'pi nākrāntiṃ paritapye na kheditaḥ /",
    "GSP27moksop_u:31925": " daridro 'pi na vāñchāmi tena jīvāmy anāmayaḥ //MU_6,27.28//",
    "GSP27moksop_u:31926": " naśyadrūpe śarīre 'sminn anaṣṭātmā cidāspadaḥ /",
    "GSP27moksop_u:31927": " bhūtavṛndaṃ hasāmy ārāt tena jīvāmy anāmayaḥ //MU_6,27.29//",
    "GSP27moksop_u:31928": " āśāpāśavinunnāyāś cittavṛttes samāhitaḥ /",
    "GSP27moksop_u:31929": " saṃsparśaṃ na dadāmy antas tena jīvāmy anāmayaḥ //MU_6,27.30//",
    "GSP27moksop_u:31930": " asattāṃ jagatas sattām ātmanaḥ karabilvavat /",
    "GSP27moksop_u:31931": " suptaḥ prabuddhaḥ paśyāmi tena jīvāmy anāmayaḥ //MU_6,27.31//",
    "GSP27moksop_u:31932": " kṣīṇaṃ bhinnaṃ ślathaṃ jīrṇaṃ kṣubdhaṃ kṣuṇṇaṃ kṣayaṃ gatam /",
    "GSP27moksop_u:31933": " paśyāmi navavat sarvaṃ tena jīvāmy anāmayaḥ //MU_6,27.32//",
    "GSP27moksop_u:31934": " sukhito 'smi sukhāsakte duḥkhito duḥkhite jane /",
    "GSP27moksop_u:31935": " sarvasya priyamitraṃ ca tena jīvāmy anāmayaḥ //MU_6,27.33//",
    "GSP27moksop_u:31936": " āpady acaladhīro 'smi jaganmitraṃ ca sampadi /",
    "GSP27moksop_u:31937": " bhāvābhāveṣu naivāsmi tena jīvāmy anāmayaḥ //MU_6,27.34//",
    "GSP27moksop_u:31938": " nāham asmi na cānyo me nāham anyasya kasyacit /",
    "GSP27moksop_u:31939": " iti me bhāvitaṃ cetas tena jīvāmy anāmayaḥ //MU_6,27.35//",
    "GSP27moksop_u:31940": " ahaṃ jagad ahaṃ vyoma deśakālakramāv aham /",
    "GSP27moksop_u:31941": " ahaṃ kriyeti me buddhis tena jīvāmy anāmayaḥ //MU_6,27.36//",
    "GSP27moksop_u:31942": " ghaṭaś cic cit paṭaś cit khaṃ cid vaṭaś śakaṭaś ca cit /",
    "GSP27moksop_u:31943": " cit sarvam iti me bhāvas tena jīvāmy anāmayaḥ //MU_6,27.37//",
    "GSP27moksop_u:31944": " ity ahaṃ muniśārdūla trilokīkamalālikaḥ /",
    "GSP27moksop_u:31945": " bhusuṇḍanāmā kākolaḥ kathitaś cirajīvitaḥ //MU_6,27.38//",
    "GSP27moksop_u:31946": " brahmārṇave vilulitaṃ trijagattaraṅgam utpādanāśavibhavena vibhinnarūpam /",
    "GSP27moksop_u:31947": " ālīnam unnamitam ākuladṛśyadṛśyam ālokayan prakalayaṃś ca ciraṃ sthito 'smi //MU_6,27.39//",
    "GSP27moksop_u:31948": " bhusuṇḍopākhyāne cirajīvitahetukathanaṃ nāma sargaḥ",
    "GSP27moksop_u:31949": " aṣṭāviṃśas sargaḥ",
    "GSP27moksop_u:31950": " bhusuṇḍaḥ:",
    "GSP27moksop_u:31951": " etat te kathitaṃ brahman yathāsmi yad ihāsmi vā /",
    "GSP27moksop_u:31952": " tvadājñāmātrasiddhyarthaṃ dhārṣṭyena jñānapāraga //MU_6,28.1//",
    "GSP27moksop_u:31953": " vasiṣṭhaḥ:",
    "GSP27moksop_u:31954": " aho nu citraṃ bhagavan bhavatā bhūṣaṇaṃ śruteḥ /",
    "GSP27moksop_u:31955": " ātmodantaḥ prakathitaḥ paraṃ vismayakāraṇam //MU_6,28.2//",
    "GSP27moksop_u:31956": " dhanyās te ye mahātmānam atyantaṃ cirajīvitam /",
    "GSP27moksop_u:31957": " bhavantaṃ paripṛcchanti dvitīyam iva padmajam //MU_6,28.3//",
    "GSP27moksop_u:31958": " vayam adya bhṛśaṃ dhanyās svātmodantam akhaṇḍitam /",
    "GSP27moksop_u:31959": " yathāvat pāvanaṃ buddhes sarvaṃ kathitavān asi //MU_6,28.4//",
    "GSP27moksop_u:31960": " prabhrāntaṃ dikṣu sarvāsu dṛṣṭā vibudhabhūmayaḥ /",
    "GSP27moksop_u:31961": " bhavān iva jagaty asmin na mahān avalokitaḥ //MU_6,28.5//",
    "GSP27moksop_u:31962": " kathañcit prāpyate kaccid bhrāntveha hi mahājanaḥ /",
    "GSP27moksop_u:31963": " na bhavān iva bhavyātmā sulabho jagati kvacit //MU_6,28.6//",
    "GSP27moksop_u:31964": " vaṃśakhaṇḍe hi kasmiṃścij jāyate mauktikaṃ yathā /",
    "GSP27moksop_u:31965": " jagatkhaṇḍe hi kasmiṃścij jāyate tvādṛśas tathā //MU_6,28.7//",
    "GSP27moksop_u:31966": " mayā tu sumahat kāryam adya sampāditaṃ śubham /",
    "GSP27moksop_u:31967": " puṇyadeho vimuktātmā yad bhavān avalokitaḥ //MU_6,28.8//",
    "GSP27moksop_u:31968": " tad astu tava kalyāṇaṃ praviśātmaguhāṃ śubhām /",
    "GSP27moksop_u:31969": " madhyāhnasamayo 'yaṃ me vrajāmi suramandiram //MU_6,28.9//",
    "GSP27moksop_u:31970": " ity ākarṇya bhusuṇḍo 'sau jagrāhotthāya pādapāt /",
    "GSP27moksop_u:31971": " saṅkalpitābhyāṃ hastābhyāṃ supātraṃ hemapallavam //MU_6,28.10//",
    "GSP27moksop_u:31972": " kalpavṛkṣalatāpuṣpakesareṇa himatviṣā /",
    "GSP27moksop_u:31973": " tat pātraṃ mauktikārgheṇa pūrayām āsa pūrṇadhīḥ //MU_6,28.11//",
    "GSP27moksop_u:31974": " tenārghyapādyapātreṇa trinetram iva mām asau /",
    "GSP27moksop_u:31975": " āpādamastakaṃ bhaktyā pūjayām āsa pūrvajaḥ //MU_6,28.12//",
    "GSP27moksop_u:31976": " anuvrajyākadarthena khagendrālam iti bruvan /",
    "GSP27moksop_u:31977": " viṣṭarād aham utthāya tataḥ khagavad āplutaḥ //MU_6,28.13//",
    "GSP27moksop_u:31978": " vyomni yojanamātreṇa madanuvrajyayā gataḥ /",
    "GSP27moksop_u:31979": " karaṃ kareṇāvaṣṭabhya balāt saṃrodhitaḥ khagaḥ //MU_6,28.14//",
    "GSP27moksop_u:31980": " mayi yāte tato dīrghe gaganādhvany adṛśyatām /",
    "GSP27moksop_u:31981": " nivṛtto 'sau vihaṅgeśo dustyajā saṅgatis satām //MU_6,28.15//",
    "GSP27moksop_u:31982": " anyo'nyaṃ mayi tasmiṃś ca taraṅgaka ivāmbudhau /",
    "GSP27moksop_u:31983": " vyomany adṛśyatāṃ yāte gatas smṛtyā munīn aham //MU_6,28.16//",
    "GSP27moksop_u:31984": " saptarṣimaṇḍalaṃ prāpya jāyayā paripūjitaḥ /",
    "GSP27moksop_u:31985": " vismayotphullahṛdayas tato 'haṃ rāghavāvasam //MU_6,28.17//",
    "GSP27moksop_u:31986": " bhusuṇḍo bhavyatuṇḍo 'sau tasmin kalpalatālaye /",
    "GSP27moksop_u:31987": " samaś śāntamanā mānyas svasamādhānavān abhūt //MU_6,28.18//",
    "GSP27moksop_u:31988": " jīvaty adyāpi matimāṃs tasminn eva latādale /",
    "GSP27moksop_u:31989": " tatraiva saṃsthito meros tathaiva kanakadrume //MU_6,28.19//",
    "GSP27moksop_u:31990": " yāte kṛtayugasyādau purā varṣaśatadvaye /",
    "GSP27moksop_u:31991": " saṅgato 'haṃ bhusuṇḍena merau śṛṅgadrume 'bhavam //MU_6,28.20//",
    "GSP27moksop_u:31992": " adya rāma kṛte kṣīṇe tretā samparivartate /",
    "GSP27moksop_u:31993": " madhye tretāyugasyāsya jātas tvaṃ ripusūdana //MU_6,28.21//",
    "GSP27moksop_u:31994": " punar adyāṣṭamaṃ varṣaṃ tatraivopari bhūbhṛtaḥ /",
    "GSP27moksop_u:31995": " milito 'bhūd bhusuṇḍo 'sau tathaivājararūpavān //MU_6,28.22//",
    "GSP27moksop_u:31996": " itīdaṃ kathitaṃ citraṃ bhusuṇḍodantam uttamam /",
    "GSP27moksop_u:31997": " śrutvā vicārya caivāntar yad yuktaṃ tat samācara //MU_6,28.23//",
    "GSP27moksop_u:31998": " iti sumunibhusuṇḍasaṅkathāṃ yo vimalamatiḥ pravicārayiṣyatīha /",
    "GSP27moksop_u:31999": " bhavabhayabahalāṃ kusaṃsṛtiṃ sa prasabham asatsaritaṃ tariṣyatīti //MU_6,28.24//",
    "GSP27moksop_u:32000": " bhusuṇḍopākhyānaṃ samāptam",
    "GSP27moksop_u:32001": " ekonatriṃśas sargaḥ",
    "GSP27moksop_u:32002": " vasiṣṭhaḥ:",
    "GSP27moksop_u:32003": " evaṃ bhusuṇḍavṛttāntaḥ kathitas te mayānagha /",
    "GSP27moksop_u:32004": " anayā prajñayā tīrṇo bhusuṇḍo mohasaṅkaṭāt //MU_6,29.1//",
    "GSP27moksop_u:32005": " etāṃ dṛṣṭim avaṣṭabhya svaprāṇābhyāsapūrvikām /",
    "GSP27moksop_u:32006": " bhusuṇḍavan mahābāho bhava tīrṇabhavārṇavaḥ //MU_6,29.2//",
    "GSP27moksop_u:32007": " yathā jñānena yogena santatābhyāsajanmanā /",
    "GSP27moksop_u:32008": " bhusuṇḍo 'vāptavān prāpyaṃ tathā sādhaya tat padam //MU_6,29.3//",
    "GSP27moksop_u:32009": " asaktabuddhayas santo bhusuṇḍavad avasthitim /",
    "GSP27moksop_u:32010": " prāpnuvanti pare tattve prāṇāpānāvalokinaḥ //MU_6,29.4//",
    "GSP27moksop_u:32011": " etā vicitrā bhavatā śrutā vijñānadṛṣṭayaḥ /",
    "GSP27moksop_u:32012": " idānīṃ dhiyam ālambya yathecchasi tathā kuru //MU_6,29.5//",
    "GSP27moksop_u:32013": " rāmaḥ:",
    "GSP27moksop_u:32014": " bhagavan bhavatā bhūmibhāsvatā jñānaraśmibhiḥ /",
    "GSP27moksop_u:32015": " hārdam uddāmadaurātmyaṃ pramṛṣṭam akhilaṃ tamaḥ //MU_6,29.6//",
    "GSP27moksop_u:32016": " prabuddhās smaḥ prahṛṣṭās smaḥ praviṣṭās smas svam āspadam /",
    "GSP27moksop_u:32017": " sthitās smo jñātavijñeyā bhavanto hy aparā iva //MU_6,29.7//",
    "GSP27moksop_u:32018": " aho bhusuṇḍacaritaṃ paraṃ vismayakārakam /",
    "GSP27moksop_u:32019": " bhagavan bhavatā proktam uttamārthāvabodhadam //MU_6,29.8//",
    "GSP27moksop_u:32020": " bhusuṇḍacarite brahmann etasmin yat tvayā vibho /",
    "GSP27moksop_u:32021": " tac charīragṛhaṃ proktaṃ māṃsacarmāsthinirmitam //MU_6,29.9//",
    "GSP27moksop_u:32022": " tat kena nāma racitaṃ kuto vā tat samutthitam /",
    "GSP27moksop_u:32023": " kathaṃ vā sthitim āyātaṃ ko vā tatrāvatiṣṭhate //MU_6,29.10//",
    "GSP27moksop_u:32024": " vasiṣṭhaḥ:",
    "GSP27moksop_u:32025": " paramārthāvabodhāya doṣāpākaraṇāya ca /",
    "GSP27moksop_u:32026": " śṛṇu rāghava tattvena vakṣyamāṇam idaṃ mayā //MU_6,29.11//",
    "GSP27moksop_u:32027": " asthisthūṇaṃ navadvāraṃ raktamāṃsāvalepanam /",
    "GSP27moksop_u:32028": " śarīrasadanaṃ rāma na kenacid idaṃ kṛtam //MU_6,29.12//",
    "GSP27moksop_u:32029": " ābhāsamātram evedam ittham evāvabhāsate /",
    "GSP27moksop_u:32030": " dvicandravibhramākāraṃ sad asac ca vyavasthitam //MU_6,29.13//",
    "GSP27moksop_u:32031": " dvicandravibhramavidhau dvicandratvaṃ sad eva hi /",
    "GSP27moksop_u:32032": " vastutaś caika evendus sthitir dehe tathaiva hi //MU_6,29.14//",
    "GSP27moksop_u:32033": " dehapratyayakāle hi deho 'yaṃ san vyavasthitaḥ /",
    "GSP27moksop_u:32034": " asann eva vastutas sa proktas sadasadātmakaḥ //MU_6,29.15//",
    "GSP27moksop_u:32035": " svapnas svapnavidhau satyas tv anyadā sa mudhaiva hi /",
    "GSP27moksop_u:32036": " budbudo budbudavidhau satyo mithyaiva cānyadā //MU_6,29.16//",
    "GSP27moksop_u:32037": " deho dehāvadhau satyo 'py asatya itarāvadhau /",
    "GSP27moksop_u:32038": " pratibhāsāvadhau tāpe jalaṃ sad asad anyadā //MU_6,29.17//",
    "GSP27moksop_u:32039": " pratibhāsāvadhau dehas sann asaṃs tv anyadā smṛtaḥ /",
    "GSP27moksop_u:32040": " ābhāsamātram evedam itthaṃ samprati bhāsate //MU_6,29.18//",
    "GSP27moksop_u:32041": " ayaṃ nāmāham ity antar gṛhītamananaṃ sthitam //MU_6,29.19//",
    "GSP27moksop_u:32042": " māṃsāsthimayanirmāṇaṃ deho nānyad iti bhramam /",
    "GSP27moksop_u:32043": " tyaja saṅkalpanirmāṇā dehās santi sahasraśaḥ //MU_6,29.20//",
    "GSP27moksop_u:32044": " varatalpagato yena svapne dehena diktaṭam /",
    "GSP27moksop_u:32045": " paribhramasi he rāma sa dehas te kva saṃsthitaḥ //MU_6,29.21//",
    "GSP27moksop_u:32046": " jāgarāyāṃ manorājye yena svargapurāntaram /",
    "GSP27moksop_u:32047": " paribhramasi meruṃ vā sa dehas te kva saṃsthitaḥ //MU_6,29.22//",
    "GSP27moksop_u:32048": " svapneṣv api ca yas svapnas tatra yena mahītaṭān /",
    "GSP27moksop_u:32049": " paribhramasi he rāma sa dehas te kva saṃsthitaḥ //MU_6,29.23//",
    "GSP27moksop_u:32050": " gatair dehair manorājye mahāvibhavabhūmiṣu /",
    "GSP27moksop_u:32051": " paribhramasi yeneha sa dehas te kva saṃsthitaḥ //MU_6,29.24//",
    "GSP27moksop_u:32052": " manorājye manorājye vicitrā yā jagatkriyāḥ /",
    "GSP27moksop_u:32053": " prakaroṣi mahābāho yair dehais te kva saṃsthitāḥ //MU_6,29.25//",
    "GSP27moksop_u:32054": " vilāsinyānurāgiṇyā yena saṅkalpakāntayā /",
    "GSP27moksop_u:32055": " nirvṛtiṃ yāsi dehena sa dehas te kva saṃsthitaḥ //MU_6,29.26//",
    "GSP27moksop_u:32056": " ete rāma yathā dehā mānasaspandasanmayāḥ /",
    "GSP27moksop_u:32057": " tathaiva tādṛgārambho deho 'yaṃ mānasas smṛtaḥ //MU_6,29.27//",
    "GSP27moksop_u:32058": " idaṃ dhanam ayaṃ deho deśo 'yam iti yo bhramaḥ /",
    "GSP27moksop_u:32059": " tat sarvaṃ cittavīryasya saṅkalpasya vijṛmbhitam //MU_6,29.28//",
    "GSP27moksop_u:32060": " dīrghaṃ svapnam imaṃ viddhi dīrghaṃ vā cittavibhramam /",
    "GSP27moksop_u:32061": " dīrghaṃ vāpi manorājyaṃ saṃsāraṃ raghunandana //MU_6,29.29//",
    "GSP27moksop_u:32062": " prabodham eṣyasi yadā param ātmecchayā svayā /",
    "GSP27moksop_u:32063": " drakṣyasi tvaṃ tadā samyag idam ūrdhvād adho yathā //MU_6,29.30//",
    "GSP27moksop_u:32064": " svapnasaṅkalpakalane yathānyeva jagatsthitiḥ /",
    "GSP27moksop_u:32065": " tathaiveyaṃ hi saṅkalpakalanā kācid eva ha //MU_6,29.31//",
    "GSP27moksop_u:32066": " yathā pūrvaṃ mayotpattiḥ proktā kamalajanmanaḥ /",
    "GSP27moksop_u:32067": " manasas svayam evāntas saṅkalpakalanodbhavā //MU_6,29.32//",
    "GSP27moksop_u:32068": " vicitraracanopetam anantaśatavibhramam /",
    "GSP27moksop_u:32069": " saṅkalpakalanāmātraṃ tathedam avabhāsate //MU_6,29.33//",
    "GSP27moksop_u:32070": " yathā kalita ābhāso manaso 'bjajatāgatau /",
    "GSP27moksop_u:32071": " dehavac cintito dehas sthito 'nyas tadvad eva hi //MU_6,29.34//",
    "GSP27moksop_u:32072": " prākpravāhacirābhyasto vāsanāvilayena yaḥ /",
    "GSP27moksop_u:32073": " tathaiva dṛśyate dehas tadākṛtyudayena saḥ //MU_6,29.35//",
    "GSP27moksop_u:32074": " pauruṣeṇa prayatnena saṅkalpo hy ayam eva cet /",
    "GSP27moksop_u:32075": " anyathā bhāvyate rāma bhūyate tad ihānyathā //MU_6,29.36//",
    "GSP27moksop_u:32076": " ayaṃ so 'haṃ mamāyaṃ ca saṃsāra iti bhāvite /",
    "GSP27moksop_u:32077": " satyo 'yaṃ bhāsate rāma bhāvanādārḍhyasambhavaḥ //MU_6,29.37//",
    "GSP27moksop_u:32078": " bhāvitaṃ tīvravegena yad evāśu tad eva ca /",
    "GSP27moksop_u:32079": " sarvatra dṛśyate rāma kāntevātyantavallabhā //MU_6,29.38//",
    "GSP27moksop_u:32080": " aharvyāpṛtir abhyastā yathā svapne 'pi dṛśyate /",
    "GSP27moksop_u:32081": " tathā sambhāvanābhyastas saṃsāro 'py avalokyate //MU_6,29.39//",
    "GSP27moksop_u:32082": " yathā svapnāvadhau kṣipram aharvad avabhāsate /",
    "GSP27moksop_u:32083": " tathedaṃ sarvakālastham api saṃlakṣyate ciram //MU_6,29.40//",
    "GSP27moksop_u:32084": " vyomany eva yathā tāpasantapte dṛśyate sarit /",
    "GSP27moksop_u:32085": " dharāpy avidyamānaiva saṅkalpād dṛśyate tathā //MU_6,29.41//",
    "GSP27moksop_u:32086": " dṛśyate dṛṣṭivairūpyād yathā vyomani piñchikā /",
    "GSP27moksop_u:32087": " tathaiveyaṃ jagallakṣmīr durjñānād eva bhāsate //MU_6,29.42//",
    "GSP27moksop_u:32088": " bhīrur apy eti na yathā svasaṅkalpeṣu sambhramam /",
    "GSP27moksop_u:32089": " svasaṅkalpe 'pi saṃsāre na tathaiti bhayaṃ sudhīḥ //MU_6,29.43//",
    "GSP27moksop_u:32090": " sva eva hi svabhāvo 'yam itthaṃ samprati bhāsate /",
    "GSP27moksop_u:32091": " saṃsārasaraṇisthityā kasmāt ko 'tra vibhāti kim //MU_6,29.44//",
    "GSP27moksop_u:32092": " sa eva kiñcit saṃśodhyaś śuddhyā vimalatāṃ gate /",
    "GSP27moksop_u:32093": " tasmin na dṛśyate rāma moho 'yaṃ jāgataś calaḥ //MU_6,29.45//",
    "GSP27moksop_u:32094": " samyagālokamātreṇa svabhāvaś śuddhim ṛcchati /",
    "GSP27moksop_u:32095": " na gṛhṇāti malaṃ bhūyas tāmratām iva kāñcanam //MU_6,29.46//",
    "GSP27moksop_u:32096": " ābhāsamātram evaitan na san nāsaj jagattrayam /",
    "GSP27moksop_u:32097": " ity anyakalanātyāgaṃ samyagālokanaṃ viduḥ //MU_6,29.47//",
    "GSP27moksop_u:32098": " maraṇaṃ jīvitaṃ svargo jñānam ajñānam eva ca /",
    "GSP27moksop_u:32099": " cidābhāsād ṛte nāstīty ekatā samyagīkṣaṇam //MU_6,29.48//",
    "GSP27moksop_u:32100": " tvamahantādisaṃsāram idam etā diśo daśa /",
    "GSP27moksop_u:32101": " sarvaṃ svābhāsam eveti samyagālokanaṃ viduḥ //MU_6,29.49//",
    "GSP27moksop_u:32102": " sadasanmayasaṃsāre yathābhūtārthadarśanāt /",
    "GSP27moksop_u:32103": " nāstam eti na codeti samyagālokanān manaḥ //MU_6,29.50//",
    "GSP27moksop_u:32104": " nirṇīya sarvabhāvānām asattvaṃ sattvam eva vā /",
    "GSP27moksop_u:32105": " niṣkāmaṃ śāntim abhyeti samyagālokanān manaḥ //MU_6,29.51//",
    "GSP27moksop_u:32106": " na nindati na ca stauti na hṛṣyati na śocati /",
    "GSP27moksop_u:32107": " śītalaṃ satyatām eti samyagālokanān manaḥ //MU_6,29.52//",
    "GSP27moksop_u:32108": " avaśyam eva martavyaṃ sarvair eva hi bandhubhiḥ /",
    "GSP27moksop_u:32109": " iti bandhuviyogeṣu kiṃ vṛthā paritapyase //MU_6,29.53//",
    "GSP27moksop_u:32110": " avaśyam eva ca mayā martavyam iti niścaye /",
    "GSP27moksop_u:32111": " ity ātmamaraṇaprāptau kiṃ mudhā paritapyase //MU_6,29.54//",
    "GSP27moksop_u:32112": " avaśyam eva jātena kiñcit svavibhavādikam /",
    "GSP27moksop_u:32113": " prāptavyaṃ puruṣeṇeti harṣasyāvasaro hi kaḥ //MU_6,29.55//",
    "GSP27moksop_u:32114": " sarvasyaiva hi saṃsāre narasya vyavahāriṇaḥ /",
    "GSP27moksop_u:32115": " anarthāya bhavaty āpac chokasyāvasaro hi kaḥ //MU_6,29.56//",
    "GSP27moksop_u:32116": " bruḍaty udeti sphurati budbudaugha ivārṇave /",
    "GSP27moksop_u:32117": " idaṃ hi janatājālaṃ kim atra paridevanā //MU_6,29.57//",
    "GSP27moksop_u:32118": " sat sad eva sadaivaitad asad evāsad eva hi /",
    "GSP27moksop_u:32119": " kriyāvaicitryamātre tu kim asmin paridevanā //MU_6,29.58//",
    "GSP27moksop_u:32120": " nāham asmi na cābhūvaṃ na bhaviṣyāmi cādhunā /",
    "GSP27moksop_u:32121": " deho 'haṃ cittadoṣo 'yaṃ kim anyat paridevyate //MU_6,29.59//",
    "GSP27moksop_u:32122": " dehāc ced anya evāhaṃ cidābhāsas tad aṅga he /",
    "GSP27moksop_u:32123": " kau tau me sadasadbhāvau yanniṣṭhaṃ paritapyate //MU_6,29.60//",
    "GSP27moksop_u:32124": " iti niścayavat tv antas samyagjñānān mano muneḥ /",
    "GSP27moksop_u:32125": " nāstam eti na codeti na cāntaḥ paritapyate //MU_6,29.61//",
    "GSP27moksop_u:32126": " paratām eva tāṃ so 'ntar anuttarapadasthitām /",
    "GSP27moksop_u:32127": " ādatte tittirir mṛdvīṃ tṛṇakoṭim ivāmalām //MU_6,29.62//",
    "GSP27moksop_u:32128": " etadartham asatye 'smin nāsthā kāryā manāg api /",
    "GSP27moksop_u:32129": " surajjveva balīvardo badhyate jantur āsthayā //MU_6,29.63//",
    "GSP27moksop_u:32130": " asatsvapnaṃ dṛḍham idam iti nirṇīya buddhitaḥ /",
    "GSP27moksop_u:32131": " āsthārahitayā dṛṣṭyā vihartavyam ihānagha //MU_6,29.64//",
    "GSP27moksop_u:32132": " kartavyam eva kartavyaṃ yasya na pratibhāsate /",
    "GSP27moksop_u:32133": " so 'ntaśśītalatām eti dinānte bhuvanaṃ yathā //MU_6,29.65//",
    "GSP27moksop_u:32134": " pravibhāgaṃ parityajya padārthapaṭalavraje /",
    "GSP27moksop_u:32135": " ābhāsamātrasāmānyam idam ālokayānagha //MU_6,29.66//",
    "GSP27moksop_u:32136": " ābhāsamātrakaṃ rāma cintāmarśakalaṅkitam /",
    "GSP27moksop_u:32137": " tatas tad api santyajya nirābhāso bhavottamaḥ //MU_6,29.67//",
    "GSP27moksop_u:32138": " cidākāśamayo nityas sarvagas sarvavarjitaḥ /",
    "GSP27moksop_u:32139": " ābhāsasya parityāge bhavasy ekāntanirmalaḥ //MU_6,29.68//",
    "GSP27moksop_u:32140": " nāham asmi na me bhogās satyā ity abhibhāvite /",
    "GSP27moksop_u:32141": " nedam āḍambaraṃ vyartham anarthāyāvabhāsate //MU_6,29.69//",
    "GSP27moksop_u:32142": " aham eva hi vā sarvaṃ cid ity evābhibhāvite /",
    "GSP27moksop_u:32143": " nedam āḍambaraṃ vyartham anarthāyāvabhāsate //MU_6,29.70//",
    "GSP27moksop_u:32144": " darśanadvayam apy etat satyam atyantasiddhidam /",
    "GSP27moksop_u:32145": " yad ekam etayor vetsi ramyaṃ tad rāma saṃśraya //MU_6,29.71//",
    "GSP27moksop_u:32146": " dvābhyām evātha vai tābhyāṃ darśanābhyām ihānagha /",
    "GSP27moksop_u:32147": " viharan kuru kalyāṇaṃ rāgadveṣaparikṣayāt //MU_6,29.72//",
    "GSP27moksop_u:32148": " yat kiñcid ucitaṃ loke yan nabhasy atha yat pare /",
    "GSP27moksop_u:32149": " tat sarvaṃ prāpyate rāma rāgadveṣaparikṣayāt //MU_6,29.73//",
    "GSP27moksop_u:32150": " rāgāhihitayā buddhyā yādṛg rāma viceṣṭyate /",
    "GSP27moksop_u:32151": " tat tad eva prayāty āśu mūḍhānāṃ viparītatām //MU_6,29.74//",
    "GSP27moksop_u:32152": " dveṣadoṣoparuddhāsu na guṇāś cittavṛttiṣu /",
    "GSP27moksop_u:32153": " padaṃ kurvanti dagdhāsu sthalīṣu hariṇā iva //MU_6,29.75//",
    "GSP27moksop_u:32154": " rāgo dveṣaś ca sarpau dvau na nilīnau manobile /",
    "GSP27moksop_u:32155": " yasya kalpataros tasmāt kiṃ nāmāṅga na labhyate //MU_6,29.76//",
    "GSP27moksop_u:32156": " ye hi prājñās suniyatā vidagdhāś śāstraśālinaḥ /",
    "GSP27moksop_u:32157": " rāgadveṣamayās te cej jambukās tad dhig astu tān //MU_6,29.77//",
    "GSP27moksop_u:32158": " mad dhanaṃ bhuktam anyena dhanaṃ bhuktaṃ mayānyataḥ /",
    "GSP27moksop_u:32159": " itthaṃ saṃvyavahārehā ko rāgadveṣayoḥ kramaḥ //MU_6,29.78//",
    "GSP27moksop_u:32160": " dhanāni bandhavo mitraṃ punar āyānti yānti ca /",
    "GSP27moksop_u:32161": " kim eteṣu naraḥ prājño rajyate vā virajyate //MU_6,29.79//",
    "GSP27moksop_u:32162": " bhāvābhāvabhavābhogā māyeyaṃ pārameśvarī /",
    "GSP27moksop_u:32163": " saṃsāraracanāsarpī prasaktaṃ pradahaty alam //MU_6,29.80//",
    "GSP27moksop_u:32164": " na dhanaṃ na jano nāsmi satyaṃ rāghava vastutaḥ /",
    "GSP27moksop_u:32165": " mithyaiva mithyāvalitam itīdaṃ parilakṣyate //MU_6,29.81//",
    "GSP27moksop_u:32166": " ādyantayos sarvam asan madhye 'py asthiram ādhimat /",
    "GSP27moksop_u:32167": " kva badhnātu dhṛtiṃ dhīro hy anyakalpitakhadrume //MU_6,29.82//",
    "GSP27moksop_u:32168": " ekena kalpitā khe strī bhuṅkte tāṃ dūrago 'paraḥ /",
    "GSP27moksop_u:32169": " itīyam aṅga saṃsāraracanā netaraḥ kramaḥ //MU_6,29.83//",
    "GSP27moksop_u:32170": " ihājavañjavībhāvam imam ākulam ātatam /",
    "GSP27moksop_u:32171": " gandharvapuranirmāṇavināśena samaṃ viduḥ //MU_6,29.84//",
    "GSP27moksop_u:32172": " svapnasaṅkalpapuravad asad evedam utthitam /",
    "GSP27moksop_u:32173": " kāladairghyadhiyā jātapratyayaṃ jātam adya vaḥ //MU_6,29.85//",
    "GSP27moksop_u:32174": " nāsi nāyaṃ paṭo nārtho vidyate bhittibhāgavān /",
    "GSP27moksop_u:32175": " saṅkalpakalanaiveyam abhyāsāt puṣṭatāṃ gatā //MU_6,29.86//",
    "GSP27moksop_u:32176": " suṣuptasaṃsthito nityaṃ vitate śāśvate pade /",
    "GSP27moksop_u:32177": " na kaścid eva parame bhavān ātmani saṃsthitaḥ //MU_6,29.87//",
    "GSP27moksop_u:32178": " sarvaṃ tatrastha evedaṃ suṣuptapadavicyutaḥ /",
    "GSP27moksop_u:32179": " paripaśyasi saṃsāradīrghasvapnam urubhramam //MU_6,29.88//",
    "GSP27moksop_u:32180": " ajñānanidrāsughanasvasvabhāvān manāk cyutaḥ /",
    "GSP27moksop_u:32181": " saṃsārasvapnasambhrānto bhavān ayam iha sthitaḥ //MU_6,29.89//",
    "GSP27moksop_u:32182": " tad etāṃ vitatāṃ nidrāṃ ghanājñānamayātmikām /",
    "GSP27moksop_u:32183": " tyajālakṣmīm iva prāptanidhānaḥ puruṣottama //MU_6,29.90//",
    "GSP27moksop_u:32184": " prabodham ehi paśyāccham ātmānam uditaṃ sadā /",
    "GSP27moksop_u:32185": " nirvikalpacidābhāsaṃ prātaḥ padmo raviṃ yathā //MU_6,29.91//",
    "GSP27moksop_u:32186": " prabudhyasva prabudhyasva punaḥ punar ayaṃ mayā /",
    "GSP27moksop_u:32187": " prabodhyase mahābāho paśyātmārkam anāmayam //MU_6,29.92//",
    "GSP27moksop_u:32188": " mayaitenātiśītena vṛṣṭena jñānavāriṇā /",
    "GSP27moksop_u:32189": " suśabdaśālinā rāma ghanenevāsi bodhitaḥ //MU_6,29.93//",
    "GSP27moksop_u:32190": " bodham āsādaya paraṃ prabuddho 'sy eva rāghava /",
    "GSP27moksop_u:32191": " satyam ālokayālīkaṃ tyaktvemaṃ jāgataṃ bhramam //MU_6,29.94//",
    "GSP27moksop_u:32192": " na te janma na te duḥkhaṃ na doṣas te na te bhramaḥ /",
    "GSP27moksop_u:32193": " sarvasaṅkalpamuktas tvaṃ svātmanātmani saṃsthitaḥ //MU_6,29.95//",
    "GSP27moksop_u:32194": " parigalitavikalpadoṣajālas samasitasārasuṣuptasomyavṛttiḥ /",
    "GSP27moksop_u:32195": " ativitatam idaṃ ca somyarūpaṃ samupaśamātmani tiṣṭha he mahātman //MU_6,29.96//",
    "GSP27moksop_u:32196": " paramārthayogopadeśo nāma sargaḥ",
    "GSP27moksop_u:32197": " triṃśas sargaḥ",
    "GSP27moksop_u:32198": " vālmīkiḥ:",
    "GSP27moksop_u:32199": " ity ākarṇayati svacchasamacetasi rāghave /",
    "GSP27moksop_u:32200": " viśrānte svātmani svairaṃ paramānandam āgate //MU_6,30.1//",
    "GSP27moksop_u:32201": " tatrastheṣu ca sarveṣu teṣūpaśamaśāliṣu /",
    "GSP27moksop_u:32202": " aparikṣubdhacitteṣu sthiteṣv abhyuditātmasu //MU_6,30.2//",
    "GSP27moksop_u:32203": " saṃśāntasakalaspandaśabdasaṃvyavahāriṇi /",
    "GSP27moksop_u:32204": " sabhābhoge sthite somye rātrāv iva mahītale //MU_6,30.3//",
    "GSP27moksop_u:32205": " pramūkamugdhaghaṇṭāsu niṣaṇṇāsu nabhastale /",
    "GSP27moksop_u:32206": " śṛṇvantīṣv iva śuddhāsu patākāsu vaco muneḥ //MU_6,30.4//",
    "GSP27moksop_u:32207": " śāntasañcārasaṅkrāntaniścalāsyeṣu pakṣiṣu /",
    "GSP27moksop_u:32208": " svapatsv antaḥpurāṇāṃ ca pañjareṣv ālayeṣu ca //MU_6,30.5//",
    "GSP27moksop_u:32209": " vicārayatsu tattvārthaṃ buddhyā prāptavikāsayā /",
    "GSP27moksop_u:32210": " sutattvajñeṣu sabhyeṣu sahajānandaśāliṣu //MU_6,30.6//",
    "GSP27moksop_u:32211": " paropaśamaśālinyā tayā sadvākyamālayā /",
    "GSP27moksop_u:32212": " vinayāvanatistheṣu krīḍāmarkaṭakeṣv api //MU_6,30.7//",
    "GSP27moksop_u:32213": " rāghavasyātmaviśrāntisthityarthaṃ vacanaughataḥ /",
    "GSP27moksop_u:32214": " virarāma munir vāri sasetv ātmarayād iva //MU_6,30.8//",
    "GSP27moksop_u:32215": " atha yāte muhūrtārdhe rāghave pratibodhite /",
    "GSP27moksop_u:32216": " punar āha tam evārthaṃ vasiṣṭho vadatāṃ varaḥ //MU_6,30.9//",
    "GSP27moksop_u:32217": " vasiṣṭhaḥ:",
    "GSP27moksop_u:32218": " rāma samyakprabuddho 'si svātmānam asi labdhavān /",
    "GSP27moksop_u:32219": " etam evāvalambyāntas tiṣṭha meha madaṃ kṛthāḥ //MU_6,30.10//",
    "GSP27moksop_u:32220": " idaṃ saṃsāracakraṃ hi nābhau saṅkalpamātrake /",
    "GSP27moksop_u:32221": " saṃrodhitāyāṃ vahanād raghunandana rudhyate //MU_6,30.11//",
    "GSP27moksop_u:32222": " bodhitāyāṃ manonābhyām idaṃ saṃsāracakrakam /",
    "GSP27moksop_u:32223": " prayatnād rodhitam api pravahaty eva vegataḥ //MU_6,30.12//",
    "GSP27moksop_u:32224": " paraṃ pauruṣam āśritya balaṃ prajñāṃ ca yuktitaḥ /",
    "GSP27moksop_u:32225": " nābhiṃ saṃsāracakrasya cittam eva nirodhayet //MU_6,30.13//",
    "GSP27moksop_u:32226": " prajñāsaujanyayuktena śāstrasaṃvalitena ca /",
    "GSP27moksop_u:32227": " pauruṣeṇa na yat prāptaṃ na tat kvacana labhyate //MU_6,30.14//",
    "GSP27moksop_u:32228": " daivaikaparatāṃ tyaktvā bālabodhopakalpitām /",
    "GSP27moksop_u:32229": " nijaṃ prayatnam āśritya cittam ādau nirodhayet //MU_6,30.15//",
    "GSP27moksop_u:32230": " ā viriñcāt pravṛttena bhrameṇājñānarūpiṇā /",
    "GSP27moksop_u:32231": " asad eva sadābhāsam idam ālakṣyate 'nagha //MU_6,30.16//",
    "GSP27moksop_u:32232": " ajñānabhramavistāramithyaikākṛtayo 'nagha /",
    "GSP27moksop_u:32233": " ime dehā bhramantīha sarva evāsadutthitāḥ //MU_6,30.17//",
    "GSP27moksop_u:32234": " saṅkalpapuruṣasyeva dehasyārthe kadācana /",
    "GSP27moksop_u:32235": " sukhaduḥkhavikāritvaṃ na kāryaṃ rāma dhīmatā //MU_6,30.18//",
    "GSP27moksop_u:32236": " duḥkhamlānamukhakledī prasannāt kledavarjitāt /",
    "GSP27moksop_u:32237": " api citranarād dehanaras tucchataras smṛtaḥ //MU_6,30.19//",
    "GSP27moksop_u:32238": " ādhivyādhiparimlāne svayaṃ kledini nāśini /",
    "GSP27moksop_u:32239": " na tathā sthiratā dehe citrapuṃsi yathā kila //MU_6,30.20//",
    "GSP27moksop_u:32240": " vināśito hi citrastho deho naśyati nānyathā /",
    "GSP27moksop_u:32241": " avaśyanāśo nāśātmā svayaṃ deho vinaśyati //MU_6,30.21//",
    "GSP27moksop_u:32242": " pālitas susthirāṃ śobhām ādatte citramānavaḥ /",
    "GSP27moksop_u:32243": " dehas tu pālito 'py uccair naśyaty eva na vardhate //MU_6,30.22//",
    "GSP27moksop_u:32244": " tena śreṣṭhaś citradeho nāyaṃ saṅkalpadehakaḥ /",
    "GSP27moksop_u:32245": " ye guṇāś citradehe hi na te saṅkalpadehake //MU_6,30.23//",
    "GSP27moksop_u:32246": " citradehād api jaḍād yo 'yaṃ tucchataraḥ kila /",
    "GSP27moksop_u:32247": " tasmin māṃsamaye dehe kevāsthā bhavato 'nagha //MU_6,30.24//",
    "GSP27moksop_u:32248": " dīrghasaṅkalpadeho 'yam asmin kvāsthā mahāmate /",
    "GSP27moksop_u:32249": " svalpasaṅkalpajād dehād api tucchataro hy ayam //MU_6,30.25//",
    "GSP27moksop_u:32250": " svalpasaṅkalpajo dīrghais sukhaduḥkhair na gṛhyate /",
    "GSP27moksop_u:32251": " dīrghasaṅkalpajaś cāyaṃ dīrghaduḥkhena duḥkhitaḥ //MU_6,30.26//",
    "GSP27moksop_u:32252": " deho hi saṅkalpamayo nāyam asti na nāsti ca /",
    "GSP27moksop_u:32253": " kiṃ vyartham etadarthaṃ hi mūḍho 'yaṃ kleśabhāg janaḥ //MU_6,30.27//",
    "GSP27moksop_u:32254": " yathā citramaye puṃsi kṣate kṣīṇe na vaḥ kṣatiḥ /",
    "GSP27moksop_u:32255": " yathā saṅkalpapuruṣe kṣate kṣīṇe na vaḥ kṣatiḥ //MU_6,30.28//",
    "GSP27moksop_u:32256": " yathā manorājyamaye kṣate kṣīṇe na vaḥ kṣatiḥ /",
    "GSP27moksop_u:32257": " yathā dvitīye śaśini kṣate kṣīṇe na vaḥ kṣatiḥ //MU_6,30.29//",
    "GSP27moksop_u:32258": " yathā svapnasamārambhe kṣate kṣīṇe na vaḥ kṣatiḥ /",
    "GSP27moksop_u:32259": " yathā ghanātapajale kṣate kṣīṇe na vaḥ kṣatiḥ //MU_6,30.30//",
    "GSP27moksop_u:32260": " saṅkalpamātrakalite prakṛtyaiva vināśini /",
    "GSP27moksop_u:32261": " tathā śarīrayantre 'smin kṣate kṣīṇe na vaḥ kṣatiḥ //MU_6,30.31//",
    "GSP27moksop_u:32262": " dīrghasvapnamaye hy asmiṃś cirasaṅkalpakalpite /",
    "GSP27moksop_u:32263": " bhūṣite dūṣite dehe na hi kiñcic citaḥ kṣatam //MU_6,30.32//",
    "GSP27moksop_u:32264": " na cid astam upāyāti nātmā calati rāghava /",
    "GSP27moksop_u:32265": " na brahma vikṛtiṃ yāti kiṃ vo dehakṣaye kṣatam //MU_6,30.33//",
    "GSP27moksop_u:32266": " bhramaccakroparistho hi tyaktacakro 'pi cakravat /",
    "GSP27moksop_u:32267": " yathā paśyati dikcakraṃ bhramad atyantamohitaḥ //MU_6,30.34//",
    "GSP27moksop_u:32268": " akasmād eva rūḍhena mithyājñānena valgatā /",
    "GSP27moksop_u:32269": " abhyastena tathaivedaṃ dṛśyate dehacakrakam //MU_6,30.35//",
    "GSP27moksop_u:32270": " bhramitaṃ ca bhramadrūpaṃ patadrūpaṃ ca pātitam /",
    "GSP27moksop_u:32271": " hataṃ ca hanyamānaṃ ca vapur durvāsanāvaśāt //MU_6,30.36//",
    "GSP27moksop_u:32272": " ajñānajaṃ bhramaṃ tyaktvā satyāṃ dṛṣṭim avekṣya ca /",
    "GSP27moksop_u:32273": " dhīratām alam ālambya ghanaṃ bhramam idaṃ tyajet //MU_6,30.37//",
    "GSP27moksop_u:32274": " saṅkalpena kṛto deho mithyājñānena san na san /",
    "GSP27moksop_u:32275": " asatyena kṛtaṃ yat syān na tat satyaṃ kadācana //MU_6,30.38//",
    "GSP27moksop_u:32276": " asadabhyutthito deho rajjvām iva bhujaṅgamaḥ /",
    "GSP27moksop_u:32277": " asatyām eva cemāṃ ca karoti ca jagatkriyām //MU_6,30.39//",
    "GSP27moksop_u:32278": " jaḍena rāma kriyate yat tan na kṛtam ucyate /",
    "GSP27moksop_u:32279": " kurvann api tato deho na kartā kvacid eva hi //MU_6,30.40//",
    "GSP27moksop_u:32280": " nirīho hi jaḍo deho nātmano 'sty abhivāñchitam /",
    "GSP27moksop_u:32281": " kartā na kaścid evāto draṣṭā kevalam asy ajaḥ //MU_6,30.41//",
    "GSP27moksop_u:32282": " yathā dīpo nivātasthas svātmany eva hi tiṣṭhati /",
    "GSP27moksop_u:32283": " sākṣivat sarvabhāveṣu tathā tiṣṭha jagatsthitau //MU_6,30.42//",
    "GSP27moksop_u:32284": " yathā divasakāryāṇi bhāskaras svastha eva san /",
    "GSP27moksop_u:32285": " karoty evam imāṃ rāma kuru pārthivasaṃsthitim //MU_6,30.43//",
    "GSP27moksop_u:32286": " asmin hy asanmaye dehagehe śūnye samutthite /",
    "GSP27moksop_u:32287": " sattām upagate mithyā bālakalpitayakṣavat //MU_6,30.44//",
    "GSP27moksop_u:32288": " kuto 'py āgatya nissāras sarvasajjanavarjitaḥ /",
    "GSP27moksop_u:32289": " ahaṅkārakuvetālaḥ praviṣṭaś cittanāmabhṛt //MU_6,30.45//",
    "GSP27moksop_u:32290": " bhṛtyatāṃ māsya gaccha tvam ahaṅkārasya durmateḥ /",
    "GSP27moksop_u:32291": " asya bhṛtyatayā rāma nirayaḥ prāpyate phalam //MU_6,30.46//",
    "GSP27moksop_u:32292": " svasaṅkalpavilāsena dehagehe nirākṛtiḥ /",
    "GSP27moksop_u:32293": " unmattacittavetālaḥ parivalgati līlayā //MU_6,30.47//",
    "GSP27moksop_u:32294": " śūnyadehagṛhaṃ prāpya cittayakṣeṇa tat kṛtam /",
    "GSP27moksop_u:32295": " bhītā yena mahānto 'pi samādhiniratās sthitāḥ //MU_6,30.48//",
    "GSP27moksop_u:32296": " cittavetālam udvāsya svaśarīraikamandirāt /",
    "GSP27moksop_u:32297": " saṃsāraśūnyanagare na bibheṣi kadācana //MU_6,30.49//",
    "GSP27moksop_u:32298": " cittabhūtābhibhūte 'smin ye śarīragṛhe ratāḥ /",
    "GSP27moksop_u:32299": " citram adyāpi te kasmād ghaṭṭitā nāśmavat sthitāḥ //MU_6,30.50//",
    "GSP27moksop_u:32300": " graste cittapiśācena dehaveśmani yā dhṛtiḥ /",
    "GSP27moksop_u:32301": " piśācasyaiva sā buddhir nāpiśācasya rāghava //MU_6,30.51//",
    "GSP27moksop_u:32302": " ahaṅkārabṛhadyakṣe gṛhe dagdhaśarīrake /",
    "GSP27moksop_u:32303": " viharānāsthayā sādho na tavaitat kila sthiram //MU_6,30.52//",
    "GSP27moksop_u:32304": " ahaṅkārānucaratāṃ tyaktvā vitatayā dhiyā /",
    "GSP27moksop_u:32305": " ahaṅkāramṛtiṃ prāpya svātmaivāśv avalambyatām //MU_6,30.53//",
    "GSP27moksop_u:32306": " ahaṅkārapiśācena grastā ye nirayaiṣiṇaḥ /",
    "GSP27moksop_u:32307": " teṣāṃ mohāmayāndhānāṃ na mitrāṇi na bandhavaḥ //MU_6,30.54//",
    "GSP27moksop_u:32308": " ahaṅkāropahatayā buddhyā yā kriyate kriyā /",
    "GSP27moksop_u:32309": " viṣavallyā iva phalaṃ tasyās syān maraṇātmakam //MU_6,30.55//",
    "GSP27moksop_u:32310": " vivekadhairyahīnena svāhaṅkāramahāśavam /",
    "GSP27moksop_u:32311": " mūrkheṇālambitaṃ yena naṣṭam evāśu viddhi tam //MU_6,30.56//",
    "GSP27moksop_u:32312": " ahaṅkārapiśācena varākā ye vaśīkṛtāḥ /",
    "GSP27moksop_u:32313": " ta ete narakāgnīnāṃ rāghavendhanatāṃ gatāḥ //MU_6,30.57//",
    "GSP27moksop_u:32314": " ahaṅkārorago yasya parisphurati koṭare /",
    "GSP27moksop_u:32315": " sa dehapādapo dhīrair acireṇa nipātyate //MU_6,30.58//",
    "GSP27moksop_u:32316": " ahaṅkārapiśāco 'smin dehe tiṣṭhatu yātu vā /",
    "GSP27moksop_u:32317": " tvam enam ālokaya mā manasā mahatāṃ vara //MU_6,30.59//",
    "GSP27moksop_u:32318": " avadhūto hy avajñātaś cetasaiva tiraskṛtaḥ /",
    "GSP27moksop_u:32319": " ahaṅkārapiśācas te neha kiñcit kariṣyati //MU_6,30.60//",
    "GSP27moksop_u:32320": " dehālaye sphuraty asmin rāma cittapiśācake /",
    "GSP27moksop_u:32321": " asyānantavilāsasya kim ivāgatam ātmanaḥ //MU_6,30.61//",
    "GSP27moksop_u:32322": " cittayakṣābhibhūtānāṃ yāḥ puṃsāṃ vitatāpadaḥ /",
    "GSP27moksop_u:32323": " śakyante parisaṅkhyātuṃ na tā varṣaśatair api //MU_6,30.62//",
    "GSP27moksop_u:32324": " hato mṛto 'smi dagdho 'smīty etā durbhagavṛttayaḥ /",
    "GSP27moksop_u:32325": " ahaṅkārapiśācasya śaktayo 'nyasya nānagha //MU_6,30.63//",
    "GSP27moksop_u:32326": " sarvago 'pi yathākāśas sambaddho neha kenacit /",
    "GSP27moksop_u:32327": " sarvago 'pi tathaivātmā nāhaṅkāreṇa saṅgataḥ //MU_6,30.64//",
    "GSP27moksop_u:32328": " yat karoti yad ādatte dehayantram idaṃ calam /",
    "GSP27moksop_u:32329": " vātarajjuyutaṃ rāma tad ahaṅkāraceṣṭitam //MU_6,30.65//",
    "GSP27moksop_u:32330": " vṛkṣonnatau yathā hetur akartr api kilāmbaram /",
    "GSP27moksop_u:32331": " ātmasaṃsthas tathehātmā cittaceṣṭāsu kāraṇam //MU_6,30.66//",
    "GSP27moksop_u:32332": " ātmasannidhimātreṇa kuḍyarūpam ivāmalam /",
    "GSP27moksop_u:32333": " dīpasannidhimātreṇa sphuraty āttavapur manaḥ //MU_6,30.67//",
    "GSP27moksop_u:32334": " ativiśliṣṭayo rāma nityam evātmacittayoḥ /",
    "GSP27moksop_u:32335": " dyāvāpṛthivyor iva kas sambandhaḥ prakaṭāndhayoḥ //MU_6,30.68//",
    "GSP27moksop_u:32336": " calanaspandanehābhir ātmaśaktibhir āvṛtam /",
    "GSP27moksop_u:32337": " cittam ātmeti maurkhyeṇa dṛśyate raghunandana //MU_6,30.69//",
    "GSP27moksop_u:32338": " ātmā prakāśarūpo hi nityas sarvagato vibhuḥ /",
    "GSP27moksop_u:32339": " cittaṃ śaṭham ahaṅkāraṃ viddhi hārdaṃ bṛhattamaḥ //MU_6,30.70//",
    "GSP27moksop_u:32340": " ātmāsi raghusarvasva jaḍā nāsi manodṛṣat /",
    "GSP27moksop_u:32341": " dūrīkuru manomohaṃ kim etenāsi saṅgataḥ //MU_6,30.71//",
    "GSP27moksop_u:32342": " piśāco hi manonāmā śūnye dehagṛhe sthitaḥ /",
    "GSP27moksop_u:32343": " bhāyayaty eṣa duṣṭātmā mainam uttama saṃspṛśa //MU_6,30.72//",
    "GSP27moksop_u:32344": " bhayapradam akalyāṇaṃ dhairyasarvasvahāriṇam /",
    "GSP27moksop_u:32345": " manaḥpiśācam utsārya yo 'si sa tvaṃ sthiro bhava //MU_6,30.73//",
    "GSP27moksop_u:32346": " cittayakṣadṛḍhākrāntaṃ na śāstrāṇi na bandhavaḥ /",
    "GSP27moksop_u:32347": " śaknuvanti paritrātuṃ guravo na ca mānavam //MU_6,30.74//",
    "GSP27moksop_u:32348": " saṃśāntacittavetālaṃ guruśāstrārthabandhavaḥ /",
    "GSP27moksop_u:32349": " śaknuvanti samuddhartuṃ svalpapaṅkān mṛgaṃ yathā //MU_6,30.75//",
    "GSP27moksop_u:32350": " asmiñ jagacchūnyapure sarvam eva pradūṣitam /",
    "GSP27moksop_u:32351": " dehagehaṃ pramattena cittayakṣeṇa valgatā //MU_6,30.76//",
    "GSP27moksop_u:32352": " cittavetālavalitasamastagṛhaṣaṇḍakā /",
    "GSP27moksop_u:32353": " iyaṃ jagadaraṇyānī śūnyā kasya na bhītaye //MU_6,30.77//",
    "GSP27moksop_u:32354": " jagannagaryām asyāṃ tu śāntacittapiśācakam /",
    "GSP27moksop_u:32355": " dehagehaṃ katipayais sevyate sadbhir eva ca //MU_6,30.78//",
    "GSP27moksop_u:32356": " iha saṃśrīyate yā yā dik saiva raghunandana /",
    "GSP27moksop_u:32357": " pramattamohavetālaiḥ pūrṇā dehaśmaśānakaiḥ //MU_6,30.79//",
    "GSP27moksop_u:32358": " asyāṃ jagadaraṇyānyāṃ muhūrtaṃ mugdhabālavat /",
    "GSP27moksop_u:32359": " svayam ālambya dhairyāṃśam ātmanātmānam uddhara //MU_6,30.80//",
    "GSP27moksop_u:32360": " jagajjaradaraṇye 'smiṃś caradbhūtamṛgavraje /",
    "GSP27moksop_u:32361": " dhṛtiṃ tṛṇarasai rāma mā gaccha mṛgapotavat //MU_6,30.81//",
    "GSP27moksop_u:32362": " asmin mahītalāraṇye carannṛmṛgapotake /",
    "GSP27moksop_u:32363": " tvam ajñānagajaṃ bhaṅktvā saiṃhīṃ vṛttim upāśraya //MU_6,30.82//",
    "GSP27moksop_u:32364": " anye naramṛgā mugdhā jambudvīpe svajaṅgale /",
    "GSP27moksop_u:32365": " viharanti yathā rāma tathā mā viharānagha //MU_6,30.83//",
    "GSP27moksop_u:32366": " atyalpakālaṃ śiśire kardamālepadāyini /",
    "GSP27moksop_u:32367": " na maṅktavyaṃ vadhūrūpe mahiṣeṇeva palvale //MU_6,30.84//",
    "GSP27moksop_u:32368": " bhogābhogā bahiṣkāryā āryasyānusaret padam /",
    "GSP27moksop_u:32369": " pravicārya mahāryais svam ekam ātmānam āśrayet //MU_6,30.85//",
    "GSP27moksop_u:32370": " apavitrasya tucchasya durbhagasya durākṛteḥ /",
    "GSP27moksop_u:32371": " dehasyārthe na maṅktavyaṃ cintācuṇṭīṣu cāruṇā //MU_6,30.86//",
    "GSP27moksop_u:32372": " anyena racito deho yakṣeṇānyena saṃśritaḥ /",
    "GSP27moksop_u:32373": " duḥkham anyasya bhoktānyaś citreyaṃ maurkhyacakrikā //MU_6,30.87//",
    "GSP27moksop_u:32374": " yathaikarūpā ghanatā dṛṣado 'py ātmanas tathā /",
    "GSP27moksop_u:32375": " sattāmātraikasāmānyād itarasyātyasambhavāt //MU_6,30.88//",
    "GSP27moksop_u:32376": " yathopalasya ghanatā manastā hi tathātmanaḥ /",
    "GSP27moksop_u:32377": " sattāmātrād abhinnā svād abhāvād anyasaṃvidaḥ //MU_6,30.89//",
    "GSP27moksop_u:32378": " yathopalasya ghanatā tathāsya paramātmanaḥ /",
    "GSP27moksop_u:32379": " rūpaikarūpā saṃvittis sattāsāmānyarūpataḥ //MU_6,30.90//",
    "GSP27moksop_u:32380": " pṛthak sambhavatīhāṅga na jāḍyaṃ na ca cetanam /",
    "GSP27moksop_u:32381": " mithyāsaṅkalparacite ete hi śiśuyakṣavat //MU_6,30.91//",
    "GSP27moksop_u:32382": " yathekṣurasamātrasya tv ekasyaiva pṛthaṅmayī /",
    "GSP27moksop_u:32383": " ayaṃ guḍa idaṃ khaṇḍam iti māyā mudhoditā //MU_6,30.92//",
    "GSP27moksop_u:32384": " paramātmana ekasya sattāsāmānyarūpataḥ /",
    "GSP27moksop_u:32385": " mudhaivābhyuditaiveyaṃ jāḍyājāḍyamatis tathā //MU_6,30.93//",
    "GSP27moksop_u:32386": " kṣīyate prekṣitaivaiṣā prekṣāmātraikanāśinī /",
    "GSP27moksop_u:32387": " śuktirupyamatiprakhyā na satī nāsatī tataḥ //MU_6,30.94//",
    "GSP27moksop_u:32388": " nāsato vidyate bhāvo yo nāsty eveha san na saḥ //MU_6,30.95//",
    "GSP27moksop_u:32389": " svarūpamātraniṣṭhatvād dvaitaikyābhāvayogataḥ /",
    "GSP27moksop_u:32390": " abhāvād anyasaṃvittes samatvam upalātmanoḥ //MU_6,30.96//",
    "GSP27moksop_u:32391": " ananyo 'nanta ekātmā svasattānubhavī yathā /",
    "GSP27moksop_u:32392": " tathopalas svatāniṣṭho na jaḍo na ca cetanaḥ //MU_6,30.97//",
    "GSP27moksop_u:32393": " anyāsambhavato nityadvaitaikyābhāvayogataḥ /",
    "GSP27moksop_u:32394": " cetyasyāsambhavād ātmā na jaḍo na ca cetanaḥ //MU_6,30.98//",
    "GSP27moksop_u:32395": " jaḍājaḍadṛśau vandhyāputravad vyomavṛkṣavat /",
    "GSP27moksop_u:32396": " samāyāte na cāyāte prekṣite na ca vīkṣite //MU_6,30.99//",
    "GSP27moksop_u:32397": " jaḍacetanaśabdārthāv asantau rajjusarpavat /",
    "GSP27moksop_u:32398": " bhavatas tau kathaṃ satyam aprekṣāmātrakād ṛte //MU_6,30.100//",
    "GSP27moksop_u:32399": " yac ca cetanam ātmeti jaḍaś copala ity api /",
    "GSP27moksop_u:32400": " uktaṃ tad īdṛgvāgyogyabodhyabodhanahetukam //MU_6,30.101//",
    "GSP27moksop_u:32401": " bodhyaḥ paratare bodhe yayā yuktyā prabodhyate /",
    "GSP27moksop_u:32402": " sopadeśyā na gṛhṇāti mūḍhas tat sahasā padam //MU_6,30.102//",
    "GSP27moksop_u:32403": " cittaṃ pṛthak pṛthag imāni hatendriyāṇi kartā na dṛśyata idaṃ ca gṛhaṃ mudhaiva /",
    "GSP27moksop_u:32404": " ko 'py anya eva parivalgati nissvabhāva eṣo 'ham ity alam aho mahad indrajālam //MU_6,30.103//",
    "GSP27moksop_u:32405": " lolāsu saṃsṛtiṣu bhūtaparamparāṇāṃ krīḍāsu cānyapuruṣasya cidekavṛtteḥ /",
    "GSP27moksop_u:32406": " tattvaṃ vicārya ramate hi mahānubhāvo mantrī yatholbaṇaviṣāsu bhujaṅgamīṣu //MU_6,30.104//",
    "GSP27moksop_u:32407": " na tvaṃ śiro na nayane na ca raktamāṃse nāsthīni naiva ca mano na ca bhūtajālam /",
    "GSP27moksop_u:32408": " mā moham ehi na śarīram asi prasannā cit tvaṃ prapannasakalāmalasarvageti //MU_6,30.105//",
    "GSP27moksop_u:32409": " dehasattāvicāro nāma sargaḥ",
    "GSP27moksop_u:32410": " ekatriṃśas sargaḥ",
    "GSP27moksop_u:32411": " vasiṣṭhaḥ:",
    "GSP27moksop_u:32412": " etāṃ dṛṣṭim avaṣṭabhya naṣṭakaṣṭeṣṭaceṣṭitaḥ /",
    "GSP27moksop_u:32413": " tiṣṭhāṣṭaguṇam aiśvaryam apy ariṣṭam ivotsṛjan //MU_6,31.1//",
    "GSP27moksop_u:32414": " athemām aparāṃ dṛṣṭiṃ mahāmohavināśinīm /",
    "GSP27moksop_u:32415": " duṣprāpām api suprāpām anapāyām anāmayām //MU_6,31.2//",
    "GSP27moksop_u:32416": " śṛṇu yā kathitā pūrvaṃ mama kailāsakandare /",
    "GSP27moksop_u:32417": " saṃsāraduḥkhaśāntyarthaṃ devenārdhendumaulinā //MU_6,31.3//",
    "GSP27moksop_u:32418": " astīndukarasambhārabhāsuraḥ pārago divaḥ /",
    "GSP27moksop_u:32419": " kailāso nāma śailendro gaurīramaṇamandiram //MU_6,31.4//",
    "GSP27moksop_u:32420": " gaṅgānirjharanirdhauto gaṇodgīrṇaguhāgṛhaḥ /",
    "GSP27moksop_u:32421": " mandānilavalaccūtakadambavanabandhuraḥ //MU_6,31.5//",
    "GSP27moksop_u:32422": " līlālolāmaragaṇaḥ kṛtakokakalāravaḥ /",
    "GSP27moksop_u:32423": " kaumārabarhivalitakharjūravanapiñjaraḥ //MU_6,31.6//",
    "GSP27moksop_u:32424": " tamālāntarhitāmbhodaḥ kadalītulitāmbudaḥ /",
    "GSP27moksop_u:32425": " cañcarījālajaṭilaḥ kūjatkalakapiñjalaḥ //MU_6,31.7//",
    "GSP27moksop_u:32426": " vidyādharodgītaguhaḥ kacatkanakakandaraḥ /",
    "GSP27moksop_u:32427": " kāraṇḍavoḍḍāmaravāg asaṅkhyakusumāmbudaḥ //MU_6,31.8//",
    "GSP27moksop_u:32428": " vimuktajaladodgāras siddhacāraṇasevitaḥ /",
    "GSP27moksop_u:32429": " candrāvacūladayitas trilokīlokavanditaḥ //MU_6,31.9//",
    "GSP27moksop_u:32430": " satkalpapādapabhujas suśikhāśṛṅgakandharaḥ /",
    "GSP27moksop_u:32431": " ratnavidyotanayano vanāvalitanūruhaḥ //MU_6,31.10//",
    "GSP27moksop_u:32432": " kācakandarakeśaśrīs svavanāvalanāṃśukaḥ /",
    "GSP27moksop_u:32433": " pavanoddhūtakiñjalkajālāruṇatalāmbaraḥ //MU_6,31.11//",
    "GSP27moksop_u:32434": " tatrāste bhagavān devo haraś candrakalādharaḥ /",
    "GSP27moksop_u:32435": " śūlapāṇis trinayano gaṇaughaparivāritaḥ //MU_6,31.12//",
    "GSP27moksop_u:32436": " bhavānīhṛtadehārdhas sarvalokaikakāraṇam /",
    "GSP27moksop_u:32437": " kandarpadarpadalanaḥ kalākarakalādharaḥ //MU_6,31.13//",
    "GSP27moksop_u:32438": " ṣaṇmukhānugatacchāyaḥ pramattavṛṣavāhanaḥ /",
    "GSP27moksop_u:32439": " mattebhakṛttivasanaś śmaśānaramaṇālayaḥ //MU_6,31.14//",
    "GSP27moksop_u:32440": " taṃ pūjayan mahādevaṃ tasminn eva girau purā /",
    "GSP27moksop_u:32441": " kadācid avasaṃ gaṅgātaṭe 'haṃ racitāśramaḥ //MU_6,31.15//",
    "GSP27moksop_u:32442": " tapo'rthaṃ tāpasācāre cirāya racitasthitiḥ /",
    "GSP27moksop_u:32443": " yathākramasadācāraḥ puṇyasānusamāśrayaḥ //MU_6,31.16//",
    "GSP27moksop_u:32444": " nivāsārthaṃ kṛtasnānaḥ kṛtanīladaloṭajaḥ /",
    "GSP27moksop_u:32445": " bālavṛkṣakabaddhāsthas saṃropitalatāvṛtiḥ //MU_6,31.17//",
    "GSP27moksop_u:32446": " sañcitāgryavanaprāṇir upārjitakamaṇḍaluḥ /",
    "GSP27moksop_u:32447": " puṣpārthaṃ syūtapuṭakas sūmbhitasvākṣamālikaḥ //MU_6,31.18//",
    "GSP27moksop_u:32448": " śiṣyasaṅghātavalitaḥ kṛtaśāstrārthasaṅgrahaḥ /",
    "GSP27moksop_u:32449": " ānītapustakavyūhaḥ paripālitasanmṛgaḥ //MU_6,31.19//",
    "GSP27moksop_u:32450": " evaṃguṇaviśiṣṭasya kailāsavanakuñjake /",
    "GSP27moksop_u:32451": " tapaḥ pracarato rāma mama kālo 'tyavartata //MU_6,31.20//",
    "GSP27moksop_u:32452": " athaikadā kadācit tu bahulasyāṣṭame dine /",
    "GSP27moksop_u:32453": " gate śrāvaṇapakṣasya rātryardhe kṣayam āgate //MU_6,31.21//",
    "GSP27moksop_u:32454": " dikṣu saṃśāntarūpāsu kāṣṭhamaunasthitāsv iva /",
    "GSP27moksop_u:32455": " khaḍgacchedyāndhakāreṣu kuñjeṣu gahaneṣu ca //MU_6,31.22//",
    "GSP27moksop_u:32456": " avaśyāyalasanmuktāhāse sarati mārute /",
    "GSP27moksop_u:32457": " ālavālopadhāneṣu mṛgeṣv āśramaśāyiṣu //MU_6,31.23//",
    "GSP27moksop_u:32458": " amṛtāṃśukarasyandam ātmanaḥ parivṛddhaye /",
    "GSP27moksop_u:32459": " lihatsu śaśiraśmibhyaḥ pallaveṣv amṛtadravam //MU_6,31.24//",
    "GSP27moksop_u:32460": " kumudvatīṣv oṣadhīṣu cakorīṣu latāsu ca /",
    "GSP27moksop_u:32461": " pibantīṣv amṛtasyandaṃ karair ākīrṇam aindavam //MU_6,31.25//",
    "GSP27moksop_u:32462": " śailaviśrāntanīlābhrapallavasya visāriṇaḥ /",
    "GSP27moksop_u:32463": " kṛttikāgucchake vyomatāpiñchasya tribhāgage //MU_6,31.26//",
    "GSP27moksop_u:32464": " tāraughapratibimbena girau sphaṭikabhūmiṣu /",
    "GSP27moksop_u:32465": " vikāsipuṣpaprakare dviguṇatvam upāgate //MU_6,31.27//",
    "GSP27moksop_u:32466": " mayi pallavapalyaṅkagate muktehayā dhiyā /",
    "GSP27moksop_u:32467": " cintayaty amalābhāsam ātmatattvam aviplutam //MU_6,31.28//",
    "GSP27moksop_u:32468": " dvitīyamaddehavati vyomni saptarṣimaṇḍale /",
    "GSP27moksop_u:32469": " madartham iva tām eva diśam āpatatīva ca //MU_6,31.29//",
    "GSP27moksop_u:32470": " tārakātritaye vyomno gṛhamūrdhani madhyage /",
    "GSP27moksop_u:32471": " mṛgatraye kirātātte sadā bhramam ivāgate //MU_6,31.30//",
    "GSP27moksop_u:32472": " utphullakumudāmodadviguṇoddāmamanmathe /",
    "GSP27moksop_u:32473": " cakravākagaṇe śailasarasīṣv anyatāṃ gate //MU_6,31.31//",
    "GSP27moksop_u:32474": " śilāśikhopaviṣṭāsu śailotkīrṇāsv ivābhitaḥ /",
    "GSP27moksop_u:32475": " pibantīṣu cakorīṣu śītaṃ śaśikarāmṛtam //MU_6,31.32//",
    "GSP27moksop_u:32476": " vahati madhuramārute vane 'ntaś śaśikaraśīkaravarṣaṇaikaśīte /",
    "GSP27moksop_u:32477": " dalacayacalanotthaśabdagīte kumudavadhūprathamābhisāriṇīva //MU_6,31.33//",
    "GSP27moksop_u:32478": " vasiṣṭhāśramavarṇanaṃ nāma sargaḥ",
    "GSP27moksop_u:32479": " dvātriṃśas sargaḥ",
    "GSP27moksop_u:32480": " vasiṣṭhaḥ:",
    "GSP27moksop_u:32481": " etasmin samaye tatra yāmārdhe prathame gate /",
    "GSP27moksop_u:32482": " samādhiṃ tanutāṃ nītvā sthito 'haṃ bāhyalagnadṛk //MU_6,32.1//",
    "GSP27moksop_u:32483": " apaśyaṃ kānane tejo jhagity eva samutthitam /",
    "GSP27moksop_u:32484": " mandarāhananoddhūtakṣubdhakṣīrodabhāsuram //MU_6,32.2//",
    "GSP27moksop_u:32485": " śubhrābhraśatasaṅkāśaṃ nṛtyadindugaṇopamam /",
    "GSP27moksop_u:32486": " caṇḍānilabaloddhūtaṃ himarāśim ivācalam //MU_6,32.3//",
    "GSP27moksop_u:32487": " yugāntatāpagalitaṃ susphāṭikam ivācalam /",
    "GSP27moksop_u:32488": " nāvanītam ivāmbhodaṃ ketakaugham ivotthitam //MU_6,32.4//",
    "GSP27moksop_u:32489": " śaṅkhaśauklyam ivoḍḍīnaṃ śubhrābhram iva sambhṛtam /",
    "GSP27moksop_u:32490": " kṣīraphenam ivotphālaṃ muktāsāram ivoddhatam //MU_6,32.5//",
    "GSP27moksop_u:32491": " gaṅgātaraṅgabharavat praviṣṭaṃ kandarāntaram /",
    "GSP27moksop_u:32492": " piṇḍahāryaṃ sudadhivac chārvaṃ hāsam ivātatam //MU_6,32.6//",
    "GSP27moksop_u:32493": " prakaṭīkṛtadik tejas tad ālokya mayā smayāt /",
    "GSP27moksop_u:32494": " antaḥprakāśaśālinyā buddhidṛṣṭyāvalokitam //MU_6,32.7//",
    "GSP27moksop_u:32495": " yāvat paśyāmi taṃ sānuṃ līlayaiva yadṛcchayā /",
    "GSP27moksop_u:32496": " viharan svagirau hṛdye tāvac candrakalādharaḥ //MU_6,32.8//",
    "GSP27moksop_u:32497": " pāścātyagulmāntaritagaṇajālopamālitaḥ /",
    "GSP27moksop_u:32498": " gaurīkarārpitakaro nandiprotsāritāgragaḥ //MU_6,32.9//",
    "GSP27moksop_u:32499": " paścātparikrāntavṛṣas sarvarātricarāvṛtaḥ /",
    "GSP27moksop_u:32500": " kalhāradāmavalito mandārakṛtaśekharaḥ //MU_6,32.10//",
    "GSP27moksop_u:32501": " jaṭāmaulīndukaliko bhogīndrakṛtakuṇḍalaḥ /",
    "GSP27moksop_u:32502": " calattuṣāraśailābhas sarvasaṅkalpitārthadaḥ //MU_6,32.11//",
    "GSP27moksop_u:32503": " manodṛṣṭas sa bhagavān manasaiva tato mayā /",
    "GSP27moksop_u:32504": " dattamandārapuṣpeṇa praṇatenābhivanditaḥ //MU_6,32.12//",
    "GSP27moksop_u:32505": " iti kṛtvā mayā dehaḥ paryaṅkaśayanād ayam /",
    "GSP27moksop_u:32506": " kṣaṇād utthāpitas tasmād bhūteneva mahāśavaḥ //MU_6,32.13//",
    "GSP27moksop_u:32507": " śiṣyān udbodhya tatrasthān gṛhītvārghaṃ susaṃyataḥ /",
    "GSP27moksop_u:32508": " agamaṃ lokanāthasya dṛṣṭipūtam ahaṃ puraḥ //MU_6,32.14//",
    "GSP27moksop_u:32509": " tatra puṣpāñjaliṃ dattvā dūrād eva trilocanaḥ /",
    "GSP27moksop_u:32510": " dattārgheṇa mayā devas sa praṇamyābhivanditaḥ //MU_6,32.15//",
    "GSP27moksop_u:32511": " tataś candraprabhāmṛdvyā ṛjvyā śītalayā tayā /",
    "GSP27moksop_u:32512": " dṛśā sarvārtihāriṇyā saraṇyā śāśvate pade //MU_6,32.16//",
    "GSP27moksop_u:32513": " aham ālokya devena candrārdhakṛtamaulinā /",
    "GSP27moksop_u:32514": " puṣpasānūpaviṣṭena proktas smitasitākṣaram //MU_6,32.17//",
    "GSP27moksop_u:32515": " īśvaraḥ:",
    "GSP27moksop_u:32516": " ānayārghyaṃ tathā pādyaṃ brahman svāgatam astu te /",
    "GSP27moksop_u:32517": " āśramātithayaḥ prāptā vayam adya tavānagha //MU_6,32.18//",
    "GSP27moksop_u:32518": " ghanābhirāmaśālinyā satataṃ śamaśāntayā /",
    "GSP27moksop_u:32519": " muditodārayā brahmaṃs tapolakṣmyā virājase //MU_6,32.19//",
    "GSP27moksop_u:32520": " āgacchopaviśāsmiṃs tvam akṛtrimadalāsane /",
    "GSP27moksop_u:32521": " mṛdau sānusamudbhūte puṇyasañcayapāvane //MU_6,32.20//",
    "GSP27moksop_u:32522": " iti proktavate tasmai niśeśārdhārdhadhāriṇe /",
    "GSP27moksop_u:32523": " arghaṃ puṣpaṃ tathā pādyaṃ samupetyārpitaṃ mayā //MU_6,32.21//",
    "GSP27moksop_u:32524": " pādayor hastayoś caiva tanvāṃ cāsya svayambhuvaḥ /",
    "GSP27moksop_u:32525": " mandārapuṣpāvalayo vikīrṇā bahavaḥ puraḥ //MU_6,32.22//",
    "GSP27moksop_u:32526": " tato bhagavatī gaurī tādṛśyaiva saparyayā /",
    "GSP27moksop_u:32527": " sampūjitā sakhīyuktā gaṇamaṇḍalikā tathā //MU_6,32.23//",
    "GSP27moksop_u:32528": " gṛhītavantau tau tāṃ me saparyām ādarāt prabhū /",
    "GSP27moksop_u:32529": " bhaktipraṇayino rāma pārvatīparameśvarau //MU_6,32.24//",
    "GSP27moksop_u:32530": " pūjānte pūrṇaśītāṃśuraśmiśītalayā girā /",
    "GSP27moksop_u:32531": " tatropaviṣṭaṃ provāca mām athendukalādharaḥ //MU_6,32.25//",
    "GSP27moksop_u:32532": " īśvaraḥ:",
    "GSP27moksop_u:32533": " brahman praśamaśālinyaḥ prāptaviśrāntayaḥ pare /",
    "GSP27moksop_u:32534": " kaccit kalyāṇakāriṇyas saṃvidas te sthitāḥ pade //MU_6,32.26//",
    "GSP27moksop_u:32535": " kaccit kamalakalhārakumudānayanakṣamāḥ /",
    "GSP27moksop_u:32536": " tavāntevāsino brahman nīrujas tvadanuvratāḥ //MU_6,32.27//",
    "GSP27moksop_u:32537": " balibhāgabhujāṃ kaccid bhagavan bhavadāśrame /",
    "GSP27moksop_u:32538": " kuśalaṃ mugdhamugdhānāṃ mṛgāṇāṃ matpriyādṛśām //MU_6,32.28//",
    "GSP27moksop_u:32539": " kaccin mandārakusumāny ete mandārapādapāḥ /",
    "GSP27moksop_u:32540": " tavāsmadādipūjārthaṃ samprayacchanti sūnnatāḥ //MU_6,32.29//",
    "GSP27moksop_u:32541": " kaccin mandākinī puṇyaṃ tava snānopayogikam /",
    "GSP27moksop_u:32542": " ekayā vāhalatayā dadāty utpalapaṅkajam //MU_6,32.30//",
    "GSP27moksop_u:32543": " asamañjasaceṣṭāsu nityaṃ ceṣṭāsu me 'nagha /",
    "GSP27moksop_u:32544": " api madgaṇalīlāsu muninātha na khidyase //MU_6,32.31//",
    "GSP27moksop_u:32545": " tiṣṭhantam iha śailendre vipināraṇyavāsinaḥ /",
    "GSP27moksop_u:32546": " api nodvejayanti tvāṃ dhaneśānucarā mune //MU_6,32.32//",
    "GSP27moksop_u:32547": " durvṛttaghanayakṣaughe vipra lolaniśācare /",
    "GSP27moksop_u:32548": " vasato 'smin gireḥ kukṣāv apy anudvegitāsti te //MU_6,32.33//",
    "GSP27moksop_u:32549": " evaṃvādini deveśe sarvalokaikakāraṇe /",
    "GSP27moksop_u:32550": " girānunayaśālinyā mayoktaṃ raghunandana //MU_6,32.34//",
    "GSP27moksop_u:32551": " tryakṣānusmṛtikalyāṇavatām iha maheśvara /",
    "GSP27moksop_u:32552": " na kiñcid api duṣprāpaṃ na ca kāścana bhītayaḥ //MU_6,32.35//",
    "GSP27moksop_u:32553": " tvadanusmaraṇānandaparipūrṇitacetasaḥ /",
    "GSP27moksop_u:32554": " na te santi jagatkośe praṇatiṃ ye na bibhrati //MU_6,32.36//",
    "GSP27moksop_u:32555": " te deśās te janapadās tā diśas te ca parvatāḥ /",
    "GSP27moksop_u:32556": " tvadanusmaraṇaikāntadhiyo yatra narās sthitāḥ //MU_6,32.37//",
    "GSP27moksop_u:32557": " phalaṃ bhūtasya puṇyasya vartamānasya secanam /",
    "GSP27moksop_u:32558": " taror ivaiṣyato bījaṃ tvadanusmaraṇaṃ prabho //MU_6,32.38//",
    "GSP27moksop_u:32559": " bhūtaṃ bhavyaṃ bhaviṣyac ca saphalaṃ yena nāma tat /",
    "GSP27moksop_u:32560": " kālatritayakalyāṇaṃ tvadanusmaraṇaṃ prabho //MU_6,32.39//",
    "GSP27moksop_u:32561": " paramaṃ manaso mitraṃ sarvāpatprasarāpaham /",
    "GSP27moksop_u:32562": " sarvasampallatāsekas tvadanusmaraṇaṃ prabho //MU_6,32.40//",
    "GSP27moksop_u:32563": " mahāmahimnāṃ mahatāṃ mahitānāṃ ca karmaṇām /",
    "GSP27moksop_u:32564": " kāraṇaṃ kāraṇānāṃ vai tvadanusmaraṇaṃ prabho //MU_6,32.41//",
    "GSP27moksop_u:32565": " vivekapayasām abdhiḥ puṇyaratnākaraḥ paraḥ /",
    "GSP27moksop_u:32566": " ajñānatimirārkaughas tvadanusmaraṇaṃ prabho //MU_6,32.42//",
    "GSP27moksop_u:32567": " jñānāmṛtaughakalaśo dhṛtijyotsnāniśākaraḥ /",
    "GSP27moksop_u:32568": " apavargapuradvāraṃ tvadanusmaraṇaṃ prabho //MU_6,32.43//",
    "GSP27moksop_u:32569": " tṛṣṇālatāyāḥ paraśur dhairyāmbhodharaparvataḥ /",
    "GSP27moksop_u:32570": " dainyadurvanadāvāgnis tvadanusmaraṇaṃ prabho //MU_6,32.44//",
    "GSP27moksop_u:32571": " jayaty ābhāsitāśeṣacittasaṃsāramaṇḍapaḥ /",
    "GSP27moksop_u:32572": " apūrvaḥ paramo dīpas tvadanusmaraṇaṃ prabho //MU_6,32.45//",
    "GSP27moksop_u:32573": " tvadanusmaraṇodāracintāmaṇimatā mayā /",
    "GSP27moksop_u:32574": " sarvāsām āpadāṃ mūrdhni dattaṃ bhūtapate padam //MU_6,32.46//",
    "GSP27moksop_u:32575": " sakaladuḥkhabhayāpahara prabho kṣaṇam apīha mayāsi na cetasā /",
    "GSP27moksop_u:32576": " varada vīra maheśvara vismṛtas sukham ato nivasāmi bhavān iva //MU_6,32.47//",
    "GSP27moksop_u:32577": " vālmīkiḥ:",
    "GSP27moksop_u:32578": " ity uktavaty atha munau divaso jagāma sāyantanāya vidhaye 'stam ino jagāma /",
    "GSP27moksop_u:32579": " snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_6,32.48//",
    "GSP27moksop_u:32580": " harasamāgamo nāma sargaḥ",
    "GSP27moksop_u:32581": " trayastriṃśas sargaḥ",
    "GSP27moksop_u:32582": " vasiṣṭhaḥ:",
    "GSP27moksop_u:32583": " ity uktavantam atrāsau gaurī bhagavatī giram /",
    "GSP27moksop_u:32584": " mām uvāca jaganmātā māteva tanayaṃ priyam //MU_6,33.1//",
    "GSP27moksop_u:32585": " devī:",
    "GSP27moksop_u:32586": " bhagavan bhavatā brūhi bhūrisaubhāgyabhāginī /",
    "GSP27moksop_u:32587": " pativratānāṃ prathamā kva kṛtārundhatī priyā //MU_6,33.2//",
    "GSP27moksop_u:32588": " uttiṣṭhānaya tām asmād āśramān macchramāpahāt /",
    "GSP27moksop_u:32589": " tayā saha kathāś citrāḥ karomy ekavayasyayā //MU_6,33.3//",
    "GSP27moksop_u:32590": " ity ukte tatra pārvatyā mayā sā gṛhiṇī svayam /",
    "GSP27moksop_u:32591": " gatvoddeśaṃ tam evāśu samānītā samāśayā //MU_6,33.4//",
    "GSP27moksop_u:32592": " arundhatyā samaṃ kṛtvā lalanācāram akṣatam /",
    "GSP27moksop_u:32593": " svakāryaikaparā gaurī babhūva parinirvṛtā //MU_6,33.5//",
    "GSP27moksop_u:32594": " aham asmin kṣaṇe buddhyā rāma cintitavān idam /",
    "GSP27moksop_u:32595": " avyagro matprasannaś ca labdho 'yaṃ bhagavān mayā //MU_6,33.6//",
    "GSP27moksop_u:32596": " kam enaṃ parameśānaṃ sarvajñānamahārṇavam /",
    "GSP27moksop_u:32597": " paripṛcchāmi sandeham indubhūṣitaśekharam //MU_6,33.7//",
    "GSP27moksop_u:32598": " iti sañcintya sa gurur idaṃ pṛṣṭo mayānagha /",
    "GSP27moksop_u:32599": " śṛṇu vakṣyāmi te sarvaṃ yad uktaṃ candramaulinā //MU_6,33.8//",
    "GSP27moksop_u:32600": " bhagavan bhūtabhavyeśa sarvakāraṇakāraṇa /",
    "GSP27moksop_u:32601": " bhavatprasādenedaṃ me dhārṣṭyam abhyāgataṃ sphuṭam //MU_6,33.9//",
    "GSP27moksop_u:32602": " pṛcchāmi tvā mahādeva yad ahaṃ tat tvam āśu me /",
    "GSP27moksop_u:32603": " brūhi prasannayā buddhyā tyaktodvegam anāmaya //MU_6,33.10//",
    "GSP27moksop_u:32604": " sarvapāpakṣayakaraṃ sarvakalyāṇavardhanam /",
    "GSP27moksop_u:32605": " devārcanavidhānaṃ me satyaṃ brūhi maheśvara //MU_6,33.11//",
    "GSP27moksop_u:32606": " īśvaraḥ:",
    "GSP27moksop_u:32607": " śṛṇu brahman varam idaṃ devārcanam anuttamam /",
    "GSP27moksop_u:32608": " vadāmi mucyase yena kṛtena sakṛd eva hi //MU_6,33.12//",
    "GSP27moksop_u:32609": " kaccit vetsi mahādevo devaḥ kas syād iti dvija /",
    "GSP27moksop_u:32610": " na devaḥ puṇḍarīkākṣo na ca devas trilocanaḥ //MU_6,33.13//",
    "GSP27moksop_u:32611": " na devaḥ kamalodbhūto na devas tridaśeśvaraḥ /",
    "GSP27moksop_u:32612": " na devaḥ pavano nārko nānalo na niśākaraḥ //MU_6,33.14//",
    "GSP27moksop_u:32613": " na brāhmaṇo nāvanipo nāhaṃ na tvaṃ dvijottama /",
    "GSP27moksop_u:32614": " na devo deharūpo 'sti na devaś citrarūpadhṛt //MU_6,33.15//",
    "GSP27moksop_u:32615": " na devaḥ kalanārūpī nāpi devo bhaven matiḥ /",
    "GSP27moksop_u:32616": " akṛtrimam anādyantaṃ vedanaṃ deva ucyate //MU_6,33.16//",
    "GSP27moksop_u:32617": " ākārādiparicchinnam iti vastuni tat kutaḥ /",
    "GSP27moksop_u:32618": " akṛtrimam anādyantaṃ vedanaṃ cicchivaṃ viduḥ //MU_6,33.17//",
    "GSP27moksop_u:32619": " tad eva devaśabdena kathyate tat prapūjayet /",
    "GSP27moksop_u:32620": " tad evāsti yatas sarvaṃ sattāsattātmarūpadhṛt //MU_6,33.18//",
    "GSP27moksop_u:32621": " ajñātaśivatattvānām ākārādyarcanaṃ kṛtam /",
    "GSP27moksop_u:32622": " yojanādhvany aśaktasya krośādhvā parikalpyate //MU_6,33.19//",
    "GSP27moksop_u:32623": " iyattādiparicchinnaṃ rudrādeḥ prāpyate phalam /",
    "GSP27moksop_u:32624": " akṛtrimam anādyantaṃ phalam ānanda ātmanaḥ //MU_6,33.20//",
    "GSP27moksop_u:32625": " akṛtrimaphalaṃ tyaktvā yaḥ kṛtrimaphalaṃ vrajet /",
    "GSP27moksop_u:32626": " sa tyaktamandāravanaḥ kārañjaṃ yāti kānanam //MU_6,33.21//",
    "GSP27moksop_u:32627": " bodhas sāmyaṃ śama iti puṣpāṇy agryāṇi tatra vai /",
    "GSP27moksop_u:32628": " śivaṃ cinmātram akalam ātmānam amalaṃ viduḥ //MU_6,33.22//",
    "GSP27moksop_u:32629": " śamabodhādibhiḥ puṣpair deva ātmā yad arcyate /",
    "GSP27moksop_u:32630": " tat taddevārcanaṃ viddhi nākārārcanam arcanam //MU_6,33.23//",
    "GSP27moksop_u:32631": " ātmasaṃvittirūpaṃ tu tyaktvā devārcanaṃ janāḥ /",
    "GSP27moksop_u:32632": " kṛtrimārcāsu ye saktāś ciraṃ kleśaṃ bhajanti te //MU_6,33.24//",
    "GSP27moksop_u:32633": " jñātajñeyā hi ye santo bālakrīḍopamaṃ na te /",
    "GSP27moksop_u:32634": " ātmadhyānād ṛte brahman kurvate devapūjanam //MU_6,33.25//",
    "GSP27moksop_u:32635": " ātmaiva devo bhagavāñ śivaḥ paramakāraṇam /",
    "GSP27moksop_u:32636": " jñānārcanenāvirataṃ pūjanīyas sa sarvadā //MU_6,33.26//",
    "GSP27moksop_u:32637": " tvam etac cetanākāśam ātmānaṃ jīvam avyayam /",
    "GSP27moksop_u:32638": " svabhāvaṃ viddhi na tv anyat pūjyapūjātmapūjanam //MU_6,33.27//",
    "GSP27moksop_u:32639": " cetanākāśamātrātma yathā jagad idaṃ prabho /",
    "GSP27moksop_u:32640": " yathā ca cetanasyaiva jīvāditvaṃ tad ucyatām //MU_6,33.28//",
    "GSP27moksop_u:32641": " cidvyomaiva kilāstīha pārāvāravivarjitam /",
    "GSP27moksop_u:32642": " sarvatrāsambhavaccetyaṃ yat kalpānteṣu śiṣyate //MU_6,33.29//",
    "GSP27moksop_u:32643": " tad yat svayaṃ prakacati tasya svakacanasya tu /",
    "GSP27moksop_u:32644": " svayaṃ saṃviditaṃ nāma tenedaṃ jagad ity alam //MU_6,33.30//",
    "GSP27moksop_u:32645": " ity evaṃ svapnapuravaj jagad bhāti cidātmakam /",
    "GSP27moksop_u:32646": " evaṃ cidvyomamātrātma jagad acchaṃ na bhittimat //MU_6,33.31//",
    "GSP27moksop_u:32647": " atyantāsambhavaccetyadṛṣṭi cidvyomamātrakam /",
    "GSP27moksop_u:32648": " cittvāt kacati sargādau yat taj jagad iti smṛtam //MU_6,33.32//",
    "GSP27moksop_u:32649": " tasmāt svapnapurākāraṃ yad idaṃ bhāsate jagat /",
    "GSP27moksop_u:32650": " tatra cidvyomamātrātmany anyatā nāma kā kutaḥ //MU_6,33.33//",
    "GSP27moksop_u:32651": " cinmātram eva girayaś cinmātraṃ jagadambaram /",
    "GSP27moksop_u:32652": " cinmātram ātmā jīvaś ca cinmātraṃ bhūtasantatiḥ //MU_6,33.34//",
    "GSP27moksop_u:32653": " cidvyomamātrād itarat sargādau sargavedane /",
    "GSP27moksop_u:32654": " bhinnaṃ svapnapure cāṅga kiṃ sambhavati kathyatām //MU_6,33.35//",
    "GSP27moksop_u:32655": " ākāśaṃ paramākāśaṃ brahmākāśaṃ jagac citiḥ /",
    "GSP27moksop_u:32656": " iti paryāyanāmāni tarupādapavṛkṣavat //MU_6,33.36//",
    "GSP27moksop_u:32657": " etac ca svapnasaṅkalpamāyādiṣv anubhūyate /",
    "GSP27moksop_u:32658": " tadā kila cidākāśam eva bhāti jagattayā //MU_6,33.37//",
    "GSP27moksop_u:32659": " yathaitat saṃvidākāśaṃ svapne bhāti jagadvapuḥ /",
    "GSP27moksop_u:32660": " tathedaṃ jāgradākhye 'pi svapne bhāti tad eva naḥ //MU_6,33.38//",
    "GSP27moksop_u:32661": " yathā svapnapure citkhaṃ varjayitvetarat kvacit /",
    "GSP27moksop_u:32662": " na kiñcit sambhavaty aṅga jagaty evam ihāditaḥ //MU_6,33.39//",
    "GSP27moksop_u:32663": " yato na sambhavaty anyac cedaṃ kiñcit tato 'khilam /",
    "GSP27moksop_u:32664": " cittvaṃ sacetyam apy etad acetyaṃ saj jagat sthitam //MU_6,33.40//",
    "GSP27moksop_u:32665": " yathā cidvyomamātrātma svapne ghaṭapaṭādikam /",
    "GSP27moksop_u:32666": " sargādāv eva sargo 'yaṃ tathā cidvyomamātrakam //MU_6,33.41//",
    "GSP27moksop_u:32667": " śuddhasaṃvittimātratvād ṛte 'nyat svapnapattane /",
    "GSP27moksop_u:32668": " yathā na vidyate kiñcit tathāsmin bhuvanatraye //MU_6,33.42//",
    "GSP27moksop_u:32669": " yāḥ kāścana dṛśo ye ye bhāvābhāvāḥ kilāgamāḥ /",
    "GSP27moksop_u:32670": " sadeśakālacittās tat sarvaṃ cidvyomamātrakam //MU_6,33.43//",
    "GSP27moksop_u:32671": " sa eṣa devaḥ kathito yaḥ paraḥ paramārthataḥ /",
    "GSP27moksop_u:32672": " yas tvaṃ yo 'ham aśeṣaṃ vā jagad eva ca yo 'khilam //MU_6,33.44//",
    "GSP27moksop_u:32673": " sarvasya bhūtajātasya jagato 'nyasya te mama /",
    "GSP27moksop_u:32674": " deho hi cetanākāśaṃ paramātmaiva netarat //MU_6,33.45//",
    "GSP27moksop_u:32675": " saṅkalpane svapnapure śarīraṃ cidvyomato 'nyan na yathāsti kiñcit /",
    "GSP27moksop_u:32676": " tatheha sarge prathamaikasargān mune prabhṛty asti na rūpam anyat //MU_6,33.46//",
    "GSP27moksop_u:32677": " jagataḥ paramātmamayatvavarṇanaṃ nāma sargaḥ",
    "GSP27moksop_u:32678": " catustriṃśas sargaḥ",
    "GSP27moksop_u:32679": " īśvaraḥ:",
    "GSP27moksop_u:32680": " evaṃ sarvam idaṃ viśvaṃ paramātmaiva kevalam /",
    "GSP27moksop_u:32681": " brahmaiva paramākāśa eṣa devaḥ paras smṛtaḥ //MU_6,34.1//",
    "GSP27moksop_u:32682": " tad etatpūjanaṃ śreyas tasmāt sarvam avāpyate /",
    "GSP27moksop_u:32683": " sa devas sarvagas sarvas sarvaṃ tasmin pratiṣṭhitam //MU_6,34.2//",
    "GSP27moksop_u:32684": " akṛtrimam anādyantam advitīyam akhaṇḍitam /",
    "GSP27moksop_u:32685": " abahissādhanāsādhyaṃ sukhaṃ tasmād avāpyate //MU_6,34.3//",
    "GSP27moksop_u:32686": " prabuddhas tvaṃ muniśreṣṭha tenedaṃ tava varṇyate /",
    "GSP27moksop_u:32687": " nāsi devārcane yogyaḥ puṣpadhūpamaye mahān //MU_6,34.4//",
    "GSP27moksop_u:32688": " avyutpannadhiyo ye hi bālāḥ pelavacetasaḥ /",
    "GSP27moksop_u:32689": " kṛtrimārcāmayaṃ teṣāṃ devārcanam udāhṛtam //MU_6,34.5//",
    "GSP27moksop_u:32690": " gandhākṣataiś ca dīpaiś ca puṣpādyaiḥ pūjayanti hi /",
    "GSP27moksop_u:32691": " mithyaiva kalpitair devam ākāre kalpitātmakam //MU_6,34.6//",
    "GSP27moksop_u:32692": " svasaṅkalpakṛtaiḥ kṛtvā kramair arcanam ādṛtāḥ /",
    "GSP27moksop_u:32693": " bālās santāpam āyānti puṣpadhūpalavārcanaiḥ //MU_6,34.7//",
    "GSP27moksop_u:32694": " svasaṅkalpakṛtair arthaiḥ kṛtvā devārcanaṃ mudhā /",
    "GSP27moksop_u:32695": " yataḥ kutaścin mithyātma phalam atrārpayanti te //MU_6,34.8//",
    "GSP27moksop_u:32696": " puṣpadhūpārcanaṃ brahman kalpitaṃ bālabuddhiṣu /",
    "GSP27moksop_u:32697": " yat syād bhavādṛśe 'yogyam arcanaṃ tad vadāmy aham //MU_6,34.9//",
    "GSP27moksop_u:32698": " asmadādis tu no kaścid devo matimatāṃ vara /",
    "GSP27moksop_u:32699": " devas tribhuvanādhāraḥ paramātmaiva netaraḥ //MU_6,34.10//",
    "GSP27moksop_u:32700": " śivas sarvapadātītas sarvasaṅkalpanātigaḥ /",
    "GSP27moksop_u:32701": " sarvasaṅkalpavalito na sarvī na ca sārvikaḥ //MU_6,34.11//",
    "GSP27moksop_u:32702": " dikkālādyanavacchinnas sarvārambhaprakārakṛt /",
    "GSP27moksop_u:32703": " cinmātramūrtir amalo deva ity ucyate mune //MU_6,34.12//",
    "GSP27moksop_u:32704": " saṃvit sarvakalātītā sarvabhāvāntarasthitā /",
    "GSP27moksop_u:32705": " sarvasattāpradā devī sarvasantāpahāriṇī //MU_6,34.13//",
    "GSP27moksop_u:32706": " brahma brahman sadasator madhyaṃ tad deva ucyate /",
    "GSP27moksop_u:32707": " paramātmāparābhikhyaṃ tat sad om ity udāhṛtam //MU_6,34.14//",
    "GSP27moksop_u:32708": " mahāsattāsvabhāvena sarvatra samatāṃ gatam /",
    "GSP27moksop_u:32709": " mahācid iti ca proktaṃ paramārtha iti śrutam //MU_6,34.15//",
    "GSP27moksop_u:32710": " sthitaṃ sarvatra sarvartu latāsv antar yathā rasaḥ /",
    "GSP27moksop_u:32711": " sattāsāmānyarūpeṇa mahācittvātmanāpi ca //MU_6,34.16//",
    "GSP27moksop_u:32712": " yac cittattvam arundhatyā yac cittattvaṃ tavānagha /",
    "GSP27moksop_u:32713": " yac cittattvaṃ ca pārvatyā yac cittattvaṃ gaṇeṣu ca //MU_6,34.17//",
    "GSP27moksop_u:32714": " cittattvaṃ yan mamedaṃ ca cittattvaṃ yaj jagattraye /",
    "GSP27moksop_u:32715": " tad deva iti tattvajñā vidur uttamabuddhayaḥ //MU_6,34.18//",
    "GSP27moksop_u:32716": " pādapāṇyādimān anyo yo vā devaḥ prakalpyate /",
    "GSP27moksop_u:32717": " sa cinmātrād ṛte brahman kiṃsāraḥ kila kathyatām //MU_6,34.19//",
    "GSP27moksop_u:32718": " na sa dūre sthito brahman na duṣprāpas sa kasyacit /",
    "GSP27moksop_u:32719": " sa saṃsthitas sadā dehe sarvatraiva ca khe tathā //MU_6,34.20//",
    "GSP27moksop_u:32720": " sa karoti sa cāśnāti sa bibharti prayāti ca /",
    "GSP27moksop_u:32721": " sa niśśvasati saṃvettā so 'ṅgāny aṅgāni vetti te //MU_6,34.21//",
    "GSP27moksop_u:32722": " so 'syāṃ vicitraceṣṭāyāṃ prakāśāyāṃ ca tadvaśāt /",
    "GSP27moksop_u:32723": " tatsvarūpanibaddhāyāṃ puryām aṅgapurīśvaraḥ //MU_6,34.22//",
    "GSP27moksop_u:32724": " śarīraparvatasthāyāṃ calāyāṃ tatprasādataḥ /",
    "GSP27moksop_u:32725": " so 'syāṃ gahanakośāyāṃ hṛdguhāyāṃ guheśvaraḥ //MU_6,34.23//",
    "GSP27moksop_u:32726": " manaṣṣaṣṭhendriyācārasattātītāmalātmanaḥ /",
    "GSP27moksop_u:32727": " tasya saṃvyavahārārthaṃ sañjñā cid iti kalpitā //MU_6,34.24//",
    "GSP27moksop_u:32728": " sa eṣa cinmayas sūkṣmas sarvavyāpī nirañjanaḥ /",
    "GSP27moksop_u:32729": " imaṃ bhāsuram ābhāsaṃ karoti na karoti ca //MU_6,34.25//",
    "GSP27moksop_u:32730": " sā cid atyantavimalā jagadarthāṃ jagatkriyām /",
    "GSP27moksop_u:32731": " imāṃ rañjayati prājña raseneva madhur latām //MU_6,34.26//",
    "GSP27moksop_u:32732": " cāravo ye camatkārāś citaś citi yathāsthitam /",
    "GSP27moksop_u:32733": " camatkurvanti kila te ete kecin nabho'bhidhāḥ //MU_6,34.27//",
    "GSP27moksop_u:32734": " kecij jīvābhidhānāś ca kecic cittābhidhānakāḥ /",
    "GSP27moksop_u:32735": " kecit kālābhidhānāś ca kecid deśābhidhānakāḥ //MU_6,34.28//",
    "GSP27moksop_u:32736": " kecit kriyābhidhānāś ca kecid dravyābhidhānakāḥ /",
    "GSP27moksop_u:32737": " kecid bhāvavikārādijāḍyacittvābhidhānakāḥ //MU_6,34.29//",
    "GSP27moksop_u:32738": " prākāśyādyabhidhāḥ kecit kecic caiva tamo'bhidhāḥ /",
    "GSP27moksop_u:32739": " arkendvādyabhidhāḥ kecit kecid yakṣābhidhānakāḥ //MU_6,34.30//",
    "GSP27moksop_u:32740": " niricchasvasvabhāvena vasantena yathāṅkuraḥ /",
    "GSP27moksop_u:32741": " janyate tadvad eveyaṃ jagallakṣmīś cidātmanā //MU_6,34.31//",
    "GSP27moksop_u:32742": " cid imāsu samagrāsu sarvadaivaikikaiva hi /",
    "GSP27moksop_u:32743": " trailokyāmbudhisaṃsthāsu śarīrajalajālikā //MU_6,34.32//",
    "GSP27moksop_u:32744": " śarīrapaṅkajabhrāntamanobhramarasambhṛtam /",
    "GSP27moksop_u:32745": " āsvādayati saṅkalpamadhu mattā cidīśvarī //MU_6,34.33//",
    "GSP27moksop_u:32746": " sasurāsuragandharvaṃ saśailārṇavakaṃ jagat /",
    "GSP27moksop_u:32747": " citi sthiraṃ pravahati jalāvarte tṛṇaṃ yathā //MU_6,34.34//",
    "GSP27moksop_u:32748": " cañcaccittamayācāracāracañcuracakrikam /",
    "GSP27moksop_u:32749": " saṃsāracakraṃ ciccakre bhrāmyati bhramabhājanam //MU_6,34.35//",
    "GSP27moksop_u:32750": " cic caturbhujarūpeṇa jaghānāsuramaṇḍalam /",
    "GSP27moksop_u:32751": " kālo jaladakhaṇḍena sāyudhena yathātapam //MU_6,34.36//",
    "GSP27moksop_u:32752": " cit trinetratayā brahman vṛṣaśītāṃśucihnayā /",
    "GSP27moksop_u:32753": " gaurīkamalinīvaktrapadmaṣaṇḍālitāṃ gatā //MU_6,34.37//",
    "GSP27moksop_u:32754": " viṣṇoḥ padmālitām etya cid dhyānādhīnamānasīm /",
    "GSP27moksop_u:32755": " trayīnalinyās sarasīṃ dhatte paitāmahīṃ sthitim //MU_6,34.38//",
    "GSP27moksop_u:32756": " cito brahman vicitrāṇi śarīrāṇīha bhūriśaḥ /",
    "GSP27moksop_u:32757": " pattrāṇīva taror hemni keyūrādikriyeva vā //MU_6,34.39//",
    "GSP27moksop_u:32758": " cit samastasurānīkaparivanditapādayā /",
    "GSP27moksop_u:32759": " trailokyacūḍāmaṇitāṃ dhatte vāsavalīlayā //MU_6,34.40//",
    "GSP27moksop_u:32760": " cit surāsuratām etya trailokyodaraḍambare /",
    "GSP27moksop_u:32761": " pataty udeti saṃyāti svātmanaivābdhivārivat //MU_6,34.41//",
    "GSP27moksop_u:32762": " ciccandrikā caturdikkam evābhāsaṃ vitanvatī /",
    "GSP27moksop_u:32763": " vikāsayati niśśeṣabhūtasattākumudvatīm //MU_6,34.42//",
    "GSP27moksop_u:32764": " ciddarpaṇamahālakṣmīs trijagat pratibimbitam /",
    "GSP27moksop_u:32765": " gṛhṇāty anugraheṇāntas svagarbham iva garbhiṇī //MU_6,34.43//",
    "GSP27moksop_u:32766": " cic caturdaśabhūtānāṃ maṇḍalāni mahānti ca /",
    "GSP27moksop_u:32767": " bhūtīkaroti vāriśrīs samudratvam ivāmbudheḥ //MU_6,34.44//",
    "GSP27moksop_u:32768": " vicitrālokakusumā ghanasaṅkalpapallavā /",
    "GSP27moksop_u:32769": " vyomakedārikārūḍhā sattaughaphalaśālinī //MU_6,34.45//",
    "GSP27moksop_u:32770": " jīvajālarajaḥpuñjā vāsanārasarañjitā /",
    "GSP27moksop_u:32771": " saṃvedanatvagvalitā citrehākalikākulā //MU_6,34.46//",
    "GSP27moksop_u:32772": " atītāsaṅkhyatrijagatkesarojjvalarūpiṇī /",
    "GSP27moksop_u:32773": " anārataspandamahāvilāsollāsahāsinī //MU_6,34.47//",
    "GSP27moksop_u:32774": " sarvartuparvaparuṣā jaḍaśailādigumphitā /",
    "GSP27moksop_u:32775": " vihagagranthivalitā mūlāgraparivarjitā //MU_6,34.48//",
    "GSP27moksop_u:32776": " cillateyaṃ vikasitā pelavaṃ sadasadvapuḥ /",
    "GSP27moksop_u:32777": " vicitraṃ dṛśyakusumaṃ parāmarśāsahaṃ bahu //MU_6,34.49//",
    "GSP27moksop_u:32778": " anayeha hi sarvatra cchāyācchāpi vijanyate /",
    "GSP27moksop_u:32779": " manyate tanyate vastu gīyate kriyate 'pi ca //MU_6,34.50//",
    "GSP27moksop_u:32780": " mahācitānayā nityaṃ bhāsante bhāskarādayaḥ /",
    "GSP27moksop_u:32781": " dehās svadante ca mithas tvanmaccijjaḍavibhramaiḥ //MU_6,34.51//",
    "GSP27moksop_u:32782": " vitatāvartavartanyā cidvātyeyaṃ pranṛtyati /",
    "GSP27moksop_u:32783": " jagajjālarajolekhā tatsattā dṛśyadehinī //MU_6,34.52//",
    "GSP27moksop_u:32784": " cit sarvaṃ jagadārambham imaṃ prakaṭayaty alam /",
    "GSP27moksop_u:32785": " trailokyadīpakaśikhā dīpo varṇaśriyaṃ yathā //MU_6,34.53//",
    "GSP27moksop_u:32786": " ciccandrabimbe vimale śaśavat prāpya saṅgamam /",
    "GSP27moksop_u:32787": " sarvatra lakṣyatām eti padārthaśrīr jagadgatā //MU_6,34.54//",
    "GSP27moksop_u:32788": " cidrasāyanasekena padārthapaṭalāvalī /",
    "GSP27moksop_u:32789": " rūpam eti phalaṃ caiva prāvṛṭsikteva sallatā //MU_6,34.55//",
    "GSP27moksop_u:32790": " cicchāyayaiva sarvasya jāḍyaṃ śāmyaty udeti vā /",
    "GSP27moksop_u:32791": " śavasyāsya śarīrasya gṛhasyeva tamas tviṣā //MU_6,34.56//",
    "GSP27moksop_u:32792": " ciccamatkṛtayo dehe na bhaveyur imā yadi /",
    "GSP27moksop_u:32793": " trailokyadehās tat ke te kān spṛśeyuḥ kimākṛtīn //MU_6,34.57//",
    "GSP27moksop_u:32794": " cidālokaprakāśe 'smin saṅkalpaśiśudhāriṇī /",
    "GSP27moksop_u:32795": " kriyākulavadhūr dehagehe sphurati cañcalā //MU_6,34.58//",
    "GSP27moksop_u:32796": " cidālokaṃ vinā kasya rasanāgre sphurann api /",
    "GSP27moksop_u:32797": " kathaṃ kadā prakaṭatām eti kīdṛk ca vā rasaḥ //MU_6,34.59//",
    "GSP27moksop_u:32798": " suskandhas svaṅgaśākho 'pi kuntalālivṛto 'py alam /",
    "GSP27moksop_u:32799": " cinmañjarīṃ vinā dehavṛkṣaḥ ka iva rājate //MU_6,34.60//",
    "GSP27moksop_u:32800": " vardhate 'bhilaṣaty atti cic carācarakāriṇī /",
    "GSP27moksop_u:32801": " cid evāstītaran nāsti cinmātram idam utthitam //MU_6,34.61//",
    "GSP27moksop_u:32802": " ity uktavān atha tryakṣas sudhāsyandācchayā girā /",
    "GSP27moksop_u:32803": " punaḥ pṛṣṭo mayā rāma vinayapraśrayojjvalam //MU_6,34.62//",
    "GSP27moksop_u:32804": " yadi sarvagatā deva cid asty ekā tatātmikā /",
    "GSP27moksop_u:32805": " tad ayaṃ cetati sphāram ayaṃ caiva na cetati //MU_6,34.63//",
    "GSP27moksop_u:32806": " ayaṃ cidvān purā bhūtvā ciddhīnas samprati sthitaḥ /",
    "GSP27moksop_u:32807": " itīyaṃ kalpanā loke pratyakṣānubhavā katham //MU_6,34.64//",
    "GSP27moksop_u:32808": " īśvaraḥ:",
    "GSP27moksop_u:32809": " śṛṇv etad akhilaṃ brahman yathāpṛṣṭam vadāmi te /",
    "GSP27moksop_u:32810": " mahān ayaṃ kṛtaḥ praśnas tvayā brahmavidāṃ vara //MU_6,34.65//",
    "GSP27moksop_u:32811": " cid asti dviśarīreha sarvabhūtamayātmikā /",
    "GSP27moksop_u:32812": " cetyonmukhātmikaikā tu nirvikalpā parā smṛtā //MU_6,34.66//",
    "GSP27moksop_u:32813": " saṅkalpabaddhātmaivāntas svayam anyeva saṃsthitā /",
    "GSP27moksop_u:32814": " saṅkalpitetaravarā dauśśīlyaṃ strī yathā gatā //MU_6,34.67//",
    "GSP27moksop_u:32815": " sa eva hi pumān kopād yathehānya iva kṣaṇāt /",
    "GSP27moksop_u:32816": " bhavaty evaṃ vikalpāṅkā cit svarūpānyatāṃ gatā //MU_6,34.68//",
    "GSP27moksop_u:32817": " vikalpakalitā brahmaṃś cit svarūpaparicyutā /",
    "GSP27moksop_u:32818": " jāḍyaṃ kramād bhāvayantī prayāti kalanāpadam //MU_6,34.69//",
    "GSP27moksop_u:32819": " cit svayaṃ cetyatām eti sākāśaparamāṇutām /",
    "GSP27moksop_u:32820": " śabdabījātmikāṃ paścād vātatanmātrabhāvanīm //MU_6,34.70//",
    "GSP27moksop_u:32821": " deśakālavibhāgā tu tanmātravalitā kramāt /",
    "GSP27moksop_u:32822": " jīvo bhūtvā bhavaty āśu buddhiḥ paścād ahaṃ manaḥ //MU_6,34.71//",
    "GSP27moksop_u:32823": " manastvaṃ samupāyātā saṃsāram avalambate /",
    "GSP27moksop_u:32824": " caṇḍālo 'smīti mananāc caṇḍālatvam iva dvijaḥ //MU_6,34.72//",
    "GSP27moksop_u:32825": " saṅkalpitāprabodhena jāḍyāc cit svaprabodhinī /",
    "GSP27moksop_u:32826": " śabalaṃ rūpam āsādya saṅkalpān yāty anāratam //MU_6,34.73//",
    "GSP27moksop_u:32827": " anantasaṅkalpamayī jāḍyasaṅkalpapīvarī /",
    "GSP27moksop_u:32828": " cij jāḍyād deham āyāti payaḥ pāṣāṇatām iva //MU_6,34.74//",
    "GSP27moksop_u:32829": " tataś cittamanomohamāyeti vihitābhidhā /",
    "GSP27moksop_u:32830": " jāḍyaṃ nipuṇam āśritya saṃsāre jāyate mune //MU_6,34.75//",
    "GSP27moksop_u:32831": " mohasātmyam upāyātā tṛṣṇānigaḍapīḍitā /",
    "GSP27moksop_u:32832": " kāmakopabhayopetā bhāvābhāvātipātinī //MU_6,34.76//",
    "GSP27moksop_u:32833": " tyaktānantanijābhogā vyavacchedavikāriṇī /",
    "GSP27moksop_u:32834": " duḥkhadāvānalātaptā śokāśanikṛśāśayā //MU_6,34.77//",
    "GSP27moksop_u:32835": " iyam asmīti bhāvena śūnyena vikalīkṛtā /",
    "GSP27moksop_u:32836": " bhedamātragṛhītāsthā paraṃ dainyam upāgatā //MU_6,34.78//",
    "GSP27moksop_u:32837": " magnā mohamahāpaṅke paṅke jīrṇeva dantinī /",
    "GSP27moksop_u:32838": " bhāvābhāvalatādolāparilolaśarīrakā //MU_6,34.79//",
    "GSP27moksop_u:32839": " asārāvarasaṃsāravikāravyavahāriṇī /",
    "GSP27moksop_u:32840": " tāpopataptahṛdayā rāgarogānusāriṇī //MU_6,34.80//",
    "GSP27moksop_u:32841": " nijayūthaparibhraṣṭā mṛgīvāvaśatāṃ gatā /",
    "GSP27moksop_u:32842": " āvirbhāvoditākārā tirobhāve 'stam āgatā //MU_6,34.81//",
    "GSP27moksop_u:32843": " svasaṅkalpopayātāsu bhītā sambhramadṛṣṭiṣu /",
    "GSP27moksop_u:32844": " palāyate 'py asatyāsu vetālīṣv iva bālikā //MU_6,34.82//",
    "GSP27moksop_u:32845": " uṣṭrīva madhuno binduṃ vāñchate bhāvitaṃ sukham /",
    "GSP27moksop_u:32846": " avāntaraparibhraṣṭā doṣād doṣaṃ pataty adhaḥ //MU_6,34.83//",
    "GSP27moksop_u:32847": " paraṃ vaivaśyam āyāti saṅkaṭāt saṅkaṭaṃ gatā /",
    "GSP27moksop_u:32848": " duḥkhād duḥkhe nipatitā vipado vipadi sthitā //MU_6,34.84//",
    "GSP27moksop_u:32849": " nānānarthagaṇopetā ceṣṭāparavaśāśayā /",
    "GSP27moksop_u:32850": " kaṣṭāt kaṣṭam anuprāptā paritāpānutāpinī //MU_6,34.85//",
    "GSP27moksop_u:32851": " kramān nave nave bandhe 'vaidagdhyaṃ samupāgatā /",
    "GSP27moksop_u:32852": " vicitrabandhanirmāṇaparā krimipadaṃ gatā //MU_6,34.86//",
    "GSP27moksop_u:32853": " sarvataśśaṅkare bhītā prāṇātyayam upāgatā /",
    "GSP27moksop_u:32854": " kṣīṇatoyeva śapharī vivartanaparāyaṇā //MU_6,34.87//",
    "GSP27moksop_u:32855": " bālye vivaśasarvārthā yauvane cintayāhṛtā /",
    "GSP27moksop_u:32856": " vārddhake mṛtiduḥkhāttā mṛtā karmavaśīkṛtā //MU_6,34.88//",
    "GSP27moksop_u:32857": " jāyate duḥkhaśabalā mriyate jananonmukhī /",
    "GSP27moksop_u:32858": " karoty āveśavivaśā nigiraty ārtidhāriṇī //MU_6,34.89//",
    "GSP27moksop_u:32859": " gacchati śramasantaptā bhavaty ambudabhaṅgurā /",
    "GSP27moksop_u:32860": " rodity ākrāntahṛdayā parākrandati tāpitā //MU_6,34.90//",
    "GSP27moksop_u:32861": " apsarās svarganagare nāgī pātālakoṭare /",
    "GSP27moksop_u:32862": " asurī daityavivare narastrī vasudhātale //MU_6,34.91//",
    "GSP27moksop_u:32863": " rākṣasī rākṣasādhāre vānarī vanakoṭare /",
    "GSP27moksop_u:32864": " siṃhī girīndraśikhare kinnarī kulaparvate //MU_6,34.92//",
    "GSP27moksop_u:32865": " vidyādharī devagirau vyālī cāvanigartake /",
    "GSP27moksop_u:32866": " latā tarau khagī nīḍe vīrut sānau vane mṛgī //MU_6,34.93//",
    "GSP27moksop_u:32867": " śete nārāyaṇo 'mbhodhau dhyānī brahmapure 'bjajaḥ /",
    "GSP27moksop_u:32868": " kāntāsakho haraś śaile svarge suravaro hariḥ //MU_6,34.94//",
    "GSP27moksop_u:32869": " dinaṃ karoti tīkṣṇāṃśur varṣaty ambudharo jalam /",
    "GSP27moksop_u:32870": " karoti rajanīm indur dhatte nīraṃ mahodadhiḥ //MU_6,34.95//",
    "GSP27moksop_u:32871": " ṛtucakraṃ pravahati sahakālarkṣamaṇḍalam /",
    "GSP27moksop_u:32872": " dinarātritayodeti tejastimiratā kvacit //MU_6,34.96//",
    "GSP27moksop_u:32873": " kvacid bījarasollāsaḥ kvacit pāṣāṇamauninī /",
    "GSP27moksop_u:32874": " kvacin nadī rasavahā kvacit kusumavistṛtiḥ //MU_6,34.97//",
    "GSP27moksop_u:32875": " kvacit phalāvalīpākaḥ kvacit kvātho 'nalādibhiḥ /",
    "GSP27moksop_u:32876": " kvacic chaityaṃ himendvādi kvacit khādi nakiñcana //MU_6,34.98//",
    "GSP27moksop_u:32877": " kvacid ujjvalitākārā kvacit kṛṣṇā kvacit sitā /",
    "GSP27moksop_u:32878": " kvacin nīlātha haritā kvacid agniḥ kvacin mahī //MU_6,34.99//",
    "GSP27moksop_u:32879": " sarvātmatvāt sarvagatvāt sarvaśaktitayeddhayā /",
    "GSP27moksop_u:32880": " sarvatvād ekarūpaiva khād apy acchaiva sā parā //MU_6,34.100//",
    "GSP27moksop_u:32881": " cic cinoti yathātmānaṃ yena yatra yathā yadā /",
    "GSP27moksop_u:32882": " tat tathāśu bhavaty amburayād vīcyāditā yathā //MU_6,34.101//",
    "GSP27moksop_u:32883": " haṃsī krauñcī bakī kākī sarasīsārasī vṛkī /",
    "GSP27moksop_u:32884": " pikī balākā hariṇī vānarī kariṇī śunī //MU_6,34.102//",
    "GSP27moksop_u:32885": " caṭikā vañjulī śārī makṣikā ṣaṭpadī śukī /",
    "GSP27moksop_u:32886": " dhīś śrīr hrīḥ prītir ārtiś ca śavarī śarvarī śaśī //MU_6,34.103//",
    "GSP27moksop_u:32887": " etāsv anyāsu cānyāsu paribhramati yoniṣu /",
    "GSP27moksop_u:32888": " vivartamānā saṃsāre jalāvarte tṛṇaṃ yathā //MU_6,34.104//",
    "GSP27moksop_u:32889": " bibhety eṣā svasaṅkalpāt svaśabdād iva gardabhī /",
    "GSP27moksop_u:32890": " nānayā sadṛg anyāsti mugdhā bālābalā calā //MU_6,34.105//",
    "GSP27moksop_u:32891": " eṣā sā kathitā tubhyaṃ jīvaśaktir mayā mune /",
    "GSP27moksop_u:32892": " prākṛtācāravivaśā varākī paśudharmiṇī //MU_6,34.106//",
    "GSP27moksop_u:32893": " karmātmety abhidhāṃ prāptā śocyāsya paramātmanaḥ /",
    "GSP27moksop_u:32894": " anantaduḥkhabahalaṃ svayaṃ sambhramam āśritā //MU_6,34.107//",
    "GSP27moksop_u:32895": " asad evānayākrāntaṃ vināśi sahajaṃ malam /",
    "GSP27moksop_u:32896": " taṇḍuleneva kambūkam ananyac cānyavat sthitam //MU_6,34.108//",
    "GSP27moksop_u:32897": " anantavibhavabhraṣṭā daurbhāgyaparitāpinī /",
    "GSP27moksop_u:32898": " śocati prāpya jīvatvaṃ bhartṛhīneva nāyikā //MU_6,34.109//",
    "GSP27moksop_u:32899": " jaḍarater avalokaya śaktatāṃ nijapadasmaraṇena vineha yat /",
    "GSP27moksop_u:32900": " vrajati pṛṣṭham adhaḥpatanāya khād duraraghaṭṭaghaṭīpuṭapīṭhavat //MU_6,34.110//",
    "GSP27moksop_u:32901": " cetyonmukhacittattvavicāro nāma sargaḥ",
    "GSP27moksop_u:32902": " pañcatriṃśas sargaḥ",
    "GSP27moksop_u:32903": " īśvaraḥ:",
    "GSP27moksop_u:32904": " cinoty alīkam evaivaṃ duḥkhitāsmīti bhāvanāt /",
    "GSP27moksop_u:32905": " cid vadhūḥ kṣīvasuptaiva patitāsmīty alaṃ yathā //MU_6,35.1//",
    "GSP27moksop_u:32906": " amṛtaiva mṛtāsmīti viparyastamatir vadhūḥ /",
    "GSP27moksop_u:32907": " yathā rodity anaṣṭaiva naṣṭāsmīti tathaiva cit //MU_6,35.2//",
    "GSP27moksop_u:32908": " akāraṇaviparyastamatir bhrāntam api sthiram /",
    "GSP27moksop_u:32909": " yathā jagat paśyatīdaṃ tathāhantābhramaṃ citiḥ //MU_6,35.3//",
    "GSP27moksop_u:32910": " cittvaṃ hi kāraṇaṃ tasyās saṃsārānubhave citeḥ /",
    "GSP27moksop_u:32911": " na ca tatkāraṇaṃ kiñcic cittvānyatvātyasambhavāt //MU_6,35.4//",
    "GSP27moksop_u:32912": " evaṃ hi kāraṇābhāvāc cetyasyāsambhavād api /",
    "GSP27moksop_u:32913": " nāsau cin na ca tac cetyaṃ na ca tac cetyate tayā //MU_6,35.5//",
    "GSP27moksop_u:32914": " na dṛśyadarśanadraṣṭṛrūpaṃ tailam ivopale /",
    "GSP27moksop_u:32915": " na kartṛkarmakaraṇadṛg indāv iva kṛṣṇatā //MU_6,35.6//",
    "GSP27moksop_u:32916": " na manomeyamānāni nabhasīva navāṅkuraḥ /",
    "GSP27moksop_u:32917": " na ciccetanacetyādi nandane khadiro yathā //MU_6,35.7//",
    "GSP27moksop_u:32918": " nāhantvatvattvatattvādi parvatatvam ivāmbare /",
    "GSP27moksop_u:32919": " na cehatvānyadeśatve śaṅkhatvakṣv iva kajjalam //MU_6,35.8//",
    "GSP27moksop_u:32920": " nānānānā na cāpy antar aṇāv iva sumeravaḥ /",
    "GSP27moksop_u:32921": " na ca śabdārthaśabdaśrīr mahoṣaralatā yathā //MU_6,35.9//",
    "GSP27moksop_u:32922": " neti neti na caivārkamaṇḍale rajanī yathā /",
    "GSP27moksop_u:32923": " na vastutāvastute ca tuṣāreṣu yathoṣṇatā //MU_6,35.10//",
    "GSP27moksop_u:32924": " na śūnyatāśūnyate ca śilākośa iva drumaḥ /",
    "GSP27moksop_u:32925": " śūnyatāśūnyatā nāpi mahatī kha ivākhatā //MU_6,35.11//",
    "GSP27moksop_u:32926": " kevalaṃ kevalībhāvas svasthataivāvaśiṣyate /",
    "GSP27moksop_u:32927": " na kaścit kasyacid doṣo jñatayaitad avāpyate //MU_6,35.12//",
    "GSP27moksop_u:32928": " nañarthābhāvanāmātreṇānarthaḥ prasṛtaś citeḥ /",
    "GSP27moksop_u:32929": " nañarthabhāvanāmātreṇānartha upaśāmyati //MU_6,35.13//",
    "GSP27moksop_u:32930": " nañarthabhāvanāmātrād ṛte 'trāṅgopayujyate /",
    "GSP27moksop_u:32931": " na tṛṇaṃ na ca trailokyam iti svāyattatātra te //MU_6,35.14//",
    "GSP27moksop_u:32932": " svāyatta eva hy eṣo 'rtho dussādho 'bhāvanāt sthitaḥ /",
    "GSP27moksop_u:32933": " yad yan na sādhyate puṃsā tat kathaṃ kila labhyate //MU_6,35.15//",
    "GSP27moksop_u:32934": " nirvikalpādvitīyā cid yāsau sakalagā satī /",
    "GSP27moksop_u:32935": " paramaikā parā sācchā dīpikā tejasām api //MU_6,35.16//",
    "GSP27moksop_u:32936": " saiṣāvabhāsanakarī sarvagā nityanirmalā /",
    "GSP27moksop_u:32937": " nityoditā nirmanaskā nirvikārā nirañjanā //MU_6,35.17//",
    "GSP27moksop_u:32938": " ghaṭe paṭe vaṭe kuḍye śakaṭe vānare sure /",
    "GSP27moksop_u:32939": " asure sāgare bhūte nare nāge ca saṃsthitā //MU_6,35.18//",
    "GSP27moksop_u:32940": " sākṣivat tiṣṭhati satī spandate ca na kutracit /",
    "GSP27moksop_u:32941": " dīpaḥ prakāśanāyaiva karoti na punaḥ kriyām //MU_6,35.19//",
    "GSP27moksop_u:32942": " malināpy amalaiṣā sā vikalpāḍhyāvikalpinī /",
    "GSP27moksop_u:32943": " jaḍaivājaḍatāsārā nasarvā sarvam eva ca //MU_6,35.20//",
    "GSP27moksop_u:32944": " nirvikalpā parā sūkṣmā cic cinoti svasaṃvidam /",
    "GSP27moksop_u:32945": " vāta evāṅgamarmādi yathā yantrādi ceṣṭate //MU_6,35.21//",
    "GSP27moksop_u:32946": " rūpālokamanaskāravalitā cid abodhataḥ /",
    "GSP27moksop_u:32947": " bodhatas saiva bhavati naiṣā sadasatī yataḥ //MU_6,35.22//",
    "GSP27moksop_u:32948": " sā paraiva cid atyacchā cintām āyāti cetanāt /",
    "GSP27moksop_u:32949": " sādhur eva yathāsādhusaṃvitter durjanaiṣaṇām //MU_6,35.23//",
    "GSP27moksop_u:32950": " satamas svarṇam āyāti tāmratāṃ malamārjanāt /",
    "GSP27moksop_u:32951": " punaḥ kanakatām eti yathā cit paramā tathā //MU_6,35.24//",
    "GSP27moksop_u:32952": " śvāsopaśāntāv ādarśo yathaiti prathamāṃ sthitim /",
    "GSP27moksop_u:32953": " tathā sargam ihāgatya bodhāt svaṃ yāti cit padam //MU_6,35.25//",
    "GSP27moksop_u:32954": " svabhāvāvedanād asyās saṃsāras sampravartate /",
    "GSP27moksop_u:32955": " svabhāvavedanād eṣa tv asann evopaśāmyati //MU_6,35.26//",
    "GSP27moksop_u:32956": " yadā cittvāc cinoty antar anyatām asatīṃ tadā /",
    "GSP27moksop_u:32957": " ahantām iva samprāpya naśyatīvāpy anāśinī //MU_6,35.27//",
    "GSP27moksop_u:32958": " īṣatspandād adho yāti śṛṅgaprāntātalopalaḥ /",
    "GSP27moksop_u:32959": " yathā tathaiva saṃvitter adhaḥpāto mahācitaḥ //MU_6,35.28//",
    "GSP27moksop_u:32960": " rūpādīnāṃ tu sattaiṣā cetyam evāmalaiva cit /",
    "GSP27moksop_u:32961": " dvitvaikatve tv abodhotthe bodhena vilayaṃ gate //MU_6,35.29//",
    "GSP27moksop_u:32962": " sattāmātreṇa cittvasya bodhaś cittendriyādiṣu /",
    "GSP27moksop_u:32963": " ālokasattāmātreṇa vyavahāraḥ kriyāsv iva //MU_6,35.30//",
    "GSP27moksop_u:32964": " vātāt kanīnikāspandas taddīptir dṛṣṭir ucyate /",
    "GSP27moksop_u:32965": " tadbāhyapātitā rūpaṃ rūpabodhas tu cit parā //MU_6,35.31//",
    "GSP27moksop_u:32966": " tvaṅmārutau jaḍau tucchau tatsaṅgas sparśa ucyate /",
    "GSP27moksop_u:32967": " mananaṃ sparśasaṃvittis tatsaṃvittis tu cit parā //MU_6,35.32//",
    "GSP27moksop_u:32968": " gandhatanmātrapavanasambandho gandhasaṃvidaḥ /",
    "GSP27moksop_u:32969": " āsāṃ tu manasā hīnaṃ vedanaṃ paramaiva cit //MU_6,35.33//",
    "GSP27moksop_u:32970": " śabdatanmātraśravaṇaśaktes saṅgān mano vinā /",
    "GSP27moksop_u:32971": " suṣuptasadṛśī saṃvit paramā cid udāhṛtā //MU_6,35.34//",
    "GSP27moksop_u:32972": " kriyonmukhatvaṃ saṅkalpāt saṅkalpo mananakramaḥ /",
    "GSP27moksop_u:32973": " mananaṃ citsvakāluṣyam ātmā cin nirmalā bhavet //MU_6,35.35//",
    "GSP27moksop_u:32974": " cit prakāśātmikā nityā svātmany eva ca saṃsthitā /",
    "GSP27moksop_u:32975": " idam antar jagad dhatte sanniveśaṃ yathā śilā //MU_6,35.36//",
    "GSP27moksop_u:32976": " advitīyaṃ dadhānedaṃ vikārādivivarjitā /",
    "GSP27moksop_u:32977": " nāstam eti na codeti spandate no na vardhate //MU_6,35.37//",
    "GSP27moksop_u:32978": " saṅkalpāj jīvatām etya nissaṅkalpātmanātmanā /",
    "GSP27moksop_u:32979": " cij jaḍaṃ cājaḍaṃ bhāvaṃ bhāvayantī svayaṃ sthitā //MU_6,35.38//",
    "GSP27moksop_u:32980": " rathas tv asyās smṛto jīvo jīvasyāhaṅkṛtī rathaḥ /",
    "GSP27moksop_u:32981": " ahaṅkṛte ratho buddhis tathā buddher mano rathaḥ //MU_6,35.39//",
    "GSP27moksop_u:32982": " manasas tu rathaḥ prāṇaḥ prāṇasyākṣagaṇo rathaḥ /",
    "GSP27moksop_u:32983": " akṣaughasya ratho deho dehasya spandanaṃ rathaḥ //MU_6,35.40//",
    "GSP27moksop_u:32984": " spandanaṃ karma saṃsāro jarāmaraṇapañjaram /",
    "GSP27moksop_u:32985": " evaṃ pravartitaṃ cakram idam ādhivibhūtijam //MU_6,35.41//",
    "GSP27moksop_u:32986": " pratibhāsata evātmany asatsvapna ivātataḥ /",
    "GSP27moksop_u:32987": " manāg api na satyātma mṛgatṛṣṇāmbuvat sthitam //MU_6,35.42//",
    "GSP27moksop_u:32988": " rathas tv asyās smṛtaḥ prāṇaḥ kalanāyā munīśvara /",
    "GSP27moksop_u:32989": " yatra prāṇamarut tatra mananaṃ paritiṣṭhati //MU_6,35.43//",
    "GSP27moksop_u:32990": " yatra sthitaiṣā kalanā tad eva paricopati /",
    "GSP27moksop_u:32991": " yat prayāti vanaṃ vātyā tad eva parighūrṇate //MU_6,35.44//",
    "GSP27moksop_u:32992": " manasy ākāśasaṃlīne na prāṇaḥ paricopati /",
    "GSP27moksop_u:32993": " tejasy asattām āyāte na rūpam iva rājate //MU_6,35.45//",
    "GSP27moksop_u:32994": " prāṇe praśānte manute na mano 'ntar manāg api /",
    "GSP27moksop_u:32995": " vātyāyām upaśāntāyāṃ na rajo hi vikampate //MU_6,35.46//",
    "GSP27moksop_u:32996": " yatra prāṇamarud yāti manas tatraiva tiṣṭhati /",
    "GSP27moksop_u:32997": " yatra yatrānusarati rathas tatraiva sārathiḥ //MU_6,35.47//",
    "GSP27moksop_u:32998": " prāṇasampreritaṃ cittaṃ yāti deśāntaraṃ kṣaṇāt /",
    "GSP27moksop_u:32999": " kṣepaṇonmuktapāṣāṇa iva tan nānyathā javi //MU_6,35.48//",
    "GSP27moksop_u:33000": " yatra puṣpaṃ tatra gandho yatrāgnis tatra coṣṇatā /",
    "GSP27moksop_u:33001": " yatra prāṇo manas tatra yatrendus tatra tadruciḥ //MU_6,35.49//",
    "GSP27moksop_u:33002": " saṃvittiḥ pavanaspandān nāḍīsaṃsparśatas svataḥ /",
    "GSP27moksop_u:33003": " saṃvittes sphāratā cittam atas tat prāṇakoṭare //MU_6,35.50//",
    "GSP27moksop_u:33004": " sarvatra vidyate saṃvid vyomasvacchā jaḍājaḍe /",
    "GSP27moksop_u:33005": " kṣubhyatīva tu sā prāṇaspandād ity anubhūyate //MU_6,35.51//",
    "GSP27moksop_u:33006": " sattāmātrasvarūpeṇa jaḍeṣu samavasthitā /",
    "GSP27moksop_u:33007": " prāṇasambodhitodeti vedanātmatayājaḍe //MU_6,35.52//",
    "GSP27moksop_u:33008": " nānāsphārasamullāsair yaḥ pūrvaṃ parivalgitaḥ /",
    "GSP27moksop_u:33009": " prāṇo 'tīte tu manane sa evāśu na copati //MU_6,35.53//",
    "GSP27moksop_u:33010": " puryaṣṭake cit paramā sve mune pratibimbati /",
    "GSP27moksop_u:33011": " ādarśa eva pratimā dṛśyate nopalādiṣu //MU_6,35.54//",
    "GSP27moksop_u:33012": " manaḥ puryaṣṭakaṃ viddhi sarvakāryaikakāraṇam /",
    "GSP27moksop_u:33013": " tad eva bhedaiḥ kathitam anyais svāśayakalpitaiḥ //MU_6,35.55//",
    "GSP27moksop_u:33014": " yasmād udeti phalam ākuladṛśyajālaṃ tat tan na vastvitarad ity anubhūtam uccaiḥ /",
    "GSP27moksop_u:33015": " tasmān mano viparivarti hi dehadṛṣṭyā sarvaṃ tu tatparam avastv iti viddhi tat tvam //MU_6,35.56//",
    "GSP27moksop_u:33016": " manaḥprāṇaikyapratipādanaṃ nāma sargaḥ",
    "GSP27moksop_u:33017": " ṣaṭtriṃśas sargaḥ",
    "GSP27moksop_u:33018": " īśvaraḥ:",
    "GSP27moksop_u:33019": " mune śṛṇu kathaṃ kāryakāriṇī spandaśālinī /",
    "GSP27moksop_u:33020": " patantīva citiḥ puṃsām upaiti maraṇābhidhām //MU_6,36.1//",
    "GSP27moksop_u:33021": " prāktanais tair ihānyaiś ca svair manomananehitaiḥ /",
    "GSP27moksop_u:33022": " karmavātair vicitrehaiḥ paripīvaratāṃ gataiḥ //MU_6,36.2//",
    "GSP27moksop_u:33023": " manastvaṃ yā gatā śaktis sujaḍeva mune citeḥ /",
    "GSP27moksop_u:33024": " sā sphuraty anayā brahman svacitā sākṣibhūtayā //MU_6,36.3//",
    "GSP27moksop_u:33025": " asyāḥ prasādād iha sā cit kalaṅkavatī mune /",
    "GSP27moksop_u:33026": " jagadgandharvanagaraṃ karoti na karoti ca //MU_6,36.4//",
    "GSP27moksop_u:33027": " vinātmasattayā jīvo mūkas tiṣṭhati kuḍyavat /",
    "GSP27moksop_u:33028": " tatsattayā prasphurati nabhassampreritāśmavat //MU_6,36.5//",
    "GSP27moksop_u:33029": " yathā sphuraty atijaḍam ayo 'yaskāntasannidhau /",
    "GSP27moksop_u:33030": " tathā sphurati jīvo 'yaṃ sati sarvagate pare //MU_6,36.6//",
    "GSP27moksop_u:33031": " sarvasthayātmaśaktyaiva jīva eṣa sphuraty alam /",
    "GSP27moksop_u:33032": " makuro bimbam ādatte dravyān nāntassthitād api //MU_6,36.7//",
    "GSP27moksop_u:33033": " suvismṛtasvabhāvatvāc jīvo 'yaṃ jaḍatāṃ gataḥ /",
    "GSP27moksop_u:33034": " mohād vismṛtabhāvatvāc chūdratām iva saddvijaḥ //MU_6,36.8//",
    "GSP27moksop_u:33035": " pravismṛtasvabhāvā hi cic cittatvam upāgatā /",
    "GSP27moksop_u:33036": " mohopahatacittatvāt sumahān iva dīnatām //MU_6,36.9//",
    "GSP27moksop_u:33037": " jaḍayāvaśayā deho vātaśaktisamānayā /",
    "GSP27moksop_u:33038": " sañcālyate kalanayā pattraṃ vā vīcimālayā //MU_6,36.10//",
    "GSP27moksop_u:33039": " karmātmanā varākeṇa jīvena manasāmunā /",
    "GSP27moksop_u:33040": " cālyante dehayantrāṇi pāṣāṇā iva vāyunā //MU_6,36.11//",
    "GSP27moksop_u:33041": " śarīraśakaṭānāṃ hi karṣaṇe paramātmanā /",
    "GSP27moksop_u:33042": " manaḥprāṇodayau brahman kṛtau karmakarau dṛḍhau //MU_6,36.12//",
    "GSP27moksop_u:33043": " cij jaḍaṃ tūrarīkṛtya rūpaṃ jīvatvam eva ca /",
    "GSP27moksop_u:33044": " manoratham upāruhya vahatprāṇaturaṅgamam //MU_6,36.13//",
    "GSP27moksop_u:33045": " kvacij jātapadārthatvaṃ kvacin naṣṭapadārthatām /",
    "GSP27moksop_u:33046": " kvacid bahupadārthatvaṃ kvacin nānāpadārthatāṃ //MU_6,36.14//",
    "GSP27moksop_u:33047": " gateva bhinnevāsteccham atyajantī nijaṃ padam /",
    "GSP27moksop_u:33048": " jalateva taraṅgatvaṃ saivāseva sadoditā //MU_6,36.15//",
    "GSP27moksop_u:33049": " upajīvyātmano rūpaṃ paraṃ sphurati vṛttiṣu /",
    "GSP27moksop_u:33050": " ālokam upajīvyemaṃ rūpaśrīr dravyagā yathā //MU_6,36.16//",
    "GSP27moksop_u:33051": " paramātmani cittattve sthite sati nirāmaye /",
    "GSP27moksop_u:33052": " jīvo jīvati sālokaṃ dīpe sati gṛhaṃ yathā //MU_6,36.17//",
    "GSP27moksop_u:33053": " ādhayo vyādhayaś caiva prayānty asyāḥ prapīnatām /",
    "GSP27moksop_u:33054": " apām iva taraṅgatvaṃ vīcitvasyeva phenatā //MU_6,36.18//",
    "GSP27moksop_u:33055": " ādhivyādhibhir ākīrṇaś śarīrāmbhojaṣaṭpadaḥ /",
    "GSP27moksop_u:33056": " jīvo vaivaśyam āyāti taraṅgatvaṃ yathā payaḥ //MU_6,36.19//",
    "GSP27moksop_u:33057": " cicchaktis sarvaśaktitvān nāhaṃ cid iti bhāvanāt /",
    "GSP27moksop_u:33058": " svavaśaivaiti vaivaśyaṃ sūryadīptir ivāmbudaiḥ //MU_6,36.20//",
    "GSP27moksop_u:33059": " vaivaśyāśāvatī mauḍhyān na vindaty ātmasaṃvidam /",
    "GSP27moksop_u:33060": " ghanajāḍyaparābhūtas svāṅgāvadalanaṃ yathā //MU_6,36.21//",
    "GSP27moksop_u:33061": " prāṇavāyvanusandhānam asyā mohād vinaśyati /",
    "GSP27moksop_u:33062": " ghanamohavato jantos svakāryasmaraṇaṃ yathā //MU_6,36.22//",
    "GSP27moksop_u:33063": " athāṅgasaṃvido vātas spandaśakteś ca mohataḥ /",
    "GSP27moksop_u:33064": " na karoty anusandhānaṃ kuṣṭhī spandaiṣaṇaṃ yathā //MU_6,36.23//",
    "GSP27moksop_u:33065": " asaṃvitspandane dehe padmapattraṃ hṛdi sthitam /",
    "GSP27moksop_u:33066": " na sphuraty aparāmṛṣṭaṃ dārupattraṃ yathā bahiḥ //MU_6,36.24//",
    "GSP27moksop_u:33067": " nisspande padmapattre 'ntaḥ prāṇāś śāntiṃ prayānty amī /",
    "GSP27moksop_u:33068": " tālavṛnte yathāspande bahiḥ pavanaśaktayaḥ //MU_6,36.25//",
    "GSP27moksop_u:33069": " prāṇe śānte 'ntar asparśāj jīvo nipuṇamūkatām /",
    "GSP27moksop_u:33070": " yāti śānte nabhovāyāv adṛśyatvaṃ yathā rajaḥ //MU_6,36.26//",
    "GSP27moksop_u:33071": " virathaṃ vigatādhāraṃ manomātraṃ hi dṛśyate /",
    "GSP27moksop_u:33072": " tiṣṭhaty ātmany alabdhorvījalāditarubījavat //MU_6,36.27//",
    "GSP27moksop_u:33073": " iti vaikalyam āyāte karaṇaughe samantataḥ /",
    "GSP27moksop_u:33074": " nāśaṃ puryaṣṭake yāte dehaḥ patati niścalaḥ //MU_6,36.28//",
    "GSP27moksop_u:33075": " ciccetyacetanān mohāt spandam āyāti vāsanā /",
    "GSP27moksop_u:33076": " udīritā smaraty anyad anyad vismarati svayam //MU_6,36.29//",
    "GSP27moksop_u:33077": " hṛtpadmayantrasphuraṇāt sphuṭaṃ puryaṣṭakaṃ bhavet /",
    "GSP27moksop_u:33078": " hṛtpadmayantre vahanād ruddhe puryaṣṭakaṃ kṣayi //MU_6,36.30//",
    "GSP27moksop_u:33079": " dehe puryaṣṭakaṃ yāvad asti tāvat sa jīvati /",
    "GSP27moksop_u:33080": " śānte puryaṣṭake deho mṛta ity ucyate dvija //MU_6,36.31//",
    "GSP27moksop_u:33081": " viruddhamalasaṃrodhāc chedabhedadaśāvaśāt /",
    "GSP27moksop_u:33082": " na prasphurati hṛtpadmayantram abhyantare yadā //MU_6,36.32//",
    "GSP27moksop_u:33083": " tadā puryaṣṭakaṃ śāntim upaiti gagane śanaiḥ /",
    "GSP27moksop_u:33084": " saṃrodhite vātayantre yathā pavanasantatiḥ //MU_6,36.33//",
    "GSP27moksop_u:33085": " svāsaṃvittivaśāj jīvo vaivaśyam upagacchati /",
    "GSP27moksop_u:33086": " padmayantraṃ śarīrasthaṃ na vāhayati nissahaḥ //MU_6,36.34//",
    "GSP27moksop_u:33087": " vāsanā vimalā yeṣāṃ hṛdayān nāpasarpati /",
    "GSP27moksop_u:33088": " sthiraikarūpajīvās te jīvanmuktāś cirāyuṣaḥ //MU_6,36.35//",
    "GSP27moksop_u:33089": " saṃruddhe padmayantre hi prāṇe śāntim upāgate /",
    "GSP27moksop_u:33090": " dehaḥ pataty adhairyo 'yaṃ kāṣṭhaloṣṭasamaḥ kṣitau //MU_6,36.36//",
    "GSP27moksop_u:33091": " yathaiva vyomamaruti līnaṃ puryaṣṭakaṃ bhavet /",
    "GSP27moksop_u:33092": " tathaiva tatraiva tadā layam eti mano mune //MU_6,36.37//",
    "GSP27moksop_u:33093": " sucirābhyastabhāvasthavāsanānucitaṃ manaḥ /",
    "GSP27moksop_u:33094": " yatra tatra bhramaṃ svarganarakādiṃ prapaśyati //MU_6,36.38//",
    "GSP27moksop_u:33095": " śarīraṃ śavatām eti manomārutavarjitam /",
    "GSP27moksop_u:33096": " gate gṛhajane dūraṃ gṛhaṃ saṃśūnyatām iva //MU_6,36.39//",
    "GSP27moksop_u:33097": " sarvagā cic cetanato jīvībhūya manassthitā /",
    "GSP27moksop_u:33098": " puryaṣṭakavapur bhūtvaivātivāhikadehinī //MU_6,36.40//",
    "GSP27moksop_u:33099": " tanmātrapañcakaṃ cittvaṃ kroḍīkṛtya vyavasthitā /",
    "GSP27moksop_u:33100": " svapnabhramavad ākāraṃ bhāvāt sthūlaṃ prapaśyati //MU_6,36.41//",
    "GSP27moksop_u:33101": " dṛḍhabhāvanayā paścāt tatraiva rasaśālinī /",
    "GSP27moksop_u:33102": " ātivāhikadehatvaṃ vismaraty akhilaṃ kṣaṇāt //MU_6,36.42//",
    "GSP27moksop_u:33103": " asaty eva śarīre 'smin kṛtā kṛtrimabhāvanā /",
    "GSP27moksop_u:33104": " nayaty asatyaṃ satyatvaṃ satyaṃ cāsatyatām api //MU_6,36.43//",
    "GSP27moksop_u:33105": " sarvagā hi cid aṃśena jīvībhūya bhaven manaḥ /",
    "GSP27moksop_u:33106": " manaḥ puryaṣṭakaratham ākrāmati tato jagat //MU_6,36.44//",
    "GSP27moksop_u:33107": " puryaṣṭakaṃ vātamayaṃ deham utthāpayaty alam /",
    "GSP27moksop_u:33108": " hṛtsthaṃ hi vetāla iva jīva ity ucyate tadā //MU_6,36.45//",
    "GSP27moksop_u:33109": " kṣīṇe puryaṣṭake cittaṃ yadā vyomani līyate /",
    "GSP27moksop_u:33110": " tadā sphurati no deho mṛta ity ucyate 'pi ca //MU_6,36.46//",
    "GSP27moksop_u:33111": " svabhāvavaśato jīvo vismṛtyāśaktim ṛcchati /",
    "GSP27moksop_u:33112": " vairasyāt kālavaśataḥ parṇaṃ jarjaratām iva //MU_6,36.47//",
    "GSP27moksop_u:33113": " jīvaśaktyāparāmṛṣṭe niruddhe padmayantrake /",
    "GSP27moksop_u:33114": " prāṇe saṃrodham āyāte mriyate mānavo mune //MU_6,36.48//",
    "GSP27moksop_u:33115": " yathā jātāni jātāni tāny athānyāni kālataḥ /",
    "GSP27moksop_u:33116": " vṛkṣāt parṇāni śīryante śarīrāṇi tathā nṛṇām //MU_6,36.49//",
    "GSP27moksop_u:33117": " jāyante ca mriyante ca śarīrāṇi śarīriṇām /",
    "GSP27moksop_u:33118": " pādapānāṃ ca parṇāni kā tatra paridevanā //MU_6,36.50//",
    "GSP27moksop_u:33119": " cidambudhau sphuranty etā dehabudbudapaṅktayaḥ /",
    "GSP27moksop_u:33120": " itaś cānyā itaś cānyā etāsv āsthā na dhīmataḥ //MU_6,36.51//",
    "GSP27moksop_u:33121": " sarvagāpi cid etasmiṃś cetasi pratibimbate /",
    "GSP27moksop_u:33122": " padārtham antar ādatte nānyo hi makurād ṛte //MU_6,36.52//",
    "GSP27moksop_u:33123": " cidamalanabhasi prasannarūpāḥ parivitate tadatanmaye sphuranti /",
    "GSP27moksop_u:33124": " kalakalamukharās sphuṭābhirāmā vividhaśarīravimohatāpanadyaḥ //MU_6,36.53//",
    "GSP27moksop_u:33125": " dehapātavicāro nāma sargaḥ",
    "GSP27moksop_u:33126": " saptatriṃśas sargaḥ",
    "GSP27moksop_u:33127": " vasiṣṭhaḥ:",
    "GSP27moksop_u:33128": " candrārdhaśekharadhara cittattvasya mahātmanaḥ /",
    "GSP27moksop_u:33129": " anantasyaikarūpasya dvitvaṃ katham ivāgatam //MU_6,37.1//",
    "GSP27moksop_u:33130": " kathaṃ ca tan mahādeva rūḍhaṃ sat kālaparyayāt /",
    "GSP27moksop_u:33131": " bhaved duḥkhopaghātāya prajñayā vinivāritam //MU_6,37.2//",
    "GSP27moksop_u:33132": " īśvaraḥ:",
    "GSP27moksop_u:33133": " sarvaśaktir hi cid brahma sad ekaṃ vidyate yadā /",
    "GSP27moksop_u:33134": " tadā nirmūla evāyaṃ dvitvaikatvalayodayaḥ //MU_6,37.3//",
    "GSP27moksop_u:33135": " sati dvitve kilaikaṃ syāt saty ekatve dvirūpatā /",
    "GSP27moksop_u:33136": " kale dve eva cidrūpaṃ cidrūpatvāt tad apy asat //MU_6,37.4//",
    "GSP27moksop_u:33137": " ekābhāvād abhāvo 'tra caikatvadvitvayor dvayoḥ /",
    "GSP27moksop_u:33138": " ekaṃ vinā dvitīyaṃ na na dvitīyaṃ vinaikatā //MU_6,37.5//",
    "GSP27moksop_u:33139": " kāryakāraṇayor ekasāratvād ekarūpatā /",
    "GSP27moksop_u:33140": " phalāntasyāpi bījāder vikārādi hi kalpanā //MU_6,37.6//",
    "GSP27moksop_u:33141": " cittvaṃ cetyavikalpena svayaṃ sphurati tanmayam /",
    "GSP27moksop_u:33142": " vikārādi tad evātas tatsāratvān na bhidyate //MU_6,37.7//",
    "GSP27moksop_u:33143": " vikārādivikalpo 'yaṃ tata utthāya vastuṣu /",
    "GSP27moksop_u:33144": " yāti sārthakatām nānākāryakāraṇakādibhiḥ //MU_6,37.8//",
    "GSP27moksop_u:33145": " taraṅgas salile 'toyam ato 'yaṃ yasya te sa naḥ /",
    "GSP27moksop_u:33146": " śaśaśṛṅgasamas so 'pi yasya satyaṃ sa khāṅkuraḥ //MU_6,37.9//",
    "GSP27moksop_u:33147": " vastubodhe 'tra sampanne tavālaṃ vāgvikalpitaiḥ /",
    "GSP27moksop_u:33148": " vyavacchedādi duśchedaṃ vaco vāktvāt kila dvija //MU_6,37.10//",
    "GSP27moksop_u:33149": " brahmaṇas sarvaśaktitvaṃ tattvato na vibhidyate /",
    "GSP27moksop_u:33150": " svam aṅga kaṇakallolajālādy ambudhivāriṇaḥ //MU_6,37.11//",
    "GSP27moksop_u:33151": " puṣpapallavapattrādi latāyā netarad yathā /",
    "GSP27moksop_u:33152": " dvitvaikatve jagattvādi tvattāhantvaṃ tathā citeḥ //MU_6,37.12//",
    "GSP27moksop_u:33153": " deśakālavikārādibhedaś cidracitas tu yat /",
    "GSP27moksop_u:33154": " tac cid eveti te proktaṃ na praśno 'tra tavocitaḥ //MU_6,37.13//",
    "GSP27moksop_u:33155": " deśakālakriyāsattāniyatyādyāś ca śaktayaḥ /",
    "GSP27moksop_u:33156": " cidātmikā eva cites sattvāt sampatitās svataḥ //MU_6,37.14//",
    "GSP27moksop_u:33157": " cic ca carcitacetyeha cid brahmādyabhidhā smṛtā /",
    "GSP27moksop_u:33158": " yathā vīcyabhidhārhatve sthitam ambu taraṅgitam //MU_6,37.15//",
    "GSP27moksop_u:33159": " ahambhāvataraṅgasya cidvilāsamahāmbudheḥ /",
    "GSP27moksop_u:33160": " taraṅgitatvam iva yan na tāvac cetyatāṃ gatam //MU_6,37.16//",
    "GSP27moksop_u:33161": " tad etat paramaṃ brahma satyeśvaraśivādibhiḥ /",
    "GSP27moksop_u:33162": " śūnyaikaparamātmādināmabhiḥ parigīyate //MU_6,37.17//",
    "GSP27moksop_u:33163": " evaṃrūpapadātītaṃ yad rūpaṃ paramātmanaḥ /",
    "GSP27moksop_u:33164": " tan na nāmārham amalaṃ viṣayo na girāṃ ca tat //MU_6,37.18//",
    "GSP27moksop_u:33165": " yad idaṃ dṛśyate tasyās tal latāyā mahāciteḥ /",
    "GSP27moksop_u:33166": " phalapallavapuṣpādi na bhinnaṃ tanmayaṃ yataḥ //MU_6,37.19//",
    "GSP27moksop_u:33167": " mahāciccetyacayanāc cid bhavaty abhidhāvatī /",
    "GSP27moksop_u:33168": " sā jīvatvaṃ sa bāhyatvaṃ tad advi dvīva paśyati //MU_6,37.20//",
    "GSP27moksop_u:33169": " svayam anyeyam asmīti bhāvayitvā svabhāvataḥ /",
    "GSP27moksop_u:33170": " anyatām iva saṃyāti svasaṅkalpātmikāṃ svatām //MU_6,37.21//",
    "GSP27moksop_u:33171": " akalaṅkena rūpeṇa rūpaṃ yat svakalaṅkavat /",
    "GSP27moksop_u:33172": " saṃsārapatitaṃ prāpya cetanenaiva cetitam //MU_6,37.22//",
    "GSP27moksop_u:33173": " cidvapus svayam evaitad ekato yāti jīvatām /",
    "GSP27moksop_u:33174": " cittattvasyāvabhāsena jīvo jīvati tanmayaḥ //MU_6,37.23//",
    "GSP27moksop_u:33175": " ātivāhikadehā cij jīvatāṃ samupāgatā /",
    "GSP27moksop_u:33176": " bhāvanāt pañcakībhūtā dravyam asmīti vetty alam //MU_6,37.24//",
    "GSP27moksop_u:33177": " tad dravyaṃ prāṇinā bhuktam āśu gacchati vīryatām /",
    "GSP27moksop_u:33178": " tato 'haṃ prāṇavāñ jāto vettīty anubhavātmakam //MU_6,37.25//",
    "GSP27moksop_u:33179": " ahantādikrameṇāśu pañcakānubhavakramāt /",
    "GSP27moksop_u:33180": " sthāvaraṃ jaṅgamaṃ yad yad vetti tat tad bhavaty alam //MU_6,37.26//",
    "GSP27moksop_u:33181": " kākatālīyayogena dṛḍhābhyāsakṣayeṇa ca /",
    "GSP27moksop_u:33182": " vāsanāntarasaṃśleṣāt pūrvam ākāram ujjhati //MU_6,37.27//",
    "GSP27moksop_u:33183": " dvitvasvasaṃvidā dvitvam ekasyaiva pravartate /",
    "GSP27moksop_u:33184": " puṃso vetālasamparkād vetāla iva bhāsuraḥ //MU_6,37.28//",
    "GSP27moksop_u:33185": " advitvavedanād dvitvam ātmano vinivartate /",
    "GSP27moksop_u:33186": " na karomīti saṅkalpāt puruṣasyeva kartṛtā //MU_6,37.29//",
    "GSP27moksop_u:33187": " paramārthatayā dvitvaṃ na kilātmani vidyate /",
    "GSP27moksop_u:33188": " avikārādimattvena sarvagatvena sarvadā //MU_6,37.30//",
    "GSP27moksop_u:33189": " yat svasaṅkalparacitam asaṅkalpakṣayaṃ hi tat /",
    "GSP27moksop_u:33190": " yathā mune manorājyaṃ gandharvanagaraṃ yathā //MU_6,37.31//",
    "GSP27moksop_u:33191": " saṅkalparacanaṃ kleśo na saṅkalpavināśanam /",
    "GSP27moksop_u:33192": " saṅkalpayatno gandharvapuryās sṛṣṭau na tu kṣaye //MU_6,37.32//",
    "GSP27moksop_u:33193": " puṣṭasaṅkalpamātreṇa yad idaṃ duḥkham āgatam /",
    "GSP27moksop_u:33194": " tad asaṅkalpamātreṇa kṣayi kātra kadarthanā //MU_6,37.33//",
    "GSP27moksop_u:33195": " yat kiñcid api saṅkalpya naro duḥkhe nimajjati /",
    "GSP27moksop_u:33196": " na kiñcid api saṅkalpya sukham akṣayam aśnute //MU_6,37.34//",
    "GSP27moksop_u:33197": " saṅkalpavyālanirmuktaṃ sthitaṃ cet tava cetanam /",
    "GSP27moksop_u:33198": " tadānandavanodyāne tvam uccaiḥ parirājase //MU_6,37.35//",
    "GSP27moksop_u:33199": " svavivekānilaiḥ kṛtvā saṅkalpajaladakṣayam /",
    "GSP27moksop_u:33200": " parāṃ nirmalatām ehi śaradīva nabho'ntaram //MU_6,37.36//",
    "GSP27moksop_u:33201": " saṅkalpasaritaṃ mattāṃ matiyantreṇa śoṣayan /",
    "GSP27moksop_u:33202": " tatrohyamānam ātmānaṃ samāśvāsya bhavāmanāḥ //MU_6,37.37//",
    "GSP27moksop_u:33203": " saṅkalpānilanirdhūtaṃ bhrāntaṃ parṇatṛṇāṃśavat /",
    "GSP27moksop_u:33204": " bhūtākāśe tvam ātmānam avalambyāvalokaya //MU_6,37.38//",
    "GSP27moksop_u:33205": " svasaṅkalpakakāluṣyaṃ vinivāryātmanātmanaḥ /",
    "GSP27moksop_u:33206": " paraṃ prasādam āsādya paramānandavān bhava //MU_6,37.39//",
    "GSP27moksop_u:33207": " sarvaśaktitayehātmā yad yathā bhāvayaty alam /",
    "GSP27moksop_u:33208": " tat tathā paśyati tadā svasaṅkalpavijṛmbhitam //MU_6,37.40//",
    "GSP27moksop_u:33209": " saṅkalpamātram evedaṃ jagan mithyā samutthitam /",
    "GSP27moksop_u:33210": " asaṅkalpanamātreṇa brahman kvāpi vilīyate //MU_6,37.41//",
    "GSP27moksop_u:33211": " saṅkalpavātavalitaṃ janmajvālākadambakam /",
    "GSP27moksop_u:33212": " asaṅkalpānilasparśād dīpavat pariśāmyati //MU_6,37.42//",
    "GSP27moksop_u:33213": " tṛṣṇākarañjalatikām imāṃ rūḍhim upāgatām /",
    "GSP27moksop_u:33214": " saṅkalpamūloddharaṇāt pariśoṣavatīṃ kuru //MU_6,37.43//",
    "GSP27moksop_u:33215": " pratibhāsasamutthānaṃ pratibhāsaparikṣayam /",
    "GSP27moksop_u:33216": " yathā gandharvanagaraṃ tathā saṃsṛtivibhramaḥ //MU_6,37.44//",
    "GSP27moksop_u:33217": " prākṛto 'smīti vismṛtyā tāvac chocati bhūmipaḥ /",
    "GSP27moksop_u:33218": " bhūmipo 'smīti sañjātā yāvan nāsya hṛdi smṛtiḥ //MU_6,37.45//",
    "GSP27moksop_u:33219": " naśyate jātayā brahman prāksmṛtir vartamānayā /",
    "GSP27moksop_u:33220": " śaradevopagatayā prāvṛḍ jāḍyavikāriṇī //MU_6,37.46//",
    "GSP27moksop_u:33221": " ghanapravāhā yaiva syāc cittehā saiva vardhate /",
    "GSP27moksop_u:33222": " ya evoccais svaras tantryās sa evākrāmati śrutim //MU_6,37.47//",
    "GSP27moksop_u:33223": " aham eko 'ham ātmā tv ity ekāṃ bhāvaya bhāvanām /",
    "GSP27moksop_u:33224": " tayā bhāvanayā yuktas sa eva tvaṃ bhavasy alam //MU_6,37.48//",
    "GSP27moksop_u:33225": " evaṃ hy asambhavad idaṃ tv avibhāgabhāsvad brahmatvam uttamapadaṃ param eva devaḥ /",
    "GSP27moksop_u:33226": " pūjāṃśapūjanasupūjakapūjyarūpaṃ kiñcin nakiñcid iva cittapanaikamūrtiḥ //MU_6,37.49//",
    "GSP27moksop_u:33227": " devaikyapratipādanaṃ nāma sargaḥ",
    "GSP27moksop_u:33228": " aṣṭatriṃśas sargaḥ",
    "GSP27moksop_u:33229": " īśvaraḥ:",
    "GSP27moksop_u:33230": " itthaṃ sthitam idaṃ viśvaṃ sadasad devarūpi ca /",
    "GSP27moksop_u:33231": " dvaitaikyapadanirmuktaṃ muktadvaitaikyam apy uta //MU_6,38.1//",
    "GSP27moksop_u:33232": " citeḥ kalaṅkavad rūpam iti saṃsāritāṃ gatam /",
    "GSP27moksop_u:33233": " akalaṅkam asaṃsāri tac cābhinnaṃ dvayātmakam //MU_6,38.2//",
    "GSP27moksop_u:33234": " iyam asmīti samprāptakalaṅkā cin nibadhyate /",
    "GSP27moksop_u:33235": " etām eva kalāṃ buddhvā svatvābhinnāṃ vimucyate //MU_6,38.3//",
    "GSP27moksop_u:33236": " cid arthākāratābhāvād dvitvāt sattvaṃ samujjhatī /",
    "GSP27moksop_u:33237": " sukhaduḥkhāditāṃ dhatte nasatyāṃ sad iti kṣaṇāt //MU_6,38.4//",
    "GSP27moksop_u:33238": " śuddhā niraṃśā satyaikā sattā cetyevamādibhiḥ /",
    "GSP27moksop_u:33239": " vimuktā nāmaśabdārthais sarvais sarvātmikāpi kham //MU_6,38.5//",
    "GSP27moksop_u:33240": " sarvaṃ nirupamaṃ śāntaṃ manaso 'nte trimārgagam /",
    "GSP27moksop_u:33241": " brahmedaṃ bṛṃhitaṃ brāhmyā śaktyākāśanikāśayā //MU_6,38.6//",
    "GSP27moksop_u:33242": " vasiṣṭhaḥ:",
    "GSP27moksop_u:33243": " manasā manasi cchinne sarvākṣaprasavātmani /",
    "GSP27moksop_u:33244": " dvitīye 'tha tṛtīye vā pade kim avaśiṣyate //MU_6,38.7//",
    "GSP27moksop_u:33245": " yāvat kilātmanas sattā mahāsattaiva tāvatī /",
    "GSP27moksop_u:33246": " samastāstamaye jāte sattā keva kutaś ca kā //MU_6,38.8//",
    "GSP27moksop_u:33247": " īśvaraḥ:",
    "GSP27moksop_u:33248": " manasā manasi cchinne svendriyāvayavātmani /",
    "GSP27moksop_u:33249": " vicāreṇa samādhānāt prayogeṇa jayena vā //MU_6,38.9//",
    "GSP27moksop_u:33250": " dvaitaikyakalanābhede galite kalitātmani /",
    "GSP27moksop_u:33251": " satyāloke jagajjāle procchūne vilayaṃ gate //MU_6,38.10//",
    "GSP27moksop_u:33252": " śiṣyate śīrṇasaṃsārakalanākalanātmikā /",
    "GSP27moksop_u:33253": " bhṛṣṭabījopamā sattā jīvasya citināmikā //MU_6,38.11//",
    "GSP27moksop_u:33254": " paśyantīnāmakalitā tyajantī cetyacarvaṇam /",
    "GSP27moksop_u:33255": " manomahābhranirmuktaśaradākāśakośavat //MU_6,38.12//",
    "GSP27moksop_u:33256": " śuddhā cid bhāvamātrasthā cetyaciccāpalād gatā /",
    "GSP27moksop_u:33257": " adūraviprakṛṣṭeśā padopanatipāvanī //MU_6,38.13//",
    "GSP27moksop_u:33258": " cid vyomātmeti kalitā galitākhilakalpanā /",
    "GSP27moksop_u:33259": " samastasāmānyavatī nāvatīrṇabhavārṇavā //MU_6,38.14//",
    "GSP27moksop_u:33260": " apunarbodhasauṣuptapadapāṇḍityapīvarī /",
    "GSP27moksop_u:33261": " pāram āsādya viśrāntā ciraśrāntā tate pade //MU_6,38.15//",
    "GSP27moksop_u:33262": " etat te manasi kṣīṇe kathitaṃ prathamaṃ padam /",
    "GSP27moksop_u:33263": " dvitīyaṃ śṛṇu viprendra śakter asyās supāvanam //MU_6,38.16//",
    "GSP27moksop_u:33264": " eṣaiva mananonmuktā cicchaktiś śāntiśālinī /",
    "GSP27moksop_u:33265": " sarvajyotistamomuktavitatākāśasundarī //MU_6,38.17//",
    "GSP27moksop_u:33266": " ghanasauṣuptalekhāvacchilāntassanniveśavat /",
    "GSP27moksop_u:33267": " saindhavāntasstharasavad vātāntasspandaśaktivat //MU_6,38.18//",
    "GSP27moksop_u:33268": " kālenāyāti tatraiva parāṃ pariṇatiṃ yadā /",
    "GSP27moksop_u:33269": " śabdaśaktir ivākāśe paramākāśagā tadā //MU_6,38.19//",
    "GSP27moksop_u:33270": " cetyāṃśonmukhatāṃ nūnaṃ tyajanty ambv iva cāpalam /",
    "GSP27moksop_u:33271": " vātalekheva calanaṃ puṣpalekheva saurabham //MU_6,38.20//",
    "GSP27moksop_u:33272": " kālatākāśate tyaktvā sakale cāpale 'malā /",
    "GSP27moksop_u:33273": " na jaḍāṃ nājaḍāṃ sphārāṃ dhatte sattām anāmikām //MU_6,38.21//",
    "GSP27moksop_u:33274": " dikkālādyanavacchinnāṃ mahāsattāpadād gatām /",
    "GSP27moksop_u:33275": " turyaturyāṃśakalitām akalaṅkām anāmayām //MU_6,38.22//",
    "GSP27moksop_u:33276": " kāñcid eva viśālākṣasākṣivat samavasthitām /",
    "GSP27moksop_u:33277": " sarvatas sarvadā sarvaprakārāsvādatatparām //MU_6,38.23//",
    "GSP27moksop_u:33278": " eṣā dvitīyā padatā kathitā tava suvrata /",
    "GSP27moksop_u:33279": " tṛtīyaṃ śṛṇu vakṣyāmi padaṃ padavidāṃ vara //MU_6,38.24//",
    "GSP27moksop_u:33280": " eṣā dṛk cetyagalanād anāmārthapadaṃ gatā /",
    "GSP27moksop_u:33281": " brahmātmatvādiśabdārthād atītodeti kevalam //MU_6,38.25//",
    "GSP27moksop_u:33282": " sthairyeṇa kālatas svācchyān niṣkalaṅkapadātmanā /",
    "GSP27moksop_u:33283": " turyātītādināmatvād api yāti paraṃ padam //MU_6,38.26//",
    "GSP27moksop_u:33284": " sā parāt paramā kāṣṭhā pradhānaṃ śivabhāvataḥ /",
    "GSP27moksop_u:33285": " nityaikā niravacchedyā tṛtīyā pāvanī sthitiḥ //MU_6,38.27//",
    "GSP27moksop_u:33286": " ciram asyāṃ pratiṣṭhāyāṃ sarvāśādhvānadūragā /",
    "GSP27moksop_u:33287": " sā mamāpy aṅga vacasāṃ na samāyāti gocaram //MU_6,38.28//",
    "GSP27moksop_u:33288": " trimārgakalanātītam iti te kathitaṃ mune /",
    "GSP27moksop_u:33289": " tiṣṭhaitasmin pade nityam iti devas sanātanaḥ //MU_6,38.29//",
    "GSP27moksop_u:33290": " etanmayam idaṃ viśvaṃ mune tanmayavedanāt /",
    "GSP27moksop_u:33291": " satyasaṃvedanān nedaṃ na ca nedaṃ munīśvara //MU_6,38.30//",
    "GSP27moksop_u:33292": " nedaṃ pravartate kiñcin nedaṃ kiñcit nivartate /",
    "GSP27moksop_u:33293": " śāntaṃ samasamābhāsam akham eva khakośavat //MU_6,38.31//",
    "GSP27moksop_u:33294": " advaitaikyād asaṅkṣobhād ghanāghanatayā tathā /",
    "GSP27moksop_u:33295": " avikārādimattvāc ca nityānityatayā ciram //MU_6,38.32//",
    "GSP27moksop_u:33296": " cidghanātmatayā śailakośānāṃ jagatām api /",
    "GSP27moksop_u:33297": " manāg api na bhedo 'sti satām apy asatām iva //MU_6,38.33//",
    "GSP27moksop_u:33298": " samastaṃ sac chivaṃ śāntam atītaṃ vāgvilāsataḥ /",
    "GSP27moksop_u:33299": " om ity asya ca tanmātrāt turyāṃśāt param om iti //MU_6,38.34//",
    "GSP27moksop_u:33300": " vālmīkiḥ:",
    "GSP27moksop_u:33301": " ity uktavān amaladṛk pariṇāmato 'smin sphāre pade samupaśāntaravābhirāmaḥ /",
    "GSP27moksop_u:33302": " tūṣṇīm atiṣṭhad amunā muninā ca sārdhaṃ saṃśāntavṛttir atha tatra muhūrtam īśaḥ //MU_6,38.35//",
    "GSP27moksop_u:33303": " parameśvaropadeśo nāma sargaḥ",
    "GSP27moksop_u:33304": " ekonacatvāriṃśas sargaḥ",
    "GSP27moksop_u:33305": " vasiṣṭhaḥ:",
    "GSP27moksop_u:33306": " tato muhūrtena haro gaurīkamalinīsaraḥ /",
    "GSP27moksop_u:33307": " madvikāsonmukhas svairaṃ vikāsaṃ bahir ādade //MU_6,39.1//",
    "GSP27moksop_u:33308": " dṛktrayaṃ darśayām āsa mukhāt kālavaśoditam /",
    "GSP27moksop_u:33309": " rodassamudgakād arkaratnarāśim ivoditam //MU_6,39.2//",
    "GSP27moksop_u:33310": " akāladvādaśādityadinatejas sa saṃharan /",
    "GSP27moksop_u:33311": " niśām anāśayaṃś ceṣad īśo mām āha mānitam //MU_6,39.3//",
    "GSP27moksop_u:33312": " mune mananam āhūya svasattaivāśu mīyatām /",
    "GSP27moksop_u:33313": " tvam artham āharāhāryaṃ pavanas spandatām iva //MU_6,39.4//",
    "GSP27moksop_u:33314": " draṣṭavyam iha yat kiñcit tad dṛṣṭaṃ kiṃ śamabhramaiḥ /",
    "GSP27moksop_u:33315": " na hi heyam upādeyaṃ veha paśyāmi tadvidaḥ //MU_6,39.5//",
    "GSP27moksop_u:33316": " śāntyaśāntimayān etān vikalpān galitān asi /",
    "GSP27moksop_u:33317": " vibuddhavān yathāsthityā tvaṃ tvam eva bhavātmadṛk //MU_6,39.6//",
    "GSP27moksop_u:33318": " imāṃ dṛśyadaśām āśu bālabodhāya vā punaḥ /",
    "GSP27moksop_u:33319": " samāśritya maduktaṃ tvaṃ śṛṇu tūṣṇīṃsthitena kim //MU_6,39.7//",
    "GSP27moksop_u:33320": " ity uktvā bāhyabodhasthaṃ mām avekṣya triśūladhṛt /",
    "GSP27moksop_u:33321": " kurvan prāharad ajyotsnāsarasīnduṃ sitotpalam //MU_6,39.8//",
    "GSP27moksop_u:33322": " [īśvaraḥ:]",
    "GSP27moksop_u:33323": " audāsīnyena dehānāṃ cit svaspandeṣu kāraṇam /",
    "GSP27moksop_u:33324": " tadātmanām atattvānāṃ śūnyaṃ kham iva bhūruhām //MU_6,39.9//",
    "GSP27moksop_u:33325": " citā sañcetyate deho na tu sañcālyate kvacit /",
    "GSP27moksop_u:33326": " prabhur draṣṭaiva bhavati kartā bhavati karmakṛt //MU_6,39.10//",
    "GSP27moksop_u:33327": " prāṇenedaṃ dehagehaṃ parisphurati yantravat /",
    "GSP27moksop_u:33328": " prāṇahīnaṃ parispandaṃ tyaktvā tiṣṭhati mūkavat //MU_6,39.11//",
    "GSP27moksop_u:33329": " cālanī pāvanī śaktiś śaktis saṃvedanī citeḥ /",
    "GSP27moksop_u:33330": " sāmūrtā khād api svacchā svasattaivātra kāraṇam //MU_6,39.12//",
    "GSP27moksop_u:33331": " vinaśyataḥ prāṇadehau viyogātmaka eva ca /",
    "GSP27moksop_u:33332": " cidātmā khād api svaccho na vinaśyati kiṃ bhramaiḥ //MU_6,39.13//",
    "GSP27moksop_u:33333": " manaḥprāṇamaye dehe cittattvaṃ parirājate /",
    "GSP27moksop_u:33334": " makure cāmalābhāse pratibimbaṃ pravartate //MU_6,39.14//",
    "GSP27moksop_u:33335": " sad apy agragataṃ vastu pratibimbakriyāṃ prati /",
    "GSP27moksop_u:33336": " yathā nāsti malopete makure munināyaka //MU_6,39.15//",
    "GSP27moksop_u:33337": " tathā nāsti gataprāṇe vidyamāne 'pi dehake /",
    "GSP27moksop_u:33338": " sarvagāpi cid anyūnā bodhaspandādikaṃ prati //MU_6,39.16//",
    "GSP27moksop_u:33339": " bodhāt kalaṅkavikalā cid eva paramā śivam /",
    "GSP27moksop_u:33340": " vidur devaṃ tadabhyāsaṃ sarvasattārthadaṃ tathā //MU_6,39.17//",
    "GSP27moksop_u:33341": " sa haris sa śivas so 'jas sa brahmā sa sureśvaraḥ /",
    "GSP27moksop_u:33342": " anilānalacandrārkavapus sa parameśvaraḥ //MU_6,39.18//",
    "GSP27moksop_u:33343": " sa eva sarvagātmātmā cit saṃvic cetanas smṛtaḥ /",
    "GSP27moksop_u:33344": " deveśo dehabhṛd dhātā devadevo divaspatiḥ //MU_6,39.19//",
    "GSP27moksop_u:33345": " mahācitas samullāsāt samudyantīva kecana /",
    "GSP27moksop_u:33346": " ye nāma te jagaty ete brahmaviṣṇuharādayaḥ /",
    "GSP27moksop_u:33347": " kaṇās taptāyasa iva vāridher iva bindavaḥ //MU_6,39.20//",
    "GSP27moksop_u:33348": " teṣv īṣadbhramabhūteṣu jāteṣv iva parāt padāt /",
    "GSP27moksop_u:33349": " sthiteṣu bhramabījeṣu kalpanājālakartṛṣu //MU_6,39.21//",
    "GSP27moksop_u:33350": " sahasraśataśākheyam avidyodeti pīvarī /",
    "GSP27moksop_u:33351": " vedavedārthadevādijīvajālajaṭāvatī //MU_6,39.22//",
    "GSP27moksop_u:33352": " tatas tv asyā anantāyāḥ prasṛtāyāḥ punaḥ punaḥ /",
    "GSP27moksop_u:33353": " sampannadeśakālāyāḥ kṣamas syād varṇanāsu kaḥ //MU_6,39.23//",
    "GSP27moksop_u:33354": " brahmaviṣṇuharādīnāṃ mato yaḥ paramaḥ pitā /",
    "GSP27moksop_u:33355": " mūlabījaṃ mahādevaḥ pallavānām iva drumaḥ //MU_6,39.24//",
    "GSP27moksop_u:33356": " sa brahmatattvādyabhidhas sarvasaṃvedanaikakṛt /",
    "GSP27moksop_u:33357": " sarvasattāprado bhāsvān vandyo 'bhyarcyaś ca tadvidām //MU_6,39.25//",
    "GSP27moksop_u:33358": " pratyakṣavastuviṣayas sarvatraiva sadoditaḥ /",
    "GSP27moksop_u:33359": " saṃvedanātmakatayā gatayā sarvagocaram //MU_6,39.26//",
    "GSP27moksop_u:33360": " na tasyāhvānamantrādi kiñcid evopayujyate /",
    "GSP27moksop_u:33361": " nityāhūtas sa sarvastho labhyate sarvatas svacit //MU_6,39.27//",
    "GSP27moksop_u:33362": " yāṃ yāṃ vastudaśāṃ yāsi tata eva mune śivam /",
    "GSP27moksop_u:33363": " svarūpaṃ samavāpnoṣi rūpālokamanodṛśā //MU_6,39.28//",
    "GSP27moksop_u:33364": " ādyaṃ pūjyaṃ namaskāryaṃ stutyam arghyaṃ sureśvaram /",
    "GSP27moksop_u:33365": " enaṃ taṃ viddhi vedyānāṃ sīmāntaṃ mahatām api //MU_6,39.29//",
    "GSP27moksop_u:33366": " evam ātmānam ālokya jarāśokabhayāpaham /",
    "GSP27moksop_u:33367": " sambhṛṣṭabījavaj jantur na bhūyaḥ parirohati //MU_6,39.30//",
    "GSP27moksop_u:33368": " sakalajantuṣu jantupadapradaṃ viditam ādyam upāsya yatavrata /",
    "GSP27moksop_u:33369": " tvam ajam ātmamayaṃ paramaṃ padaṃ bhavasi kiṃ parimajjasi dṛṣṭiṣu //MU_6,39.31//",
    "GSP27moksop_u:33370": " devatānirṇayo nāma sargaḥ",
    "GSP27moksop_u:33371": " catvāriṃśas sargaḥ",
    "GSP27moksop_u:33372": " īśvaraḥ:",
    "GSP27moksop_u:33373": " tataṃ cidrūpam evaikaṃ sarvasattāntarasthitam /",
    "GSP27moksop_u:33374": " svānubhūtimayaṃ śuddhaṃ devaṃ rudreśvarā viduḥ //MU_6,40.1//",
    "GSP27moksop_u:33375": " bījaṃ samastabījānāṃ sāraṃ saṃsārasaṃsṛteḥ /",
    "GSP27moksop_u:33376": " karmaṇāṃ paramaṃ karma ciddhātuṃ viddhi nirmalam //MU_6,40.2//",
    "GSP27moksop_u:33377": " kāraṇaṃ kāraṇaughānām akāraṇam anābilam /",
    "GSP27moksop_u:33378": " bhāvanaṃ bhāvanāṃśānām abhāvyam abhavātmakaṃ //MU_6,40.3//",
    "GSP27moksop_u:33379": " cetanaṃ cetanaughānāṃ cetanātmani cetitam /",
    "GSP27moksop_u:33380": " acetyacetanaṃ cetyaṃ paramaṃ bhūribhāsanam //MU_6,40.4//",
    "GSP27moksop_u:33381": " ālokālokam amalam anālokyam alokajam /",
    "GSP27moksop_u:33382": " abījaṃ jīvabījaughaṃ cidghanaṃ vimalaṃ viduḥ //MU_6,40.5//",
    "GSP27moksop_u:33383": " asatyaṃ sanmayaṃ śāntaṃ satyāsatyavivarjitam /",
    "GSP27moksop_u:33384": " mahāsattādisantānaṃ cinmātraṃ viddhi netarat //MU_6,40.6//",
    "GSP27moksop_u:33385": " svayaṃ bhavati rāgātmā rañjako rañjanaṃ rajaḥ /",
    "GSP27moksop_u:33386": " svayam ākāśam apy āśu kuḍyaṃ bhavati maṇḍitam //MU_6,40.7//",
    "GSP27moksop_u:33387": " asmiṃś cittejasi sphāre jaganmarumarīcayaḥ /",
    "GSP27moksop_u:33388": " sphuritāḥ prasphuriṣyanti prasphuranti ca koṭiśaḥ //MU_6,40.8//",
    "GSP27moksop_u:33389": " svasattāmātrasampannam idam asmin svatejasi /",
    "GSP27moksop_u:33390": " na kiñcid api sampannam anyad auṣṇyād ivānale //MU_6,40.9//",
    "GSP27moksop_u:33391": " garbhīkṛtamahāmeruṃ paramāṇum amuṃ viduḥ //MU_6,40.10//",
    "GSP27moksop_u:33392": " garbhīkṛtamahākalpo nimeṣo 'yam udāhṛtaḥ /",
    "GSP27moksop_u:33393": " ākrāntakalpenānena na santyaktā nimeṣatā //MU_6,40.11//",
    "GSP27moksop_u:33394": " vālāgrakād apy aṇunā vyāptānenākhilā mahī /",
    "GSP27moksop_u:33395": " saptābdhivalayāpy urvī nāsyāntam adhigacchati //MU_6,40.12//",
    "GSP27moksop_u:33396": " akurvann eva saṃsāraracanāṃ kartṛtāṃ gataḥ /",
    "GSP27moksop_u:33397": " kurvann eva mahākarma na karoty eva kiñcana //MU_6,40.13//",
    "GSP27moksop_u:33398": " dravyam apy eva nirdravyo nirdravyo 'pi hi dravyavat /",
    "GSP27moksop_u:33399": " akāyo 'pi mahākāyo mahākāyo 'py akāyavān //MU_6,40.14//",
    "GSP27moksop_u:33400": " adyāpy eṣa sadā prātaḥ prātar apy adyatāṃ gataḥ /",
    "GSP27moksop_u:33401": " na cāyam adya na prātas tv adya prātaś ca vā sadā //MU_6,40.15//",
    "GSP27moksop_u:33402": " huṇḍubhillighale mattaśulupiṇṭhilisālaghe /",
    "GSP27moksop_u:33403": " vellighillisalāvolalāsaguggulusussunī //MU_6,40.16//",
    "GSP27moksop_u:33404": " ityādy anarthakaṃ vākyaṃ tathā satyaṃ sa eva ca /",
    "GSP27moksop_u:33405": " na tad asti na yat sa syān na tad asti na yat tv asau //MU_6,40.17//",
    "GSP27moksop_u:33406": " yasmai sarvaṃ yatas sarvaṃ yas sarvaṃ sarvataś ca yaḥ /",
    "GSP27moksop_u:33407": " yaś ca sarvamayo nityaṃ tasmai sarvātmane namaḥ //MU_6,40.18//",
    "GSP27moksop_u:33408": " pattrāntarālagahanena vilāsavatyā helāvilolaghanagarjitayā malena /",
    "GSP27moksop_u:33409": " mallena mallapadamālitamālavānāṃ lakṣmīlatāvivalitā valiteva puṣṭiḥ //MU_6,40.19//",
    "GSP27moksop_u:33410": " maheśvaravarṇanaṃ nāma sargaḥ",
    "GSP27moksop_u:33411": " ekacatvāriṃśas sargaḥ",
    "GSP27moksop_u:33412": " īśvaraḥ:",
    "GSP27moksop_u:33413": " ityādikāpi śabdānām arthaśrīs satyarūpiṇī /",
    "GSP27moksop_u:33414": " tasmin sarveśvare sarvasattāmaṇisamudgake //MU_6,41.1//",
    "GSP27moksop_u:33415": " kā nāma vimalā bhāsas tasmin paramacinmaṇau /",
    "GSP27moksop_u:33416": " na kacanti vicinvanti vicitrāṇi jaganti yāḥ //MU_6,41.2//",
    "GSP27moksop_u:33417": " eṣā bījakaṇāntassthā citsattā svavapurmayam /",
    "GSP27moksop_u:33418": " buddhvā mṛtkālavāryādi karoty aṅkuracodanam //MU_6,41.3//",
    "GSP27moksop_u:33419": " phenāvartavivartāntarvartinī rasarūpiṇī /",
    "GSP27moksop_u:33420": " kacitendriyasambandhe karoti spandam ambhasām //MU_6,41.4//",
    "GSP27moksop_u:33421": " eṣā kusumaguccheṣu gandharūpeṇa saṃsthitā /",
    "GSP27moksop_u:33422": " kacantī ghrāṇarandhreṣu karoti pariphullanam //MU_6,41.5//",
    "GSP27moksop_u:33423": " śilāṅgasthā śilāṅgatvaṃ nayantī satyatāpadam /",
    "GSP27moksop_u:33424": " sargādhāradaśāṃ dhatte girīndrasthitilīlayā //MU_6,41.6//",
    "GSP27moksop_u:33425": " pavanaspandakośātmarūpiṇī ca tvagindriyam /",
    "GSP27moksop_u:33426": " saṃsādhayaty ātmasutaṃ pitevātmaparājayāt //MU_6,41.7//",
    "GSP27moksop_u:33427": " aśeṣasārasampiṇḍam apy ātmānaṃ khasiddhaye /",
    "GSP27moksop_u:33428": " bhāvayitvā nakiñcittvam iva khatvaṃ karoty alam //MU_6,41.8//",
    "GSP27moksop_u:33429": " svasattāpratibimbābham ākāśamakurodare /",
    "GSP27moksop_u:33430": " dhatte kalpanimeṣāṅkaṃ kālākhyam amalaṃ vapuḥ //MU_6,41.9//",
    "GSP27moksop_u:33431": " āmahāpañcameśānapariṇāmam anāmayā /",
    "GSP27moksop_u:33432": " idam ittham idaṃ neti niyatir bhavati svayam //MU_6,41.10//",
    "GSP27moksop_u:33433": " sākṣiṇi sphāra ābhāse dhruve dīpa iva kriyāḥ /",
    "GSP27moksop_u:33434": " saty etasmin prakāśante jagaccitraparamparāḥ //MU_6,41.11//",
    "GSP27moksop_u:33435": " paramākāśanagaranāṭyamaṇḍapabhūmiṣu /",
    "GSP27moksop_u:33436": " svaśaktinṛttaṃ saṃsāraṃ paśyantī sākṣivat sthitā //MU_6,41.12//",
    "GSP27moksop_u:33437": " vasiṣṭhaḥ:",
    "GSP27moksop_u:33438": " śivasyāsya jagannātha śaktayas tāḥ kathaṃ sthitāḥ /",
    "GSP27moksop_u:33439": " sākṣitā kātha kiṃ tāsāṃ nṛttaṃ syāt kiyad eva vā //MU_6,41.13//",
    "GSP27moksop_u:33440": " īśvaraḥ:",
    "GSP27moksop_u:33441": " svabhāvācalaśāntasya śivasya paramātmanaḥ /",
    "GSP27moksop_u:33442": " somya cinmātrarūpasya sarvasyānākṛter api //MU_6,41.14//",
    "GSP27moksop_u:33443": " icchāsattā vyomasattā kālasattā tathaiva ca /",
    "GSP27moksop_u:33444": " tathā niyatisattā ca mahāsattā ca suvrata //MU_6,41.15//",
    "GSP27moksop_u:33445": " jñānaśaktiḥ kriyāśaktiḥ kartṛtākartṛtāpi ca /",
    "GSP27moksop_u:33446": " ityādikānāṃ śaktīnām anto nāsti śivātmani //MU_6,41.16//",
    "GSP27moksop_u:33447": " vasiṣṭhaḥ:",
    "GSP27moksop_u:33448": " śaktayaḥ kuta etās tā bahutvaṃ katham āsu ca /",
    "GSP27moksop_u:33449": " udayaś ca kathaṃ deva bhedābhedaś ca kīdṛśaḥ //MU_6,41.17//",
    "GSP27moksop_u:33450": " īśvaraḥ:",
    "GSP27moksop_u:33451": " śivasyānantarūpasya yaiṣā cinmātratātmanaḥ /",
    "GSP27moksop_u:33452": " eṣā hi śaktir ity uktā nāsmād bhinnā manāg api //MU_6,41.18//",
    "GSP27moksop_u:33453": " jñatvakartṛtvabhoktṛtvasākṣitvādivibhāvanāt /",
    "GSP27moksop_u:33454": " śaktayo vividhaṃ rūpaṃ dhārayanti bahūdayam //MU_6,41.19//",
    "GSP27moksop_u:33455": " śivaśaktyākhyayaiko 'pi bahuvad bhāsate svataḥ /",
    "GSP27moksop_u:33456": " sarvaśaktyātmanaikena śivenaiva śivātmasu /",
    "GSP27moksop_u:33457": " artheṣv arthitayā satsu sākṣivat kalpitātmasu //MU_6,41.20//",
    "GSP27moksop_u:33458": " etā jagati nṛtyanti brahmāṇḍe nṛttamaṇḍape /",
    "GSP27moksop_u:33459": " kālena nartakeneva krameṇa pariśikṣitāḥ //MU_6,41.21//",
    "GSP27moksop_u:33460": " yā sā paramparaitāsām eṣā niyatir ucyate /",
    "GSP27moksop_u:33461": " kriyā prakṛtir icchā sā kāletyādikṛtābhidhā //MU_6,41.22//",
    "GSP27moksop_u:33462": " āmahārudraparyantam idam ittham iti sthiteḥ /",
    "GSP27moksop_u:33463": " ātṛṇaṃ padmajaspandaniyamān niyatis smṛtā //MU_6,41.23//",
    "GSP27moksop_u:33464": " niyatir nityam udvegavarjitā paramorjitā /",
    "GSP27moksop_u:33465": " eṣā nṛtyati khe nityaṃ jagajjālakanāṭakam //MU_6,41.24//",
    "GSP27moksop_u:33466": " nānārasavilāsāḍhyaṃ vivartābhinayānvitam /",
    "GSP27moksop_u:33467": " kalpakṣaṇahatānekapuṣkarāvartaghargharam //MU_6,41.25//",
    "GSP27moksop_u:33468": " sarvartukusumākīrṇadharāgolakamandiram /",
    "GSP27moksop_u:33469": " bhūyo bhūyaḥ patadvarṣabhūrisvedajalotkaram //MU_6,41.26//",
    "GSP27moksop_u:33470": " payodapallavālolanīlāmbarakṛtabhramam /",
    "GSP27moksop_u:33471": " pūrṇasaṃśuṣkasaptābdhiratnāḍhyavalayākulam //MU_6,41.27//",
    "GSP27moksop_u:33472": " yāmāpakṣmadinaprekṣākaṭākṣāśāritāmbaram /",
    "GSP27moksop_u:33473": " majjanonmajjanavyagrakulādrikulaśekharam //MU_6,41.28//",
    "GSP27moksop_u:33474": " bhramacchaśimaṇiprotagaṅgāmuktālatātrayam /",
    "GSP27moksop_u:33475": " caturdaśavidhānantabhūtaromanatonnatam //MU_6,41.29//",
    "GSP27moksop_u:33476": " sandṛṣṭādṛṣṭasandhyābhravilolakarapallavam /",
    "GSP27moksop_u:33477": " anārataraṇallolalokālaṅkārakomalam //MU_6,41.30//",
    "GSP27moksop_u:33478": " bhūribhūtalapātālanabhastalapadakramam /",
    "GSP27moksop_u:33479": " magnonmagnaghanānīkatārāgharmakaṇotkaram //MU_6,41.31//",
    "GSP27moksop_u:33480": " candrārkamaṇḍalaspandasmitasphuṭanabhomukham /",
    "GSP27moksop_u:33481": " kampitānekabrahmāṇḍakavāṭakavitānakam //MU_6,41.32//",
    "GSP27moksop_u:33482": " luṭhallokāntaravyūhadhvananmuktāṅkapallavam /",
    "GSP27moksop_u:33483": " sukhaduḥkhadaśādoṣabhāvābhāvarasāntaram //MU_6,41.33//",
    "GSP27moksop_u:33484": " asmin vikāravalite niyater vilāse saṃsāranāmni ciranāṭakanāṭyasāre /",
    "GSP27moksop_u:33485": " sākṣī sadoditavapuḥ parameśvaro 'yam ekas sthito na ca tayā na ca tena bhinnaḥ //MU_6,41.34//",
    "GSP27moksop_u:33486": " niyatinṛttaṃ nāma sargaḥ",
    "GSP27moksop_u:33487": " dvicatvāriṃśas sargaḥ",
    "GSP27moksop_u:33488": " īśvaraḥ:",
    "GSP27moksop_u:33489": " eṣa devas sa paramaḥ pūjya eṣa sadā satām /",
    "GSP27moksop_u:33490": " cinmātram anubhūtātmā sarvagas sarvasaṃśrayaḥ //MU_6,42.1//",
    "GSP27moksop_u:33491": " ghaṭe paṭe vaṭe kuḍye śakaṭe vānare sthitaḥ /",
    "GSP27moksop_u:33492": " śivo haro harir brahmā śakro vaiśravaṇo yamaḥ //MU_6,42.2//",
    "GSP27moksop_u:33493": " bahir antaś ca sarvātmā sadā svātmā subuddhibhiḥ /",
    "GSP27moksop_u:33494": " dvividhena krameṇaiṣa bhagavān paripūjyate //MU_6,42.3//",
    "GSP27moksop_u:33495": " bahis tāvan mahābuddhe krameṇa paripūjyate /",
    "GSP27moksop_u:33496": " yena taṃ śṛṇu tattvajña śroṣyasy antaḥkramaṃ tataḥ /",
    "GSP27moksop_u:33497": " pūjākrameṣu sarveṣu neha dārbhaṃ pavitrakam //MU_6,42.4//",
    "GSP27moksop_u:33498": " pūjanaṃ dhyānam evātra dhyānam evātra pūjanam /",
    "GSP27moksop_u:33499": " tasmāt tribhuvanādhāre nityaṃ dhyānena pūjayet //MU_6,42.5//",
    "GSP27moksop_u:33500": " cidrūpaṃ sūryalakṣābhaṃ samastābhāsabhāsanam /",
    "GSP27moksop_u:33501": " antassthacitprakāśaṃ svam ahantāsāram āśrayet //MU_6,42.6//",
    "GSP27moksop_u:33502": " apāraparamākāśavipulābhogakandharam /",
    "GSP27moksop_u:33503": " anantādhaspadākāśakośapādasaroruham //MU_6,42.7//",
    "GSP27moksop_u:33504": " anantadiktaṭābhogabhujamaṇḍalamaṇḍitam /",
    "GSP27moksop_u:33505": " nānāvidhamahālokagṛhītaparamāyudham //MU_6,42.8//",
    "GSP27moksop_u:33506": " hṛtkośakoṇaviśrāntabrahmāṇḍaughaparamparam /",
    "GSP27moksop_u:33507": " prakāśaparamākāśapāragāpāravigraham //MU_6,42.9//",
    "GSP27moksop_u:33508": " brahmendraharirudreśapramukhām amarādikām /",
    "GSP27moksop_u:33509": " imāṃ bhūtaśriyaṃ tasya romālīṃ paricintayet //MU_6,42.10//",
    "GSP27moksop_u:33510": " vividhārambhakāriṇyas trijagadyantrarajjavaḥ /",
    "GSP27moksop_u:33511": " icchādyāś śaktayas sarvāś cintanīyāś śarīragāḥ //MU_6,42.11//",
    "GSP27moksop_u:33512": " anantaikapadādhāras sattāmātraikavigrahaḥ /",
    "GSP27moksop_u:33513": " vivartitajagajjālaḥ kālo 'sya dvārapālakaḥ //MU_6,42.12//",
    "GSP27moksop_u:33514": " saśailabhuvanābhogam idaṃ brahmāṇḍamaṇḍalam /",
    "GSP27moksop_u:33515": " dehakoṇe 'sya kasmiṃścit svāṅgāvayavatāṃ gatam //MU_6,42.13//",
    "GSP27moksop_u:33516": " vicintayen mahādevaṃ sahasracaraṇekṣaṇam /",
    "GSP27moksop_u:33517": " sahasraśirasaṃ śāntaṃ sahasrabhujabhūṣaṇam //MU_6,42.14//",
    "GSP27moksop_u:33518": " sarvatrekṣaṇaśaktyāḍhyaṃ sarvato ghrāṇaśaktigam /",
    "GSP27moksop_u:33519": " sarvatra sparśanamayaṃ sarvato rasanānvitam //MU_6,42.15//",
    "GSP27moksop_u:33520": " sarvatra śravaṇākīrṇaṃ sarvatra manasānvitam /",
    "GSP27moksop_u:33521": " sarvato mananātītaṃ sarvatra paramaṃ śivam //MU_6,42.16//",
    "GSP27moksop_u:33522": " sarvadā sarvakartāraṃ sarvasaṅkalpitārthadam /",
    "GSP27moksop_u:33523": " sarvabhūtāntarālasthaṃ sarvaṃ sarvaikasādhanam //MU_6,42.17//",
    "GSP27moksop_u:33524": " iti sañcintya deveśam arcayed vidhivat tataḥ /",
    "GSP27moksop_u:33525": " vidhānam arcanasyedaṃ śṛṇu brahmavidāṃ vara //MU_6,42.18//",
    "GSP27moksop_u:33526": " devaṃ svasaṃvidātmānaṃ nopahāreṇa pūjayet /",
    "GSP27moksop_u:33527": " na dīpena na dhūpena na puṣpavibhavārpaṇaiḥ //MU_6,42.19//",
    "GSP27moksop_u:33528": " nānnadānādidānena na candanavilepanaiḥ /",
    "GSP27moksop_u:33529": " na ca kuṅkumakarpūrair bhogaiś citrair na cetaraiḥ //MU_6,42.20//",
    "GSP27moksop_u:33530": " nityam akleśalabhyena śītalenāvināśinā /",
    "GSP27moksop_u:33531": " ekenaivāmṛtenaiṣa bodhena svena pūjyate //MU_6,42.21//",
    "GSP27moksop_u:33532": " etad eva paraṃ dhyānaṃ pūjaiṣaiva parā smṛtā /",
    "GSP27moksop_u:33533": " yad anāratam antassthaśuddhacinmātravedanam //MU_6,42.22//",
    "GSP27moksop_u:33534": " paśyañ śṛṇvan spṛśañ jighrann aśnan gacchan svapañ śvasan /",
    "GSP27moksop_u:33535": " pralapan visṛjan gṛhṇañ śuddhasaṃvinmayo bhavet //MU_6,42.23//",
    "GSP27moksop_u:33536": " dhyānāmṛtena sampūjyas svayam ātmāyam īśvaraḥ /",
    "GSP27moksop_u:33537": " paramāsvādayuktena muktena kusumehitaiḥ //MU_6,42.24//",
    "GSP27moksop_u:33538": " dhyānopahāra evātmadhyānaṃ hy asya samīhitam /",
    "GSP27moksop_u:33539": " dhyānam arghyaṃ ca pādyaṃ ca śuddhasaṃvedanātmakam //MU_6,42.25//",
    "GSP27moksop_u:33540": " dhyānasaṃvedanaṃ puṣpaṃ dhūpaṃ dīpaṃ paraṃ viduḥ /",
    "GSP27moksop_u:33541": " vinā tenetareṇāyam ātmā labhyata eva no //MU_6,42.26//",
    "GSP27moksop_u:33542": " dhyānāt prasādam āyātas sarvalokasukhaśriyam /",
    "GSP27moksop_u:33543": " ayam ātmā mune bhuṅkte dehe bhūpo gṛhe yathā //MU_6,42.27//",
    "GSP27moksop_u:33544": " dhyānenānena sumune nimeṣāṃs tu trayodaśa /",
    "GSP27moksop_u:33545": " pūrṇo 'pi pūjayatv īśaṃ gopradānaṃ labheta vai //MU_6,42.28//",
    "GSP27moksop_u:33546": " pūjayitvā nimeṣāṇāṃ śatam ekam iti prabhum /",
    "GSP27moksop_u:33547": " aśvamedhasya yajñasya phalam āpnoti mānavaḥ //MU_6,42.29//",
    "GSP27moksop_u:33548": " dhyānabalyupahāreṇa svayam ātmānam ātmanā /",
    "GSP27moksop_u:33549": " ghaṭikāṃ pūjayed yas tu rājasūyaṃ labheta saḥ //MU_6,42.30//",
    "GSP27moksop_u:33550": " madhyāhnapūjanād itthaṃ rājasūyaikalakṣabhāk /",
    "GSP27moksop_u:33551": " divasaṃ pūjayitvaivaṃ pare dhāmni vasen naraḥ //MU_6,42.31//",
    "GSP27moksop_u:33552": " eṣo 'sau paramo yoga eṣā sā paramā kriyā /",
    "GSP27moksop_u:33553": " bāhyasampūjanaṃ proktam etad uttamam ātmanaḥ //MU_6,42.32//",
    "GSP27moksop_u:33554": " etat pavitram akhilāghavināśahetuṃ yas tv ācariṣyati naraḥ kṣaṇam apy akhinnaḥ /",
    "GSP27moksop_u:33555": " taṃ vandayiṣyati surāsuralokapūgaḥ prāptāspadaṃ jagati mām iva lokasāram //MU_6,42.33//",
    "GSP27moksop_u:33556": " bāhyapūjā nāma sargaḥ",
    "GSP27moksop_u:33557": " tricatvāriṃśas sargaḥ",
    "GSP27moksop_u:33558": " īśvaraḥ:",
    "GSP27moksop_u:33559": " pāvanaṃ pāvanānāṃ yad yat sarvatamasāṃ kṣayaḥ /",
    "GSP27moksop_u:33560": " tad idānīṃ pravakṣye 'ham antaḥpūjanam ātmanaḥ //MU_6,43.1//",
    "GSP27moksop_u:33561": " gacchatas tiṣṭhataś caiva jāgratas svapato 'pi vā /",
    "GSP27moksop_u:33562": " sarvācāravataḥ pūjā nityadhyānātmikā tv iyam //MU_6,43.2//",
    "GSP27moksop_u:33563": " nityam eva śarīrastham idaṃ dhyāyet paraṃ śivam /",
    "GSP27moksop_u:33564": " sarvapratyayakartāraṃ svayam ātmānam ātmanā //MU_6,43.3//",
    "GSP27moksop_u:33565": " śayānam utthitaṃ caiva vrajantam atha vā sthitam /",
    "GSP27moksop_u:33566": " spṛśantam abhitas sparśāṃs tyajantam atha vābhitaḥ //MU_6,43.4//",
    "GSP27moksop_u:33567": " bhuñjānaṃ santyajantaṃ ca bhogān ābhogapīvarān /",
    "GSP27moksop_u:33568": " bāhyārthagaṇakartāraṃ sarvakāryasvarūpadam //MU_6,43.5//",
    "GSP27moksop_u:33569": " dehaliṅgeśvarāntassthaṃ tyaktaliṅgāntarādikaḥ /",
    "GSP27moksop_u:33570": " yathāprāptārthasaṃvittyā bodhaliṅgaṃ prapūjayet //MU_6,43.6//",
    "GSP27moksop_u:33571": " pravāhāpatitārthas tu sambodhasnānaśuddhimān /",
    "GSP27moksop_u:33572": " nityāvabodhārhaṇayā bodhaliṅgaṃ prapūjayet //MU_6,43.7//",
    "GSP27moksop_u:33573": " ādityabhāvanābhogabhāvitāmbarabhāskaram /",
    "GSP27moksop_u:33574": " śaśāṅkabhāvanābhogabhāvitenduṃ sadoditam //MU_6,43.8//",
    "GSP27moksop_u:33575": " pratibhātapadārthaughanityāvagatasaṃvidam /",
    "GSP27moksop_u:33576": " dvārair vahantaṃ śārīrair mukhe prāṇasvarūpiṇam //MU_6,43.9//",
    "GSP27moksop_u:33577": " rasīkṛtarasaṃ prāṇasvāntodāttaturaṅgamam /",
    "GSP27moksop_u:33578": " prāṇāpānarathārūḍhaṃ gūḍham antarguhāśayam //MU_6,43.10//",
    "GSP27moksop_u:33579": " jñātāraṃ jñeyadṛṣṭīnāṃ kartāraṃ sarvakarmaṇām /",
    "GSP27moksop_u:33580": " bhoktāraṃ sarvabhojyānāṃ smartāraṃ sarvasaṃvidām //MU_6,43.11//",
    "GSP27moksop_u:33581": " samyaksaṃviditāṅgaughaṃ bhavabhāvanabhāvitam /",
    "GSP27moksop_u:33582": " ābhāsabhāsanaṃ bhūri sarvagaṃ cintayec chivam //MU_6,43.12//",
    "GSP27moksop_u:33583": " niṣkalaṃ sakalaṃ caiva dehasthaṃ vyomacāriṇam /",
    "GSP27moksop_u:33584": " arañjitaṃ rañjitaṃ ca nityam aṅgāṅgasaṃvidā //MU_6,43.13//",
    "GSP27moksop_u:33585": " manomananaśaktisthaṃ prāṇāpānāntaroditam /",
    "GSP27moksop_u:33586": " hṛtkaṇṭhatālumadhyasthaṃ bhrūnāsāpuṭapīṭhagam //MU_6,43.14//",
    "GSP27moksop_u:33587": " ṣaṭtriṃśatpadakoṭistham unmanāntadaśātigam /",
    "GSP27moksop_u:33588": " kurvantam antaś śabdādīṃś codayantaṃ manaḥkhagam //MU_6,43.15//",
    "GSP27moksop_u:33589": " vikalpiny avikalpe ca trividhe vākpathe sthitam /",
    "GSP27moksop_u:33590": " tile tailam ivāṅgeṣu sarveṣv evāntar āśritam //MU_6,43.16//",
    "GSP27moksop_u:33591": " kalākalaṅkarahitaṃ kalitaṃ kalanāgaṇaiḥ /",
    "GSP27moksop_u:33592": " ekadeśe svahṛtpadme sarvadehe ca saṃsthitam //MU_6,43.17//",
    "GSP27moksop_u:33593": " cinmātram amalābhāsaṃ kalākalanakalpanam /",
    "GSP27moksop_u:33594": " pratyakṣadṛśyaṃ sarvatra svānubhūtimayātmakam //MU_6,43.18//",
    "GSP27moksop_u:33595": " pratyakcetanam ātmīyam ātmatvena purassthitam /",
    "GSP27moksop_u:33596": " padārthatām upetyāśu kṣaṇād dvitvam ivāgatam //MU_6,43.19//",
    "GSP27moksop_u:33597": " sahastapādāvayavas sakeśanakhadantakaḥ /",
    "GSP27moksop_u:33598": " svadeho 'haṃ cidābhāso devo 'yam iti bhāvayet //MU_6,43.20//",
    "GSP27moksop_u:33599": " vicitrāś śaktayo bahvyo nānācārā manodṛśām /",
    "GSP27moksop_u:33600": " upāsate māṃ mānasyaḥ patnyo varam ivottamam //MU_6,43.21//",
    "GSP27moksop_u:33601": " mano me dvārapālo 'yam niveditajagattrayaḥ /",
    "GSP27moksop_u:33602": " cinteyaṃ me pratīhārī purassthā śuddharūpiṇī //MU_6,43.22//",
    "GSP27moksop_u:33603": " śaktir mamāṅgagā buddhiḥ kriyā caivāparāṅgagā /",
    "GSP27moksop_u:33604": " jñānāni ca vicitrāṇi bhūṣaṇāny aṅgagāni me //MU_6,43.23//",
    "GSP27moksop_u:33605": " karmendriyāṇi dvārāṇi buddhīndriyagaṇo 'ṅganāḥ /",
    "GSP27moksop_u:33606": " ayaṃ so 'ham anantātmā vyavacchedojjhitaś citi //MU_6,43.24//",
    "GSP27moksop_u:33607": " tiṣṭhāmi bharitaikātmā pūrṇas sarvāvapūrakaḥ /",
    "GSP27moksop_u:33608": " iti devīm upāśritya svacchām ātmacamatkṛtim //MU_6,43.25//",
    "GSP27moksop_u:33609": " devavat paripūrṇo 'ntar adīnātmā ca tiṣṭhati /",
    "GSP27moksop_u:33610": " nāstam eti na codeti na tuṣyati na tapyate //MU_6,43.26//",
    "GSP27moksop_u:33611": " na tṛptiṃ na kṣudhaṃ yāti nābhivāñchati nojjhati /",
    "GSP27moksop_u:33612": " samas samasamācāras samābhāsas samākṛtiḥ //MU_6,43.27//",
    "GSP27moksop_u:33613": " somyatām alam āyātas samantāt sundarāśayaḥ /",
    "GSP27moksop_u:33614": " ādeham eka evāsāv avyucchinnamahāmatiḥ //MU_6,43.28//",
    "GSP27moksop_u:33615": " devārcanaṃ karoty evaṃ dīrghadīrgham aharniśam /",
    "GSP27moksop_u:33616": " cittattvāvalito deho devo 'sya parikīrtitaḥ //MU_6,43.29//",
    "GSP27moksop_u:33617": " yathāprāptena sarveṇa tam arcayati vastunā /",
    "GSP27moksop_u:33618": " samayāmalayā buddhyā cinmātraṃ dehatatparam //MU_6,43.30//",
    "GSP27moksop_u:33619": " yathāprāptakramotthena sarvārthena samarcayet /",
    "GSP27moksop_u:33620": " manāg api na kartavyo yatno 'trāpūrvavastuni //MU_6,43.31//",
    "GSP27moksop_u:33621": " prātar dharmehayā nityaṃ tato 'rthakriyayānagha /",
    "GSP27moksop_u:33622": " kāmasaṃvedanenātha pūjayec cetanaṃ vibhum //MU_6,43.32//",
    "GSP27moksop_u:33623": " bhakṣyabhojyānnapānena nānāvibhavaśālinā /",
    "GSP27moksop_u:33624": " śayanāsanayānena yathāptenārcayec citim //MU_6,43.33//",
    "GSP27moksop_u:33625": " kāntānnapānasambhogasaṃrambhādivilāsinā /",
    "GSP27moksop_u:33626": " sukhena sarvarūpeṇa sambudhyātmānam arcayet //MU_6,43.34//",
    "GSP27moksop_u:33627": " ādhivyādhiparītena mohasaṃrambhaśālinā /",
    "GSP27moksop_u:33628": " sarvopadravaduḥkhena prāptenātmānam arcayet //MU_6,43.35//",
    "GSP27moksop_u:33629": " sīmāntais sampadāṃ caiva ceṣṭānāṃ jagatas sthiteḥ /",
    "GSP27moksop_u:33630": " mṛtajīvitasattvaiś ca prāptair ātmānam arcayet //MU_6,43.36//",
    "GSP27moksop_u:33631": " dāridryeṇātha rājyena vā pravāhāgatātmanā /",
    "GSP27moksop_u:33632": " vicitraceṣṭāpuṣpeṇa buddhvātmānaṃ samarcayet //MU_6,43.37//",
    "GSP27moksop_u:33633": " nānākalahakallolavalanollāsaśālinā /",
    "GSP27moksop_u:33634": " rāgadveṣavilāsena somyam ātmānam arcayet //MU_6,43.38//",
    "GSP27moksop_u:33635": " satāṃ hṛdayahāriṇyā rūḍhayā śaśiśītayā /",
    "GSP27moksop_u:33636": " maitryā mādhuryadharmiṇyā hṛtstham ātmānam arcayet //MU_6,43.39//",
    "GSP27moksop_u:33637": " bhogānām aviruddhānāṃ niṣiddhānāṃ ca sarvadā /",
    "GSP27moksop_u:33638": " tyāgena vātha rāgeṇa svātmānaṃ buddham arcayet //MU_6,43.40//",
    "GSP27moksop_u:33639": " īhitānīhitaughena yuktāyuktamayātmanā /",
    "GSP27moksop_u:33640": " tyaktenārtena vārthyena prāptenātmānam arcayet //MU_6,43.41//",
    "GSP27moksop_u:33641": " naṣṭaṃ naṣṭam upekṣeta prāptaṃ prāptam upāharet /",
    "GSP27moksop_u:33642": " nirvikāratayaitad dhi paramārcanam ātmanaḥ //MU_6,43.42//",
    "GSP27moksop_u:33643": " sarvadaiva samagrāsu ceṣṭāniṣṭāsu dṛṣṭiṣu /",
    "GSP27moksop_u:33644": " paramaṃ sāmyam ādāya nityātmārcāvrataṃ caret //MU_6,43.43//",
    "GSP27moksop_u:33645": " sarvaṃ vindeta suśubhaṃ sarvaṃ vindyāc ca vāśubham /",
    "GSP27moksop_u:33646": " sarvam ātmamayaṃ kuryān nityātmārcāparo naraḥ //MU_6,43.44//",
    "GSP27moksop_u:33647": " āpātaramaṇīyaṃ yad yac cāpātasudussaham /",
    "GSP27moksop_u:33648": " tat sarvaṃ susamaṃ buddhvā nityātmārcāvrataṃ caret //MU_6,43.45//",
    "GSP27moksop_u:33649": " ayaṃ so 'ham ayaṃ nāhaṃ vibhāgam iti santyajet /",
    "GSP27moksop_u:33650": " sarvaṃ brahmeti niścitya nityātmārcāvrataṃ caret //MU_6,43.46//",
    "GSP27moksop_u:33651": " sarvadā sarvarūpeṇa sarvākāravikāriṇā /",
    "GSP27moksop_u:33652": " sarvāsarvaprakāreṇa prāptenātmānam arcayet //MU_6,43.47//",
    "GSP27moksop_u:33653": " na vāñchatā na tyajatā jñena prāptās svabhāvataḥ /",
    "GSP27moksop_u:33654": " saritas sāgareṇeva bhoktavyā bhogabhūmayaḥ //MU_6,43.48//",
    "GSP27moksop_u:33655": " udvego nānugantavyas tucchātucchāsu dṛṣṭiṣu /",
    "GSP27moksop_u:33656": " vyomnā citrapadārtheṣu patitotpatiteṣv iva //MU_6,43.49//",
    "GSP27moksop_u:33657": " deśakālakriyāyogād yad udeti śubhāśubham /",
    "GSP27moksop_u:33658": " avikāraṃ gṛhītena tenaivātmānam arcayet //MU_6,43.50//",
    "GSP27moksop_u:33659": " ātmārcanavidhāne 'smin proktā dravyaśriyas tu yāḥ /",
    "GSP27moksop_u:33660": " ekenaiva śamenaitā rasena paribhāvitāḥ //MU_6,43.51//",
    "GSP27moksop_u:33661": " nāmblā na kaṭvyo no tiktā na kaṣāyāś ca kāścana /",
    "GSP27moksop_u:33662": " citrair api rasair digdhā madhurā eva tāś citaḥ //MU_6,43.52//",
    "GSP27moksop_u:33663": " samatāmadhurā ramyā rasaśaktir munīndra yā /",
    "GSP27moksop_u:33664": " tayā yad bhāvitaṃ cetyam amṛtaṃ tat kṣaṇād bhavet //MU_6,43.53//",
    "GSP27moksop_u:33665": " samatāmṛtapūreṇa yad yan nāma vibhāvyate /",
    "GSP27moksop_u:33666": " tat tad āyāti mādhuryaṃ param indor iva cyutam //MU_6,43.54//",
    "GSP27moksop_u:33667": " samam ākāśavad bhūtvā yad ahṛllekham āsanam /",
    "GSP27moksop_u:33668": " avikāram anāyāsaṃ tad devārcanam ucyate //MU_6,43.55//",
    "GSP27moksop_u:33669": " pūrṇenduneva pūrṇena bhāvyaṃ śamasamatviṣā /",
    "GSP27moksop_u:33670": " svacchena cidghanaikena jñenāpy upalarūpiṇā //MU_6,43.56//",
    "GSP27moksop_u:33671": " antar ākāśaviśado bahiḥ prakṛtakāryakṛt /",
    "GSP27moksop_u:33672": " rañjanāmihikāmuktas sampūrṇo jña upāsakaḥ //MU_6,43.57//",
    "GSP27moksop_u:33673": " svapne 'py adṛśyahṛllekham ajñānābhraparikṣaye /",
    "GSP27moksop_u:33674": " śāntāhantādimihikaṃ jñaśaradvyoma rājate //MU_6,43.58//",
    "GSP27moksop_u:33675": " sāmānyam astamitamānasamātṛmeyaṃ sadyaḥprasūtaśiśuvedanavadvitānam /",
    "GSP27moksop_u:33676": " samyakpraśāntamaticetanacittajīvaṃ jīvañ jña uttamapadasthita eva tiṣṭha //MU_6,43.59//",
    "GSP27moksop_u:33677": " deśakālakalanakramoditais sarvavastusukhaduḥkhavibhramaiḥ /",
    "GSP27moksop_u:33678": " nityam arcitaśarīranāyakas tiṣṭha śāntasakalehayā dhiyā //MU_6,43.60//",
    "GSP27moksop_u:33679": " devatārcanavicāro nāma sargaḥ",
    "GSP27moksop_u:33680": " catuścatvāriṃśas sargaḥ",
    "GSP27moksop_u:33681": " īśvaraḥ:",
    "GSP27moksop_u:33682": " yathākāmaṃ yathārambhaṃ na karoṣi karoṣi yat /",
    "GSP27moksop_u:33683": " cinmātrasya śivasyāntas tad devārcanam ātmanaḥ //MU_6,44.1//",
    "GSP27moksop_u:33684": " tenaivāhlādam āyāti yāti prakaṭatāṃ tathā /",
    "GSP27moksop_u:33685": " tathāsthitena rūpeṇa svenaiva svayam īśvaraḥ //MU_6,44.2//",
    "GSP27moksop_u:33686": " rāgadveṣādiśabdārthā nātmany anyatamāś śive /",
    "GSP27moksop_u:33687": " sambhavanti pṛthagrūpā vahnau himakaṇā iva //MU_6,44.3//",
    "GSP27moksop_u:33688": " yad yad rājatvadīnatvasukhaduḥkhādivedanam /",
    "GSP27moksop_u:33689": " ātmīyaṃ parakīyaṃ ca tat tad arcanam ātmanaḥ //MU_6,44.4//",
    "GSP27moksop_u:33690": " viddhi saṃvittim evārcāṃ vetty ātmātmānam eva ca /",
    "GSP27moksop_u:33691": " ghaṭādyātmatayā brahman svayam ātmatayaiva vā //MU_6,44.5//",
    "GSP27moksop_u:33692": " śivaṃ śāntam anābhāsam ekaṃ bhāsuram ātatam /",
    "GSP27moksop_u:33693": " jagatpratyayavat sarvam ātmarūpam idaṃ sthitam //MU_6,44.6//",
    "GSP27moksop_u:33694": " aho nu citram ātmaiva ghaṭādy anyad avasthitam /",
    "GSP27moksop_u:33695": " jīvādis svastha evāntar nūnaṃ vismṛtavān iva //MU_6,44.7//",
    "GSP27moksop_u:33696": " sarvātmakasyānantasya śivasyāntaḥ kilātmanaḥ /",
    "GSP27moksop_u:33697": " pūjyapūjakapūjākhyo vibhramaḥ prodito vṛthā //MU_6,44.8//",
    "GSP27moksop_u:33698": " niyatākāraśāntatvaṃ na ca sambhavatīśvare /",
    "GSP27moksop_u:33699": " yatas saṅkalpyate brahman pūjyapūjāmayaḥ kramaḥ //MU_6,44.9//",
    "GSP27moksop_u:33700": " pūjyapūjāvyavacchinno devo 'nityo 'malātmanaḥ /",
    "GSP27moksop_u:33701": " sarvaśakter anantasya neśvaratvasya bhājanam //MU_6,44.10//",
    "GSP27moksop_u:33702": " trijagatprasṛtācchācchasaṃvidrūpasya cātmanaḥ /",
    "GSP27moksop_u:33703": " neśvaratvād ṛte brahman vyapadeśo 'pi yujyate //MU_6,44.11//",
    "GSP27moksop_u:33704": " deśakālaparicchinno yeṣāṃ syāt parameśvaraḥ /",
    "GSP27moksop_u:33705": " asmākam upadeśyās te na vipaścid vipaścitaḥ //MU_6,44.12//",
    "GSP27moksop_u:33706": " tadīyāṃ dṛṣṭim utsṛjya tathemām avalambya ca /",
    "GSP27moksop_u:33707": " samas svasthamanāś śānto vītarāgo nirāmayaḥ //MU_6,44.13//",
    "GSP27moksop_u:33708": " kāryopahārair abhito yathāprāptair akhinnadhīḥ /",
    "GSP27moksop_u:33709": " ātmānam arcayaṃs tiṣṭha sukhaduḥkhaśubhāśubhaiḥ //MU_6,44.14//",
    "GSP27moksop_u:33710": " adhigatavati sādhāv evam evāśu nūnaṃ tvayi taralitajīvaṃ janmaduḥkhādi kiñcit /",
    "GSP27moksop_u:33711": " na lagati pariśuddhe sarvatas sphāṭikāṅge navasadana ivāntar niṣkalaṅke kalaṅkaḥ //MU_6,44.15//",
    "GSP27moksop_u:33712": " devatātvavicāro nāma sargaḥ",
    "GSP27moksop_u:33713": " pañcacatvāriṃśas sargaḥ",
    "GSP27moksop_u:33714": " vasiṣṭhaḥ:",
    "GSP27moksop_u:33715": " śivaḥ kim ucyate deva paraṃ brahma kim ucyate /",
    "GSP27moksop_u:33716": " ātmā kim ucyate vāpi paramātmā kim ucyate //MU_6,45.1//",
    "GSP27moksop_u:33717": " tat sat kiñcin nakiñcic ca śūnyaṃ vijñānam eva ca /",
    "GSP27moksop_u:33718": " ityādibhedo bhagavaṃs trilokeśa kim ucyate //MU_6,45.2//",
    "GSP27moksop_u:33719": " īśvaraḥ:",
    "GSP27moksop_u:33720": " anādyantam anābhāsaṃ sat kiñcid iha vidyate /",
    "GSP27moksop_u:33721": " indriyāṇām anābhāsād yan nakiñcid iva sthitam //MU_6,45.3//",
    "GSP27moksop_u:33722": " vasiṣṭhaḥ:",
    "GSP27moksop_u:33723": " yad indriyāṇāṃ buddhyādiyuktānām apy adṛśyatām /",
    "GSP27moksop_u:33724": " gataṃ tat katham īśāna vada kenāvagamyate //MU_6,45.4//",
    "GSP27moksop_u:33725": " īśvaraḥ:",
    "GSP27moksop_u:33726": " yo mumukṣur avidyāṃśaḥ kevalaṃ nāma sāttvikaḥ /",
    "GSP27moksop_u:33727": " sāttvikair eva so 'vidyābhāgaiś śāstrādināmabhiḥ //MU_6,45.5//",
    "GSP27moksop_u:33728": " avidyāṃ śreṣṭhayāśreṣṭhāṃ kṣālayann iha tiṣṭhati /",
    "GSP27moksop_u:33729": " malaṃ malenāpaharan yuktijño rajako yathā //MU_6,45.6//",
    "GSP27moksop_u:33730": " kākatālīyavat paścād avidyākṣaya āgate /",
    "GSP27moksop_u:33731": " prapaśyaty ātmanaivātmā svabhāvasyaiṣa niścayaḥ //MU_6,45.7//",
    "GSP27moksop_u:33732": " yathā kathañcid aṅgāraṃ nighṛṣya kṣālayañ śiśuḥ /",
    "GSP27moksop_u:33733": " karanairmalyam āpnoti kārṣṇyāṅgārakṣaye yathā //MU_6,45.8//",
    "GSP27moksop_u:33734": " yathā kathañcic chāstrāḍhyair bhāgair bhāgaṃ vicārayan /",
    "GSP27moksop_u:33735": " sāttvikais tāmasaṃ nāśād dvayor ātmodayas tathā //MU_6,45.9//",
    "GSP27moksop_u:33736": " paśyaty ātmānam ātmaiva vicārayati cātmanā /",
    "GSP27moksop_u:33737": " ātmaivāstīha nāvidyāvidyāvidyākṣayaṃ viduḥ //MU_6,45.10//",
    "GSP27moksop_u:33738": " yāvat kiñcid idaṃ vastu nānevātmāvagamyate /",
    "GSP27moksop_u:33739": " kramā gurūpadeśādyā nātmajñānasya kāraṇam //MU_6,45.11//",
    "GSP27moksop_u:33740": " gurur hīndriyavṛndātmā brahma sarvendriyakṣayāt /",
    "GSP27moksop_u:33741": " yad vastu yatkṣayaprāpyaṃ tat tasmin sati nāpyate //MU_6,45.12//",
    "GSP27moksop_u:33742": " akāraṇā api prāptā bhṛśaṃ kāraṇatāṃ dvija /",
    "GSP27moksop_u:33743": " kramā gurūpadeśādyā ātmajñānasya siddhaye //MU_6,45.13//",
    "GSP27moksop_u:33744": " krame gurūpadeśānāṃ pravṛtte śiṣyabodhataḥ /",
    "GSP27moksop_u:33745": " anirdeśyo 'py adṛśyo 'pi svayam ātmā prasīdati //MU_6,45.14//",
    "GSP27moksop_u:33746": " śāstrārthair budhyate nātmā guror vācā na cānagha /",
    "GSP27moksop_u:33747": " budhyate svayam evaiṣa svabodhavaśatas svataḥ //MU_6,45.15//",
    "GSP27moksop_u:33748": " gurūpadeśaśāstrārthair vinā cātmā na budhyate /",
    "GSP27moksop_u:33749": " etatsaṃyogasattaiva svātmajñānaprakāśinī //MU_6,45.16//",
    "GSP27moksop_u:33750": " guruśāstrārthaśiṣyāṇāṃ cirasaṃyogasattayā /",
    "GSP27moksop_u:33751": " ahanīva janācāra ātmajñānaṃ pravartate //MU_6,45.17//",
    "GSP27moksop_u:33752": " karmabuddhīndriyādyantasukhaduḥkhādisaṅkṣayaḥ /",
    "GSP27moksop_u:33753": " śiva ātmeti kathitas tat sad ityādināmabhiḥ //MU_6,45.18//",
    "GSP27moksop_u:33754": " yatredam akhilaṃ nāsti tadrūpeṇaiva cāsti vā /",
    "GSP27moksop_u:33755": " tad ākāśād acchataram anantaṃ sad ihāsti hi //MU_6,45.19//",
    "GSP27moksop_u:33756": " aviśrāntatayā tatra tanvavidyair mumukṣubhiḥ /",
    "GSP27moksop_u:33757": " vicitraśuddhamananakalaṅkakalitātmabhiḥ //MU_6,45.20//",
    "GSP27moksop_u:33758": " adūra eva tiṣṭhadbhir jīvanmuktapadasya taiḥ /",
    "GSP27moksop_u:33759": " mokṣopāyakabodhāya śāstrārtharacanāya ca //MU_6,45.21//",
    "GSP27moksop_u:33760": " brahmendrarudrapramukhair lokapālais sapaṇḍitaiḥ /",
    "GSP27moksop_u:33761": " purāṇavedasiddhāntasiddhaye bhāvitātmabhiḥ //MU_6,45.22//",
    "GSP27moksop_u:33762": " cid brahma śiva ātmeśaparamātmeśvarādikāḥ /",
    "GSP27moksop_u:33763": " ekasmin kalpitās sañjñā nissañjñe pṛthag īśvare //MU_6,45.23//",
    "GSP27moksop_u:33764": " evam etaj jagattattvaṃ svaṃ tattvaṃ śivanāmakam /",
    "GSP27moksop_u:33765": " sarvathā sarvadā sarveṇārcayan sukham āssva bhoḥ //MU_6,45.24//",
    "GSP27moksop_u:33766": " śiva ātmā paraṃ brahmetyādiśabde 'sti bhinnatā /",
    "GSP27moksop_u:33767": " savāsanair viracitā jñasya bhedo na vastuni //MU_6,45.25//",
    "GSP27moksop_u:33768": " evaṃ devārcanaṃ kurvañ jño nityaṃ munināyaka /",
    "GSP27moksop_u:33769": " yatrāsmadādayo bhṛtyās tat prayāti paraṃ padam //MU_6,45.26//",
    "GSP27moksop_u:33770": " vasiṣṭhaḥ:",
    "GSP27moksop_u:33771": " avidyamānam evedaṃ vidyamānam iva sthitam /",
    "GSP27moksop_u:33772": " yathā tan me samāsena bhagavan vaktum arhasi //MU_6,45.27//",
    "GSP27moksop_u:33773": " īśvaraḥ:",
    "GSP27moksop_u:33774": " yo 'sau brahmādiśabdārthas saṃvidaṃ viddhi kevalam /",
    "GSP27moksop_u:33775": " svaccham ākāśam apy asyās sthūlaṃ merur aṇor iva //MU_6,45.28//",
    "GSP27moksop_u:33776": " sā vedyam avagacchantī yāti cinnāmayogyatām /",
    "GSP27moksop_u:33777": " apy avedyavatī nūnam unmanāntapadasthitā //MU_6,45.29//",
    "GSP27moksop_u:33778": " kṣaṇād bhāvitavedyatvād ahantām anugacchati /",
    "GSP27moksop_u:33779": " puruṣatvāt pumān svapne navavāraṇatām iva //MU_6,45.30//",
    "GSP27moksop_u:33780": " asyā ahantāṃ yātāyā deśatākālatākhatāḥ /",
    "GSP27moksop_u:33781": " sampadyante svayaṃ śūnyarūpiṇyas sakhya eva tāḥ //MU_6,45.31//",
    "GSP27moksop_u:33782": " tābhis saṃvalitā sātha sattā jīvābhidhānakā /",
    "GSP27moksop_u:33783": " bhavati spandavijñātā pavanasyeva lekhikā //MU_6,45.32//",
    "GSP27moksop_u:33784": " jīvaśaktis tathābhūtā niścayaikavilāsinī /",
    "GSP27moksop_u:33785": " buddhitām anuyātā sā bhavaty ajñapadāsthitā //MU_6,45.33//",
    "GSP27moksop_u:33786": " śabdaśaktyā kriyāśaktyā jñānaśaktyānugamyate /",
    "GSP27moksop_u:33787": " pratyekaṃ prasphuraty antar apradarśitarūpayā //MU_6,45.34//",
    "GSP27moksop_u:33788": " militvaiṣa gaṇaḥ kṣipraṃ śrutiṃ samanukalpayan /",
    "GSP27moksop_u:33789": " mano bhavati śūnyātmabījaṃ saṅkalpaśākhinaḥ //MU_6,45.35//",
    "GSP27moksop_u:33790": " ātivāhikadehoktibhājanaṃ tad vidur budhāḥ /",
    "GSP27moksop_u:33791": " antassthayā brahmaśaktyā jñarūpaṃ svātmanātmadṛk //MU_6,45.36//",
    "GSP27moksop_u:33792": " sampadyamāna evāsmiṃś cetasīmā hi śaktayaḥ /",
    "GSP27moksop_u:33793": " paścād iva sahaivāsya prodyanty anuditā api //MU_6,45.37//",
    "GSP27moksop_u:33794": " vātasattā spandasattā sparśasattā tathaiva ca /",
    "GSP27moksop_u:33795": " tvaksattā taijasī sattā tathā sattā prakāśinī //MU_6,45.38//",
    "GSP27moksop_u:33796": " dṛksattā jalasattā ca svādasattā tathāpi ca /",
    "GSP27moksop_u:33797": " tathaiva rasasattā ca gandhasattā tathaiva ca //MU_6,45.39//",
    "GSP27moksop_u:33798": " bhūsattā dehasattā ca piṇḍasattā ca pīvarī /",
    "GSP27moksop_u:33799": " deśasattā kālasattā sarvās tv ākāravarjitāḥ //MU_6,45.40//",
    "GSP27moksop_u:33800": " evaṃ sattāgaṇaṃ cetaḥ kroḍīkṛtya kharūpadhṛt /",
    "GSP27moksop_u:33801": " sphuraty āśritapattrādi bījavaj jīvatāṃ gatam //MU_6,45.41//",
    "GSP27moksop_u:33802": " etat puryaṣṭakaṃ viddhi deho 'yaṃ cātivāhikaḥ /",
    "GSP27moksop_u:33803": " aparābodham etat tat sphuraty aṃśavibhāgavat //MU_6,45.42//",
    "GSP27moksop_u:33804": " etad yad aṅgasampannaṃ sampannaṃ tan na kiñcana /",
    "GSP27moksop_u:33805": " na jātaṃ na ca sadrūpaṃ na cidādi na cetarat //MU_6,45.43//",
    "GSP27moksop_u:33806": " pare paraṃ prasphurati kevalaṃ kevalātma sat /",
    "GSP27moksop_u:33807": " jalapīṭhasya jaṭhare jaladravavilāsavat //MU_6,45.44//",
    "GSP27moksop_u:33808": " saṃvitsaṃvedanaikātma pṛthag etad acetitam /",
    "GSP27moksop_u:33809": " sampadyate parijñātaṃ saṅkalpanagaropamam //MU_6,45.45//",
    "GSP27moksop_u:33810": " saṃvedanaparijñānāc chivatām eva gacchati /",
    "GSP27moksop_u:33811": " ajātam eva vā yat tat kathaṃ gacchati vastutām //MU_6,45.46//",
    "GSP27moksop_u:33812": " athaitad vindate svāntaṃ saṅkalpād aṇutāṃ svataḥ /",
    "GSP27moksop_u:33813": " tanmātrasattās tasyāṇor etāḥ paśyanti dehakam //MU_6,45.47//",
    "GSP27moksop_u:33814": " aṇusthūlatvam āpannaṃ tad evāśu prapaśyati /",
    "GSP27moksop_u:33815": " tasya tanmātrarandhrāṇi yathādeśaṃ ca paśyati //MU_6,45.48//",
    "GSP27moksop_u:33816": " tataḥ puruṣarūpaikabhāvanāt puruṣākṛtim /",
    "GSP27moksop_u:33817": " kākatālīyavad dṛṣṭvā tuṣṭaṃ puṣṭaṃ bhavaty alam //MU_6,45.49//",
    "GSP27moksop_u:33818": " jīva etadavastho 'tha sthitaṃ paśyati dehakam /",
    "GSP27moksop_u:33819": " asantam eva gandharvapuraṃ svapnapuraṃ yathā //MU_6,45.50//",
    "GSP27moksop_u:33820": " vasiṣṭhaḥ:",
    "GSP27moksop_u:33821": " gandharvanagarākāram api svapnapuropamam /",
    "GSP27moksop_u:33822": " jagad duḥkhāya duḥkhasya kātra yuktiḥ parikṣaye //MU_6,45.51//",
    "GSP27moksop_u:33823": " īśvaraḥ:",
    "GSP27moksop_u:33824": " vāsanāvaśato duḥkhaṃ vidyamāne ca sā bhavet /",
    "GSP27moksop_u:33825": " avidyamānaṃ ca jagan mṛgatṛṣṇāmbubhaṅgavat //MU_6,45.52//",
    "GSP27moksop_u:33826": " ataḥ kiṃ vāsyate kena kasya vā vāsanā kutaḥ /",
    "GSP27moksop_u:33827": " kathaṃ svapnanareṇāṅga mṛgatṛṣṇāmbu pīyate //MU_6,45.53//",
    "GSP27moksop_u:33828": " sasraṣṭari tu sāhante samanomananādike /",
    "GSP27moksop_u:33829": " avidyamāne jagati yat sat tat pariśiṣyate //MU_6,45.54//",
    "GSP27moksop_u:33830": " yatra no vāsanā naiva vāsakaṃ na ca vāsyatā /",
    "GSP27moksop_u:33831": " kevalaṃ kevalībhāvas saṃśāntasakalabhramaḥ //MU_6,45.55//",
    "GSP27moksop_u:33832": " yasya satyo 'py asatyo vā śūnya eva hi yakṣakaḥ /",
    "GSP27moksop_u:33833": " vilīnas tasya kaivalyāt kim anyad avaśiṣyate //MU_6,45.56//",
    "GSP27moksop_u:33834": " śūnya eva hi vetāla ivetthaṃ cittavāsanā /",
    "GSP27moksop_u:33835": " uditeyaṃ jagannāmnī tacchāntau śāntir akṣatā //MU_6,45.57//",
    "GSP27moksop_u:33836": " ahantāyāṃ jagati ca mṛgatṛṣṇājale ca yaḥ /",
    "GSP27moksop_u:33837": " sāsthas taṃ cidghanataraṃ nopadeśyas tv asāv iti //MU_6,45.58//",
    "GSP27moksop_u:33838": " jīvaṃ vivekinam ihopadiśanti tajjñā no bālam udbhramam asanmayam āryamuktam /",
    "GSP27moksop_u:33839": " ajñān praśāsti kila yaḥ kanakāvadātāṃ sa svapnadṛṣṭapuruṣāya sutāṃ dadāti //MU_6,45.59//",
    "GSP27moksop_u:33840": " jaganmithyātvapratipādanaṃ nāma sargaḥ",
    "GSP27moksop_u:33841": " ṣaṭcatvāriṃśas sargaḥ",
    "GSP27moksop_u:33842": " vasiṣṭhaḥ:",
    "GSP27moksop_u:33843": " tatas sa jīvo bhagavan dṛṣṭavān dehasambhramam /",
    "GSP27moksop_u:33844": " ādisarge nabhassaṃsthaḥ kām avasthām upaiti hi //MU_6,46.1//",
    "GSP27moksop_u:33845": " īśvaraḥ:",
    "GSP27moksop_u:33846": " parasmāt parame vyomni pūrvoktakramavad vapuḥ /",
    "GSP27moksop_u:33847": " jīvaḥ paśyati sampannam asatsvapnanaro yathā //MU_6,46.2//",
    "GSP27moksop_u:33848": " sarvagatvāc cidghanasya kāryaṃ svapnanaro 'pi hi /",
    "GSP27moksop_u:33849": " yathā karoty āśu tathā jīvasyāpi śarīradṛk //MU_6,46.3//",
    "GSP27moksop_u:33850": " sanātano 'ham avyaktaḥ pumān ity abhidhās tataḥ /",
    "GSP27moksop_u:33851": " karoty ātmani tenāsau prathamaḥ kathitaḥ pumān //MU_6,46.4//",
    "GSP27moksop_u:33852": " evaṃ sa sarge kasmiṃścit prathamo 'rthas sadāśivaḥ /",
    "GSP27moksop_u:33853": " kasmiṃścid viṣṇur ity ukto nābhyutpannapitāmahaḥ //MU_6,46.5//",
    "GSP27moksop_u:33854": " pitāmahas sa kasmiṃścit kasmiṃścid api cetaraḥ /",
    "GSP27moksop_u:33855": " sa ca saṅkalpapuruṣas saṅkalpān mūrtimān sthitaḥ //MU_6,46.6//",
    "GSP27moksop_u:33856": " puṣṭaḥ prathamasaṅkalpas tāṃ manomūrtim āsthitaḥ /",
    "GSP27moksop_u:33857": " yad yathā kalpayaty āśu tat tathānubhavaty alam //MU_6,46.7//",
    "GSP27moksop_u:33858": " tat tv asadrūpam akhilaṃ śūnye vetālako yathā /",
    "GSP27moksop_u:33859": " bhramadṛṣṭyā tu sadrūpam ity ahantājagadgatiḥ //MU_6,46.8//",
    "GSP27moksop_u:33860": " sraṣṭādipuruṣas tv evaṃ svayaṃ sampadyate hi yaḥ /",
    "GSP27moksop_u:33861": " sa nimeṣaṃ prati vyomni samudety atha līyate //MU_6,46.9//",
    "GSP27moksop_u:33862": " nimeṣa eva kalpaughamahākalpaparamparāḥ /",
    "GSP27moksop_u:33863": " pratibhāsaviparyāsamātreṇānubhavaty alam //MU_6,46.10//",
    "GSP27moksop_u:33864": " paramāṇau paramāṇau vyomni vyomni kṣaṇe kṣaṇe /",
    "GSP27moksop_u:33865": " sargakalpamahākalpabhāvābhāvā bhavanti hi //MU_6,46.11//",
    "GSP27moksop_u:33866": " dṛśyante kecid anyo'nyaṃ sādharmyaṃ vāsanāśataiḥ /",
    "GSP27moksop_u:33867": " mithaḥ kecin na dṛśyante kecit paśyanti netaram //MU_6,46.12//",
    "GSP27moksop_u:33868": " kecin nānyena dṛśyante dṛṣṭenāpy asadātmanā /",
    "GSP27moksop_u:33869": " sargās sargeṇa sarvatra sambhavanti na te śive //MU_6,46.13//",
    "GSP27moksop_u:33870": " bhavanti parame vyomni vyomarūpā iti svayam /",
    "GSP27moksop_u:33871": " svayaṃ ca sadasadrūpā līyante svapnaśailavat //MU_6,46.14//",
    "GSP27moksop_u:33872": " sargair na deśa ākrānto na ca kālo na kartṛtā /",
    "GSP27moksop_u:33873": " na caite satsvarūpā vā na kalpaṃ naiva ca kṣaṇam //MU_6,46.15//",
    "GSP27moksop_u:33874": " na cedaṃ jāyate kiñcin na ca kiñcana naśyati /",
    "GSP27moksop_u:33875": " svacamatkārarūpeṇa cic camatkurute citi //MU_6,46.16//",
    "GSP27moksop_u:33876": " svapnapattananirmāṇapātotpatanavaj jagat /",
    "GSP27moksop_u:33877": " na deśakālākramaṇaṃ karoti manasām api //MU_6,46.17//",
    "GSP27moksop_u:33878": " yathā saṅkalpaśailena deśakālādyanantakam /",
    "GSP27moksop_u:33879": " ākrāntam api nākrāntaṃ tathaiva jagatāsatā //MU_6,46.18//",
    "GSP27moksop_u:33880": " sampadyate yathādyo 'sau puruṣas sargakārakaḥ /",
    "GSP27moksop_u:33881": " anenaiva krameṇeha kīṭas sampadyate kṣaṇāt //MU_6,46.19//",
    "GSP27moksop_u:33882": " tasthuṣām evam eveha jātayo hi caturvidhāḥ /",
    "GSP27moksop_u:33883": " rudrādyās taruparyantās sampadyante kṣaṇaṃ prati //MU_6,46.20//",
    "GSP27moksop_u:33884": " paramāparamās santi tathā kecid aṇūpamāḥ /",
    "GSP27moksop_u:33885": " eṣa eva kramas teṣāṃ sati cāsati sargake //MU_6,46.21//",
    "GSP27moksop_u:33886": " asyās saṃsāramāyāyā evambhūtārthabhāvanāt /",
    "GSP27moksop_u:33887": " bhedopaśāntāv abhyāsād bhavaty upaśamaś śivaḥ //MU_6,46.22//",
    "GSP27moksop_u:33888": " nimeṣaśatabhāgārdhamātram eva parā citiḥ /",
    "GSP27moksop_u:33889": " svarūpataś cel luṭhitā tad eṣodety avasthitiḥ //MU_6,46.23//",
    "GSP27moksop_u:33890": " sā jñarūpā śilākośa iva cet svātmani sthitā /",
    "GSP27moksop_u:33891": " tad anādyavabhāsātmabrahmaśabdena gīyate //MU_6,46.24//",
    "GSP27moksop_u:33892": " asmin prauḍhiṃ gate sarge mahācic cetanaṃ navam /",
    "GSP27moksop_u:33893": " saṅgam āgatya digdeśakālāṃśaparamāṇunā //MU_6,46.25//",
    "GSP27moksop_u:33894": " jīvatām āgatā bhūtatanmātravalanākramāt /",
    "GSP27moksop_u:33895": " bhavaty agamṛgīvīrutkīṭadevāsurādikam //MU_6,46.26//",
    "GSP27moksop_u:33896": " yasmin nitye tate tantau dṛḍhe srag iva tiṣṭhati /",
    "GSP27moksop_u:33897": " sadasadgrathitaṃ viśvaṃ viśvāṅge viśvakarmaṇi //MU_6,46.27//",
    "GSP27moksop_u:33898": " na tad dūre na nikaṭe nordhve nādho na te na me /",
    "GSP27moksop_u:33899": " na pūrvaṃ nādya na prātar na san nāsan na madhyagam //MU_6,46.28//",
    "GSP27moksop_u:33900": " anubhavakalanād ṛte 'sya mātā bhavati na sarvavikalpaneṣu satsu /",
    "GSP27moksop_u:33901": " phaladuruvibhavā pramāṇamālā sthitim upayāti na vāriṇīva vahniḥ //MU_6,46.29//",
    "GSP27moksop_u:33902": " yathāpṛṣṭaṃ mune proktaṃ tvayi kalyāṇam astu te /",
    "GSP27moksop_u:33903": " deśaṃ prayāmo 'bhimatam āgacchottiṣṭha pārvati //MU_6,46.30//",
    "GSP27moksop_u:33904": " ity uktvā nīlakaṇṭho 'sau tyaktapuṣpāñjalau mayi /",
    "GSP27moksop_u:33905": " tatāra parivāreṇa samam ambarakoṭaram //MU_6,46.31//",
    "GSP27moksop_u:33906": " tasmin gate tribhuvanādhipatāv umeśe sthitvā kṣaṇaṃ tadanu saṃsmṛtipūrvam eva /",
    "GSP27moksop_u:33907": " aṅgīkṛtaṃ navapavitratayā mayātmadarbhāsanaṃ śramavateva mahāśrutaṃ tat //MU_6,46.32//",
    "GSP27moksop_u:33908": " paramātmābhidhānavicāro nāma sargaḥ",
    "GSP27moksop_u:33909": " īśvaravasiṣṭhasaṃvādas samāptaḥ",
    "GSP27moksop_u:33910": " saptacatvāriṃśas sargaḥ",
    "GSP27moksop_u:33911": " vasiṣṭhaḥ:",
    "GSP27moksop_u:33912": " etad uktaṃ pareśena svayam eva ca vedmy aham /",
    "GSP27moksop_u:33913": " rāma tvam api jānīṣe yathedaṃ samavasthitam //MU_6,47.1//",
    "GSP27moksop_u:33914": " yatrālīkam alīkena kilālīkaṃ vilokyate /",
    "GSP27moksop_u:33915": " tasyāṃ saṃsāramāyāyāṃ kiṃ satyaṃ kim asanmayam //MU_6,47.2//",
    "GSP27moksop_u:33916": " yathā yena vikalpena yadvikalpena kalpyate /",
    "GSP27moksop_u:33917": " tathā tenātmakalpena na satāpy anubhūyate //MU_6,47.3//",
    "GSP27moksop_u:33918": " yathā dravatvaṃ payasi yathā spando nabhasvati /",
    "GSP27moksop_u:33919": " yathā nabhasi śūnyatvaṃ tathā sargatvam ātmani //MU_6,47.4//",
    "GSP27moksop_u:33920": " tataḥ prabhṛti tenaiva krameṇārcanam ātmanaḥ /",
    "GSP27moksop_u:33921": " adya yāvad gatavyagraḥ kurvann aham avasthitaḥ //MU_6,47.5//",
    "GSP27moksop_u:33922": " anenārcāvidhānena mayemā rāma vāsanāḥ /",
    "GSP27moksop_u:33923": " akhinnenātivāhyante vyavahāraparā api //MU_6,47.6//",
    "GSP27moksop_u:33924": " yathāprāptaiḥ kriyācārakusumair ātmano 'rcanam /",
    "GSP27moksop_u:33925": " vyucchinnam apy ucchinnaṃ me na kadācid aharniśam //MU_6,47.7//",
    "GSP27moksop_u:33926": " grāhyagrāhakasambandhe sāmānye sarvadehinām /",
    "GSP27moksop_u:33927": " yoginas sāvadhānatvaṃ yat tad arcanam ātmanaḥ //MU_6,47.8//",
    "GSP27moksop_u:33928": " dṛṣṭyānayā raghupate saṅgamuktena cetasā /",
    "GSP27moksop_u:33929": " saṃsāre vipulāraṇye viharāsmin na khidyase //MU_6,47.9//",
    "GSP27moksop_u:33930": " duḥkhe mahati samprāpte dhanabandhuviyogaje /",
    "GSP27moksop_u:33931": " etāṃ dṛṣṭim avaṣṭabhya vicāraṃ kuru suvrata //MU_6,47.10//",
    "GSP27moksop_u:33932": " sukhaduḥkhe na kartavye dhanabandhūdayakṣayaiḥ /",
    "GSP27moksop_u:33933": " evamprāyā eva sarvā nityaṃ saṃsāradṛṣṭayaḥ //MU_6,47.11//",
    "GSP27moksop_u:33934": " jānāsīva gatīś citrā viṣayāṇāṃ pramāthinīḥ /",
    "GSP27moksop_u:33935": " yathā yānti yathāyānti yathā paribhavanti ca //MU_6,47.12//",
    "GSP27moksop_u:33936": " evam eva pravartante premāṇi ca dhanāni ca /",
    "GSP27moksop_u:33937": " evam evāvahīyante nimittair avicāritaiḥ //MU_6,47.13//",
    "GSP27moksop_u:33938": " na tās tava na tāsāṃ tvaṃ nirmalas tvaṃ jagatkriyāḥ /",
    "GSP27moksop_u:33939": " idam itthaṃ jagat kiñcit kiṃ mudhā paritapyase //MU_6,47.14//",
    "GSP27moksop_u:33940": " tvam evāsi jagadrūpaṃ cinmātraṃ vitatākṛtiḥ /",
    "GSP27moksop_u:33941": " nijāvayavakāvṛttau kaḥ kramo harṣaśokayoḥ //MU_6,47.15//",
    "GSP27moksop_u:33942": " cidekatānatām etya sauṣuptīm āgatas sthitim /",
    "GSP27moksop_u:33943": " adyaprabhṛti rāma tvaṃ turyāvasthātmako bhava //MU_6,47.16//",
    "GSP27moksop_u:33944": " samas samasamābhāso bhāsvadvapur udāradhīḥ /",
    "GSP27moksop_u:33945": " tiṣṭhātmācārato nityaṃ paripūrṇa ivārṇavaḥ //MU_6,47.17//",
    "GSP27moksop_u:33946": " etat tvaṃ śrutavān sarvaṃ sthitas tvaṃ paripūrṇadhīḥ /",
    "GSP27moksop_u:33947": " yadīcchasītarat praṣṭuṃ tat pṛccha raghunandana //MU_6,47.18//",
    "GSP27moksop_u:33948": " brahmaṇo 'nantarūpasya kuto malam iti tvayā /",
    "GSP27moksop_u:33949": " yat pṛṣṭaṃ prathame kalpe tad adya paricodaya //MU_6,47.19//",
    "GSP27moksop_u:33950": " rāmaḥ:",
    "GSP27moksop_u:33951": " idānīṃ saṃśayo brahman vinivṛtto viśeṣataḥ /",
    "GSP27moksop_u:33952": " jñātaṃ jñātavyam akhilaṃ jātā tṛptir akṛtrimā //MU_6,47.20//",
    "GSP27moksop_u:33953": " nātmano 'sti malaṃ dvitvaṃ na caikyaṃ na ca kalpanā /",
    "GSP27moksop_u:33954": " tadā mamābhūd ajñānaṃ praśāntam adhunā tu tat //MU_6,47.21//",
    "GSP27moksop_u:33955": " kalaṅka ātmano 'stīti mamājñānavaśena yā /",
    "GSP27moksop_u:33956": " āsīd bhrāntir idānīṃ sā nivṛttā tvatprasādataḥ //MU_6,47.22//",
    "GSP27moksop_u:33957": " na jāyate na mriyate na caivātmā kalaṅkitaḥ /",
    "GSP27moksop_u:33958": " sarvaṃ ca brahmamayam ity uditaḥ khalu cāsmy aham //MU_6,47.23//",
    "GSP27moksop_u:33959": " praśnebhyas saṃśayebhyaś ca vāñchitebhyaś ca sarvataḥ /",
    "GSP27moksop_u:33960": " śuddhaṃ me nirgataṃ cetas tvaṣṭā yantrabhramād iva //MU_6,47.24//",
    "GSP27moksop_u:33961": " sarvasāropadeśeṣu prāyaḥ prokteṣu sādhubhiḥ /",
    "GSP27moksop_u:33962": " nirākāṅkṣas sthito 'smy antas sumeruḥ kanakeṣv iva //MU_6,47.25//",
    "GSP27moksop_u:33963": " na tad asty asti yatrāśā na tad asti yad īpsitam /",
    "GSP27moksop_u:33964": " na tad asti yad ādeyaṃ heyaṃ madhyaṃ ca vā mama //MU_6,47.26//",
    "GSP27moksop_u:33965": " idaṃ heyam upādeyam idaṃ sad idam apy asat /",
    "GSP27moksop_u:33966": " iti cintābhramaś śānto nipuṇaṃ paramo mune //MU_6,47.27//",
    "GSP27moksop_u:33967": " na svargam abhivāñchāmi dveṣmi vā na ca rauravam /",
    "GSP27moksop_u:33968": " ātmany eva hi tiṣṭhāmi mandarādrir ivābhramaḥ //MU_6,47.28//",
    "GSP27moksop_u:33969": " kaṇaśaḥkīrṇatrijagatkṣīrasāgarasantatiḥ /",
    "GSP27moksop_u:33970": " viśrāntaś cirasambhrānto nirbhramo rāmamandaraḥ //MU_6,47.29//",
    "GSP27moksop_u:33971": " avastv idam idaṃ vastu yasyeti kalanāmalam /",
    "GSP27moksop_u:33972": " hṛdi tasya kusandehajālikā jvalitādhikam //MU_6,47.30//",
    "GSP27moksop_u:33973": " idam itthaṃ jagad iti jñātaṃ yena munīśvara /",
    "GSP27moksop_u:33974": " sa yatra yāti kārpaṇyaṃ jagatas tan na labhyate //MU_6,47.31//",
    "GSP27moksop_u:33975": " vicitrākulakallolāj jaḍāvṛttivivartitāt /",
    "GSP27moksop_u:33976": " tvatprasādena bhagavaṃs tīrṇās smo bhavasāgarāt //MU_6,47.32//",
    "GSP27moksop_u:33977": " sampadām avadhir jñāto dṛṣṭas sīmānta āpadām /",
    "GSP27moksop_u:33978": " sarvasāreṣv adīnās smaḥ pūrṇās smaḥ parameśvarāḥ //MU_6,47.33//",
    "GSP27moksop_u:33979": " parām abhedyām aparair dalitāśāmataṅgajām /",
    "GSP27moksop_u:33980": " saṃsārasamare samyag dhīratām āgataṃ manaḥ //MU_6,47.34//",
    "GSP27moksop_u:33981": " parigalitavikalpatām upetaṃ pragalitavāñcham adīnasārasattvam /",
    "GSP27moksop_u:33982": " trijagati jayati prasiddharūpaṃ pramuditam antar anuttaraṃ mano me //MU_6,47.35//",
    "GSP27moksop_u:33983": " viśrāntyavagamanaṃ nāma sargaḥ",
    "GSP27moksop_u:33984": " aṣṭacatvāriṃśas sargaḥ",
    "GSP27moksop_u:33985": " vasiṣṭhaḥ:",
    "GSP27moksop_u:33986": " kevalenendriyais sārdhaṃ vartamānārthavartinā /",
    "GSP27moksop_u:33987": " asaṅgamena manasā yat karoṣi na tat kṛtam //MU_6,48.1//",
    "GSP27moksop_u:33988": " yathā prāptikṣaṇe vastu prathamaṃ tuṣṭaye tathā /",
    "GSP27moksop_u:33989": " na prāptyekakṣaṇād ūrdhvam iti ko nānubhūtavān //MU_6,48.2//",
    "GSP27moksop_u:33990": " vāñchākāle yathā vastu tuṣṭaye nānyadā tathā /",
    "GSP27moksop_u:33991": " tasmāt kṣaṇasukhe tuṣṭiṃ bālo badhnāti netaraḥ //MU_6,48.3//",
    "GSP27moksop_u:33992": " vāñchākṣaṇe tuṣṭaye yat tatra vāñchaiva kāraṇam /",
    "GSP27moksop_u:33993": " tuṣṭis tv atuṣṭiparyantā tasmād vāñchāṃ parityaja //MU_6,48.4//",
    "GSP27moksop_u:33994": " yadi tat padam āpnoṣi kadācit kālaparyayāt /",
    "GSP27moksop_u:33995": " tad ahambhāvanārūpe na maṅktavyaṃ tvayā punaḥ //MU_6,48.5//",
    "GSP27moksop_u:33996": " ātmajñānācalasyāgre rāma viśrāntavān asi /",
    "GSP27moksop_u:33997": " ahambhāvamahāśvabhre na punaḥ pātam arhasi //MU_6,48.6//",
    "GSP27moksop_u:33998": " prasṛtānantasaddṛṣṭer jñatvameruśirassthiteḥ /",
    "GSP27moksop_u:33999": " punar garbhāndhakārāntaḥpātālapatanaṃ kutaḥ //MU_6,48.7//",
    "GSP27moksop_u:34000": " dṛśyate te svabhāvo 'yaṃ samatāsatyatāmayaḥ /",
    "GSP27moksop_u:34001": " manye kṣīṇavikalpo 'si jāto 'si gatakālikaḥ //MU_6,48.8//",
    "GSP27moksop_u:34002": " svabhāvo 'yaṃ sthiro rāma ity āvedayatīva me /",
    "GSP27moksop_u:34003": " somya pūrṇārṇavaprakhyā samatā nirmalā tava //MU_6,48.9//",
    "GSP27moksop_u:34004": " āśā yātu nirāśatvam abhāvaṃ yātu bhāvanā /",
    "GSP27moksop_u:34005": " amanastvaṃ mano yātu tavāsaṅgena jīvataḥ //MU_6,48.10//",
    "GSP27moksop_u:34006": " yāṃ yāṃ vastudṛśaṃ yāsi tasyāṃ tasyām avasthitam /",
    "GSP27moksop_u:34007": " sattāsāmānyarūpeṇa brahmabṛṃhitacidghanam //MU_6,48.11//",
    "GSP27moksop_u:34008": " ajñātātmā nibaddho 'si vijñātātmā na badhyase /",
    "GSP27moksop_u:34009": " rāma tvaṃ svātmanātmānaṃ bodhayasva balād ataḥ //MU_6,48.12//",
    "GSP27moksop_u:34010": " yatra na svadate vastu svadate ca yathāgatam /",
    "GSP27moksop_u:34011": " avāsanatvaṃ tad viddhi sāmyam ākāśakomalam //MU_6,48.13//",
    "GSP27moksop_u:34012": " vāsanārahitair antar indriyair āharan kriyāḥ /",
    "GSP27moksop_u:34013": " na vikriyām avāpnoṣi khavat kṣobhaśatair api //MU_6,48.14//",
    "GSP27moksop_u:34014": " jñātā jñānaṃ tathā jñeyaṃ trayam ekatayātmani /",
    "GSP27moksop_u:34015": " śāntātmānubhavan bhavya na bhūyobhavabhāg asi //MU_6,48.15//",
    "GSP27moksop_u:34016": " cittonmeṣanimeṣābhyāṃ saṃsārapralayodayau /",
    "GSP27moksop_u:34017": " vāsanāprāṇasaṃrodhād anunmeṣaṃ manaḥ kuru //MU_6,48.16//",
    "GSP27moksop_u:34018": " prāṇonmeṣanimeṣābhyāṃ saṃsṛteḥ pralayodayau /",
    "GSP27moksop_u:34019": " tam abhyāsaprayogābhyām unmeṣarahitaṃ kuru //MU_6,48.17//",
    "GSP27moksop_u:34020": " maurkhyonmeṣanimeṣābhyāṃ karmaṇāṃ pralayodayau /",
    "GSP27moksop_u:34021": " tad vilīnaṃ kuru balād guruśāstrārthasaṅgamaiḥ //MU_6,48.18//",
    "GSP27moksop_u:34022": " yathā vātarajassaṅgaspandāt stambhābhravedanam /",
    "GSP27moksop_u:34023": " tathā citā cetyatayā spandād idam upasthitam //MU_6,48.19//",
    "GSP27moksop_u:34024": " dṛśyadarśanasambandhaspandajeyaṃ jagadgatiḥ /",
    "GSP27moksop_u:34025": " sphuraty ālokakuḍyādisaṅgajā varṇadhīr iva //MU_6,48.20//",
    "GSP27moksop_u:34026": " dṛśyadarśanasambandhaspandābhāve na jāyate /",
    "GSP27moksop_u:34027": " vedanā bhavadābhāsā citrapuṃsām ivāśaye //MU_6,48.21//",
    "GSP27moksop_u:34028": " cittaspandotthitā māyā tadabhāve vilīyate /",
    "GSP27moksop_u:34029": " payasspandotthitā vīcis tadabhāvena śāmyati //MU_6,48.22//",
    "GSP27moksop_u:34030": " tyāgato vāsanāṃśasya bodhād vā prāṇarodhanāt /",
    "GSP27moksop_u:34031": " citte nisspandatāṃ yāte kutas spandasya sambhavaḥ //MU_6,48.23//",
    "GSP27moksop_u:34032": " asaṃvitspandamātreṇa yāti cittam acittatām /",
    "GSP27moksop_u:34033": " prāṇānāṃ vā nirodhena tad eva ca paraṃ padam //MU_6,48.24//",
    "GSP27moksop_u:34034": " dṛśyadarśanasambandhe yat sukhaṃ pāramātmikam /",
    "GSP27moksop_u:34035": " tadantaikāntasaṃvittyā brahmadṛṣṭyā manaḥkṣayaḥ //MU_6,48.25//",
    "GSP27moksop_u:34036": " yatra nābhyuditaṃ cittaṃ tat tat sukham akṛtrimam /",
    "GSP27moksop_u:34037": " na svargādau sambhavati marau himagṛhaṃ yathā //MU_6,48.26//",
    "GSP27moksop_u:34038": " cittopaśamajaṃ sphāram avācyaṃ vacasāṃ sukham /",
    "GSP27moksop_u:34039": " kṣayātiśayanirmuktaṃ nodeti na ca śāmyati //MU_6,48.27//",
    "GSP27moksop_u:34040": " bodhād bhavati cittānto nirbodhāc cittatoditā /",
    "GSP27moksop_u:34041": " bālavetālavat tena mohaśrīr ghanatāṃ gatā //MU_6,48.28//",
    "GSP27moksop_u:34042": " vidyamānam api hy etac cittaṃ bodhād vilīyate /",
    "GSP27moksop_u:34043": " sad apy asad ivābhāti tāmraṃ hemīkṛtaṃ yathā //MU_6,48.29//",
    "GSP27moksop_u:34044": " jñasya cittaṃ na cittākhyaṃ jñacittaṃ sattvam ucyate /",
    "GSP27moksop_u:34045": " nāmārthānyatvabhāk cittaṃ bodhāt tāmrasuvarṇavat //MU_6,48.30//",
    "GSP27moksop_u:34046": " na sambhavati cittatvaṃ tena tat pravilīyate /",
    "GSP27moksop_u:34047": " bhramaś śāmyati bodhena nābhāvo vidyate sataḥ //MU_6,48.31//",
    "GSP27moksop_u:34048": " avastv etad vikalpātma cittādi śaśaśṛṅgavat /",
    "GSP27moksop_u:34049": " sarvatvād ātmanas tasmāt tad vibodhād vilīyate //MU_6,48.32//",
    "GSP27moksop_u:34050": " cittaṃ sattvaṃ samāyātaṃ kañcit kālaṃ jagatsthitau /",
    "GSP27moksop_u:34051": " vihṛtya turyāvasthāyāṃ turyātītaṃ bhavaty ataḥ //MU_6,48.33//",
    "GSP27moksop_u:34052": " brahmaiva bhūribhuvanabhramavibhramaughair itthaṃ sthitaṃ samam anekatayaikam eva /",
    "GSP27moksop_u:34053": " sarvātma sambhavati netarad aṅga kiñcic caittādi kāñcanahṛdīva hi sanniveśaḥ //MU_6,48.34//",
    "GSP27moksop_u:34054": " cittāsattāsūcanaṃ nāma sargaḥ",
    "GSP27moksop_u:34055": " ekonapañcāśas sargaḥ",
    "GSP27moksop_u:34056": " vasiṣṭhaḥ:",
    "GSP27moksop_u:34057": " atremām avabodhāya vismayotphullakāriṇīm /",
    "GSP27moksop_u:34058": " apūrvām eva saṅkṣepād rāma ramyāṃ kathāṃ śṛṇu //MU_6,49.1//",
    "GSP27moksop_u:34059": " yojanānāṃ sahasrāṇi vipulaṃ vimalaṃ sphuṭam /",
    "GSP27moksop_u:34060": " yugair apy ajaradrūpam asti bilvaphalaṃ mahat //MU_6,49.2//",
    "GSP27moksop_u:34061": " avināśarasādhāraṃ sudhāmadhurasāravat /",
    "GSP27moksop_u:34062": " purāṇam api bālendudalamārdavasundaram //MU_6,49.3//",
    "GSP27moksop_u:34063": " vyūḍhasahyamahāmerumandarādritṛṇāvaleḥ /",
    "GSP27moksop_u:34064": " mahākalpāntavātyāyā api vegair acālitam //MU_6,49.4//",
    "GSP27moksop_u:34065": " yojanāyutakoṭīnāṃ koṭilakṣaśatair api /",
    "GSP27moksop_u:34066": " vaipulyenāparicchedyaṃ phalam ādyaṃ jagatsthiteḥ //MU_6,49.5//",
    "GSP27moksop_u:34067": " asya bilvaphalasyoccair brahmāṇḍāni samīpataḥ /",
    "GSP27moksop_u:34068": " haranti līlāṃ śaile 'dho rājikākaṇapaddhateḥ //MU_6,49.6//",
    "GSP27moksop_u:34069": " syandamānarasāpūrāṃ svādvīṃ rasacamatkṛtim /",
    "GSP27moksop_u:34070": " yasyātiśete no kaścid api rāghava ṣaḍrasaḥ //MU_6,49.7//",
    "GSP27moksop_u:34071": " na kadācana pākena pātāntena sameti yat /",
    "GSP27moksop_u:34072": " sadaiva pakvam apy aṅga jarasā yan na bādhyate //MU_6,49.8//",
    "GSP27moksop_u:34073": " brahmaviṣṇvindrarudrādyā jaraḍhāḥ kecid eva no /",
    "GSP27moksop_u:34074": " yasyotpattiṃ vijānanti mūlaṃ vā vṛkṣam eva vā //MU_6,49.9//",
    "GSP27moksop_u:34075": " adṛṣṭāṅkuravṛkṣasya tv adṛṣṭakusumodgateḥ /",
    "GSP27moksop_u:34076": " astambhamūlaśākhasya phalam evāvalokyate //MU_6,49.10//",
    "GSP27moksop_u:34077": " ekapiṇḍaghanākāravyātatasthaulyaśālinaḥ /",
    "GSP27moksop_u:34078": " yasyotpattivikārādipariṇāmo na dṛśyate //MU_6,49.11//",
    "GSP27moksop_u:34079": " samastaphalasārasya phalasyāsya mahākṛteḥ /",
    "GSP27moksop_u:34080": " majjāntar asti vitato nirvikāro rasāntaraḥ //MU_6,49.12//",
    "GSP27moksop_u:34081": " śilāntar iva nīrandhras syandamānendubimbavat /",
    "GSP27moksop_u:34082": " rasaṃ svasaṃvidāsvādyaṃ syandamāna ṛtāmṛtam //MU_6,49.13//",
    "GSP27moksop_u:34083": " sekas sakalasaukhyānāṃ śītalālokakārakaḥ /",
    "GSP27moksop_u:34084": " śailābho 'mṛtapiṇḍābho maṇḍa ātmaphalasthiteḥ //MU_6,49.14//",
    "GSP27moksop_u:34085": " tasmāt paramamajjā tu yāsau svādvī camatkṛtiḥ /",
    "GSP27moksop_u:34086": " antar akṣubhitā nityam ananyā śrīphalāṅgataḥ //MU_6,49.15//",
    "GSP27moksop_u:34087": " svasanniveśavaicitryam ananyatvaphalāṅgakam /",
    "GSP27moksop_u:34088": " atyajantyā tayā tanvyā sthūlayāpy atibālayā //MU_6,49.16//",
    "GSP27moksop_u:34089": " iyam asmīti kalanād asatsadanyatāmalam /",
    "GSP27moksop_u:34090": " bhedādy asambhavad idaṃ svayam utpādya bhāvitam //MU_6,49.17//",
    "GSP27moksop_u:34091": " ahaṅkalā samudayasamanantaram eva sā /",
    "GSP27moksop_u:34092": " valitākāśaśabdāṅgatrailokyaparamāṇubhiḥ //MU_6,49.18//",
    "GSP27moksop_u:34093": " ity anukramato yātā sā saṃvicchaktirūpatām /",
    "GSP27moksop_u:34094": " majjā prāksanniveśaṃ svaṃ tam evāpy asamujjhatī //MU_6,49.19//",
    "GSP27moksop_u:34095": " saṃvicchaktyā tayā tatra tatas taralarūpayā /",
    "GSP27moksop_u:34096": " nija eva pare rūpe dṛg itthaṃ samprasāritā //MU_6,49.20//",
    "GSP27moksop_u:34097": " idaṃ vyomamahānantam iyaṃ kālamahākalā /",
    "GSP27moksop_u:34098": " iyaṃ niyatir udyuktā kriyeyaṃ spandadharmiṇī //MU_6,49.21//",
    "GSP27moksop_u:34099": " ayaṃ saṅkalpavistāras tv ayam āśābharabhramaḥ /",
    "GSP27moksop_u:34100": " rāgadveṣasthitir iyaṃ heyopādeyadhīr iyam //MU_6,49.22//",
    "GSP27moksop_u:34101": " iyaṃ tvattā tv iyaṃ mattā tatteyaṃ saṃsthitis tv iyam /",
    "GSP27moksop_u:34102": " brahmāṇḍaugho 'yam ūrdhvasthas tv ayam agre 'yam apy adhaḥ //MU_6,49.23//",
    "GSP27moksop_u:34103": " ayaṃ puraḥ pārśvato 'yaṃ paścād ārād davīyasi /",
    "GSP27moksop_u:34104": " idaṃ bhūtaṃ vartamānaṃ bhaviṣyat tv idam ity api //MU_6,49.24//",
    "GSP27moksop_u:34105": " idam antassthitānalpakalpanāmbhoruhālayam /",
    "GSP27moksop_u:34106": " brahmāṇḍamaṇḍapāpiṇḍakrīḍāmaṇḍapamaṇḍalam //MU_6,49.25//",
    "GSP27moksop_u:34107": " anantakalanātattvaparipallavitā hareḥ /",
    "GSP27moksop_u:34108": " hṛdabjakarṇikā ceyaṃ lokapadmākṣamālikā //MU_6,49.26//",
    "GSP27moksop_u:34109": " iyaṃ kīrṇamahārudrakaṇāṅkuritakoṭarā /",
    "GSP27moksop_u:34110": " dīrghādhvapadavī dhvāntadhvaṃsanehāprabhāvinī //MU_6,49.27//",
    "GSP27moksop_u:34111": " ayaṃ meruḥ kakuppattrajagatpaṅkajakarṇikā /",
    "GSP27moksop_u:34112": " sphuradindumadhūllāsalampaṭāmaraṣaṭpadā //MU_6,49.28//",
    "GSP27moksop_u:34113": " iyam uddāmasaugandhyā svargaśrīpuṣpamañjarī /",
    "GSP27moksop_u:34114": " jagajjaraḍhavṛkṣasya rajonarakamūlinaḥ //MU_6,49.29//",
    "GSP27moksop_u:34115": " iyaṃ ca tārākiñjalkā brahmāṇḍakataṭasthitā /",
    "GSP27moksop_u:34116": " apārāpāraparyantā vyomanīlasarojinī //MU_6,49.30//",
    "GSP27moksop_u:34117": " iyaṃ kriyāsarid vātataraṅgataraṇāvalī /",
    "GSP27moksop_u:34118": " sargāvartavivartasthā bhūribhūtaparamparā //MU_6,49.31//",
    "GSP27moksop_u:34119": " iyaṃ tamobhramariṇī kṣaṇakalpādipallavā /",
    "GSP27moksop_u:34120": " tejaḥkesariṇī kālanalinī vyomapaṅkajā //MU_6,49.32//",
    "GSP27moksop_u:34121": " imā bhāvavikārāḍhyā jarāmṛtiviṣūcikāḥ /",
    "GSP27moksop_u:34122": " vidyāvidyāvikārāḍhyā imāś śāstrārthadṛṣṭayaḥ //MU_6,49.33//",
    "GSP27moksop_u:34123": " iti sā tasya bilvasya nijā majjācamatkṛtiḥ /",
    "GSP27moksop_u:34124": " svakalpasanniveśāntar evaivaṃkṛtasaṃsthitiḥ //MU_6,49.34//",
    "GSP27moksop_u:34125": " śāntā svasthā nirābādhā somyetaratayojjhitā /",
    "GSP27moksop_u:34126": " kartṛtvam apy akartṛtvaṃ kṛtvā kṛtvaiva saṃsthitā //MU_6,49.35//",
    "GSP27moksop_u:34127": " ekaikikaiva vividheva vibhāvyamānā naikātmikā na vividhā nanu saiva saiva /",
    "GSP27moksop_u:34128": " satyāsthitā sakalaśāntisamaikarūpā sarvātmikātimahatī citir eva śaktiḥ //MU_6,49.36//",
    "GSP27moksop_u:34129": " cittasattāvikalpopākhyānaṃ nāma sargaḥ",
    "GSP27moksop_u:34130": " pañcāśas sargaḥ",
    "GSP27moksop_u:34131": " rāmaḥ:",
    "GSP27moksop_u:34132": " bhagavan sarvadharmajña tvayaiṣā bilvarūpiṇī /",
    "GSP27moksop_u:34133": " mahācidghanasatteti kathiteti matir mama //MU_6,50.1//",
    "GSP27moksop_u:34134": " cinmajjarūpam akhilam ahantādīdam ātatam /",
    "GSP27moksop_u:34135": " na manāg api bhedo 'sti dvaitaikyakalanātmakaḥ //MU_6,50.2//",
    "GSP27moksop_u:34136": " vasiṣṭhaḥ:",
    "GSP27moksop_u:34137": " yathā brahmāṇḍakūṣmāṇḍamajjā mervādisaṃsthitiḥ /",
    "GSP27moksop_u:34138": " tathā cidbilvamajjeyaṃ brahmāṇḍādyā jagatsthitiḥ //MU_6,50.3//",
    "GSP27moksop_u:34139": " sṛṣṭiś cidbilvamajjasya jagadākhyā camatkṛtiḥ /",
    "GSP27moksop_u:34140": " sthitā suṣuptasomyāntas śilāntas sanniveśavat //MU_6,50.4//",
    "GSP27moksop_u:34141": " atremām induvadana citrāṃ vismayakāriṇīm /",
    "GSP27moksop_u:34142": " varṇyamānāṃ mayā ramyām anyām ākhyāyikāṃ śṛṇu //MU_6,50.5//",
    "GSP27moksop_u:34143": " snigdhā spaṣṭā mṛdusparśā mahāvistāraśālinī /",
    "GSP27moksop_u:34144": " nibiḍā nityanīrandhrā kvacid asti mahāśilā //MU_6,50.6//",
    "GSP27moksop_u:34145": " tasyām antaḥ praphultāni padmāni subahūny api /",
    "GSP27moksop_u:34146": " karṇikājātamūlāni mūlāntaḥkarṇikāni ca /",
    "GSP27moksop_u:34147": " ūrdhvamūlāny adhomūlāny amūlānītarāṇi ca //MU_6,50.7//",
    "GSP27moksop_u:34148": " teṣāṃ ca nikaṭe santi śaṅkhāś śatasahasraśaḥ /",
    "GSP27moksop_u:34149": " cakraughāś ca mahākārāḥ padmavat sanniveśinaḥ //MU_6,50.8//",
    "GSP27moksop_u:34150": " rāmaḥ:",
    "GSP27moksop_u:34151": " satyam etan mayā dṛṣṭā tādṛśī sā mahāśilā /",
    "GSP27moksop_u:34152": " sāligrāme harer dhāmni vidyate parivāriṇī //MU_6,50.9//",
    "GSP27moksop_u:34153": " vasiṣṭhaḥ:",
    "GSP27moksop_u:34154": " evam etad vijānāsi dṛṣṭavān asi tāś śilāḥ /",
    "GSP27moksop_u:34155": " yo yaś ca tatra pāṣāṇas sa sarvas tādṛgantaraḥ //MU_6,50.10//",
    "GSP27moksop_u:34156": " mayā tv iyam apūrvaiva śileyaṃ varṇyate tava /",
    "GSP27moksop_u:34157": " yasyām antar mahākukṣau sarvam asti ca nāsti ca //MU_6,50.11//",
    "GSP27moksop_u:34158": " cicchilaiṣā mayoktā te yasyām antar jaganti khe /",
    "GSP27moksop_u:34159": " ghanatvaikātmakatvādivaśād eṣā śileva cit //MU_6,50.12//",
    "GSP27moksop_u:34160": " apy atyantaghanāṅgāyā anīrandhrākṛter api /",
    "GSP27moksop_u:34161": " vidyate 'ntaḥ paraṃ brahma vyomnīva vipulānilaḥ //MU_6,50.13//",
    "GSP27moksop_u:34162": " dyauḥ kṣamā vāyur ākāśaṃ parvatās sarito diśaḥ /",
    "GSP27moksop_u:34163": " santi tasyāṃ śilā sā ca suṣirā na manāg api //MU_6,50.14//",
    "GSP27moksop_u:34164": " asyām ekaghanāṅgātma jagatpadmaṃ vijṛmbhate /",
    "GSP27moksop_u:34165": " etasmād vastuno nānyad anyac ca dvyātmakaṃ ca vā //MU_6,50.15//",
    "GSP27moksop_u:34166": " bhūtaṃ bhavyaṃ bhaviṣyac cicchilāyāṃ sālabhañjikā /",
    "GSP27moksop_u:34167": " tathāsti tatra tat sarvaṃ saṃsthānaṃ vastuno yathā //MU_6,50.16//",
    "GSP27moksop_u:34168": " upalāntas sanniveśo nānātmāpy ekapiṇḍatām /",
    "GSP27moksop_u:34169": " yathā dhatte tathaiṣā cit piṇḍākāraikikā ghanā //MU_6,50.17//",
    "GSP27moksop_u:34170": " yathā padmaś śilākośād abhinno 'pi vapurmayaḥ /",
    "GSP27moksop_u:34171": " tathā sargaś cito rūpād abhinno 'pi vapurmayaḥ //MU_6,50.18//",
    "GSP27moksop_u:34172": " suṣuptāvasthayā cakrapadmalekhāś śilodare /",
    "GSP27moksop_u:34173": " yathā sthitāś citer antas tatheyaṃ jagadāvalī //MU_6,50.19//",
    "GSP27moksop_u:34174": " śilāntaḥ padmalekhālī maricāntaś camatkṛtiḥ /",
    "GSP27moksop_u:34175": " nodeti nāstam āyāti yathā sargas tathā citau //MU_6,50.20//",
    "GSP27moksop_u:34176": " yathāparandhro 'nanyo 'ntarmajjā bilve nirantaraḥ /",
    "GSP27moksop_u:34177": " tathā labhyavikārāḍhyā citau brahmāṇḍamaṇḍalī //MU_6,50.21//",
    "GSP27moksop_u:34178": " vikārādi tad eveti buddhaivoktir anarthikā /",
    "GSP27moksop_u:34179": " tattāṃ samupayāty āśu jalabindur ivāmbhasi //MU_6,50.22//",
    "GSP27moksop_u:34180": " anantatvāc citer etad vikārādi citer iti /",
    "GSP27moksop_u:34181": " uktyā sampadyate tac ca tallayena vilīyate //MU_6,50.23//",
    "GSP27moksop_u:34182": " brahmaivedaṃ vikārādi vikārādyarthavarjitam /",
    "GSP27moksop_u:34183": " varjanāvarjane 'rthasya brahmaivānantatāvaśāt //MU_6,50.24//",
    "GSP27moksop_u:34184": " brahmasthiti vikārādi brahmaivotpāditaṃ kramāt /",
    "GSP27moksop_u:34185": " atrānyārthavidaṃ viddhi mṛgatṛṣṇāmbhasā samām //MU_6,50.25//",
    "GSP27moksop_u:34186": " bījaṃ puṣpaphalāntassthaṃ bījāntaṃ nānyatātmakam /",
    "GSP27moksop_u:34187": " tādṛśī bījasattā sā bhavitrī yā tathottaram //MU_6,50.26//",
    "GSP27moksop_u:34188": " cidghane cidghanatvaṃ yat sa eva trijagatkramaḥ /",
    "GSP27moksop_u:34189": " ekatvam anayor dvitvam ekābhāve dvayoḥ kṣatiḥ //MU_6,50.27//",
    "GSP27moksop_u:34190": " jagad anyagbhavotpatti na kadācid anīdṛśam /",
    "GSP27moksop_u:34191": " cid acin na kadācin na dvayam etan mitho dvayam //MU_6,50.28//",
    "GSP27moksop_u:34192": " mahāśilāntare 'bhedye lekhātmāsti yathā bahu /",
    "GSP27moksop_u:34193": " tadanyānanyamajjādi cidghane trijagadgatiḥ //MU_6,50.29//",
    "GSP27moksop_u:34194": " yathā śilāntar lekhādi bhidyate na śilāṅgataḥ /",
    "GSP27moksop_u:34195": " tatsāratvāt tathā mantṛkartṛtvādi jagac citeḥ //MU_6,50.30//",
    "GSP27moksop_u:34196": " yathā śilāntar abjānāṃ spandāspandabhavābhavāḥ /",
    "GSP27moksop_u:34197": " viṣayatvaṃ na gacchanti kartāro jagatas tathā //MU_6,50.31//",
    "GSP27moksop_u:34198": " nedaṃ kadācit kriyate na kadācana naśyati /",
    "GSP27moksop_u:34199": " adrivan nyagbhavollāsavilāsāvedanātmakam //MU_6,50.32//",
    "GSP27moksop_u:34200": " yathā yatra yadākāraṃ tathā tatra tad eva hi /",
    "GSP27moksop_u:34201": " brahma sarvātmakaṃ sarvaṃ suṣuptastham avasthitam //MU_6,50.33//",
    "GSP27moksop_u:34202": " bhūribhāvavikārāḍhyo yo 'yaṃ jagadurubhramaḥ /",
    "GSP27moksop_u:34203": " suṣuptam eva tad viddhi śilāntaḥ paṅkajādivat //MU_6,50.34//",
    "GSP27moksop_u:34204": " nityaṃ suṣuptapadam eva jagadvilāsas somya praśāntasamacidghanakhātmakatvāt /",
    "GSP27moksop_u:34205": " padmāś śilāta iva sargadaśās svasārād dṛṣṭyā na bhedam upayānti kayācid eva //MU_6,50.35//",
    "GSP27moksop_u:34206": " śilākośopadeśo nāma sargaḥ",
    "GSP27moksop_u:34207": " ekapañcāśas sargaḥ",
    "GSP27moksop_u:34208": " vasiṣṭhaḥ:",
    "GSP27moksop_u:34209": " cittattvasya phalasyeva citras somyo 'py anukramāt /",
    "GSP27moksop_u:34210": " svasattāsanniveśo 'ntar yas sa sarga iti sthitaḥ //MU_6,51.1//",
    "GSP27moksop_u:34211": " deśakālakriyādīnām ati tanmayarūpataḥ /",
    "GSP27moksop_u:34212": " idam anyad idaṃ cānyad iti nātropapadyate //MU_6,51.2//",
    "GSP27moksop_u:34213": " samastaśabdaśabdārthavāsanākalpanāvidām /",
    "GSP27moksop_u:34214": " ekātmatvād anyathedam iti saṅkathyate katham //MU_6,51.3//",
    "GSP27moksop_u:34215": " phalasyāntas sanniveśo nānānukramato yathā /",
    "GSP27moksop_u:34216": " anānaivāpi nāneva kṣubdhevākṣubhitaiva ca /",
    "GSP27moksop_u:34217": " yathā phalāntas svā sattā cidantaś ciccayas tathā //MU_6,51.5//",
    "GSP27moksop_u:34218": " jagannagaram ādarśe citīva pratibimbitam /",
    "GSP27moksop_u:34219": " kacatīvākacad api śilāntas sanniveśavat //MU_6,51.6//",
    "GSP27moksop_u:34220": " parame cinmaṇau santi jagatkoṭiśatāny api /",
    "GSP27moksop_u:34221": " cintāmaṇāv anantāni phalānīvārthitāny alam //MU_6,51.7//",
    "GSP27moksop_u:34222": " citsamudgaka evedaṃ tadaṅgotkīrṇam ātatam /",
    "GSP27moksop_u:34223": " jaganmauktikam ābhāti tadaṃśumayam anyavat //MU_6,51.8//",
    "GSP27moksop_u:34224": " ahorātrān viracayan vedanāvedanāny ayam /",
    "GSP27moksop_u:34225": " cidādityas sthito bhāsvāñ jagaddravyāṇi darśayan //MU_6,51.9//",
    "GSP27moksop_u:34226": " samudrakoṭarāvartapayasspandavilāsavat /",
    "GSP27moksop_u:34227": " na vyaktaṃ nānabhivyaktaṃ trijagad vartate citi //MU_6,51.10//",
    "GSP27moksop_u:34228": " śilāntarghanaśuddhaikacitsāravapur ātmavān /",
    "GSP27moksop_u:34229": " somyo vyavaharann eva tiṣṭhaty upalakośavat //MU_6,51.11//",
    "GSP27moksop_u:34230": " avibhāgaghanaspandā śilāntas sanniveśavat /",
    "GSP27moksop_u:34231": " anānaiva ca nānā cic chilāntas sanniveśavat //MU_6,51.12//",
    "GSP27moksop_u:34232": " yad asti tac citi śilāśarīre sālabhañjikā /",
    "GSP27moksop_u:34233": " yan nāsti tac citi śilāśarīre sālabhañjikā //MU_6,51.13//",
    "GSP27moksop_u:34234": " bhāvābhāveṣu yat satyaṃ cinmajjaujjvalyam eva tat /",
    "GSP27moksop_u:34235": " majjasārā padārthaśrīs tanmayaṃ syāt tad eva hi //MU_6,51.14//",
    "GSP27moksop_u:34236": " padmaṃ nānādiśabdārthāṃs tyaktvā yadvac chilodaram /",
    "GSP27moksop_u:34237": " nānā tadvad idaṃ nānā tadatanmayam advayam //MU_6,51.15//",
    "GSP27moksop_u:34238": " nānāpy ekatayānānā ghanaḍimbaśilodaram /",
    "GSP27moksop_u:34239": " yathā tad avibhāgātma tathedaṃ cidghanāntaram //MU_6,51.16//",
    "GSP27moksop_u:34240": " yathāmalaḥ payaḥkośas talaviśrāntabhānubhāḥ /",
    "GSP27moksop_u:34241": " sann evāsann ivaivaṃ cinnaibiḍyaṃ sad asat tv iva //MU_6,51.17//",
    "GSP27moksop_u:34242": " yathā somyapayorāśikoṭaraṃ kalanonmukham /",
    "GSP27moksop_u:34243": " dravatvāt spandy athāspandaṃ tathedaṃ cidghanāntaram //MU_6,51.18//",
    "GSP27moksop_u:34244": " cicchilāśaṅkhapadmaughas tanmayaś cāpy atanmayaḥ /",
    "GSP27moksop_u:34245": " jagad viddhi sapadmādiśabdārthaṃ cicchilāntaram //MU_6,51.19//",
    "GSP27moksop_u:34246": " mahāśilāghano 'py eṣa cidghanas suṣirodaraḥ /",
    "GSP27moksop_u:34247": " arandhro 'ntaś cādvayo 'ccho jalāntas sanniveśavat //MU_6,51.20//",
    "GSP27moksop_u:34248": " patatīdaṃ jagadbrahma somyam ambha iva druteḥ //MU_6,51.21//",
    "GSP27moksop_u:34249": " brahmaṇīdaṃ suṣuptābham asty ananyac chilābjavat /",
    "GSP27moksop_u:34250": " majjabilvam iva brahma jagad brahmaiva vāmalam //MU_6,51.22//",
    "GSP27moksop_u:34251": " yathā śūnyatvam ākāśe dravatvaṃ cāmbhasi sthitam /",
    "GSP27moksop_u:34252": " spandatvaṃ ca yathā vāyau brahmaṇīdaṃ tathā jagat //MU_6,51.23//",
    "GSP27moksop_u:34253": " brahmatvaṃ brahmaṇi yathā tathaivedaṃ jagat sthitam /",
    "GSP27moksop_u:34254": " nānayor vidyate bhedas tarupādapayor iva //MU_6,51.24//",
    "GSP27moksop_u:34255": " yāny etāni jagantīha tāny antrāṇi cidākṛteḥ /",
    "GSP27moksop_u:34256": " bhāvābhāvādi nāsty eṣāṃ tasyā iva kadācana //MU_6,51.25//",
    "GSP27moksop_u:34257": " brahmaiva jagadābhāsaṃ marutāpo yathā jalam /",
    "GSP27moksop_u:34258": " brahmaivālokanāc chuddhaṃ bhavaty ambu yathātapaḥ //MU_6,51.26//",
    "GSP27moksop_u:34259": " mervādes tṛṇagulmādeś cittāder jagato 'pi ca /",
    "GSP27moksop_u:34260": " paramāṇuvibhāgena yad rūpaṃ tat paraṃ viduḥ //MU_6,51.27//",
    "GSP27moksop_u:34261": " tatsamūhas tad evoccaiś cittamerutṛṇādikam /",
    "GSP27moksop_u:34262": " yat saukṣmye 'pi hi sārātma sthaulye sārataraṃ hi tat //MU_6,51.28//",
    "GSP27moksop_u:34263": " yathā rasātmikā śaktiḥ paramāṇutayā tayā /",
    "GSP27moksop_u:34264": " sthitā jagatpadārtheṣu pāyasī brahmatā tathā //MU_6,51.29//",
    "GSP27moksop_u:34265": " rasaśaktir yathodeti tṛṇagulmatayāmbhasaḥ /",
    "GSP27moksop_u:34266": " tathā nānātayodeti saivāseveha brahmatā //MU_6,51.30//",
    "GSP27moksop_u:34267": " yaiṣā rūpavilāsānām ālokaparamāṇutā /",
    "GSP27moksop_u:34268": " guṇaguṇyarthasattvātmarūpiṇī sā parātmatā //MU_6,51.31//",
    "GSP27moksop_u:34269": " cititattve 'sti śailādi tadabhivyañjanātmani /",
    "GSP27moksop_u:34270": " piñchapakṣaughakāṭhinyaṃ mayūrāṇḍarase yathā //MU_6,51.32//",
    "GSP27moksop_u:34271": " cititattve 'sti nānātā tadabhivyañjanātmani /",
    "GSP27moksop_u:34272": " vicitrapiñchikāpuñjo mayūrāṇḍarase yathā //MU_6,51.33//",
    "GSP27moksop_u:34273": " nānānānātmike hy evaṃ yathāṇḍarasabarhite /",
    "GSP27moksop_u:34274": " vivekadṛṣṭyā dṛśyete tathā brahmajagatsthitī //MU_6,51.34//",
    "GSP27moksop_u:34275": " sanānāto 'py anānāto yathāṇḍarasabarhiṇaḥ /",
    "GSP27moksop_u:34276": " advaitadvaitasattātmā tathā brahmajagadbhramaḥ //MU_6,51.35//",
    "GSP27moksop_u:34277": " yatas sadasatos sattā sattvatāyā yatas sthitiḥ /",
    "GSP27moksop_u:34278": " yatas tadatado rūpaṃ bhāvaṃ svaṃ viddhi tat param //MU_6,51.36//",
    "GSP27moksop_u:34279": " nānānānātvam avidan nanu nūnam asambhavam /",
    "GSP27moksop_u:34280": " cijjagajjvalanaṃ paśya barhyaṇḍarasabarhivat //MU_6,51.37//",
    "GSP27moksop_u:34281": " yathā jagati cittattvaṃ cittattve ca jagat tathā /",
    "GSP27moksop_u:34282": " nānānānātma caikaṃ ca mayūrāṇḍaraso yathā //MU_6,51.38//",
    "GSP27moksop_u:34283": " nānāpadārthabhramapiñchapūrṇo jaganmayūrāṇḍarasaś cidātmā /",
    "GSP27moksop_u:34284": " mayūrarūpaṃ tv amayūram atra sattāpadaṃ viddhi kuto 'sti bhedaḥ //MU_6,51.39//",
    "GSP27moksop_u:34285": " satyopadeśo nāma sargaḥ",
    "GSP27moksop_u:34286": " dvipañcāśas sargaḥ",
    "GSP27moksop_u:34287": " vasiṣṭhaḥ:",
    "GSP27moksop_u:34288": " yatrānuditarūpātma sarvam astīdam ātatam /",
    "GSP27moksop_u:34289": " mayūra iva bījāntas tad ahantvam agādi ca //MU_6,52.1//",
    "GSP27moksop_u:34290": " tatra nābhyuditaṃ kiñcit tatra sarvaṃ ca vidyate /",
    "GSP27moksop_u:34291": " tad avācyaṃ girāṃ svargasukhasāre na vidyate //MU_6,52.2//",
    "GSP27moksop_u:34292": " tathā ca munayo devā gaṇās siddhā maharṣayaḥ /",
    "GSP27moksop_u:34293": " āsvādayantas svaṃ rūpaṃ sadā tūryapade sthitāḥ //MU_6,52.3//",
    "GSP27moksop_u:34294": " ete ye stabdhanayanadṛṣṭayo nirnimeṣiṇaḥ /",
    "GSP27moksop_u:34295": " te dṛśyadarśanāsaṅgaspandatyāge vyavasthitāḥ //MU_6,52.4//",
    "GSP27moksop_u:34296": " na sthitā bhāvanā yeṣāṃ sthitānām api karmasu /",
    "GSP27moksop_u:34297": " saṃvitsaṃvedyasambandhaspandatyāge ca ye sthitāḥ //MU_6,52.5//",
    "GSP27moksop_u:34298": " prāṇo na spandate teṣāṃ citrasthavapuṣām iva /",
    "GSP27moksop_u:34299": " cittacaittasamāsaṅgatyāge te svapade sthitāḥ //MU_6,52.6//",
    "GSP27moksop_u:34300": " spandāt saṃsādhayanty arthaṃ senās seneśvaraṃ yathā /",
    "GSP27moksop_u:34301": " tathaiva cittacaittāni spandāt kurvanti saṃsṛtim //MU_6,52.7//",
    "GSP27moksop_u:34302": " yathāhlādayati svacchaḥ pallavaṃ raśmir aindavaḥ /",
    "GSP27moksop_u:34303": " tathātmāhlādayaty antar dṛśyadarśanasaṅgame //MU_6,52.8//",
    "GSP27moksop_u:34304": " bimbād dūraṃ prayātasya bhittāv apatitasya ca /",
    "GSP27moksop_u:34305": " yad indos tejaso rūpaṃ tad rūpaṃ śuddhasaṃvidaḥ //MU_6,52.9//",
    "GSP27moksop_u:34306": " na dṛśyaṃ nopadeśārhaṃ nābhyāśe na ca dūrataḥ /",
    "GSP27moksop_u:34307": " kevalānubhavaprāpyaṃ tad rūpaṃ śuddham ātmanaḥ //MU_6,52.10//",
    "GSP27moksop_u:34308": " na deho nendriyagaṇo na cittaṃ na ca vāsanā /",
    "GSP27moksop_u:34309": " na jīvo nāpi ca spando na saṃvittir na caiva kham //MU_6,52.11//",
    "GSP27moksop_u:34310": " na san nāsan na madhyasthaṃ śūnyāśūnye na caiva ha /",
    "GSP27moksop_u:34311": " na deśakālavastvādi sa evāsti na cetarat //MU_6,52.12//",
    "GSP27moksop_u:34312": " etais sarvair vinirmuktaṃ hṛdi kośagate 'pi ca /",
    "GSP27moksop_u:34313": " yatraitat spandate 'dṛśyaṃ tat tad ātmapadaṃ bhavet //MU_6,52.13//",
    "GSP27moksop_u:34314": " tac ca nādya na kalpānte na śastrāgnyanilādibhiḥ /",
    "GSP27moksop_u:34315": " neha nāmutra sadrūpād anyathā bhavati kvacit //MU_6,52.14//",
    "GSP27moksop_u:34316": " jāyante ca mriyante ca dehakumbhās sahasraśaḥ /",
    "GSP27moksop_u:34317": " sabāhyābhyantarasyāsya nātmākāśasya khaṇḍanā //MU_6,52.15//",
    "GSP27moksop_u:34318": " tac ca dehādi sakalam ātmaivātmavidāṃ vara /",
    "GSP27moksop_u:34319": " kevalaṃ bodhavairūpyād īṣat pṛthag avasthitam //MU_6,52.16//",
    "GSP27moksop_u:34320": " viṣvag ātmamayaṃ śuddhaṃ buddhvā buddhyā svasiddhayā /",
    "GSP27moksop_u:34321": " prajvalann api kāryeṣu nirvāṇo nirmamo bhava //MU_6,52.17//",
    "GSP27moksop_u:34322": " yad idaṃ dṛśyate kiñcij jagat sthāvarajaṅgamam /",
    "GSP27moksop_u:34323": " tat sarvaṃ brahma nirdharma nirguṇaṃ nirmamātmakam //MU_6,52.18//",
    "GSP27moksop_u:34324": " nityavyapetāvayavam ekam ekāntanirmalam /",
    "GSP27moksop_u:34325": " nirvikāram anādyantaṃ nityaṃ śāntaṃ samātmakam //MU_6,52.19//",
    "GSP27moksop_u:34326": " kālakriyākaraṇakāraṇakartṛkāryajanmasthitipralayasaṃsaraṇādi sarvam /",
    "GSP27moksop_u:34327": " brahmeti dṛṣṭavata eva tavātmadṛṣṭyā bhūyo 'pi kiṃ bhramaṇam aṅga sasaṅgam eva //MU_6,52.20//",
    "GSP27moksop_u:34328": " brahmaikatāpratipādanaṃ nāma sargaḥ",
    "GSP27moksop_u:34329": " tripañcāśas sargaḥ",
    "GSP27moksop_u:34330": " rāmaḥ:",
    "GSP27moksop_u:34331": " yadi nāsti vikārādi brahman brahmaṇi bṛṃhite /",
    "GSP27moksop_u:34332": " tad idaṃ katham ābhāti bhāvābhāvamayaṃ jagat //MU_6,53.1//",
    "GSP27moksop_u:34333": " vasiṣṭhaḥ:",
    "GSP27moksop_u:34334": " apunaḥprāgavasthānaṃ yat svarūpaviparyayaḥ /",
    "GSP27moksop_u:34335": " tad vikārādi kathitaṃ yat kṣīrādiṣu vidyate //MU_6,53.2//",
    "GSP27moksop_u:34336": " payastāṃ punar abhyeti dadhitvān na punaḥ payaḥ /",
    "GSP27moksop_u:34337": " buddham ādyantamadhyeṣu brahma brahmaiva nirmalam //MU_6,53.3//",
    "GSP27moksop_u:34338": " kṣīrāder iva tenāsti brahmaṇo na vikāritā /",
    "GSP27moksop_u:34339": " anādyantāvikārasya na caivāvayavikramaḥ //MU_6,53.4//",
    "GSP27moksop_u:34340": " samasyādyantayor yeyaṃ dṛśyate vikṛtiḥ kṣaṇam /",
    "GSP27moksop_u:34341": " saṃvidas taṃ bhramaṃ viddhi nāvikāre 'sti vikriyā //MU_6,53.5//",
    "GSP27moksop_u:34342": " saṃvedye sati saṃvittis tan na brahmaṇi vidyate /",
    "GSP27moksop_u:34343": " tad brahmaśabdakathitaṃ nissaṃvedyaṃ cidātma yat //MU_6,53.6//",
    "GSP27moksop_u:34344": " yādṛg ādyantayor vastu tādṛg eva tad ucyate /",
    "GSP27moksop_u:34345": " madhye tasya yad anyatvaṃ tad abodhavijṛmbhitam //MU_6,53.7//",
    "GSP27moksop_u:34346": " ātmā tv ādyantamadhyeṣu samas sarvatra sarvadā /",
    "GSP27moksop_u:34347": " kham apy anyatvam āyāti nātmatattvaṃ kadācana //MU_6,53.8//",
    "GSP27moksop_u:34348": " bhārūpatvāt tadekatvān nityatvāc cāyam īśvaraḥ /",
    "GSP27moksop_u:34349": " vaśaṃ bhāvavikārāṇāṃ na kadācana gacchati //MU_6,53.9//",
    "GSP27moksop_u:34350": " rāmaḥ:",
    "GSP27moksop_u:34351": " vidyamāne sadaikasmin brahmaṇy ekāntanirmale /",
    "GSP27moksop_u:34352": " saṃvidbhramasvarūpāyā avidyāyāḥ ka āgamaḥ //MU_6,53.10//",
    "GSP27moksop_u:34353": " vasiṣṭhaḥ:",
    "GSP27moksop_u:34354": " brahmatattvam idaṃ sarvam āsīd asti bhaviṣyati /",
    "GSP27moksop_u:34355": " nirvikāram anādyantaṃ nāvidyāstīti niścayaḥ //MU_6,53.11//",
    "GSP27moksop_u:34356": " yas tu brahmeti śabdena vācyavācakayoḥ kramaḥ /",
    "GSP27moksop_u:34357": " tatrāpi nānyatābhāva upadeṣṭuṃ kṛto hy asau //MU_6,53.12//",
    "GSP27moksop_u:34358": " tvam ahaṃ jagad āśāś ca bhūḥ kham agnyanilādi ca /",
    "GSP27moksop_u:34359": " brahmamātram anādyantaṃ nāvidyāsti manāg api //MU_6,53.13//",
    "GSP27moksop_u:34360": " nāmaivedam avidyeti bhramamātram asad viduḥ /",
    "GSP27moksop_u:34361": " na vidyate yā tasyā hi kīdṛṅ nāma bhaviṣyati //MU_6,53.14//",
    "GSP27moksop_u:34362": " rāmaḥ:",
    "GSP27moksop_u:34363": " upadeśaprakaraṇe hyaḥ kim etat tvayoditam /",
    "GSP27moksop_u:34364": " avidyeyaṃ tathetthaṃ ca nirdhāryata iti prabho //MU_6,53.15//",
    "GSP27moksop_u:34365": " vasiṣṭhaḥ:",
    "GSP27moksop_u:34366": " etāvantam abuddhas tvam abhūḥ kālaṃ raghūdvaha /",
    "GSP27moksop_u:34367": " kalpitābhiḥ kilaitābhir bodhito 'si suyuktibhiḥ //MU_6,53.16//",
    "GSP27moksop_u:34368": " avidyeyam ayaṃ jīva ityādikalanākramaḥ /",
    "GSP27moksop_u:34369": " aprabuddhaprabodhāya kalpito vāgvidāṃ varaiḥ //MU_6,53.17//",
    "GSP27moksop_u:34370": " aprabuddhaṃ mano yāvat tāvad eva bhramaṃ vinā /",
    "GSP27moksop_u:34371": " na prabodham upāyāti tāvad varṣaśatair api //MU_6,53.18//",
    "GSP27moksop_u:34372": " yuktyaiva bodhayitvaiṣa jīva ātmani yojyate /",
    "GSP27moksop_u:34373": " yad yuktyā sādhyate kāryaṃ na tad yatnaśatair api //MU_6,53.19//",
    "GSP27moksop_u:34374": " sarvaṃ brahmeti yo brūyād aprabuddhasya durmatiḥ /",
    "GSP27moksop_u:34375": " sa karoti suhṛdbhrāntyā sthāṇau duḥkhanivedanam //MU_6,53.20//",
    "GSP27moksop_u:34376": " yuktyā prabodhyate mūḍhaḥ prājñas tattvena bodhyate /",
    "GSP27moksop_u:34377": " mūḍhaḥ prājñatvam āyāti na yuktyā bodhanaṃ vinā //MU_6,53.21//",
    "GSP27moksop_u:34378": " etāvantam abuddhas tvaṃ kālaṃ yuktyā prabodhitaḥ /",
    "GSP27moksop_u:34379": " idānīṃ samprabuddho 'si tattvenaivāvabodhyase //MU_6,53.22//",
    "GSP27moksop_u:34380": " brahmāhaṃ trijagad brahma brahma tvaṃ brahma dṛśyabhūḥ /",
    "GSP27moksop_u:34381": " dvitīyā kalpanā nāsti yathecchasi tathā kuru //MU_6,53.23//",
    "GSP27moksop_u:34382": " asaṃvedyamahāsaṃvitkoṭimātraṃ jagattrayaṃ /",
    "GSP27moksop_u:34383": " evaṃ pratyayavān antaḥ kurvann api na lipyase //MU_6,53.24//",
    "GSP27moksop_u:34384": " bhārūpaś cetano vyāpī paramātmāham ity alam /",
    "GSP27moksop_u:34385": " rāghavānubhavāntas tvaṃ tiṣṭhan gacchan svapañ śvasan //MU_6,53.25//",
    "GSP27moksop_u:34386": " nirmamo nirahaṅkāro buddhimān asi rāma cet /",
    "GSP27moksop_u:34387": " tad brahmavedanaṃ śāntaṃ sarvabhūtasthitaṃ bhava //MU_6,53.26//",
    "GSP27moksop_u:34388": " tad anādyantam ābhāsi sattvam eva paraṃ padam /",
    "GSP27moksop_u:34389": " sthito 'si sarvagaikātmā śuddhasaṃvinmayātmakaḥ //MU_6,53.27//",
    "GSP27moksop_u:34390": " yad brahmātmā vibhur yaś ca yāvidyā prakṛtiś ca yā /",
    "GSP27moksop_u:34391": " tad abhinnaṃ sadaikātma yathā kumbhaśateṣu mṛt //MU_6,53.28//",
    "GSP27moksop_u:34392": " nātmanaḥ prakṛtir bhinnā ghaṭān mṛṇmayatā yathā /",
    "GSP27moksop_u:34393": " spandamātraṃ yathā vāyur ātmaiva prakṛtis tathā //MU_6,53.29//",
    "GSP27moksop_u:34394": " āvartas salilasyeva yas spandas svayam ātmanaḥ /",
    "GSP27moksop_u:34395": " proktaḥ prakṛtiśabdena tenaiveha sa eva hi //MU_6,53.30//",
    "GSP27moksop_u:34396": " yathaikaṃ spandapavanau nāmnā bhinnau na sattayā /",
    "GSP27moksop_u:34397": " tathaikam ātmaprakṛtī nāmnā bhinne na sattayā //MU_6,53.31//",
    "GSP27moksop_u:34398": " abodhād etayor bhedo bodhenaiva vilīyate /",
    "GSP27moksop_u:34399": " abodho 'sanmayo bhrāntī rajjvāṃ sarpabhramo yathā //MU_6,53.32//",
    "GSP27moksop_u:34400": " cidbhūmau kalanābījaṃ yad etat patati sphurat /",
    "GSP27moksop_u:34401": " cittāṅkura udety asmād bhāvisaṃsāraṣaṇḍakaḥ //MU_6,53.33//",
    "GSP27moksop_u:34402": " etad evātmavijñānadagdhaṃ sadvāsanājalaiḥ /",
    "GSP27moksop_u:34403": " saṃsiktam api yatnena na bhavaty aṅkurakṣamam //MU_6,53.34//",
    "GSP27moksop_u:34404": " no cet patati citkṣetre kalanābījakaṃ tataḥ /",
    "GSP27moksop_u:34405": " cittāṅkurā na jāyante sukhaduḥkhaphaladrumāḥ //MU_6,53.35//",
    "GSP27moksop_u:34406": " dvitvaṃ jagaty asadupāttam abodhajātaṃ bodhakṣayaṃ jahihi bodham upāgato 'si /",
    "GSP27moksop_u:34407": " ātmaikabhāvavibhavena bhavābhayātmā nāsty eva duḥkham iti naḥ paramārthasāraḥ //MU_6,53.36//",
    "GSP27moksop_u:34408": " saṃsṛtivicārayogo nāma sargaḥ",
    "GSP27moksop_u:34409": " catuṣpañcāśas sargaḥ",
    "GSP27moksop_u:34410": " rāmaḥ:",
    "GSP27moksop_u:34411": " jñātaṃ jñātavyam akhilaṃ dṛṣṭaṃ draṣṭavyam akṣatam /",
    "GSP27moksop_u:34412": " pareṇa paripūrṇās smo brahmañ jñānāmṛtena te //MU_6,54.1//",
    "GSP27moksop_u:34413": " pūrṇātmakam idaṃ pūrṇaṃ pūrṇāt pūrṇaṃ prapūryate /",
    "GSP27moksop_u:34414": " pūrṇena pūritaṃ pūrṇaṃ sthitā pūrṇaiva pūrṇatā //MU_6,54.2//",
    "GSP27moksop_u:34415": " līlayedaṃ tu pṛcchāmi bhūyo bodhābhivṛddhaye /",
    "GSP27moksop_u:34416": " bālasyeva pitā brahman na roṣaṃ kartum arhasi //MU_6,54.3//",
    "GSP27moksop_u:34417": " śrotraṃ cakṣus sparśanaṃ ca rasanaṃ ghrāṇam eva ca /",
    "GSP27moksop_u:34418": " vidyamānam api brahman dṛśyamānam api sphuṭam //MU_6,54.4//",
    "GSP27moksop_u:34419": " kathaṃ mṛtasyaiva jantor viṣayaṃ svaṃ na paśyati /",
    "GSP27moksop_u:34420": " jīvataś ca kathaṃ sarvaṃ viṣayaṃ svaṃ prapaśyati //MU_6,54.5//",
    "GSP27moksop_u:34421": " kathaṃ ghaṭādi bāhyastham indriyāṇi jaḍāny api /",
    "GSP27moksop_u:34422": " śarīre 'nubhavanty antaḥ punar nānubhavanty api //MU_6,54.6//",
    "GSP27moksop_u:34423": " ayaśśalākopamayor ghaṭādīndriyayoḥ kila /",
    "GSP27moksop_u:34424": " aśliṣṭayor nīrasayoḥ kathaṃ sattoditā mithaḥ //MU_6,54.7//",
    "GSP27moksop_u:34425": " jānann api yad etat tvāṃ viśeṣāśaṅkayā punaḥ /",
    "GSP27moksop_u:34426": " pṛcchāmi tad aśeṣeṇa kathayāśv anukampayā //MU_6,54.8//",
    "GSP27moksop_u:34427": " vasiṣṭhaḥ:",
    "GSP27moksop_u:34428": " indriyāṇy api cittādi ghaṭādy api na kiñcana /",
    "GSP27moksop_u:34429": " pṛthak sambhavatīhāṅga nirmalāc cetanād ṛte //MU_6,54.9//",
    "GSP27moksop_u:34430": " gaganād api yācchā cit tayā rūpaṃ svam ātmanā /",
    "GSP27moksop_u:34431": " cittvāt puryaṣṭakatvena bhāvavṛttyaiva bhāvitam //MU_6,54.10//",
    "GSP27moksop_u:34432": " tad evedaṃ prakṛtitāṃ gataṃ jagad avasthitam /",
    "GSP27moksop_u:34433": " tasyāvayavajātaṃ tad indriyādi ghaṭādi ca //MU_6,54.11//",
    "GSP27moksop_u:34434": " puryaṣṭakatvam āyātaṃ yac cittattvaṃ svabhāvataḥ /",
    "GSP27moksop_u:34435": " sva evāvayavas tasmin ghaṭādi pratibimbati //MU_6,54.12//",
    "GSP27moksop_u:34436": " rāmaḥ:",
    "GSP27moksop_u:34437": " jagatsahasranirmāṇamahimnāṃ darpaṇasya me /",
    "GSP27moksop_u:34438": " puryaṣṭakasya bhagavan rūpaṃ kathaya kīdṛśam //MU_6,54.13//",
    "GSP27moksop_u:34439": " vasiṣṭhaḥ:",
    "GSP27moksop_u:34440": " anādyantajagadbījaṃ yad brahmāsti nirāmayam /",
    "GSP27moksop_u:34441": " bhārūpaṃ śuddhacinmātraṃ kalākalanavarjitam //MU_6,54.14//",
    "GSP27moksop_u:34442": " kalanonmukhatāṃ yātaṃ sat taj jīva iti smṛtaḥ /",
    "GSP27moksop_u:34443": " sa jīvaḥ khalu dehe 'smiṃś cinoti spandate sphuṭam //MU_6,54.15//",
    "GSP27moksop_u:34444": " ahambhāvād ahaṅkāro mananān mana ucyate /",
    "GSP27moksop_u:34445": " bodhaniścayato buddhir indradṛṣṭes tathendriyam //MU_6,54.16//",
    "GSP27moksop_u:34446": " dehabhāvanayā deho ghaṭabhāvanayā ghaṭaḥ /",
    "GSP27moksop_u:34447": " eṣa evaṃsvabhāvātmā jīvaḥ puryaṣṭakaṃ smṛtam //MU_6,54.17//",
    "GSP27moksop_u:34448": " jñatvakartṛtvabhoktṛtvasākṣitvādyabhimāninī /",
    "GSP27moksop_u:34449": " yā saṃvij jīva ity uktā tad dhi puryaṣṭakaṃ viduḥ //MU_6,54.18//",
    "GSP27moksop_u:34450": " kāle kāle svato jīvas tv anyo 'nyo bhavati svataḥ /",
    "GSP27moksop_u:34451": " bhāvitākāritānantavāsanākaṇikodayāt //MU_6,54.19//",
    "GSP27moksop_u:34452": " puryaṣṭakasvabhāvena kālenākāram ṛcchati /",
    "GSP27moksop_u:34453": " vāsanāvaśatas sekād bījaṃ pallavatām iva //MU_6,54.20//",
    "GSP27moksop_u:34454": " ākāro 'haṃ śarīrādi sthāvarādi surādi vā /",
    "GSP27moksop_u:34455": " nāham ādyaś cidātmeti mithyājñāne nimajjati //MU_6,54.21//",
    "GSP27moksop_u:34456": " bhramaty evaṃ jagaj jīvo vāsanāvellitaś ciram /",
    "GSP27moksop_u:34457": " ūrdhvādhogamanair abdhau kāṣṭhaṃ vīcihataṃ yathā //MU_6,54.22//",
    "GSP27moksop_u:34458": " kaścit sāttvikajātitvād bhavabandhād anantaram /",
    "GSP27moksop_u:34459": " buddhvātmānaṃ svam abhyeti padam ādyantavarjitam //MU_6,54.23//",
    "GSP27moksop_u:34460": " kaścit kālena bahunā bhuktayonigaṇāntaraḥ /",
    "GSP27moksop_u:34461": " ātmajñānavaśād eti paramaṃ padam ātmanaḥ //MU_6,54.24//",
    "GSP27moksop_u:34462": " evambhūtas sa sumate jīvo yātaś śarīratām /",
    "GSP27moksop_u:34463": " netrādinā ghaṭādy antar yathā vetti tathā śṛṇu //MU_6,54.25//",
    "GSP27moksop_u:34464": " cittvasya kalanāt tasya samprayātasya jīvatām /",
    "GSP27moksop_u:34465": " manaṣṣaṣṭhendriyagrāmo deho 'gra iva tiṣṭhati //MU_6,54.26//",
    "GSP27moksop_u:34466": " padārthadehe dehena sve pataty akṣirūpiṇā /",
    "GSP27moksop_u:34467": " tadā taj jīvasaṃsparśāj jīvātmaikatvam ṛcchati //MU_6,54.27//",
    "GSP27moksop_u:34468": " bāhyārthavedane nityaṃ sambandho 'kṣasya kāraṇam /",
    "GSP27moksop_u:34469": " samanvitasya cittena na muktasya kadācana //MU_6,54.28//",
    "GSP27moksop_u:34470": " yad yad acchatare tasminn agrasthaṃ pratibimbati /",
    "GSP27moksop_u:34471": " jīvena bhavati śliṣṭaṃ bahir jīvo 'tha jīvati //MU_6,54.29//",
    "GSP27moksop_u:34472": " nighṛṣṭanavaratnābhe yadā nayanatārake /",
    "GSP27moksop_u:34473": " tadaitayor bāhyagataḥ padārthaḥ pratibimbati //MU_6,54.30//",
    "GSP27moksop_u:34474": " jīvena bhavati śliṣṭaḥ pratibimbavaśāt tataḥ /",
    "GSP27moksop_u:34475": " jīvajñeyatvam āyāti bāhyaṃ vastv iti rāghava //MU_6,54.31//",
    "GSP27moksop_u:34476": " yat saṃśleṣam upāyāti tad bālo 'pi hi vindate /",
    "GSP27moksop_u:34477": " paśur vā sthāvaro vāpi jīvaḥ kasmān na vetsyati //MU_6,54.32//",
    "GSP27moksop_u:34478": " anyac ca nāyanās sādho raśmayo jīvaveṣṭitāḥ /",
    "GSP27moksop_u:34479": " kroḍīkurvanty alaṃ dṛśyaṃ jīvas tat tena vindate //MU_6,54.33//",
    "GSP27moksop_u:34480": " eṣa eva kramas sparśe sambandhapratyayodbhavaḥ /",
    "GSP27moksop_u:34481": " rase gandhe ca kathito jīvasaṃsparśasambhavaḥ //MU_6,54.34//",
    "GSP27moksop_u:34482": " śabdas tv ākāśaniṣṭhatvāt karṇākāśagataḥ kṣaṇāt /",
    "GSP27moksop_u:34483": " jīvākāśaṃ viśaty antar evam indriyasaṃvidaḥ //MU_6,54.35//",
    "GSP27moksop_u:34484": " rāmaḥ:",
    "GSP27moksop_u:34485": " dṛśyate nirmalādarśaratnavāryādikeṣu yat /",
    "GSP27moksop_u:34486": " pratibimbanam etan me brūhi brahman kimātmakam //MU_6,54.36//",
    "GSP27moksop_u:34487": " vasiṣṭhaḥ:",
    "GSP27moksop_u:34488": " kākatālīyavad bhātaṃ tad brahmavyomni yac ciram /",
    "GSP27moksop_u:34489": " kiñcid āste kṣaṇaṃ kiñcit tad evedaṃ jaganti vaḥ //MU_6,54.37//",
    "GSP27moksop_u:34490": " svasattāmātrakaṃ svapne ivārtha iti bhāvayat /",
    "GSP27moksop_u:34491": " sthitam ekam anekātma cidvyoma svapnavṛkṣavat //MU_6,54.38//",
    "GSP27moksop_u:34492": " bāhyārthāstitvabodho yo yā brahmātmajaganmatiḥ /",
    "GSP27moksop_u:34493": " sa ca sā ceti sat sarvaṃ yathāsaṃvedanaṃ sthiteḥ //MU_6,54.39//",
    "GSP27moksop_u:34494": " prathamaṃ paramāṇutve buddhe 'ṇutve tataś ca khe /",
    "GSP27moksop_u:34495": " tā vido vetti vidvyoma karākṣādikam adya yāḥ //MU_6,54.40//",
    "GSP27moksop_u:34496": " sargāditaḥ prabhṛty eva nirmale 'rthaḥ prabimbate /",
    "GSP27moksop_u:34497": " vidātteti sthitis tv aikyāt sarvabimbyanubimbayoḥ //MU_6,54.41//",
    "GSP27moksop_u:34498": " cidvyomnā kacatā tad yad ayam artha iti sthitam /",
    "GSP27moksop_u:34499": " sargādau cetitā saṃsthā yāsau sthitim upāgatā //MU_6,54.42//",
    "GSP27moksop_u:34500": " asatām eva bhāvānāṃ cidvyomakacanābalāt /",
    "GSP27moksop_u:34501": " guṇārpaṇaṃ mitho rūḍhaṃ nirmale pratibimbanam //MU_6,54.43//",
    "GSP27moksop_u:34502": " atyantajaḍayor eva jīvayor iva yan mithaḥ /",
    "GSP27moksop_u:34503": " sattārpaṇaṃ svabhāvena pratibimbaṃ tad ucyate //MU_6,54.44//",
    "GSP27moksop_u:34504": " cidātmanor vā jaḍayor mahāsattājaḍātmanoḥ /",
    "GSP27moksop_u:34505": " ādyasvabhāvaniyamād bimbasattārpaṇaṃ mithaḥ //MU_6,54.45//",
    "GSP27moksop_u:34506": " pratibimbaṃ dṛśor bhrāntiṃ viddhi vedyavidāṃ vara /",
    "GSP27moksop_u:34507": " tāvanmātraṃ jagat tena viśvāso mā tavāstv iha //MU_6,54.46//",
    "GSP27moksop_u:34508": " ahamityāditaraṅgas sargādyāvartavān parāmbhodhau /",
    "GSP27moksop_u:34509": " nāsty eva deśakālakriyākṛtas tanmayaikatayā //MU_6,54.47//",
    "GSP27moksop_u:34510": " nityam asaktamatir muditātmā śāntasukhāsukhasaṃvidanantaḥ /",
    "GSP27moksop_u:34511": " tiṣṭha niviṣṭamatis samatāyām astasamastabhavāmayamāyaḥ //MU_6,54.48//",
    "GSP27moksop_u:34512": " akṣasaṃvedanavicārayogopadeśo nāma sargaḥ",
    "GSP27moksop_u:34513": " pañcapañcāśas sargaḥ",
    "GSP27moksop_u:34514": " vasiṣṭhaḥ:",
    "GSP27moksop_u:34515": " navād udbhavataḥ pūrvaṃ sampannāś cakṣurādayaḥ /",
    "GSP27moksop_u:34516": " yathā kamalajasyaitat sarvam eva tvayā śrutam //MU_6,55.1//",
    "GSP27moksop_u:34517": " brahmapuryaṣṭakasyādāv akṣasaṃvid yathoditā /",
    "GSP27moksop_u:34518": " puryaṣṭakasya sarvasya tathaivodeti sarvadā //MU_6,55.2//",
    "GSP27moksop_u:34519": " viddhi puryaṣṭakaṃ jīvaṃ sa garbhasthendriyodayaḥ /",
    "GSP27moksop_u:34520": " yad yathā bhāvayaty āśu tat tathā paripaśyati //MU_6,55.3//",
    "GSP27moksop_u:34521": " indriyāṇīndriyārthākhyaṃ viddhi saṃvedanaṃ svakam /",
    "GSP27moksop_u:34522": " sampannaṃ ca yathā tat te proktam ādyamanassthitau //MU_6,55.4//",
    "GSP27moksop_u:34523": " śuddhā saṃvit saṃvidantī saṃvedanam aninditam /",
    "GSP27moksop_u:34524": " ato 'haṃvedanād antar jīvaṃ puryaṣṭakaṃ tv itā //MU_6,55.5//",
    "GSP27moksop_u:34525": " na tv ekatvād anantatvād avedyatvād anāmayā /",
    "GSP27moksop_u:34526": " ananyatvād anekatvād aśūnyatvāt parā sthitiḥ //MU_6,55.6//",
    "GSP27moksop_u:34527": " cetyādi budhyate kiñcin na manastāṃ ca gacchati /",
    "GSP27moksop_u:34528": " na ca jīvatvam āyāti na ca puryaṣṭakātmikā //MU_6,55.7//",
    "GSP27moksop_u:34529": " nāvidyādivilāso 'sti so 'sti nāstīva yas sadā /",
    "GSP27moksop_u:34530": " paramātmeti kathito manaṣṣaṣṭhendriyātigaḥ //MU_6,55.8//",
    "GSP27moksop_u:34531": " tasmāt sampadyate jīvaś cinmūrtir mananātmakaḥ /",
    "GSP27moksop_u:34532": " bhramaḥ kevalam ity ādya upadeśāya gīyate //MU_6,55.9//",
    "GSP27moksop_u:34533": " yataḥ kutaścit sampanne tv avidyāmaya āmaye /",
    "GSP27moksop_u:34534": " upadeśyopadeśena pravilīne vicāraṇāt //MU_6,55.10//",
    "GSP27moksop_u:34535": " praśāntasakalācāraṃ jñānaṃ tad avaśiṣyate /",
    "GSP27moksop_u:34536": " yatrākāśam api sthūlam aṇāv iva surācalaḥ //MU_6,55.11//",
    "GSP27moksop_u:34537": " yatrodyadācāram api sad apy asad avasthitam /",
    "GSP27moksop_u:34538": " jagaj jñaviṣayaṃ paṅkād iva tiṣṭhati nirmitam //MU_6,55.12//",
    "GSP27moksop_u:34539": " asanmayam avidyāyā rūpam etāvad eva hi /",
    "GSP27moksop_u:34540": " yad vīkṣitā satī nūnaṃ naśyaty eva na dṛśyate //MU_6,55.13//",
    "GSP27moksop_u:34541": " ālokitaṃ nāma katham avastu kila labhyate /",
    "GSP27moksop_u:34542": " prayatnenāpi samprāptaṃ mṛgatṛṣṇāmbu kena vā //MU_6,55.14//",
    "GSP27moksop_u:34543": " asad eva sadaivāsad ajñānād asya satyatā /",
    "GSP27moksop_u:34544": " jñānād yathāsthitaṃ vastu dṛśyate naśyati bhramaḥ //MU_6,55.15//",
    "GSP27moksop_u:34545": " avidyāyā vicārāya jīvapuryaṣṭakādikā /",
    "GSP27moksop_u:34546": " apy atyantam asatyāyāḥ kalpanā kalpitātmani //MU_6,55.16//",
    "GSP27moksop_u:34547": " tasmāt tadupadeśāya seyaṃ jīvādikalpanā /",
    "GSP27moksop_u:34548": " kṛtā śāstraiḥ prabodhāya tāṃ tvam ekamanāś śṛṇu //MU_6,55.17//",
    "GSP27moksop_u:34549": " jīvatvam iva samprāptā puryaṣṭakapade sthitā /",
    "GSP27moksop_u:34550": " kalākalaṅkarahitā citir ācetanonmukhī //MU_6,55.18//",
    "GSP27moksop_u:34551": " yad yathā bhāvayaty āśu tat tathānubhavaty alam /",
    "GSP27moksop_u:34552": " satyaṃ bhavatv asatyaṃ vā bāleva niśi yakṣakam //MU_6,55.19//",
    "GSP27moksop_u:34553": " pañcatanmātrakalanās sā bhāvayati yatra yāḥ /",
    "GSP27moksop_u:34554": " tatrātmani tathārandhrās tāḥ paśyati tathoditāḥ //MU_6,55.20//",
    "GSP27moksop_u:34555": " tābhya eva samutpannaṃ bahissthaṃ bhūtapañcakam /",
    "GSP27moksop_u:34556": " paśyaty ananyad anyābhaṃ śākhāśatam ivāṅkuraḥ //MU_6,55.21//",
    "GSP27moksop_u:34557": " idam antar idaṃ bāhyam iti niścayavāṃs tataḥ /",
    "GSP27moksop_u:34558": " jīvo yathā yad ādatte tat tathā draḍhayaty alam //MU_6,55.22//",
    "GSP27moksop_u:34559": " raśmijālam ivendor yad ātmanaḥ pratibhāsanam /",
    "GSP27moksop_u:34560": " bāhyasparśatayā tena tad evāśūrarīkṛtam //MU_6,55.23//",
    "GSP27moksop_u:34561": " maricasyeva yat taikṣṇyaṃ śūnyatvam iva khasya yat /",
    "GSP27moksop_u:34562": " ātmano vedanaṃ tena tad evānyad ivāśritam //MU_6,55.24//",
    "GSP27moksop_u:34563": " atraiva niścayaṃ buddhvā niyamas sudṛḍhīkṛtaḥ /",
    "GSP27moksop_u:34564": " anenettham anenetthaṃ bhāvyam ity avikhaṇḍitam //MU_6,55.25//",
    "GSP27moksop_u:34565": " svabhāvetaranāmāsau svasaṅkalpaniyāmakaḥ /",
    "GSP27moksop_u:34566": " kvacit kadācid bhavati svabhāvenaiva nānyathā //MU_6,55.26//",
    "GSP27moksop_u:34567": " ātmanaivedam akhilaṃ sampannaṃ dvaitam advayam /",
    "GSP27moksop_u:34568": " ṣaṇḍo madhuraseneva mṛdeva ca mahāghaṭaḥ //MU_6,55.27//",
    "GSP27moksop_u:34569": " sanniveśavikārādi deśakālādisambhavāt /",
    "GSP27moksop_u:34570": " sambhavaty atra na tv īśe deśakālādyasambhavāt //MU_6,55.28//",
    "GSP27moksop_u:34571": " itaḥ puṣpam itaḥ pattram aham ity udito yathā /",
    "GSP27moksop_u:34572": " ṣaṇḍe svātmani vāsanto raso 'dvitve dvitāṃ haran //MU_6,55.29//",
    "GSP27moksop_u:34573": " itaḥ paṭam itaḥ kuḍyam aham ity uditas tathā /",
    "GSP27moksop_u:34574": " sargātmany ātmani brahma nirdvandve dvitvam āharat //MU_6,55.30//",
    "GSP27moksop_u:34575": " adyāṅkuro 'ham adyārkarug ahaṃ tv adya vāridaḥ /",
    "GSP27moksop_u:34576": " yatheti tiṣṭhaty abbhāgas tathātmā sadasadvapuḥ //MU_6,55.31//",
    "GSP27moksop_u:34577": " iti bhāvyam anenettham iti sarveśvareritam /",
    "GSP27moksop_u:34578": " kramaṃ khaṇḍayituṃ loke kasya nāmāsti śaktatā //MU_6,55.32//",
    "GSP27moksop_u:34579": " ādarśe svaccha ākāro naiva svaḥ pratibimbati /",
    "GSP27moksop_u:34580": " vyatirekāsambhavataḥ kacaty eva tu kevalam //MU_6,55.33//",
    "GSP27moksop_u:34581": " brahmaṇi tv ātmanātmaiva sthitaḥ kacati bimbati /",
    "GSP27moksop_u:34582": " dvaitībhavaty adeho 'pi cinmayatvāt svabhāvataḥ //MU_6,55.34//",
    "GSP27moksop_u:34583": " yad yathaivātmakacanaṃ cetitaṃ kacatātmanā /",
    "GSP27moksop_u:34584": " asatyam api tan neha vyabhicāri kadācana //MU_6,55.35//",
    "GSP27moksop_u:34585": " hematvakaṭakatve dve satyāsatyasvarūpiṇī /",
    "GSP27moksop_u:34586": " hemni bhāṇḍamatau yadvac cittvācittve tathātmani //MU_6,55.36//",
    "GSP27moksop_u:34587": " sarvagatvāc citeś cittvaṃ nityaṃ manasi vidyate /",
    "GSP27moksop_u:34588": " hematvaṃ kaṭakasyeva jaḍatā ca sthitānyadā //MU_6,55.37//",
    "GSP27moksop_u:34589": " cittvajāḍyātmakaṃ cittaṃ dṛḍhaṃ bhāvayati svayam /",
    "GSP27moksop_u:34590": " yadā yathaiva yadbhāvaṃ tadā bhavati tat tathā //MU_6,55.38//",
    "GSP27moksop_u:34591": " kāle kāle citā jīvas tv anyo 'nyo bhavati svayam /",
    "GSP27moksop_u:34592": " bhāvitākāravān antar vāsanākaṇikodayāt //MU_6,55.39//",
    "GSP27moksop_u:34593": " svapne dṛṣṭo yathā grāmo yāti satyātmatāṃ kṣaṇam /",
    "GSP27moksop_u:34594": " dehād dehaṃ tathā yāti jīvo 'yaṃ pratibhātmakam //MU_6,55.40//",
    "GSP27moksop_u:34595": " pratibhāso yathā svapne naraḥ kuḍyaṃ paṭaṃ bhavet /",
    "GSP27moksop_u:34596": " bhavaty asatyam evaivaṃ dehād dehāntaraṃ sa naḥ //MU_6,55.41//",
    "GSP27moksop_u:34597": " asatyam eva mriyate tv asatyaṃ jāyate punaḥ /",
    "GSP27moksop_u:34598": " jīvas svapratibhāsena svapnavat svānyarūpavat //MU_6,55.42//",
    "GSP27moksop_u:34599": " kālenaitāvatā rūpam idaṃ tyājyaṃ mayety asau /",
    "GSP27moksop_u:34600": " prākṛtaṃ niścayaṃ rūḍhaṃ bhavaty anubhavat svataḥ //MU_6,55.43//",
    "GSP27moksop_u:34601": " vastu dṛṣṭam adṛṣṭaṃ ca svapne samanubhūyate /",
    "GSP27moksop_u:34602": " jīvasvapnaṃ jagadrūpaṃ viddhi vedyavidāṃ vara //MU_6,55.44//",
    "GSP27moksop_u:34603": " ajāgraddraṣṭṛdṛśyo yas so 'bhidhānādinā vinā /",
    "GSP27moksop_u:34604": " na svapno bhidyate svasmād acchāt saṃvittimātrakāt //MU_6,55.45//",
    "GSP27moksop_u:34605": " anyapūrvābhidhabṛhatsvapnaṃ paśyati nā yathā /",
    "GSP27moksop_u:34606": " aprāgdṛṣṭaṃ tathaiṣā svaṃ cetanaṃ cit prapaśyati //MU_6,55.46//",
    "GSP27moksop_u:34607": " prākkṛtā vāsanādyāśu pauruṣeṇaiva jīyate /",
    "GSP27moksop_u:34608": " hyaḥkukarmādya yatnena prayāti hi sukarmatām //MU_6,55.47//",
    "GSP27moksop_u:34609": " mokṣād ṛte na śāmyanti jīvānāṃ cakṣurādayaḥ /",
    "GSP27moksop_u:34610": " unmajjanti nimajjanti kevalaṃ deśakālataḥ //MU_6,55.48//",
    "GSP27moksop_u:34611": " cittvasya kalanāt tasya deho 'gra iva tiṣṭhati /",
    "GSP27moksop_u:34612": " pañcātmā bhāvito 'satyo mahāyakṣaś śiśor iva //MU_6,55.49//",
    "GSP27moksop_u:34613": " mano buddhir ahaṅkāras tathā tanmātrapañcakam /",
    "GSP27moksop_u:34614": " iti puryaṣṭakaṃ proktaṃ deho 'sāv ātivāhikaḥ //MU_6,55.50//",
    "GSP27moksop_u:34615": " amūrta eva cittātmā khatvam asyātipīnatā /",
    "GSP27moksop_u:34616": " vātatāsya mahāgulpho dehatāsya sumerutā //MU_6,55.51//",
    "GSP27moksop_u:34617": " dviravasthaḥ krameṇaiṣa niravasthas tu muktibhāk /",
    "GSP27moksop_u:34618": " suṣuptataikāvasthāsya jaḍā kroḍīkṛtodayā //MU_6,55.52//",
    "GSP27moksop_u:34619": " svapnatāsyetarāvasthā dehapratyayaśālinī /",
    "GSP27moksop_u:34620": " āmokṣaṃ bhramatīhāyam iti sthāvarajaṅgamaiḥ //MU_6,55.53//",
    "GSP27moksop_u:34621": " kadācid dhi suṣuptasthaḥ kadācit svapnasaṃsthitaḥ /",
    "GSP27moksop_u:34622": " ātivāhikadeho 'yaṃ sarvasyaivāvatiṣṭhate //MU_6,55.54//",
    "GSP27moksop_u:34623": " yadā suṣuptabhāvastho bhāviduḥkhaprabodhanaḥ /",
    "GSP27moksop_u:34624": " tadākāśopalasamas tiṣṭhaty anuditākṛtiḥ //MU_6,55.55//",
    "GSP27moksop_u:34625": " sthāvarādyāsv avasthāsu kalpavṛkṣadaśāsu ca /",
    "GSP27moksop_u:34626": " bhavaty eṣa suṣuptastho ghanamohaś śilāghanaḥ //MU_6,55.56//",
    "GSP27moksop_u:34627": " suṣuptatāsya jaḍatā svapno 'syeyaṃ tu saṃsṛtiḥ /",
    "GSP27moksop_u:34628": " yaḥ prabodho 'sya sā muktis taj jāgrat sā ca turyatā //MU_6,55.57//",
    "GSP27moksop_u:34629": " jīvaprabodho muktir hi sā ceha dvividhocyate /",
    "GSP27moksop_u:34630": " ekā jīvanmuktateti dvitīyādehamuktatā //MU_6,55.58//",
    "GSP27moksop_u:34631": " jīvanmuktir hi turyatvaṃ turyātītaṃ paraṃ tataḥ /",
    "GSP27moksop_u:34632": " muktir jīvaprabodho hi sa ca buddhiprayatnataḥ //MU_6,55.59//",
    "GSP27moksop_u:34633": " jñānapramāṇo jīvo 'ntar yaj jānāti hi tanmayaḥ /",
    "GSP27moksop_u:34634": " jānātu jñaptim evāto bhavaty āśu sa tanmayaḥ //MU_6,55.60//",
    "GSP27moksop_u:34635": " paśyatīmam ayaṃ jīvas sudīrghaṃ svapnavibhramam /",
    "GSP27moksop_u:34636": " mithyoditaṃ svahṛdaye svaccha eva śilīkṛte //MU_6,55.61//",
    "GSP27moksop_u:34637": " jīvāṇor antar asty asya na kiñcic citkalāṃ vinā /",
    "GSP27moksop_u:34638": " tām evānyatayā paśyan mudhaiva pariśocati //MU_6,55.62//",
    "GSP27moksop_u:34639": " jīvāṇor antar asty asya na kiñcit paramād ṛte /",
    "GSP27moksop_u:34640": " yatra tatra jagad dṛṣṭam aho māyāvijṛmbhitam //MU_6,55.63//",
    "GSP27moksop_u:34641": " sthālyantaḥ kvathadambūnāṃ yathānnānāṃ bhramodayaḥ /",
    "GSP27moksop_u:34642": " jīvāṇūnāṃ tathā svāntar mithyā saṃsaraṇodayaḥ //MU_6,55.64//",
    "GSP27moksop_u:34643": " bandho 'sya vāsanāvattvaṃ mokṣas syād vāsanākṣayaḥ /",
    "GSP27moksop_u:34644": " vāsanāto 'sya sauṣuptī svāpnī ca sphurati sthitiḥ //MU_6,55.65//",
    "GSP27moksop_u:34645": " ghanavāsanamoho 'yaṃ suṣuptātmā jaḍas smṛtaḥ /",
    "GSP27moksop_u:34646": " tadantarbhāvinā svapnenāvaśyambhāvinānvitaḥ //MU_6,55.66//",
    "GSP27moksop_u:34647": " vāsanāveśanidrālur jīvaḥ paśyati vibhramam /",
    "GSP27moksop_u:34648": " yadāsya vāsanānidrā kṣīyate budhyate tadā //MU_6,55.67//",
    "GSP27moksop_u:34649": " vāsanoktā dṛśyaratir dṛśyatvaṃ ca na vidyate /",
    "GSP27moksop_u:34650": " hemnīva kaṭakāditvaṃ sarvātmany ātmanā kvacit //MU_6,55.68//",
    "GSP27moksop_u:34651": " abodhād etad abhavad vilīnaṃ cet prabodhataḥ /",
    "GSP27moksop_u:34652": " tad vāsyavāsanāyās tu kṣayād udaya eva vaḥ //MU_6,55.69//",
    "GSP27moksop_u:34653": " ghanaṃ svavāsanāmohaṃ kṣapayitvā suṣuptagaḥ /",
    "GSP27moksop_u:34654": " tanuvāsanatām etya svapnaṃ paśyati saṃsṛtim //MU_6,55.70//",
    "GSP27moksop_u:34655": " ghanavāsanamoho 'yaṃ jīvas sthāvaratādibhāk /",
    "GSP27moksop_u:34656": " madhyasthavāsanas tiryak puruṣas tanuvāsanaḥ //MU_6,55.71//",
    "GSP27moksop_u:34657": " yadāntar jīvitenāttā bahir jīvā ghaṭādayaḥ /",
    "GSP27moksop_u:34658": " jīvaikyād ubhayos sattā grāhyagrāhakayos tataḥ //MU_6,55.72//",
    "GSP27moksop_u:34659": " ātmanātmā samālīḍho bahir antar yadā citā /",
    "GSP27moksop_u:34660": " tadā grāhyagrahaṇadhīr mṛgatṛṣṇeva sodayā //MU_6,55.73//",
    "GSP27moksop_u:34661": " neha santyajyate kiñcin neha kiñcana gṛhyate /",
    "GSP27moksop_u:34662": " bāhyāntarakalākāraś cidātmaikaḥ prakāśate //MU_6,55.74//",
    "GSP27moksop_u:34663": " trijagac ciccamatkāras tv alaṃ bhedavikalpanaiḥ /",
    "GSP27moksop_u:34664": " cetitās smaś citi citā bāhyādy anyan na vidmahe //MU_6,55.75//",
    "GSP27moksop_u:34665": " abdher yathāmalam apāstasamastabhedaṃ svādv accham eva sakalaṃ dravam ekaśuddham /",
    "GSP27moksop_u:34666": " sarvaṃ tathedam apahastitabhedajātam ādyaṃ paraṃ padam anāmayam eva buddham //MU_6,55.76//",
    "GSP27moksop_u:34667": " indriyārthopalambhavicāro nāma sargaḥ",
    "GSP27moksop_u:34668": " ṣaṭpañcāśas sargaḥ",
    "GSP27moksop_u:34669": " vasiṣṭhaḥ:",
    "GSP27moksop_u:34670": " yo jīvasyoditas svapno nānākalanakomalaḥ /",
    "GSP27moksop_u:34671": " tam imaṃ viddhi saṃsāraṃ na satyaṃ nāpy asanmayam //MU_6,56.1//",
    "GSP27moksop_u:34672": " na puṃsa iva jīvasya svapnas sambhavati kvacit /",
    "GSP27moksop_u:34673": " tenaite jāgatā bhāvā jāgratsvapnaikatātra hi //MU_6,56.2//",
    "GSP27moksop_u:34674": " jīvasvapnam idaṃ dīrghaṃ kṣipraṃ ca pratibhāsate /",
    "GSP27moksop_u:34675": " asatyam apy avastutvād viddhi vedyavidāṃ vara //MU_6,56.3//",
    "GSP27moksop_u:34676": " svapnāt svapnāntaram iva gacchanto jīvajīvakāḥ /",
    "GSP27moksop_u:34677": " asatyam eva paśyanti ghanasatyatayā ciram //MU_6,56.4//",
    "GSP27moksop_u:34678": " ajaḍā jaḍatāṃ yātā jāḍye cājāḍyatoditā /",
    "GSP27moksop_u:34679": " asatye satyatā jātā jīvānubhavamohataḥ //MU_6,56.5//",
    "GSP27moksop_u:34680": " sthāṇor apy antar akhilaṃ paśyantas trijagadbhramam /",
    "GSP27moksop_u:34681": " bhramanti svapnasambhrāntā iha jīvāhirāśayaḥ //MU_6,56.6//",
    "GSP27moksop_u:34682": " sarvagatvād anantasya svasya jīvasya vai citeḥ /",
    "GSP27moksop_u:34683": " yad bhāvayanti cetanti tad evāśv eti satyatām //MU_6,56.7//",
    "GSP27moksop_u:34684": " puṇḍarīkākṣagaditām asaṃsaṅgagatiṃ śubhām /",
    "GSP27moksop_u:34685": " yām āliṅgya mahābāho jīvanmukto mahāmuniḥ //MU_6,56.8//",
    "GSP27moksop_u:34686": " pāṇḍoḥ putro 'rjuno nāma sukhaṃ jīvitam ātmanaḥ /",
    "GSP27moksop_u:34687": " kṣapayiṣyati nirduḥkhaṃ tathā kṣapaya jīvitam //MU_6,56.9//",
    "GSP27moksop_u:34688": " rāmaḥ:",
    "GSP27moksop_u:34689": " bhaviṣyati kadā brahmann arjunaḥ pāṇḍunandanaḥ /",
    "GSP27moksop_u:34690": " kīdṛśīṃ ca haris tasya kathayiṣyaty asaktatām //MU_6,56.10//",
    "GSP27moksop_u:34691": " vasiṣṭhaḥ:",
    "GSP27moksop_u:34692": " asti sanmātram ātmeti parikalpitanāmakam /",
    "GSP27moksop_u:34693": " sthitam ātmany anādyante nabhasīva mahānabhaḥ //MU_6,56.11//",
    "GSP27moksop_u:34694": " dṛśyate vimale tasminn ayaṃ saṃsāravibhramaḥ /",
    "GSP27moksop_u:34695": " kaṭakādi yathā hemni taraṅgādi yathāmbhasi //MU_6,56.12//",
    "GSP27moksop_u:34696": " caturdaśavidhā bhūtajātayaḥ prasphuranty alam /",
    "GSP27moksop_u:34697": " tasmin saṃsārajāle 'smiñ jāle śakunayo yathā //MU_6,56.13//",
    "GSP27moksop_u:34698": " tatra te yamacandrārkaśakrādyās saṃsṛtikramāḥ /",
    "GSP27moksop_u:34699": " bhūtapañcakasaṃsthānā lokapālatvam āgatāḥ //MU_6,56.14//",
    "GSP27moksop_u:34700": " idaṃ puṇyam upādeyaṃ heyaṃ pāpam idaṃ tv iti /",
    "GSP27moksop_u:34701": " tais svasaṅkalpaghaṭitā vedena sthāpitā sthitiḥ //MU_6,56.15//",
    "GSP27moksop_u:34702": " evaṃ prauḍhiṃ prayātāyāṃ vahantyāṃ ca ciraṃ ciram /",
    "GSP27moksop_u:34703": " acchinnāyāṃ vināśinyāṃ nadyām iva jagatsthitau //MU_6,56.16//",
    "GSP27moksop_u:34704": " vaivasvato yamo nāma lokapālaḥ pratāpavān /",
    "GSP27moksop_u:34705": " maraṇāṅkitasattākaprajāsaṃyamane sthitaḥ //MU_6,56.17//",
    "GSP27moksop_u:34706": " tasyādya yāvad anagha pravāhāpatite nije /",
    "GSP27moksop_u:34707": " karmaṇy acalasaṅkāśaṃ sthiraṃ cittam avasthitam //MU_6,56.18//",
    "GSP27moksop_u:34708": " bhagavān sa yamaḥ kiñcid vrataṃ praticaturyugam /",
    "GSP27moksop_u:34709": " tathāpi kurute bhūtadalanotthāghaśaṅkayā //MU_6,56.19//",
    "GSP27moksop_u:34710": " kadācid aṣṭau varṣāṇi daśa dvādaśa vāpi ca /",
    "GSP27moksop_u:34711": " kadācit pañca saptāpi kadācit ṣoḍaśāpi vā //MU_6,56.20//",
    "GSP27moksop_u:34712": " udāsīnavad āsīne tasmin niyamam āsthite /",
    "GSP27moksop_u:34713": " na hinasti jagajjāle mṛtyur bhūtāni kānicit //MU_6,56.21//",
    "GSP27moksop_u:34714": " tena nīrandhrabhūtaughaṃ nissañcāraṃ mahītalam /",
    "GSP27moksop_u:34715": " bhavati prāvṛṣi svedī kuñjako maṣakair iva //MU_6,56.22//",
    "GSP27moksop_u:34716": " atha tāni vicitrāṇi bhūtāni bahuyuktibhiḥ /",
    "GSP27moksop_u:34717": " kṣapayanti surā rāma bhuvo bhāranivṛttaye //MU_6,56.23//",
    "GSP27moksop_u:34718": " evaṃ yamasahasrāṇi vyavahāraśatāni ca /",
    "GSP27moksop_u:34719": " samatītāny anantāni bhūtāni ca jaganti ca //MU_6,56.24//",
    "GSP27moksop_u:34720": " vaivasvato 'dya tu yamo ya eva pitṛnāyakaḥ /",
    "GSP27moksop_u:34721": " anena tv adhunā sādho parikṣīṇeṣu keṣucit //MU_6,56.25//",
    "GSP27moksop_u:34722": " yugeṣv aghavighātāya varṣāṇi dvādaśātmanā /",
    "GSP27moksop_u:34723": " vratacaryeha kartavyā dūrāstakrūrakarmaṇā //MU_6,56.26//",
    "GSP27moksop_u:34724": " teneyam urvī nīrandhrā bhūtair martair amṛtyubhiḥ /",
    "GSP27moksop_u:34725": " dīnā praghanagulmeva bhārabhūtair bhaviṣyati //MU_6,56.27//",
    "GSP27moksop_u:34726": " bhūr bhāraparibhūtāṅgī hariṃ śaraṇam eṣyati /",
    "GSP27moksop_u:34727": " kāntā dasyuparābhūtā dīnā patim iva priyam //MU_6,56.28//",
    "GSP27moksop_u:34728": " harir dehadvayenātha mahīm avatariṣyati /",
    "GSP27moksop_u:34729": " devāṃśair akhilais sārdhaṃ naranāyakatāṃ gataiḥ //MU_6,56.29//",
    "GSP27moksop_u:34730": " vasudevasutas tv eko vāsudeva iti śrutaḥ /",
    "GSP27moksop_u:34731": " deho bhaviṣyati harer dvitīyaḥ pāṇḍavo 'rjunaḥ //MU_6,56.30//",
    "GSP27moksop_u:34732": " yudhiṣṭhira iti khyāto dharmaputro bhaviṣyati /",
    "GSP27moksop_u:34733": " ambhodhimekhalābhūpaḥ pāṇḍoḥ putras sa dharmavit //MU_6,56.31//",
    "GSP27moksop_u:34734": " duryodhana iti khyātas tasya bhrātā pitṛvyajaḥ /",
    "GSP27moksop_u:34735": " bhaviṣyati dṛḍhadvandvo bhīmo babhrur aher iva //MU_6,56.32//",
    "GSP27moksop_u:34736": " anyo'nyaṃ harator urvīṃ tayos saṅgrāmalālasāḥ /",
    "GSP27moksop_u:34737": " aṣṭādaśākṣauhiṇyo hi ghaṭiṣyanty atra bhīṣaṇāḥ //MU_6,56.33//",
    "GSP27moksop_u:34738": " tatkṣayeṇa vibhāratvaṃ bhuvo viṣṇuḥ kariṣyati /",
    "GSP27moksop_u:34739": " rāghavārjunadehena bṛhadgāṇḍīvadhanvanā //MU_6,56.34//",
    "GSP27moksop_u:34740": " viṣṇor arjunanāmāsau prākṛtaṃ bhāvam āsthitaḥ /",
    "GSP27moksop_u:34741": " harṣāmarṣānvito deho naradharmā bhaviṣyati //MU_6,56.35//",
    "GSP27moksop_u:34742": " senādvayagatān dṛṣṭvā svajanān maraṇonmukhān /",
    "GSP27moksop_u:34743": " viṣādam eṣyaty udyogaṃ yuddhāya na kariṣyati //MU_6,56.36//",
    "GSP27moksop_u:34744": " tam arjunābhidhaṃ dehaṃ prāptakāryaikasiddhaye /",
    "GSP27moksop_u:34745": " harir buddhena dehena bodhayiṣyati rāghava //MU_6,56.37//",
    "GSP27moksop_u:34746": " bhagavān:",
    "GSP27moksop_u:34747": " tvaṃ mānuṣeṇopahatāntarātmā viṣādamohābhibhavād visañjñaḥ /",
    "GSP27moksop_u:34748": " naṣṭas svam utsṛjya paraṃ prakāśaṃ tadātmatattvaṃ nanu rājasiṃha //MU_6,56.38//",
    "GSP27moksop_u:34749": " anantam avyaktam anādimadhyam ātmānam ālokaya saṃvidātman /",
    "GSP27moksop_u:34750": " saṃvidvapus sphāram alagnadoṣam ajo 'si nityo 'si nirāmayo 'si //MU_6,56.39//",
    "GSP27moksop_u:34751": " na jāyate mriyate vā kadācin nāyaṃ bhūtvā bhavitā vā na bhūyaḥ /",
    "GSP27moksop_u:34752": " ajo nityaś śāśvato 'yaṃ purāṇo na hanyate hanyamāne śarīre //MU_6,56.40//",
    "GSP27moksop_u:34753": " nārāyaṇāvatāro nāma sargaḥ",
    "GSP27moksop_u:34754": " saptapañcāśas sargaḥ",
    "GSP27moksop_u:34755": " bhagavān:",
    "GSP27moksop_u:34756": " ya enaṃ vetti hantāraṃ yaś cainaṃ manyate hatam /",
    "GSP27moksop_u:34757": " ubhau tau na vijānīto nāyaṃ hanti na hanyate //MU_6,57.1//",
    "GSP27moksop_u:34758": " anantasyaikarūpasya satas sūkṣmasya khād api /",
    "GSP27moksop_u:34759": " ātmanaḥ parameśasya kiṃ kathaṃ kena hanyate //MU_6,57.2//",
    "GSP27moksop_u:34760": " nārjunas tvaṃ na hantā tvam abhimānam alaṃ tyaja /",
    "GSP27moksop_u:34761": " jarāmaraṇanirmuktas svayam ātmāsi śāśvataḥ //MU_6,57.3//",
    "GSP27moksop_u:34762": " yasya nāhaṅkṛto bhāvo yasya buddhir na lipyate /",
    "GSP27moksop_u:34763": " hatvāpi sa imāṃl lokān na hanti na nibadhyate //MU_6,57.4//",
    "GSP27moksop_u:34764": " yaiva sañjāyate saṃvid antas saivānubhūyate /",
    "GSP27moksop_u:34765": " ayaṃ so 'ham idaṃ tan me ity atas saṃvidaṃ tyaja //MU_6,57.5//",
    "GSP27moksop_u:34766": " anayaiva ca yukto 'smi naṣṭo 'smīti ca bhārata /",
    "GSP27moksop_u:34767": " abhitas sukhaduḥkhābhyām avaśaḥ parikṛṣyase //MU_6,57.6//",
    "GSP27moksop_u:34768": " svātmāṃśaiḥ kriyamāṇāni guṇaiḥ karmāṇi bhāgaśaḥ /",
    "GSP27moksop_u:34769": " ahaṅkāravimūḍhātmā kartāham iti manyate //MU_6,57.7//",
    "GSP27moksop_u:34770": " cakṣuḥ paśyatu karṇaś ca śṛṇotu tvak spṛśatv iyam /",
    "GSP27moksop_u:34771": " rasanā ca rasaṃ yātu ko 'traiko 'ham iti sthitaḥ //MU_6,57.8//",
    "GSP27moksop_u:34772": " kalanākarmanirate manasy api mahāmate /",
    "GSP27moksop_u:34773": " na kaścid atrāham iti kleśabhāgī ka eva te //MU_6,57.9//",
    "GSP27moksop_u:34774": " bahubhis samavāyena yat kṛtaṃ tatra bhārata /",
    "GSP27moksop_u:34775": " eko 'bhimānaduḥkhena hāsāyaiva hi gṛhyate //MU_6,57.10//",
    "GSP27moksop_u:34776": " kāyena manasā buddhyā kevalair indriyair api /",
    "GSP27moksop_u:34777": " yoginaḥ karma kurvanti saṅgaṃ tyaktvātmasiddhaye //MU_6,57.11//",
    "GSP27moksop_u:34778": " ahantvaviṣacūrṇena yeṣāṃ kāyo na bhāvitaḥ /",
    "GSP27moksop_u:34779": " kurvanto 'pi haranto 'pi ta ete nirviṣūcikāḥ //MU_6,57.12//",
    "GSP27moksop_u:34780": " na kvacid rājate kāyo mamatvāmedhyadūṣitaḥ /",
    "GSP27moksop_u:34781": " prājño 'py atibahujño 'pi duśśīla iva mānavaḥ //MU_6,57.13//",
    "GSP27moksop_u:34782": " nirmamo nirahaṅkāras samaduḥkhasukhaḥ kṣamī /",
    "GSP27moksop_u:34783": " yas sa kāryam akāryaṃ vā kurvann api na lipyate //MU_6,57.14//",
    "GSP27moksop_u:34784": " idaṃ ca te pāṇḍusuta svakarma kṣātram uttamam /",
    "GSP27moksop_u:34785": " atikrūram api śreyas sukhāyaivodayāya ca //MU_6,57.15//",
    "GSP27moksop_u:34786": " api kutsitam apy antyam apy adharmamayaṃ kṛśam /",
    "GSP27moksop_u:34787": " śreyase svaṃ yathā karma na tathehāmṛtāsavaḥ //MU_6,57.16//",
    "GSP27moksop_u:34788": " mūrkhasyāpi svakarmaiva śreyase kim u sanmateḥ /",
    "GSP27moksop_u:34789": " matir galadahaṅkārā patitāpi na lipyate //MU_6,57.17//",
    "GSP27moksop_u:34790": " yogasthaḥ kuru karmāṇi saṅgaṃ tyaktvā dhanañjaya /",
    "GSP27moksop_u:34791": " nissaṅgas tvaṃ yathāprāptakarmāsi cen na badhyase //MU_6,57.18//",
    "GSP27moksop_u:34792": " śāntabrahmavapur bhūtvā karma brahmamayaṃ kuru /",
    "GSP27moksop_u:34793": " brahmārpitasamācāro brahmaiva bhavasi kṣaṇāt //MU_6,57.19//",
    "GSP27moksop_u:34794": " īśvarārpitasarvārtha īśvarātmā nirāmayaḥ /",
    "GSP27moksop_u:34795": " īśvaras sarvabhūtātmā bhava bhūṣitabhūtalaḥ //MU_6,57.20//",
    "GSP27moksop_u:34796": " sannyastasarvasaṅkalpas samaś śāntamanā muniḥ /",
    "GSP27moksop_u:34797": " sannyāsayogayuktātmā kurvan muktamatir bhava //MU_6,57.21//",
    "GSP27moksop_u:34798": " arjunaḥ:",
    "GSP27moksop_u:34799": " saṅgatyāgasya bhagavaṃs tathā brahmārpaṇasya ca /",
    "GSP27moksop_u:34800": " īśvarārpaṇarūpasya sannyāsasya ca sarvaga //MU_6,57.22//",
    "GSP27moksop_u:34801": " tathā jñānasya yogasya vibhāgaḥ kīdṛśaḥ prabho /",
    "GSP27moksop_u:34802": " krameṇa kathayaitan me mahāmohanivṛttidam //MU_6,57.23//",
    "GSP27moksop_u:34803": " bhagavān:",
    "GSP27moksop_u:34804": " sarvasaṅkalpasaṃśāntāv ekāntaghanavedanam /",
    "GSP27moksop_u:34805": " nakiñcidbhāvanākāraṃ yat tad brahma paraṃ viduḥ //MU_6,57.24//",
    "GSP27moksop_u:34806": " tadudyogaṃ vidur jñānaṃ yogaṃ ca kṛtabuddhayaḥ /",
    "GSP27moksop_u:34807": " brahma sarvaṃ jagad ahaṃ ceti brahmārpaṇaṃ viduḥ //MU_6,57.25//",
    "GSP27moksop_u:34808": " antaśśūnyaṃ bahiśśūnyaṃ pāṣāṇahṛdayopamam /",
    "GSP27moksop_u:34809": " śāntam ākāśakośācchaṃ na śūnyaṃ na dṛṣat param //MU_6,57.26//",
    "GSP27moksop_u:34810": " tata īṣad yad utthānam īṣad anyatayodaye /",
    "GSP27moksop_u:34811": " sa jagatpratibhāso 'yam ākāśa iva śūnyatā //MU_6,57.27//",
    "GSP27moksop_u:34812": " bhāgo 'ham iti ko 'py eṣa pratyekam uditaś citeḥ /",
    "GSP27moksop_u:34813": " koṭikoṭyaṃśakalitaḥ ka ivainaṃ prati grahaḥ //MU_6,57.28//",
    "GSP27moksop_u:34814": " vikalpabhede sphurite saṃvitsāramayātmani /",
    "GSP27moksop_u:34815": " vaicitryeṇāvicitre 'pi kim ekatrāpi vo grahaḥ //MU_6,57.29//",
    "GSP27moksop_u:34816": " apṛthagbhūta evaiṣa pṛthagbhūta iva sthitaḥ /",
    "GSP27moksop_u:34817": " pṛthag abdhir aparyanto nāham ity avagacchati //MU_6,57.30//",
    "GSP27moksop_u:34818": " yathehāhaṃ tathehāsi ghaṭādīhāsti markaṭaḥ /",
    "GSP27moksop_u:34819": " kham ihaivaṃ tathāmbvādi kim ahantāṃ prati grahaḥ //MU_6,57.31//",
    "GSP27moksop_u:34820": " iti jñānād vibhāgasya yo dvaitasya parikṣayaḥ /",
    "GSP27moksop_u:34821": " tyāgas saṅkalpajālānām asaṃsaṅgas sa kathyate //MU_6,57.32//",
    "GSP27moksop_u:34822": " samastakalpanājālasyeśvaraikatvabhāvanam /",
    "GSP27moksop_u:34823": " galitadvaitanirbhāsam etad eveśvarārpaṇam //MU_6,57.33//",
    "GSP27moksop_u:34824": " abhedavaśato bhedo nāmnaivaiṣāṃ cidātmani /",
    "GSP27moksop_u:34825": " bodhātmākhilaśabdārthaṃ jagad ekaṃ na saṃśayaḥ //MU_6,57.34//",
    "GSP27moksop_u:34826": " aham āśā jagad ahaṃ kham ahaṃ karma cāpy aham /",
    "GSP27moksop_u:34827": " kālo 'ham aham advaitaṃ dvaitaṃ cāham ahaṃ jagat //MU_6,57.35//",
    "GSP27moksop_u:34828": " manmanā bhava madbhakto madyājī māṃ namaskuru /",
    "GSP27moksop_u:34829": " mām evaiṣyasi matvaivam ātmānaṃ matparāyaṇaḥ //MU_6,57.36//",
    "GSP27moksop_u:34830": " arjunaḥ:",
    "GSP27moksop_u:34831": " dve rūpe tava deveśa paraṃ cāparam eva ca /",
    "GSP27moksop_u:34832": " kīdṛśaṃ tat kadā rūpaṃ tiṣṭhāmy āśritya siddhaye //MU_6,57.37//",
    "GSP27moksop_u:34833": " bhagavān:",
    "GSP27moksop_u:34834": " sāmānyaṃ paramaṃ caiva dve rūpe viddhi me 'nagha /",
    "GSP27moksop_u:34835": " pāṇyādiyuktaṃ sāmānyaṃ śaṅkhacakragadādharam //MU_6,57.38//",
    "GSP27moksop_u:34836": " paraṃ rūpam anādyantaṃ yan mamaikam anāmayam /",
    "GSP27moksop_u:34837": " brahmātmaparamātmādiśabdair etad udīryate //MU_6,57.39//",
    "GSP27moksop_u:34838": " yāvad apratibuddhas tvam anātmajñatayā sthitaḥ /",
    "GSP27moksop_u:34839": " tāvac caturbhujākāradevapūjāparo bhava //MU_6,57.40//",
    "GSP27moksop_u:34840": " tatkramāt samprabuddhas tvaṃ tato jñāsyasi tat param /",
    "GSP27moksop_u:34841": " mama rūpam anādyantaṃ yena bhūyo na jāyase //MU_6,57.41//",
    "GSP27moksop_u:34842": " yadi vā vedyavijñāto bhavāṃs tad arimardana /",
    "GSP27moksop_u:34843": " taṃ mamātmānam ātmānam ātmanaś cāśu saṃśraya //MU_6,57.42//",
    "GSP27moksop_u:34844": " idaṃ cāham idaṃ cāham iti yat pravadāmy aham /",
    "GSP27moksop_u:34845": " tad etad ātmatattvaṃ tan muhur vyapadiśāmy alam //MU_6,57.43//",
    "GSP27moksop_u:34846": " manye sādho prabuddho 'si pade viśrāntavān asi /",
    "GSP27moksop_u:34847": " saṅkalpair avamukto 'si satyaikātmamayo bhava //MU_6,57.44//",
    "GSP27moksop_u:34848": " sarvabhūtastham ātmānaṃ sarvabhūtāni cātmani /",
    "GSP27moksop_u:34849": " paśya tvaṃ yogayuktātmā sarvatra samadarśanaḥ //MU_6,57.45//",
    "GSP27moksop_u:34850": " sarvabhūtastham ātmānaṃ yo bhajaty aikyam āsthitaḥ /",
    "GSP27moksop_u:34851": " sarvathā vartamāno 'pi na sa bhūyo 'bhijāyate //MU_6,57.46//",
    "GSP27moksop_u:34852": " ekatvaṃ sarvaśabdārtha ekaśabdārtha ātmatā /",
    "GSP27moksop_u:34853": " ātmāpi ca na san nāsad gato yasyāśu tat sa sat //MU_6,57.47//",
    "GSP27moksop_u:34854": " trailokyacetasām antar āloko yaḥ prakāśajaḥ /",
    "GSP27moksop_u:34855": " anubhūtim upārūḍhas so 'yam ātmeti niścayaḥ //MU_6,57.48//",
    "GSP27moksop_u:34856": " trailokyapayasām antar yo rasānubhavas sthitaḥ /",
    "GSP27moksop_u:34857": " gavyānām abdhijānāṃ ca so 'yam ātmāsmi bhārata //MU_6,57.49//",
    "GSP27moksop_u:34858": " antas sarvaśarīrāṇāṃ yas sūkṣmo 'nubhavas sa ca /",
    "GSP27moksop_u:34859": " mukto 'nubhavanīyena so 'yam ātmāsmi sarvagaḥ //MU_6,57.50//",
    "GSP27moksop_u:34860": " samagrapayasām antar yathā ghṛtam avasthitam /",
    "GSP27moksop_u:34861": " tathā sarvapadārthānāṃ dehānāṃ ca sthitaḥ paraḥ //MU_6,57.51//",
    "GSP27moksop_u:34862": " sarvāmbhonidhiratnānāṃ sabāhyābhyantare yathā /",
    "GSP27moksop_u:34863": " tejas tathāsmi dehānām asaṃsthita iva sthitaḥ //MU_6,57.52//",
    "GSP27moksop_u:34864": " yathā kumbhasahasrāṇāṃ sabāhyābhyantare nabhaḥ /",
    "GSP27moksop_u:34865": " jagattrayaśarīrāṇāṃ tathātmāham avasthitaḥ //MU_6,57.53//",
    "GSP27moksop_u:34866": " muktāphalaśataughānāṃ tantuḥ protavapur yathā /",
    "GSP27moksop_u:34867": " tathāhaṃ dehalakṣāṇāṃ sthita ātmāsmy alakṣitaḥ //MU_6,57.54//",
    "GSP27moksop_u:34868": " brahmādau tṛṇaparyante padārthanikurumbake /",
    "GSP27moksop_u:34869": " sattāsāmānyam etad yat tam ātmānam ajaṃ viduḥ //MU_6,57.55//",
    "GSP27moksop_u:34870": " tad īṣatsphuritākāraṃ brahma brahmaiva tiṣṭhati /",
    "GSP27moksop_u:34871": " ahantādi jagattādi krameṇa bhramakāriṇā //MU_6,57.56//",
    "GSP27moksop_u:34872": " ātmaivedaṃ jagadrūpaṃ hanyate hanti cātra kim /",
    "GSP27moksop_u:34873": " śubhāśubhair jagadduḥkhaiḥ kim asyārjuna lipyate //MU_6,57.57//",
    "GSP27moksop_u:34874": " pratibimbeṣv ivādarśaṃ samaṃ sākṣivad āsthitam /",
    "GSP27moksop_u:34875": " naśyatsu na vinaśyantaṃ yaḥ paśyati sa paśyati //MU_6,57.58//",
    "GSP27moksop_u:34876": " idaṃ cāham idaṃ cāham itīdaṃ kathyate mayā /",
    "GSP27moksop_u:34877": " evam ātmāsi sarvātmā mām evaṃ viddhi pāṇḍava //MU_6,57.59//",
    "GSP27moksop_u:34878": " imās sarvāḥ pravartante sargapralayavikriyāḥ /",
    "GSP27moksop_u:34879": " ātmatantoś cito 'ntassthāḥ payasspandā ivāmbudhau //MU_6,57.60//",
    "GSP27moksop_u:34880": " yathopalatvaṃ śailānāṃ dārutvaṃ ca mahīruhām /",
    "GSP27moksop_u:34881": " taraṅgāṇāṃ jalatvaṃ ca padārthānāṃ tathātmatā //MU_6,57.61//",
    "GSP27moksop_u:34882": " sarvabhūtastham ātmānaṃ sarvabhūtāni cātmani /",
    "GSP27moksop_u:34883": " yaḥ paśyati tathātmānam akartāraṃ sa paśyati //MU_6,57.62//",
    "GSP27moksop_u:34884": " nānākāravikāreṣu taraṅgeṣu yathā payaḥ /",
    "GSP27moksop_u:34885": " kaṭakādiṣu vā hema bhūteṣv ātmā tathārjuna //MU_6,57.63//",
    "GSP27moksop_u:34886": " nānātaraṅgavṛndāni yathā lolāni vāriṇi /",
    "GSP27moksop_u:34887": " kaṭakādīni vā hemni tathā bhūtāni cātmani //MU_6,57.64//",
    "GSP27moksop_u:34888": " padārthajātaṃ bhūtādi bṛhad brahma ca bhārata /",
    "GSP27moksop_u:34889": " ekam evākhilaṃ viddhi pṛthaksthaṃ na manāg api //MU_6,57.65//",
    "GSP27moksop_u:34890": " kiṃ tadbhāvavikārāṇāṃ gamyam asti jagattraye /",
    "GSP27moksop_u:34891": " kva te vāpi jagat kiṃ vā kiṃ mudhā parimuhyasi //MU_6,57.66//",
    "GSP27moksop_u:34892": " iti śrutvāvagamyāntar bhāvayitvā suniścitam /",
    "GSP27moksop_u:34893": " jīvanmuktāś carantīha santas samarasāśayāḥ //MU_6,57.67//",
    "GSP27moksop_u:34894": " nirmānamohā jītasaṅgadoṣā adhyātmavidyā vinivṛttakāmāḥ /",
    "GSP27moksop_u:34895": " dvandvair vimuktās sukhaduḥkhasañjñair gacchanty amūḍhāḥ padam avyayaṃ tat //MU_6,57.68//",
    "GSP27moksop_u:34896": " arjunopadeśo nāma sargaḥ",
    "GSP27moksop_u:34897": " aṣṭapañcāśas sargaḥ",
    "GSP27moksop_u:34898": " bhagavān:",
    "GSP27moksop_u:34899": " bhūya eva mahābāho śṛṇu me paramaṃ vacaḥ /",
    "GSP27moksop_u:34900": " yat te 'haṃ prīyamāṇāya vakṣyāmi hitakāmyayā //MU_6,58.1//",
    "GSP27moksop_u:34901": " mātrāsparśās tu kaunteya śītoṣṇasukhaduḥkhadāḥ /",
    "GSP27moksop_u:34902": " āgamāpāyino 'nityās tāṃs titikṣasva bhārata //MU_6,58.2//",
    "GSP27moksop_u:34903": " te tu naikātmanaś cānye kvāto duḥkhaṃ kva vā sukham /",
    "GSP27moksop_u:34904": " anādyante 'navayave kutaḥ pūraṇakhaṇḍane //MU_6,58.3//",
    "GSP27moksop_u:34905": " saṃsthitā sparśamātrākhyā kalāsmin paramātmani /",
    "GSP27moksop_u:34906": " anante 'sanniveśādau hemnīva kaṭakāditā //MU_6,58.4//",
    "GSP27moksop_u:34907": " yaṃ hi na vyathayanty ete mātrāsparśā bhramātmakāḥ /",
    "GSP27moksop_u:34908": " samaduḥkhasukho dhīras so 'mṛtatvāya kalpate //MU_6,58.5//",
    "GSP27moksop_u:34909": " sarvatvād ātmanas tv ete ābhāsās saṃsthitā iva /",
    "GSP27moksop_u:34910": " asadrūpās tv asadrūpaṃ kathaṃ soḍhuṃ na śakyate //MU_6,58.6//",
    "GSP27moksop_u:34911": " manāg api na vidyete sukhaduḥkhe asarvage /",
    "GSP27moksop_u:34912": " sarvatvād ātmatattvasya sattā katham ivānayoḥ //MU_6,58.7//",
    "GSP27moksop_u:34913": " nāsato vidyate bhāvo nābhāvo vidyate sataḥ /",
    "GSP27moksop_u:34914": " nāsty eva sukhaduḥkhādi paramātmāsti sarvagaḥ //MU_6,58.8//",
    "GSP27moksop_u:34915": " sattvāsattvamatī tyaktvaivaitayor jagadātmanoḥ /",
    "GSP27moksop_u:34916": " tyaktvā nakiñcin madhyaṃ ca śeṣe baddhapado bhava //MU_6,58.9//",
    "GSP27moksop_u:34917": " na hṛṣyati sukhenātmā duḥkhair glāyati nārjuna /",
    "GSP27moksop_u:34918": " dṛṣadvac cetanātmāpi śarīrāntargato 'pi san //MU_6,58.10//",
    "GSP27moksop_u:34919": " jaḍaṃ cittādi duḥkhasya bhājanaṃ dehatāṃ gatam /",
    "GSP27moksop_u:34920": " na caitasmin kṣate kṣīṇe kiñcid evātmanaḥ kṣatam //MU_6,58.11//",
    "GSP27moksop_u:34921": " jaḍaṃ dehādi duḥkhāder yad idaṃ bhoktr iti sthitam /",
    "GSP27moksop_u:34922": " tan māyābhramam evāṅga viddhy abodhavaśotthitam //MU_6,58.12//",
    "GSP27moksop_u:34923": " na kiñcid eva dehādi na ca duḥkhādi vidyate /",
    "GSP27moksop_u:34924": " ātmano yat pṛthagbhūtaṃ kiṃ kenāto 'nubhūyate //MU_6,58.13//",
    "GSP27moksop_u:34925": " yad idaṃ kathayāmy atra tenaiṣā te vinaśyati /",
    "GSP27moksop_u:34926": " bhrāntir duravabodhotthā samyagbodhena bhārata //MU_6,58.14//",
    "GSP27moksop_u:34927": " yathā rajjvām ahibhayaṃ bodhān naśyaty abodhajam /",
    "GSP27moksop_u:34928": " tathā dehādi duḥkhādi bodhān naśyaty abodhajam //MU_6,58.15//",
    "GSP27moksop_u:34929": " viṣvag viśvam ajaṃ brahma na naśyati na jāyate /",
    "GSP27moksop_u:34930": " iti satyaṃ paraṃ viddhi bodhaḥ parama eṣa saḥ //MU_6,58.16//",
    "GSP27moksop_u:34931": " brahmārṇavataraṅgas tvaṃ kiñcid bhūtvā vilīyase /",
    "GSP27moksop_u:34932": " brahmāvarte sphurasy adya brahmaivāsi nirāmayam //MU_6,58.17//",
    "GSP27moksop_u:34933": " jagat kālaḥ kriyā deśas tvam ahaṃ sainikā iti /",
    "GSP27moksop_u:34934": " brahmaṇy evaṃ parispando nātra stas sadasatkramau //MU_6,58.18//",
    "GSP27moksop_u:34935": " jahi mānaṃ madaṃ śokaṃ bhayam īrṣyāṃ sukhāsukhe /",
    "GSP27moksop_u:34936": " dvaitam etad asadrūpam ekas sadrūpavān bhava //MU_6,58.19//",
    "GSP27moksop_u:34937": " puruṣākṣauhiṇīnāṃ tvaṃ kṣayeṇānubhavātmanā /",
    "GSP27moksop_u:34938": " brahmaṇā bṛṃhitaṃ yuddhaṃ brahma brahmamayaṃ kuru //MU_6,58.20//",
    "GSP27moksop_u:34939": " asaṃvidan sukhaṃ duḥkhaṃ lābhālābhau jayājayau /",
    "GSP27moksop_u:34940": " yuddhabrahmaikatāṃ gaccha brahmādistambha bhārata //MU_6,58.21//",
    "GSP27moksop_u:34941": " lābhālābhasamo bhūtvā bhūtvā nūnaṃ nakiñcana /",
    "GSP27moksop_u:34942": " jaḍo vāta iva spandī prasṛtaṃ kāryam ācara //MU_6,58.22//",
    "GSP27moksop_u:34943": " yat karoṣi yad aśnāsi yaj juhoṣi dadāsi yat /",
    "GSP27moksop_u:34944": " yat kariṣyasi kaunteya tad ātmeti sthiro bhava //MU_6,58.23//",
    "GSP27moksop_u:34945": " yanmayo yo bhavaty antas sa tad āpnoty asaṃśayam /",
    "GSP27moksop_u:34946": " brahmasatyam avāptuṃ tvaṃ brahmasatyamayo bhava //MU_6,58.24//",
    "GSP27moksop_u:34947": " anapekṣya phalaṃ brahma bhūtvā brahmeti bhāvitam /",
    "GSP27moksop_u:34948": " kriyate kevalaṃ karma brahmajñena yathāgatam //MU_6,58.25//",
    "GSP27moksop_u:34949": " karmaṇy akarma yaḥ paśyaty akarmaṇi ca karma yaḥ /",
    "GSP27moksop_u:34950": " sa buddhimān manuṣyeṣu sa coktas sarvakarmakṛt //MU_6,58.26//",
    "GSP27moksop_u:34951": " mā karmaphalahetur bhūr mā te saṅgo 'stv akarmaṇi /",
    "GSP27moksop_u:34952": " yogasthaḥ kuru karmāṇi saṅgaṃ tyaktvā dhanañjaya //MU_6,58.27//",
    "GSP27moksop_u:34953": " karmāsaktim anāśritya tathā nāśritya mūḍhatām /",
    "GSP27moksop_u:34954": " naiṣkarmyam apy anāśritya samas tiṣṭha yathāsthitam //MU_6,58.28//",
    "GSP27moksop_u:34955": " tyaktvā karmaphalāsaṅgaṃ nityatṛpto nirāśrayaḥ /",
    "GSP27moksop_u:34956": " karmaṇy abhipravṛtto 'pi naiva kiñcit karoti saḥ //MU_6,58.29//",
    "GSP27moksop_u:34957": " āsaktim āhuḥ kartṛtvam akartur api tad bhavet /",
    "GSP27moksop_u:34958": " maurkhye sthite hi manasi tasmān maurkhyaṃ parityajet //MU_6,58.30//",
    "GSP27moksop_u:34959": " paraṃ tajjñatvam āśritya nirāsakter mahātmanaḥ /",
    "GSP27moksop_u:34960": " sarvakarmaratasyāpi kartṛtodeti na kvacit //MU_6,58.31//",
    "GSP27moksop_u:34961": " akartṛtvād abhoktṛtvam abhoktṛtvāt samaikatā /",
    "GSP27moksop_u:34962": " samaikatvād anantatvaṃ tato brahmatvam ātatam //MU_6,58.32//",
    "GSP27moksop_u:34963": " nānātām alam utsṛjya paramātmaikatāṃ gataḥ /",
    "GSP27moksop_u:34964": " kurvan kāryam akāryaṃ ca naiva kartā tvam arjuna //MU_6,58.33//",
    "GSP27moksop_u:34965": " yasya sarve samārambhāḥ kāmasaṅkalpavarjitāḥ /",
    "GSP27moksop_u:34966": " jñānāgnidagdhakarmāṇaṃ tam āhuḥ paṇḍitaṃ budhāḥ //MU_6,58.34//",
    "GSP27moksop_u:34967": " samas somyas sthiras svasthaś śāntas sarvārthanisspṛhaḥ /",
    "GSP27moksop_u:34968": " yas tiṣṭhati sa suvyagro 'py alam avyagratāṃ gataḥ //MU_6,58.35//",
    "GSP27moksop_u:34969": " nirdvandvo nityasattvastho niryogakṣema ātmavān /",
    "GSP27moksop_u:34970": " yathāprāptānuvartī ca bhava bhūṣitabhūtalaḥ //MU_6,58.36//",
    "GSP27moksop_u:34971": " karmendriyāṇi saṃyamya ya āste manasā smaran /",
    "GSP27moksop_u:34972": " indriyārthān vimūḍhātmā mithyācāras sa ucyate //MU_6,58.37//",
    "GSP27moksop_u:34973": " yas tv indriyāṇi manasā niyamyārabhate 'rjuna /",
    "GSP27moksop_u:34974": " karmendriyaiḥ karmayogam asaktas sa viśiṣyate //MU_6,58.38//",
    "GSP27moksop_u:34975": " āpūryamāṇaṃ tv acalapratiṣṭhaṃ samudram āpaḥ praviśanti yadvat /",
    "GSP27moksop_u:34976": " tadvat kāmā yaṃ praviśanti sarve sa śāntim āpnoti na kāmakāmī //MU_6,58.39//",
    "GSP27moksop_u:34977": " arjunopākhyāna ātmajñānopadeśo nāma sargaḥ",
    "GSP27moksop_u:34978": " ekonaṣaṣṭitamas sargaḥ",
    "GSP27moksop_u:34979": " bhagavān:",
    "GSP27moksop_u:34980": " na kuryād bhogasantyāgaṃ na kuryād bhogabhāvanam /",
    "GSP27moksop_u:34981": " sthātavyaṃ susamenaiva yathāprāptānuvartinā //MU_6,59.1//",
    "GSP27moksop_u:34982": " anātmany ātmatāṃ dehe mā bhāvaya bhavātmani /",
    "GSP27moksop_u:34983": " ātmany evātmatāṃ satye bhāvayābhāvarūpiṇi //MU_6,59.2//",
    "GSP27moksop_u:34984": " dehanāśe mahābāho na kiñcid api naśyati /",
    "GSP27moksop_u:34985": " ātmanāśe hi nāśas syān na cātmā naśyati kvacit //MU_6,59.3//",
    "GSP27moksop_u:34986": " avināśam anādyantam ātmānam ajaraṃ viduḥ /",
    "GSP27moksop_u:34987": " naśyaty ātmeti durbodho mā tavāstv atiduḥkhadaḥ //MU_6,59.4//",
    "GSP27moksop_u:34988": " na kadācana naśyanti viditātmāna uttamāḥ /",
    "GSP27moksop_u:34989": " naśyanty aviditātmāno hy anātmany ātmamāninaḥ //MU_6,59.5//",
    "GSP27moksop_u:34990": " arjunaḥ:",
    "GSP27moksop_u:34991": " evaṃ cet taj jagannātha mūḍhānām api mānada /",
    "GSP27moksop_u:34992": " dehanāśe samutpanne manye naṣṭaṃ na kiñcana //MU_6,59.6//",
    "GSP27moksop_u:34993": " bhagavān:",
    "GSP27moksop_u:34994": " evam eva mahābāho na kiñcin naśyati kvacit /",
    "GSP27moksop_u:34995": " ātmaivāsty avināśātmā kiṃ tasya kva vinaśyati //MU_6,59.7//",
    "GSP27moksop_u:34996": " idaṃ naṣṭam idaṃ yuktam iti mohād bhramād ṛte /",
    "GSP27moksop_u:34997": " anyat tathā na paśyāmi vandhyāstrītanayaṃ yathā //MU_6,59.8//",
    "GSP27moksop_u:34998": " nāsato vidyate bhāvo nābhāvo vidyate sataḥ /",
    "GSP27moksop_u:34999": " ubhayor api dṛṣṭo 'ntas tv anayos tattvadarśibhiḥ //MU_6,59.9//",
    "GSP27moksop_u:35000": " avināśi tu tad viddhi yena sarvam idaṃ tatam /",
    "GSP27moksop_u:35001": " vināśam avyayasyāsya na kaścit kartum arhati //MU_6,59.10//",
    "GSP27moksop_u:35002": " antavanta ime dehā nityasyoktāś śarīriṇaḥ /",
    "GSP27moksop_u:35003": " anāśino 'prameyasya tasmād yudhyasva bhārata //MU_6,59.11//",
    "GSP27moksop_u:35004": " ātmaivaiko 'sti na dvitvam asatas sambhavaḥ kutaḥ /",
    "GSP27moksop_u:35005": " avināśas tv ananto 'sau sato nāśo na vidyate //MU_6,59.12//",
    "GSP27moksop_u:35006": " dvaitaikatvaparityāge yac cheṣam avaśiṣyate /",
    "GSP27moksop_u:35007": " śāntaṃ sadasator madhyaṃ tad astīha paraṃ padam //MU_6,59.13//",
    "GSP27moksop_u:35008": " arjunaḥ:",
    "GSP27moksop_u:35009": " tan mṛto 'smīti bhagavan kiṃrūḍheha nṛṇāṃ sthitiḥ /",
    "GSP27moksop_u:35010": " kathaṃ sthitau vā lokānāṃ tau svarganarakau prabho //MU_6,59.14//",
    "GSP27moksop_u:35011": " bhagavān:",
    "GSP27moksop_u:35012": " bhūmir āpo 'nalo vāyuḥ khaṃ mano buddhir eva ca /",
    "GSP27moksop_u:35013": " etattanmātrajātātmā jīvo deheṣu tiṣṭhati //MU_6,59.15//",
    "GSP27moksop_u:35014": " sa kṛṣyate vāsanayā rajjveva paśupotakaḥ /",
    "GSP27moksop_u:35015": " sa tiṣṭhati śarīrāntaḥ pañjare vihago yathā //MU_6,59.16//",
    "GSP27moksop_u:35016": " sa kālavaśato dehāj jarjaratvam upāgatāt /",
    "GSP27moksop_u:35017": " vāsanāvaśato yāti vṛkṣaparṇād raso yathā //MU_6,59.17//",
    "GSP27moksop_u:35018": " śrotraṃ cakṣus sparśanaṃ ca rasanaṃ ghrāṇam eva ca /",
    "GSP27moksop_u:35019": " gṛhītvaitāni saṃyāti vāyur gandhān ivāśayāt //MU_6,59.18//",
    "GSP27moksop_u:35020": " vāsanāvattvam evāsya deho netarayuktijaḥ /",
    "GSP27moksop_u:35021": " kṣīyate vāsanātyāge kṣīṇe bhavati tat padam //MU_6,59.19//",
    "GSP27moksop_u:35022": " vāsanāvān purā puṣṭo bhūtvā bhrāmyati yoniṣu /",
    "GSP27moksop_u:35023": " jīvo bhramabharākāro māyāpuruṣako yathā //MU_6,59.20//",
    "GSP27moksop_u:35024": " akṣasvabhāvān akhilāñ śarīrād vāsanāvaśaḥ /",
    "GSP27moksop_u:35025": " jīvo gṛhītvā saṃyāti puṣpād gandhān ivānilaḥ //MU_6,59.21//",
    "GSP27moksop_u:35026": " deho nisspandatām eti jīve kaunteya nirgate /",
    "GSP27moksop_u:35027": " nisspandāvayavābhogaś śāntavāta iva drumaḥ //MU_6,59.22//",
    "GSP27moksop_u:35028": " aceṣṭaś chedabhedādidoṣair āyāty adṛśyatām /",
    "GSP27moksop_u:35029": " mṛta ity ucyate loke deho vigatajīvitaḥ //MU_6,59.23//",
    "GSP27moksop_u:35030": " sa jīvaḥ prāṇamūrtiḥ khe yatra yatrāvatiṣṭhate /",
    "GSP27moksop_u:35031": " tatra svavāsanābhyāsāt paśyaty ākāram ātatam //MU_6,59.24//",
    "GSP27moksop_u:35032": " ayaṃ deho hi jīvena tv asann evāvalokitaḥ /",
    "GSP27moksop_u:35033": " asya nāśe 'nyam apy evaṃ paśyaty evāśu svapnavat //MU_6,59.25//",
    "GSP27moksop_u:35034": " yathaiva paśyaty ākārāṃs teṣāṃ nāśāṃs tathaiva saḥ /",
    "GSP27moksop_u:35035": " ādisarge bhāvanayā kilaivaṃ saṃvibhāvitaḥ //MU_6,59.26//",
    "GSP27moksop_u:35036": " jhagity udbhavakāle tu yad yathā dṛśyate puraḥ /",
    "GSP27moksop_u:35037": " ānirvāṇaṃ tad evāsyā avinābhāvisaṃvidaḥ //MU_6,59.27//",
    "GSP27moksop_u:35038": " prāktanaṃ vāsanājālaṃ puruṣārthena jīyate /",
    "GSP27moksop_u:35039": " yatnenādyatanenāśu yatanaṃ hyastanaṃ yathā //MU_6,59.28//",
    "GSP27moksop_u:35040": " ya eva puruṣārthena dṛṣṭo balavatā kṣaṇāt /",
    "GSP27moksop_u:35041": " pūrvottaranimeṣāṃśas sa eva jayati sphuṭam //MU_6,59.29//",
    "GSP27moksop_u:35042": " api sphuṭati vidhyaṇḍe vāti vā pralayānile /",
    "GSP27moksop_u:35043": " pauruṣaṃ hi yathāśāstram atas tyājyaṃ na dhīmatā //MU_6,59.30//",
    "GSP27moksop_u:35044": " narakasvargasargādi vāsanāvaśato 'bhitaḥ /",
    "GSP27moksop_u:35045": " prapaśyati cirābhyastaṃ jīvo jaraḍhamohadhīḥ //MU_6,59.31//",
    "GSP27moksop_u:35046": " arjunaḥ:",
    "GSP27moksop_u:35047": " narakasvargasargādisambhrameṣu jagatpate /",
    "GSP27moksop_u:35048": " kim asya kāraṇaṃ brūhi jīvasya janitasthiteḥ //MU_6,59.32//",
    "GSP27moksop_u:35049": " bhagavān:",
    "GSP27moksop_u:35050": " vāsanātmānam enaṃ tvaṃ jīvaṃ viddhi śarīrakam /",
    "GSP27moksop_u:35051": " svavāsanātmikaivāsya sattā saṃsṛtikāraṇam //MU_6,59.33//",
    "GSP27moksop_u:35052": " dhriyate saṃsṛtis tāvad yāvat sphurati vāsanā /",
    "GSP27moksop_u:35053": " svapnopamānā teneha śreyase vāsanākṣayaḥ //MU_6,59.34//",
    "GSP27moksop_u:35054": " arjunaḥ:",
    "GSP27moksop_u:35055": " cirābhyāsavaśāt prauḍhā saṃsārabhramakāriṇī /",
    "GSP27moksop_u:35056": " kimutthā devadeveśa vāsanā kṣīyate katham //MU_6,59.35//",
    "GSP27moksop_u:35057": " bhagavān:",
    "GSP27moksop_u:35058": " maurkhyamohasamucchrāyād anātmany ātmabhāvanāt /",
    "GSP27moksop_u:35059": " ajñānād ātmanas sādho sattām āyāti vāsanā //MU_6,59.36//",
    "GSP27moksop_u:35060": " bhāvitātmāsi kaunteya satyaṃ vijñātavān asi /",
    "GSP27moksop_u:35061": " ayaṃ so 'haṃ janā ete mameti tyaja vāsanāḥ //MU_6,59.37//",
    "GSP27moksop_u:35062": " vāsanāvilaye jīvo vilīno bhavati svayam /",
    "GSP27moksop_u:35063": " yo hi yatsattayocchūnas tannāśāt sa vilīyate //MU_6,59.38//",
    "GSP27moksop_u:35064": " dehe vilayam āyāte deśakālānyatākṛteḥ /",
    "GSP27moksop_u:35065": " ko 'sau bhājanatām eti janmano maraṇasya ca //MU_6,59.39//",
    "GSP27moksop_u:35066": " svayaṃ kalpitasaṅkalpam ātmarūpaṃ yad ābilam /",
    "GSP27moksop_u:35067": " tad eva vāsanākāraṃ jīvaṃ viddhi mahāmate //MU_6,59.40//",
    "GSP27moksop_u:35068": " anāyattam asaṅkalpam ātmarūpaṃ yad avyayam /",
    "GSP27moksop_u:35069": " prabodhād vāsanāmuktaṃ taṃ mokṣaṃ viddhi bhārata //MU_6,59.41//",
    "GSP27moksop_u:35070": " jīvann eva mahābāho tattvaṃ prekṣya yathāsthitam /",
    "GSP27moksop_u:35071": " vāsanāvāgurāmukto mukta ity abhidhīyate //MU_6,59.42//",
    "GSP27moksop_u:35072": " yo na nirvāsano nūnaṃ sarvadharmaparo 'pi saḥ /",
    "GSP27moksop_u:35073": " sarvajño 'py abhito baddhaḥ pañjarastho yathā khagaḥ //MU_6,59.43//",
    "GSP27moksop_u:35074": " durdarśanasya gagane śikhipiñchikeva sūkṣmāpi visphurati yasya na vāsanāntaḥ /",
    "GSP27moksop_u:35075": " muktas sa eva bhavatīha hi vāsanaiva bandho 'naghasya nanu tatkṣaya eva mokṣaḥ //MU_6,59.44//",
    "GSP27moksop_u:35076": " arjunopākhyāne jīvatvanirṇayo nāma sargaḥ",
    "GSP27moksop_u:35077": " ṣaṣṭitamas sargaḥ",
    "GSP27moksop_u:35078": " bhagavān:",
    "GSP27moksop_u:35079": " iti nirvāsanatvena jīvanmuktatayātmani /",
    "GSP27moksop_u:35080": " antaśśītalatām etya bandhuduḥkham alaṃ tyaja //MU_6,60.1//",
    "GSP27moksop_u:35081": " jarāmaraṇaniśśaṅka ākāśaviśadāśayaḥ /",
    "GSP27moksop_u:35082": " tyakteṣṭāniṣṭasaṅkalpo vītarāgo bhavānagha //MU_6,60.2//",
    "GSP27moksop_u:35083": " pravāhāpatitaṃ kāryam idaṃ kiñcid yathāgatam /",
    "GSP27moksop_u:35084": " kuru kāryam akārpaṇyaṃ na kiñcid iha naśyati //MU_6,60.3//",
    "GSP27moksop_u:35085": " pravāhāpatitaṃ karma svam eva kriyate hi yat /",
    "GSP27moksop_u:35086": " jīvanmuktasvabhāvo 'sāv ajīvanmuktatānyathā //MU_6,60.4//",
    "GSP27moksop_u:35087": " idaṃ karma tyajāmīdam āśrayāmīty anirmalam /",
    "GSP27moksop_u:35088": " mūḍhasya manaso rūpaṃ jñamanas tu samasthiti //MU_6,60.5//",
    "GSP27moksop_u:35089": " pravāhāpatitaṃ kāryaṃ kurvantaś śāntacetasaḥ /",
    "GSP27moksop_u:35090": " jīvanmuktās suṣuptasthās sphuranty ardhaprabuddhavat //MU_6,60.6//",
    "GSP27moksop_u:35091": " sthirāṃ saṃhṛtim āyānti kūrmāṅgānīva sarvaśaḥ /",
    "GSP27moksop_u:35092": " indriyāṇīndriyārthebhyo hṛdi jñasya svabhāvataḥ //MU_6,60.7//",
    "GSP27moksop_u:35093": " cinmātre vitate tantau dṛḍhe srag iva saṃsthitam /",
    "GSP27moksop_u:35094": " sadasadgrathitaṃ viśvaṃ viśvāṅge viśvakarmaṇi //MU_6,60.8//",
    "GSP27moksop_u:35095": " prasārite prasarati tv antardhiṃ yāti saṃvṛte /",
    "GSP27moksop_u:35096": " vicitraracanājālam ananyac cidvitānake //MU_6,60.9//",
    "GSP27moksop_u:35097": " ananyad apy anyad iva svāṅgarūpam anaṅgavat /",
    "GSP27moksop_u:35098": " citraṃ vitānaka iva sthitaṃ jagad idaṃ citi //MU_6,60.10//",
    "GSP27moksop_u:35099": " yathaivāracitaṃ citraṃ sthitaṃ citrakṛdīhite /",
    "GSP27moksop_u:35100": " tathā jātam ajātaṃ ca viśvaṃ saṃsthitam ātmani //MU_6,60.11//",
    "GSP27moksop_u:35101": " yathā sphurati kartavyaṃ citraṃ citrakṛtaś citi /",
    "GSP27moksop_u:35102": " viśvātmani tathā viśvaṃ kālatrayamayodayam //MU_6,60.12//",
    "GSP27moksop_u:35103": " abhitti trijagaccitraṃ kurute cittacitrakṛt /",
    "GSP27moksop_u:35104": " vyomni vyomātmakam api prasphuṭaṃ vṛttivartibhiḥ //MU_6,60.13//",
    "GSP27moksop_u:35105": " cittacitrakareṇādau citraṃ citraṃ vitānitam /",
    "GSP27moksop_u:35106": " paścād bhittiḥ kṛtā vyomarūpā cāsāv aho bhramaḥ //MU_6,60.14//",
    "GSP27moksop_u:35107": " apūrvaivātimāyeyaṃ kila yatra khakuḍyayoḥ /",
    "GSP27moksop_u:35108": " na manāg api bhedo 'sti sphuṭam apy upalabdhayoḥ //MU_6,60.15//",
    "GSP27moksop_u:35109": " imā yā upalakṣyante bhittayaś cittacitrajāḥ /",
    "GSP27moksop_u:35110": " vyomnaś śūnyatayā viddhi tās tāmarasalocana //MU_6,60.16//",
    "GSP27moksop_u:35111": " kṣaṇena cetasi yathā bhāto lokakṣayodayau /",
    "GSP27moksop_u:35112": " khātmā jagat tathaivedaṃ sabāhyābhyantaraṃ nabhaḥ //MU_6,60.17//",
    "GSP27moksop_u:35113": " cirantanamanorājyamātre 'smin kila satyatā /",
    "GSP27moksop_u:35114": " katham ālokite 'pi syāt satyaṃ nāsty eva vibhrame //MU_6,60.18//",
    "GSP27moksop_u:35115": " bhrameṇālokitas satyam ālokena vilīyate /",
    "GSP27moksop_u:35116": " dṛśyamānam api kṣāmaṃ śaradīvābhram ambare //MU_6,60.19//",
    "GSP27moksop_u:35117": " cittacitrakṛtaś citte saṃsthitāś citraputrikāḥ /",
    "GSP27moksop_u:35118": " bhittyabhāvād anādhārā bahis tribhuvanādikāḥ //MU_6,60.20//",
    "GSP27moksop_u:35119": " naitās santi na cāsi tvaṃ kiṃ kena parirudhyate /",
    "GSP27moksop_u:35120": " rodhyarodhakasammohaṃ tyaktvā khavimalo bhava //MU_6,60.21//",
    "GSP27moksop_u:35121": " pravṛttir eva kā vyomnaḥ pravṛttiś caiva khātmikā /",
    "GSP27moksop_u:35122": " ataḥ kālakriyākuḍyakalādi vimalaṃ nabhaḥ //MU_6,60.22//",
    "GSP27moksop_u:35123": " cittasaṃsthaṃ yathā citraṃ sadrūpam api khātmakam /",
    "GSP27moksop_u:35124": " vyomnaś śūnyatamaṃ viddhi tathedam akhilaṃ jagat //MU_6,60.23//",
    "GSP27moksop_u:35125": " cittabhittau kṛtaṃ citraṃ yac ciccitrakareṇa tat /",
    "GSP27moksop_u:35126": " sarvaṃ śūnyatayā vyomno manāg api na bhidyate //MU_6,60.24//",
    "GSP27moksop_u:35127": " yathā prakacataś citte jagannirmāṇasaṅkṣayau /",
    "GSP27moksop_u:35128": " kṣaṇenaiva tathaivemau bahissthāv iti viddhi he //MU_6,60.25//",
    "GSP27moksop_u:35129": " ādyakṣaṇamanorājye nānābhuvananāmani /",
    "GSP27moksop_u:35130": " kṣaṇabhāvini mohena kalpatā parikalpitā //MU_6,60.26//",
    "GSP27moksop_u:35131": " asad eva manorājyaṃ kartuṃ śaktaṃ yathā manaḥ /",
    "GSP27moksop_u:35132": " kṣaṇasya kalpīkaraṇe tathaiva balavan manaḥ //MU_6,60.27//",
    "GSP27moksop_u:35133": " kṣaṇaṃ kalpīkaroty etat tathālpaṃ kurute bahu /",
    "GSP27moksop_u:35134": " asat sat kurute kṣipram itīyaṃ bhrāntir utthitā //MU_6,60.28//",
    "GSP27moksop_u:35135": " kṣaṇam ādimanorājyaṃ pratibhātaṃ svabhāvataḥ /",
    "GSP27moksop_u:35136": " yad vicitrātma tad idaṃ jagajjālam iti sthitam //MU_6,60.29//",
    "GSP27moksop_u:35137": " sargo nirvāṇaniṣṭhatvān nimeṣam ayam utthitaḥ /",
    "GSP27moksop_u:35138": " pratibhāmātrato 'traiva kalpitā vajrasāratā //MU_6,60.30//",
    "GSP27moksop_u:35139": " cittacitrakṛtaś citsthaṃ jagaccitraṃ kacat sthitam /",
    "GSP27moksop_u:35140": " akuḍyam apy araṅgāḍhyam idaṃ sphāram ivāgrataḥ //MU_6,60.31//",
    "GSP27moksop_u:35141": " aho nu citraṃ nirbhitti citram ujjvalam utthitam /",
    "GSP27moksop_u:35142": " surañjanaṃ jagad iti sthitaṃ dṛṣṭivilobhanam //MU_6,60.32//",
    "GSP27moksop_u:35143": " nānātamomaṣīlekhaṃ nānātejo'ṃśarañjanam /",
    "GSP27moksop_u:35144": " nānākalaṅkāvayavaṃ nānārāgānurañjitam //MU_6,60.33//",
    "GSP27moksop_u:35145": " nānādṛṣṭivilāsāḍhyaṃ nānānubhavalocanam /",
    "GSP27moksop_u:35146": " nānābhrakograracanaṃ nānākārāgrapaścimam //MU_6,60.34//",
    "GSP27moksop_u:35147": " vyomanīlasaraḥphullatārācandrārkapaṅkajam /",
    "GSP27moksop_u:35148": " vicitraracanodyuktameghālīpattramañjari //MU_6,60.35//",
    "GSP27moksop_u:35149": " svakoṣṭhakābhilikhitasurāsuranṛputrikam /",
    "GSP27moksop_u:35150": " paramālokamakkoladhavalākāśakuḍyakam //MU_6,60.36//",
    "GSP27moksop_u:35151": " ākāśa eva racitā pratibhaikaraṅgā mugdhā jagattrayamanoharaputrikeyam /",
    "GSP27moksop_u:35152": " cinmātravaktraparirañjitasarvalokā līlākulā capalacittakacitrakartrā //MU_6,60.37//",
    "GSP27moksop_u:35153": " hemācalāṅgalatikā ghanakeśapāśā candrārkalocanavicālanadṛṣṭalokā /",
    "GSP27moksop_u:35154": " dharmārthakāmatrikayantritaśāstravastrā pātālatālacaraṇonnatabhūnitambā //MU_6,60.38//",
    "GSP27moksop_u:35155": " brahmendrarudraharibāhucatuṣṭayogrā satyānṛtonnatakucā kakubaṅgayaṣṭiḥ /",
    "GSP27moksop_u:35156": " abdhyantraveṣṭitamahītalapadmapīṭhapattrīkṛtācalamahābhuvanodarī ca //MU_6,60.39//",
    "GSP27moksop_u:35157": " rātryandhakāracapalabhrurahassmitoccais tārākarālapulakā grahadantapaṅktiḥ /",
    "GSP27moksop_u:35158": " cañcaccaturdaśavidhākulabhūtajātaromā dhvanatpralayavāridakambupūgā //MU_6,60.40//",
    "GSP27moksop_u:35159": " jīvānvitā gagana eva kṛtā vicitrā vyomātmikāciravilakṣaṇacitrakartrā /",
    "GSP27moksop_u:35160": " cittena citraparikarmavidā trilokī nānāvilāsavalitā varaputriketi //MU_6,60.41//",
    "GSP27moksop_u:35161": " jagaccitravarṇanaṃ nāma sargaḥ",
    "GSP27moksop_u:35162": " ekaṣaṣṭitamas sargaḥ",
    "GSP27moksop_u:35163": " bhagavān:",
    "GSP27moksop_u:35164": " idaṃ viddhi mahāścaryam arjuneha hi yat kila /",
    "GSP27moksop_u:35165": " pūrvaṃ sañjāyate citraṃ paścād bhittir udeti hi //MU_6,61.1//",
    "GSP27moksop_u:35166": " abhittāv utthite citre dṛśyate bhittir ātatā /",
    "GSP27moksop_u:35167": " aho nu citrā māyeyaṃ magnaṃ tumbu śilā plutā //MU_6,61.2//",
    "GSP27moksop_u:35168": " cittasthacitrasadṛśe vyomātmani jagattraye /",
    "GSP27moksop_u:35169": " vyomātmanas te kim iyam ahantā vyomatoditā //MU_6,61.3//",
    "GSP27moksop_u:35170": " sargavyoma kṛtaṃ vyomnā vyomni vyoma vilīyate /",
    "GSP27moksop_u:35171": " bhujyate vyomani vyoma vyoma vyomani cātatam //MU_6,61.4//",
    "GSP27moksop_u:35172": " veṣṭitaṃ vāsanārajjvā dīrghasaṃsṛtidāma yat /",
    "GSP27moksop_u:35173": " vāsanodveṣṭanenaiva tad ihodveṣṭyate 'rjuna //MU_6,61.5//",
    "GSP27moksop_u:35174": " pratibimbaṃ yathādarśe tathedaṃ brahmaṇi svayam /",
    "GSP27moksop_u:35175": " agamyaṃ chedabhedāder ādhārānanyatāvaśāt //MU_6,61.6//",
    "GSP27moksop_u:35176": " ananyac chedabhedādi brahmaṇi brahma cāmbaram /",
    "GSP27moksop_u:35177": " kiṃ kathaṃ kasya kenaitac chidyate vā kva bhidyate //MU_6,61.7//",
    "GSP27moksop_u:35178": " brahmatā brahmatāpūre jale jalam iva sphurat /",
    "GSP27moksop_u:35179": " sthitā samasamā vyoma nirmalā śāntam ātmani //MU_6,61.8//",
    "GSP27moksop_u:35180": " vāsyavāsakabhāvo 'to manāg api na bhidyate /",
    "GSP27moksop_u:35181": " tenehāvāsanībhāvo bodhāt sampanna eva te //MU_6,61.9//",
    "GSP27moksop_u:35182": " yo na nirvāsano nūnaṃ sarvadharmaparo 'pi saḥ /",
    "GSP27moksop_u:35183": " sarvajño 'py atibaddhātmā tapasvy api sa rāgavān //MU_6,61.10//",
    "GSP27moksop_u:35184": " yasyāsti vāsanābījam atyalpaṃ citibhūmigam /",
    "GSP27moksop_u:35185": " bṛhat sañjāyate tasya punas saṃsṛtikānanam //MU_6,61.11//",
    "GSP27moksop_u:35186": " abhyāsād dhṛdi rūḍhena satyasambodhavahninā /",
    "GSP27moksop_u:35187": " nirdagdhaṃ vāsanābījaṃ na bhūyaḥ parirohati //MU_6,61.12//",
    "GSP27moksop_u:35188": " dagdhaṃ tu vāsanābījaṃ na nimajjati vastuṣu /",
    "GSP27moksop_u:35189": " sukhaduḥkhādiṣu svacchaṃ tumbīpattram ivāmbhasi //MU_6,61.13//",
    "GSP27moksop_u:35190": " śāntātmā vigatabhavāmayo 'si jāto nirvāṇo dalitamahāmanovimohaḥ /",
    "GSP27moksop_u:35191": " samyagjñaś śrutam avagamya pāvanaṃ tat tiṣṭhātmavyavahṛtir ekaśāntarūpaḥ //MU_6,61.14//",
    "GSP27moksop_u:35192": " arjunaviśrāntir nāma sargaḥ",
    "GSP27moksop_u:35193": " dviṣaṣṭitamas sargaḥ",
    "GSP27moksop_u:35194": " arjunaḥ:",
    "GSP27moksop_u:35195": " naṣṭo mohas smṛtir labdhā tvatprasādān mayācyuta /",
    "GSP27moksop_u:35196": " sthito 'smi gatasandehaḥ kariṣye vacanaṃ tava //MU_6,62.1//",
    "GSP27moksop_u:35197": " bhagavān:",
    "GSP27moksop_u:35198": " vṛttayo yadi bodhena saṃśāntā hṛdaye sphuṭam /",
    "GSP27moksop_u:35199": " tac cittaṃ śāntam evāśu viddhi sattvam upāgatam //MU_6,62.2//",
    "GSP27moksop_u:35200": " atra tac cetyarahitaṃ pratyakcetananāmakam /",
    "GSP27moksop_u:35201": " vastu śiṣṭaṃ vinirmuktaṃ yat sarvaṃ sarvataś ca yat //MU_6,62.3//",
    "GSP27moksop_u:35202": " na kecana prabādhante tat padaṃ jagadādhayaḥ /",
    "GSP27moksop_u:35203": " bhūtalād gaganoḍḍīnaṃ vihaṅgamam ivotavaḥ //MU_6,62.4//",
    "GSP27moksop_u:35204": " pratyakcetanam ābhāsaṃ śuddhaṃ saṅkalpavarjitam /",
    "GSP27moksop_u:35205": " agamyam enam ātmānaṃ viddhi duṣṭadṛśām iha //MU_6,62.5//",
    "GSP27moksop_u:35206": " sarvātītapadasthasya citā śuddhasya vāsanā /",
    "GSP27moksop_u:35207": " na śaknoti padaṃ draṣṭuṃ janadṛṣṭir aher iva //MU_6,62.6//",
    "GSP27moksop_u:35208": " yatprāptau sarva eveme kṣīṇā ghaṭapaṭādayaḥ /",
    "GSP27moksop_u:35209": " varākī vāsanā tatra kiṃ karoti pare pade //MU_6,62.7//",
    "GSP27moksop_u:35210": " yathānalagiriṃ prāpya himaleśo vilīyate /",
    "GSP27moksop_u:35211": " śuddham āsādya cittattvam avidyā līyate tathā //MU_6,62.8//",
    "GSP27moksop_u:35212": " kva varākī rajastucchā vāsanā bhogabandhanī /",
    "GSP27moksop_u:35213": " kvāpūritajagajjālaś cittattvavipulānilaḥ //MU_6,62.9//",
    "GSP27moksop_u:35214": " tāvat sphuraty avidyeyaṃ nānākāravikāriṇī /",
    "GSP27moksop_u:35215": " yāvan na samparijñātaś śuddhas svātmāyam ātmanā //MU_6,62.10//",
    "GSP27moksop_u:35216": " sarvā dṛśyadṛśaḥ kṣīṇāś śuddhataivoditātatā /",
    "GSP27moksop_u:35217": " nabhasīva pade tasmin svātmany akhilapūraṇe //MU_6,62.11//",
    "GSP27moksop_u:35218": " samagrākārarūpaṃ tat samagrākāravarjitam /",
    "GSP27moksop_u:35219": " vāgatītaṃ paraṃ vastu kena nāmopamīyate //MU_6,62.12//",
    "GSP27moksop_u:35220": " viṣayaviṣaviṣūcikām atas tvaṃ nipuṇam ahaṃsthitivāsanām apāsya /",
    "GSP27moksop_u:35221": " abhimataparihārayatnayuktyā bhava virujo bhuvanaikanāthamūrtiḥ //MU_6,62.13//",
    "GSP27moksop_u:35222": " vasiṣṭhaḥ:",
    "GSP27moksop_u:35223": " iti gaditavati trilokanāthe kṣaṇam iva maunam avasthite purastāt /",
    "GSP27moksop_u:35224": " atha madhupa ivāsitābjaṣaṇḍe vacanam upaiṣyati tatra pāṇḍuputraḥ //MU_6,62.14//",
    "GSP27moksop_u:35225": " arjunaḥ:",
    "GSP27moksop_u:35226": " parigalitasamastaśokabhāvā param udayaṃ bhagavan matir gateyam /",
    "GSP27moksop_u:35227": " mama tava vacanena lokabhartur dinapatinā paribodhitābjinīva //MU_6,62.15//",
    "GSP27moksop_u:35228": " vasiṣṭhaḥ:",
    "GSP27moksop_u:35229": " ity uktvotthāya gāṇḍīvadhanvā sa harisārathiḥ /",
    "GSP27moksop_u:35230": " arjuno gatasandeho raṇalīlāṃ kariṣyati //MU_6,62.16//",
    "GSP27moksop_u:35231": " kariṣyati kṣatagajavājisārathidrutadravadrudhiramahānadīṃ bhuvam /",
    "GSP27moksop_u:35232": " śarotkaraprasaramayābhramaṇḍalītirohitadyumaṇivilocanāṃ divam //MU_6,62.17//",
    "GSP27moksop_u:35233": " arjunaviśrāntir nāma sargaḥ",
    "GSP27moksop_u:35234": " arjunopākhyānaṃ samāptam",
    "GSP27moksop_u:35235": " triṣaṣṭitamas sargaḥ",
    "GSP27moksop_u:35236": " vasiṣṭhaḥ:",
    "GSP27moksop_u:35237": " etāṃ dṛṣṭim avaṣṭabhya rāghavāghavighātinīm /",
    "GSP27moksop_u:35238": " tiṣṭha nissaṅgasannyāsabrahmārpaṇamayātmikām //MU_6,63.1//",
    "GSP27moksop_u:35239": " yasmin sarvaṃ yatas sarvaṃ yas sarvaṃ sarvataś ca yaḥ /",
    "GSP27moksop_u:35240": " yaś ca sarvamayo nitya ātmānaṃ viddhi taṃ param //MU_6,63.2//",
    "GSP27moksop_u:35241": " dūrastham apy adūrasthaṃ sarvagaṃ tvaṃ svam eva ca /",
    "GSP27moksop_u:35242": " tatsthas tattām avāpnoṣi tad evāsy astasaṃśayam //MU_6,63.3//",
    "GSP27moksop_u:35243": " yat saṃvedyavinirmuktaṃ saṃvedanam aninditam /",
    "GSP27moksop_u:35244": " cetyamuktacidābhāsaṃ tad viddhi paramaṃ padam //MU_6,63.4//",
    "GSP27moksop_u:35245": " sā parāt paramā kāṣṭhā sā dṛśāṃ dṛg anuttamā /",
    "GSP27moksop_u:35246": " sa mahimnāṃ ca mahimā gurūṇāṃ sa gurur guruḥ //MU_6,63.5//",
    "GSP27moksop_u:35247": " sa ātmā tac ca vijñānaṃ tac chūnyaṃ brahma tat param /",
    "GSP27moksop_u:35248": " tac chreyas sa śivaś śāntas sā vidyāparamā sthitiḥ //MU_6,63.6//",
    "GSP27moksop_u:35249": " yo 'yam antaścetanātmā sarvānubhavarūpakaḥ /",
    "GSP27moksop_u:35250": " yatra svadante sarvāṇi dravyāṇi svātmasattayā //MU_6,63.7//",
    "GSP27moksop_u:35251": " sa jagattilatailātmā sa jagadgṛhadīpakaḥ /",
    "GSP27moksop_u:35252": " sa jagatpādaparasas sa jagatpaśupālakaḥ //MU_6,63.8//",
    "GSP27moksop_u:35253": " sa tantur bhūtamuktānāṃ pariprotahṛdambaraḥ /",
    "GSP27moksop_u:35254": " sa bhūtamaricaughānāṃ paramā tiktatātatā //MU_6,63.9//",
    "GSP27moksop_u:35255": " sa padārthe padārthatvaṃ sa tucchatvam avastunaḥ /",
    "GSP27moksop_u:35256": " sa sato vastunas sattvam asattvam asataś ca saḥ //MU_6,63.10//",
    "GSP27moksop_u:35257": " jagadgṛhakriyābhāṇḍopaskarāṇāṃ sa dīpakaḥ /",
    "GSP27moksop_u:35258": " candrārkatārakātejas tenedaṃ prakaṭīkṛtam //MU_6,63.11//",
    "GSP27moksop_u:35259": " sarvaṃ prasṛtam etasmāc cetanāt paramātmanaḥ /",
    "GSP27moksop_u:35260": " svasaṃvittivicāreṇa svayam ātmaiṣa labhyate //MU_6,63.12//",
    "GSP27moksop_u:35261": " sarva eva jagadbhāvā avicāraṇacāravaḥ /",
    "GSP27moksop_u:35262": " avidyamānasadbhāvā vicāraviśarāravaḥ //MU_6,63.13//",
    "GSP27moksop_u:35263": " aham ādau jagajjāle mithyābhramabharātmani /",
    "GSP27moksop_u:35264": " ko bhūtvā kvānubadhnāmi dhṛtiṃ katham avāstavīm //MU_6,63.14//",
    "GSP27moksop_u:35265": " ādimadhyāntamananasaṅkalpakalanāsv aham /",
    "GSP27moksop_u:35266": " brahmākāśam anādyantaṃ keveyattā mamātmanaḥ //MU_6,63.15//",
    "GSP27moksop_u:35267": " itiniścayavān yo 'ntas samavyavahṛtir bahiḥ /",
    "GSP27moksop_u:35268": " udayāstamayonmuktas sthito 'nantas sa sarvadā //MU_6,63.16//",
    "GSP27moksop_u:35269": " nāstam eti na codeti sāmyaṃ samam avasthitam /",
    "GSP27moksop_u:35270": " yasya khasyeva śūnyatvaṃ sa mahātmeha sadvapuḥ //MU_6,63.17//",
    "GSP27moksop_u:35271": " bhāvādvaitapadārūḍhas suṣuptaparayā dhiyā /",
    "GSP27moksop_u:35272": " vyavahāry api hṛtkṣobhaṃ naity ādarśanaro yathā //MU_6,63.18//",
    "GSP27moksop_u:35273": " ādarśapuruṣasyeva vyavahāravato 'pi ca /",
    "GSP27moksop_u:35274": " na yasya hṛdayollekho manāg api sa muktibhāk //MU_6,63.19//",
    "GSP27moksop_u:35275": " avibhāgamatāv eva jñamaṇau pratibimbati /",
    "GSP27moksop_u:35276": " citeḥ paramavaimalyād vyavahāro yathāgataḥ //MU_6,63.20//",
    "GSP27moksop_u:35277": " ciccamatkṛtir eveyaṃ jagad ity avabhāsate /",
    "GSP27moksop_u:35278": " nehāsty aikyaṃ na ca dvitvam upadeśo 'pi tanmayaḥ //MU_6,63.21//",
    "GSP27moksop_u:35279": " vācyavācakaśiṣyehāgurvākhyais svacamatkṛtaiḥ /",
    "GSP27moksop_u:35280": " ātmanātmani śāntaiva cic camatkurute citi //MU_6,63.22//",
    "GSP27moksop_u:35281": " citpraspando hi saṃsāras tadaspandaḥ paraṃ padam /",
    "GSP27moksop_u:35282": " citspandaśamaneneyaṃ pariśāmyati saṃsṛtiḥ //MU_6,63.23//",
    "GSP27moksop_u:35283": " mahāciter nañarthāṃśabhāvo yo 'bhāvanakṣayaḥ /",
    "GSP27moksop_u:35284": " asann iva svabhāvena sa citspanda udāhṛtaḥ //MU_6,63.24//",
    "GSP27moksop_u:35285": " śūnyatvam ajaḍaṃ yat tat param āhuś citer vapuḥ /",
    "GSP27moksop_u:35286": " nañarthābhāvanā yātra saṃsṛtis sānubhūyate //MU_6,63.25//",
    "GSP27moksop_u:35287": " abhāvanāmātralayā sā ca nissārarūpiṇī /",
    "GSP27moksop_u:35288": " kevalaṃ kevalībhāvas svas sadrūpo 'vaśiṣyate //MU_6,63.26//",
    "GSP27moksop_u:35289": " citspanda eva saṃsāracakrapravahaṇaṃ viduḥ /",
    "GSP27moksop_u:35290": " mātṛmānaprameyādi kaṭakādīva hemani //MU_6,63.27//",
    "GSP27moksop_u:35291": " pṛthag asti na ca spandaś citer yas saṃsṛtir bhavet /",
    "GSP27moksop_u:35292": " cittvam eva cites spandas tadabodho hi saṃsṛtiḥ //MU_6,63.28//",
    "GSP27moksop_u:35293": " abodhamātraṃ citspandaḥ kaṭakatvam ivotthitam /",
    "GSP27moksop_u:35294": " bodhamātravilīne 'smiñ śuddhaṃ ciddhema śiṣyate //MU_6,63.29//",
    "GSP27moksop_u:35295": " satyāvabodhamātreṇa kṣīyate bhogabhāvanā /",
    "GSP27moksop_u:35296": " bhogābhāvanam eveha paramaṃ jñatvalakṣaṇam //MU_6,63.30//",
    "GSP27moksop_u:35297": " ime 'nabhimatās sarve jñasya bhogās svabhāvataḥ /",
    "GSP27moksop_u:35298": " bhavanti ko 'titṛpto hi durannaṃ kila vāñchati //MU_6,63.31//",
    "GSP27moksop_u:35299": " etad eva paraṃ viddhi jñatvasya paralakṣaṇam /",
    "GSP27moksop_u:35300": " svabhāvenaiva bhogānāṃ yat kilānabhivāñchanam //MU_6,63.32//",
    "GSP27moksop_u:35301": " cid aspandaiva sarvātmarūpiṇy astīti niścayaḥ /",
    "GSP27moksop_u:35302": " yo 'ntaḥ prarūḍhas svābhyāsāj jñatvaśabdena sa smṛtaḥ //MU_6,63.33//",
    "GSP27moksop_u:35303": " yo na bhuṅkte bhujyamānān api bhogān abuddhimān /",
    "GSP27moksop_u:35304": " lokānurodhasiddhyarthaṃ sa hanti laguḍair nabhaḥ //MU_6,63.34//",
    "GSP27moksop_u:35305": " vinākṛtrimayā yuktyā na siddhir adhigamyate /",
    "GSP27moksop_u:35306": " kvacid ātmani loke vā svāṅgāvadalanair api //MU_6,63.35//",
    "GSP27moksop_u:35307": " cic cetyacaityakoṭisthā tāvat paśyati vibhramam /",
    "GSP27moksop_u:35308": " iyaṃ yāvad abodhātmā spandate spandarūpiṇī //MU_6,63.36//",
    "GSP27moksop_u:35309": " samyagbodhodaye tv asyās spandāspandadaśākramāḥ /",
    "GSP27moksop_u:35310": " kvāpi yāntīva saṃśāntadīpavat sābhidhānakāḥ //MU_6,63.37//",
    "GSP27moksop_u:35311": " citaḥ prakāśarūpāyā dīpikāyās svabhāvataḥ /",
    "GSP27moksop_u:35312": " spandāspandamayī neha kathaivāsti manāg api //MU_6,63.38//",
    "GSP27moksop_u:35313": " yad aspandasya maruto na san nāsan na madhyagam /",
    "GSP27moksop_u:35314": " rūpaṃ tad eva saṃvittispandatā praśamocitā //MU_6,63.39//",
    "GSP27moksop_u:35315": " abhinno 'syāś cites spandaś śuddhacitsārarūpadhṛt /",
    "GSP27moksop_u:35316": " na bandhāya na mokṣāya sthita ātmani kevalam //MU_6,63.40//",
    "GSP27moksop_u:35317": " cic cen nañarthasaṃvittiṃ nirvāṇeva na vindate /",
    "GSP27moksop_u:35318": " tad bandhamokṣapakṣāder nāmāpi hi na vidyate //MU_6,63.41//",
    "GSP27moksop_u:35319": " mokṣo 'stv ity eva bandho 'ntaḥpūrṇatākṣayakāraṇaṃ /",
    "GSP27moksop_u:35320": " māstv itīty api bandhas te śreyase 'vedanaṃ param //MU_6,63.42//",
    "GSP27moksop_u:35321": " yad anābhāsam ajaḍaṃ tad viddhi paramaṃ padam /",
    "GSP27moksop_u:35322": " citas svarūpasaṃsthānam acetyonmukhatātmakam //MU_6,63.43//",
    "GSP27moksop_u:35323": " yas saṅkalpanaśabdārtharūpas spando mahāciteḥ /",
    "GSP27moksop_u:35324": " bandhamokṣādikārho 'sau prekṣyamāṇaḥ praśāmyati //MU_6,63.44//",
    "GSP27moksop_u:35325": " prekṣaṇād eva saṃśānte tv ahambhāve nirāspade /",
    "GSP27moksop_u:35326": " na vidmaḥ kena kiṃ kasya badhyate vātha mucyate //MU_6,63.45//",
    "GSP27moksop_u:35327": " saṅkalpa eva ca citer buddhaś ced avibhāgavān /",
    "GSP27moksop_u:35328": " tad asaṅkalpam aspandaṃ sarvaṃ jātam avāritam //MU_6,63.46//",
    "GSP27moksop_u:35329": " spande 'spandatayaivātte tanmayatvāt sadā citā /",
    "GSP27moksop_u:35330": " saṅkṣīṇa eva saṃsāro nisspande cidghane sthite //MU_6,63.47//",
    "GSP27moksop_u:35331": " citteja eva citspanda iti buddhe nirantaram /",
    "GSP27moksop_u:35332": " vyatiriktaś citas spando na kaścid avaśiṣyate //MU_6,63.48//",
    "GSP27moksop_u:35333": " asmin dṛśyamaye dīrghasvapne svapnāntaraṃ vrajan /",
    "GSP27moksop_u:35334": " na jño moham upādatte sarvagatvāt svasaṃvidaḥ //MU_6,63.49//",
    "GSP27moksop_u:35335": " yatrodeti prasabham aniśaṃ sarvasaṃvittisattā yasminn ete sakalakalanākāraṭaṅkā laganti /",
    "GSP27moksop_u:35336": " utpadyante svadanasubhagaṃ yatra sarvopalambhā dhyānenainaṃ tam avagamaya pratyagātmānam antaḥ //MU_6,63.50//",
    "GSP27moksop_u:35337": " pratyagātmāvabodhanaṃ nāma sargaḥ",
    "GSP27moksop_u:35338": " catuṣṣaṣṭitamas sargaḥ",
    "GSP27moksop_u:35339": " vasiṣṭhaḥ:",
    "GSP27moksop_u:35340": " enam āhuḥ paraṃ tattvaṃ viddhy enaṃ paramaṃ padam /",
    "GSP27moksop_u:35341": " vedmy enam ekam evāham eṣa evāsti netaraḥ //MU_6,64.1//",
    "GSP27moksop_u:35342": " ya eṣa pratyagātmāntas sarvasattaikadarpaṇaḥ /",
    "GSP27moksop_u:35343": " etasmād idam utpannaṃ jagad bījād iva drumaḥ //MU_6,64.2//",
    "GSP27moksop_u:35344": " buddhyahaṅkāracittādi varjayitvā jaḍātmakam /",
    "GSP27moksop_u:35345": " yatrānubhavitāntas te tad viddhi paramaṃ padam //MU_6,64.3//",
    "GSP27moksop_u:35346": " śuddhānubhavamātraṃ yan manobuddhyādivarjitam /",
    "GSP27moksop_u:35347": " mahācidabhidhaṃ puṇyaṃ tad etat paramaṃ padam //MU_6,64.4//",
    "GSP27moksop_u:35348": " tatsthā ete mahārūpā brahmaviṣṇuharādayaḥ /",
    "GSP27moksop_u:35349": " vibhūtibhis sphuranty uccair janās tuṣṭanṛpā iva //MU_6,64.5//",
    "GSP27moksop_u:35350": " ākāśagamanādyābhiḥ krīḍābhiḥ krīḍyate ciram /",
    "GSP27moksop_u:35351": " tatsthenaiva janeneha svarge svargaukasā yathā //MU_6,64.6//",
    "GSP27moksop_u:35352": " tat prāpya nāṅga mriyate tat prāpyāṅga na śocyate /",
    "GSP27moksop_u:35353": " tat prāpya kṣīyate nāṅga tat prāpyāṅga na badhyate //MU_6,64.7//",
    "GSP27moksop_u:35354": " apāraparamākāśarūpiṇaḥ paramātmanaḥ /",
    "GSP27moksop_u:35355": " sattāsāmānyarūpaṃ cen manāg api vibhāvyate //MU_6,64.8//",
    "GSP27moksop_u:35356": " tat tannimeṣamātreṇa jantur muktamanā muniḥ /",
    "GSP27moksop_u:35357": " kurvan saṃsārakarmāṇi na bhūyaḥ paritapyate //MU_6,64.9//",
    "GSP27moksop_u:35358": " rāmaḥ:",
    "GSP27moksop_u:35359": " mano buddhir ahaṅkāra iti yatra kṣayaṃ gatam /",
    "GSP27moksop_u:35360": " sattāsāmānyam ābhānaṃ kiṃ tat kīdṛśam ucyate //MU_6,64.10//",
    "GSP27moksop_u:35361": " vasiṣṭhaḥ:",
    "GSP27moksop_u:35362": " yad brahma sarvadehasthaṃ bhuṅkte pibati valgati /",
    "GSP27moksop_u:35363": " ādatte vinihanty atti saṃvitsaṃvedyavarjitam //MU_6,64.11//",
    "GSP27moksop_u:35364": " tat sarvagatam ādyantarahitaṃ sthitam ūrjitam /",
    "GSP27moksop_u:35365": " sattāsāmānyam akhilaṃ vastutattvam ihocyate //MU_6,64.12//",
    "GSP27moksop_u:35366": " tat sthitaṃ khatayā vyomni śabde śabdatayā sthitam /",
    "GSP27moksop_u:35367": " sparśe sthitaṃ sparśatayā tvaci tat tvaktayā sthitam //MU_6,64.13//",
    "GSP27moksop_u:35368": " rase līnaṃ rasatayā rasanāyāṃ ca tattayā /",
    "GSP27moksop_u:35369": " rūpe rūpatayā dṛṣṭaṃ netre līnaṃ ca dṛktayā //MU_6,64.14//",
    "GSP27moksop_u:35370": " ghrāṇe ghrāṇatayā dṛṣṭaṃ gandhe gandhatayoditam /",
    "GSP27moksop_u:35371": " puṣṭaṃ kāyatayā kāye bhūmāv api ca bhūtayā //MU_6,64.15//",
    "GSP27moksop_u:35372": " payastayā ca payasi vāyau vāyutayā sthitam /",
    "GSP27moksop_u:35373": " tejastayā tejasi ca buddhau buddhitayā gatam //MU_6,64.16//",
    "GSP27moksop_u:35374": " manastayā manasy antar ahaṅkṛtyāpy ahaṅkṛtau /",
    "GSP27moksop_u:35375": " rūḍhaṃ saṃvidi saṃvittyā citi cittvena cotthitam //MU_6,64.17//",
    "GSP27moksop_u:35376": " vṛkṣe vṛkṣatayā lagnaṃ paṭe paṭatayā sthitam /",
    "GSP27moksop_u:35377": " ghaṭe ghaṭatayā rūḍhaṃ vaṭe vaṭatayā sthitam //MU_6,64.18//",
    "GSP27moksop_u:35378": " sthāvare sthāvaratvena jaṅgamatvena jaṅgame /",
    "GSP27moksop_u:35379": " pāṣāṇatvena pāṣāṇe cetanatvena cetane //MU_6,64.19//",
    "GSP27moksop_u:35380": " amareṣv amaratvena naratvena nareṣu ca /",
    "GSP27moksop_u:35381": " tiryaktvena ca tiryakṣu krimitvena krimisthitau //MU_6,64.20//",
    "GSP27moksop_u:35382": " kālakrame kālatayā ṛtāv ṛtutayānayā /",
    "GSP27moksop_u:35383": " tuṭikṣaṇanimeṣādau saṃsthitas tattayā vibhuḥ //MU_6,64.21//",
    "GSP27moksop_u:35384": " śukle śuklatayā jātaṃ kṛṣṇe kṛṣṇatayā sthitam /",
    "GSP27moksop_u:35385": " kriyāsu spandarūpeṇa niyatau niyamena ca //MU_6,64.22//",
    "GSP27moksop_u:35386": " saṃsthitas saṃsthitau sthityā nāśe nāśatayā sthitaḥ /",
    "GSP27moksop_u:35387": " utpattirūpeṇotpattāv āsthitaḥ parameśvaraḥ //MU_6,64.23//",
    "GSP27moksop_u:35388": " bālye bālyena viśrānto yauvane yauvanena ca /",
    "GSP27moksop_u:35389": " jarasā ca jarārūpe maraṇe maraṇena ca //MU_6,64.24//",
    "GSP27moksop_u:35390": " iti sarvapadārthānām abhinnaḥ parameśvaraḥ /",
    "GSP27moksop_u:35391": " kallolaśīkarormīṇām abdhāv iva payobharaḥ //MU_6,64.25//",
    "GSP27moksop_u:35392": " nānātaiṣā tv asatyaiṣā satyenānena caiva hi /",
    "GSP27moksop_u:35393": " kalpitā citsvabhāvena vetālaś śiśunā yathā //MU_6,64.26//",
    "GSP27moksop_u:35394": " sarvatra saṃsthitimatā vigatāmayena vyāptaṃ mayedam akhilaṃ vividhair vilāsaiḥ /",
    "GSP27moksop_u:35395": " cidrūpiṇaiva kalitākalitātmaneti sarvopaśāntamatir āssva sukhaṃ mahātman //MU_6,64.27//",
    "GSP27moksop_u:35396": " vālmīkiḥ:",
    "GSP27moksop_u:35397": " ity uktavaty atha munau divaso jagāma sāyantanāya vidhaye 'stam ino jagāma /",
    "GSP27moksop_u:35398": " snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_6,64.28//",
    "GSP27moksop_u:35399": " vibhūtiyogopadeśo nāma sargaḥ",
    "GSP27moksop_u:35400": " pañcaṣaṣṭitamas sargaḥ",
    "GSP27moksop_u:35401": " rāmaḥ:",
    "GSP27moksop_u:35402": " yathāsmākaṃ mune svapnapurapattanamaṇḍalam /",
    "GSP27moksop_u:35403": " tathaiva padmajādīnāṃ yadi dehaparigrahaḥ //MU_6,65.1//",
    "GSP27moksop_u:35404": " tathaivedaṃ ca sañjātaṃ yadi sarvam asanmayam /",
    "GSP27moksop_u:35405": " tad asmākaṃ dṛḍhataraḥ pratyayaḥ katham utthitaḥ //MU_6,65.2//",
    "GSP27moksop_u:35406": " vasiṣṭhaḥ:",
    "GSP27moksop_u:35407": " asmatsargavad ābhāti pūrvasargaprajāpatiḥ /",
    "GSP27moksop_u:35408": " svajīvapratibhāsātmā vidyate na tu vāstavaḥ //MU_6,65.3//",
    "GSP27moksop_u:35409": " sarvagatvāc cites sarvaṃ jīvas sarvatra saṃsṛtiḥ /",
    "GSP27moksop_u:35410": " sā cāsatyā darśanotthā samyagdarśananāśinī //MU_6,65.4//",
    "GSP27moksop_u:35411": " svapnābhaḥ pratibhāso 'sya ya eṣa svayam utthitaḥ /",
    "GSP27moksop_u:35412": " ahantāpratyayaikātmā sa evātidṛḍhas sthitaḥ //MU_6,65.5//",
    "GSP27moksop_u:35413": " svapne kṣaṇavināśitvaṃ yathā puṃsā na dṛśyate /",
    "GSP27moksop_u:35414": " sargasvapne tathaivaitad brahmaṇāpi na lakṣyate //MU_6,65.6//",
    "GSP27moksop_u:35415": " svapno 'grapuruṣasyāsya pratibhāsaś ca yo bhavet /",
    "GSP27moksop_u:35416": " rāmāsmadādisargātmā bhavet tādṛśa eva saḥ //MU_6,65.7//",
    "GSP27moksop_u:35417": " yat svapnapuruṣāj jātaṃ tat svapnapuruṣātmakam /",
    "GSP27moksop_u:35418": " bhavatīty anubhūtaṃ hi yad bījaṃ tat phalaṃ yathā //MU_6,65.8//",
    "GSP27moksop_u:35419": " asatyam eva tad viddhi yad asatyena sādhyate /",
    "GSP27moksop_u:35420": " asaty arthe samarthe 'pi na yuktaṃ bhāvabandhanam //MU_6,65.9//",
    "GSP27moksop_u:35421": " asaty arthe samarthe 'pi sattā bhāvanasambhavā /",
    "GSP27moksop_u:35422": " yatas tena parityājyam asadbhāvanabhāvanam //MU_6,65.10//",
    "GSP27moksop_u:35423": " dṛḍhapratyayinas svapnapuruṣād yat samutthitam /",
    "GSP27moksop_u:35424": " bhavaty ātmani sargādi dṛḍhapratyayam eva tat //MU_6,65.11//",
    "GSP27moksop_u:35425": " nimeṣamātram evāyaṃ sargasvapnas sphuran sthitaḥ /",
    "GSP27moksop_u:35426": " tasmin nimeṣa evāsmatkalpatā parikalpitā //MU_6,65.12//",
    "GSP27moksop_u:35427": " sudīrghasvapnaṣaṇḍo 'yaṃ yathodeti prajāpateḥ /",
    "GSP27moksop_u:35428": " sargādyās sarvabhūtānāṃ pratyekam uditās tathā //MU_6,65.13//",
    "GSP27moksop_u:35429": " cittattvasyaiva bhāvena sargasvapnaparamparāḥ /",
    "GSP27moksop_u:35430": " sphuranty ambho dravatvena yathāvartavivartanaiḥ //MU_6,65.14//",
    "GSP27moksop_u:35431": " yadā svapnātmikaiveyaṃ sargalakṣmīr na vāstavī /",
    "GSP27moksop_u:35432": " idaṃ sambhavatīdaṃ no vety ataḥ pralayaṃ gatam //MU_6,65.15//",
    "GSP27moksop_u:35433": " yad yathā yādṛśaṃ dṛṣṭaṃ tat tādṛg vidyate tathā /",
    "GSP27moksop_u:35434": " na hi paryanuyujyante svapnavibhramanītayaḥ //MU_6,65.16//",
    "GSP27moksop_u:35435": " na tad asti jagaty asmin yan na sambhavati bhrame /",
    "GSP27moksop_u:35436": " vicitrās triṣu lokeṣu dṛśyante vastudṛṣṭayaḥ //MU_6,65.17//",
    "GSP27moksop_u:35437": " jalamadhye jvalaty agnir yathābdhau vaḍavānalaḥ /",
    "GSP27moksop_u:35438": " nagarāṇy ambare santi yathā vaimānikāśrayāḥ //MU_6,65.18//",
    "GSP27moksop_u:35439": " śilāsv abjāni jāyante hemādrāv iva pādapāḥ /",
    "GSP27moksop_u:35440": " ekāge sarvapuṣpāṇi santi kalpatarau yathā //MU_6,65.19//",
    "GSP27moksop_u:35441": " śilāḥ phalanti phalavad yathā ratnagulucchakāḥ /",
    "GSP27moksop_u:35442": " śilāntaḥ prāṇinas santi bhekā iva śilāntare //MU_6,65.20//",
    "GSP27moksop_u:35443": " dṛṣado vāri niryāti candrakāntopalād iva /",
    "GSP27moksop_u:35444": " nimeṣeṇa ghaṭo yāti paṭatāṃ śāpavān iva //MU_6,65.21//",
    "GSP27moksop_u:35445": " svāsattām api budhyante svapne svamaraṇaṃ yathā /",
    "GSP27moksop_u:35446": " adhogāmi jalaṃ vyomni ḍīyate 'bhragataṃ yathā //MU_6,65.22//",
    "GSP27moksop_u:35447": " vitānam iva khe vāri tiṣṭhati svarnadī yathā /",
    "GSP27moksop_u:35448": " uḍḍīyante śilās sthūlāḥ pakṣavanto 'drayo yathā //MU_6,65.23//",
    "GSP27moksop_u:35449": " śilātaḥ prāpyate sarvaṃ nanu cintāmaṇer iva /",
    "GSP27moksop_u:35450": " cintitāni phalanty āśu devodyānāntareṣv iva //MU_6,65.24//",
    "GSP27moksop_u:35451": " tāny eva na phalanty āśu mokṣādīnīva rāghava /",
    "GSP27moksop_u:35452": " acetano 'pi kurute karma yantrapumān iva //MU_6,65.25//",
    "GSP27moksop_u:35453": " evamādis tathānyaś ca vicitrārambhavibhramaḥ /",
    "GSP27moksop_u:35454": " dṛṣṭaś śambaragandharvavilāsair apy asambhavaḥ //MU_6,65.26//",
    "GSP27moksop_u:35455": " deśakālakriyādravyaratnaśambaraśāpajāḥ /",
    "GSP27moksop_u:35456": " mayagandharvajanitā anantās satyasambhavāḥ //MU_6,65.27//",
    "GSP27moksop_u:35457": " asambhavas sambhavānām apīhābhyupapadyate /",
    "GSP27moksop_u:35458": " sambhavāsambhavāṃśasya siddhayas svapnavibhramāḥ //MU_6,65.28//",
    "GSP27moksop_u:35459": " na tad asti na yat satyaṃ na tad asti na yan mṛṣā /",
    "GSP27moksop_u:35460": " sarvaṃ sarveṇa sarvatra svapne sargābhidhānake //MU_6,65.29//",
    "GSP27moksop_u:35461": " svapne nimagnadhīr jantuḥ paśyati sthiratāṃ yathā /",
    "GSP27moksop_u:35462": " sargasvapne magnabuddhiḥ paśyati sthiratāṃ tathā //MU_6,65.30//",
    "GSP27moksop_u:35463": " bhramād bhramāntaraṃ gacchan svapnāt svapnāntaraṃ vrajan /",
    "GSP27moksop_u:35464": " atisthirapratyayabhāg iha jīvo vimuhyati //MU_6,65.31//",
    "GSP27moksop_u:35465": " śvabhrāntaraṃ śvabhranipātadoṣāt samprāpnuvan mugdhamṛgaḥ prayāti /",
    "GSP27moksop_u:35466": " mohaṃ yathā pātamayaikarūpaṃ jīvas tathā saṃsṛtipātamūḍhaḥ //MU_6,65.32//",
    "GSP27moksop_u:35467": " jagatsvapnakathanaṃ nāma sargaḥ",
    "GSP27moksop_u:35468": " ṣaṭṣaṣṭitamas sargaḥ",
    "GSP27moksop_u:35469": " vasiṣṭhaḥ:",
    "GSP27moksop_u:35470": " atra rāghava vakṣye 'ham itihāsam imaṃ śṛṇu /",
    "GSP27moksop_u:35471": " yad vṛttaṃ kasyacid bhikṣoḥ kvacin mananaśālinaḥ //MU_6,66.1//",
    "GSP27moksop_u:35472": " āsīt kaścin mahābhikṣus samādhyabhyāsatatparaḥ /",
    "GSP27moksop_u:35473": " nityaṃ svavyavahāreṇa kṣapayann akhilaṃ dinam //MU_6,66.2//",
    "GSP27moksop_u:35474": " samādhyabhyāsaśuddhaṃ tat tasya cittaṃ kṣaṇena yat /",
    "GSP27moksop_u:35475": " cintayaty āśu tadbhāvaṃ gacchaty ambv iva vīcitām //MU_6,66.3//",
    "GSP27moksop_u:35476": " kadācit sa samādhānavirato 'tiṣṭhad ekadhīḥ /",
    "GSP27moksop_u:35477": " kañcit sañcintayām āsa svāsanasthaḥ kriyākramam //MU_6,66.4//",
    "GSP27moksop_u:35478": " tasya cintayato jātā pratibheyam atha svataḥ /",
    "GSP27moksop_u:35479": " bhāvayāmy āśu līlārthaṃ sāmānyajanavṛttitām //MU_6,66.5//",
    "GSP27moksop_u:35480": " iti sañcintya ceto 'sya sthitaṃ kiñcin narāntaram /",
    "GSP27moksop_u:35481": " spandasaṃsthānasantyāgamātreṇāvartake 'mbv iva //MU_6,66.6//",
    "GSP27moksop_u:35482": " tena cittanareṇātha kṛtaṃ nāmātmanīcchayā /",
    "GSP27moksop_u:35483": " jīvaṭo 'smīti sahasā kākatālīyavat sthitam //MU_6,66.7//",
    "GSP27moksop_u:35484": " jīvaṭo vijahārātha sa svapnapuruṣaś ciram /",
    "GSP27moksop_u:35485": " svapnanirmāṇanagare kasmiṃścit puravīthiṣu //MU_6,66.8//",
    "GSP27moksop_u:35486": " tatra pānaṃ papau matto bhṛṅgaḥ padmarasaṃ yathā /",
    "GSP27moksop_u:35487": " śilayeva dṛḍhaṃ piṣṭas suṣvāpa ghananidrayā //MU_6,66.9//",
    "GSP27moksop_u:35488": " svapne dadarśa vipratvaṃ pāṭhānuṣṭhānatuṣṭimat /",
    "GSP27moksop_u:35489": " pratibhāmātrasampannaṃ cittadeśāntarāptivat //MU_6,66.10//",
    "GSP27moksop_u:35490": " kadācit sa dvijaśreṣṭhas svāharvyāpāraniṣṭhayā /",
    "GSP27moksop_u:35491": " ājagāma ghanāṃ nidrāṃ bījatām iva pādapaḥ //MU_6,66.11//",
    "GSP27moksop_u:35492": " so 'py apaśyat svayaṃ svapne sāmantatvam athātmani /",
    "GSP27moksop_u:35493": " patākārathahastyaśvasenājaladamālitam //MU_6,66.12//",
    "GSP27moksop_u:35494": " sa sāmantaḥ kṛtāhāraḥ kadācid ghananidrayā /",
    "GSP27moksop_u:35495": " suṣvāpāntarvyavahṛtir bījatāyām iva drumaḥ //MU_6,66.13//",
    "GSP27moksop_u:35496": " apaśyad rājatāṃ svapne kakubvalayamālinīm /",
    "GSP27moksop_u:35497": " lālitāṃ bhogapūgena puṣpaughenartutām iva //MU_6,66.14//",
    "GSP27moksop_u:35498": " sa kadācin nṛpas svasthas suṣvāpāstamitehitaḥ /",
    "GSP27moksop_u:35499": " purobhāvinijācāras svaṃ kāryam iva kāraṇe //MU_6,66.15//",
    "GSP27moksop_u:35500": " apaśyad ātmani svapne surastrītvam aninditam /",
    "GSP27moksop_u:35501": " vṛkṣaḥ kesarasollāso mañjarītvam ivoditam //MU_6,66.16//",
    "GSP27moksop_u:35502": " sā reme surasenāsu devodyānasthalīṣu ca /",
    "GSP27moksop_u:35503": " kṣīrāmbhodhitaraṅgeṣu loleva harivallabhā //MU_6,66.17//",
    "GSP27moksop_u:35504": " suṣvāpa saikadā bālā mattodyānalatāgṛhe /",
    "GSP27moksop_u:35505": " saṃśāntasvamanasspandaṃ gandhalekheva paṅkaje //MU_6,66.18//",
    "GSP27moksop_u:35506": " dadarśātmany atha svapne saṃsargavaśatoditam /",
    "GSP27moksop_u:35507": " mṛgītvam ātmani svairam āvartatvam ivāmbutā //MU_6,66.19//",
    "GSP27moksop_u:35508": " sā mṛgī lolanayanā kadācin nidrayāhṛtā /",
    "GSP27moksop_u:35509": " svapne dadarśa vallītvaṃ svābhyāsād rūḍham ātmani //MU_6,66.20//",
    "GSP27moksop_u:35510": " tiryañco 'pi prapaśyanti svapnaṃ cittasvabhāvataḥ /",
    "GSP27moksop_u:35511": " dṛṣṭānto 'tra śukāśvebhasañjñāsmaraṇam akṣatam //MU_6,66.21//",
    "GSP27moksop_u:35512": " sā babhūva latā puṣpaphalapallavaśālinī /",
    "GSP27moksop_u:35513": " vanadevīvanodyānalatāgṛhavilāsinī //MU_6,66.22//",
    "GSP27moksop_u:35514": " bījāntassthāṅkurākārarūpayehādhirūḍhayā /",
    "GSP27moksop_u:35515": " sāpaśyad antassaṃvittyā sphuṭaṃ lavanam ātmanaḥ //MU_6,66.23//",
    "GSP27moksop_u:35516": " kañcit kālaṃ suṣuptasthakalayā jaḍatāṃ ghanam /",
    "GSP27moksop_u:35517": " anubhūya dadarśātha svātmānaṃ bhramaraṃ sthitam //MU_6,66.24//",
    "GSP27moksop_u:35518": " ṣaṭpado vijahārātha vane vanalatāsv asau /",
    "GSP27moksop_u:35519": " padminīṣu ca phullāsu taruṇīṣv iva vallabhaḥ //MU_6,66.25//",
    "GSP27moksop_u:35520": " bimbādharaṃ vidalayan svādayan kausumaṃ madhu /",
    "GSP27moksop_u:35521": " svapan kusumaśayyāsu bhuktvā vallīvilāsinīḥ //MU_6,66.26//",
    "GSP27moksop_u:35522": " sa babhūva sarojinyāṃ vyasanī bisanālavat /",
    "GSP27moksop_u:35523": " kvacid eva ratiṃ yāti ceto jaḍamater api //MU_6,66.27//",
    "GSP27moksop_u:35524": " tām ājagāma nalinīṃ pariloḍayituṃ gajaḥ /",
    "GSP27moksop_u:35525": " ramyavastukṣayāyaiva mūḍhānāṃ jṛmbhate manaḥ //MU_6,66.28//",
    "GSP27moksop_u:35526": " nalinīmathanenaiva samaṃ tena sa ṣaṭpadaḥ /",
    "GSP27moksop_u:35527": " guṇavattāntare rūḍhir iva cūrṇatvam āyayau //MU_6,66.29//",
    "GSP27moksop_u:35528": " bhramaro vāraṇālokād vāraṇālokabhāvanāt /",
    "GSP27moksop_u:35529": " dadarśātmānam ālolamattahastitayoditam //MU_6,66.30//",
    "GSP27moksop_u:35530": " śuṣkasāgaragambhīre gajaḥ khāte papāta ha /",
    "GSP27moksop_u:35531": " tamoghanaghane śūnye saṃsāra iva jīvakaḥ //MU_6,66.31//",
    "GSP27moksop_u:35532": " babhūva vallabho rājño mahān parabalāntakaḥ /",
    "GSP27moksop_u:35533": " sadā madabalakṣīvo ghūrṇann iva niśācaraḥ //MU_6,66.32//",
    "GSP27moksop_u:35534": " kadācid arinistriṃśacchinnas so 'stam upāyayau /",
    "GSP27moksop_u:35535": " vivekāsilatālūnarūpo jīva ivātmani //MU_6,66.33//",
    "GSP27moksop_u:35536": " paśyan gajaghaṭākumbhamaṇīn procchalitān alīn /",
    "GSP27moksop_u:35537": " utkrāman sa gajāj jīvo bhūyo drāgity abhūd aliḥ //MU_6,66.34//",
    "GSP27moksop_u:35538": " sevamāno vanalatāḥ punar āyāt sa padminīm /",
    "GSP27moksop_u:35539": " dustaro hi cirābhyāso vāsanānām abodhataḥ //MU_6,66.35//",
    "GSP27moksop_u:35540": " tatra hastikhurākrāntyā punar ācūrṇatāṃ yayau /",
    "GSP27moksop_u:35541": " pārśvasthahaṃsasaṃvittyā babhūva kalahaṃsakaḥ //MU_6,66.36//",
    "GSP27moksop_u:35542": " sa haṃsaḥ phullapadmāsu sarasīṣu ciraṃ caran /",
    "GSP27moksop_u:35543": " kadācid bahubhir haṃsais saṅgato virarāja ha //MU_6,66.37//",
    "GSP27moksop_u:35544": " brahmahaṃsātmikā saṃvid aśabdārthavatī manāk /",
    "GSP27moksop_u:35545": " tatra pusphora tasyāntaḥ prāgjāṇḍarasabarhivat //MU_6,66.38//",
    "GSP27moksop_u:35546": " sa tāṃ vibhāvayan dūrād dṛḍhaṃ dāśeṣuṇā hataḥ /",
    "GSP27moksop_u:35547": " tatsaṃvittyanusandhānāj jātaḥ padmajasārasaḥ //MU_6,66.39//",
    "GSP27moksop_u:35548": " tatrātisantatavivekavacovilāsair ābodhito 'dhigatapāvanavastudṛṣṭiḥ /",
    "GSP27moksop_u:35549": " muktas sthito nanu yugāntavidhau videhamuktena tena kila bhāvyam avaśyam eva //MU_6,66.40//",
    "GSP27moksop_u:35550": " bhikṣusaṃsārodāharaṇaṃ nāma sargaḥ",
    "GSP27moksop_u:35551": " saptaṣaṣṭitamas sargaḥ",
    "GSP27moksop_u:35552": " vasiṣṭhaḥ:",
    "GSP27moksop_u:35553": " sa kadācid dadarśātha rudraṃ rudrapure khagaḥ /",
    "GSP27moksop_u:35554": " vairiñcanalinīnālalīlālānebhalīlayā //MU_6,67.1//",
    "GSP27moksop_u:35555": " tatra buddhir abhūt tasya rudro 'ham iti niścitā /",
    "GSP27moksop_u:35556": " pratibimbaṃ varādarśe jhagity eva hi bimbati //MU_6,67.2//",
    "GSP27moksop_u:35557": " rudrībhūtavapus tatra tanuṃ tatyāja tām asau /",
    "GSP27moksop_u:35558": " gandhaḥ pavanatāṃ gacchan kusumastabakaṃ yathā //MU_6,67.3//",
    "GSP27moksop_u:35559": " rudro 'tha rudrabhavane vijahāra yadṛcchayā /",
    "GSP27moksop_u:35560": " tais taiś śivapurācārair gaṇagoṣṭhīgariṣṭhayā //MU_6,67.4//",
    "GSP27moksop_u:35561": " rudras tv anuttarajñānavilāsaikatayā tayā /",
    "GSP27moksop_u:35562": " svam aśeṣam udantaṃ tam apaśyat prāktanaṃ dhiyā //MU_6,67.5//",
    "GSP27moksop_u:35563": " nirāvaraṇavijñānavapus sa bhagavān haraḥ /",
    "GSP27moksop_u:35564": " uvāca svayam ekānte svasvapnaśatavismitaḥ //MU_6,67.6//",
    "GSP27moksop_u:35565": " aho nu citrā māyeyaṃ bata viśvavimohinī /",
    "GSP27moksop_u:35566": " asaty evāpi sadrūpā surūḍhā maruvārivat //MU_6,67.7//",
    "GSP27moksop_u:35567": " idamprathamam ākrāntacetyo 'haṃ cittatāṃ gataḥ /",
    "GSP27moksop_u:35568": " pūrvasampannasargasthagaganādivibhāvanāt //MU_6,67.8//",
    "GSP27moksop_u:35569": " yadṛcchāsthitajīvatvo bhūtatanmātrarañjitaḥ /",
    "GSP27moksop_u:35570": " kasmiṃścid abhavaṃ sarge bhikṣur akṣubhito 'bhitaḥ //MU_6,67.9//",
    "GSP27moksop_u:35571": " tenālayanibaddhena bahis svairavihāritā /",
    "GSP27moksop_u:35572": " līlāvilulitākārā yadā ramyeti bhāvitā //MU_6,67.10//",
    "GSP27moksop_u:35573": " sarvabhāvopamardena tadabhyāsavaśāt tadā /",
    "GSP27moksop_u:35574": " tām eva so 'nvabhūd bhikṣus tyaktvānyaṃ mananodayam //MU_6,67.11//",
    "GSP27moksop_u:35575": " camatkṛtiś cetasi yā rūḍhā saiva vijṛmbhate /",
    "GSP27moksop_u:35576": " vallī tyajati naidāghī pītam apy ambu mādhavam //MU_6,67.12//",
    "GSP27moksop_u:35577": " sa bhikṣur jīvaṭo bhūtvā jantur jaraḍhavāsanaḥ /",
    "GSP27moksop_u:35578": " teṣu deśeṣu babhrāma randhreṣv iva pipīlakaḥ //MU_6,67.13//",
    "GSP27moksop_u:35579": " ātmani dvijabhaktatvāt so 'paśyad dvijatām atha /",
    "GSP27moksop_u:35580": " bhāvo bhāvaviparyāse balavān eva vardhate //MU_6,67.14//",
    "GSP27moksop_u:35581": " sāmantatām avāpāsau vipras satatacintitām /",
    "GSP27moksop_u:35582": " sātatyena rasaḥ pītaḥ phalatām eti pādape //MU_6,67.15//",
    "GSP27moksop_u:35583": " rājyārthadharmakāryāṇāṃ kartṛtvāt so 'bhavan nṛpaḥ /",
    "GSP27moksop_u:35584": " sa kāmukatayā rājā surastrītvam avāpa ha //MU_6,67.16//",
    "GSP27moksop_u:35585": " lolalocanalobhena sā mṛgī rasaśālinī /",
    "GSP27moksop_u:35586": " babhūva vāsanāmohas tv aho duḥkhāya jantuṣu //MU_6,67.17//",
    "GSP27moksop_u:35587": " mṛgī satatacittasthā babhūva vipine latā /",
    "GSP27moksop_u:35588": " avaśyambhāvi lavanaṃ latikānubabhūva ha //MU_6,67.18//",
    "GSP27moksop_u:35589": " antassañjñācirābhyastaṃ bhramaratvam athātmani /",
    "GSP27moksop_u:35590": " sāpaśyad bhāvamardena sadātadbhāvabhāvitā //MU_6,67.19//",
    "GSP27moksop_u:35591": " sa vāraṇakhurakṣodam anubhūyātha bhāvitam /",
    "GSP27moksop_u:35592": " bhūyo bhūyaḥ prababhrāma mahāsaṃsṛtivibhramān //MU_6,67.20//",
    "GSP27moksop_u:35593": " saṃsāraśataparyante rudras so 'yam ahaṃ sthitaḥ /",
    "GSP27moksop_u:35594": " asmin saṃsārasaṃrambhe svamanomātrasambhṛte //MU_6,67.21//",
    "GSP27moksop_u:35595": " evaṃ saṃśāntarūpāsu saṃsārāraṇyabhūmiṣu /",
    "GSP27moksop_u:35596": " bahvīṣv aham abhibhrāntas tv aśūnyāsv iva bhūriśaḥ //MU_6,67.22//",
    "GSP27moksop_u:35597": " kasmiṃścid abhavaṃ sarge tv ahaṃ jīvaṭanāmakaḥ /",
    "GSP27moksop_u:35598": " kasmiṃścid brāhmaṇaśreṣṭhaḥ kasmiṃścid vasudhādhipaḥ //MU_6,67.23//",
    "GSP27moksop_u:35599": " haṃsaḥ padmavane bhūtvā vindhyakacche ca vāraṇaḥ /",
    "GSP27moksop_u:35600": " hariṇo hehayādrau ca daśām aham imāṃ gataḥ //MU_6,67.24//",
    "GSP27moksop_u:35601": " atra varṣasahasrāṇi caturyugaśatāni ca /",
    "GSP27moksop_u:35602": " samatītāny anantāni dinarturacitāni ca //MU_6,67.25//",
    "GSP27moksop_u:35603": " mama prathamam eva prāksphuritasya parāt padāt /",
    "GSP27moksop_u:35604": " sattvajātitayā rūḍho bhikṣutve yo jñatākramaḥ //MU_6,67.26//",
    "GSP27moksop_u:35605": " bhūyo bhūyo 'py atikramya gatasya brahmahaṃsatām /",
    "GSP27moksop_u:35606": " sa eva prāktano 'bhyāsaḥ phalitas saṅgamodayāt //MU_6,67.27//",
    "GSP27moksop_u:35607": " dṛḍhābhyāso ya evāsya jīvasyodety avighnataḥ /",
    "GSP27moksop_u:35608": " yonyantaraśatenāpi tam evaiṣo 'nudhāvati //MU_6,67.28//",
    "GSP27moksop_u:35609": " kākatālīyayogena kadācit sādhusaṅgamāt /",
    "GSP27moksop_u:35610": " aśubho vāsanābhyāso jīvasya vinivartate //MU_6,67.29//",
    "GSP27moksop_u:35611": " saṅgatyādikam evaiṣa kevalaṃ svodayaṃ prati /",
    "GSP27moksop_u:35612": " prāktano vāsanābhyāso hetuṃ laghum apekṣate //MU_6,67.30//",
    "GSP27moksop_u:35613": " yad yad abhyasyate 'jasram anyadehāntare 'pi ca /",
    "GSP27moksop_u:35614": " jāgratsvapneṣv asad api tat sad ity anubhūyate //MU_6,67.31//",
    "GSP27moksop_u:35615": " tat tad arthakriyākāri duḥkhāya ca sukhāya ca /",
    "GSP27moksop_u:35616": " udeti bhāvanā tasmād bhāvanābhāvanaṃ jayaḥ //MU_6,67.32//",
    "GSP27moksop_u:35617": " bhāvanaiva svam ātmānaṃ deho 'yam iti paśyati /",
    "GSP27moksop_u:35618": " svasattāmātravistāraṃ taṃ gulmatvam ivāṅkuraḥ //MU_6,67.33//",
    "GSP27moksop_u:35619": " bhāvanā prekṣyamāṇaiṣā na kiñcid api śiṣyate /",
    "GSP27moksop_u:35620": " naiva vidyata eveti tadbhrameṇālam astu naḥ //MU_6,67.34//",
    "GSP27moksop_u:35621": " bhramasyāsanmayasyāsya jātasyākāśavarṇavat /",
    "GSP27moksop_u:35622": " asaṃvedanamātraikamārjanīyasya vastutaḥ //MU_6,67.35//",
    "GSP27moksop_u:35623": " asanmayī kharūpaiṣā varaṃ sattaiva lālanī /",
    "GSP27moksop_u:35624": " pravartatāṃ vinodāya kim asan naḥ kariṣyati //MU_6,67.36//",
    "GSP27moksop_u:35625": " tat tān sarvān svasaṃsārān utthāyālokayāmy aham /",
    "GSP27moksop_u:35626": " kāṃścid ālokadānena tebhya ekīkaromy aham //MU_6,67.37//",
    "GSP27moksop_u:35627": " iti sañcintya rudro 'sau taṃ sargaṃ prajagāma ha /",
    "GSP27moksop_u:35628": " yatra bhikṣur vihārasthas suptaś śava iva sthitaḥ //MU_6,67.38//",
    "GSP27moksop_u:35629": " bodhayitvātha taṃ bhikṣuṃ cetasā cetanena ca /",
    "GSP27moksop_u:35630": " yojayām āsa sasmāra bhikṣur apy ātmano bhramam //MU_6,67.39//",
    "GSP27moksop_u:35631": " rudram ātmānam ālokya jīvaṭādimayaṃ tathā /",
    "GSP27moksop_u:35632": " bodhād avismayārho 'pi sthityarthaṃ vismayaṃ yayau //MU_6,67.40//",
    "GSP27moksop_u:35633": " atha rudras tathā bhikṣur dvāv evotthāya jagmatuḥ /",
    "GSP27moksop_u:35634": " kvāpi jīvaṭasaṃsāraṃ cidākāśaikakoṇagam //MU_6,67.41//",
    "GSP27moksop_u:35635": " tatra tadbhavanaṃ gatvā tad dvīpaṃ tac ca maṇḍalam /",
    "GSP27moksop_u:35636": " viṣayaṃ taṃ puraṃ tac ca tac ca pānavaṇiggṛham //MU_6,67.42//",
    "GSP27moksop_u:35637": " suptaṃ dadṛśatur naṣṭasañjñaṃ jīvaṭakaṃ śavam /",
    "GSP27moksop_u:35638": " sthāpayitvā vapurbhāraṃ prabhrāntaṃ bhavabhūmiṣu //MU_6,67.43//",
    "GSP27moksop_u:35639": " taṃ prabodhya niyojyāśu cetasā cetanena ca /",
    "GSP27moksop_u:35640": " ekarūpās trirūpās te rudrajīvaṭabhikṣukāḥ //MU_6,67.44//",
    "GSP27moksop_u:35641": " bodhavanto 'py abuddhābhā vismitā apy avismitāḥ /",
    "GSP27moksop_u:35642": " babhus tūṣṇīṃ sthitāś citre kṛtākārā iva kṣaṇam //MU_6,67.45//",
    "GSP27moksop_u:35643": " atha jagmuś ca te sarve kvacic cidvyomani sthitam /",
    "GSP27moksop_u:35644": " viprasaṃsāram ārambhaparabhūtasaghuṅghumam //MU_6,67.46//",
    "GSP27moksop_u:35645": " tatra tadbhavanaṃ gatvā tad dvīpaṃ tac ca maṇḍalam /",
    "GSP27moksop_u:35646": " viṣayaṃ taṃ ca taṃ grāmaṃ prāpus te brāhmaṇālayam //MU_6,67.47//",
    "GSP27moksop_u:35647": " vipraṃ te dadṛśus suptaṃ kalatravalitaṃ gṛhe /",
    "GSP27moksop_u:35648": " kaṇṭhe gṛhītaṃ brāhmaṇyā bahirjīvam iva sthitam //MU_6,67.48//",
    "GSP27moksop_u:35649": " taṃ prabodhya niyojyāśu cetasā cetanena ca /",
    "GSP27moksop_u:35650": " tasthus te bahavo 'py eke savismayam avismayāḥ //MU_6,67.49//",
    "GSP27moksop_u:35651": " atha jagmuś cidākāśakacitaṃ cetitaṃ ca taiḥ /",
    "GSP27moksop_u:35652": " sāmantanṛpasaṃsāram ārambhabharasundaram //MU_6,67.50//",
    "GSP27moksop_u:35653": " tatra tadbhavanaṃ prāpus tad dvīpaṃ tac ca maṇḍalam /",
    "GSP27moksop_u:35654": " sāmantaṃ dadṛśur mattaṃ suptaṃ paryaṅkapaṅkaje //MU_6,67.51//",
    "GSP27moksop_u:35655": " hemāvadātaṃ hemāṅgyā nihitaṃ kucakoṭare /",
    "GSP27moksop_u:35656": " bhramaryevānvitaṃ padmakośasuptaṃ madhuvratam //MU_6,67.52//",
    "GSP27moksop_u:35657": " kāntābhir abhyāvalitaṃ mañjarībhir iva drumam /",
    "GSP27moksop_u:35658": " dīpajālakamadhyasthaṃ ratnaugha iva kāñcanam //MU_6,67.53//",
    "GSP27moksop_u:35659": " taṃ prabodhya niyojyāśu cetasā cetanena ca /",
    "GSP27moksop_u:35660": " tasthus te bahavo 'py evaṃ savismayam avismayam //MU_6,67.54//",
    "GSP27moksop_u:35661": " atha te rājasaṃsāraṃ jagmus tatra prabodhya tam /",
    "GSP27moksop_u:35662": " tena sārdham athānyāsu bhremus saṃsṛtibhūmiṣu //MU_6,67.55//",
    "GSP27moksop_u:35663": " prāpya tāṃ brahmahaṃsehāṃ rudratāṃ sarva eva te /",
    "GSP27moksop_u:35664": " samājagmur virejuś ca rudrāṇām uttamaṃ śatam //MU_6,67.56//",
    "GSP27moksop_u:35665": " ekasaṃvid bhinnatanu citraceṣṭam aceṣṭitam /",
    "GSP27moksop_u:35666": " ekarūpam anekātma rūpaṃ ca parameśvaram //MU_6,67.57//",
    "GSP27moksop_u:35667": " rudrāṇāṃ tac chatam atha nirāvaraṇacinmayam /",
    "GSP27moksop_u:35668": " sarvasaṃsāragaṃ viddhi sthitaṃ sarvajagatsthiti //MU_6,67.58//",
    "GSP27moksop_u:35669": " daśa rudraśatānīha santi rāma mahānti ca /",
    "GSP27moksop_u:35670": " etad ekādaśaṃ viddhi saṃsāraṃ prati saṃsthitam //MU_6,67.59//",
    "GSP27moksop_u:35671": " yo yo hi yasya jīvasya saṃsāras samudeti hi /",
    "GSP27moksop_u:35672": " tatrāprabuddhā jīvaughāḥ paśyanti na parasparam //MU_6,67.60//",
    "GSP27moksop_u:35673": " milanti hi mitho buddhās taraṅgāmbv iva vāridhau /",
    "GSP27moksop_u:35674": " aprabuddhās svatāmātraniṣṭhā loṣṭavad āsthitāḥ //MU_6,67.61//",
    "GSP27moksop_u:35675": " yathā dravatvād vīcyambūny anyo'nyaṃ sammilanty alam /",
    "GSP27moksop_u:35676": " tathā prabuddhā jīvaughā mithaś cittvān milanty alam //MU_6,67.62//",
    "GSP27moksop_u:35677": " pratyekam uditāś caite saṃsāre jīvarāśayaḥ /",
    "GSP27moksop_u:35678": " ciddhātos sarvagatvena tv asatyās satyavat sthitāḥ //MU_6,67.63//",
    "GSP27moksop_u:35679": " yad yad ākhanyate bhūmes tat tan nāma yathāṅga mṛt /",
    "GSP27moksop_u:35680": " sarvagāyāś citer yad yad ūhyate tat tatheha cit //MU_6,67.64//",
    "GSP27moksop_u:35681": " sarvatra pañcabhūtāni yathānubhavasīha hi /",
    "GSP27moksop_u:35682": " tatheha sarvabhūtātma cittvaṃ sarvatra vidyate //MU_6,67.65//",
    "GSP27moksop_u:35683": " yat sālabhañjikāvṛnde śailastambhagate 'ṅgakam /",
    "GSP27moksop_u:35684": " prekṣyate tat tad evāśma tathā citi jagac citaḥ //MU_6,67.66//",
    "GSP27moksop_u:35685": " avedane pare śuddhe vedanaṃ yaj jaganti tat /",
    "GSP27moksop_u:35686": " akāraṇakam evaitac chūnyatvaṃ nabhaso yathā //MU_6,67.67//",
    "GSP27moksop_u:35687": " cidghane vedanaṃ dṛśyaṃ bandho mokṣas tv avedanaṃ /",
    "GSP27moksop_u:35688": " yad eva rucitaṃ te syāt tad evāśu dṛḍhīkuru //MU_6,67.68//",
    "GSP27moksop_u:35689": " sargāsargau bandhamokṣau vedanāvedanātmakau /",
    "GSP27moksop_u:35690": " abhinnau bodhataś caitau yathecchasi tathā kuru //MU_6,67.69//",
    "GSP27moksop_u:35691": " asaṃvittyaiva yan nāsti tannāśe kā kadarthanā /",
    "GSP27moksop_u:35692": " tūṣṇīmbhāvena yat prāpyaṃ prāptam evāśu viddhi tat //MU_6,67.70//",
    "GSP27moksop_u:35693": " yad vai vedanamātrātma tad aṅgāvedanakṣayam /",
    "GSP27moksop_u:35694": " tad vedanāvedanayor yad iṣṭaṃ tat samācara //MU_6,67.71//",
    "GSP27moksop_u:35695": " vīcir yathāmbhasi spando jagac citraṃ tathā citau /",
    "GSP27moksop_u:35696": " etāvanmātra evātra bhedo yad raghunandana //MU_6,67.72//",
    "GSP27moksop_u:35697": " deśakālakharūpeṣu satsu vīcyāditāmbhasi /",
    "GSP27moksop_u:35698": " jagadādau tu deśādyā asanto nirmitāś citā //MU_6,67.73//",
    "GSP27moksop_u:35699": " ābhāsuraṃ trijagad ity avabhāti bhāsvat saṃvedanaṃ cayanam ekacites svarūpam /",
    "GSP27moksop_u:35700": " vāci sthitaṃ bhavati caitad upoḍhabhedaṃ kliṣṭaṃ praśāntavacanas tu śivaḥ parātmā //MU_6,67.74//",
    "GSP27moksop_u:35701": " saṃvedanaṃ sarga itīha śabdāv arthena bhinnau na kadācid etau /",
    "GSP27moksop_u:35702": " vīcyambhasī dve iti nocitoktir jñasyājñatāyāṃ tv idam eva yuktam //MU_6,67.75//",
    "GSP27moksop_u:35703": " svapnaśatarudropākhyāne saṃsāraśatānveṣaṇaṃ nāma sargaḥ",
    "GSP27moksop_u:35704": " aṣṭaṣaṣṭitamas sargaḥ",
    "GSP27moksop_u:35705": " rāmaḥ:",
    "GSP27moksop_u:35706": " jīvaṭabrāhmaṇādīnāṃ haṃsāntānāṃ munīśvara /",
    "GSP27moksop_u:35707": " bhikṣusvapnaśarīrāṇāṃ sampannaṃ kim ataḥ param //MU_6,68.1//",
    "GSP27moksop_u:35708": " vasiṣṭhaḥ:",
    "GSP27moksop_u:35709": " rudreṇa saha sambhūya prabuddhās sarva eva te /",
    "GSP27moksop_u:35710": " mithaś ca dṛṣṭasaṃsārā rudrāṃśās sukhinas sthitāḥ //MU_6,68.2//",
    "GSP27moksop_u:35711": " tena rudreṇa tāṃ māyām avalokya tathoditām /",
    "GSP27moksop_u:35712": " svāṃśās tām eva saṃsārasthitiṃ te preṣitāḥ punaḥ //MU_6,68.3//",
    "GSP27moksop_u:35713": " rudraḥ:",
    "GSP27moksop_u:35714": " gacchatāśu nijaṃ sthānaṃ tatra bhuktvā kalatrakaiḥ /",
    "GSP27moksop_u:35715": " kañcit kālaṃ samaṃ bhogān matsakāśam upaiṣyatha //MU_6,68.4//",
    "GSP27moksop_u:35716": " bhaviṣyatha madaṃśā me gaṇā matpurabhūṣaṇāḥ /",
    "GSP27moksop_u:35717": " tato mahāpralayato yāsyāmas tat padaṃ saha //MU_6,68.5//",
    "GSP27moksop_u:35718": " ity uktvā bhagavān rudras teṣāṃ so 'ntaradhīyata /",
    "GSP27moksop_u:35719": " anyasaṃsārasaṃsthānāṃ rudrāṇāṃ madhyam āyayau //MU_6,68.6//",
    "GSP27moksop_u:35720": " prayayus svāspadaṃ te 'pi jīvaṭabrāhmaṇādayaḥ /",
    "GSP27moksop_u:35721": " svakalatrais samaṃ dehaṃ kṣapayitvātha kālataḥ //MU_6,68.7//",
    "GSP27moksop_u:35722": " rudralokaṃ samāsādya bhaviṣyanti gaṇottamāḥ /",
    "GSP27moksop_u:35723": " kadācid vyomni dṛśyante tārakākāradhāriṇaḥ //MU_6,68.8//",
    "GSP27moksop_u:35724": " rāmaḥ:",
    "GSP27moksop_u:35725": " bhikṣusaṅkalparūpās te jīvaṭabrāhmaṇādayaḥ /",
    "GSP27moksop_u:35726": " kathaṃ satyatvam āyātās saṅkalpārtheṣv asatyatā //MU_6,68.9//",
    "GSP27moksop_u:35727": " vasiṣṭhaḥ:",
    "GSP27moksop_u:35728": " saṅkalpasatyatāstīśe saṅkalpāsatyatāsty aje /",
    "GSP27moksop_u:35729": " yatra yan nāsti tan nāsti yatas sarvātma tat padam //MU_6,68.10//",
    "GSP27moksop_u:35730": " yat svapne dṛśyate yac ca saṅkalpair avalokyate /",
    "GSP27moksop_u:35731": " tat tathā vidyate tatra sarvakālaṃ tadātmakam //MU_6,68.11//",
    "GSP27moksop_u:35732": " taddeśakālātmikayā tayaivāvasthayāpyate /",
    "GSP27moksop_u:35733": " taddeśakālātmikayā gatyā deśāntaraṃ yathā //MU_6,68.12//",
    "GSP27moksop_u:35734": " deśād deśāntaraṃ yadvad yatnagatyādikaṃ vinā /",
    "GSP27moksop_u:35735": " na labhyate tathā svapno vinā tattāṃ na labhyate //MU_6,68.13//",
    "GSP27moksop_u:35736": " sarvam asti citaḥ kośe yad yathālokayaty asau /",
    "GSP27moksop_u:35737": " cit tat tathā tadāpnoti sarvātmatvād avikṣatam //MU_6,68.14//",
    "GSP27moksop_u:35738": " saṅkalpasvapnavastv aṅga yayā ca daśayāpyate /",
    "GSP27moksop_u:35739": " paramābhyāsayogābhyāṃ vinā seha na labhyate //MU_6,68.15//",
    "GSP27moksop_u:35740": " yeṣāṃ tu yogavijñānadṛṣṭayaḥ phalitās sthitāḥ /",
    "GSP27moksop_u:35741": " sarvaṃ sarvatra paśyanti ta ete śaṅkarādayaḥ //MU_6,68.16//",
    "GSP27moksop_u:35742": " idam agragataṃ vastu tathāsaṅkalpitaṃ ca yaḥ /",
    "GSP27moksop_u:35743": " prārthayaty ubhayabhraṃśaṃ sa prāpnoty ubhayāśrayāt //MU_6,68.17//",
    "GSP27moksop_u:35744": " sarvaṃ hy abhimataṃ kāryam ekaniṣṭhasya sidhyati /",
    "GSP27moksop_u:35745": " dakṣiṇāṃ kakubhaṃ gacchan kaḥ prāpnoty uttarāṃ diśam //MU_6,68.18//",
    "GSP27moksop_u:35746": " saṅkalpārthaparair eva saṅkalpārtho 'vagamyate /",
    "GSP27moksop_u:35747": " agrasthārthaparair agrasaṃsthito 'rtho 'vagamyate //MU_6,68.19//",
    "GSP27moksop_u:35748": " agrasthabuddhisaṃsthe 'smin kalpitaṃ prāptum icchati /",
    "GSP27moksop_u:35749": " yas sa nā naikaniṣṭhatvāt tadā tan nāśayed dvayam //MU_6,68.20//",
    "GSP27moksop_u:35750": " tasmād ekārthaniṣṭhatvād bhikṣujīvena rudratām /",
    "GSP27moksop_u:35751": " prāpya sarvātmano labdhaṃ padāt sarvaṃ tathāsthiteḥ //MU_6,68.21//",
    "GSP27moksop_u:35752": " bhikṣusaṅkalpajīvānāṃ pratyekaṃ taj jagat pṛthak /",
    "GSP27moksop_u:35753": " paśyanti te ca nānyo'nyaṃ rudrajñānād ṛte tataḥ //MU_6,68.22//",
    "GSP27moksop_u:35754": " aprabuddhāḥ prajāyante jīvā jīvāt prabodhinaḥ /",
    "GSP27moksop_u:35755": " tadicchayāśu viduṣa iva mūrkhās sutā iva //MU_6,68.23//",
    "GSP27moksop_u:35756": " iha vidyādharo 'haṃ syām iha syām aham eḍikā /",
    "GSP27moksop_u:35757": " ity ekadhyānasāphalyadṛṣṭānto 'syāṃ kriyāsthitau //MU_6,68.24//",
    "GSP27moksop_u:35758": " ekatvaṃ ca śatatvaṃ ca maurkhyaṃ pāṇḍityam eva ca /",
    "GSP27moksop_u:35759": " devatvaṃ mānuṣatvaṃ ca deśakālakriyākramaiḥ //MU_6,68.25//",
    "GSP27moksop_u:35760": " tulyakālam alaṅkartuṃ dhāraṇādhyānayatnataḥ /",
    "GSP27moksop_u:35761": " sarvaśaktyajarūpatvāj jīvasyāsty eva śaktatā //MU_6,68.26//",
    "GSP27moksop_u:35762": " anantaś cāntayuktaś ca svabhāvo 'sya svabhāvataḥ /",
    "GSP27moksop_u:35763": " savikāsas sasaṅkoco haṃsasyeva cidātmanaḥ //MU_6,68.27//",
    "GSP27moksop_u:35764": " yad icchati tad asty aṅga nanu sampadyate svayam /",
    "GSP27moksop_u:35765": " svayaṃsaṅkalpitair ebhir deśakālakriyākramaiḥ //MU_6,68.28//",
    "GSP27moksop_u:35766": " yoginyo yoginaś ceha tiṣṭhanty anyatra yānti ca /",
    "GSP27moksop_u:35767": " iha cāmutra cehante dṛṣṭam etad anekaśaḥ //MU_6,68.29//",
    "GSP27moksop_u:35768": " kārtavīryo gṛhe tiṣṭhan vavarṣāmbudharo bhavan /",
    "GSP27moksop_u:35769": " viṣṇuḥ kṣīrodadhau tiṣṭhañ jāyate puruṣo bhuvi //MU_6,68.30//",
    "GSP27moksop_u:35770": " paśvarthaṃ yānti tiṣṭhantyo yoginyo yoginīgaṇe /",
    "GSP27moksop_u:35771": " śakras svargāsane tiṣṭhan yāti yajñārtham urvarām //MU_6,68.31//",
    "GSP27moksop_u:35772": " sahasram ekaṃ bhavati tathāsmiñ jagadātmani /",
    "GSP27moksop_u:35773": " nṛṇāṃ śatāni bhaktānāṃ yānti sāyujyatāṃ tanau //MU_6,68.32//",
    "GSP27moksop_u:35774": " ekas sahasraṃ bhavati tathā caiṣa janārdanaḥ /",
    "GSP27moksop_u:35775": " ekaḥ kāntāsahasrāṇi tulyakālaṃ niṣevate //MU_6,68.33//",
    "GSP27moksop_u:35776": " evaṃ te bhikṣusaṅkalpajīvaṭabrāhmaṇādayaḥ /",
    "GSP27moksop_u:35777": " rudravijñānavaśatas svasaṅkalpapurīr gatāḥ //MU_6,68.34//",
    "GSP27moksop_u:35778": " tatra bhuktvā ciraṃ bhogān prāpya rudrapuraṃ tataḥ /",
    "GSP27moksop_u:35779": " gaṇatām āpnuvantas te sthāsyanti saparicchadāḥ //MU_6,68.35//",
    "GSP27moksop_u:35780": " nityapraphultanavakalpalatālayeṣu rudreṇa sārdham ururatnagulucchakeṣu /",
    "GSP27moksop_u:35781": " nānājagatsu ca tadā purapattaneṣu vidyādharīṣv amalamaulidharā ramante //MU_6,68.36//",
    "GSP27moksop_u:35782": " bhikṣuviśrāntir nāma sargaḥ",
    "GSP27moksop_u:35783": " ekonasaptatitamas sargaḥ",
    "GSP27moksop_u:35784": " vasiṣṭhaḥ:",
    "GSP27moksop_u:35785": " eṣa dṛṣṭo yathānena bhikṣuṇā cetanābhramaḥ /",
    "GSP27moksop_u:35786": " bhūtaṃ pratyekam evaivaṃ pṛthaṅ mṛtvā tu paśyati //MU_6,69.1//",
    "GSP27moksop_u:35787": " sarvasya nāma jīvasya mṛtijanmamayī sthitiḥ /",
    "GSP27moksop_u:35788": " bhavaty eva cidākāśarūpiṇo 'py ākṛtiṃ gatā //MU_6,69.2//",
    "GSP27moksop_u:35789": " pṛthak pratyekam abhyeti khātmā saṃsāraṣaṇḍakaḥ /",
    "GSP27moksop_u:35790": " pṛthag āmodasārthasya yathā kusumaṣaṇḍakaḥ //MU_6,69.3//",
    "GSP27moksop_u:35791": " sarva eva mṛto jantuḥ pṛthak svapratibhātmakam /",
    "GSP27moksop_u:35792": " paśyaty evaṃ kharūpo 'pi dehī cāmokṣam ākulaḥ //MU_6,69.4//",
    "GSP27moksop_u:35793": " jīva eṣa mayā tubhyaṃ kathitaḥ kathayānayā /",
    "GSP27moksop_u:35794": " parāt praspanditātmeti na bhikṣū rāma kevalaḥ //MU_6,69.5//",
    "GSP27moksop_u:35795": " mohān mohāntaraṃ yāti jīvo jaraḍhajīvitaḥ /",
    "GSP27moksop_u:35796": " parvatāgraparibhraṣṭo hy adho 'dha upalo yathā //MU_6,69.6//",
    "GSP27moksop_u:35797": " paramātmapadabhraṣṭo jīvas svapnam imaṃ dṛḍham /",
    "GSP27moksop_u:35798": " paśyaty asmād api svapnād yāti svapnāntaraṃ punaḥ //MU_6,69.7//",
    "GSP27moksop_u:35799": " svapnāt svapne 'pi nipatan mṛṣaivedaṃ śilādṛḍham /",
    "GSP27moksop_u:35800": " paripaśyati deho 'ntar māyayā jarjarīkṛtaḥ //MU_6,69.8//",
    "GSP27moksop_u:35801": " kvacit kenacid evaiṣa kadācid vā na vā svayam /",
    "GSP27moksop_u:35802": " dehena mohanidrāto mucyate samprabudhyate //MU_6,69.9//",
    "GSP27moksop_u:35803": " rāmaḥ:",
    "GSP27moksop_u:35804": " aho nu viṣamo moho jīvasyāsyopajāyate /",
    "GSP27moksop_u:35805": " padāc cyutasya stokena nānākāravikāradaḥ //MU_6,69.10//",
    "GSP27moksop_u:35806": " mithyājñānograyāminyā māyayā nipuṇād idam /",
    "GSP27moksop_u:35807": " aho nu khalu vaiṣamyaṃ bhīmaṃ nijapadacyuteḥ //MU_6,69.11//",
    "GSP27moksop_u:35808": " bhagavan sarvadā sarvaṃ sarvathaiva jagatsthitau /",
    "GSP27moksop_u:35809": " tvayā sambhavatīty uktaṃ mayā tac cānubhūyate //MU_6,69.12//",
    "GSP27moksop_u:35810": " evaṃguṇaviśiṣṭātmā sumahātman sa bhikṣukaḥ /",
    "GSP27moksop_u:35811": " kvacid asti na vety antar ālokya kathayāśu me //MU_6,69.13//",
    "GSP27moksop_u:35812": " vasiṣṭhaḥ:",
    "GSP27moksop_u:35813": " atra rātrau samādhisthas trilokīmaṭhikām imām /",
    "GSP27moksop_u:35814": " bhikṣur eṣo 'sti nāstīti prekṣya prātar vadāmy aham //MU_6,69.14//",
    "GSP27moksop_u:35815": " vālmīkiḥ:",
    "GSP27moksop_u:35816": " munāv evaṃ kathayati bahir madhyāhnadiṇḍimaḥ /",
    "GSP27moksop_u:35817": " udabhūt pralayakṣubdhaghanagarjitamāṃsalaḥ //MU_6,69.15//",
    "GSP27moksop_u:35818": " tatyajuḥ pādayos tasya puṣpāñjaliparamparāḥ /",
    "GSP27moksop_u:35819": " nṛpāḥ paurā viṭapinaḥ puṣpaṃ vātayutā iva //MU_6,69.16//",
    "GSP27moksop_u:35820": " pūjayitvā muniśreṣṭhān udatiṣṭhat sa viṣṭarāt /",
    "GSP27moksop_u:35821": " muninā saha bhūpāla udayādrer ivāṃśumān //MU_6,69.17//",
    "GSP27moksop_u:35822": " sabhā tadanu sottasthau sapraṇāmaparasparam /",
    "GSP27moksop_u:35823": " krameṇa hyastanenaiva jagmuḥ khecarabhūcarāḥ //MU_6,69.18//",
    "GSP27moksop_u:35824": " svāspadeṣu yathāśāstram aharvyāpāram ādṛtāḥ /",
    "GSP27moksop_u:35825": " sarve sampādayām āsur nijadharmakramocitam //MU_6,69.19//",
    "GSP27moksop_u:35826": " cintayanto muniproktaṃ mahīcaranabhaścarāḥ /",
    "GSP27moksop_u:35827": " jñānaṃ kṣapāṃ kṣaṇam iva ninyuḥ kalpam ivāpi ca //MU_6,69.20//",
    "GSP27moksop_u:35828": " prātaḥ punaḥ prasṛtakāryaparampare 'smiñ jāte jane khacarabhūcarasiddhasaṅghaḥ /",
    "GSP27moksop_u:35829": " āsthānalokaracanena tathaiva tasthāv anyo'nyasaṃvadanapūjitapūjyalokaḥ //MU_6,69.21//",
    "GSP27moksop_u:35830": " bodhāntaravismayavarṇanaṃ nāma sargaḥ",
    "GSP27moksop_u:35831": " saptatitamas sargaḥ",
    "GSP27moksop_u:35832": " vālmīkiḥ:",
    "GSP27moksop_u:35833": " vasiṣṭhamunisaṃyuktā viśvāmitrādisaṃyutā /",
    "GSP27moksop_u:35834": " sthitakhecarasiddhaughā viśrāntanṛpanāyakā //MU_6,70.1//",
    "GSP27moksop_u:35835": " sarāmalakṣmaṇā saiva tathaivātha sabhā babhau /",
    "GSP27moksop_u:35836": " somyā samasamābhogā śāntavātyeva padminī //MU_6,70.2//",
    "GSP27moksop_u:35837": " anapekṣyaiva ca praśnam uvācātha munīśvaraḥ /",
    "GSP27moksop_u:35838": " bodhayanti balād eva sānukampā hi sādhavaḥ //MU_6,70.3//",
    "GSP27moksop_u:35839": " vasiṣṭhaḥ:",
    "GSP27moksop_u:35840": " rājan raghukulākāśaśaśāṅka raghunandana /",
    "GSP27moksop_u:35841": " hyo mayā dhyānanetreṇa sa bhikṣuḥ prekṣitaś ciram //MU_6,70.4//",
    "GSP27moksop_u:35842": " dhyānenāhaṃ ciraṃ bhrāntas tādṛgbhikṣudidṛkṣayā /",
    "GSP27moksop_u:35843": " dvīpāni sapta vipulāṃs tathaiva kulaparvatān //MU_6,70.5//",
    "GSP27moksop_u:35844": " yāvat kutaścid apy eva bhikṣur labdho na tādṛśaḥ /",
    "GSP27moksop_u:35845": " kathaṃ kila manorājyaṃ bahir apy upalabhyate //MU_6,70.6//",
    "GSP27moksop_u:35846": " tatas tribhāgaśeṣāyāṃ rātrau punar ahaṃ dhiyā /",
    "GSP27moksop_u:35847": " uttarāśāntaraṃ yāto velāvāta ivārṇavam //MU_6,70.7//",
    "GSP27moksop_u:35848": " cīnanāmātha tatrāsti śrīmāñ janapado mahān /",
    "GSP27moksop_u:35849": " valmīkopari tatrāsti vihāro jinasaṃśrayaḥ //MU_6,70.8//",
    "GSP27moksop_u:35850": " tasmin vihāre svakuṭīkośe kapilamūrdhajaḥ /",
    "GSP27moksop_u:35851": " bhikṣur dīrghaśayā nāma sthita evaṃparodayaḥ //MU_6,70.9//",
    "GSP27moksop_u:35852": " ekaviṃśatirātraṃ ca tasyaivaṃsthitiśālinaḥ /",
    "GSP27moksop_u:35853": " dṛḍhārgaḍaṃ gṛhaṃ dhyānabhaṅgabhītā viśanti no //MU_6,70.10//",
    "GSP27moksop_u:35854": " bhṛtyāḥ prāyaḥ kila tathā sa tiṣṭhati subhikṣukaḥ /",
    "GSP27moksop_u:35855": " adyaivaṃ tasya sampannaṃ niyater īdṛśī sthitiḥ //MU_6,70.11//",
    "GSP27moksop_u:35856": " rātrayo dhyānaniṣṭhasya gatās tasyaikaviṃśatiḥ /",
    "GSP27moksop_u:35857": " sa tu varṣasahasrāṇi tathā citte 'nubhūtavān //MU_6,70.12//",
    "GSP27moksop_u:35858": " kasmiṃścit prāktane kalpe bhikṣur evaṃ purābhavat /",
    "GSP27moksop_u:35859": " adya tv iha dvitīyo 'sti tṛtīyo nopalabhyate //MU_6,70.13//",
    "GSP27moksop_u:35860": " mayā tu punar anviṣṭaś cetasā caturātmanā /",
    "GSP27moksop_u:35861": " tādṛg bhikṣus tṛtīyo 'nyo jagatpadmodarālinā //MU_6,70.14//",
    "GSP27moksop_u:35862": " asmāt sargāt tu no labdhas tṛtīyas tādṛgāśayaḥ /",
    "GSP27moksop_u:35863": " athānye līlayā sargā mayā samprekṣitās tataḥ //MU_6,70.15//",
    "GSP27moksop_u:35864": " yāvat kasmiṃścid ākāśakośaśāyini sargake /",
    "GSP27moksop_u:35865": " tṛtīyo vidyate bhikṣur brāhmaṇaś cedṛśakramaḥ //MU_6,70.16//",
    "GSP27moksop_u:35866": " evaṃ tenaiva tenaiva sanniveśena bhūriśaḥ /",
    "GSP27moksop_u:35867": " bhaviṣyanty abhavan santi padārthās sargasantatau //MU_6,70.17//",
    "GSP27moksop_u:35868": " asyāṃ sabhāyām api ye munayo brāhmaṇā nṛpāḥ /",
    "GSP27moksop_u:35869": " bhāvyam evaṃsamācārais tair anyair apy anekaśaḥ //MU_6,70.18//",
    "GSP27moksop_u:35870": " nāradenāmunā bhāvyaṃ punar anyena cānagha /",
    "GSP27moksop_u:35871": " evam evātriṇā bhāvyaṃ punar anyena cādhunā //MU_6,70.19//",
    "GSP27moksop_u:35872": " evaṃ kalatrakarmabhyāṃ yuktenānena bhūriśaḥ /",
    "GSP27moksop_u:35873": " evaṃjanmādinā bhāvyaṃ vyāsena ca śukena ca //MU_6,70.20//",
    "GSP27moksop_u:35874": " janakena punar bhāvyaṃ kratunā pulahena ca /",
    "GSP27moksop_u:35875": " agastyena pulastyena bhṛguṇāṅgirasāpi ca //MU_6,70.21//",
    "GSP27moksop_u:35876": " eta eva tathānye ca evaṃrūpakriyāspadam /",
    "GSP27moksop_u:35877": " cirāc cirād bhaviṣyanti māyeyaṃ vitatā yataḥ //MU_6,70.22//",
    "GSP27moksop_u:35878": " sadṛśācārajanmānas ta evānye ca bhūriśaḥ /",
    "GSP27moksop_u:35879": " bhūyo bhūyo vivartante sargeṣv apsv iva vīcayaḥ //MU_6,70.23//",
    "GSP27moksop_u:35880": " atyantasadṛśāḥ kecit kecid ardhasamakramāḥ /",
    "GSP27moksop_u:35881": " kecid īṣatsamāḥ kecin na kadācit punas tathā //MU_6,70.24//",
    "GSP27moksop_u:35882": " evam eṣātivitatā māyā manasi mohinī /",
    "GSP27moksop_u:35883": " kṣaṇo nehāsti no kalpaḥ pratipattir hi jṛmbhate //MU_6,70.25//",
    "GSP27moksop_u:35884": " kvaikaviṃśatyahorātrā anantāḥ kva kuyonayaḥ /",
    "GSP27moksop_u:35885": " kva tāsām upalambho 'lam aho bhīmā manogatiḥ //MU_6,70.26//",
    "GSP27moksop_u:35886": " pratibhāmātram evedam itthaṃ vikasitaṃ sitam /",
    "GSP27moksop_u:35887": " nānākalahakallolacalaṃ prātar ivāmbujam //MU_6,70.27//",
    "GSP27moksop_u:35888": " jātaṃ saṃvedanād eva śuddhād idam aśuddhavat /",
    "GSP27moksop_u:35889": " saṃsārajālam akhilaṃ vahnir vahnikaṇād iva //MU_6,70.28//",
    "GSP27moksop_u:35890": " pratyekam evam uditaḥ pratibhāsaṣaṇḍaṣ ṣaṇḍāntareṣv api ca tatra vicitraṣaṇḍāḥ /",
    "GSP27moksop_u:35891": " sarve svayaṃ nanu ca te ca mitho na mithyā sarvātmani sphurati kāraṇakāraṇe 'smin //MU_6,70.29//",
    "GSP27moksop_u:35892": " ekasaptatitamas sargaḥ",
    "GSP27moksop_u:35893": " daśarathaḥ:",
    "GSP27moksop_u:35894": " munināyaka taṃ bhikṣuṃ gatvā sambodhayantv amī /",
    "GSP27moksop_u:35895": " narā matprahitāś śīghraṃ cīnabuddhakuṭīgatam //MU_6,71.1//",
    "GSP27moksop_u:35896": " vasiṣṭhaḥ:",
    "GSP27moksop_u:35897": " rājaṃs tasya mahābhikṣos sa dehaḥ prāṇavarjitaḥ /",
    "GSP27moksop_u:35898": " kledaṃ vaivarṇyam āyāto nāsau jīvitabhājanam //MU_6,71.2//",
    "GSP27moksop_u:35899": " tasya bhikṣoś ca jīvo 'sau bhūtvā padmajasārasaḥ /",
    "GSP27moksop_u:35900": " jīvanmuktas sthito bhūyo nāsau saṃsṛtibhājanam //MU_6,71.3//",
    "GSP27moksop_u:35901": " tadgṛhe māsaparyante balān niṣkāsitārgaḍāḥ /",
    "GSP27moksop_u:35902": " antar ālokayiṣyanti bhikṣum akṣuṇṇamānasam //MU_6,71.4//",
    "GSP27moksop_u:35903": " anyenaiva sa dehena bhikṣur mukto vyavasthitaḥ /",
    "GSP27moksop_u:35904": " kathaṃ prabodhyate naṣṭaṃ tadvihāre śarīrakam //MU_6,71.5//",
    "GSP27moksop_u:35905": " eṣā guṇamayī māyā durbodhena duratyayā /",
    "GSP27moksop_u:35906": " nityaṃ satyāvabodhena sukhenaivātivāhyate //MU_6,71.6//",
    "GSP27moksop_u:35907": " asatyaiva kṛtārambhā hemnaḥ kaṭakatā yathā /",
    "GSP27moksop_u:35908": " pratibhāsaviparyāsamātrakāraṇakodayā //MU_6,71.7//",
    "GSP27moksop_u:35909": " paramātmana eveyam itthaṃ māyeti mīyate /",
    "GSP27moksop_u:35910": " taraṅgateva payasi prekṣāmātravināśinī //MU_6,71.8//",
    "GSP27moksop_u:35911": " jño 'pi dṛśyamayād dīrghasvapnāt svapnāntaraṃ vrajan /",
    "GSP27moksop_u:35912": " evaṃ nānyatvam āyāti vivekāt sarvagātmadṛk //MU_6,71.9//",
    "GSP27moksop_u:35913": " yo yo 'sya pratibhāsas syād ātmaiva sa sa bodhataḥ /",
    "GSP27moksop_u:35914": " sa evodeti saṃsārakarañjavanagulmadṛk //MU_6,71.10//",
    "GSP27moksop_u:35915": " pratyekaṃ bhūtam uditaṃ pṛthak saṃsāramaṇḍalam /",
    "GSP27moksop_u:35916": " bhikṣos svapnāntaram iva parād vīcir ivāmbhasaḥ //MU_6,71.11//",
    "GSP27moksop_u:35917": " prasṛtaḥ padmajād eva jagatsvapno 'yam āditaḥ /",
    "GSP27moksop_u:35918": " tathaivātha svacittotkarūḍhas sarvajanaṃ prati //MU_6,71.12//",
    "GSP27moksop_u:35919": " āpitāmaham ābhāti sargas svapnavilāsavat /",
    "GSP27moksop_u:35920": " pratyekam uditas tena brahmāṇḍānīha koṭiśaḥ //MU_6,71.13//",
    "GSP27moksop_u:35921": " sphuran parasmin pratyekaṃ jīvaḥ paśyati vibhramam /",
    "GSP27moksop_u:35922": " hṛdaye 'rthasamarthaṃ ca svapnavad dīrgham āntaram //MU_6,71.14//",
    "GSP27moksop_u:35923": " citsattāmātrasāmānyapratīticyutimātrataḥ /",
    "GSP27moksop_u:35924": " jarāmaraṇaduḥkhānāṃ kaścid bhājanatāṃ gataḥ //MU_6,71.15//",
    "GSP27moksop_u:35925": " pātālaṃ brahmalokaṃ vā cic camatkṛtiśālinī /",
    "GSP27moksop_u:35926": " cittāṃśaspandamātreṇa kṛtvā kṛtvaiva saṃsthitā //MU_6,71.16//",
    "GSP27moksop_u:35927": " cit spandarūpiṇī jīvanāmnāgatyātmanātmani /",
    "GSP27moksop_u:35928": " anyatrānyeva luṭhati bhūtvā sambhramabhāriṇī //MU_6,71.17//",
    "GSP27moksop_u:35929": " bibheṣi paramātmātmā paramātmana eva kim /",
    "GSP27moksop_u:35930": " jīvadehādināmno 'smāt pratibimbād ivārbhakaḥ //MU_6,71.18//",
    "GSP27moksop_u:35931": " brahmaṇy eva paraṃ brahma jagaddṛṣṭyaiva sat sthitam /",
    "GSP27moksop_u:35932": " śuddhākāśam ivākāśe jale jalam ivāmalam //MU_6,71.19//",
    "GSP27moksop_u:35933": " loko brahmaṇa evāyaṃ jagadrūpeṇa tiṣṭhataḥ /",
    "GSP27moksop_u:35934": " bibhety anyatayopāttāt pratibimbād ivārbhakaḥ //MU_6,71.20//",
    "GSP27moksop_u:35935": " spande 'spandīkṛte bodhāc citas sañjñā vilīyate /",
    "GSP27moksop_u:35936": " sāpy alaṃ pariṇāmena līyate 'gnau ghṛtaṃ yathā //MU_6,71.21//",
    "GSP27moksop_u:35937": " citspanda eva citspande sarvātmātmani jṛmbhate /",
    "GSP27moksop_u:35938": " spandāspandau jṛmbhaṇādi kalpitaṃ nātra vāstavam //MU_6,71.22//",
    "GSP27moksop_u:35939": " na spando 'stīha nāspando naikatā nāpi ca dvitā /",
    "GSP27moksop_u:35940": " śuddhacinmātram evāsti sarvaṃ cāsti yathāsthitam //MU_6,71.23//",
    "GSP27moksop_u:35941": " pareṇa pariṇāmena sargāhantārthayoś śame /",
    "GSP27moksop_u:35942": " cinmātram api nāsty eva nāstīty api na vidyate //MU_6,71.24//",
    "GSP27moksop_u:35943": " bhedabhāvanayodeti bhedaḥ prakṛtilāñchanaḥ /",
    "GSP27moksop_u:35944": " abhedabodhād akhile galite śiṣyate param //MU_6,71.25//",
    "GSP27moksop_u:35945": " nānātehāsty abodhena so 'bodho 'sty anavekṣaṇāt /",
    "GSP27moksop_u:35946": " prekṣakaś caiva nāsty eva tasmān niśśaṅkatā parā //MU_6,71.26//",
    "GSP27moksop_u:35947": " nātas svapno na jāgracchrīr na suṣuptaṃ na turyatā /",
    "GSP27moksop_u:35948": " na bandho 'sti na mokṣo 'sti nānyad vā kalanātmakam //MU_6,71.27//",
    "GSP27moksop_u:35949": " śāntir ekā jagannāmnī śāntāv iyam avasthitā /",
    "GSP27moksop_u:35950": " abodho 'satya evātaḥ kva dṛśyadraṣṭṛdarśanam //MU_6,71.28//",
    "GSP27moksop_u:35951": " spando 'py aspanda evāsyā nissaṅkalpatayā citeḥ /",
    "GSP27moksop_u:35952": " na spandāspandayor bhinnā saṅkalparahitaiva cit //MU_6,71.29//",
    "GSP27moksop_u:35953": " dvitvaikyādikalārūpas saṅkalpaś cittabhāvanam /",
    "GSP27moksop_u:35954": " sa cābhāvanamātreṇa galati brahma śiṣyate //MU_6,71.30//",
    "GSP27moksop_u:35955": " ciccandrabimbe saṅkalpakalaṅkas sphuratīva yaḥ /",
    "GSP27moksop_u:35956": " nāsau kalaṅkas tad viddhi cidghanasya ghanaṃ vapuḥ //MU_6,71.31//",
    "GSP27moksop_u:35957": " cidghanaś ca na san nāsat sthīyatāṃ tat tate pade /",
    "GSP27moksop_u:35958": " ity aśeṣamahābodhasārasaṅgrahaṇaṃ kṛtam //MU_6,71.32//",
    "GSP27moksop_u:35959": " ciccandrabimbāt saṅkalpakalaṅko 'mṛtavigrahāt /",
    "GSP27moksop_u:35960": " tvayā bhāvena sammṛṣṭo bhāvābhāvakṣayātmanā //MU_6,71.33//",
    "GSP27moksop_u:35961": " bhāvābhāvādikalanāṃ nītvā cinmayatāṃ citā /",
    "GSP27moksop_u:35962": " śamollāsavilāsānte samam āssva yathāsukham //MU_6,71.34//",
    "GSP27moksop_u:35963": " spandāspandau kalpanākalpanāṃśau cittvān nānyau cit tv anāmā niraṃśā /",
    "GSP27moksop_u:35964": " sarvākārānāvṛtiś śāntasattā sattvāpūrṇaikārṇavābhā sthiteti //MU_6,71.35//",
    "GSP27moksop_u:35965": " brahmaikatāpratipādanaṃ nāma sargaḥ",
    "GSP27moksop_u:35966": " dvisaptatitamas sargaḥ",
    "GSP27moksop_u:35967": " vasiṣṭhaḥ:",
    "GSP27moksop_u:35968": " suṣuptamaunavān bhūtvā dhūtvā dvitvaikarūpiṇīm /",
    "GSP27moksop_u:35969": " kalanāṃ kānta cidrūpas tiṣṭhāvaṣṭabhya tat padam //MU_6,72.1//",
    "GSP27moksop_u:35970": " rāmaḥ:",
    "GSP27moksop_u:35971": " vāṅmaunam akṣamaunaṃ ca kāṣṭhamaunaṃ ca vedmy aham /",
    "GSP27moksop_u:35972": " suṣuptamaunaṃ mauneśaṃ brahman brūhi kim ucyate //MU_6,72.2//",
    "GSP27moksop_u:35973": " vasiṣṭhaḥ:",
    "GSP27moksop_u:35974": " dvividhaḥ procyate rāma munir munivarair iha /",
    "GSP27moksop_u:35975": " ekaḥ kāṣṭhatapasvī ca jīvanmuktas tathetaraḥ //MU_6,72.3//",
    "GSP27moksop_u:35976": " abhāvitātmā śuṣkāyāṃ kriyāyāṃ baddhaniścayaḥ /",
    "GSP27moksop_u:35977": " haṭhāj jitendriyagrāmo munis syāt kāṣṭhatāpasaḥ //MU_6,72.4//",
    "GSP27moksop_u:35978": " yathābhūtam idaṃ buddhvā bhāvitātmātmani sthitaḥ /",
    "GSP27moksop_u:35979": " lokopamo 'pi tṛpto 'ntar yas sa muktamunis smṛtaḥ //MU_6,72.5//",
    "GSP27moksop_u:35980": " etayor yo bhaved bhāvaś śāntayor munināthayoḥ /",
    "GSP27moksop_u:35981": " cittaniścayarūpātmā maunaśabdena sa smṛtaḥ //MU_6,72.6//",
    "GSP27moksop_u:35982": " catuṣprakāram āhus tan maunaṃ maunavido janāḥ /",
    "GSP27moksop_u:35983": " vāṅmaunam akṣamaunaṃ ca kāṣṭhaṃ sauṣuptam eva ca //MU_6,72.7//",
    "GSP27moksop_u:35984": " vāṅmaunaṃ vacasāṃ rodho balād indriyanigrahaḥ /",
    "GSP27moksop_u:35985": " akṣamaunaṃ parityāgaś ceṣṭānāṃ kāṣṭhasañjñakam //MU_6,72.8//",
    "GSP27moksop_u:35986": " manomaunaṃ pañcamaṃ yat tan mṛte kāṣṭhatāpase /",
    "GSP27moksop_u:35987": " bhavet suṣuptamaunākhyaṃ jīvanmukte hi jīvati //MU_6,72.9//",
    "GSP27moksop_u:35988": " triṣu maunaviśeṣeṣu viṣayaḥ kāṣṭhatāpasaḥ /",
    "GSP27moksop_u:35989": " suṣuptamaunāvasthāyāś caturthyāś caiva muktadhīḥ //MU_6,72.10//",
    "GSP27moksop_u:35990": " vāṅmaunaṃ maunam ity eva siddhaṃ tac ca manaḥkalā- /",
    "GSP27moksop_u:35991": " malinaṃ jīvabandhāya tatrasthāḥ kāṣṭhatāpasāḥ //MU_6,72.11//",
    "GSP27moksop_u:35992": " haṭhād vā yogayuktyaiva yas svākṣāṇāṃ vinigrahaḥ /",
    "GSP27moksop_u:35993": " tad akṣamaunam ity āhus tatrasthāḥ kāṣṭhatāpasāḥ //MU_6,72.12//",
    "GSP27moksop_u:35994": " asmaran saṃsmaran vāpi dṛśyaṃ vāgdvayam aspṛśan /",
    "GSP27moksop_u:35995": " apaśyann eva paśyantīṃ kāṣṭhamaunī hi tiṣṭhati //MU_6,72.13//",
    "GSP27moksop_u:35996": " prasphuraccittakalanam etan maunatrayaṃ smṛtam /",
    "GSP27moksop_u:35997": " sambhavaty ajñamuniṣu na tu tajjñeṣu līlayā //MU_6,72.14//",
    "GSP27moksop_u:35998": " nātropādeyatā jñānām etan maunatrayaṃ kila /",
    "GSP27moksop_u:35999": " līlayā helayā vāpi tajjñāḥ kurvanti vā na vā //MU_6,72.15//",
    "GSP27moksop_u:36000": " idaṃ suṣuptamaunaṃ tu jīvanmuktamatisthitam /",
    "GSP27moksop_u:36001": " apunarjanmane jantoś śṛṇu śravaṇabhūṣaṇam //MU_6,72.16//",
    "GSP27moksop_u:36002": " nātra saṃyamyate vāṇī trividhā nāpi cojjhyate /",
    "GSP27moksop_u:36003": " nollāsyante na jīyante samastendriyasaṃvidaḥ //MU_6,72.17//",
    "GSP27moksop_u:36004": " nānātākalaneyaṃ hi na valgati na śāmyati /",
    "GSP27moksop_u:36005": " ceto na ceto nāceto na san nāsan na khaṃ na gauḥ //MU_6,72.18//",
    "GSP27moksop_u:36006": " avibhāgam anāyāsaṃ yad anādyantam āsitam /",
    "GSP27moksop_u:36007": " dhyāyato dhāvataś caiva sauṣuptaṃ maunam aṅga tat //MU_6,72.19//",
    "GSP27moksop_u:36008": " yathābhūtam imaṃ buddhvā jagannānātvavibhramam /",
    "GSP27moksop_u:36009": " yad āsitam asaṅgehaṃ sauṣuptaṃ maunam aṅga tat //MU_6,72.20//",
    "GSP27moksop_u:36010": " anekasaṃvidrūpātma caikam evedam ātatam /",
    "GSP27moksop_u:36011": " ity āsitam anantaṃ yat sauṣuptaṃ maunam aṅga tat //MU_6,72.21//",
    "GSP27moksop_u:36012": " ākāśaṃ naiva cākāśaṃ sarvam asmi na cāsmi ca /",
    "GSP27moksop_u:36013": " iti sthitaṃ samaṃ śāntaṃ yat tan maunaṃ suṣuptavat //MU_6,72.22//",
    "GSP27moksop_u:36014": " sarvaṃ śūnyaṃ nirālambaṃ śāntaṃ vijñaptimātrakam /",
    "GSP27moksop_u:36015": " na san nāsad iti svastham āsitaṃ maunam uttamam //MU_6,72.23//",
    "GSP27moksop_u:36016": " bhāvābhāvadaśonmeṣaviśeṣair vitathotthitaiḥ /",
    "GSP27moksop_u:36017": " saṃvido yad anāmarśas tan maunaṃ paramaṃ viduḥ //MU_6,72.24//",
    "GSP27moksop_u:36018": " asataiva satevāntaś cetasā vṛttirūpiṇā /",
    "GSP27moksop_u:36019": " yad anāvartanaṃ saṃvidvṛttes tan maunam akṣayam //MU_6,72.25//",
    "GSP27moksop_u:36020": " nāham asmi na cānyo 'sti na mano na ca mānasam /",
    "GSP27moksop_u:36021": " iti saṃvidasaṃvittir avicchinnātimaunatā //MU_6,72.26//",
    "GSP27moksop_u:36022": " aham asmi jagac cāsti tv astiśabdārthamātrakam /",
    "GSP27moksop_u:36023": " sattāsāmānyam eveti sauṣuptaṃ maunam ucyate //MU_6,72.27//",
    "GSP27moksop_u:36024": " sattvāt saṃvida evānyās svapnādikalanāḥ kutaḥ /",
    "GSP27moksop_u:36025": " anantam eva sauṣuptaṃ sarvaṃ maunam atas tatam //MU_6,72.28//",
    "GSP27moksop_u:36026": " suṣuptamaunam evedam anantatvāt prabodhavat /",
    "GSP27moksop_u:36027": " turyam evāmalaṃ viddhi turyātītam athāpi vā //MU_6,72.29//",
    "GSP27moksop_u:36028": " suṣuptaikasamādhānas tathā turyasamādhikaḥ /",
    "GSP27moksop_u:36029": " turyātītasamādhir vā jāgraty api bhaveta vai //MU_6,72.30//",
    "GSP27moksop_u:36030": " turyastha eva sakalāmalaśāntavṛttir jāgraty api vyavaharan nipuṇaṃ svapitvā /",
    "GSP27moksop_u:36031": " nityaṃ sadeha uta vāpi videha eva brāhmaṃ nabho bhava tad eva kilāsi sādho //MU_6,72.31//",
    "GSP27moksop_u:36032": " om ity apāstabhavavāsanam ekam āssva na tvaṃ na cāham iti kiñcid ihāsti satyam /",
    "GSP27moksop_u:36033": " sarvaṃ ca vidyata itīha śilāntarābhaṃ jñas tiṣṭha cidgaganakośakalaikaniṣṭhaḥ //MU_6,72.32//",
    "GSP27moksop_u:36034": " mahāmaunayogopadeśo nāma sargaḥ",
    "GSP27moksop_u:36035": " trisaptatitamas sargaḥ",
    "GSP27moksop_u:36036": " rāmaḥ:",
    "GSP27moksop_u:36037": " kutaś śatatvam āyātaṃ rudrāṇāṃ munināyaka /",
    "GSP27moksop_u:36038": " ye gaṇās te ca kiṃ rudrā uta neti vadasva me //MU_6,73.1//",
    "GSP27moksop_u:36039": " vasiṣṭhaḥ:",
    "GSP27moksop_u:36040": " svapnānāṃ bhikṣuṇā dṛṣṭaṃ śataṃ śataśarīrakam /",
    "GSP27moksop_u:36041": " sarvam uddeśato jñātam ata uktaṃ na tan mayā //MU_6,73.2//",
    "GSP27moksop_u:36042": " yad ākārāś śataṃ svapne tat tad gaṇaśataṃ smṛtam /",
    "GSP27moksop_u:36043": " tad eva tad rudraśataṃ rudrā api gaṇābhidhāḥ //MU_6,73.3//",
    "GSP27moksop_u:36044": " rāmaḥ:",
    "GSP27moksop_u:36045": " ekasmād bhagavaṃś cittāt kathaṃ cittaśataṃ kṛtam /",
    "GSP27moksop_u:36046": " tatsvapnaśatarudreṇa dīpād dīpaśataṃ yathā //MU_6,73.4//",
    "GSP27moksop_u:36047": " vasiṣṭhaḥ:",
    "GSP27moksop_u:36048": " nirāvaraṇasadbhāvā yad yathā kalpayanti ye /",
    "GSP27moksop_u:36049": " tat tathāśu bhavaty eva na sāvaraṇasaṃvidaḥ //MU_6,73.5//",
    "GSP27moksop_u:36050": " sarvātmanas sarvagatvād yad yathā yatra bhāvyate /",
    "GSP27moksop_u:36051": " tathānubhūyate tatra tat tat tajjñena nādhiyā //MU_6,73.6//",
    "GSP27moksop_u:36052": " rāmaḥ:",
    "GSP27moksop_u:36053": " kapālamālābharaṇo bhasmasnāyī digambaraḥ /",
    "GSP27moksop_u:36054": " śmaśānanilayo brahman kāmukaś ca maheśvaraḥ //MU_6,73.7//",
    "GSP27moksop_u:36055": " vasiṣṭhaḥ:",
    "GSP27moksop_u:36056": " maheśvarāṇāṃ siddhānāṃ jīvanmuktaśarīriṇām /",
    "GSP27moksop_u:36057": " na kriyāniyamo 'stīha sa hy ajñeṣv eva kalpitaḥ //MU_6,73.8//",
    "GSP27moksop_u:36058": " ajñās tv ajitacittatvāt kriyāniyamanaṃ vinā /",
    "GSP27moksop_u:36059": " gardhān mātsyena nyāyena paraṃ duḥkhaṃ prayānti hi //MU_6,73.9//",
    "GSP27moksop_u:36060": " tajjñās tv iṣṭeṣv aniṣṭeṣu na nimajjanti vastuṣu /",
    "GSP27moksop_u:36061": " jitendriyatvād buddhatvān nirvāsanatayānayā //MU_6,73.10//",
    "GSP27moksop_u:36062": " kākatālīyavad rūḍhāṃ kriyāṃ kurvanti te sadā /",
    "GSP27moksop_u:36063": " na kurvanty api vā kecin naiṣāṃ kvacid api grahaḥ //MU_6,73.11//",
    "GSP27moksop_u:36064": " kākatālīyavad viṣṇur evaṃkarmoditaḥ parāt /",
    "GSP27moksop_u:36065": " evaṃkarmā trinayana evaṃkarmāmbujodbhavaḥ //MU_6,73.12//",
    "GSP27moksop_u:36066": " na nindyam asti nānindyaṃ nopādeyaṃ na heyakam /",
    "GSP27moksop_u:36067": " na cātmīyaṃ na ca paraṃ karma jñaviṣayaṃ kvacit //MU_6,73.13//",
    "GSP27moksop_u:36068": " agnyādīnāṃ yathauṣṇyādi sargādau rūḍhim āgatam /",
    "GSP27moksop_u:36069": " harādīnāṃ tathā karma dvijātīnāṃ ca jātayaḥ //MU_6,73.14//",
    "GSP27moksop_u:36070": " sarge prarūḍhim āyāte saṅketavaśataḥ pṛthak /",
    "GSP27moksop_u:36071": " anubhūtaphalais svārthāḥ kalpanāḥ kalpitās tataḥ //MU_6,73.15//",
    "GSP27moksop_u:36072": " videhamuktaviṣayaṃ turyaṃ maunam ito mayā /",
    "GSP27moksop_u:36073": " noktaṃ te pañcamaṃ maunaṃ videhasya raghūdvaha //MU_6,73.16//",
    "GSP27moksop_u:36074": " khād apy atitarām accham ātmākāśaṃ cidātmakam /",
    "GSP27moksop_u:36075": " tatra prāptiḥ paraṃ śreyas sā kathaṃ prāpyate śṛṇu //MU_6,73.17//",
    "GSP27moksop_u:36076": " samyagjñānāvabodhena nityam ekasamādhinā /",
    "GSP27moksop_u:36077": " saṅkhyayaivāvabuddhā ye te sāṅkhyā yoginas smṛtāḥ //MU_6,73.18//",
    "GSP27moksop_u:36078": " prāṇādyanilasaṃśāntau yuktā ye padam āgatāḥ /",
    "GSP27moksop_u:36079": " anāmayam anādyantaṃ te smṛtā yogayoginaḥ //MU_6,73.19//",
    "GSP27moksop_u:36080": " upādeyaṃ tu sarveṣāṃ śāntaṃ padam akṛtrimam /",
    "GSP27moksop_u:36081": " tat kaiścit saṅkhyayā prāptaṃ kaiścid yogena dehataḥ //MU_6,73.20//",
    "GSP27moksop_u:36082": " ekaṃ sāṅkhyaṃ ca yogaṃ ca yaḥ paśyati sa paśyati /",
    "GSP27moksop_u:36083": " yat sāṅkhyaiḥ prāpyate sthānaṃ paraṃ yogais tad eva hi //MU_6,73.21//",
    "GSP27moksop_u:36084": " yatra prāptā manovṛttir atyantaṃ nopalabhyate /",
    "GSP27moksop_u:36085": " vāsanāvāgurākrāntā tad viddhi paramaṃ padam //MU_6,73.22//",
    "GSP27moksop_u:36086": " vāsanāṃ cittam evāhuḥ kāraṇaṃ tad dhi saṃsṛteḥ /",
    "GSP27moksop_u:36087": " tad akāraṇatām eti vilīya bhavakarmasu //MU_6,73.23//",
    "GSP27moksop_u:36088": " manaḥ paśyati vai dehaṃ bālo vetālakaṃ yathā /",
    "GSP27moksop_u:36089": " ātmānaṃ vilayaṃ nītvā na bhūyas taṃ prapaśyati //MU_6,73.24//",
    "GSP27moksop_u:36090": " mano mudhaivābhyuditam asad evānavekṣaṇāt /",
    "GSP27moksop_u:36091": " svapne svamaraṇākāraṃ prekṣyamāṇaṃ na vidyate //MU_6,73.25//",
    "GSP27moksop_u:36092": " mano'bhāvān na saṃsāraḥ kvāmodaḥ kusumaṃ vinā /",
    "GSP27moksop_u:36093": " upadeśyopadeśādi bandhamokṣau ca tat kutaḥ //MU_6,73.26//",
    "GSP27moksop_u:36094": " ekatattvaghanābhyāsaḥ prāṇānāṃ vilayas tataḥ /",
    "GSP27moksop_u:36095": " manovinigrahaś ceti mokṣaśabdārthakāraṇam //MU_6,73.27//",
    "GSP27moksop_u:36096": " rāmaḥ:",
    "GSP27moksop_u:36097": " yadi hi prāṇavilayo mune mokṣasya kāraṇam /",
    "GSP27moksop_u:36098": " mṛtā eva hi mucyante tan manye sarvajantavaḥ //MU_6,73.28//",
    "GSP27moksop_u:36099": " vasiṣṭhaḥ:",
    "GSP27moksop_u:36100": " triṣv eteṣu prayogeṣu manaḥpraśamanaṃ varam /",
    "GSP27moksop_u:36101": " sādhyaṃ viddhi tad evāśu yathā bhavati tac chivam //MU_6,73.29//",
    "GSP27moksop_u:36102": " yadā nirvāsanaṃ prāṇās tyajantīdaṃ śarīrakam /",
    "GSP27moksop_u:36103": " tadā na bhūyas tanmātrair yānti vyomani saṅgamam //MU_6,73.30//",
    "GSP27moksop_u:36104": " vāsanāṃśātmakāny eva viddhi tanmātrakāṇi vai /",
    "GSP27moksop_u:36105": " tadātmakair manovadbhiḥ prāṇāś śliṣyanti netaraiḥ //MU_6,73.31//",
    "GSP27moksop_u:36106": " savāsanās tu yady ete prāṇā muñcanti dehakam /",
    "GSP27moksop_u:36107": " tad vyomavāyusaṃśleṣaṃ yānti duḥkhāya gandhavat //MU_6,73.32//",
    "GSP27moksop_u:36108": " manas sāmbur ivāmbhodo na śāmyati savāsanam /",
    "GSP27moksop_u:36109": " nāmanaskās sambhavanti prāṇās sūryā ivātviṣaḥ //MU_6,73.33//",
    "GSP27moksop_u:36110": " na jahāti manaḥ prāṇān vinā jñānena karhicit /",
    "GSP27moksop_u:36111": " tṛṇāntareṇaiva vinā tṛṇāgram iva tittiriḥ //MU_6,73.34//",
    "GSP27moksop_u:36112": " jñānād avāsanībhāvaṃ svanāśaṃ prāpya vai manaḥ /",
    "GSP27moksop_u:36113": " prāṇaspandaṃ ca nādatte tataś śāntir hi śiṣyate //MU_6,73.35//",
    "GSP27moksop_u:36114": " jñānāt sarvapadārthānām asattvaṃ samudety alam /",
    "GSP27moksop_u:36115": " tato 'ṅga vāsanānāśād viyogaḥ prāṇacetasoḥ //MU_6,73.36//",
    "GSP27moksop_u:36116": " tato na paśyati manaḥ praśāntaṃ dehatāṃ punaḥ /",
    "GSP27moksop_u:36117": " svanāśena padaṃ prāptaṃ vāsanaiva mano viduḥ //MU_6,73.37//",
    "GSP27moksop_u:36118": " ceto hi vāsanāmātraṃ tadabhāvaḥ paraṃ padam /",
    "GSP27moksop_u:36119": " tac ca sampadyate jñānāj jñānam āhur vicāraṇam //MU_6,73.38//",
    "GSP27moksop_u:36120": " ity asyās saṃsṛte rāma paryantas sampravartate /",
    "GSP27moksop_u:36121": " svayaṃ vivekamātreṇa rajjusarpabhramākṛteḥ //MU_6,73.39//",
    "GSP27moksop_u:36122": " ekārthābhyasanaprāṇarodhacetaḥparikṣayāḥ /",
    "GSP27moksop_u:36123": " ekasminn eva saṃsiddhe saṃsidhyanti parasparam //MU_6,73.40//",
    "GSP27moksop_u:36124": " tālavṛntaparispande śānte śānto yathānilaḥ /",
    "GSP27moksop_u:36125": " prāṇānilaparispande śānte śāntaṃ tathā manaḥ //MU_6,73.41//",
    "GSP27moksop_u:36126": " prāṇāś śarīravilaye prayānti vyomavāyutām /",
    "GSP27moksop_u:36127": " yathāvāsitam evedaṃ manaḥ paśyanti tatra ca //MU_6,73.42//",
    "GSP27moksop_u:36128": " yathā videhāḥ paśyanti prāṇā vyomani dehakam /",
    "GSP27moksop_u:36129": " samanaskās tathācāraṃ sarvaṃ cānubhavanti te //MU_6,73.43//",
    "GSP27moksop_u:36130": " śānte vātaparispande yathā gandhaḥ praśāmyati /",
    "GSP27moksop_u:36131": " tathā śānte manasspande śāmyanti prāṇavāyavaḥ //MU_6,73.44//",
    "GSP27moksop_u:36132": " avinābhāvinī nityaṃ jantūnāṃ prāṇacetasī /",
    "GSP27moksop_u:36133": " kusumāmodavan miśre tilataile iva sthite //MU_6,73.45//",
    "GSP27moksop_u:36134": " manasas spandanaṃ prāṇaḥ prāṇasya spandanaṃ manaḥ /",
    "GSP27moksop_u:36135": " ete viharato nityam anyo'nyaṃ rathasārathī //MU_6,73.46//",
    "GSP27moksop_u:36136": " ādhārādheyavat tv ete ekābhāve vinaśyataḥ /",
    "GSP27moksop_u:36137": " kurutaś ca svanāśena kāryaṃ mokṣākhyam uttamam //MU_6,73.47//",
    "GSP27moksop_u:36138": " ekatattvaghanābhyāsāc chāntaṃ śāmyaty alaṃ manaḥ /",
    "GSP27moksop_u:36139": " tallayatvāt svabhāvasya tena prāṇo 'pi śāmyati //MU_6,73.48//",
    "GSP27moksop_u:36140": " vicārya yad anantātmatattvaṃ tanmayatāṃ nayet /",
    "GSP27moksop_u:36141": " manas tatas tallayatas tad eva bhavati sthiram //MU_6,73.49//",
    "GSP27moksop_u:36142": " yad evātitarāṃ śreyo 'nupalambhopalambhayoḥ /",
    "GSP27moksop_u:36143": " dvayor apy asatos tatra śeṣe vāpi sthiro bhava //MU_6,73.50//",
    "GSP27moksop_u:36144": " ekasmin sudṛḍhe tattve tāvad bhāvaṃ vibhāvayet /",
    "GSP27moksop_u:36145": " bhāvo 'bhāvatvam āyāti svābhyāsād yāvad ātatam //MU_6,73.51//",
    "GSP27moksop_u:36146": " pratyāhāravaśāc cetas svayaṃ bhogyakṣayād iva /",
    "GSP27moksop_u:36147": " vilīyate saha prāṇaiḥ param evāvaśiṣyate //MU_6,73.52//",
    "GSP27moksop_u:36148": " yadekatānaṃ bhavati cetas tad bhavati kṣaṇāt /",
    "GSP27moksop_u:36149": " śāntāśeṣaviśeṣaughaṃ cirābhyāsasvabhāvataḥ //MU_6,73.53//",
    "GSP27moksop_u:36150": " avidyeyaṃ tu nāstīti buddhvā yuktiyutaṃ dhiyā /",
    "GSP27moksop_u:36151": " jñānād eva parāvāptis tadabhyāsas tato varam //MU_6,73.54//",
    "GSP27moksop_u:36152": " citte śānte śāmyatīyaṃ saṃsāramṛgatṛṣṇikā /",
    "GSP27moksop_u:36153": " jarām upagate meghe mihikā mahatī yathā //MU_6,73.55//",
    "GSP27moksop_u:36154": " cittamātram avidyeti kuru tenaiva tatkṣayam /",
    "GSP27moksop_u:36155": " tadrūpanāma cittātmānubhāvo hi paraṃ padam //MU_6,73.56//",
    "GSP27moksop_u:36156": " muhūrtam eva nirvāṇaṃ yadi cetaḥ pare pade /",
    "GSP27moksop_u:36157": " tat tatpariṇataṃ viddhi tatraivāsvādam āgatam //MU_6,73.57//",
    "GSP27moksop_u:36158": " yadi sāṅkhyena viśrāntaṃ ceto yogena vā pade /",
    "GSP27moksop_u:36159": " kṣaṇaṃ tat sattvatāṃ yātaṃ na bhūyaḥ parijāyate //MU_6,73.58//",
    "GSP27moksop_u:36160": " ceto vigalitāvidyaṃ sattvaśabdena kathyate /",
    "GSP27moksop_u:36161": " dagdhaṃ saṃsārabījaṃ tan na dadyād aṅkuraṃ punaḥ //MU_6,73.59//",
    "GSP27moksop_u:36162": " jñaś cidvigalitāvidyas sattvasthaś śāntavāsanaḥ /",
    "GSP27moksop_u:36163": " samaṃ śūnyopamaṃ śāntaṃ jyotiḥ paśyati śāmyati //MU_6,73.60//",
    "GSP27moksop_u:36164": " vigalitājñapadaṃ vimalaṃ manas subhaga sattvam itīha hi kathyate /",
    "GSP27moksop_u:36165": " na punar eti kalāmalinaṃ padaṃ kanakatām iva tāmram upāgatam //MU_6,73.61//",
    "GSP27moksop_u:36166": " prāṇamanassaṃyogavicāro nāma sargaḥ",
    "GSP27moksop_u:36167": " catussaptatitamas sargaḥ",
    "GSP27moksop_u:36168": " vasiṣṭhaḥ:",
    "GSP27moksop_u:36169": " jīvo 'jīvībhavaty āśu yāti cittam acittatām /",
    "GSP27moksop_u:36170": " vicārād ity avidyānto mokṣa ity abhidhīyate //MU_6,74.1//",
    "GSP27moksop_u:36171": " mṛgatṛṣṇājalam iva sargo 'hantādi dṛśyate /",
    "GSP27moksop_u:36172": " asad eva manāg eva tad vicārāt pralīyate //MU_6,74.2//",
    "GSP27moksop_u:36173": " saṃsṛtisvapnaviśrāntau vetālodāhṛtān imān /",
    "GSP27moksop_u:36174": " praśnān ākarṇaya śubhān prasaṅgāt smṛtim āgatān //MU_6,74.3//",
    "GSP27moksop_u:36175": " asti vindhyamahāṭavyāṃ vetālo vipulākṛtiḥ /",
    "GSP27moksop_u:36176": " sa kiñcin maṇḍalaṃ gardhād ājagāma jighatsayā //MU_6,74.4//",
    "GSP27moksop_u:36177": " sa vetālo 'vasat pūrvaṃ kasmiṃścit sajjanāspade /",
    "GSP27moksop_u:36178": " bahubalyupahāreṇa nityatṛptatayā sukhī //MU_6,74.5//",
    "GSP27moksop_u:36179": " nirnimittaṃ nirāgaskaṃ na tenāsau purogatam /",
    "GSP27moksop_u:36180": " kṣudhito 'pi naraṃ hanti saṅgo hi nyāyadaiśikaḥ //MU_6,74.6//",
    "GSP27moksop_u:36181": " sa kālenāṭavīgeho jagāma nagarāntaram /",
    "GSP27moksop_u:36182": " nyāyayuktyā janaṃ bhoktuṃ kṣudhā samabhicoditaḥ //MU_6,74.7//",
    "GSP27moksop_u:36183": " tatra prāpa sa bhūpālaṃ rātricaryāvinirgatam /",
    "GSP27moksop_u:36184": " tam āha ghanaghoreṇa śabdenograniśācaraḥ //MU_6,74.8//",
    "GSP27moksop_u:36185": " vetālaḥ:",
    "GSP27moksop_u:36186": " rājaṃl labdho 'si bhīmena vetālena mayādhunā /",
    "GSP27moksop_u:36187": " kva gacchasi vinaṣṭo 'si bhavān bhojanam adya me //MU_6,74.9//",
    "GSP27moksop_u:36188": " rājā:",
    "GSP27moksop_u:36189": " bho rātricara nirnyāyaṃ māṃ ced atsi balād iha /",
    "GSP27moksop_u:36190": " tat te sahasradhā mūrdhā sphuṭiṣyati na saṃśayaḥ //MU_6,74.10//",
    "GSP27moksop_u:36191": " vetālaḥ:",
    "GSP27moksop_u:36192": " na tvām admy aham anyāyaṃ nyāyo 'yaṃ tu mayocyate /",
    "GSP27moksop_u:36193": " rājāsi sakalāśāś ca pūraṇīyās tvayārthinām //MU_6,74.11//",
    "GSP27moksop_u:36194": " mamemām arthitāṃ rājan sambhavārthaṃ prapūraya /",
    "GSP27moksop_u:36195": " praśnān imān mayoktāṃs tvaṃ samyag vyākhyātum arhasi //MU_6,74.12//",
    "GSP27moksop_u:36196": " kasya sūryasya raśmīnāṃ brahmāṇḍāny aṇavaḥ kṛśāḥ /",
    "GSP27moksop_u:36197": " kasmin sphuranti pavane mahāgaganareṇavaḥ //MU_6,74.13//",
    "GSP27moksop_u:36198": " svapnāt svapnāntaraṃ gacchañ śataśo 'tha sahasraśaḥ /",
    "GSP27moksop_u:36199": " tyajan na tyajati svacchaṃ kas svarūpaṃ prabhāsuram //MU_6,74.14//",
    "GSP27moksop_u:36200": " rambhāstambho yathā pattramātram eva punaḥ punaḥ /",
    "GSP27moksop_u:36201": " antar antas tathāntaś ca tathā ko 'ṇus sa eva hi //MU_6,74.15//",
    "GSP27moksop_u:36202": " brahmāṇḍākāśabhūtaughasūryamaṇḍalameravaḥ /",
    "GSP27moksop_u:36203": " aparityajato 'ṇutvaṃ kasyāṇoḥ paramāṇavaḥ //MU_6,74.16//",
    "GSP27moksop_u:36204": " kasyānavayavasyaiva paramāṇumahāgireḥ /",
    "GSP27moksop_u:36205": " śilāntar nibiḍaikāntarūpo majjā jagattrayī //MU_6,74.17//",
    "GSP27moksop_u:36206": " iti kathayasi cen na me durātmaṃs tad iha nigīrya bhavantam ātmaghātin /",
    "GSP27moksop_u:36207": " phalam iva tava maṇḍalaṃ graseyaṃ prasabham upetya jagad yathā kṛtāntaḥ //MU_6,74.18//",
    "GSP27moksop_u:36208": " vetālapraśno nāma sargaḥ",
    "GSP27moksop_u:36209": " pañcasaptatitamas sargaḥ",
    "GSP27moksop_u:36210": " vasiṣṭhaḥ:",
    "GSP27moksop_u:36211": " ity uktavati vetāle vaktuṃ praśnān vihasya saḥ /",
    "GSP27moksop_u:36212": " uvāca vacanaṃ rājā dantāṃśudhavalānanaḥ //MU_6,75.1//",
    "GSP27moksop_u:36213": " rājā:",
    "GSP27moksop_u:36214": " asti cittiktatātmedaṃ brahmāṇḍamaricaṃ phalam /",
    "GSP27moksop_u:36215": " uttarottarasaṃvṛttabhūtatvakpariveṣṭitam //MU_6,75.2//",
    "GSP27moksop_u:36216": " tādṛśānāṃ sahasrāṇi phalānāṃ yatra santi hi /",
    "GSP27moksop_u:36217": " asty uccais tādṛśī śākhā vipulā calapallavā //MU_6,75.3//",
    "GSP27moksop_u:36218": " tādṛśīnāṃ sahasrāṇi śākhānāṃ yatra santy atha /",
    "GSP27moksop_u:36219": " tādṛśo 'sti mahāvṛkṣo durlakṣyo vipulākṛtiḥ //MU_6,75.4//",
    "GSP27moksop_u:36220": " yatra santi sahasrāṇi tādṛśānāṃ mahīruhām /",
    "GSP27moksop_u:36221": " tādṛśaṃ vanam asty uccair anantatarugulmakam //MU_6,75.5//",
    "GSP27moksop_u:36222": " tādṛśānāṃ sahasrāṇi vanānāṃ yatra santy atha /",
    "GSP27moksop_u:36223": " tādṛg asti bṛhac chṛṅgam atyuccair bharitākṛti //MU_6,75.6//",
    "GSP27moksop_u:36224": " tādṛśānāṃ sahasrāṇi śṛṅgāṇāṃ yatra santy atha /",
    "GSP27moksop_u:36225": " tādṛśo 'sti mahāśailaḥ pūritākhiladiktaṭaḥ //MU_6,75.7//",
    "GSP27moksop_u:36226": " tādṛśānāṃ sahasrāṇi śailānāṃ yatra santy atha /",
    "GSP27moksop_u:36227": " tādṛśo 'sty ativistīrṇo deśo vipulakoṭaraḥ //MU_6,75.8//",
    "GSP27moksop_u:36228": " tādṛśānāṃ sahasrāṇi deśānāṃ yatra santy atha /",
    "GSP27moksop_u:36229": " tādṛg asti bṛhad dvīpaṃ mahāhradanadīvṛtam //MU_6,75.9//",
    "GSP27moksop_u:36230": " tādṛśānāṃ sahasrāṇi dvīpānāṃ yatra santy atha /",
    "GSP27moksop_u:36231": " tādṛg asti mahīpīṭhaṃ vicitraracanānvitam //MU_6,75.10//",
    "GSP27moksop_u:36232": " tādṛśīnāṃ sahasrāṇi pṛthvīnāṃ yatra santy atha /",
    "GSP27moksop_u:36233": " tādṛg asti jagat sphāraṃ mahābhuvanapañjaram //MU_6,75.11//",
    "GSP27moksop_u:36234": " tādṛśānāṃ sahasrāṇi jagatāṃ yatra santy atha /",
    "GSP27moksop_u:36235": " tādṛg asti mahac cāṇḍaṃ caṇḍāḍambarapīṭhavat //MU_6,75.12//",
    "GSP27moksop_u:36236": " tādṛśānāṃ sahasrāṇi yatrāṇḍāṇāṃ taraṅgakaḥ /",
    "GSP27moksop_u:36237": " tādṛśo 'virataspando vipulo 'sty atha sāgaraḥ //MU_6,75.13//",
    "GSP27moksop_u:36238": " tādṛksāgaralakṣyāṇi taraṅgo yatra pelavaḥ /",
    "GSP27moksop_u:36239": " tādṛśas svavilāsātmā nirmalo 'sti mahārṇavaḥ //MU_6,75.14//",
    "GSP27moksop_u:36240": " tādṛṃśy abdhisahasrāṇi yasyodarajalāny atha /",
    "GSP27moksop_u:36241": " tādṛśo 'sti pumān kaścid atyuccair bharitākṛtiḥ //MU_6,75.15//",
    "GSP27moksop_u:36242": " tādṛśānāṃ nṛṇāṃ lakṣair yasya mālorasi sthitā /",
    "GSP27moksop_u:36243": " pradhānaṃ sarvasattānāṃ tādṛśo 'sty aparaḥ pumān //MU_6,75.16//",
    "GSP27moksop_u:36244": " tādṛśānāṃ sahasrāṇi puruṣāṇāṃ mahātmanām /",
    "GSP27moksop_u:36245": " sphuranti maṇḍale yasya svatanūruhajālavat //MU_6,75.17//",
    "GSP27moksop_u:36246": " tādṛśo 'sti mahādityas sa tapaty āsu dṛṣṭiṣu /",
    "GSP27moksop_u:36247": " yā etāḥ kalanās sarvās tā etās tasya dīptayaḥ //MU_6,75.18//",
    "GSP27moksop_u:36248": " asyādityasya raśmīnāṃ brahmāṇḍaṃ trasareṇuvat /",
    "GSP27moksop_u:36249": " eṣa citsūrya ity uktas sarvam etat tapaty asau //MU_6,75.19//",
    "GSP27moksop_u:36250": " vijñānātmaiṣa paramo bhāskaro bhāvibhāsanaḥ /",
    "GSP27moksop_u:36251": " ime ye bhuvanābhogās tasyaiva trasareṇavaḥ //MU_6,75.20//",
    "GSP27moksop_u:36252": " vijñānaparamārkasya bhāsā bhānti bhavanti ca /",
    "GSP27moksop_u:36253": " imā jagadaharlakṣmyas tv aharlakṣmyo raver iva //MU_6,75.21//",
    "GSP27moksop_u:36254": " vijñānamātrakacitātmani jantujāte trailokyamaṇḍapagaṇe ca vikāsabhāji /",
    "GSP27moksop_u:36255": " nirmajjanodbhavanasambhramabhāvalekhās santīva neha hi manāg api śāntam āssva //MU_6,75.22//",
    "GSP27moksop_u:36256": " paramamahāmārtāṇḍavarṇanaṃ nāma sargaḥ",
    "GSP27moksop_u:36257": " ṣaṭsaptatitamas sargaḥ",
    "GSP27moksop_u:36258": " rājā:",
    "GSP27moksop_u:36259": " kālasattā nabhassattā spandasattā ca cinmayī /",
    "GSP27moksop_u:36260": " śuddhacetanasattātha sarvam ityādi pāvanam //MU_6,76.1//",
    "GSP27moksop_u:36261": " paramātmamahāvāyau rajas sphurati cañcalam /",
    "GSP27moksop_u:36262": " kusumāntar ivāmodas tadatadrūpakaṃ svataḥ //MU_6,76.2//",
    "GSP27moksop_u:36263": " jagadākhye mahāsvapne svapnāt svapnāntaraṃ vrajet /",
    "GSP27moksop_u:36264": " rūpaṃ tyajati no śāntaṃ brahma śāntatvabṛṃhitam //MU_6,76.3//",
    "GSP27moksop_u:36265": " saṅkalpaparibṛṃheyam anantasphuraṇā svataḥ /",
    "GSP27moksop_u:36266": " yathā yathābhibṛṃhābhir bṛṃhaty ābṛṃhitā tathā //MU_6,76.4//",
    "GSP27moksop_u:36267": " saṅkalpaś ca parād asmān manāg api na bhidyate /",
    "GSP27moksop_u:36268": " cinmayatvāt tataḥ kiñcin na bṛṃhāsti na bṛṃhaṇam //MU_6,76.5//",
    "GSP27moksop_u:36269": " rambhāstambho yathā pattramātram evāntarāntarā /",
    "GSP27moksop_u:36270": " antar antas tathedaṃ hi viśvaṃ brahma vivarty atha //MU_6,76.6//",
    "GSP27moksop_u:36271": " sabrahmātmādibhiś śabdair yad etair abhidhīyate /",
    "GSP27moksop_u:36272": " śūnyam avyapadeśyaṃ tan na nakiñcin na kiñcana //MU_6,76.7//",
    "GSP27moksop_u:36273": " yā yā vibhāvyate sattā sā sānubhavanirmitā /",
    "GSP27moksop_u:36274": " rambhāstambhavad evātaś cinmātram amalaṃ tatam //MU_6,76.8//",
    "GSP27moksop_u:36275": " sūkṣmatvād apy alabhyatvāt paramātmā paro 'ṇukaḥ /",
    "GSP27moksop_u:36276": " anantatvād asāv eva prokto mervādidhūlimān //MU_6,76.9//",
    "GSP27moksop_u:36277": " aṇor apy atyanantasya puro 'sya jagadādy api /",
    "GSP27moksop_u:36278": " paramāṇuvad ābhāti pramitatvād arūpavat //MU_6,76.10//",
    "GSP27moksop_u:36279": " paro 'ṇur eṣo 'labhyatvāt pūrakatvān mahāgiriḥ /",
    "GSP27moksop_u:36280": " sarvāvayavarūpo 'pi nirastāvayavaḥ pumān //MU_6,76.11//",
    "GSP27moksop_u:36281": " asya vijñaptimātrasya majjāmātraṃ jagattrayī /",
    "GSP27moksop_u:36282": " vijñānamātramadhyaṃ hi sādho viddhi jagattrayam //MU_6,76.12//",
    "GSP27moksop_u:36283": " vijñānamātram akalākalitaṃ jaganti śāntaṃ svabhāvasukumāram anantarūpam /",
    "GSP27moksop_u:36284": " vetālabālaka padaṃ tad alaṅghanīyam evaṃsmayas samanubhāvaya śāntam āssva //MU_6,76.13//",
    "GSP27moksop_u:36285": " vetālapraśnabhedo nāma sargaḥ",
    "GSP27moksop_u:36286": " saptasaptatitamas sargaḥ",
    "GSP27moksop_u:36287": " vasiṣṭhaḥ:",
    "GSP27moksop_u:36288": " iti rājamukhāc chrutvā vetālaś śāntim āyayau /",
    "GSP27moksop_u:36289": " bhāvitātmatayā tatra vicāroditayā dhiyā //MU_6,77.1//",
    "GSP27moksop_u:36290": " upaśāntavapur bhūtvā gatvaikāntam aninditaḥ /",
    "GSP27moksop_u:36291": " babhūvāvicaladhyānī vismṛtya viṣamāṃ kṣudham //MU_6,77.2//",
    "GSP27moksop_u:36292": " etad rāma mayoktaṃ te vetālapraśnajālakam /",
    "GSP27moksop_u:36293": " evaṃkrameṇa cidaṇāv evedaṃ saṃsthitaṃ jagat //MU_6,77.3//",
    "GSP27moksop_u:36294": " cidaṇoḥ kośagaṃ viśvaṃ vicāreṇa vilīyate /",
    "GSP27moksop_u:36295": " kopo vetālakasyeva śiṣyate yat paraṃ tu tat //MU_6,77.4//",
    "GSP27moksop_u:36296": " saṃhṛtya sarvataś cittaṃ stimitenāntarātmanā /",
    "GSP27moksop_u:36297": " pravāhāpatitaṃ kurvan niricchas tiṣṭha śāntadhīḥ //MU_6,77.5//",
    "GSP27moksop_u:36298": " ākāśaviśadaṃ kṛtvā manasaiva mano muniḥ /",
    "GSP27moksop_u:36299": " tiṣṭhaikaśamaśāntātmā vyomavadviśadāśayaḥ //MU_6,77.6//",
    "GSP27moksop_u:36300": " sthirabuddher amūḍhasya yathāprāptānuvartinaḥ /",
    "GSP27moksop_u:36301": " rājño bhagīrathasyeva dussādham api sidhyati //MU_6,77.7//",
    "GSP27moksop_u:36302": " sampūrṇaśāntamanasaḥ paritṛptavṛtter nityaṃ same susamam ātmani tiṣṭhato 'ntaḥ /",
    "GSP27moksop_u:36303": " sidhyanti durlabhatarā api vāñchitārthā gaṅgāvatāra iva sāgarakhātṛnaptuḥ //MU_6,77.8//",
    "GSP27moksop_u:36304": " vetālopākhyānaṃ nāma sargaḥ",
    "GSP27moksop_u:36305": " vetālopākhyānaṃ samāptam nāma sargaḥ",
    "GSP27moksop_u:36306": " aṣṭasaptatitamas sargaḥ",
    "GSP27moksop_u:36307": " rāmaḥ:",
    "GSP27moksop_u:36308": " yathā cittacamatkṛtyā rājño gaṅgāvatāraṇam /",
    "GSP27moksop_u:36309": " bhagīrathasya sampannaṃ tan me kathaya bhoḥ prabho //MU_6,78.1//",
    "GSP27moksop_u:36310": " vasiṣṭhaḥ:",
    "GSP27moksop_u:36311": " āsīd bhagīratho nāma rājā paramadhārmikaḥ /",
    "GSP27moksop_u:36312": " bhuvas samudradvīpāyā maṇḍanātilakopamaḥ //MU_6,78.2//",
    "GSP27moksop_u:36313": " saṅkalpānantaraṃ prāpur yathābhimatam arthinaḥ /",
    "GSP27moksop_u:36314": " candraprasannavadanād yasmāc cintāmaṇer iva //MU_6,78.3//",
    "GSP27moksop_u:36315": " sādhūnāṃ yo vyavasthārthaṃ dhanāny avirataṃ dadau /",
    "GSP27moksop_u:36316": " tṛṇamātram upādatte karaṃ tṛṇamaṇir yathā //MU_6,78.4//",
    "GSP27moksop_u:36317": " vajrasāram api protam ajvalann eva yo 'bhinat /",
    "GSP27moksop_u:36318": " ayomaṇir ayoyantram iva durjanaceṣṭitam //MU_6,78.5//",
    "GSP27moksop_u:36319": " adhūmo hy adahañ śīto vitaikṣṇyo hārdam apy alam /",
    "GSP27moksop_u:36320": " tamo 'haran nṛṇāṃ naiśaṃ yo maṇir veśmanām iva //MU_6,78.6//",
    "GSP27moksop_u:36321": " kirann agnikaṇāsāram abhitas svapratāpajam /",
    "GSP27moksop_u:36322": " madhyāhnasūryakāntāgnir iva jvalati yo 'riṣu //MU_6,78.7//",
    "GSP27moksop_u:36323": " mṛduśītasukhasparśo yas samāhlādayan mahīm /",
    "GSP27moksop_u:36324": " sve jane dravati snigdhas sendur indumaṇir yathā //MU_6,78.8//",
    "GSP27moksop_u:36325": " jagadyajñopavītasya svargapātālavāhinaḥ /",
    "GSP27moksop_u:36326": " gaṅgāvāhasya yenorvyāṃ tṛtīyaḥ pūrito guṇaḥ //MU_6,78.9//",
    "GSP27moksop_u:36327": " agastyaśoṣito 'mbhodhir gaṅgāpūreṇa pūritaḥ /",
    "GSP27moksop_u:36328": " yena duṣpūrarūpo 'pi mahāsārtho 'rthinām iva //MU_6,78.10//",
    "GSP27moksop_u:36329": " gaṅgāsopānapaddhatyā yena pātālavāsinaḥ /",
    "GSP27moksop_u:36330": " yojitā brahmaṇo loke bāndhavā lokabandhunā //MU_6,78.11//",
    "GSP27moksop_u:36331": " brahmāṇaṃ śaṅkaraṃ jahnuṃ tapasārādhayaṃś ca yaḥ /",
    "GSP27moksop_u:36332": " bhūyo bhūyo yayau khedaṃ na mūrtavyavasāyavat //MU_6,78.12//",
    "GSP27moksop_u:36333": " yauvane vartamānasya tasya bhūmipater atha /",
    "GSP27moksop_u:36334": " pravicārayato lokayātrāṃ paryākulām imām //MU_6,78.13//",
    "GSP27moksop_u:36335": " svavirāgacamatkāravicārakaṇikodabhūt /",
    "GSP27moksop_u:36336": " cetasy api sutāruṇye daivād vallī marāv iva //MU_6,78.14//",
    "GSP27moksop_u:36337": " ekānte cintayām āsa mahīpatir asāv atha /",
    "GSP27moksop_u:36338": " jagadyātrām imāṃ nityam asamañjasasaṅkulām //MU_6,78.15//",
    "GSP27moksop_u:36339": " punar dinaṃ punaś śyāmā dānādānāśanaṃ punaḥ /",
    "GSP27moksop_u:36340": " tad eva śuktavirasaṃ lajjyate karma kurvatā //MU_6,78.16//",
    "GSP27moksop_u:36341": " yena prāptena loke 'smin nāprāptam avaśiṣyate /",
    "GSP27moksop_u:36342": " tat kṛtaṃ sukṛtaṃ manye śeṣaṃ karmaviṣūcikā //MU_6,78.17//",
    "GSP27moksop_u:36343": " punaḥ punaḥ paryuṣitaṃ karma kurvan na lajjate /",
    "GSP27moksop_u:36344": " mūḍhabuddhir amūḍhas tu kaḥ kuryāt kila bālavat //MU_6,78.18//",
    "GSP27moksop_u:36345": " athaikadodvignamanāḥ kadācit tryuttulaṃ gurum /",
    "GSP27moksop_u:36346": " ekānte saṃsṛter bhītas samapṛcchad bhagīrathaḥ //MU_6,78.19//",
    "GSP27moksop_u:36347": " bhagīrathaḥ:",
    "GSP27moksop_u:36348": " antaśśūnyāsu suciraṃ bhraman saṃsāravṛttiṣu /",
    "GSP27moksop_u:36349": " araṇyānīṣv ivaitāsu bhṛśaṃ khinnā vayaṃ vibho //MU_6,78.20//",
    "GSP27moksop_u:36350": " jarāmaraṇamohādirūpāṇāṃ bhavakāriṇām /",
    "GSP27moksop_u:36351": " bhagavan sarvaduḥkhānāṃ katham antaḥ prajāyate //MU_6,78.21//",
    "GSP27moksop_u:36352": " tryuttulaḥ:",
    "GSP27moksop_u:36353": " cirasāmyātmanācchena nirvibhāgavilāsinā /",
    "GSP27moksop_u:36354": " rājañ jñeyāvabodhena pūrṇena bharitātmanā //MU_6,78.22//",
    "GSP27moksop_u:36355": " kṣīyante sarvaduḥkhāni truṭyanti granthayo 'bhitaḥ /",
    "GSP27moksop_u:36356": " saṃśayāś śamam āyānti sarvakarmāṇi cānagha //MU_6,78.23//",
    "GSP27moksop_u:36357": " jñeyaṃ tu vidur ātmānaṃ saṃśuddhajñaptirūpiṇam /",
    "GSP27moksop_u:36358": " sa ca sarvagato nityaṃ nāstam eti na codayam //MU_6,78.24//",
    "GSP27moksop_u:36359": " bhagīrathaḥ:",
    "GSP27moksop_u:36360": " cinmātraṃ sarvagaṃ śāntam asti nirmalam acyutam /",
    "GSP27moksop_u:36361": " dehādi netarat kiñcid iti vedmi munīśvara //MU_6,78.25//",
    "GSP27moksop_u:36362": " kiṃ tv atra pratipattir me sphuṭatām eti notarām /",
    "GSP27moksop_u:36363": " etāvanmātrasaṃvittis syām ahaṃ bhagavan katham //MU_6,78.26//",
    "GSP27moksop_u:36364": " tryuttulaḥ:",
    "GSP27moksop_u:36365": " jñānena jñeyaniṣṭhatvam eti ceto hṛdantare /",
    "GSP27moksop_u:36366": " tatas sarvavapur bhūtvā bhūyo jīvo na jāyate //MU_6,78.27//",
    "GSP27moksop_u:36367": " asaktir anabhiṣvaṅgaḥ putradāragṛhādiṣu /",
    "GSP27moksop_u:36368": " nityaṃ ca samacittatvam iṣṭāniṣṭopapattiṣu //MU_6,78.28//",
    "GSP27moksop_u:36369": " ātmano 'nanyayogena sadbhāvanam anāratam /",
    "GSP27moksop_u:36370": " viviktadeśasevitvam aratir janasaṃsadi //MU_6,78.29//",
    "GSP27moksop_u:36371": " adhyātmajñānaniṣṭhatvaṃ tattvajñānārthadarśanam /",
    "GSP27moksop_u:36372": " etaj jñānam iti proktam ajñānaṃ yad ato 'nyathā //MU_6,78.30//",
    "GSP27moksop_u:36373": " rāgadveṣakṣayākārāt saṃsāravyādhibheṣajāt /",
    "GSP27moksop_u:36374": " ahambhāvopaśāntau tu rājañ jñānam avāpyate //MU_6,78.31//",
    "GSP27moksop_u:36375": " bhagīrathaḥ:",
    "GSP27moksop_u:36376": " śarīre 'smiṃś ciraṃ rūḍho girau tarur ivoccakaiḥ /",
    "GSP27moksop_u:36377": " ahambhāvo mahābhogo vada me tyajyate katham //MU_6,78.32//",
    "GSP27moksop_u:36378": " tryuttulaḥ:",
    "GSP27moksop_u:36379": " pauruṣeṇa prayatnena tyaktvā bhogaughabhāvanam /",
    "GSP27moksop_u:36380": " gatvānviṣya citā tattvam ahaṅkāro vilīyate //MU_6,78.33//",
    "GSP27moksop_u:36381": " yantrāṇāṃ pañjaraṃ yāvad bhagnaṃ lajjādi nākhilam /",
    "GSP27moksop_u:36382": " akiñcanatvaśeṣeṇa sphuṭā tāvad ahaṅkṛtiḥ //MU_6,78.34//",
    "GSP27moksop_u:36383": " sarvam eva dhiyas tyaktvā yadi tiṣṭhasi niścalaḥ /",
    "GSP27moksop_u:36384": " tad ahaṅkāravilayī tvam eva paramaṃ padam //MU_6,78.35//",
    "GSP27moksop_u:36385": " śāntāśeṣaviśeṣaṇo vigatabhīs santyaktasarvaiṣaṇo gatvā nūnam akiñcanatvam ariṣu tyaktvā samagrāṃ śriyam /",
    "GSP27moksop_u:36386": " śāntāhaṅkṛtir astadehakalanas teṣv eva bhikṣām aṭan mām apy ujjhitavān alaṃ yadi bhavasy uccais tad uccair asi //MU_6,78.36//",
    "GSP27moksop_u:36387": " bhagīrathasyopadeśo nāma sargaḥ",
    "GSP27moksop_u:36388": " ekonāśītitamas sargaḥ",
    "GSP27moksop_u:36389": " vasiṣṭhaḥ:",
    "GSP27moksop_u:36390": " atha tasya guror vaktrād ity ākarṇya bhagīrathaḥ /",
    "GSP27moksop_u:36391": " manasy āhitakartavyas svavyāpāraparo 'bhavat //MU_6,79.1//",
    "GSP27moksop_u:36392": " tataḥ katipayeṣv eva vāsareṣu gateṣv asau /",
    "GSP27moksop_u:36393": " agniṣṭomamakhaṃ cakre sarvatyāgaikasiddhaye //MU_6,79.2//",
    "GSP27moksop_u:36394": " gobhūmyaśvahiraṇyādi dadau dhanam aśeṣataḥ /",
    "GSP27moksop_u:36395": " dvijadevārtabandhubhyo guṇyaguṇyavicāravān //MU_6,79.3//",
    "GSP27moksop_u:36396": " divasatrayamātreṇa sarvam evaṃ parityajan /",
    "GSP27moksop_u:36397": " svavastramātraśeṣo 'sāv āsīd rājā bhagīrathaḥ //MU_6,79.4//",
    "GSP27moksop_u:36398": " atha sarvārthariktaṃ taṃ khinnaprakṛtipaurakam /",
    "GSP27moksop_u:36399": " sīmāntine tṛṇam iva rājyaṃ svam araye dadau //MU_6,79.5//",
    "GSP27moksop_u:36400": " ākrānte dviṣatā rājye pure sadmani maṇḍale /",
    "GSP27moksop_u:36401": " adhovāso'vaśeṣo 'sau nirjagāma svamaṇḍalāt //MU_6,79.6//",
    "GSP27moksop_u:36402": " yatra na jñāyate nāmnā yatra na jñāyate mukhāt /",
    "GSP27moksop_u:36403": " tatra grāmeṣv araṇyeṣu dūreṣūvāsa dhairyavān //MU_6,79.7//",
    "GSP27moksop_u:36404": " ity alpenaiva kālena praśāntasakalaiṣaṇaḥ /",
    "GSP27moksop_u:36405": " parameṇa śamenāsau prāpa viśrāntim ātmani //MU_6,79.8//",
    "GSP27moksop_u:36406": " bhraman dvīpāni bhūpīṭhe kadācit kālayogataḥ /",
    "GSP27moksop_u:36407": " bhūpena śatruṇā prāptaṃ svam eva prāpa tat puram //MU_6,79.9//",
    "GSP27moksop_u:36408": " tān evārīṃś ca tatrāsau pravāhāpatitakramam /",
    "GSP27moksop_u:36409": " paurāṃś ca mantriṇaś caiva śamī bhikṣām ayācata //MU_6,79.10//",
    "GSP27moksop_u:36410": " vividus te 'rayaḥ paurā mantriṇaś ca bhagīratham /",
    "GSP27moksop_u:36411": " pūjayām āsur atha taṃ saviṣādās saparyayā //MU_6,79.11//",
    "GSP27moksop_u:36412": " prabho rājyaṃ gṛhāṇeti prārthito 'py ariṇā muniḥ /",
    "GSP27moksop_u:36413": " nādade 'nādṛtāśeṣas tṛṇam apy aśanād ṛte //MU_6,79.12//",
    "GSP27moksop_u:36414": " katicid divasāṃs tatra nītvānyatra jagāma saḥ /",
    "GSP27moksop_u:36415": " bhagīratho 'yaṃ hā kaṣṭam iti lokena śocitaḥ //MU_6,79.13//",
    "GSP27moksop_u:36416": " athānyatropaśāntātmā pariviśrāntadhīs sukhī /",
    "GSP27moksop_u:36417": " ātmārāmaḥ kadācit tu sa prāpa tryuttulaṃ gurum //MU_6,79.14//",
    "GSP27moksop_u:36418": " svam eva svāgataṃ kṛtvā tena sārdhaṃ bhagīrathaḥ /",
    "GSP27moksop_u:36419": " kañcit kālam uvāsādrau vane grāme pure jane //MU_6,79.15//",
    "GSP27moksop_u:36420": " samatām upayātau tau guruśiṣyau samau sthitau /",
    "GSP27moksop_u:36421": " kalayām āsatus svasthau vinodaṃ dehadhāraṇam //MU_6,79.16//",
    "GSP27moksop_u:36422": " kim ayaṃ dhāryate dehaḥ kim anenojjhitena naḥ /",
    "GSP27moksop_u:36423": " yathākramaṃ yathācāraṃ tiṣṭhatv eṣa yathāsthitam //MU_6,79.17//",
    "GSP27moksop_u:36424": " iti niścitya tiṣṭhantau tau vanād vanagāminau /",
    "GSP27moksop_u:36425": " nanandatur anānandaṃ na sukhaṃ na ca madhyamam //MU_6,79.18//",
    "GSP27moksop_u:36426": " dhanāni nārīr vibhavān aiśvaryaṃ cāṣṭadhoditam /",
    "GSP27moksop_u:36427": " siddhair apy arpitaṃ tuṣṭair menāte jarjaraṃ tṛṇam //MU_6,79.19//",
    "GSP27moksop_u:36428": " svakarmaṇaiva deho 'yaṃ yāvadantam anicchayā /",
    "GSP27moksop_u:36429": " dhāraṇīya iti svena karmaṇaivātha tasthatuḥ //MU_6,79.20//",
    "GSP27moksop_u:36430": " abhinanandatur āgatam uttamau nijasamācaraṇakramajaṃ munī /",
    "GSP27moksop_u:36431": " sukham asaukhyam apīpsitavarjitau samasamau khasamau śaminau svataḥ //MU_6,79.21//",
    "GSP27moksop_u:36432": " bhagīrathanirvāṇaṃ nāma sargaḥ",
    "GSP27moksop_u:36433": " aśītitamas sargaḥ",
    "GSP27moksop_u:36434": " vasiṣṭhaḥ:",
    "GSP27moksop_u:36435": " athaikadā puraśreṣṭhe kasmiṃścin maṇḍalāntare /",
    "GSP27moksop_u:36436": " anapatyaṃ nṛpaṃ mṛtyur aharat svam ivāmiṣam //MU_6,80.1//",
    "GSP27moksop_u:36437": " tatra prakṛtayaḥ khinnā naṣṭadeśakramā nṛpam /",
    "GSP27moksop_u:36438": " anviṣyanti sma saṃyuktaṃ guṇalakṣmyā viśālayā //MU_6,80.2//",
    "GSP27moksop_u:36439": " tā bhagīratham āsādya sthitaṃ bhikṣāśanaṃ pure /",
    "GSP27moksop_u:36440": " parijñāya samānīya sainyaṃ cakrur mahīpatim //MU_6,80.3//",
    "GSP27moksop_u:36441": " bhagīrathaḥ kṣaṇenaiva prāvṛṣīvāmbunā saraḥ /",
    "GSP27moksop_u:36442": " dhūlitas senayā gurvyā jhagity āropito gaje //MU_6,80.4//",
    "GSP27moksop_u:36443": " bhagīratho jagannātho jayatīti ghanāravaiḥ /",
    "GSP27moksop_u:36444": " nīrandhratām upājagmur girīndrāṇāṃ mahāguhāḥ //MU_6,80.5//",
    "GSP27moksop_u:36445": " tatra tat pālayantaṃ taṃ rājyaṃ rājānam ādṛtāḥ /",
    "GSP27moksop_u:36446": " ājagmuḥ prākprakṛtayaḥ prāhur itthaṃ mṛtādhipāḥ //MU_6,80.6//",
    "GSP27moksop_u:36447": " prakṛtayaḥ:",
    "GSP27moksop_u:36448": " rājann asmākam adhipo yas tvayā sa purā kṛtaḥ /",
    "GSP27moksop_u:36449": " mṛtyunā vinigīrṇo 'sau matsyenevāmiṣaṃ mṛdu //MU_6,80.7//",
    "GSP27moksop_u:36450": " tat tat pālayituṃ rājyaṃ prasādaṃ kartum arhasi /",
    "GSP27moksop_u:36451": " aprārthitopapannānāṃ tyāgo 'rthānāṃ tu nocitaḥ //MU_6,80.8//",
    "GSP27moksop_u:36452": " vasiṣṭhaḥ:",
    "GSP27moksop_u:36453": " iti samprārthito rājā tad aṅgīkṛtya tadvacaḥ /",
    "GSP27moksop_u:36454": " sarvasāgaracihnāyās sa babhūva patir bhuvaḥ //MU_6,80.9//",
    "GSP27moksop_u:36455": " samaś śāntamanā maunī vītarāgo vimatsaraḥ /",
    "GSP27moksop_u:36456": " kāryakāryaikakaraṇaratir āhitavismayaḥ //MU_6,80.10//",
    "GSP27moksop_u:36457": " pātālatalanaṣṭānāṃ sāgarākārakāriṇām /",
    "GSP27moksop_u:36458": " pitāmahānāṃ gaṅgāmbu śuśrāvottāraṇakṣamam //MU_6,80.11//",
    "GSP27moksop_u:36459": " tadā kila svarganadī vahati sma na bhūtale /",
    "GSP27moksop_u:36460": " pitṝṇāṃ durlabhas so 'bhūt tena gaṅgājalāñjaliḥ //MU_6,80.12//",
    "GSP27moksop_u:36461": " bhagīrathenātha mahīm avatārayituṃ divaḥ /",
    "GSP27moksop_u:36462": " gaṅgāṃ gṛhīto niyamas tadā prabhṛti bhūbhṛtā //MU_6,80.13//",
    "GSP27moksop_u:36463": " tato rājyaṃ parityajya mantriṇāṃ bhūpatiś śamī /",
    "GSP27moksop_u:36464": " tapase kāryakāryeho jagāma gahanaṃ vanam //MU_6,80.14//",
    "GSP27moksop_u:36465": " tatra varṣasahasrais sa samārādhya punaḥ punaḥ /",
    "GSP27moksop_u:36466": " brahmāṇaṃ śaṅkaraṃ jahnuṃ bhuvi gaṅgām ayojayat //MU_6,80.15//",
    "GSP27moksop_u:36467": " tataḥ prabhṛty amalataraṅgabhaṅginī jagatpateś śaśiviśadāṅgasaṅginī /",
    "GSP27moksop_u:36468": " nabhastalān nipatati gāṃ trimārgagā mahātmanām iva bahupuṇyasantatiḥ //MU_6,80.16//",
    "GSP27moksop_u:36469": " sphurattaraṅgabhaṅginī svaphenapuñjahāsinī prasannapuṇyamañjarī druteva dharmasantatiḥ /",
    "GSP27moksop_u:36470": " bhagīrathe mahīpatau yaśaḥpracāravīthikā tadādi sā trimārgagā mahītale babhūva ha //MU_6,80.17//",
    "GSP27moksop_u:36471": " gaṅgāvatāro nāma sargaḥ",
    "GSP27moksop_u:36472": " ekāśītitamas sargaḥ",
    "GSP27moksop_u:36473": " vasiṣṭhaḥ:",
    "GSP27moksop_u:36474": " etām avaṣṭabhya dṛśaṃ bhagīrathadhiyā vṛtām /",
    "GSP27moksop_u:36475": " samas svastho yathāprāptaṃ kāryam āhara śāntadhīḥ //MU_6,81.1//",
    "GSP27moksop_u:36476": " idaṃ pūrvaṃ parityajya kroḍīkṛtya tatas svayam /",
    "GSP27moksop_u:36477": " śāntam ātmani tiṣṭha tvaṃ śikhidhvaja ivācalaḥ //MU_6,81.2//",
    "GSP27moksop_u:36478": " rāmaḥ:",
    "GSP27moksop_u:36479": " ko 'sau śikhidhvajo nāma kathaṃ vā labdhavān padam /",
    "GSP27moksop_u:36480": " etat kathaya me brahman bhūyo bodhābhivṛddhaye //MU_6,81.3//",
    "GSP27moksop_u:36481": " vasiṣṭhaḥ:",
    "GSP27moksop_u:36482": " dvāpare 'bhavatāṃ pūrvam idānīṃ ca bhaviṣyataḥ /",
    "GSP27moksop_u:36483": " tenaiva sanniveśena dampatī snigdhanāgarau //MU_6,81.4//",
    "GSP27moksop_u:36484": " rāmaḥ:",
    "GSP27moksop_u:36485": " yat pūrvam āsīd bhagavaṃs tad idānīṃ tathaiva hi /",
    "GSP27moksop_u:36486": " bhaviṣyati kimarthaṃ vai vada me vadatāṃ vara //MU_6,81.5//",
    "GSP27moksop_u:36487": " vasiṣṭhaḥ:",
    "GSP27moksop_u:36488": " jagannirmāṇaniyater asyā brāhmyās svasaṃvidaḥ /",
    "GSP27moksop_u:36489": " īdṛśy eva sthitir nityam anivāryā svabhāvajā //MU_6,81.6//",
    "GSP27moksop_u:36490": " yad anyad bahuśo bhūtvā punar bhavati bhūriśaḥ /",
    "GSP27moksop_u:36491": " abhūtvaiva bhavaty anyat punaś ca na bhavaty alam //MU_6,81.7//",
    "GSP27moksop_u:36492": " anyat prāksanniveśasya sādṛśyena sphuraty alam /",
    "GSP27moksop_u:36493": " anyat prāksanniveśārdhasādṛśyena vivalgati //MU_6,81.8//",
    "GSP27moksop_u:36494": " sadṛśyo viṣamāś caiva yathā sarasi vīcayaḥ /",
    "GSP27moksop_u:36495": " tā evānyāś ca dṛśyante vyavasthās saṃsṛtau tathā //MU_6,81.9//",
    "GSP27moksop_u:36496": " tasmād rāghava bhūyo 'pi vakṣyamāṇo nareśvaraḥ /",
    "GSP27moksop_u:36497": " bhaviṣyati mahātejās tadvṛttāntam imaṃ śṛṇu //MU_6,81.10//",
    "GSP27moksop_u:36498": " dvāpare pūrvam abhavad atīte saptame manau /",
    "GSP27moksop_u:36499": " caturyuge caturthe tu sarge 'smin vāraṇākule //MU_6,81.11//",
    "GSP27moksop_u:36500": " jambudvīpe praśāntasya vindhyasyādūrasaṃsthite /",
    "GSP27moksop_u:36501": " mālavānāṃ pure śrīmāñ śikhidhvaja itīśvaraḥ //MU_6,81.12//",
    "GSP27moksop_u:36502": " dhairyaudāryadayāyuktaḥ kṣamāśamadamānvitaḥ /",
    "GSP27moksop_u:36503": " śūraś śubhasamācāro mānī guṇagaṇākaraḥ //MU_6,81.13//",
    "GSP27moksop_u:36504": " āhartā sarvayajñānāṃ jetā sarvadhanuṣmatām /",
    "GSP27moksop_u:36505": " kartā sakalakāryāṇāṃ bhartāpūrvavapur bhuvaḥ //MU_6,81.14//",
    "GSP27moksop_u:36506": " peśalas snigdhamadhuro vidagdhaḥ prītanāgaraḥ /",
    "GSP27moksop_u:36507": " sundaraś śīlasubhagaḥ pratāpī dharmavatsalaḥ //MU_6,81.15//",
    "GSP27moksop_u:36508": " veditā viditārthānāṃ dātā sakalasampadām /",
    "GSP27moksop_u:36509": " bhoktā saṃsaṅgarahitas suśrotā sakalaśruteḥ //MU_6,81.16//",
    "GSP27moksop_u:36510": " sa bhogaughān anādṛtya straiṇaṃ tṛṇavad utsṛjan /",
    "GSP27moksop_u:36511": " pitari svargam āpanne bāla evottamaujasā //MU_6,81.17//",
    "GSP27moksop_u:36512": " kṛtvā ṣoḍaśavarṣātmā kṛtvā digvijayaṃ vaśī /",
    "GSP27moksop_u:36513": " nūnaṃ saurājyasampattyā bhūmaṇḍalam ayojayat //MU_6,81.18//",
    "GSP27moksop_u:36514": " atiṣṭhad vigatāśaṅkaṃ pālayan dharmataḥ prajāḥ /",
    "GSP27moksop_u:36515": " dhīmān sa mantribhis sārdhaṃ yaśasā śuklayan diśaḥ //MU_6,81.19//",
    "GSP27moksop_u:36516": " atha gacchatsu varṣeṣu vasante prollasaty alam /",
    "GSP27moksop_u:36517": " puṣpeṣu jṛmbhamāṇeṣu sphuratsu śaśiraśmiṣu //MU_6,81.20//",
    "GSP27moksop_u:36518": " mañjarījāladolāsu viṭapāntaḥpurāntare /",
    "GSP27moksop_u:36519": " rajaḥkarpūradhavale caladdalakavāṭake //MU_6,81.21//",
    "GSP27moksop_u:36520": " āmodini lasatpuṣpagulucchakavitānake /",
    "GSP27moksop_u:36521": " gāyatsu gahaneṣūccair mithuneṣv alināṃ mithaḥ //MU_6,81.22//",
    "GSP27moksop_u:36522": " āyāti madhure vāyau śaśiśīkaraśītale /",
    "GSP27moksop_u:36523": " kadalīkandalīkacchatalapallavalāsini //MU_6,81.23//",
    "GSP27moksop_u:36524": " kāntāṃ prati babhūvāsya navaṃ cetas samutsukam /",
    "GSP27moksop_u:36525": " kṣīvaṃ kusumasambhārasaugandhimadhurāsavaiḥ //MU_6,81.24//",
    "GSP27moksop_u:36526": " manorājyam idaṃ cakre sa vasantamadaidhitaḥ /",
    "GSP27moksop_u:36527": " udyānavanadolāsu līlākamalinīṣu ca //MU_6,81.25//",
    "GSP27moksop_u:36528": " kadā praṇayinīṃ mugdhāṃ bālābjamukulastanīm /",
    "GSP27moksop_u:36529": " kariṣye kāminīm aṅke paryaṅke kusumāṅkitām //MU_6,81.26//",
    "GSP27moksop_u:36530": " kadā kamalavallīnāṃ dolāsv alir ivālinīm /",
    "GSP27moksop_u:36531": " ālolatāṃ vineṣyāmi bālāṃ bhujalatānugām //MU_6,81.27//",
    "GSP27moksop_u:36532": " mṛṇālahārakundenduvṛndatalpābhilāṣiṇī /",
    "GSP27moksop_u:36533": " matkṛte madanātaptā kadā syād indusundarī //MU_6,81.28//",
    "GSP27moksop_u:36534": " iti cintāparo bhūtvā kusumāvalanonmukhaḥ /",
    "GSP27moksop_u:36535": " vijahāra vanānteṣu kusumopavaneṣu ca //MU_6,81.29//",
    "GSP27moksop_u:36536": " velopavanadolāsu līlākamalinīṣu ca /",
    "GSP27moksop_u:36537": " vallīvalayageheṣu vividhodyānabhūmiṣu //MU_6,81.30//",
    "GSP27moksop_u:36538": " vanopavanavinyāsavarṇanāvalitāsu ca /",
    "GSP27moksop_u:36539": " śṛṅgārarasagarbhāsu kathāsv aramatonmanāḥ //MU_6,81.31//",
    "GSP27moksop_u:36540": " hārihāsalasacchvāsavilolālakavallarīḥ /",
    "GSP27moksop_u:36541": " kumārīḥ pūjayām āsa suvarṇakalaśastanīḥ //MU_6,81.32//",
    "GSP27moksop_u:36542": " evam asya vidur bhavyā mantriṇo navaniścayam /",
    "GSP27moksop_u:36543": " iṅgitākāraveditvam eva mantripadaṃ param //MU_6,81.33//",
    "GSP27moksop_u:36544": " atha tasya vivāhāya mantrivargo vicāravān /",
    "GSP27moksop_u:36545": " surāṣṭrādhipatiṃ kanyāṃ yayāce yauvanānvitām //MU_6,81.34//",
    "GSP27moksop_u:36546": " rūpayauvanasampannāṃ bhāryātve vidhinottamām /",
    "GSP27moksop_u:36547": " upayeme sa tām ātmasadṛśīṃ pratimām iva //MU_6,81.35//",
    "GSP27moksop_u:36548": " cūḍāleti bhuvi khyātā nāmnā nṛpatisundarī /",
    "GSP27moksop_u:36549": " sā taṃ bhartāram āsādya reje phulleva padminī //MU_6,81.36//",
    "GSP27moksop_u:36550": " nīlanīrajanetrāṃ tāṃ cūḍālāṃ sa śikhidhvajaḥ /",
    "GSP27moksop_u:36551": " snehād vikāsayām āsa śobhayārka ivābjinīṃ //MU_6,81.37//",
    "GSP27moksop_u:36552": " avardhata tayoḥ prītir anyo'nyārpitacetasoḥ /",
    "GSP27moksop_u:36553": " hāvabhāvavilāsādyais sekair navalateva sā //MU_6,81.38//",
    "GSP27moksop_u:36554": " sa mantryarpitasarvārthas susukhī susthitaprajaḥ /",
    "GSP27moksop_u:36555": " rājahaṃsa ivābjinyā reme dayitayā tayā //MU_6,81.39//",
    "GSP27moksop_u:36556": " antaḥpureṣu dolāsu candanāguruvīthiṣu /",
    "GSP27moksop_u:36557": " mandāradāmadolāsu kadalīkandalīṣu ca //MU_6,81.40//",
    "GSP27moksop_u:36558": " purānteṣu vanānteṣu diganteṣu sarassu ca /",
    "GSP27moksop_u:36559": " jaṅgaleṣu dinānteṣu jambūjambīraśāliṣu //MU_6,81.41//",
    "GSP27moksop_u:36560": " babhūvāhlādakaṃ sarvaṃ tayor anyo'nyaceṣṭitam /",
    "GSP27moksop_u:36561": " sadvarṣaṇādhvarācārair dyubhūmyor iva kāntayoḥ //MU_6,81.42//",
    "GSP27moksop_u:36562": " nityam evāviyuktatvāt priyatvāc ceṣṭitasya ca /",
    "GSP27moksop_u:36563": " mithaḥ kalākalāpasya kovidau tau babhūvatuḥ //MU_6,81.43//",
    "GSP27moksop_u:36564": " svarūpam ekam evaitau dadhatur miśratāṃ gatau /",
    "GSP27moksop_u:36565": " anyo'nyaṃ hṛdayasthatvād iva saṅkrāntam akṣatam //MU_6,81.44//",
    "GSP27moksop_u:36566": " sarvaśāstrādivaidagdhyaṃ citrādy api mukhāt prabhoḥ /",
    "GSP27moksop_u:36567": " bālā bhāṇḍād ivāgṛhṇād āsīt sarvārthapaṇḍitā //MU_6,81.45//",
    "GSP27moksop_u:36568": " nṛttaṃ vādyādi geyādi cūḍālāvadanād asau /",
    "GSP27moksop_u:36569": " aśikṣata babhūvātha kalānām atikovidaḥ //MU_6,81.46//",
    "GSP27moksop_u:36570": " āmāvāsyāv ivendvarkāv anyo'nyaṃ vilasatkalau /",
    "GSP27moksop_u:36571": " mitho hṛdayasaṃsthau tau dvāv apy aikyam ivāsthitau //MU_6,81.47//",
    "GSP27moksop_u:36572": " tau saṃsthitāv ekarasāv ananyadayitāv ubhau /",
    "GSP27moksop_u:36573": " puṣpāmodāv ivābhinnau bhūtalasthau śivāv iva //MU_6,81.48//",
    "GSP27moksop_u:36574": " vaidagdhyasundaramatī sarvaśāstrārthakovidau /",
    "GSP27moksop_u:36575": " krīḍayeva bhuvaṃ prāptau kamalākamalādhavau //MU_6,81.49//",
    "GSP27moksop_u:36576": " snehāt prasannamadhurau samavijñānavedinau /",
    "GSP27moksop_u:36577": " anuvṛttiparāv āstāṃ lokavṛttāntatadvidau //MU_6,81.50//",
    "GSP27moksop_u:36578": " kalākalāpasampannau lasadrasarasāyanau /",
    "GSP27moksop_u:36579": " śītalasnigdhamugdhāṅgau śaśāṅkau dvāv ivoditau //MU_6,81.51//",
    "GSP27moksop_u:36580": " reje lasannṛpatibhogavilāsakāntam antaḥpureṣu mithunaṃ tad anuttamaśri /",
    "GSP27moksop_u:36581": " brahmābjaṣaṇḍakuhareṣv iva rājahaṃsayugmaṃ vikāsimadamanmathamandacāri //MU_6,81.52//",
    "GSP27moksop_u:36582": " śikhidhvajavilāso nāma sargaḥ",
    "GSP27moksop_u:36583": " dvyaśītitamas sargaḥ",
    "GSP27moksop_u:36584": " vasiṣṭhaḥ:",
    "GSP27moksop_u:36585": " evaṃ bahūni varṣāṇi mithunaṃ nirbharaspṛham /",
    "GSP27moksop_u:36586": " reme yauvanalīlābhir anantābhir dine dine //MU_6,82.1//",
    "GSP27moksop_u:36587": " atha yāteṣu varṣeṣu bahuṣv āvṛttiśāliṣu /",
    "GSP27moksop_u:36588": " śanair galati tāruṇye bhinnakumbhād ivāmbhasi //MU_6,82.2//",
    "GSP27moksop_u:36589": " śāradasyeva parṇasya mithunasyāsya kālataḥ /",
    "GSP27moksop_u:36590": " īṣadvirāgo hṛdayaṃ samyakprāgrasam aspṛśat //MU_6,82.3//",
    "GSP27moksop_u:36591": " virāgavāsanākrāntam ekāntastham acintayat /",
    "GSP27moksop_u:36592": " mithunaṃ taj jagadyātrām imām ittham aśāśvatīm //MU_6,82.4//",
    "GSP27moksop_u:36593": " kiṃ nāmeha manohāri saṃsārakuharabhrame /",
    "GSP27moksop_u:36594": " taraṅganikarākārabhaṅguravyavahāriṇi //MU_6,82.5//",
    "GSP27moksop_u:36595": " pātaḥ pakvaphalasyeva maraṇaṃ durnivāraṇam /",
    "GSP27moksop_u:36596": " himāśanir ivāmbhoje jarā nipatanonmukhī //MU_6,82.6//",
    "GSP27moksop_u:36597": " āyur galaty avirataṃ jalaṃ karatalād iva /",
    "GSP27moksop_u:36598": " prāvṛṣīva latātumbī tṛṣṇaikā dīrghatāṃ gatā //MU_6,82.7//",
    "GSP27moksop_u:36599": " śailanadyā raya iva samprayāty eva yauvanam /",
    "GSP27moksop_u:36600": " indrajālam ivāsatyaṃ jīvitaṃ kṣaṇasaṃsthiti //MU_6,82.8//",
    "GSP27moksop_u:36601": " sukhāni prapalāyante śarā iva guṇacyutāḥ /",
    "GSP27moksop_u:36602": " patanti ceto duḥkhāni dhṛṣṭā gṛdhrā ivāmiṣam //MU_6,82.9//",
    "GSP27moksop_u:36603": " budbudaḥ prāvṛṣīvāpsu śarīraṃ kṣaṇabhaṅguram /",
    "GSP27moksop_u:36604": " rambhāgarbha ivāsāro vyavahāro virāgadaḥ //MU_6,82.10//",
    "GSP27moksop_u:36605": " satvaraṃ yuvatā yātā kāntevāpriyakāminaḥ /",
    "GSP27moksop_u:36606": " balād aratir āyātā vairasyam iva pādapam //MU_6,82.11//",
    "GSP27moksop_u:36607": " tad iha syāt kusaṃsāre kiṃ nāma bata śobhanam /",
    "GSP27moksop_u:36608": " yad āsādya punaś ceto daśāsu na vidūyate //MU_6,82.12//",
    "GSP27moksop_u:36609": " iti nirṇīya yugmaṃ tat saṃsāravyādhibheṣajam /",
    "GSP27moksop_u:36610": " ciraṃ vicārayām āsa śāstram adhyātma sammatam //MU_6,82.13//",
    "GSP27moksop_u:36611": " ātmajñānaikamantreṇa saṃsṛtyākhyā viṣūcikā /",
    "GSP27moksop_u:36612": " saṃśāmyatīti niścitya tāv āstāṃ tatparāyaṇau //MU_6,82.14//",
    "GSP27moksop_u:36613": " taccittau tadgataprāṇau tatkathau tadvidāśrayau /",
    "GSP27moksop_u:36614": " tadvidekārcanaparau tadīhau tau babhūvatuḥ //MU_6,82.15//",
    "GSP27moksop_u:36615": " tatraivātighanābhyāsau bodhayantau parasparam /",
    "GSP27moksop_u:36616": " tatprītau tatsamārambhau cirakālaṃ babhūvatuḥ //MU_6,82.16//",
    "GSP27moksop_u:36617": " atha sāvirataṃ bālā ramaṇīyapadakramān /",
    "GSP27moksop_u:36618": " śrutvādhyātmavidāṃ vaktrāc chāstrārthāṃs tāraṇakṣamān //MU_6,82.17//",
    "GSP27moksop_u:36619": " itthaṃ vicārayām āsa svam ātmānam aharniśam /",
    "GSP27moksop_u:36620": " avyāpṛtā vyāpṛtā ca dhiyā dhavalayāśaye //MU_6,82.18//",
    "GSP27moksop_u:36621": " prekṣe tāvat svam ātmānaṃ kim idaṃ syām iti svayam /",
    "GSP27moksop_u:36622": " kasyāyaṃ jāgato mohaḥ katham abhyutthitaḥ kva vā //MU_6,82.19//",
    "GSP27moksop_u:36623": " dehas tāvaj jaḍo mūko nāham ity eva niścayaḥ /",
    "GSP27moksop_u:36624": " ābālam etat saṃsiddhaṃ mṛtau caivānubhūyate //MU_6,82.20//",
    "GSP27moksop_u:36625": " karmendriyagaṇaś cāsya na bhinno 'vayavātmakaḥ /",
    "GSP27moksop_u:36626": " avayavāvayavinor abhedāj jaḍa eva ca //MU_6,82.21//",
    "GSP27moksop_u:36627": " buddhīndriyagaṇo 'py evaṃ jaḍa eveti dṛśyate /",
    "GSP27moksop_u:36628": " preryate manasā yasmād yaṣṭyeva bhuvi loṣṭakaḥ //MU_6,82.22//",
    "GSP27moksop_u:36629": " manaś caiva jaḍaṃ manye saṅkalpātmakaśaktimat /",
    "GSP27moksop_u:36630": " kṣepaṇair iva pāṣāṇaḥ preryate buddhiniścayaiḥ //MU_6,82.23//",
    "GSP27moksop_u:36631": " buddhir niścayarūpaivaṃ jaḍāsatyeti niścayaḥ /",
    "GSP27moksop_u:36632": " khāteneva sarit svairam ahaṅkāreṇa vāhyate //MU_6,82.24//",
    "GSP27moksop_u:36633": " ahaṅkāro 'pi nissāro jaḍa evaṃ śavātmakaḥ /",
    "GSP27moksop_u:36634": " jīvena janyate yakṣo bāleneva bhramātmakaḥ //MU_6,82.25//",
    "GSP27moksop_u:36635": " jīvaś ca kalanākāro vātātmā hṛdaye sthitaḥ /",
    "GSP27moksop_u:36636": " śukrasāro 'ntar anyena kenāpi parijīvati //MU_6,82.26//",
    "GSP27moksop_u:36637": " ām aho jñātam etena cetyollekhakalaṅkinā /",
    "GSP27moksop_u:36638": " jīvo jīvati jīvena cidrūpeṇātmarūpiṇā //MU_6,82.27//",
    "GSP27moksop_u:36639": " cetyabhramavatā jīvaś cidrūpeṇaiva jīvati /",
    "GSP27moksop_u:36640": " āmodaḥ pavaneneva khāteneva saridrayaḥ //MU_6,82.28//",
    "GSP27moksop_u:36641": " asatyajaḍacetyāṃśaśrayaṇāc cidvapur jaḍam /",
    "GSP27moksop_u:36642": " mahājaḍagato hy agnir api rūpaṃ svam ujjhati //MU_6,82.29//",
    "GSP27moksop_u:36643": " sad vāsad vā yad ābhāsi cit samācāmati svataḥ /",
    "GSP27moksop_u:36644": " svaṃ rūpam alam utsṛjya tad eva bhavati kṣaṇāt //MU_6,82.30//",
    "GSP27moksop_u:36645": " evaṃ cidrūpam apy etac cetyonmukhatayā svayam /",
    "GSP27moksop_u:36646": " jaḍaṃ śūnyam asaṅkalpaṃ cetaty anyaprabodhitam //MU_6,82.31//",
    "GSP27moksop_u:36647": " iti sañcintya cūḍālā kenaiṣā cit pracetate /",
    "GSP27moksop_u:36648": " iti sañcintayām āsa cirāc cetthaṃ vyabudhyata //MU_6,82.32//",
    "GSP27moksop_u:36649": " aho nu cirakālena jñātaṃ jñeyam anāmayam /",
    "GSP27moksop_u:36650": " yad vai ciccamitaṃ kṛtvā na kiñcid dūyate punaḥ //MU_6,82.33//",
    "GSP27moksop_u:36651": " ete hi cidvilāsāntā manobuddhīndriyādayaḥ /",
    "GSP27moksop_u:36652": " asantas santa evāho dvitīyenduvad āsthitāḥ //MU_6,82.34//",
    "GSP27moksop_u:36653": " mahācid ekaivāstīha mahāsatteti yocyate /",
    "GSP27moksop_u:36654": " niṣkalaṅkā samā śuddhā nirahaṅkārarūpiṇī //MU_6,82.35//",
    "GSP27moksop_u:36655": " śuddhasaṃvedanākārā śivaṃ cinmātram acyutā /",
    "GSP27moksop_u:36656": " sakṛdvibhātā vimalā nityodayavatī sthitā //MU_6,82.36//",
    "GSP27moksop_u:36657": " sadbrahmaparamātmādināmabhir yābhidhīyate /",
    "GSP27moksop_u:36658": " cetyacetanacittādi nāsyā bhinnaṃ na sā tataḥ //MU_6,82.37//",
    "GSP27moksop_u:36659": " tayaiṣā cetyate cicchrīs saiṣādyā cid iti smṛtā /",
    "GSP27moksop_u:36660": " acetyaṃ yad idaṃ cittvaṃ tat tasyā rūpam akṣatam //MU_6,82.38//",
    "GSP27moksop_u:36661": " manobuddhīndriyādyartharūpais saivaṃ vijṛmbhate /",
    "GSP27moksop_u:36662": " taraṅgakaṇakallolavalanair ambv ivātmani //MU_6,82.39//",
    "GSP27moksop_u:36663": " jagadbhūtapadārthānāṃ sattā sphurati sāntare /",
    "GSP27moksop_u:36664": " yad idaṃ tat paraṃ rūpaṃ tasyāḥ khalu mahāciteḥ //MU_6,82.40//",
    "GSP27moksop_u:36665": " śuddhasaṃvinmahāsiṃhī seyaṃ samasamoditā /",
    "GSP27moksop_u:36666": " ananyayaivānyayeva jagajjṛmbhikayā sthitā //MU_6,82.41//",
    "GSP27moksop_u:36667": " sattā tadvyatirekeṇa nānyā sambhavatīha hi /",
    "GSP27moksop_u:36668": " vicitrahemabhāṇḍānāṃ nanu hemetarā yathā //MU_6,82.42//",
    "GSP27moksop_u:36669": " sā yathodeti tadrūpam ātmānaṃ cetati svayam /",
    "GSP27moksop_u:36670": " svacittvena dravatvena taraṅgāditvam ambv iva //MU_6,82.43//",
    "GSP27moksop_u:36671": " mahācito jagac cittvād udetīvānudayy api /",
    "GSP27moksop_u:36672": " tadātmaiva yathāvarto rūpavāñ jaladhau dravāt //MU_6,82.44//",
    "GSP27moksop_u:36673": " evaṃ cinmātram evāham anahambhāvam ātatam /",
    "GSP27moksop_u:36674": " na tasya janmamaraṇe na ca stas sadasadgatī //MU_6,82.45//",
    "GSP27moksop_u:36675": " na nāśas sambhavaty asya cinmātranabhasaḥ kvacit /",
    "GSP27moksop_u:36676": " acchedyo 'yam adāhyo 'yaṃ cidātmā nityanirmalaḥ //MU_6,82.46//",
    "GSP27moksop_u:36677": " aho nu cirakālena śāntāsmi parinirvṛtā /",
    "GSP27moksop_u:36678": " nirvāsitamatir muktam āse nirmandarābdhivat //MU_6,82.47//",
    "GSP27moksop_u:36679": " asadābhāsam atyaccham anantam ajam acyutam /",
    "GSP27moksop_u:36680": " ātmākāśam anāyāsam avalambya rame ciram //MU_6,82.48//",
    "GSP27moksop_u:36681": " anantam idam ākāśaṃ bhūtaughaś cācalādikaḥ /",
    "GSP27moksop_u:36682": " surāsurayutaṃ viśvam etanmayam akṛtrimam //MU_6,82.49//",
    "GSP27moksop_u:36683": " pustakarmamayī senā sarvā mṛṇmātrakaṃ yathā /",
    "GSP27moksop_u:36684": " draṣṭṛdṛśyadṛśāṃ sattā cinmātraikamayī tathā //MU_6,82.50//",
    "GSP27moksop_u:36685": " idam aikyam idaṃ dvitvam ahaṃ nāham itīti ca /",
    "GSP27moksop_u:36686": " ka iha bhramasammohaḥ kathaṃ kasya kutaḥ kva vā //MU_6,82.51//",
    "GSP27moksop_u:36687": " tad anantam anāyāsam upaśāntāsmi khaṃ sthitā /",
    "GSP27moksop_u:36688": " nirvāmi parinirvāṇā satyam āse gatajvaram //MU_6,82.52//",
    "GSP27moksop_u:36689": " acetanaṃ cetanaṃ vā yo yo nāmābhicetati /",
    "GSP27moksop_u:36690": " sattāmātrātma tadrūpaṃ svaṃ mahāciti saṃsthitam //MU_6,82.53//",
    "GSP27moksop_u:36691": " teneha nāham nānyaś ca na bhāvābhāvasambhavaḥ /",
    "GSP27moksop_u:36692": " śāntaṃ sarvaṃ nirālambaṃ kevalaṃ saṃsthitaṃ param //MU_6,82.54//",
    "GSP27moksop_u:36693": " itthaṃ vicāraṇaparā paramāvabodhād buddhvā yathāsthitam idaṃ paramātmatattvam /",
    "GSP27moksop_u:36694": " saṃśāntarāgabhayamohamanovilāsā śāntā babhūva śaradambaralekhikeva //MU_6,82.55//",
    "GSP27moksop_u:36695": " cūḍālāprabodho nāma sargaḥ",
    "GSP27moksop_u:36696": " tryaśītitamas sargaḥ",
    "GSP27moksop_u:36697": " vasiṣṭhaḥ:",
    "GSP27moksop_u:36698": " dinānudinam eṣātha svātmārāmatayā tayā /",
    "GSP27moksop_u:36699": " nityam antarmukhatayā babhūva prakṛtisthitiḥ //MU_6,83.1//",
    "GSP27moksop_u:36700": " nīrāgā nīrujāsaṅgā nirdvandvā nissamīhitā /",
    "GSP27moksop_u:36701": " na jahāti na cādatte prakṛtācāracāriṇī //MU_6,83.2//",
    "GSP27moksop_u:36702": " paritīrṇā bhavāmbhodhiṃ śāntasandehajālikā /",
    "GSP27moksop_u:36703": " paramātmamahālābhaparipūrṇatarāntarā //MU_6,83.3//",
    "GSP27moksop_u:36704": " viśrāntā suciraśrāntā ghanalabdhapadātmani /",
    "GSP27moksop_u:36705": " sarvopamātītatayā jagāmāvyapadeśyatām //MU_6,83.4//",
    "GSP27moksop_u:36706": " iti sā mahiṣī tasya cūḍālā varavarṇinī /",
    "GSP27moksop_u:36707": " svalpenaiva hi kālena yayau viditavedyatām //MU_6,83.5//",
    "GSP27moksop_u:36708": " yathāyam āgataḥ kaścij jāgatas spandavibhramaḥ /",
    "GSP27moksop_u:36709": " yathā ca līyate sarvaṃ tat taj jñātavatī babhau //MU_6,83.6//",
    "GSP27moksop_u:36710": " adṛṣṭasakalabhrāntau pade viśrāntim etya sā /",
    "GSP27moksop_u:36711": " rarāja śaradacchābhramāleva gatasambhramā //MU_6,83.7//",
    "GSP27moksop_u:36712": " anākulasamāloke āśaśvāsātmanātmani /",
    "GSP27moksop_u:36713": " jaradgur iva śailāgraṃ satṛṇaṃ prāpya saṃsthitā //MU_6,83.8//",
    "GSP27moksop_u:36714": " svavivekaghanābhyāsavaśād ātmodayena sā /",
    "GSP27moksop_u:36715": " śuśubhe śobhanā puṣpalatevābhinavodgatā //MU_6,83.9//",
    "GSP27moksop_u:36716": " atha tām anavadyāṅgīṃ kadācit sa śikhidhvajaḥ /",
    "GSP27moksop_u:36717": " apūrvaśobhām ālokya smayamāna uvāca ha //MU_6,83.10//",
    "GSP27moksop_u:36718": " bhūyo yauvanayukteva maṇḍiteva punaḥ punaḥ /",
    "GSP27moksop_u:36719": " adhikaṃ rājase tanvi jagadrājyavatī yathā //MU_6,83.11//",
    "GSP27moksop_u:36720": " prapītāmṛtasāreva labdhālabhyapadeva ca /",
    "GSP27moksop_u:36721": " ānandāpūrapūrṇeva rājase 'titarāṃ priye //MU_6,83.12//",
    "GSP27moksop_u:36722": " upaśāntaṃ ca kāntaṃ ca dadhānā sundaraṃ vapuḥ /",
    "GSP27moksop_u:36723": " abhibhūyendum āyāsi śriyaṃ kām api kāmini //MU_6,83.13//",
    "GSP27moksop_u:36724": " abhogakṛpaṇaṃ śāntam ūrjitaṃ samatāṃ gatam /",
    "GSP27moksop_u:36725": " gambhīraṃ ca prasannaṃ ca cetaḥ paśyāmi te priye //MU_6,83.14//",
    "GSP27moksop_u:36726": " tṛṇīkṛtatribhuvanaṃ pītākhilajagattrayam /",
    "GSP27moksop_u:36727": " anantodbhāsuraṃ saumyaṃ manaḥ paśyāmi te priye //MU_6,83.15//",
    "GSP27moksop_u:36728": " na kenacin mahābhāge vibhavānandavastunā /",
    "GSP27moksop_u:36729": " cetas tava tulām eti merukṣīrābdhisundaram //MU_6,83.16//",
    "GSP27moksop_u:36730": " tair eva bālakadalīmṛṇālāṅkurakomalaiḥ /",
    "GSP27moksop_u:36731": " aṅgais sthitim anujjhadbhir vṛddhiṃ yāteva lakṣyase //MU_6,83.17//",
    "GSP27moksop_u:36732": " tathā tenaiva tenaiva sanniveśena saṃsthitā /",
    "GSP27moksop_u:36733": " anyatām upayātāsi latevartuviparyaye //MU_6,83.18//",
    "GSP27moksop_u:36734": " kiṃ tvayā pītam amṛtaṃ prāptaṃ sāmrājyam eva vā /",
    "GSP27moksop_u:36735": " amṛtyave vā samprāptaḥ prayogo yogayuktibhiḥ //MU_6,83.19//",
    "GSP27moksop_u:36736": " rājyāc cintāmaṇer vāpi trailokyād vā tvayādhikam /",
    "GSP27moksop_u:36737": " aprāpyaṃ kim anuprāptaṃ nīlotpalavilocane //MU_6,83.20//",
    "GSP27moksop_u:36738": " cūḍālā:",
    "GSP27moksop_u:36739": " nakiñcit kiñcidākāram idaṃ tyaktvāham āgatā /",
    "GSP27moksop_u:36740": " nakiñcitkiñcidākāraṃ tenāsmi śrīmatī sthitā //MU_6,83.21//",
    "GSP27moksop_u:36741": " yat kiñcid yan nakiñcic ca taj jānāmi yathāsthitam /",
    "GSP27moksop_u:36742": " yathodayaṃ yathānāśaṃ tenāsmi śrīmatī sthitā //MU_6,83.22//",
    "GSP27moksop_u:36743": " bhogair abhuktais tuṣyāmi bhuktair iva sudūragaiḥ /",
    "GSP27moksop_u:36744": " na hṛṣyāmi na kupyāmi tenāsmi śrīmatī sthitā //MU_6,83.23//",
    "GSP27moksop_u:36745": " ekaivākāśasaṅkāśe kevale hṛdaye rame /",
    "GSP27moksop_u:36746": " na rame rājalīlāsu tenāsmi śrīmatī sthitā //MU_6,83.24//",
    "GSP27moksop_u:36747": " ātmany eva hi tiṣṭhāmi na vanodyānasadmasu /",
    "GSP27moksop_u:36748": " na bhogaugheṣu śayyāsu tenāsmi śrīmatī sthitā //MU_6,83.25//",
    "GSP27moksop_u:36749": " jagatāṃ prabhur evāsmi nakiñcinmātrarūpiṇī /",
    "GSP27moksop_u:36750": " ity ātmany eva tiṣṭhāmi tenāhaṃ śrīmatī sthitā //MU_6,83.26//",
    "GSP27moksop_u:36751": " anyaivāham iyaṃ nāham anyā ceyaṃ ca vāpy aham /",
    "GSP27moksop_u:36752": " sarvam asmi nakiñcid vā tenāhaṃ śrīmatī sthitā //MU_6,83.27//",
    "GSP27moksop_u:36753": " yat paśyāmi na paśyāmi tat paśyāmy anyad eva yat /",
    "GSP27moksop_u:36754": " iti samyak prapaśyāmi tenāhaṃ śrīmatī sthitā //MU_6,83.28//",
    "GSP27moksop_u:36755": " na sukhaṃ prārthaye nārthaṃ nānarthaṃ cetarāṃ sthitim /",
    "GSP27moksop_u:36756": " yathāpraptena tuṣyāmi tenāhaṃ śrīmatī sthitā //MU_6,83.29//",
    "GSP27moksop_u:36757": " tanuvidveṣarāgābhis tajjñābhiś śāstradṛṣṭiṣu /",
    "GSP27moksop_u:36758": " rame saha vayasyābhis tenāsmi śrīmatī sthitā //MU_6,83.30//",
    "GSP27moksop_u:36759": " paśyāmi yan nayanaraśmibhir indriyair vā cittena ceha hi tad aṅga na kiñcid eva /",
    "GSP27moksop_u:36760": " paśyāmi tadvirahitaṃ tu nakiñcidābhaṃ paśyāmi samyag iti nātha cirodayāsmi //MU_6,83.31//",
    "GSP27moksop_u:36761": " cūḍālātmalābho nāma sargaḥ",
    "GSP27moksop_u:36762": " caturaśītitamas sargaḥ",
    "GSP27moksop_u:36763": " vasiṣṭhaḥ:",
    "GSP27moksop_u:36764": " evam ātmani viśrāntāṃ vadantīṃ tāṃ varānanām /",
    "GSP27moksop_u:36765": " asambaddhapralāpāsi bālāsīti vadañ śanaiḥ //MU_6,84.1//",
    "GSP27moksop_u:36766": " bhogalampaṭayā buddhyā mugdhām āśaṅkya tāṃ priyām /",
    "GSP27moksop_u:36767": " abuddhvā tadgirām arthaṃ vihasyovāca bhūpatiḥ //MU_6,84.2//",
    "GSP27moksop_u:36768": " śikhidhvajaḥ:",
    "GSP27moksop_u:36769": " asambaddhapralāpāsi bālāsi varavarṇini /",
    "GSP27moksop_u:36770": " ramase vākyalīlābhī ramasvāvanipātmaje //MU_6,84.3//",
    "GSP27moksop_u:36771": " kiñcit tyaktvā nakiñcid yo gataḥ pratyakṣasaṃsthitam /",
    "GSP27moksop_u:36772": " tyaktapratyakṣasadrūpas sa kathaṃ kila śobhate //MU_6,84.4//",
    "GSP27moksop_u:36773": " bhogair abhuktais tuṣṭo 'ham iti bhogāñ jahāti yaḥ /",
    "GSP27moksop_u:36774": " ruṣevāśanapānādyān sa kathaṃ kila śobhate //MU_6,84.5//",
    "GSP27moksop_u:36775": " vāhanāśanaśayyādi sarvaṃ santyajya dhīradhīḥ /",
    "GSP27moksop_u:36776": " yas tiṣṭhaty ātmanaivaikas sa kathaṃ kila śobhate //MU_6,84.6//",
    "GSP27moksop_u:36777": " svayaṃ nakiñcid evāhaṃ jagadīśo 'smi ceti ca /",
    "GSP27moksop_u:36778": " niścayo yasya durbuddhes sa kathaṃ kila śobhate //MU_6,84.7//",
    "GSP27moksop_u:36779": " ātmany evātmanaikānte tyaktasarvasamāgamaḥ /",
    "GSP27moksop_u:36780": " yas sthitaś śvabhrataruvat sa kathaṃ kila śobhate //MU_6,84.8//",
    "GSP27moksop_u:36781": " nāhaṃ deho 'nyad evāhaṃ nakiñcit sarvam eva hi /",
    "GSP27moksop_u:36782": " evaṃ pralāpo yasyāsti sa kathaṃ kila śobhate //MU_6,84.9//",
    "GSP27moksop_u:36783": " yat paśyāmi na paśyāmi tat paśyāmy anyad eva yat /",
    "GSP27moksop_u:36784": " pralāpa ity asan yasya sa kathaṃ kila śobhate //MU_6,84.10//",
    "GSP27moksop_u:36785": " tasmān mugdhāsi bālāsi capalāsi vilāsini /",
    "GSP27moksop_u:36786": " nānālāpavilāsena krīḍasi krīḍa sundari //MU_6,84.11//",
    "GSP27moksop_u:36787": " pravihasyāṭṭahāsena śikhidhvaja iti priyām /",
    "GSP27moksop_u:36788": " madhyāhne snātum utthāya nirjagāmāṅganāgṛhāt //MU_6,84.12//",
    "GSP27moksop_u:36789": " kaṣṭaṃ nātmani viśrānto madvacāṃsi na buddhavān /",
    "GSP27moksop_u:36790": " rājeti khinnā cūḍālā svavyāpāraparābhavat //MU_6,84.13//",
    "GSP27moksop_u:36791": " tadā tathāṅga tatrātha tādṛśāśayayos tayoḥ /",
    "GSP27moksop_u:36792": " tābhiḥ pārthivalīlābhir divasas sa jagāma ha //MU_6,84.14//",
    "GSP27moksop_u:36793": " krameṇa māsā ṛtavo rāma saṃvatsarās tathā /",
    "GSP27moksop_u:36794": " atītā bahavas tatra dampatyos snigdhayos tayoḥ //MU_6,84.15//",
    "GSP27moksop_u:36795": " ekadā nityatṛptāyā niricchāyā api svayam /",
    "GSP27moksop_u:36796": " cūḍālāyā babhūvecchā līlayā khagamāgame //MU_6,84.16//",
    "GSP27moksop_u:36797": " khagamāgamasiddhyartham atha sā nṛpakanyakā /",
    "GSP27moksop_u:36798": " sarvabhogān anādṛtya samāgamya ca nirjanam //MU_6,84.17//",
    "GSP27moksop_u:36799": " ekaivaikāntaniratā svāsanāvasthitāṅgakā /",
    "GSP27moksop_u:36800": " ūrdhvagaprāṇapavanacirābhyāsaṃ cakāra ha //MU_6,84.18//",
    "GSP27moksop_u:36801": " rāmaḥ:",
    "GSP27moksop_u:36802": " yad idaṃ dṛśyate kiñcij jagat sasthāsnujaṅgamam /",
    "GSP27moksop_u:36803": " spandasya tat kriyānāmnaḥ phalam ity anubhūyate //MU_6,84.19//",
    "GSP27moksop_u:36804": " kasya spandavilāsasya ghanābhyāsasya me vada /",
    "GSP27moksop_u:36805": " brahman khagamanādy etat phalaṃ yatnaikaśālinaḥ //MU_6,84.20//",
    "GSP27moksop_u:36806": " ātmajño vāpy anātmajñas siddhyarthaṃ līlayā tathā /",
    "GSP27moksop_u:36807": " kathaṃ saṃsādhayaty etad yathāvad vada me vibho //MU_6,84.21//",
    "GSP27moksop_u:36808": " vasiṣṭhaḥ:",
    "GSP27moksop_u:36809": " trividhaṃ sambhavaty aṅga sādhyaṃ vastv iha sarvataḥ /",
    "GSP27moksop_u:36810": " upādeyaṃ ca heyaṃ ca tathopekṣyaṃ ca rāghava //MU_6,84.22//",
    "GSP27moksop_u:36811": " ātmabhūtaṃ prayatnena hy upādeyaṃ tu sādhyate /",
    "GSP27moksop_u:36812": " heyaṃ santyajyate jñātvā hy upekṣyaṃ madhyam etayoḥ //MU_6,84.23//",
    "GSP27moksop_u:36813": " yad yad āhlādanakaram ādeyaṃ tad asanmateḥ /",
    "GSP27moksop_u:36814": " tadviruddham anādeyam upekṣyaṃ madhyamaṃ viduḥ //MU_6,84.24//",
    "GSP27moksop_u:36815": " sanmater viduṣo jñasya sarvam ātmamayaṃ yadā /",
    "GSP27moksop_u:36816": " traya eva tadā pakṣās sambhavanti na kecana //MU_6,84.25//",
    "GSP27moksop_u:36817": " kevalaṃ sarvam evedaṃ kadācil līlayā na vā /",
    "GSP27moksop_u:36818": " upekṣyam akṣinikṣiptam ālokayati vā na vā //MU_6,84.26//",
    "GSP27moksop_u:36819": " jñasyopekṣyātmakaṃ rāma mūḍhasyādeyatāṃ gatam /",
    "GSP27moksop_u:36820": " heyaṃ sphāravirāgasya śṛṇu siddhikramaṃ katham //MU_6,84.27//",
    "GSP27moksop_u:36821": " deśakālakriyādravyasādhanās sarvasiddhayaḥ /",
    "GSP27moksop_u:36822": " jīvam āhlādayantīha vasanta iva bhūtalam //MU_6,84.28//",
    "GSP27moksop_u:36823": " madhye caturṇām eteṣāṃ kriyā prathamakalpikī /",
    "GSP27moksop_u:36824": " siddhyādisādhane sādhos tanmayās te yataḥ kramāḥ //MU_6,84.29//",
    "GSP27moksop_u:36825": " gulikāñjanakhaḍgādikriyākramanirūpaṇam /",
    "GSP27moksop_u:36826": " tatrāstāṃ tāvad eṣo 'tra vistāraḥ prakṛtārthahā //MU_6,84.30//",
    "GSP27moksop_u:36827": " ratnauṣadhitapomantrakriyākramanirūpaṇam /",
    "GSP27moksop_u:36828": " tatrāstāṃ tāvad eṣo 'tra vistāraḥ prakṛtārthahā //MU_6,84.31//",
    "GSP27moksop_u:36829": " śrīśaile siddhadeśe ca mervādau vā nivāsataḥ /",
    "GSP27moksop_u:36830": " siddhir ity api vistāraḥ kriyotthā prakṛtārthahā //MU_6,84.32//",
    "GSP27moksop_u:36831": " tasmāc chikhidhvajakathāprasaṅgapatitām imām /",
    "GSP27moksop_u:36832": " prāṇādipavanābhyāsakriyāṃ siddhiphalāṃ śṛṇu //MU_6,84.33//",
    "GSP27moksop_u:36833": " samūlam akhilās tyaktvā sādhyārthetaravāsanāḥ /",
    "GSP27moksop_u:36834": " gudādidvārasaṅkocāt sthānakādikriyākramaiḥ //MU_6,84.34//",
    "GSP27moksop_u:36835": " bhojanāsanaśuddhyā ca sādhuśāstrārthabhāvanāt /",
    "GSP27moksop_u:36836": " svācārāt sujanāsaṅgāt sarvatyāgāt sukhāsanāt //MU_6,84.35//",
    "GSP27moksop_u:36837": " prāṇāyāmaghanābhyāsād rāma kālena kenacit /",
    "GSP27moksop_u:36838": " kopalobhādisantyāgād bhogatyāgāc ca suvrata //MU_6,84.36//",
    "GSP27moksop_u:36839": " tyāgādānanirodheṣu bhṛśaṃ yānti vidheyatām /",
    "GSP27moksop_u:36840": " prāṇāḥ prabhutvatajjñasya puṃso bhṛtyā ivākhilāḥ //MU_6,84.37//",
    "GSP27moksop_u:36841": " rājyādyā mokṣaparyantās samastā eva sampadaḥ /",
    "GSP27moksop_u:36842": " dehānilavidheyatvasādhyās sarvasya rāghava //MU_6,84.38//",
    "GSP27moksop_u:36843": " parimaṇḍalitākārā kandasthānasamāśritā /",
    "GSP27moksop_u:36844": " antraveṣṭanikā nāma nāḍī nāḍīśatāśritā //MU_6,84.39//",
    "GSP27moksop_u:36845": " vīṇāgrāvartasadṛśī salilāvartasannibhā /",
    "GSP27moksop_u:36846": " lipyādyoṅkārasaṃsthānā kuntalāvartavat sthitā //MU_6,84.40//",
    "GSP27moksop_u:36847": " devāsuramanuṣyeṣu mṛganakrakhagādiṣu /",
    "GSP27moksop_u:36848": " kīṭādiṣv abjajānteṣu sarveṣu prāṇiṣūditā //MU_6,84.41//",
    "GSP27moksop_u:36849": " śītārtasuptabhogīndrabhogavad baddhamaṇḍalā /",
    "GSP27moksop_u:36850": " sitā kalpāgnivigaladinduvad baddhakuṇḍalā //MU_6,84.42//",
    "GSP27moksop_u:36851": " manobhrūmadhyarandhrādhoviśadabvṛtticañcalā /",
    "GSP27moksop_u:36852": " anārataṃ rasasyandaiḥ plavamānaiva tiṣṭhati //MU_6,84.43//",
    "GSP27moksop_u:36853": " asyā abhyantare tasmin kadalīkośakomale /",
    "GSP27moksop_u:36854": " yā vātaśaktis sphurati veṇāv iva lasadgatiḥ //MU_6,84.44//",
    "GSP27moksop_u:36855": " soktā kuṇḍalinī nāmnā kuṇḍalākāravāhinī /",
    "GSP27moksop_u:36856": " prāṇinaḥ paramā śaktis sarvaśaktijavapradā //MU_6,84.45//",
    "GSP27moksop_u:36857": " aniśaṃ niśśvasadrūpā kupiteva bhujaṅgamī /",
    "GSP27moksop_u:36858": " saṃsthitordhvīkṛtamukhī spandānāṃ hetutāṃ gatā //MU_6,84.46//",
    "GSP27moksop_u:36859": " yadā prāṇānilo yāti hṛdi kuṇḍalinīpadam /",
    "GSP27moksop_u:36860": " tadā saṃvid udety antar bhūtatanmātrabījabhūḥ //MU_6,84.47//",
    "GSP27moksop_u:36861": " yadā kuṇḍalinī dehe sphuraty abja ivālinī /",
    "GSP27moksop_u:36862": " tadā saṃvid udety antar mṛdusparśavaśodayā //MU_6,84.48//",
    "GSP27moksop_u:36863": " sparśena mṛdunā nāḍyā liṅgakāmātapatrayoḥ /",
    "GSP27moksop_u:36864": " yathā saṃvid udety uccais tathā kuṇḍalinī javāt //MU_6,84.49//",
    "GSP27moksop_u:36865": " tasyāṃ samastās sambaddhā nāḍyo hṛdayakośagāḥ /",
    "GSP27moksop_u:36866": " utpadyante vilīyante mahārṇava ivāpagāḥ //MU_6,84.50//",
    "GSP27moksop_u:36867": " nityaṃ vātātmakatayā spandonmukhatayā tayā /",
    "GSP27moksop_u:36868": " sā sarvasaṃvidāṃ bījam ekam ādyam udāhṛtam //MU_6,84.51//",
    "GSP27moksop_u:36869": " rāmaḥ:",
    "GSP27moksop_u:36870": " dikkālādyanavacchinnā citsaṃvit sarvagāsti hi /",
    "GSP27moksop_u:36871": " tasyāḥ kuṇḍalinīkośāt kenārthenodayas sphuṭaḥ //MU_6,84.52//",
    "GSP27moksop_u:36872": " vasiṣṭhaḥ:",
    "GSP27moksop_u:36873": " sarvadā sarvatas satyaṃ citsaṃvid vidyate 'nagha /",
    "GSP27moksop_u:36874": " kiṃ tv asyā bhūtatanmātravaśād abhyudayaḥ kvacit //MU_6,84.53//",
    "GSP27moksop_u:36875": " sarvatra vidyamānā cid deheṣu taralāyate /",
    "GSP27moksop_u:36876": " sarvago 'py ātapas sāraratneṣv ativijṛmbhate //MU_6,84.54//",
    "GSP27moksop_u:36877": " kvacin naṣṭaṃ kvacit suptaṃ kvacid ucchūnatāṃ gatam /",
    "GSP27moksop_u:36878": " vastu vastuni yad dṛṣṭaṃ tat svabhāvavijṛmbhitam //MU_6,84.55//",
    "GSP27moksop_u:36879": " etad bhūyaḥ krameṇāhaṃ śṛṇu vakṣyāmi te 'nagha /",
    "GSP27moksop_u:36880": " deheṣv eva yathodeti bhṛśaṃ saṃvinmayaḥ kramaḥ //MU_6,84.56//",
    "GSP27moksop_u:36881": " cetanācetanaṃ bhūtajātaṃ vyoma tathākhilam /",
    "GSP27moksop_u:36882": " sarvaṃ cinmātrasanmātraṃ śūnyamātraṃ yathā nabhaḥ //MU_6,84.57//",
    "GSP27moksop_u:36883": " tad dhi cinmātrasanmātram avikārādy anāmayam /",
    "GSP27moksop_u:36884": " kvacit sthitaṃ saṃvidaiva kṛtatanmātrapañcakam //MU_6,84.58//",
    "GSP27moksop_u:36885": " tat pañcakaṃ gataṃ dvitvaṃ likṣādyantaṃ svasaṃvidā /",
    "GSP27moksop_u:36886": " antarbhūtavikārādi dīpād dīpaśataṃ yathā //MU_6,84.59//",
    "GSP27moksop_u:36887": " svasattāmātrakeṇaiva saṅkalpalavarūpiṇā /",
    "GSP27moksop_u:36888": " pañcakāni vrajantīha devatvaṃ tāni kānicit //MU_6,84.60//",
    "GSP27moksop_u:36889": " kānicit tiryagāditvaṃ hemāditvaṃ ca kānicit /",
    "GSP27moksop_u:36890": " kānicid dṛṣadāditvaṃ dravyāditvaṃ ca kānicit //MU_6,84.61//",
    "GSP27moksop_u:36891": " evaṃ hi pañcakaṃ spandamātraṃ jagad iti sthitam /",
    "GSP27moksop_u:36892": " citsaṃvid atra sarvatra vidyate raghunandana //MU_6,84.62//",
    "GSP27moksop_u:36893": " kevalaṃ pañcakavaśād dehādau cetanābhidhā /",
    "GSP27moksop_u:36894": " jaḍaspandābhidhā vāri sthāvarādau jaḍābhidhā //MU_6,84.63//",
    "GSP27moksop_u:36895": " yathābdhiṣv ambv ito vīcir itas talam iti sthitam /",
    "GSP27moksop_u:36896": " pañcakeṣu tathetaś cil lolarūpā jaḍā tv itaḥ //MU_6,84.64//",
    "GSP27moksop_u:36897": " itas somya ito lolaḥ kim abdhir iti no yathā /",
    "GSP27moksop_u:36898": " vikalpārhas tathaivaitat pañcakaṃ hi jaḍājaḍam //MU_6,84.65//",
    "GSP27moksop_u:36899": " dehādipañcakaṃ jīvatspandi śailādikaṃ jaḍam /",
    "GSP27moksop_u:36900": " sthāvarādy anilaspandi svabhāvavaśato 'nagha //MU_6,84.66//",
    "GSP27moksop_u:36901": " na ca paryanuyoktavyās svabhāvā raghunandana /",
    "GSP27moksop_u:36902": " śītoṣṇaṃ kiṃ himāgnyādi vakteti parihasyate //MU_6,84.67//",
    "GSP27moksop_u:36903": " gṛhītavāsanāṃśānāṃ puṣṭabhāvavikāriṇām /",
    "GSP27moksop_u:36904": " sthitayaḥ pañcakānāṃ hi yogyāḥ paryanuyojane //MU_6,84.68//",
    "GSP27moksop_u:36905": " vāsanāṃśaviparyastā ito netum itaś ca tāḥ /",
    "GSP27moksop_u:36906": " puṃsā prājñena śakyante sukhaṃ paryanuyojinā //MU_6,84.69//",
    "GSP27moksop_u:36907": " aśubhe vā śubhe vāpi tena paryanuyojyate /",
    "GSP27moksop_u:36908": " prabuddhavāsanaṃ nānyat pañcakaṃ suptavāsanam //MU_6,84.70//",
    "GSP27moksop_u:36909": " yatra paryanuyogasya phalaṃ samanubhūyate /",
    "GSP27moksop_u:36910": " tatra taṃ samprayuñjīta nākāśaṃ muṣṭibhiḥ kṣipet //MU_6,84.71//",
    "GSP27moksop_u:36911": " tṛṇāgraniṣṭhā mervādyāḥ pañcakānāṃ hi rāśayaḥ /",
    "GSP27moksop_u:36912": " viriñcaniṣṭhāḥ kīṭādyā ete sthāvarajaṅgamāḥ //MU_6,84.72//",
    "GSP27moksop_u:36913": " prasuptavāsanāḥ kecid yathā sthāvarajātayaḥ /",
    "GSP27moksop_u:36914": " prabuddhavāsanāḥ kecid yathā narasurādayaḥ //MU_6,84.73//",
    "GSP27moksop_u:36915": " svavāsanābilāḥ kecid yathā vai tiryagādayaḥ /",
    "GSP27moksop_u:36916": " prakṣīṇavāsanāḥ kecid yathaite mokṣabhāginaḥ //MU_6,84.74//",
    "GSP27moksop_u:36917": " yathāsvāsv eva saṃvitsu manobuddhyādibhiḥ kṛtāḥ /",
    "GSP27moksop_u:36918": " hastapādādisaṃyuktaiḥ sañjñāḥ pañcakarāśibhiḥ //MU_6,84.75//",
    "GSP27moksop_u:36919": " tiryagādibhir apy anyair anyās sañjñāḥ prakalpitāḥ /",
    "GSP27moksop_u:36920": " sthāvarādibhir apy anyair anyathā saṃvidaḥ kṛtāḥ //MU_6,84.76//",
    "GSP27moksop_u:36921": " iti sādho sphurantīme citrāḥ pañcakarāśayaḥ /",
    "GSP27moksop_u:36922": " rūpair ādyantamadhyeṣu calācalajaḍājaḍaiḥ //MU_6,84.77//",
    "GSP27moksop_u:36923": " eṣām eko hi saṅkalpaparamāṇur mahāmate /",
    "GSP27moksop_u:36924": " bījam ākāśavṛkṣāṇāṃ sargāṇāṃ teṣv imāni tu //MU_6,84.78//",
    "GSP27moksop_u:36925": " indriyāṇy aṅga puṣpāṇi viṣayāmodavanti hi /",
    "GSP27moksop_u:36926": " icchābhramaryo rājantyo mañjaryaś cañcalāḥ kriyāḥ //MU_6,84.79//",
    "GSP27moksop_u:36927": " lokāntarāṇi gucchāni gulmā malayameravaḥ /",
    "GSP27moksop_u:36928": " pallavānīha jaladā latālīlā diśo daśa //MU_6,84.80//",
    "GSP27moksop_u:36929": " vartamānāni bhūtāni bhaviṣyanti ca yāni tu /",
    "GSP27moksop_u:36930": " jaganti tāny asaṅkhyāni phalāni raghunandana //MU_6,84.81//",
    "GSP27moksop_u:36931": " evaṃbījās ta ete hi rāma pañcakapādapāḥ /",
    "GSP27moksop_u:36932": " svayaṃ svabhāvāj jāyante svayaṃ naśyanti kālataḥ //MU_6,84.82//",
    "GSP27moksop_u:36933": " svayaṃ nānātvam āyānti ciraṃ jāḍyāt sphuranti ca /",
    "GSP27moksop_u:36934": " suviviktāś śamaṃ yānti taraṅgā iva toyadheḥ //MU_6,84.83//",
    "GSP27moksop_u:36935": " yato yānti samutsedhaṃ yato yānti śamaṃ svayam /",
    "GSP27moksop_u:36936": " ete jāḍyavivekābhyāṃ taraṅgā iva toyadheḥ //MU_6,84.84//",
    "GSP27moksop_u:36937": " ye vivekavaśato layaṃ gatā rāma pañcakavilāsarāśayaḥ /",
    "GSP27moksop_u:36938": " te na bhūya iha yānti saṃsthitiṃ prabhramanti jagatītare muhuḥ //MU_6,84.85//",
    "GSP27moksop_u:36939": " pañcakavicārayogo nāma sargaḥ",
    "GSP27moksop_u:36940": " pañcāśītitamas sargaḥ",
    "GSP27moksop_u:36941": " vasiṣṭhaḥ:",
    "GSP27moksop_u:36942": " etat pañcakabījaṃ yat kuṇḍalinyāṃ tad antare /",
    "GSP27moksop_u:36943": " prāṇamārutarūpeṇa tasyāṃ sphurati sarvadā //MU_6,85.1//",
    "GSP27moksop_u:36944": " sāntaḥ kuṇḍalinī spandasparśasaṃvitkalāmalā /",
    "GSP27moksop_u:36945": " kaloktā kalanenāśu kathitā cetanena cit //MU_6,85.2//",
    "GSP27moksop_u:36946": " jīvanāj jīvatāṃ yātā mananāc ca manas sthitā /",
    "GSP27moksop_u:36947": " saṅkalpāt saiva saṅkalpo bodhād buddhir iti smṛtā //MU_6,85.3//",
    "GSP27moksop_u:36948": " ahaṅkārakalāṃ yātā saiṣā puryaṣṭakābhidhā /",
    "GSP27moksop_u:36949": " sthitā kuṇḍalinī dehe jīvaśaktir anuttamā //MU_6,85.4//",
    "GSP27moksop_u:36950": " apānatām upāgatya satataṃ pravahaty adhaḥ /",
    "GSP27moksop_u:36951": " samānanāmnī madhyasthā udānākhyoparisthitā //MU_6,85.5//",
    "GSP27moksop_u:36952": " adhas tv apānarūpaiva madhye somyaiva sarvadā /",
    "GSP27moksop_u:36953": " pṛṣṭhād udānarūpaiva puṃsas svasthasya tiṣṭhati //MU_6,85.6//",
    "GSP27moksop_u:36954": " sarvayatnam adho yātā yadi yatnān na dhāryate /",
    "GSP27moksop_u:36955": " tat pumān mṛtim āyāti tayā nirgatayā balāt //MU_6,85.7//",
    "GSP27moksop_u:36956": " samastaivordhvam āyātā yadi yuktyā na dhāryate /",
    "GSP27moksop_u:36957": " tat pumān mṛtyum āyāti tayā nirgatayā balāt //MU_6,85.8//",
    "GSP27moksop_u:36958": " sarvathātmani cet tiṣṭhet tyaktvordhvādhogamāgamam /",
    "GSP27moksop_u:36959": " taj jantor jāyate vyādhir malamārutarodhataḥ //MU_6,85.9//",
    "GSP27moksop_u:36960": " sāmānyanāḍīvaidhuryāt sāmānyavyādhisambhavaḥ /",
    "GSP27moksop_u:36961": " pradhānanāḍīvaidhuryāt pradhānavyādhisambhavaḥ //MU_6,85.10//",
    "GSP27moksop_u:36962": " rāmaḥ:",
    "GSP27moksop_u:36963": " kiṃvināśāḥ kimutpādāś śarīre 'smin munīśvara /",
    "GSP27moksop_u:36964": " ādhayo vyādhayaś caiva yathāvat kathayāśu me //MU_6,85.11//",
    "GSP27moksop_u:36965": " vasiṣṭhaḥ:",
    "GSP27moksop_u:36966": " ādhayo vyādhayaś caiva dvayaṃ duḥkhasya kāraṇam /",
    "GSP27moksop_u:36967": " tannivṛttiṃ sukhaṃ vidyāt tatkṣayo mokṣa ucyate //MU_6,85.12//",
    "GSP27moksop_u:36968": " mithaḥ kadācij jāyete kadācit samam eva tu /",
    "GSP27moksop_u:36969": " paryāyeṇa kadācit tāv ādhivyādhī śarīrake //MU_6,85.13//",
    "GSP27moksop_u:36970": " dehaduḥkhaṃ vidur vyādhim ādhyākhyaṃ vāsanāmayam /",
    "GSP27moksop_u:36971": " maurkhyamūle hi te vidyāt tattvajñānaparikṣaye //MU_6,85.14//",
    "GSP27moksop_u:36972": " atattvajñānavaśatas svendriyākramaṇaṃ vinā /",
    "GSP27moksop_u:36973": " hṛdi tānavam ujjhatsu rāgadveṣeṣv anāratam //MU_6,85.15//",
    "GSP27moksop_u:36974": " idaṃ prāptam idaṃ neti jāḍyāndhyaghanamohadāḥ /",
    "GSP27moksop_u:36975": " ādhayas sampravartante varṣāsu mihikā iva //MU_6,85.16//",
    "GSP27moksop_u:36976": " bhṛśaṃ sphurantīṣv icchāsu maurkhyāc cetasy anirjite /",
    "GSP27moksop_u:36977": " durannābhyavahāreṇa durdeśākramaṇena ca //MU_6,85.17//",
    "GSP27moksop_u:36978": " duṣkālavyavahāreṇa duṣkriyāsphuraṇena ca /",
    "GSP27moksop_u:36979": " durjanāsaṅgadoṣeṇa durbhāvodbhavanena ca //MU_6,85.18//",
    "GSP27moksop_u:36980": " kṣīṇatvād vā prapūrṇatvān nāḍiṣv asukhasaṃsṛtau /",
    "GSP27moksop_u:36981": " prāṇe vidhuratāṃ yāte kupatheva navādhvage //MU_6,85.19//",
    "GSP27moksop_u:36982": " daussthityakāraṇaṃ doṣād vyādhir dehe pravartate /",
    "GSP27moksop_u:36983": " nadyāṃ prāvṛṇnidāghābhyām ivākāraviparyayaḥ //MU_6,85.20//",
    "GSP27moksop_u:36984": " prāktanī vaihikī vāpi śubhā vāpy aśubhā matiḥ /",
    "GSP27moksop_u:36985": " yaivādhikā saiva tathā tasmin yojayati krame //MU_6,85.21//",
    "GSP27moksop_u:36986": " ādhayo vyādhayaś caivaṃ jāyante bhūtapañcake /",
    "GSP27moksop_u:36987": " kathaṃ śṛṇu vinaśyanti rāghavāṇāṃ kulodvaha //MU_6,85.22//",
    "GSP27moksop_u:36988": " dvividho hy ādhir astīha sāmānyas sāra eva ca /",
    "GSP27moksop_u:36989": " vyavahāras tu sāmānyas sāro janmamayas smṛtaḥ //MU_6,85.23//",
    "GSP27moksop_u:36990": " prāptenābhimatenaiva naśyanti vyāvahārikāḥ /",
    "GSP27moksop_u:36991": " ādhikṣayeṇādhibhavāḥ kṣīyante vyādhayo 'py alam //MU_6,85.24//",
    "GSP27moksop_u:36992": " ātmajñānaṃ vinā sāro nādhir naśyati rāghava /",
    "GSP27moksop_u:36993": " bhūyo rajjvavabodhena rajjusarpo hi naśyati //MU_6,85.25//",
    "GSP27moksop_u:36994": " ādhivyādhivilāsānāṃ rāma sārādhisaṅkṣayaḥ /",
    "GSP27moksop_u:36995": " sarveṣāṃ mūlahā prāvṛṇnadīva taṭavīrudhām //MU_6,85.26//",
    "GSP27moksop_u:36996": " anādhijā vyādhayas tu dravyamantraśubhakramaiḥ /",
    "GSP27moksop_u:36997": " cikitsakādiśāstroktair naśyanty abhrair ivātapāḥ //MU_6,85.27//",
    "GSP27moksop_u:36998": " snānamantrauṣadhopāyavaktṝṇy adhigatāni ca /",
    "GSP27moksop_u:36999": " tvayā cikitsāśāstrāṇi kim anyad upadiśyate //MU_6,85.28//",
    "GSP27moksop_u:37000": " rāmaḥ:",
    "GSP27moksop_u:37001": " ādheḥ kathaṃ bhaved vyādhiḥ kathaṃ ca sa vinaśyati /",
    "GSP27moksop_u:37002": " dravyād itarayā yuktyā mantrapuṇyādipūrvayā //MU_6,85.29//",
    "GSP27moksop_u:37003": " vasiṣṭhaḥ:",
    "GSP27moksop_u:37004": " citte vidhurite dehas samyaṅ nānubhavaty ayam /",
    "GSP27moksop_u:37005": " yathā hi ruṣito jantur agram eva na paśyati //MU_6,85.30//",
    "GSP27moksop_u:37006": " anapekṣya yathāprāptam amārgam anudhāvati /",
    "GSP27moksop_u:37007": " prakṛtaṃ mārgam utsṛjya śarārto hariṇo yathā //MU_6,85.31//",
    "GSP27moksop_u:37008": " saṅkṣobhāt sāmyam utsṛjya vahanti prāṇavāyavaḥ /",
    "GSP27moksop_u:37009": " dehe gajaghaṭārtāni payāṃsīva sarittaṭe //MU_6,85.32//",
    "GSP27moksop_u:37010": " asamaṃ vahati prāṇe nāḍyo yānti visaṃsthitim /",
    "GSP27moksop_u:37011": " asamyak saṃsthite bhūpe yathā varṇāśramakramāḥ //MU_6,85.33//",
    "GSP27moksop_u:37012": " kāścin nāḍyaḥ prapūrṇatvaṃ yānti kāścic ca riktatām /",
    "GSP27moksop_u:37013": " prāṇe vidhurite deśe sarvartau sarito yathā //MU_6,85.34//",
    "GSP27moksop_u:37014": " kujīrṇatvam ajīrṇatvam atijīrṇatvam eva vā /",
    "GSP27moksop_u:37015": " doṣāyaiva prayāty annaṃ prāṇasañcāraduṣkramaiḥ //MU_6,85.35//",
    "GSP27moksop_u:37016": " yathā kāṣṭhāni nayati prāptaṃ deśaṃ saridrayaḥ /",
    "GSP27moksop_u:37017": " tathānnāni nayaty antaḥ prāṇavātas svam āśrayam //MU_6,85.36//",
    "GSP27moksop_u:37018": " yāny annāni virodhena tiṣṭhanty antaś śarīrake /",
    "GSP27moksop_u:37019": " tāny eva vyādhitāṃ yānti pariṇāmasvabhāvataḥ //MU_6,85.37//",
    "GSP27moksop_u:37020": " evam ādher bhaved vyādhir ādhyabhāvāc ca naśyati /",
    "GSP27moksop_u:37021": " yathā mantraiś ca naśyanti vyādhayas tatkramaṃ śṛṇu //MU_6,85.38//",
    "GSP27moksop_u:37022": " yathā virekaṃ kurvanti harītakyas svabhāvataḥ /",
    "GSP27moksop_u:37023": " bhāvanāvaśataḥ kāryaṃ tathā yaralavādayaḥ //MU_6,85.39//",
    "GSP27moksop_u:37024": " śuddhayā puṇyayā sādho kriyayā sādhusevayā /",
    "GSP27moksop_u:37025": " manaḥ prayāti vaimalyaṃ nikaṣeṇeva kāñcanam //MU_6,85.40//",
    "GSP27moksop_u:37026": " ānando vardhate dehe śuddhe cetasi rāghava /",
    "GSP27moksop_u:37027": " pūrṇendāv udite vyabhre nairmalyaṃ bhuvane yathā //MU_6,85.41//",
    "GSP27moksop_u:37028": " sattvaśuddhau vahanty ete krameṇa prāṇavāyavaḥ /",
    "GSP27moksop_u:37029": " jarayanti tathānnāni vyādhis tena vinaśyati //MU_6,85.42//",
    "GSP27moksop_u:37030": " ādhivyādhyor iti proktau nāśotpattikramau tvayi /",
    "GSP27moksop_u:37031": " kuṇḍalinyāḥ kathāyogād adhunā prakṛtaṃ śṛṇu //MU_6,85.43//",
    "GSP27moksop_u:37032": " puryaṣṭakāparākhyasya jīvasya prathamāśrayam /",
    "GSP27moksop_u:37033": " viddhi kuṇḍalinīm antar āmodasyeva mañjarīm //MU_6,85.44//",
    "GSP27moksop_u:37034": " tāṃ yadā pūrakābhyāsād āpūrya sthīyate ciram /",
    "GSP27moksop_u:37035": " tadaiti mairavaṃ sthairyaṃ kāyasyāpīnatā tathā //MU_6,85.45//",
    "GSP27moksop_u:37036": " yadā pūrakapūrṇāntar amuktaprāṇamārutam /",
    "GSP27moksop_u:37037": " nīyate saṃvidaivordhvaṃ soḍhagharmaklamaśramaṃ //MU_6,85.46//",
    "GSP27moksop_u:37038": " sarpī prakupitevoccair yāti daṇḍopamāṃ gatā /",
    "GSP27moksop_u:37039": " nāḍīs sarvās samādāya dehe baddhā latopamā //MU_6,85.47//",
    "GSP27moksop_u:37040": " tadā samastam evemaṃ khaṃ plāvayati dehakam /",
    "GSP27moksop_u:37041": " nīrandhrā pavanāpūrṇā bhastrevāmbugataṃ naram //MU_6,85.48//",
    "GSP27moksop_u:37042": " ityabhyāsavilāsena yogena vyomagāmitām /",
    "GSP27moksop_u:37043": " yoginaḥ prāpnuvanty uccair dīnās te sudaśām iva //MU_6,85.49//",
    "GSP27moksop_u:37044": " brahmanāḍipravāheṇa śaktiḥ kuṇḍalinī yadā /",
    "GSP27moksop_u:37045": " bahir ūrdhvapravāheṇa dvādaśāṅgulamūrdhani //MU_6,85.50//",
    "GSP27moksop_u:37046": " recakena prayogeṇa nāḍyantaranirodhinā /",
    "GSP27moksop_u:37047": " muhūrtaṃ sthitim āpnoti tadā vyomagadarśanam //MU_6,85.51//",
    "GSP27moksop_u:37048": " rāmaḥ:",
    "GSP27moksop_u:37049": " darśanaṃ kīdṛśaṃ brahman nayanāṃśugaṇaṃ vinā /",
    "GSP27moksop_u:37050": " anyeṣām indriyāṇāṃ ca tattvam evaṃ kathaṃ bhavet //MU_6,85.52//",
    "GSP27moksop_u:37051": " vasiṣṭhaḥ:",
    "GSP27moksop_u:37052": " na kecana mahābāho bhūcareṇa nabhaścarāḥ /",
    "GSP27moksop_u:37053": " adivyair āśritājñānair dṛśyante puruṣendriyaiḥ //MU_6,85.53//",
    "GSP27moksop_u:37054": " vijñānādūrasaṃsthena buddhinetreṇa rāghava /",
    "GSP27moksop_u:37055": " dṛśyante vyomagās siddhās svapnavat svārthadā api //MU_6,85.54//",
    "GSP27moksop_u:37056": " svapnāvalokanaṃ yadvat tadvat siddhāvalokanam /",
    "GSP27moksop_u:37057": " kevalo 'yaṃ viśeṣo yat siddhaprāptau sthirārthatā //MU_6,85.55//",
    "GSP27moksop_u:37058": " mukhād bahir dvādaśānte recakābhyāsayuktitaḥ /",
    "GSP27moksop_u:37059": " prāṇe ciraṃ sthitiṃ nīte praviśanty aparāṃ purīm //MU_6,85.56//",
    "GSP27moksop_u:37060": " rāmaḥ:",
    "GSP27moksop_u:37061": " vada svabhāvasya kathaṃ brahman na calati sthitiḥ /",
    "GSP27moksop_u:37062": " vaktāras sānukampā hi duṣpraśne 'pi na khedinaḥ //MU_6,85.57//",
    "GSP27moksop_u:37063": " vasiṣṭhaḥ:",
    "GSP27moksop_u:37064": " śaktir vastusvabhāvākhyā yathā sphurati yātmanaḥ /",
    "GSP27moksop_u:37065": " sargādinā tathaivāsau sthitiṃ yātīti niścayaḥ //MU_6,85.58//",
    "GSP27moksop_u:37066": " avastutvād avidyāyā vastuśaktir api kvacit /",
    "GSP27moksop_u:37067": " bhidyate dṛśyate hy aṅga vasante śāradaṃ phalam //MU_6,85.59//",
    "GSP27moksop_u:37068": " sarvam evaṃvidhaṃ brahma nānānānātayānayā /",
    "GSP27moksop_u:37069": " dṛśyate vyavahārārthaṃ kevalaṃ kalpyate sthitiḥ //MU_6,85.60//",
    "GSP27moksop_u:37070": " rāmaḥ:",
    "GSP27moksop_u:37071": " sūkṣmacchidrādigatyarthaṃ pūraṇārthaṃ ca khasya vā /",
    "GSP27moksop_u:37072": " aṇutāṃ sthūlatāṃ vāpi kāyo 'yaṃ nīyate katham //MU_6,85.61//",
    "GSP27moksop_u:37073": " vasiṣṭhaḥ:",
    "GSP27moksop_u:37074": " kāṣṭhakrakacayoś śleṣād yathā cchedaḥ pravartate /",
    "GSP27moksop_u:37075": " tayos saṅgharṣaṇād agnis svabhāvāj jāyate tathā //MU_6,85.62//",
    "GSP27moksop_u:37076": " māṃsābjayantraṃ jaṭhare sthitaṃ śliṣṭamukhaṃ mithaḥ /",
    "GSP27moksop_u:37077": " ūrdhvādhassammilanmūlaṃ dyubhūmyor iva vai talam //MU_6,85.63//",
    "GSP27moksop_u:37078": " tasya kuṇḍalinī lakṣmīr nilīnāntar nijāspade /",
    "GSP27moksop_u:37079": " padmarāgasamudgasya kośe muktāvalī yathā //MU_6,85.64//",
    "GSP27moksop_u:37080": " āvartaphenamāleva nityaṃ śalaśalāyate /",
    "GSP27moksop_u:37081": " daṇḍāhateva bhujagī susannatavivartanā //MU_6,85.65//",
    "GSP27moksop_u:37082": " dyāvāpṛthivyor madhyasthā kriyeva spandarūpiṇī /",
    "GSP27moksop_u:37083": " saṃvinmadhuvibodhotthā hṛtpadmapuṭaṣaṭpadī //MU_6,85.66//",
    "GSP27moksop_u:37084": " tat sarvaṃ śaktipadmādi bāhyair ābhyantarais sadā /",
    "GSP27moksop_u:37085": " hṛdi vyādhūyate vātair abhravṛndam ivābhitaḥ //MU_6,85.67//",
    "GSP27moksop_u:37086": " yad yad vyoma sphuraty aṅga svabhāvāt tatra vāyavaḥ /",
    "GSP27moksop_u:37087": " pelavaṃ mṛdu yat kiñcit tat tat pracalayanty alam //MU_6,85.68//",
    "GSP27moksop_u:37088": " vātair āhanyamānaṃ tat padmādi taralāyate /",
    "GSP27moksop_u:37089": " hṛdy anyo'nyanikāṣeṇa pallavādi yathā tarau //MU_6,85.69//",
    "GSP27moksop_u:37090": " dehoṣmakāraṇaṃ sarvarasādipacanodyatam /",
    "GSP27moksop_u:37091": " janayaty agnim anyo'nyasaṅgharṣād ghanaveṇuvat //MU_6,85.70//",
    "GSP27moksop_u:37092": " svabhāvaśītaśītātmā dehas tenauṣṇyam ety alam /",
    "GSP27moksop_u:37093": " uditena sa sarvāṅgaṃ bhuvanaṃ bhānunā yathā //MU_6,85.71//",
    "GSP27moksop_u:37094": " sarvato visaradraśmi tat tejas tārakākṛti /",
    "GSP27moksop_u:37095": " hṛtpadmahemabhramaro yogināṃ cintyatāṃ gatam //MU_6,85.72//",
    "GSP27moksop_u:37096": " tat prakāśamayaṃ jñānaṃ cintitaṃ sat prayacchati /",
    "GSP27moksop_u:37097": " yena yojanalakṣasthaṃ vastu niśy api dṛśyate //MU_6,85.73//",
    "GSP27moksop_u:37098": " tasyāgner vāḍavasyeva jalaṃ saṃśuṣkam indhanam /",
    "GSP27moksop_u:37099": " māṃsapaṅkajaṣaṇḍāḍhyahṛtsaraḥ kośavāsinaḥ //MU_6,85.74//",
    "GSP27moksop_u:37100": " yad abjaśītalatvaṃ tad apānātmendur ucyate /",
    "GSP27moksop_u:37101": " itīndor utthitas so 'gnir agnīṣomau hi dehakaḥ //MU_6,85.75//",
    "GSP27moksop_u:37102": " sarvam ūṣmātmakaṃ kiñcit tejo'rkāgnyabhidhaṃ viduḥ /",
    "GSP27moksop_u:37103": " śītātmakaṃ ca somākhyam ābhyām eva kṛtaṃ jagat //MU_6,85.76//",
    "GSP27moksop_u:37104": " vidyāvidyāsvarūpeṇa sarvaṃ sadasadātmanā /",
    "GSP27moksop_u:37105": " jagad dvayena nirvṛttaṃ tad evaivaṃ vibhajyate //MU_6,85.77//",
    "GSP27moksop_u:37106": " sac cit prakāśaṃ vidyādi sūryam agniṃ vidur budhāḥ /",
    "GSP27moksop_u:37107": " asaj jāḍyaṃ tamo 'vidyādy āhus somaṃ maṇīṣiṇaḥ //MU_6,85.78//",
    "GSP27moksop_u:37108": " rāmaḥ:",
    "GSP27moksop_u:37109": " vahnir vāryātmanas somād udetīti mune śrutam /",
    "GSP27moksop_u:37110": " somasyotpattim adhunā vada me vadatāṃ vara //MU_6,85.79//",
    "GSP27moksop_u:37111": " vasiṣṭhaḥ:",
    "GSP27moksop_u:37112": " agnīṣomau mithaḥ kārye kāraṇe ca svasaṃsthiteḥ /",
    "GSP27moksop_u:37113": " paryāyeṇa samau caitau prajāyete parasparam //MU_6,85.80//",
    "GSP27moksop_u:37114": " janmāṅga bījāṅkuravat tathā divasarātrivat /",
    "GSP27moksop_u:37115": " sthitiś chāyātapasamā kevalā caitayor bhavet //MU_6,85.81//",
    "GSP27moksop_u:37116": " tulyakālopalambhā hi mithaś chāyātapasthitiḥ /",
    "GSP27moksop_u:37117": " kevalaikopalambhā syāt sthitir divasarātrivat //MU_6,85.82//",
    "GSP27moksop_u:37118": " kāryakāraṇabhāvaś ca dvividhaḥ kathito 'nayoḥ /",
    "GSP27moksop_u:37119": " sadrūpapariṇāmottho vināśapariṇāmajaḥ //MU_6,85.83//",
    "GSP27moksop_u:37120": " ekasmād yad dvitīyasya sambhavo 'ṅkurabījavat /",
    "GSP27moksop_u:37121": " kāryakāraṇabhāvo 'sau sadrūpapariṇāmajaḥ //MU_6,85.84//",
    "GSP27moksop_u:37122": " ekanāśe dvitīyasya yad bhāvo dinarātrivat /",
    "GSP27moksop_u:37123": " kāryakāraṇabhāvo 'sau vināśapariṇāmajaḥ //MU_6,85.85//",
    "GSP27moksop_u:37124": " sadrūpapariṇāmasya mṛdghaṭakramasaṃsthiteḥ /",
    "GSP27moksop_u:37125": " akṣopalambhād itarat pramāṇaṃ nopayujyate //MU_6,85.86//",
    "GSP27moksop_u:37126": " vināśapariṇāmasya dinarātrikramasthiteḥ /",
    "GSP27moksop_u:37127": " abhāvo 'py ekavastūttho gato mukhyapramāṇatām //MU_6,85.87//",
    "GSP27moksop_u:37128": " svanāśe nāsti kartṛtvam ityādyā yuktivādinaḥ /",
    "GSP27moksop_u:37129": " avajñāya bahiḥ kāryās svānubhūtyapalāpinaḥ //MU_6,85.88//",
    "GSP27moksop_u:37130": " pratyakṣavad abhāvo 'pi pramaiva raghunandana /",
    "GSP27moksop_u:37131": " agnyabhāvo hi śītasya pramāṇaṃ sarvajantuṣu //MU_6,85.89//",
    "GSP27moksop_u:37132": " agner dhūmatayā bhāgo yaḥ prayāti payodatām /",
    "GSP27moksop_u:37133": " sadrūpapariṇāmena tad agnis somakāraṇam //MU_6,85.90//",
    "GSP27moksop_u:37134": " agnir nāśātmakatayā śaityād aptāṃ prayāti yat /",
    "GSP27moksop_u:37135": " vināśapariṇāmena tad agnis somakāraṇam //MU_6,85.91//",
    "GSP27moksop_u:37136": " saptāmbudhipayaḥ pītvā dhūmodgāreṇa vāḍavaḥ /",
    "GSP27moksop_u:37137": " payodatāṃ prayātena tad eva janayaty alam //MU_6,85.92//",
    "GSP27moksop_u:37138": " arkaḥ pītvā niśānātham amāvasyāṃ punaḥ punaḥ /",
    "GSP27moksop_u:37139": " udgiraty amale pakṣe mṛṇālam iva sārasaḥ //MU_6,85.93//",
    "GSP27moksop_u:37140": " pītvāmṛtopamaṃ śītaṃ prāṇas somaṃ mukhāgragaṃ /",
    "GSP27moksop_u:37141": " abbhāgam āpūrayati śarīre 'pānatāṃ gataḥ //MU_6,85.94//",
    "GSP27moksop_u:37142": " jalād aṇutayā bhāgo yaḥ prayāty arkaraśmitām /",
    "GSP27moksop_u:37143": " sadrūpapariṇāmena taj jalaṃ vahnikāraṇam //MU_6,85.95//",
    "GSP27moksop_u:37144": " nāśātmakatayā toyam auṣṇyād yāti yad agnitām /",
    "GSP27moksop_u:37145": " vināśapariṇāmena tat toyaṃ vahnikāraṇam //MU_6,85.96//",
    "GSP27moksop_u:37146": " agner vināśe sadrūpaḥ pariṇāmo niśākaraḥ /",
    "GSP27moksop_u:37147": " indor nāśe nigharṣotthapariṇāmo hutāśanaḥ //MU_6,85.97//",
    "GSP27moksop_u:37148": " hutāśo nāśam āgatya somo bhavati vai tathā /",
    "GSP27moksop_u:37149": " divaso nāśam āgatya rātrir bhavati vai yathā //MU_6,85.98//",
    "GSP27moksop_u:37150": " tamaḥprakāśayoś chāyātapayor dinarātrayoḥ /",
    "GSP27moksop_u:37151": " madhye vilakṣaṇaṃ rūpaṃ prājñair api na labhyate //MU_6,85.99//",
    "GSP27moksop_u:37152": " sandhir apy ābilo yas syād etayor eva tad vapuḥ /",
    "GSP27moksop_u:37153": " bhāvābhāvau yathaikasya śliṣṭāv etau tathaiva hi //MU_6,85.100//",
    "GSP27moksop_u:37154": " dvābhyāṃ caitanyajāḍyābhyāṃ bhūtāni prasphuranti hi /",
    "GSP27moksop_u:37155": " yathā tamaḥprakāśābhyām ahorātrā mahītale //MU_6,85.101//",
    "GSP27moksop_u:37156": " cidrūpajaḍarūpābhyām ārabdheyaṃ jagatsthitiḥ /",
    "GSP27moksop_u:37157": " jalāmṛtābhyāṃ miśrābhyāṃ dvābhyāṃ tanur ivaindavī //MU_6,85.102//",
    "GSP27moksop_u:37158": " prakāśam analaṃ sūryaṃ cidrūpaṃ viddhi rāghava /",
    "GSP27moksop_u:37159": " jaḍātmakaṃ tamorūpaṃ viddhi somaśarīrakam //MU_6,85.103//",
    "GSP27moksop_u:37160": " citsūrye nirmale dṛṣṭe tamo naśyed bhavāmayaḥ /",
    "GSP27moksop_u:37161": " vyomasūrye bahir dṛṣṭe yathā kṛṣṇaniśātamaḥ //MU_6,85.104//",
    "GSP27moksop_u:37162": " somadehe jaḍe dṛṣṭe cittejo 'satyavad bhavet /",
    "GSP27moksop_u:37163": " niśīthe vilasaccandre yathā sauraḥ prabhābharaḥ //MU_6,85.105//",
    "GSP27moksop_u:37164": " somaṃ prakaṭayaty agniś cid dehaṃ suciraprabhā /",
    "GSP27moksop_u:37165": " agniṃ bhāsayatīnduś ca dehaṃ svaṃ rūpam arpayan //MU_6,85.106//",
    "GSP27moksop_u:37166": " cin niṣkriyā tv anābhāsā kevalā nopalabhyate /",
    "GSP27moksop_u:37167": " āloka iva dīpena dehenaivāvagamyate //MU_6,85.107//",
    "GSP27moksop_u:37168": " citaś cetyonmukhatvena lābhas saiva ca saṃsṛtiḥ /",
    "GSP27moksop_u:37169": " niścetyāyās tu no lābho nirvāṇaṃ ca tad eva hi //MU_6,85.108//",
    "GSP27moksop_u:37170": " anyo'nyalabdhasattākāv evaṃ kuḍyaprakāśavat /",
    "GSP27moksop_u:37171": " agnīṣomāv imau viddhi sampṛktau dehadehinau //MU_6,85.109//",
    "GSP27moksop_u:37172": " atiśāyini nirvāṇe jāḍye caivātiśāyini /",
    "GSP27moksop_u:37173": " agnes somasya caivāṅga sthitir bhavati kevalā //MU_6,85.110//",
    "GSP27moksop_u:37174": " prāṇo 'gnir uṣṇaprakṛtir apānaś śītalaś śaśī /",
    "GSP27moksop_u:37175": " chāyātapavad ity etau saṃsthitau mukhamārgagau //MU_6,85.111//",
    "GSP27moksop_u:37176": " apāne śītale sattām ety uṣṇaḥ prāṇapāvakaḥ /",
    "GSP27moksop_u:37177": " pratibimbam ivādarśe sa ca tasmiṃs tathaiva hi //MU_6,85.112//",
    "GSP27moksop_u:37178": " cidagniḥ padmayantrasthaṃ somaṃ vāryātmakaṃ tviṣā /",
    "GSP27moksop_u:37179": " janayaty anubhūtyeha kuḍyālokaṃ yathā bahiḥ //MU_6,85.113//",
    "GSP27moksop_u:37180": " saṃsṛtyādau hi yā kācit saṃvic chītoṣṇarūpiṇī /",
    "GSP27moksop_u:37181": " agnīṣomābhidhāṃ prāptā saiva sargo nṛṇām iha //MU_6,85.114//",
    "GSP27moksop_u:37182": " yatra somakalā grastā kṣaṇaṃ sūryeṇa ṣoḍaśī /",
    "GSP27moksop_u:37183": " mukhād vitastimātrāgre tatra baddhapado bhava //MU_6,85.115//",
    "GSP27moksop_u:37184": " nūnaṃ sūryapadaṃ prāptas somo yatra hṛdambare /",
    "GSP27moksop_u:37185": " nūnaṃ kevalayā sthityā tatra baddhapado bhava //MU_6,85.116//",
    "GSP27moksop_u:37186": " auṣṇyam agniś cid ādityaś śaityaṃ soma udāhṛtaḥ /",
    "GSP27moksop_u:37187": " yatraitau pratibimbasthau tatra baddhapado bhava //MU_6,85.117//",
    "GSP27moksop_u:37188": " śārīrasomasūryāgnisaṅkrāntijño bhavānagha /",
    "GSP27moksop_u:37189": " atra yojanalakṣasthaṃ vastu paśyasi niśy api /",
    "GSP27moksop_u:37190": " atra saṅkrāntikālā hi bāhyās tṛṇasamās smṛtāḥ //MU_6,85.118//",
    "GSP27moksop_u:37191": " saṅkrāntim uttaram athāyanam aṅga samyakkālaṃ tathā viṣuvatī yadi dehavātaiḥ /",
    "GSP27moksop_u:37192": " antar bahisstham iva vetsi yathānubhūtaṃ tac chocasīha na punaḥ param abhyupetaḥ //MU_6,85.119//",
    "GSP27moksop_u:37193": " agnīṣomavicāropadeśayogo nāma sargaḥ",
    "GSP27moksop_u:37194": " ṣaḍaśītitamas sargaḥ",
    "GSP27moksop_u:37195": " vasiṣṭhaḥ:",
    "GSP27moksop_u:37196": " aṇutāṃ sthūlatāṃ cāyaṃ yathā gacchati yoginām /",
    "GSP27moksop_u:37197": " deho rāma tathā samyag vakṣyamāṇam idaṃ śṛṇu //MU_6,86.1//",
    "GSP27moksop_u:37198": " hṛdy abjapattrakośotthaḥ prasphuraty ānalaḥ kaṇaḥ /",
    "GSP27moksop_u:37199": " hemabhramaravat sāndhye vidyutkaṇa ivāmbude //MU_6,86.2//",
    "GSP27moksop_u:37200": " sa pravardhanasaṃvittyā vātyayevāśu vardhate /",
    "GSP27moksop_u:37201": " saṃvidrūpatayā nūnam arkavad yāti codayam //MU_6,86.3//",
    "GSP27moksop_u:37202": " sandhyābhraprathamārkābho vṛddhim abhyāgataḥ kṣaṇāt /",
    "GSP27moksop_u:37203": " gālayaty akhilaṃ sāṅgaṃ dehaṃ hema yathānalaḥ //MU_6,86.4//",
    "GSP27moksop_u:37204": " jalasparśāsaho yuktyā gālayaty upalādy api /",
    "GSP27moksop_u:37205": " bāhya evānalaspanda āntaras tu viśeṣataḥ //MU_6,86.5//",
    "GSP27moksop_u:37206": " sa śarīradravaḥ paścād vidhūya kvāpi nīyate /",
    "GSP27moksop_u:37207": " citkṣobhitena prāṇena nīhāro vātyayā yathā //MU_6,86.6//",
    "GSP27moksop_u:37208": " ādhāranāḍinirhīnā vyomasthaivāvaśiṣyate /",
    "GSP27moksop_u:37209": " śaktiḥ kuṇḍalinī vahner dhūmalekheva nirgatā //MU_6,86.7//",
    "GSP27moksop_u:37210": " kroḍīkṛtamanobuddhimayajīvādyahaṅkṛtiḥ /",
    "GSP27moksop_u:37211": " antassphuraccamatkārā dhūmalekheva tāgarī //MU_6,86.8//",
    "GSP27moksop_u:37212": " bisavālavraṇe bhittāv upale divi bhūtale /",
    "GSP27moksop_u:37213": " sā yathā yojyate yatra tena niryāty alaṃ tathā //MU_6,86.9//",
    "GSP27moksop_u:37214": " saṃvittis saiva yady aṅga rasādānād yathākramam /",
    "GSP27moksop_u:37215": " rasenāpūrṇatām eti tan nīhāra ivāmbunā //MU_6,86.10//",
    "GSP27moksop_u:37216": " rasapūrṇā yam ākāraṃ bhāvayaty āśu tat tathā /",
    "GSP27moksop_u:37217": " dhatte citrakṛto buddhau rekhā rāma yathākṛtim //MU_6,86.11//",
    "GSP27moksop_u:37218": " dṛḍhabhāvavaśād antar asthīny āpnoti sā tataḥ /",
    "GSP27moksop_u:37219": " mātṛgarbhaniṣaṇṇeva suṣiktevāṅkurasthitiḥ //MU_6,86.12//",
    "GSP27moksop_u:37220": " yathābhimatam ākāraṃ pramāṇaṃ ceti rāghava /",
    "GSP27moksop_u:37221": " jīvaśaktir avāpnoti sumervādi tṛṇādi vā //MU_6,86.13//",
    "GSP27moksop_u:37222": " śrutaṃ tvayā yogasādhyam aṇimādyarthasādhanam /",
    "GSP27moksop_u:37223": " jñānasādhyam idānīṃ tvaṃ śṛṇu śravaṇabhūṣaṇam //MU_6,86.14//",
    "GSP27moksop_u:37224": " ekaṃ cinmātram astīha śuddhaṃ somyam alakṣitam /",
    "GSP27moksop_u:37225": " sūkṣmāt sūkṣmataraṃ śāntaṃ nājagan na jagatkriyāḥ //MU_6,86.15//",
    "GSP27moksop_u:37226": " tac cinoty ātmanātmānaṃ saṅkalponmukhatāṃ gatam /",
    "GSP27moksop_u:37227": " yadā tadā jīva iti proktam ābilatāṃ gatam //MU_6,86.16//",
    "GSP27moksop_u:37228": " asatyam eva saṅkalpabhrameṇedaṃ śarīrakam /",
    "GSP27moksop_u:37229": " jīvaḥ paśyati mūḍhātmā bālo yakṣam ivoddhatam //MU_6,86.17//",
    "GSP27moksop_u:37230": " yadā tu jñānadīpena samyagāloka āgate /",
    "GSP27moksop_u:37231": " saṅkalpamoho jīvasya kṣīyate śaradabhravat //MU_6,86.18//",
    "GSP27moksop_u:37232": " śāntim āyāti deho 'yaṃ sarvasaṅkalpasaṅkṣaye /",
    "GSP27moksop_u:37233": " tadā rāghava niśśeṣaṃ dīpas tailakṣaye yathā //MU_6,86.19//",
    "GSP27moksop_u:37234": " nidrāvyapagame jantur yathā svapnaṃ na paśyati /",
    "GSP27moksop_u:37235": " jīvo hi bhāvite satye tathā dehaṃ na paśyati //MU_6,86.20//",
    "GSP27moksop_u:37236": " atattve tattvabhāvena jīvo dehāvṛtas sthitaḥ /",
    "GSP27moksop_u:37237": " nirdeho bhavati śrīmān sukhī tattvaikabhāvanāt //MU_6,86.21//",
    "GSP27moksop_u:37238": " anātmani śarīrādāv ātmabhāvanam aṅga yat /",
    "GSP27moksop_u:37239": " sūryādyālokadurbhedaṃ hārdaṃ tad dāruṇaṃ tamaḥ //MU_6,86.22//",
    "GSP27moksop_u:37240": " ātmany evātmabhāvena sarvavyāpi nirañjanam /",
    "GSP27moksop_u:37241": " cinmātram amalo 'smīti jñānādityena paśyati //MU_6,86.23//",
    "GSP27moksop_u:37242": " pratimanvantaraṃ rāma buddhatām anutiṣṭhati /",
    "GSP27moksop_u:37243": " kalau harir ameyātmā kiñcid āśritya kāraṇam //MU_6,86.24//",
    "GSP27moksop_u:37244": " tasya buddhābhidhānasya munināthasya rāghava /",
    "GSP27moksop_u:37245": " ye bhaktimanto dhīmanto mokṣamārgābhikāṅkṣiṇaḥ //MU_6,86.25//",
    "GSP27moksop_u:37246": " śūnyaṃ vijñānamātraṃ vā madhyaṃ vā kiñcid etayoḥ /",
    "GSP27moksop_u:37247": " astīti hetūpanyāsair brahma vyapadiśanti te //MU_6,86.26//",
    "GSP27moksop_u:37248": " teṣāṃ madhye hi vijñānavido dvitve kṣayīkṛte /",
    "GSP27moksop_u:37249": " jagad bhrāntiparāmarśamātraṃ paśyanti netarat //MU_6,86.27//",
    "GSP27moksop_u:37250": " madhyaṃ mādhyamikāḥ prāhuḥ kṣaṇabhaṅgavidaḥ pare /",
    "GSP27moksop_u:37251": " na śūnyaṃ na ca vijñānam idaṃ kiñcid iti sthitāḥ //MU_6,86.28//",
    "GSP27moksop_u:37252": " te śūnyavādinas tv anye śūnyatvadṛḍhabhāvanāḥ /",
    "GSP27moksop_u:37253": " vyomnaś śūnyataraṃ sarvaṃ jagad ity āsthayojjhitāḥ //MU_6,86.29//",
    "GSP27moksop_u:37254": " ekam ākāśam evoccair ākāśaviśadāśayāḥ /",
    "GSP27moksop_u:37255": " paśyanti rāma nātmānaṃ jagadādi ca vā pṛthak //MU_6,86.30//",
    "GSP27moksop_u:37256": " śilākuḍyena niryānti nabhasevānirodhitam /",
    "GSP27moksop_u:37257": " śastrānilair na bhidyante nabhobhāgā ivācalāḥ //MU_6,86.31//",
    "GSP27moksop_u:37258": " sumeruvipulākārā apy ādityāṃśureṇuṣu /",
    "GSP27moksop_u:37259": " bisatantuṣu megheṣu tiṣṭhanti paramāṇuvat //MU_6,86.32//",
    "GSP27moksop_u:37260": " śūnyatvam iva saṃyātāś śūnyatābaddhabhāvanāḥ /",
    "GSP27moksop_u:37261": " śūnyā iva nabhobhāgāś śūnye tiṣṭhanti vijvaram //MU_6,86.33//",
    "GSP27moksop_u:37262": " śūnye ca viditātmāno bhāvayanti yathaiva yat /",
    "GSP27moksop_u:37263": " tat tathaivāśu paśyanti dṛḍhabhāvanayā svayā //MU_6,86.34//",
    "GSP27moksop_u:37264": " dṛḍhabhāvānusandhānād vimūḍhā api rāghava /",
    "GSP27moksop_u:37265": " viṣaṃ nayanty amṛtatām amṛtaṃ viṣatām api //MU_6,86.35//",
    "GSP27moksop_u:37266": " evaṃ yathā yathaiveha bhāvyate dṛḍhabhāvanam /",
    "GSP27moksop_u:37267": " bhūyate hi tathaivāśu tad ety ālokitaṃ punaḥ //MU_6,86.36//",
    "GSP27moksop_u:37268": " satyabhāvena dṛṣṭo 'yaṃ deho deho bhavaty alam /",
    "GSP27moksop_u:37269": " dṛṣṭas tv asatyabhāvena vyomatāṃ yāti dehakaḥ //MU_6,86.37//",
    "GSP27moksop_u:37270": " aṇimādipadaprāptau jñānayuktir iti śrutā /",
    "GSP27moksop_u:37271": " bhavataiṣādhunā rāma yuktim anyām imāṃ śṛṇu //MU_6,86.38//",
    "GSP27moksop_u:37272": " recakābhyāsayogena jīvaḥ kuṇḍalinīgṛhāt /",
    "GSP27moksop_u:37273": " uddhṛtya yojyate vāyāv āmodaḥ kusumād iva //MU_6,86.39//",
    "GSP27moksop_u:37274": " tyajyate vigataspando deho 'yaṃ kāṣṭhaloṣṭavat /",
    "GSP27moksop_u:37275": " dehe vijīve vimaṇau vaṃśe ca ka ivādaraḥ //MU_6,86.40//",
    "GSP27moksop_u:37276": " sthāvare jaṅgame vāpi yathābhimatayecchayā /",
    "GSP27moksop_u:37277": " bhoktuṃ tatsampadaṃ samyag jīvo 'ntar viniveśyate //MU_6,86.41//",
    "GSP27moksop_u:37278": " iti siddhiśriyaṃ bhuktvā sthitaṃ cet tad vapuḥ punaḥ /",
    "GSP27moksop_u:37279": " praviśyate svam anyad vā yad yathātrābhirocate //MU_6,86.42//",
    "GSP27moksop_u:37280": " dehād ayātayā viṣvag vyāptavatyā ca khānilam /",
    "GSP27moksop_u:37281": " saṃvidā jagad āpūrya sampūrṇaṃ sthīyate 'tha vā //MU_6,86.43//",
    "GSP27moksop_u:37282": " jñātvā sadābhyuditam ujjhitadoṣam īśaṃ yad yad yathā samabhivāñchati citprakāśaḥ /",
    "GSP27moksop_u:37283": " prāpnoti tat tad acireṇa tathaiva rāma sampatpadaṃ vidur anāvaraṇatvam eva //MU_6,86.44//",
    "GSP27moksop_u:37284": " aṇimādiyogopadeśo nāma sargaḥ",
    "GSP27moksop_u:37285": " saptāśītitamas sargaḥ",
    "GSP27moksop_u:37286": " vasiṣṭhaḥ:",
    "GSP27moksop_u:37287": " aṇimādiguṇaiśvaryayuktā sā nṛpamāninī /",
    "GSP27moksop_u:37288": " evaṃ babhūva cūḍālā ghanābhyāsavatī satī //MU_6,87.1//",
    "GSP27moksop_u:37289": " jagāmākāśamārgeṇa viveśāmbudhikoṭaram /",
    "GSP27moksop_u:37290": " cacāra vasudhāpīṭhe gaṅgevāmalaśītalā //MU_6,87.2//",
    "GSP27moksop_u:37291": " kṣaṇam apy agatā bhartur vakṣasaś cetasas tathā /",
    "GSP27moksop_u:37292": " sarveṣūvāsa rājyeṣu lakṣmīr iva jagatsu ca //MU_6,87.3//",
    "GSP27moksop_u:37293": " ākāśagāminī śyāmā vidyudālolabhūṣaṇā /",
    "GSP27moksop_u:37294": " babhrāma meghalekheva girimālā mahītale //MU_6,87.4//",
    "GSP27moksop_u:37295": " kāṣṭhaṃ tṛṇopalaṃ bhūmiṃ khaṃ vātam analaṃ jalam /",
    "GSP27moksop_u:37296": " nirvighnam aviśat sarvaṃ tantur muktāphalaṃ yathā //MU_6,87.5//",
    "GSP27moksop_u:37297": " meror upari śṛṅgāṇi lokapālapurāṇi ca /",
    "GSP27moksop_u:37298": " digvyomodararandhrāṇi vijahāra yathāsukham //MU_6,87.6//",
    "GSP27moksop_u:37299": " tiryagbhūtapiśācādyais saha nāgāmarāsuraiḥ /",
    "GSP27moksop_u:37300": " vidyādharāpsarassiddhair vyavahāraṃ cakāra sā //MU_6,87.7//",
    "GSP27moksop_u:37301": " yatnena taṃ ca bhartāram ātmajñānāmṛtaṃ prati /",
    "GSP27moksop_u:37302": " bahuśo bodhayām āsa mātā bālam ivātmajam //MU_6,87.8//",
    "GSP27moksop_u:37303": " na cāsāv āpa tadbhartā rājā viśrāntim ātmani /",
    "GSP27moksop_u:37304": " muktāphalam asaṃśliṣṭaṃ muktāphala ivātale //MU_6,87.9//",
    "GSP27moksop_u:37305": " etāvatāpi kālena tām evaṃguṇaśālinīm /",
    "GSP27moksop_u:37306": " bālo vidyām iva nṛpaś cūḍālāṃ na viveda saḥ //MU_6,87.10//",
    "GSP27moksop_u:37307": " kalāvidagdhā mugdhā ca bāleyaṃ gṛhiṇī mama /",
    "GSP27moksop_u:37308": " ity eva kevalaṃ rājā sa cūḍālāṃ viveda tām //MU_6,87.11//",
    "GSP27moksop_u:37309": " sāpy alabdhātmaviśrāntes tāṃ siddhiśriyam ātmanaḥ /",
    "GSP27moksop_u:37310": " darśayām āsa no rājñaś śūdrasyeva makhakriyām //MU_6,87.12//",
    "GSP27moksop_u:37311": " rāmaḥ:",
    "GSP27moksop_u:37312": " mahatyās siddhayoginyās tasyā api śikhidhvajaḥ /",
    "GSP27moksop_u:37313": " yatnena prāpa no bodhaṃ budhyate 'nyaḥ kathaṃ prabho //MU_6,87.13//",
    "GSP27moksop_u:37314": " vasiṣṭhaḥ:",
    "GSP27moksop_u:37315": " upadeśakramo nāma vyavasthāmātrapālanam /",
    "GSP27moksop_u:37316": " jñaptes tu kāraṇaṃ śuddhā śiṣyaprajñaiva rāghava //MU_6,87.14//",
    "GSP27moksop_u:37317": " na śrutena na puṇyena jñāyate jñeyam ātmanaḥ /",
    "GSP27moksop_u:37318": " jānāty ātmānam ātmaiva sarpas sarpapadāni va //MU_6,87.15//",
    "GSP27moksop_u:37319": " rāmaḥ:",
    "GSP27moksop_u:37320": " evaṃ sthite varamune katham etaj janaśrutau /",
    "GSP27moksop_u:37321": " śrutaṃ gurūpadeśaś ca svātmajñānasya kāraṇam //MU_6,87.16//",
    "GSP27moksop_u:37322": " vasiṣṭhaḥ:",
    "GSP27moksop_u:37323": " atyantaṃ kṛpaṇaḥ kaścit kirāṭo dhanadhānyavān /",
    "GSP27moksop_u:37324": " āste vindhyāṭavīkacche kuṭumbī vraṇakīṭavat //MU_6,87.17//",
    "GSP27moksop_u:37325": " tasyaikadā nipatitā gacchato vindhyajaṅgale /",
    "GSP27moksop_u:37326": " ekā varāṭikā rāma tṛṇajālabusāvṛte //MU_6,87.18//",
    "GSP27moksop_u:37327": " kārpaṇyāt sa prayatnena sarvaṃ tṛṇabusādikam /",
    "GSP27moksop_u:37328": " kapardikārtham abhito dudhāva divasatrayam //MU_6,87.19//",
    "GSP27moksop_u:37329": " kapardakād dvau bhavataś catvāro 'ṣṭau ca kālataḥ /",
    "GSP27moksop_u:37330": " tataś śataṃ sahasraṃ ca sahasraṃ ceti cetasā //MU_6,87.20//",
    "GSP27moksop_u:37331": " kalayañ jaṅgale dīno rātrindinam atandritaḥ /",
    "GSP27moksop_u:37332": " janahāsaṃ sahaṃs trīṇi dināni dhutavān busam //MU_6,87.21//",
    "GSP27moksop_u:37333": " tato dinatrayasyānte tena tasmāt kujaṅgalāt /",
    "GSP27moksop_u:37334": " pūrṇendubimbapratimo labdhaś cintāmaṇir mahān //MU_6,87.22//",
    "GSP27moksop_u:37335": " taṃ prāpya tuṣṭahṛdayas samāgatya gṛhaṃ sukhī /",
    "GSP27moksop_u:37336": " prāptākhilajagadbhūtiś śāntasarvabhayas sthitaḥ //MU_6,87.23//",
    "GSP27moksop_u:37337": " evaṃ yathā kirāṭena kapardānveṣaṇena tat /",
    "GSP27moksop_u:37338": " ratnaṃ labdhaṃ jaganmūlyam ahorātram akhidyatā //MU_6,87.24//",
    "GSP27moksop_u:37339": " tathā śrutopadeśena svātmajñānam avāpyate /",
    "GSP27moksop_u:37340": " anyad anviṣyate cānyal labhyate hi gurukramāt //MU_6,87.25//",
    "GSP27moksop_u:37341": " brahma sarvendriyātītaṃ śrutādīndriyasaṃvidā /",
    "GSP27moksop_u:37342": " tenopadeśād anagha nātmatattvam avāpyate //MU_6,87.26//",
    "GSP27moksop_u:37343": " gurūpadeśaṃ ca vinā nātmatattvāgamo bhavet /",
    "GSP27moksop_u:37344": " kena cintāmaṇir labdhaḥ kapardānveṣaṇaṃ vinā //MU_6,87.27//",
    "GSP27moksop_u:37345": " tattvasyāsya mahārghasya gurūpakathanaṃ gatam /",
    "GSP27moksop_u:37346": " akāraṇaṃ kāraṇatāṃ maṇer iva kapardakaḥ //MU_6,87.28//",
    "GSP27moksop_u:37347": " paśya rāghava māyeyaṃ mohanī mahatām api /",
    "GSP27moksop_u:37348": " anyad anviṣyate yatnād anyad āsādyate phalam //MU_6,87.29//",
    "GSP27moksop_u:37349": " anyat karoti puruṣaḥ phalam anyad eva prāpnoti vastuniyatiś ca vilokyate ca /",
    "GSP27moksop_u:37350": " tasmād anantavibhavasya jagatkramasya śreyo 'tivāhanam asaṅgam avajñayaiva //MU_6,87.30//",
    "GSP27moksop_u:37351": " kirāṭopākhyānaṃ nāma sargaḥ",
    "GSP27moksop_u:37352": " aṣṭāśītitamas sargaḥ",
    "GSP27moksop_u:37353": " vasiṣṭhaḥ:",
    "GSP27moksop_u:37354": " tataś śikhidhvajo rājā tattvajñānapadaṃ vinā /",
    "GSP27moksop_u:37355": " ājagāma paraṃ mohaṃ yāmāndhyam iva bhūtalam //MU_6,88.1//",
    "GSP27moksop_u:37356": " duḥkhāgnidīpitamanā manāg api vibhūtiṣu /",
    "GSP27moksop_u:37357": " tāsv apīṣṭopanītāsu na reme 'gniśikhāsv iva //MU_6,88.2//",
    "GSP27moksop_u:37358": " ekānteṣu diganteṣu nirjhareṣu guhāsu ca /",
    "GSP27moksop_u:37359": " ājagāma ratiṃ jantumukteṣu vyasanī yathā //MU_6,88.3//",
    "GSP27moksop_u:37360": " rāghava tvam ivāśeṣās sāntvānunayacodanaiḥ /",
    "GSP27moksop_u:37361": " prārthitaḥ kāryate bhṛtyair mahīpo divasakriyāḥ //MU_6,88.4//",
    "GSP27moksop_u:37362": " nityam uddāmavairāgyaḥ parivrāḍ iva śāntadhīḥ /",
    "GSP27moksop_u:37363": " nindann eva mahābhogān abhoktaiva śriyāṃ sthitaḥ //MU_6,88.5//",
    "GSP27moksop_u:37364": " dadāv atitarāṃ dānaṃ gobhūmikanakādikam /",
    "GSP27moksop_u:37365": " devebhyo brāhmaṇebhyaś ca svajanebhyaś ca mānadaḥ //MU_6,88.6//",
    "GSP27moksop_u:37366": " cacāra ca tapaḥ kartuṃ kṛcchracāndrāyaṇādikam /",
    "GSP27moksop_u:37367": " paribabhrāma tīrthāni vanāny āyatanāni ca //MU_6,88.7//",
    "GSP27moksop_u:37368": " sa tathāpi viśokatvaṃ manāg api na labdhavān /",
    "GSP27moksop_u:37369": " anidhānāṃ khanan bhūmiṃ nidhānārthī nidhiṃ yathā //MU_6,88.8//",
    "GSP27moksop_u:37370": " rātrindinam anantena śuṣyañ śokakṛśānunā /",
    "GSP27moksop_u:37371": " cintayā cintayām āsa saṃsāravyādhibheṣajam //MU_6,88.9//",
    "GSP27moksop_u:37372": " cintāparavaśo dīno rājyaṃ paśyan viṣopamam /",
    "GSP27moksop_u:37373": " mahāvibhavam apy agre nāpaśyat khinnayā dhiyā //MU_6,88.10//",
    "GSP27moksop_u:37374": " athaikadaikāntagatāṃ cūḍālām aṅkam āgatām /",
    "GSP27moksop_u:37375": " idaṃ madhurayā vācā samuvāca śikhidhvajaḥ //MU_6,88.11//",
    "GSP27moksop_u:37376": " śikhidhvajaḥ:",
    "GSP27moksop_u:37377": " bhuktaṃ rājyaṃ ciraṃ kālaṃ bhuktā vibhavabhūmayaḥ /",
    "GSP27moksop_u:37378": " adhunāsmi virāgeṇa yukto gacchāmi kānanam //MU_6,88.12//",
    "GSP27moksop_u:37379": " na sukhāni na duḥkhāni nāpado na ca sampadaḥ /",
    "GSP27moksop_u:37380": " kroḍīkurvanti bhūtāni muniṃ vananivāsinam //MU_6,88.13//",
    "GSP27moksop_u:37381": " na deśabhaṅgasammoho na saṅgrāmajanakṣayaḥ /",
    "GSP27moksop_u:37382": " rājyād apy adhikaṃ manye sukhaṃ vananivāsinaḥ //MU_6,88.14//",
    "GSP27moksop_u:37383": " stabakastanadhāriṇyo raktapallavapāṇayaḥ /",
    "GSP27moksop_u:37384": " mañjarījālahāsinyo lolaśubhrāmbudāṃśukāḥ //MU_6,88.15//",
    "GSP27moksop_u:37385": " svaparāgāṅgahāriṇyaḥ kṛtakausumamaṇḍanāḥ /",
    "GSP27moksop_u:37386": " susevyakāñcanaśilānitambataṭaśobhanāḥ //MU_6,88.16//",
    "GSP27moksop_u:37387": " taraṅgamauktikaprotasarinmuktālatāvṛtāḥ /",
    "GSP27moksop_u:37388": " latāvayasyāvalitā mugdhamugdhamṛgātmajāḥ //MU_6,88.17//",
    "GSP27moksop_u:37389": " svabhāvoddāmasaugandhyā vitīrṇaphalabhojanāḥ /",
    "GSP27moksop_u:37390": " ṣaṭpadaśreṇinayanāḥ puṣpāpūranatāṅgikāḥ //MU_6,88.18//",
    "GSP27moksop_u:37391": " āśvāsāspadatāṃ yātāś śītalāmalagātrikāḥ /",
    "GSP27moksop_u:37392": " ramayanti tvam iva māṃ vanavīthyo varānane //MU_6,88.19//",
    "GSP27moksop_u:37393": " yathā viviktam ekānte mano bhavati nirvṛtam /",
    "GSP27moksop_u:37394": " na tathā śaśibimbeṣu na ca brahmendrasadmasu //MU_6,88.20//",
    "GSP27moksop_u:37395": " asmin matpraṇaye tanvi na vighnaṃ kartum arhasi /",
    "GSP27moksop_u:37396": " bhartur vighaṭayantīcchāṃ na svapne 'pi kulastriyaḥ //MU_6,88.21//",
    "GSP27moksop_u:37397": " cūḍālā:",
    "GSP27moksop_u:37398": " prāptakālaṃ kṛtaṃ kāryaṃ rājate nātha netarat /",
    "GSP27moksop_u:37399": " vasante rājate puṣpaṃ phalaṃ śaradi rājate //MU_6,88.22//",
    "GSP27moksop_u:37400": " jarājaraḍhadehānāṃ yuktaṃ vanasamāśrayaḥ /",
    "GSP27moksop_u:37401": " na yūnāṃ tvādṛśām eva tenaitan me na rocate //MU_6,88.23//",
    "GSP27moksop_u:37402": " yauvanena mahārāja na yāvad vayam ujjhitāḥ /",
    "GSP27moksop_u:37403": " puṣpaugheneva taravas tāvac chobhāmahe gṛhe //MU_6,88.24//",
    "GSP27moksop_u:37404": " puṣpābhayā puṣpasitaṃ jarasā saha kānanam /",
    "GSP27moksop_u:37405": " samaṃ gṛhād gamiṣyāmo haṃsā iva taros saraḥ //MU_6,88.25//",
    "GSP27moksop_u:37406": " aprāptakālaṃ nṛpateḥ prajāpālanam ujjhataḥ /",
    "GSP27moksop_u:37407": " rājayakṣmeva candrasya mahad eno na naśyati //MU_6,88.26//",
    "GSP27moksop_u:37408": " aprāptakāriṇaṃ bhūpaṃ rodhayanti ca vai prajāḥ /",
    "GSP27moksop_u:37409": " rodhayanti hy akāryebhyaḥ prabhubhṛtyāḥ parasparam //MU_6,88.27//",
    "GSP27moksop_u:37410": " śikhidhvajaḥ:",
    "GSP27moksop_u:37411": " alam utpalamālākṣi vighnenābhimatasya me /",
    "GSP27moksop_u:37412": " viddhi māṃ gatam eveto dūram ekāntakānanam //MU_6,88.28//",
    "GSP27moksop_u:37413": " bālā tvam anavadyāṅgī nāgantavyaṃ vanaṃ tvayā /",
    "GSP27moksop_u:37414": " puṃsām api hi mṛdvaṅgi durviṣahyo vanāśrayaḥ //MU_6,88.29//",
    "GSP27moksop_u:37415": " na samarthā vanāvāse yoṣitaḥ kaṭhinā api /",
    "GSP27moksop_u:37416": " kā nāma puṣpamañjaryas soḍhum arkātapaṃ kṣamāḥ //MU_6,88.30//",
    "GSP27moksop_u:37417": " bhavatyā pālayantyeha rājyaṃ sthātavyam uttame /",
    "GSP27moksop_u:37418": " kuṭumbabhārodvahanaṃ patyau yāte vrataṃ striyaḥ //MU_6,88.31//",
    "GSP27moksop_u:37419": " ity uktvā dayitāṃ rājā tām induvadanāṃ vaśī /",
    "GSP27moksop_u:37420": " uttasthau snātum akhilaṃ dinakāryaṃ cakāra ha //MU_6,88.32//",
    "GSP27moksop_u:37421": " athojjhitaprajāceṣṭo ravir astācalaṃ yayau /",
    "GSP27moksop_u:37422": " śikhidhvajo vanam iva samastajanadurgamam //MU_6,88.33//",
    "GSP27moksop_u:37423": " saṃhṛtya vitataṃ rūpaṃ tam evānuyayau prabhā /",
    "GSP27moksop_u:37424": " nāthaṃ bhavananiṣkrāntaṃ cūḍālevānurāgiṇī //MU_6,88.34//",
    "GSP27moksop_u:37425": " āyayau yāminī śyāmā bhuvanaṃ bhasmadhūsaram /",
    "GSP27moksop_u:37426": " dhṛtavyomāpagaṃ śarvam īrṣyayeva yamasvasā //MU_6,88.35//",
    "GSP27moksop_u:37427": " dikṣu sandhyābhrahastāsu sthitāsu kṛtakuṇḍalam /",
    "GSP27moksop_u:37428": " tamolavālakāṅkāsu jyotsnāhāsodayāṅkitam //MU_6,88.36//",
    "GSP27moksop_u:37429": " gacchator aparaṃ pāraṃ dampatyor mairavaṃ vanam /",
    "GSP27moksop_u:37430": " devodyānamayaṃ rantuṃ dinaśrīdinanāthayoḥ //MU_6,88.37//",
    "GSP27moksop_u:37431": " āgacchator imaṃ pāraṃ hṛdyaṃ tīkṣṇakarojjhitam /",
    "GSP27moksop_u:37432": " niśāniśānāthayoś ca dampatyor mairavaṃ punaḥ //MU_6,88.38//",
    "GSP27moksop_u:37433": " tārāgaṇo 'pi dadṛśe viśīrṇo vyomakuṭṭime /",
    "GSP27moksop_u:37434": " mukto maṅgalalājānāṃ digvadhūbhir ivāñjaliḥ //MU_6,88.39//",
    "GSP27moksop_u:37435": " candrānanā tamaśśyāmā śītā kumudahāsinī /",
    "GSP27moksop_u:37436": " yāminī yauvanaṃ prāpa sarojamukulastanī //MU_6,88.40//",
    "GSP27moksop_u:37437": " kṛtasandhyāsamācāras saha cūḍālayeṣṭayā /",
    "GSP27moksop_u:37438": " suṣvāpa śayane bhūpo maināka iva sāgare //MU_6,88.41//",
    "GSP27moksop_u:37439": " athārdharātrasamaye deśe niśśabdatāṃ gate /",
    "GSP27moksop_u:37440": " ghananidrāśilākośanilīne sakale jane //MU_6,88.42//",
    "GSP27moksop_u:37441": " sa tasyāṃ samprasuptāyāṃ śayane komalāṃśuke /",
    "GSP27moksop_u:37442": " bhṛśaṃ nidrāvimūḍhāyāṃ bhramaryām iva paṅkaje //MU_6,88.43//",
    "GSP27moksop_u:37443": " tatyāja dayitāṃ suptām aṅkād rājā śikhidhvajaḥ /",
    "GSP27moksop_u:37444": " svairaṃ svairaṃ mukhaṃ rāho ravicandraprabhām iva //MU_6,88.44//",
    "GSP27moksop_u:37445": " uttasthau śayanāl līnavadhūkād dhavalāṃśukāt /",
    "GSP27moksop_u:37446": " salakṣmīkād vilolormer hariḥ kṣīrārṇavād iva //MU_6,88.45//",
    "GSP27moksop_u:37447": " nirjagāmāṅganaṃ mattasuptabhṛtyajanaṃ gṛhāt /",
    "GSP27moksop_u:37448": " vanaṃ suptamṛgavyūhaṃ kesarī kandarād iva //MU_6,88.46//",
    "GSP27moksop_u:37449": " khaḍgamātrasahāyo 'sau paṭadvayaparāvṛtaḥ /",
    "GSP27moksop_u:37450": " ardhasuptadvārapālaṃ dvāradeśam avāpa ca //MU_6,88.47//",
    "GSP27moksop_u:37451": " vīrakramārthaṃ yāmīti tatraiva dvārapavrajam /",
    "GSP27moksop_u:37452": " yojayitvā jagāmāsau purān nirgatya pūrṇadhīḥ //MU_6,88.48//",
    "GSP27moksop_u:37453": " rājyalakṣmyai namas tubhyam ity uktvā maṇḍalād gataḥ /",
    "GSP27moksop_u:37454": " viveśogrām araṇyānīm eko nada ivārṇavam //MU_6,88.49//",
    "GSP27moksop_u:37455": " ghanāndhakāragulmāḍhyā kṣudrabhūtaughakarkaśā /",
    "GSP27moksop_u:37456": " sāraṇyānīniśā sā ca samaṃ tenātivāhitā //MU_6,88.50//",
    "GSP27moksop_u:37457": " prātaś śūnyam araṇyānīkhaṃ tīrtvā vitataṃ dinam /",
    "GSP27moksop_u:37458": " samam arkeṇa kasyāñcid viśaśrāma vanāvanau //MU_6,88.51//",
    "GSP27moksop_u:37459": " bhānāv adṛśyatāṃ yāte tatra snānādipūrvakam /",
    "GSP27moksop_u:37460": " kiñcit phalādikaṃ bhuktvā tāṃ nināya tamasvatīm //MU_6,88.52//",
    "GSP27moksop_u:37461": " punaḥ prātaḥ purāṇy uccair maṇḍalāni girīn nadīḥ /",
    "GSP27moksop_u:37462": " balād ullaṅghayām āsa rāma dvādaśaśarvarīḥ //MU_6,88.53//",
    "GSP27moksop_u:37463": " tato mandaraśailasya taṭasthaṃ janadurgamam /",
    "GSP27moksop_u:37464": " prāpa kānanam atyantadūrasthajanatāpuram //MU_6,88.54//",
    "GSP27moksop_u:37465": " raṭatpraṇālasalilavāpīvalitapādapam /",
    "GSP27moksop_u:37466": " śīrṇavedyādivijñātabhūtapūrvadvijāśramam //MU_6,88.55//",
    "GSP27moksop_u:37467": " kṣudraprāṇivinirmuktaṃ siddhasevyalatālayam /",
    "GSP27moksop_u:37468": " āpūrṇapādapalataṃ prāṇavṛttikaraiḥ phalaiḥ //MU_6,88.56//",
    "GSP27moksop_u:37469": " tatraikasmin sthale śuddhe same salilamālite /",
    "GSP27moksop_u:37470": " śītale śādvalaśyāme snigdhe saphalapādape //MU_6,88.57//",
    "GSP27moksop_u:37471": " samañjarībhir vallībhis sa cakāroṭajālayam /",
    "GSP27moksop_u:37472": " prāvṛṭkālas savidyudbhir nīlābhrair iva pañjaram //MU_6,88.58//",
    "GSP27moksop_u:37473": " masṛṇaṃ vaiṇavaṃ daṇḍaṃ phalabhojanabhājanam /",
    "GSP27moksop_u:37474": " arghapātraṃ puṣpabhāṇḍam akṣamālāṃ kamaṇḍalum //MU_6,88.59//",
    "GSP27moksop_u:37475": " kanthāṃ śītāpanodāya bṛsīṃ caiva mṛgājinam /",
    "GSP27moksop_u:37476": " ānīyāyojayat tasmin maṭhikāmandire nṛpaḥ //MU_6,88.60//",
    "GSP27moksop_u:37477": " yat kiñcid anyad vā vastu yogyaṃ tāpasakarmaṇi /",
    "GSP27moksop_u:37478": " tat tatra sthāpayām āsa jagatīva kramaṃ vidhiḥ //MU_6,88.61//",
    "GSP27moksop_u:37479": " sandhyāpūrvaṃ japaṃ prātaḥpraharaṃ sa tadākarot /",
    "GSP27moksop_u:37480": " puṣpoccayaṃ dvitīyaṃ tu snānaṃ devārcanaṃ tataḥ //MU_6,88.62//",
    "GSP27moksop_u:37481": " paścād vanaphalaṃ kiñcid vanakandaṃ bisādikam /",
    "GSP27moksop_u:37482": " bhuktvā japyaparo bhūtvā nināyaiko niśāṃ vaśī //MU_6,88.63//",
    "GSP27moksop_u:37483": " iti divasam akhedaṃ mandaropāntakacche viracita uṭaje 'ntar mālaveśo nināya /",
    "GSP27moksop_u:37484": " na ca nṛpativilāsaṃ taṃ sa sasmāra kaṃ vā sphurati hṛdi viveke rājyalakṣmyo haranti //MU_6,88.64//",
    "GSP27moksop_u:37485": " śikhidhvajapravrajyāvarṇanaṃ nāma sargaḥ",
    "GSP27moksop_u:37486": " ekonanavatitamas sargaḥ",
    "GSP27moksop_u:37487": " vasiṣṭhaḥ:",
    "GSP27moksop_u:37488": " evaṃ śikhidhvajaḥ parṇamaṭhikāyāṃ vane sthitaḥ /",
    "GSP27moksop_u:37489": " idānīṃ śṛṇu cūḍālā sā kiṃ kṛtavatī gṛhe //MU_6,89.1//",
    "GSP27moksop_u:37490": " tatrārdharātrasamaye dūraṃ yāte śikhidhvaje /",
    "GSP27moksop_u:37491": " hariṇī grāmasupteva cūḍālā bubudhe bhayāt //MU_6,89.2//",
    "GSP27moksop_u:37492": " apaśyat patinirhīnaṃ śayanaṃ śūnyatāṃ gatam /",
    "GSP27moksop_u:37493": " abhāskaram apūrṇenduṃ śāntaśobham ivāmbaram //MU_6,89.3//",
    "GSP27moksop_u:37494": " uttasthau kiñcid āmlānavadanā khedaśālinī /",
    "GSP27moksop_u:37495": " kusikteva mahāvallī nirutsāhāṅgapallavā //MU_6,89.4//",
    "GSP27moksop_u:37496": " na prasannā na vimalā babhūvākulatāṃ gatā /",
    "GSP27moksop_u:37497": " dinaśrīr iva nīhāradhūsarā sā vyatiṣṭhata //MU_6,89.5//",
    "GSP27moksop_u:37498": " kṣaṇaṃ śayyopaviṣṭaiva cintayām āsa cintayā /",
    "GSP27moksop_u:37499": " kaṣṭaṃ rājyaṃ prabhus tyaktvā vanaṃ yāto gṛhād iti //MU_6,89.6//",
    "GSP27moksop_u:37500": " tan mayehādya kiṃ kāryaṃ tatsamīpaṃ vrajāmy aham /",
    "GSP27moksop_u:37501": " bhartaiva gatir uddiṣṭā vidhinā prakṛtā striyaḥ //MU_6,89.7//",
    "GSP27moksop_u:37502": " iti sañcintya bhartāram anugantuṃ samutthitā /",
    "GSP27moksop_u:37503": " cūḍālā vātarandhreṇa nirgatyāmbaram āyayau //MU_6,89.8//",
    "GSP27moksop_u:37504": " babhrāmāmbaramārgeṇa vātaskandhena yoginī /",
    "GSP27moksop_u:37505": " kurvatī siddhasārthasya mukhenānyenduvibhramam //MU_6,89.9//",
    "GSP27moksop_u:37506": " dadarśātha pathā yāntaṃ rātrau khaḍgakaraṃ patim /",
    "GSP27moksop_u:37507": " bhramantam ekam ekānte vetāleśam ivotthitam //MU_6,89.10//",
    "GSP27moksop_u:37508": " tādṛśaṃ patim ālokya ruddhā gaganakoṭare /",
    "GSP27moksop_u:37509": " bhaviṣyac cintayām āsa sarvaṃ bhartur akhaṇḍitam //MU_6,89.11//",
    "GSP27moksop_u:37510": " yathā tena yadā yatra yāvat kāryaṃ yathodayam /",
    "GSP27moksop_u:37511": " yathā ca nirvṛtis sphārā gantavyā tena rāghava //MU_6,89.12//",
    "GSP27moksop_u:37512": " avaśyabhavitavyaṃ tad bhartur dṛṣṭvā purassthitam /",
    "GSP27moksop_u:37513": " tad eva sampādayituṃ gamanāt sā nyavartata //MU_6,89.13//",
    "GSP27moksop_u:37514": " āstāṃ mamādya gamanaṃ kālenāticireṇa hi /",
    "GSP27moksop_u:37515": " mayāsya pārśvaṃ gantavyaṃ niyater eṣa niścayaḥ //MU_6,89.14//",
    "GSP27moksop_u:37516": " iti sañcintya cūḍālā praviśyāntaḥpuraṃ punaḥ /",
    "GSP27moksop_u:37517": " suṣvāpa śayane śambhoś śirasīvaindavī kalā //MU_6,89.15//",
    "GSP27moksop_u:37518": " kenacit kāraṇenāsau gatas samprati bhūpatiḥ /",
    "GSP27moksop_u:37519": " iti paurajanaṃ sarvam āśvāsyātiṣṭhad aṅganā //MU_6,89.16//",
    "GSP27moksop_u:37520": " rājyaṃ rarakṣa bhartus tat krameṇa samadarśanā /",
    "GSP27moksop_u:37521": " yathā kalamakedāraṃ pakvaṃ kalamagopikā //MU_6,89.17//",
    "GSP27moksop_u:37522": " tayos tadāvahat kālo dampatyos sthitayos tathā /",
    "GSP27moksop_u:37523": " adṛṣṭānyo'nyamukhayo rājyakānanapālayoḥ //MU_6,89.18//",
    "GSP27moksop_u:37524": " jagāmātha dinaṃ pakṣo māso 'thartuś ca vatsaraḥ /",
    "GSP27moksop_u:37525": " śikhidhvajasya vipine cūḍālāyās svamandire //MU_6,89.19//",
    "GSP27moksop_u:37526": " bahunātra kim uktena varṣāṇy aṣṭādaśāṅganā /",
    "GSP27moksop_u:37527": " cūḍālovāsa sadane vanakacche śikhidhvajaḥ //MU_6,89.20//",
    "GSP27moksop_u:37528": " atha yāteṣu bahuṣu varṣeṣu jarasā vṛte /",
    "GSP27moksop_u:37529": " śikhidhvaje mahāśailataṭakoṭaravāsini //MU_6,89.21//",
    "GSP27moksop_u:37530": " bhartuḥ kaṣāyapākaṃ tad ālakṣya phalitaṃ cirāt /",
    "GSP27moksop_u:37531": " tadā tasyātmakāryasya bhavitavyatayā tayā //MU_6,89.22//",
    "GSP27moksop_u:37532": " bhartus samīpagamane mama kālo 'yam ity api /",
    "GSP27moksop_u:37533": " sañcintya mandaropāntaṃ gantuṃ buddhiṃ cakāra sā //MU_6,89.23//",
    "GSP27moksop_u:37534": " cacālāntaḥpurād rātrau tatāra ca nabhaḥpatham /",
    "GSP27moksop_u:37535": " jagāma vātaskandhena gacchantī khe dadarśa ca //MU_6,89.24//",
    "GSP27moksop_u:37536": " kalpavṛkṣāṃśukacchannā ratnastabakabhūṣitāḥ /",
    "GSP27moksop_u:37537": " nandanodyānanilayā raktās siddhābhisārikāḥ //MU_6,89.25//",
    "GSP27moksop_u:37538": " parāmṛṣṭenduśakalān prāleyakaṇakarṣiṇaḥ /",
    "GSP27moksop_u:37539": " siddhottaṃsāttasaugandhyān sparśayām āsa mārutān //MU_6,89.26//",
    "GSP27moksop_u:37540": " candrabimbāmṛtāmbhodhimahāvīciparamparām /",
    "GSP27moksop_u:37541": " apaśyan nirmalāṃ jyotsnām ambarāmbaratāṃ gatām //MU_6,89.27//",
    "GSP27moksop_u:37542": " meghāntareṇa gacchantī meghalagnāś ca vidyutaḥ /",
    "GSP27moksop_u:37543": " abhiyuktā svabhartrā sā bhūyo bhūyo vyalokayat //MU_6,89.28//",
    "GSP27moksop_u:37544": " uvāca cātmanaivāho yāvajjīvaṃ śarīriṇām /",
    "GSP27moksop_u:37545": " na svabhāvaś śamaṃ yāti mamāpy utkaṇṭhate manaḥ //MU_6,89.29//",
    "GSP27moksop_u:37546": " kadā mṛgendraskandhaṃ taṃ praṇayapravaṇaṃ puraḥ /",
    "GSP27moksop_u:37547": " paśyāmi kāntam ity antar mamāpy utkaṇṭhitaṃ manaḥ //MU_6,89.30//",
    "GSP27moksop_u:37548": " mañjarītvaṃ latātvaṃ vā varam etās taruṃ patim /",
    "GSP27moksop_u:37549": " na muñcanti kṣaṇam api mamāpy utkaṇṭhitaṃ manaḥ //MU_6,89.31//",
    "GSP27moksop_u:37550": " yatheyam agragaṃ kāntam eti siddhābhisārikā /",
    "GSP27moksop_u:37551": " tathā kadāham eṣyāmi mamāpīti manas sthitam //MU_6,89.32//",
    "GSP27moksop_u:37552": " ime mandāramaruta ete ca śaśinaḥ karāḥ /",
    "GSP27moksop_u:37553": " vanarājaya etāś ca mām apy utkaṇṭhayanty aho //MU_6,89.33//",
    "GSP27moksop_u:37554": " he cittājñavad evāntaḥ kiṃ tvaṃ tāṇḍavitaṃ sthitam /",
    "GSP27moksop_u:37555": " sā vyomanirmalā sādho kva te yātā vivekitā //MU_6,89.34//",
    "GSP27moksop_u:37556": " atha vā citta bhartāraṃ svaṃ praty utkaṇṭhase sakhe /",
    "GSP27moksop_u:37557": " tiṣṭhotkaṇṭhāvivalitaṃ kim anutkaṇṭhitena te //MU_6,89.35//",
    "GSP27moksop_u:37558": " kiṃ kilotkaṇṭhase vāpi bhartā yāto jarāṃ bhavet /",
    "GSP27moksop_u:37559": " tapasvī kṛśagātraś ca bhaven nirvāsanas tathā //MU_6,89.36//",
    "GSP27moksop_u:37560": " matto rājyāc ca bhogebhyo manye 'syāmūlatāṃ gatā /",
    "GSP27moksop_u:37561": " vāsanā latikā prāvṛṇnadītaṭagatā yathā //MU_6,89.37//",
    "GSP27moksop_u:37562": " ekāntamatir ekātmā nīrasaś śāntavāsanaḥ /",
    "GSP27moksop_u:37563": " manye bhavati me bhartā śuṣkavṛkṣasamasthitiḥ //MU_6,89.38//",
    "GSP27moksop_u:37564": " tathāpi citta kotkaṇṭhā bhava votkaṇṭhayānvitam /",
    "GSP27moksop_u:37565": " patim udbodhya yogena śleṣayiṣyāmy ahaṃ gale //MU_6,89.39//",
    "GSP27moksop_u:37566": " pramṛṣṭavāsanaṃ bhartus samīkṛtya mano muneḥ /",
    "GSP27moksop_u:37567": " rājya eva niyokṣyāmi nivatsyāvas sukhaṃ ciram //MU_6,89.40//",
    "GSP27moksop_u:37568": " aho nu cirakālena manoratham imaṃ śubham /",
    "GSP27moksop_u:37569": " aham āsādayiṣyāmi yad bhartrā samacittatā //MU_6,89.41//",
    "GSP27moksop_u:37570": " samagrānandavṛndānām etad evopari sthitam /",
    "GSP27moksop_u:37571": " yat samānamanovṛttisaṅgam āsvādane sukham //MU_6,89.42//",
    "GSP27moksop_u:37572": " iti cintāvatī vyomnā cūḍālollaṅghya parvatān /",
    "GSP27moksop_u:37573": " deśān abdān digantāṃś ca prāpa mandarakandaram //MU_6,89.43//",
    "GSP27moksop_u:37574": " adṛśyaiva nabhassthaiva praviveśa vanāntaram /",
    "GSP27moksop_u:37575": " vātyeva pādapalatāspandacihnagamāgamā //MU_6,89.44//",
    "GSP27moksop_u:37576": " vanaikadeśe kasmiṃścit kṛtaparṇoṭaje patim /",
    "GSP27moksop_u:37577": " dṛṣṭvā yogena bubudhe dehāntaram ivāsthitam //MU_6,89.45//",
    "GSP27moksop_u:37578": " hārakeyūrakaṭakakuṇḍalādivibhūṣitaḥ /",
    "GSP27moksop_u:37579": " abhavan merukāntir yas tam evātra dadarśa sā //MU_6,89.46//",
    "GSP27moksop_u:37580": " kṛśāṅgaṃ kṛṣṇavarṇaṃ ca jīrṇaparṇam iva sthitam /",
    "GSP27moksop_u:37581": " kajjalāmbubharasnātaṃ bhṛṅgīśam iva nissaham //MU_6,89.47//",
    "GSP27moksop_u:37582": " cīrāmbaradharaṃ śāntam ekākinam avasthitam /",
    "GSP27moksop_u:37583": " sthale niṣaṇṇaṃ puṣpāṇi grathayantaṃ jarāṃ gatam //MU_6,89.48//",
    "GSP27moksop_u:37584": " tam ālokyānavadyāṅgī cūḍālā pīvarastanī /",
    "GSP27moksop_u:37585": " kiñcijjātaviṣādedam uvācātmani cetasā //MU_6,89.49//",
    "GSP27moksop_u:37586": " aho nu viṣamaṃ maurkhyaṃ yad anātmajñatātmakam /",
    "GSP27moksop_u:37587": " evaṃvidhās samāyānti daśā maurkhyaprasādataḥ //MU_6,89.50//",
    "GSP27moksop_u:37588": " ayaṃ sa rājā lakṣmīvān yo mamāpi priyaḥ patiḥ /",
    "GSP27moksop_u:37589": " hṛdi mohaghuṇakṣuṇṇām imām adyāgato daśām //MU_6,89.51//",
    "GSP27moksop_u:37590": " tad avaśyam ihaivādya nāthaṃ viditavedyatām /",
    "GSP27moksop_u:37591": " nayāmy enaṃ na sandeho bhogamokṣaśriyaṃ tathā //MU_6,89.52//",
    "GSP27moksop_u:37592": " idaṃ rūpaṃ parityajya rūpeṇānyena kenacit /",
    "GSP27moksop_u:37593": " sakāśam asya gacchāmi bodhaṃ dātum anuttamam //MU_6,89.53//",
    "GSP27moksop_u:37594": " bāleyaṃ mama kānteti maduktaṃ na karoty ayam /",
    "GSP27moksop_u:37595": " tasmāt tāpasarūpeṇa bodhayāmi patiṃ kṣaṇāt //MU_6,89.54//",
    "GSP27moksop_u:37596": " bhartā kaṣāyapākena paripakvamatis sthitaḥ /",
    "GSP27moksop_u:37597": " cetasy asyādya vimale svaṃ tattvaṃ pratibimbati //MU_6,89.55//",
    "GSP27moksop_u:37598": " iti sañcintya cūḍālā babhūva dvijadārakaḥ /",
    "GSP27moksop_u:37599": " īṣaddhyānād gatānyatvaṃ kṣaṇād ambutaraṅgavat //MU_6,89.56//",
    "GSP27moksop_u:37600": " papāta vipine tasmin dvijaputrakarūpiṇī /",
    "GSP27moksop_u:37601": " bhartur abhyājagāmāgraṃ mandasmitalasanmukhī //MU_6,89.57//",
    "GSP27moksop_u:37602": " dadarśa dvijaputraṃ taṃ puro yātaṃ śikhidhvajaḥ /",
    "GSP27moksop_u:37603": " vanāntarād upagataṃ tapomūrtim ivāsthitam //MU_6,89.58//",
    "GSP27moksop_u:37604": " dravatkanakagaurāṅgaṃ muktāhāravibhūṣitam /",
    "GSP27moksop_u:37605": " śuklayajñopavītāṅgaṃ śuklāmbarayugāvṛtam //MU_6,89.59//",
    "GSP27moksop_u:37606": " kamaṇḍaludharaṃ kāntaṃ śāntaṃ dāntam anāmayam /",
    "GSP27moksop_u:37607": " vyāptaprakoṣṭhaṃ dviguṇenākṣasūtreṇa cāruṇā //MU_6,89.60//",
    "GSP27moksop_u:37608": " bhūmāv alagnacaraṇaṃ kiṣkumātropari sthitam /",
    "GSP27moksop_u:37609": " kuntalavyāptamūrdhānaṃ sālimālam ivāmbujam //MU_6,89.61//",
    "GSP27moksop_u:37610": " bhāsayantaṃ pradeśaṃ taṃ śārīrair dīptimaṇḍalaiḥ /",
    "GSP27moksop_u:37611": " kuṇḍalābhūṣitamukhaṃ navam arkam ivoditam //MU_6,89.62//",
    "GSP27moksop_u:37612": " śikhāsamprotamandāraṃ śṛṅgasthendum ivācalam /",
    "GSP27moksop_u:37613": " kāntopaśāntavapuṣam ūrjitaṃ vijitendriyam //MU_6,89.63//",
    "GSP27moksop_u:37614": " himābhabhasmatilakabhūṣitālikasundaram /",
    "GSP27moksop_u:37615": " meruṃ hemataṭālīnapūrṇendum iva cañcalam //MU_6,89.64//",
    "GSP27moksop_u:37616": " tam ālokya dvijasutaṃ samuttasthau śikhidhvajaḥ /",
    "GSP27moksop_u:37617": " devaputrāgamadhiyā samparityaktapādukaḥ //MU_6,89.65//",
    "GSP27moksop_u:37618": " devaputra namaskāra idam āsanam āsyatām /",
    "GSP27moksop_u:37619": " ity asya darśayām āsa pāṇinā pattraviṣṭaram //MU_6,89.66//",
    "GSP27moksop_u:37620": " dadau ca dvijaputrasya puṣpavṛṣṭiṃ karodare /",
    "GSP27moksop_u:37621": " candraḥ kumudaṣaṇḍasya prāleyam iva pallave //MU_6,89.67//",
    "GSP27moksop_u:37622": " he rājarṣe namas tubhyam iti dvijasuto vadan /",
    "GSP27moksop_u:37623": " gṛhītvā kusumāny asmād viveśa dalaviṣṭare //MU_6,89.68//",
    "GSP27moksop_u:37624": " śikhidhvajaḥ:",
    "GSP27moksop_u:37625": " devaputra mahābhāga kuta āgamanaṃ kṛtam /",
    "GSP27moksop_u:37626": " divasas saphalo 'yaṃ me yat tvām adyāsmi dṛṣṭavān //MU_6,89.69//",
    "GSP27moksop_u:37627": " idam arghyam idaṃ pādyaṃ puṣpānīmāni mānada /",
    "GSP27moksop_u:37628": " imāḥ pragrathitā mālā gṛhyantāṃ bhadram astu te //MU_6,89.70//",
    "GSP27moksop_u:37629": " ity uktvā pādyam arghyaṃ ca mālāḥ puṣpāṇi cānagha /",
    "GSP27moksop_u:37630": " śikhidhvajas tadiṣṭāyai dadau devyai yathākhilam //MU_6,89.71//",
    "GSP27moksop_u:37631": " cūḍālā:",
    "GSP27moksop_u:37632": " subahūni paribhrānto bhūtalāyatanāny aham /",
    "GSP27moksop_u:37633": " tvattaḥ pūjā yathā prāptā mayeyaṃ na tathānyataḥ //MU_6,89.72//",
    "GSP27moksop_u:37634": " peśalenānurūpeṇa praśrayeṇāmunānagha /",
    "GSP27moksop_u:37635": " manye 'haṃ nūnam atyantacirajīvī bhaviṣyasi //MU_6,89.73//",
    "GSP27moksop_u:37636": " śāntena manasodāram ārād unmuktakalpanam /",
    "GSP27moksop_u:37637": " nirvāṇārhaṃ tapas sādho kaccit sambhṛtavān asi //MU_6,89.74//",
    "GSP27moksop_u:37638": " asidhārāsamaṃ somya śāntaṃ vratam idaṃ tava /",
    "GSP27moksop_u:37639": " sphītaṃ yad rājyam utsṛjya mahāvananiṣevaṇam //MU_6,89.75//",
    "GSP27moksop_u:37640": " śikhidhvajaḥ:",
    "GSP27moksop_u:37641": " jānāsi bhagavan sarvaṃ devas tvaṃ ko 'tra vismayaḥ /",
    "GSP27moksop_u:37642": " śriyaiva lokottarayā jñāyase cihnabhūtayā //MU_6,89.76//",
    "GSP27moksop_u:37643": " etāny aṅgāni te candrād ghaṭitānīti me matiḥ /",
    "GSP27moksop_u:37644": " anyathā kiṃ samālokād amṛteneva siñcasi //MU_6,89.77//",
    "GSP27moksop_u:37645": " asti me dayitā kāntā pāti me rājyam adya tat /",
    "GSP27moksop_u:37646": " taveva tasyā dṛṣṭāni tāny aṅgāny adya sundara //MU_6,89.78//",
    "GSP27moksop_u:37647": " upaśāntaṃ ca kāntaṃ ca vapur āpādamastakam /",
    "GSP27moksop_u:37648": " śṛṅgaṃ śubhrāmbudeneva puṣpeṇācchādayāmunā //MU_6,89.79//",
    "GSP27moksop_u:37649": " niṣkalaṅkendusaṅkāśam aṅgam ādityatejasā /",
    "GSP27moksop_u:37650": " manye te mlānim āyāti sumanaḥpattrapelavam //MU_6,89.80//",
    "GSP27moksop_u:37651": " devārcanāyāvacitam idaṃ yat kusumaṃ mayā /",
    "GSP27moksop_u:37652": " aṅga tvadaṅgasaṅgena tat prayātu kṛtārthatām //MU_6,89.81//",
    "GSP27moksop_u:37653": " jīvitaṃ yāti sāphalyaṃ mamābhyāgatapūjayā /",
    "GSP27moksop_u:37654": " devād apy adhikaṃ pūjyas satām abhyāgato janaḥ //MU_6,89.82//",
    "GSP27moksop_u:37655": " tat kas tvaṃ kasya putras tvaṃ kim āyāto 'sy anugrahāt /",
    "GSP27moksop_u:37656": " etaṃ me saṃśayaṃ chinddhi vimalendusamānana //MU_6,89.83//",
    "GSP27moksop_u:37657": " cūḍālā:",
    "GSP27moksop_u:37658": " rājarṣe śṛṇu vakṣyāmi yathāpṛṣṭam akhaṇḍitam /",
    "GSP27moksop_u:37659": " avarṇanaṃ hi jihmatvaṃ tat satām atininditam //MU_6,89.84//",
    "GSP27moksop_u:37660": " asty asmiñ jagataḥ kośe śuddhātmā nārado muniḥ /",
    "GSP27moksop_u:37661": " puṇyalakṣmyā mukhe kānte karpūratilakopamaḥ //MU_6,89.85//",
    "GSP27moksop_u:37662": " sa kadācin munir meror guhāyāṃ dhyānam āsthitaḥ /",
    "GSP27moksop_u:37663": " adhityakāyāṃ bhūtānām adṛśyaś śāntamānasaḥ //MU_6,89.86//",
    "GSP27moksop_u:37664": " tatra hemataṭe gaṅgā vahaty urutaraṅgiṇī /",
    "GSP27moksop_u:37665": " merulakṣmyās sphuradrūpā bhāti hāralateva yā //MU_6,89.87//",
    "GSP27moksop_u:37666": " ekadā nāradamunir dhyānānte saritas taṭe /",
    "GSP27moksop_u:37667": " dhvanadvalayam aśrauṣīl līlākalakalāravam //MU_6,89.88//",
    "GSP27moksop_u:37668": " kim etad ity asau kiñcijjātaprāyakutūhalaḥ /",
    "GSP27moksop_u:37669": " helayālokayan nadyām apaśyal lalanāgaṇam //MU_6,89.89//",
    "GSP27moksop_u:37670": " rambhātilottamāprāyaṃ niryātaṃ jalalīlayā /",
    "GSP27moksop_u:37671": " krīḍantaṃ tyaktavasanaṃ deśe puruṣavarjite //MU_6,89.90//",
    "GSP27moksop_u:37672": " kāñcanāmbhojamukulasundarais stanamaṇḍalaiḥ /",
    "GSP27moksop_u:37673": " parivellitam anyo'nyaṃ phalaiḥ kāntadrumaṃ yathā //MU_6,89.91//",
    "GSP27moksop_u:37674": " drutahemarasāpūranirjharābhogabhāsuraiḥ /",
    "GSP27moksop_u:37675": " kurvantam ūrubhiḥ kāmamandirastambhavibhramam //MU_6,89.92//",
    "GSP27moksop_u:37676": " nirmalīkṛtacandreṇa vyāptavyomnā vilāsinā /",
    "GSP27moksop_u:37677": " lāvaṇyarasapūreṇa tarjayantam ivāpagām //MU_6,89.93//",
    "GSP27moksop_u:37678": " prākārair amarodyāne rathacakrair manobhuvaḥ /",
    "GSP27moksop_u:37679": " utpathārpitagaṅgāmbunitambataṭasetubhiḥ //MU_6,89.94//",
    "GSP27moksop_u:37680": " sarvatra dṛṣṭasarvāṅgaṃ viśvarūpam ivāsthitam /",
    "GSP27moksop_u:37681": " pratibimbitasarvārtham anyo'nyādarśatāṃ gatam //MU_6,89.95//",
    "GSP27moksop_u:37682": " kālakalpataror varṣaviṭapāt pakṣapallavāt /",
    "GSP27moksop_u:37683": " vividhartulatājālād dinaśrīkalikākulāt //MU_6,89.96//",
    "GSP27moksop_u:37684": " ālokapuṣparajaso jātād gaganakānane /",
    "GSP27moksop_u:37685": " sphurajjagatkhagavrātāt saptābdhyekālavālakāt //MU_6,89.97//",
    "GSP27moksop_u:37686": " māsastabakavṛnteṣu vṛddhiṃ yāntaṃ rasānvitam /",
    "GSP27moksop_u:37687": " uddhṛtyoddhṛtya sampūrṇaṃ cālitāmbhodapallavam //MU_6,89.98//",
    "GSP27moksop_u:37688": " ālolālakakeśākṣitārakādimadhuvratam /",
    "GSP27moksop_u:37689": " amṛtāpadvighātāya kośasañcayakāribhiḥ //MU_6,89.99//",
    "GSP27moksop_u:37690": " duṣprāpe bhūtasaṅghānāṃ vikasatkanakāmbuje /",
    "GSP27moksop_u:37691": " padmapallavasañchannaṃ guptaṃ meror guhāntare //MU_6,89.100//",
    "GSP27moksop_u:37692": " śītale svardhunītīre yatnotsṛṣṭamalaṃ puraḥ /",
    "GSP27moksop_u:37693": " candrabimbaphalāpūram ekatraivopasambhṛtam //MU_6,89.101//",
    "GSP27moksop_u:37694": " straiṇam ālokya tat kāntaṃ sahasaiva mano muneḥ /",
    "GSP27moksop_u:37695": " anāśritavivekāṃśaṃ babhūvānanditaṃ sphurat //MU_6,89.102//",
    "GSP27moksop_u:37696": " ānandavalite citte kṣubdhe prāṇānile sthite /",
    "GSP27moksop_u:37697": " babhūva tasya tuṣṭasya madanaskhalitaṃ tadā //MU_6,89.103//",
    "GSP27moksop_u:37698": " phalaṃ rasāpūrṇam iva grīṣmānta iva toyadaḥ /",
    "GSP27moksop_u:37699": " pratyagraḥ pādapaś chinnalatāvṛnta ivottamaḥ //MU_6,89.104//",
    "GSP27moksop_u:37700": " avaśyāyakaṇasyandī śaśāṅka iva vā muniḥ /",
    "GSP27moksop_u:37701": " bisaṃ dvidhā yātam iva galatsāraraso 'bhavat //MU_6,89.105//",
    "GSP27moksop_u:37702": " śikhidhvajaḥ:",
    "GSP27moksop_u:37703": " tādṛśo 'pi bahujño 'pi jīvanmukto 'py asau muniḥ /",
    "GSP27moksop_u:37704": " niriccho 'pi nirāstho 'pi nakiñcidupamo 'py alam //MU_6,89.106//",
    "GSP27moksop_u:37705": " sabāhyābhyantaraṃ nityam ākāśaviśado 'pi ca /",
    "GSP27moksop_u:37706": " nārado 'pi kathaṃ brahman madanaskhalito 'bhavat //MU_6,89.107//",
    "GSP27moksop_u:37707": " cūḍālā:",
    "GSP27moksop_u:37708": " sarvasyā eva rājendra bhūtajāter jagattraye /",
    "GSP27moksop_u:37709": " devāder api deho 'yaṃ dvayātmaivaṃ svabhāvataḥ //MU_6,89.108//",
    "GSP27moksop_u:37710": " ajñam astv atha vā tajjñaṃ yāvan mattaṃ śarīrakam /",
    "GSP27moksop_u:37711": " sarvam eva jagaty aṅga sukhaduḥkhamayaṃ smṛtam //MU_6,89.109//",
    "GSP27moksop_u:37712": " hṛdyādinā padārthena kenacid vardhate sukham /",
    "GSP27moksop_u:37713": " āloka iva dīpena mahāmbudhir ivendunā //MU_6,89.110//",
    "GSP27moksop_u:37714": " tucchādinā padārthena duḥkhaṃ kenacid eti hi /",
    "GSP27moksop_u:37715": " tamo meghapaṭeneva svabhāvo hy atra kāraṇam //MU_6,89.111//",
    "GSP27moksop_u:37716": " svarūpe nirmale satye nimeṣam api vismṛte /",
    "GSP27moksop_u:37717": " dṛśyam ullāsam āpnoti prāvṛṣīva payodharaḥ //MU_6,89.112//",
    "GSP27moksop_u:37718": " anāratānusandhānād anunmeṣam avistṛte /",
    "GSP27moksop_u:37719": " svarūpe nollasaty eṣa citi dṛśyapiśācakaḥ //MU_6,89.113//",
    "GSP27moksop_u:37720": " yathā tamaḥprakāśābhyām ahorātraṃ sthitiṃ gatam /",
    "GSP27moksop_u:37721": " tathaiva sukhaduḥkhābhyāṃ śarīraṃ sthitim āgatam //MU_6,89.114//",
    "GSP27moksop_u:37722": " ete hi sukhaduḥkhe dve janmakāraṇadarśanāt /",
    "GSP27moksop_u:37723": " ajñasya lagataś śuklapaṭakuṅkumavad dṛḍham //MU_6,89.115//",
    "GSP27moksop_u:37724": " tajjñasya tv aṅga lagato manāg api citer vaśāt /",
    "GSP27moksop_u:37725": " yathā śubhāśubhau rāgāv anākrāntāntarau maṇeḥ //MU_6,89.116//",
    "GSP27moksop_u:37726": " purassthavastvabhāvena rañjanāṃ sphaṭiko yathā /",
    "GSP27moksop_u:37727": " tajjñas tyajati he sādho jīvanmuktamatir muniḥ //MU_6,89.117//",
    "GSP27moksop_u:37728": " vastu saṃśleṣamātreṇa ghanaṃ rañjitacetasaḥ /",
    "GSP27moksop_u:37729": " gate 'pi vastuni dṛḍhaṃ durdhiyaḥ paritāpinaḥ //MU_6,89.118//",
    "GSP27moksop_u:37730": " gate 'pi kuṅkume bhastrā tadīyam anurañjanam /",
    "GSP27moksop_u:37731": " na jahāti yathā mūḍhas tathā viṣayarañjanam //MU_6,89.119//",
    "GSP27moksop_u:37732": " anenaiva krameṇaitau bandhamokṣau vyavasthitau /",
    "GSP27moksop_u:37733": " bhāvanātānavaṃ mokṣo bandho hi dṛḍhabhāvanam //MU_6,89.120//",
    "GSP27moksop_u:37734": " śikhidhvajaḥ:",
    "GSP27moksop_u:37735": " svotpattikāraṇaprāptau kathaṃ duḥkhaṃ sukhaṃ ca vā /",
    "GSP27moksop_u:37736": " abhyudetīti vada me dūrasthāyām api prabho //MU_6,89.121//",
    "GSP27moksop_u:37737": " atyudāram atīvācchaṃ bahvarthaṃ vacanaṃ tava /",
    "GSP27moksop_u:37738": " śrotuṃ tṛptiṃ na gacchāmi mayūro 'bhraraveṣv iva //MU_6,89.122//",
    "GSP27moksop_u:37739": " cūḍālā:",
    "GSP27moksop_u:37740": " svotpattikāraṇaṃ hṛdyaṃ vastv ādāyākṣapāṇibhiḥ /",
    "GSP27moksop_u:37741": " sukhasaṃvid iyaṃ bālā nūnam ullasati svataḥ //MU_6,89.123//",
    "GSP27moksop_u:37742": " hṛdgatā kṣobham āyātā jīvaṃ kuṇḍalinīgatam /",
    "GSP27moksop_u:37743": " somyam udbodhayaty antas siṃham abhraravo yathā //MU_6,89.124//",
    "GSP27moksop_u:37744": " prāṇāvapūritā nāḍīr jīva ākramati sphuran /",
    "GSP27moksop_u:37745": " samyaksekaprabuddhātmā raso drumalatā iva //MU_6,89.125//",
    "GSP27moksop_u:37746": " sukhaprabodhasañcāre duḥkhabodhagame tathā /",
    "GSP27moksop_u:37747": " jīvasya niyatā nāḍyaḥ pṛthag dehe sthitiṃ gatāḥ //MU_6,89.126//",
    "GSP27moksop_u:37748": " sukhitaḥ prasphuraty eṣa yāsu tāsu na duḥkhitaḥ /",
    "GSP27moksop_u:37749": " ye hi mārgās suveṣasya kuveṣasya na te śubhāḥ //MU_6,89.127//",
    "GSP27moksop_u:37750": " śikhidhvajaḥ:",
    "GSP27moksop_u:37751": " jīvas sadaiva sarvatra dehe tiṣṭhati vai kila /",
    "GSP27moksop_u:37752": " tasya duḥkhe sukhe vāpi niyataṃ sphuritaṃ kutaḥ //MU_6,89.128//",
    "GSP27moksop_u:37753": " cūḍālā:",
    "GSP27moksop_u:37754": " yāvatpramāṇaṃ jīvo 'yaṃ saṃśāmyaty aparisphuran /",
    "GSP27moksop_u:37755": " tāvatpramāṇam evainaṃ muktaṃ muktam avaihi vai //MU_6,89.129//",
    "GSP27moksop_u:37756": " yāvatpramāṇam adhikaṃ sphurati kṣubdhamārutam /",
    "GSP27moksop_u:37757": " tāvatpramāṇam evainaṃ baddhaṃ baddham avaihi me //MU_6,89.130//",
    "GSP27moksop_u:37758": " sukhaduḥkhakalāspando bandho jīvasya netaraḥ /",
    "GSP27moksop_u:37759": " tadabhāvo hi mokṣas syād bodhāt sampadyate ca saḥ //MU_6,89.131//",
    "GSP27moksop_u:37760": " sukhaduḥkhadaśe yāvad ānīte nendriyaiś śaṭhaiḥ /",
    "GSP27moksop_u:37761": " tāvat suptasamas somyo jīvas tiṣṭhati śāntavat //MU_6,89.132//",
    "GSP27moksop_u:37762": " sukham ālokya vā duḥkham akṣānītaṃ caladvapuḥ /",
    "GSP27moksop_u:37763": " samutphalati jīvo 'ntar dṛṣṭendur iva toyadhiḥ //MU_6,89.133//",
    "GSP27moksop_u:37764": " jīvaḥ kṣubhyati dṛṣṭena saṃvidāṅga sukhādinā /",
    "GSP27moksop_u:37765": " āmiṣeṇeva mārjāro maurkhyam evātra kāraṇam //MU_6,89.134//",
    "GSP27moksop_u:37766": " bodhena bodhyate jīva ātmajñānātmanātmanā /",
    "GSP27moksop_u:37767": " sukhaduḥkhādi nāstīti tenāsau yāti somyatām //MU_6,89.135//",
    "GSP27moksop_u:37768": " na sat sukhādi naitan me mudhā cāyam ahaṃ sthitaḥ /",
    "GSP27moksop_u:37769": " iti jīvaḥ prabuddho 'ntar nirvāṇaṃ yāti śāmyati //MU_6,89.136//",
    "GSP27moksop_u:37770": " sukhādivastv asadrūpam ity antarbodhasaṃvidā /",
    "GSP27moksop_u:37771": " na tadunmukhatāṃ yāti jīvaś śāmyati kevalam //MU_6,89.137//",
    "GSP27moksop_u:37772": " sarvam eva cidākāśaṃ brahmeti ghananiścaye /",
    "GSP27moksop_u:37773": " sthitiṃ yāte śamaṃ yāti jīvo nissnehadīpavat //MU_6,89.138//",
    "GSP27moksop_u:37774": " dīpavac chamam āyāti sukhādisnehasaṅkṣaye /",
    "GSP27moksop_u:37775": " sarvam ekam iti jñātvā jīvo dvitvāvibhāvanāt //MU_6,89.139//",
    "GSP27moksop_u:37776": " sarvam ākāśam eveti buddhvā ksobhaṃ na gacchati /",
    "GSP27moksop_u:37777": " jīvaś śūnyena śūnyasya kaḥ kila kṣobhavibhramaḥ //MU_6,89.140//",
    "GSP27moksop_u:37778": " jīvenedṛgvidhenaivaṃ yad ā prathamasargataḥ /",
    "GSP27moksop_u:37779": " svayaṃ saṃvidito mārgas tenaivādyāpi gacchati //MU_6,89.141//",
    "GSP27moksop_u:37780": " śikhidhvajaḥ:",
    "GSP27moksop_u:37781": " sukhasañcārayogyāsu jīve sarati nāḍiṣu /",
    "GSP27moksop_u:37782": " devaputra bhavaty etad vīryavicyavanaṃ katham //MU_6,89.142//",
    "GSP27moksop_u:37783": " cūḍālā:",
    "GSP27moksop_u:37784": " jīvaḥ kṣubdhayati kṣubdhaḥ prāṇādipavanāvalīm /",
    "GSP27moksop_u:37785": " saṃvidājñāṃśamātreṇa senām iva mahīpatiḥ //MU_6,89.143//",
    "GSP27moksop_u:37786": " vātaspandena medo'ntar majjāsāraś ca svasthitim /",
    "GSP27moksop_u:37787": " tyajaty ambvabhrasaugandhyarajaḥpattratṛṇādi va //MU_6,89.144//",
    "GSP27moksop_u:37788": " calitaṃ vastv adho yāti vāryādi dahanādi kham /",
    "GSP27moksop_u:37789": " dehān nāḍīpraṇālena śukraṃ yāti bahissthitim //MU_6,89.145//",
    "GSP27moksop_u:37790": " śikhidhvajaḥ:",
    "GSP27moksop_u:37791": " devaputra mahājño 'si vetsi pūrvāparaṃ sthiteḥ /",
    "GSP27moksop_u:37792": " jñāyase vacanād eva svabhāvo hi kim ucyate //MU_6,89.146//",
    "GSP27moksop_u:37793": " cūḍālā:",
    "GSP27moksop_u:37794": " ādisarge yathā yad yat sphuritaṃ brahma brahmaṇi /",
    "GSP27moksop_u:37795": " ghaṭāvaṭapaṭādyātma tathaivādyāpi ca sthitam //MU_6,89.147//",
    "GSP27moksop_u:37796": " kākatālīyavad vāribudbudotpattināśavat /",
    "GSP27moksop_u:37797": " ghuṇākṣaravad ucchūnaṃ taṃ svabhāvaṃ vidur budhāḥ //MU_6,89.148//",
    "GSP27moksop_u:37798": " asmin svabhāvavaśato jagati prarūḍhe dehās sphuranti vividhā vividhāvikārāḥ /",
    "GSP27moksop_u:37799": " prakṣīṇavāsanatayā na bhavanti kecid bhūyo bhavanti ca punas tv itare ghanāsthāḥ //MU_6,89.149//",
    "GSP27moksop_u:37800": " sukhavicārayogopadeśo nāma sargaḥ",
    "GSP27moksop_u:37801": " navatitamas sargaḥ",
    "GSP27moksop_u:37802": " cūḍālā:",
    "GSP27moksop_u:37803": " ātmasvabhāvavaśato jātaṃ jagad idaṃ mahat /",
    "GSP27moksop_u:37804": " sthitiṃ vāsanayābhyetya dharmādharmavaśe sthitam //MU_6,90.1//",
    "GSP27moksop_u:37805": " vāsanāṃśaṃ samānīya dharmādharmair na gṛhyate /",
    "GSP27moksop_u:37806": " tato na jāyate mukta iti no darśanaṃ mune //MU_6,90.2//",
    "GSP27moksop_u:37807": " śikhidhvajaḥ:",
    "GSP27moksop_u:37808": " atyudāraṃ mahārthaṃ ca vakṣi tvaṃ vadatāṃ vara /",
    "GSP27moksop_u:37809": " anubhūtim upārūḍhaṃ gūḍhaṃ ca paramārthavat //MU_6,90.3//",
    "GSP27moksop_u:37810": " tvadvākyavibhavenādya śrutenānena sundara /",
    "GSP27moksop_u:37811": " pītenevendunā rāhur antar yāto 'smi śītatām //MU_6,90.4//",
    "GSP27moksop_u:37812": " tat samāsena tāṃ tāvad ātmotpattiṃ vadāśu me /",
    "GSP27moksop_u:37813": " tataś śroṣyāmi yatnena jñānagarbhāṃ giraṃ tava //MU_6,90.5//",
    "GSP27moksop_u:37814": " tena padmajaputreṇa muninā nāradena tat /",
    "GSP27moksop_u:37815": " kva kṛtaṃ vīryam āryeṇa kathayārya yathāsthitam //MU_6,90.6//",
    "GSP27moksop_u:37816": " cūḍālā:",
    "GSP27moksop_u:37817": " tato nibadhnatā tena manomattamataṅgajam /",
    "GSP27moksop_u:37818": " vivekavipulālāne śuddhabuddhivaratrayā //MU_6,90.7//",
    "GSP27moksop_u:37819": " tad vīryaṃ kalpakālāgnigalitendudravopamam /",
    "GSP27moksop_u:37820": " rasānāṃ pāratādīnāṃ divyānām anujaṃ navam //MU_6,90.8//",
    "GSP27moksop_u:37821": " muninā pārśvage kumbhe sphāṭike visaradrucau /",
    "GSP27moksop_u:37822": " adrute vidrutākāraṃ candre candram ivārpitam //MU_6,90.9//",
    "GSP27moksop_u:37823": " ratnaśailair vṛtaḥ kāntais tale pārśveṣu cābhitaḥ /",
    "GSP27moksop_u:37824": " gambhīrakukṣis sudṛḍhaś cācalāhananakṣamaḥ //MU_6,90.10//",
    "GSP27moksop_u:37825": " saṅkalpitena kṣīreṇa sa kumbhas tena pūritaḥ /",
    "GSP27moksop_u:37826": " amṛtāpūrabhinnena vidhinevāmṛtārṇavaḥ //MU_6,90.11//",
    "GSP27moksop_u:37827": " tatra māsaṃ gato vṛddhiṃ munimantrāhutikramaiḥ /",
    "GSP27moksop_u:37828": " amṛtātmā śubho garbha indor indur ivānujaḥ //MU_6,90.12//",
    "GSP27moksop_u:37829": " induṃ māsa ivāpūrṇaṃ māsena suṣuve ghaṭaḥ /",
    "GSP27moksop_u:37830": " garbhaṃ kamalapattrākṣaṃ prasūnam iva mādhavaḥ //MU_6,90.13//",
    "GSP27moksop_u:37831": " paripūrṇasamastāṅgaḥ kumbhād garbhas sa niryayau /",
    "GSP27moksop_u:37832": " indus sūkṣmād ivāmbhodher aparaḥ kṣayavarjitaḥ //MU_6,90.14//",
    "GSP27moksop_u:37833": " dinaiḥ katipayair eva vṛddhim abhyājagāma saḥ /",
    "GSP27moksop_u:37834": " aprameyāṅgasaundaryaś śuklapakṣe śaśī yathā //MU_6,90.15//",
    "GSP27moksop_u:37835": " sarvasaṃskārasampanne sa tasmin nārado muniḥ /",
    "GSP27moksop_u:37836": " bhāṇḍād bhāṇḍa ivāśeṣaṃ vidyādhanam ayojayat //MU_6,90.16//",
    "GSP27moksop_u:37837": " dinaiḥ katipayair eva vijñātāśeṣavāṅmayam /",
    "GSP27moksop_u:37838": " cakārainaṃ munivaraḥ pratibimbam ivātmanaḥ //MU_6,90.17//",
    "GSP27moksop_u:37839": " tenārājata putreṇa muninā munināyakaḥ /",
    "GSP27moksop_u:37840": " ratnādrau pratibimbena sadyodita ivoḍurāṭ //MU_6,90.18//",
    "GSP27moksop_u:37841": " athainaṃ putram ādāya brahmalokaṃ sa nāradaḥ /",
    "GSP27moksop_u:37842": " jagāma tatra pitaraṃ brahmāṇaṃ cābhyavādayat //MU_6,90.19//",
    "GSP27moksop_u:37843": " kṛtābhivādanaṃ brahmā pautram ādāya taṃ tadā /",
    "GSP27moksop_u:37844": " abhivāditavedādiṃ svayam aṅke nyaveśayat //MU_6,90.20//",
    "GSP27moksop_u:37845": " athāśīrvādamātreṇa sarvajñaṃ jñānapāragam /",
    "GSP27moksop_u:37846": " pautraṃ taṃ kumbhanāmānaṃ cakāra kamalodbhavaḥ //MU_6,90.21//",
    "GSP27moksop_u:37847": " sādho so 'yam ahaṃ pautraḥ kumbho 'haṃ padmajanmanaḥ /",
    "GSP27moksop_u:37848": " putro 'haṃ nāradamuneḥ kumbhanāmāsmi kumbhajaḥ //MU_6,90.22//",
    "GSP27moksop_u:37849": " nivasāmy abjajapure pitrā saha yathāsukham /",
    "GSP27moksop_u:37850": " catvāras suhṛdo vedā mama līlā vilāsinī //MU_6,90.23//",
    "GSP27moksop_u:37851": " mātṛṣvasā me gāyatrī mātā mama sarasvatī /",
    "GSP27moksop_u:37852": " brahmaloke mama gṛhaṃ pautras tatrāsmi susthitaḥ //MU_6,90.24//",
    "GSP27moksop_u:37853": " yathākāmam aśeṣāṇi jaganti viharāmy aham /",
    "GSP27moksop_u:37854": " līlayā paripūrṇatvān na tu kāryeṇa kenacit //MU_6,90.25//",
    "GSP27moksop_u:37855": " rājarṣe tena me pādau patato me na bhūtale /",
    "GSP27moksop_u:37856": " rajas spṛśati nāṅgāni glāniṃ nāyāti me vapuḥ //MU_6,90.26//",
    "GSP27moksop_u:37857": " adyākāśapathā gacchan dṛṣṭavāṃs tvām ahaṃ puraḥ /",
    "GSP27moksop_u:37858": " iha tenāgato 'smy aṅga sarvaṃ kathitavān iti //MU_6,90.27//",
    "GSP27moksop_u:37859": " eṣo 'ham ity akhilam eva yathānubhūtaṃ te varṇitaṃ nanu mayā vanavāsatajjña /",
    "GSP27moksop_u:37860": " santo hy asaṅkathanam āryasamāgameṣu nindanty alaṃ subhaga saṃvyavahāradakṣāḥ //MU_6,90.28//",
    "GSP27moksop_u:37861": " vālmīkiḥ:",
    "GSP27moksop_u:37862": " ity uktavaty atha munau divaso jagāma sāyantanāya vidhaye 'stam ino jagāma /",
    "GSP27moksop_u:37863": " snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_6,90.29//",
    "GSP27moksop_u:37864": " kumbhajanmakathanaṃ nāma sargaḥ",
    "GSP27moksop_u:37865": " ekanavatitamas sargaḥ",
    "GSP27moksop_u:37866": " śikhidhvajaḥ:",
    "GSP27moksop_u:37867": " sarge sphuradbhir matpuṇyair manye sampreṣito bhavān /",
    "GSP27moksop_u:37868": " alakṣyais sambhṛtair adrau prāvṛḍvātair ivāmbudaḥ //MU_6,91.1//",
    "GSP27moksop_u:37869": " adya tiṣṭhāmy ahaṃ sādho dhanyānāṃ dhuri dharmataḥ /",
    "GSP27moksop_u:37870": " amṛtasyandavacasā yat tvayāsmi samāgataḥ //MU_6,91.2//",
    "GSP27moksop_u:37871": " na kecana tathā bhāvāś cetaś śītalayanti me /",
    "GSP27moksop_u:37872": " rājyalābhādayo 'py ete yathā sādhusamāgamaḥ //MU_6,91.3//",
    "GSP27moksop_u:37873": " nirargalatayā yatra sāmyam eva vijṛmbhate /",
    "GSP27moksop_u:37874": " muktarāgādimananaṃ tan na kasya sukhāvaham //MU_6,91.4//",
    "GSP27moksop_u:37875": " vasiṣṭhaḥ:",
    "GSP27moksop_u:37876": " evaṃvādina evāsya vākyam ākṣipya bhūpateḥ /",
    "GSP27moksop_u:37877": " bhūyaḥ provāca cūḍālā munidārakarūpiṇī //MU_6,91.5//",
    "GSP27moksop_u:37878": " cūḍālā:",
    "GSP27moksop_u:37879": " āstām eṣā kathā tāvat sarvaṃ te varṇitaṃ mayā /",
    "GSP27moksop_u:37880": " tvaṃ me kathaya he sādho kas tvam adrau karoṣi kim //MU_6,91.6//",
    "GSP27moksop_u:37881": " kiyatparyavasāneyaṃ tava vā vanavāsitā /",
    "GSP27moksop_u:37882": " satyaṃ kathaya nāsatyaṃ vaktuṃ jānāti tāpasaḥ //MU_6,91.7//",
    "GSP27moksop_u:37883": " śikhidhvajaḥ:",
    "GSP27moksop_u:37884": " devaputro 'si jānāsi sarvam eva yathāsthitam /",
    "GSP27moksop_u:37885": " lokavṛttāntatajjño 'si kim anyat kathayāmy aham //MU_6,91.8//",
    "GSP27moksop_u:37886": " saṃsārabhayabhītatvān nivasāmi vanāntare /",
    "GSP27moksop_u:37887": " jānato 'pi hi hāsāya kathayāmy eva te manāk //MU_6,91.9//",
    "GSP27moksop_u:37888": " śikhidhvajo 'haṃ bhūpālas tyaktvā rājyam iha sthitaḥ /",
    "GSP27moksop_u:37889": " bhṛśaṃ bhīto 'smi tattvajña saṃsṛtau janmanaḥ punaḥ //MU_6,91.10//",
    "GSP27moksop_u:37890": " punas sukhaṃ punar duḥkhaṃ punar maraṇajanmanī /",
    "GSP27moksop_u:37891": " bhavatas tena tapye 'haṃ sarvajña vanavīthiṣu //MU_6,91.11//",
    "GSP27moksop_u:37892": " bhramann api digantāṃś ca carann api paraṃ tapaḥ /",
    "GSP27moksop_u:37893": " nāsādayāmi viśrāntim ekāṃ nidhim ivādhanaḥ //MU_6,91.12//",
    "GSP27moksop_u:37894": " apattro 'py aphalo 'py eko nīraso 'py astasaṅgatiḥ /",
    "GSP27moksop_u:37895": " śuṣyāmy eva vane sādho ghuṇakṣuṇṇa iva drumaḥ //MU_6,91.13//",
    "GSP27moksop_u:37896": " imām akhaṇḍitāṃ samyak kriyāṃ sampādayann api /",
    "GSP27moksop_u:37897": " duḥkhād gacchāmi duḥkhaugham amṛtaṃ me viṣaṃ sthitam //MU_6,91.14//",
    "GSP27moksop_u:37898": " cūḍālā:",
    "GSP27moksop_u:37899": " pitāmaham ahaṃ pūrvaṃ kadācit pṛṣṭavān idam /",
    "GSP27moksop_u:37900": " yat kriyājñānayor ekaṃ śreyas tad brūhi me vibho //MU_6,91.15//",
    "GSP27moksop_u:37901": " brahmā:",
    "GSP27moksop_u:37902": " jñānaṃ hi paramaṃ śreyaḥ ka ivaitan na vetty alam /",
    "GSP27moksop_u:37903": " kālātivāhanāyaiva vinodāyocitā kriyā //MU_6,91.16//",
    "GSP27moksop_u:37904": " alabdhajñānadṛṣṭīnāṃ kriyāmutra parāyaṇam /",
    "GSP27moksop_u:37905": " yasya nāsty ambaraṃ paṭṭaṃ kambalaṃ kiṃ tyajaty asau //MU_6,91.17//",
    "GSP27moksop_u:37906": " vāsanāmātrasāratvād ajñasya saphalāḥ kriyāḥ /",
    "GSP27moksop_u:37907": " sarvā evāphalā jñasya vāsanāmātrasaṅkṣayāt //MU_6,91.18//",
    "GSP27moksop_u:37908": " sarvā hi vāsanābhāve prayānty aphalatāṃ kriyāḥ /",
    "GSP27moksop_u:37909": " suśubhāḥ phalavatyo 'pi sekābhāve latā iva //MU_6,91.19//",
    "GSP27moksop_u:37910": " ṛtvantare yathā yāti vilayaṃ pūrvam ārtavam /",
    "GSP27moksop_u:37911": " tathaiva vāsanānāśe nāśam eti kriyāphalam //MU_6,91.20//",
    "GSP27moksop_u:37912": " na svabhāvena phalati yathā śaralatā phalam /",
    "GSP27moksop_u:37913": " kriyā nirvāsanāmutra phalaṃ phalati no tathā //MU_6,91.21//",
    "GSP27moksop_u:37914": " sayakṣavāsano bālo yakṣaṃ paśyati nānyathā /",
    "GSP27moksop_u:37915": " saduḥkhavāsano mūḍho duḥkhaṃ paśyati nānyathā //MU_6,91.22//",
    "GSP27moksop_u:37916": " ākārabhāsurāpy uccair na dadāti phalaṃ kriyā /",
    "GSP27moksop_u:37917": " śubhāśubhā ca tajjñasya phullā śaralatā yathā //MU_6,91.23//",
    "GSP27moksop_u:37918": " vāsanā ceha nāsty eva svāhaṅkārādirupiṇī /",
    "GSP27moksop_u:37919": " asatyaivoditā maurkhyān marubhūmāv ivāmbudhīḥ //MU_6,91.24//",
    "GSP27moksop_u:37920": " yasya maurkhyaṃ kṣayaṃ yātaṃ sarvaṃ brahmeti bhāvanāt /",
    "GSP27moksop_u:37921": " nodeti vāsanā tasya prājñasyevāmbudhīr marau //MU_6,91.25//",
    "GSP27moksop_u:37922": " vāsanāmātrasantyāgāj jarāmaraṇavarjitam /",
    "GSP27moksop_u:37923": " padaṃ prāpnoti jīvo 'ntar bhūyojanmavivarjitam //MU_6,91.26//",
    "GSP27moksop_u:37924": " savāsanaṃ mano jñānaṃ jñeyaṃ nirvāsanaṃ manaḥ /",
    "GSP27moksop_u:37925": " jñānena jñeyatām etya punar jīvo na jāyate //MU_6,91.27//",
    "GSP27moksop_u:37926": " cūḍālā:",
    "GSP27moksop_u:37927": " jñānam eva paraṃ śreya iti brahmādayo 'pi te /",
    "GSP27moksop_u:37928": " prāhur mahānto rājarṣe tvaṃ kim ajñānavān sthitaḥ //MU_6,91.28//",
    "GSP27moksop_u:37929": " itaḥ kamaṇḍalur ito daṇḍakāṣṭham ito bṛsī /",
    "GSP27moksop_u:37930": " ity anarthavilāse 'smin ramase kiṃ mahīpate //MU_6,91.29//",
    "GSP27moksop_u:37931": " ko 'haṃ katham idaṃ jātaṃ kathaṃ śāmyati ceti bhoḥ /",
    "GSP27moksop_u:37932": " rājan nāvekṣase kasmāt kim ajña iva tiṣṭhasi //MU_6,91.30//",
    "GSP27moksop_u:37933": " kathaṃ bandhaḥ kathaṃ mokṣa iti praśnān udāharan /",
    "GSP27moksop_u:37934": " parāvaravidāṃ pādān kasmād aṅga na sevase //MU_6,91.31//",
    "GSP27moksop_u:37935": " dusspandasaṃvidā śailakoṭare kriyayānayā /",
    "GSP27moksop_u:37936": " jīvitaṃ kṣapayan kiṃ tvaṃ śilākīṭavad āsthitaḥ //MU_6,91.32//",
    "GSP27moksop_u:37937": " sādhūnāṃ samadṛṣṭīnāṃ paripraśnena sevayā /",
    "GSP27moksop_u:37938": " saṅgamena ca sā yuktir labhyate mucyate yayā //MU_6,91.33//",
    "GSP27moksop_u:37939": " mā narādhamavad grāsaṃ bhuñjāno vanakoṭare /",
    "GSP27moksop_u:37940": " tiṣṭhāvaṣṭabdhaduśceṣṭo dharāvivarakīṭavat //MU_6,91.34//",
    "GSP27moksop_u:37941": " vasiṣṭhaḥ:",
    "GSP27moksop_u:37942": " kāntayā devarūpiṇyā tayaivaṃ pratibodhitaḥ /",
    "GSP27moksop_u:37943": " asrupūrṇamukho vākyaṃ śikhidhvaja uvāca ha //MU_6,91.35//",
    "GSP27moksop_u:37944": " śikhidhvajaḥ:",
    "GSP27moksop_u:37945": " aho 'vabodhito 'smy adya cirāt surasuta tvayā /",
    "GSP27moksop_u:37946": " maurkhyād āryasamāsaṅgamukto 'ham avasaṃ vane //MU_6,91.36//",
    "GSP27moksop_u:37947": " aho nu me kṣayaṃ yātaṃ mohadhvāntam aśeṣataḥ /",
    "GSP27moksop_u:37948": " yat tvam evaṃ samāgatya samprabodhayasīha mām //MU_6,91.37//",
    "GSP27moksop_u:37949": " gurus tvaṃ me pitā tvaṃ me mitraṃ tvaṃ me varānana /",
    "GSP27moksop_u:37950": " śiṣyo namaskaromy agre pādau tava kṛpāṃ kuru //MU_6,91.38//",
    "GSP27moksop_u:37951": " yad udāratamaṃ vetsi yasmiñ jñāte na śocyate /",
    "GSP27moksop_u:37952": " bhavāmi nirvṛto yena tad brahmopadiśāśu me //MU_6,91.39//",
    "GSP27moksop_u:37953": " ghaṭajñānādayo jñānavibhavās santy anekaśaḥ /",
    "GSP27moksop_u:37954": " jñānānāṃ paramaṃ jñānaṃ katarat tārakaṃ bhavet //MU_6,91.40//",
    "GSP27moksop_u:37955": " cūḍālā:",
    "GSP27moksop_u:37956": " yady upādeyavākyo 'haṃ rājarṣe tad vadāmi te /",
    "GSP27moksop_u:37957": " yathājñānam idaṃ kiñcin na vakṣye sthāṇukākavat //MU_6,91.41//",
    "GSP27moksop_u:37958": " anupādeyavākyasya vaktuḥ pṛṣṭasya līlayā /",
    "GSP27moksop_u:37959": " phalanty aphalatāṃ vācas tamasīvākṣisaṃvidaḥ //MU_6,91.42//",
    "GSP27moksop_u:37960": " śikhidhvajaḥ:",
    "GSP27moksop_u:37961": " yad vakṣi tad anuṣṭheyaṃ mayā vidhir iva śruteḥ /",
    "GSP27moksop_u:37962": " avikāritam evāśu satyam etad vrataṃ mama //MU_6,91.43//",
    "GSP27moksop_u:37963": " cūḍālā:",
    "GSP27moksop_u:37964": " yathā bālaḥ pitur vākyaṃ muktahetūpapādanam /",
    "GSP27moksop_u:37965": " ādatte hi tathaivedaṃ gṛhāṇa tvaṃ vaco mama //MU_6,91.44//",
    "GSP27moksop_u:37966": " śravaṇānantaraṃ buddhyā śubham ity eva bhāvayan /",
    "GSP27moksop_u:37967": " śṛṇu gītam iva tyaktvā hetvarthitvaṃ vaco mama //MU_6,91.45//",
    "GSP27moksop_u:37968": " svacaritasadṛśaṃ tavodayantyāś cirasamayena vibodhanaṃ ca buddheḥ /",
    "GSP27moksop_u:37969": " bhavabhayabhiduraṃ mahākavīnāṃ śṛṇu kathayāmi yathākramaṃ manojñam //MU_6,91.46//",
    "GSP27moksop_u:37970": " śikhidhvajāvabodhanaṃ nāma sargaḥ",
    "GSP27moksop_u:37971": " dvinavatitamas sargaḥ",
    "GSP27moksop_u:37972": " cūḍālā:",
    "GSP27moksop_u:37973": " asti kaścit pumāñ śrīmān sthānaṃ nityaviruddhayoḥ /",
    "GSP27moksop_u:37974": " guṇalakṣmyor aśeṣeṇa yathābdhir vaḍavāmbunoḥ //MU_6,92.1//",
    "GSP27moksop_u:37975": " kalāvāñ śāstrakuśalo vyavahāre vicakṣaṇaḥ /",
    "GSP27moksop_u:37976": " sarvasaṅkalpasīmāntaṃ na tu jānāty ajaṃ padam //MU_6,92.2//",
    "GSP27moksop_u:37977": " anantayatnasaṃsādhye sa cintāmaṇisādhane /",
    "GSP27moksop_u:37978": " pravṛtto vāḍavo vahnir abdhisaṃśoṣaṇe yathā //MU_6,92.3//",
    "GSP27moksop_u:37979": " tasya yatnena mahatā kālenādhyavasāyinaḥ /",
    "GSP27moksop_u:37980": " siddhaś cintāmaṇiḥ kiṃ vā na sidhyaty unnatātmanām //MU_6,92.4//",
    "GSP27moksop_u:37981": " pravṛttim udyamaṃ prajñāṃ prayuṅkte ced akhedavān /",
    "GSP27moksop_u:37982": " akiñcano 'pi śakratvaṃ tad avāpnoty avighnataḥ //MU_6,92.5//",
    "GSP27moksop_u:37983": " maṇim agre sthitaṃ prāptaṃ hastaprāpyaṃ dadarśa saḥ /",
    "GSP27moksop_u:37984": " meror udayaśṛṅgastho munir indum ivoditam //MU_6,92.6//",
    "GSP27moksop_u:37985": " babhūva maṇirājendre na tu niścayavān asau /",
    "GSP27moksop_u:37986": " rājye jhagiti samprāpte sudīna iva pāmaraḥ //MU_6,92.7//",
    "GSP27moksop_u:37987": " idaṃ sañcintayām āsa manasā smayaśālinā /",
    "GSP27moksop_u:37988": " samprāptopekṣayā dīrghaduḥkhasambhramabhāvinā //MU_6,92.8//",
    "GSP27moksop_u:37989": " ayaṃ maṇir maṇir nāyaṃ maṇiś cet tad bhaven na saḥ /",
    "GSP27moksop_u:37990": " spṛśāmi na spṛśāmy enaṃ kadācit sparśato vrajet //MU_6,92.9//",
    "GSP27moksop_u:37991": " naitāvataiva kālena maṇīndraḥ kila sidhyati /",
    "GSP27moksop_u:37992": " yatnenājīvitāntena sidhyatīty āgamakramaḥ //MU_6,92.10//",
    "GSP27moksop_u:37993": " kriyānikūṇitenākṣṇā lolālātatalopamam /",
    "GSP27moksop_u:37994": " ratnālokaṃ prapaśyāmi dvicandratvam iva bhramāt //MU_6,92.11//",
    "GSP27moksop_u:37995": " kuta etāvatī sphītā bhāgyasampan mamātatā /",
    "GSP27moksop_u:37996": " adhunaiva yad āpnomi maṇīndraṃ sarvasiddhidam //MU_6,92.12//",
    "GSP27moksop_u:37997": " kecid eva mahāntas te mahābhāgyā bhavanti hi /",
    "GSP27moksop_u:37998": " yeṣām alpena kālena prayānty abhimukhaṃ śriyaḥ //MU_6,92.13//",
    "GSP27moksop_u:37999": " aham alpatapās sādhur varāko mānuṣaḥ kila /",
    "GSP27moksop_u:38000": " siddhayaḥ katham āyānti mām abhāgyaikabhājanam //MU_6,92.14//",
    "GSP27moksop_u:38001": " evaṃ vikalpasaṅkalpaiś ciram ajñaḥ parāmṛśan /",
    "GSP27moksop_u:38002": " na maṇigrahaṇe yatnam akaron maurkhyamohitaḥ //MU_6,92.15//",
    "GSP27moksop_u:38003": " na yadā yena labdhavyaṃ na tat prāpnoty asau tadā /",
    "GSP27moksop_u:38004": " cintāmaṇir avāpto 'pi durdhiyā helayojjhitaḥ //MU_6,92.16//",
    "GSP27moksop_u:38005": " iti tasmin sthite yāto maṇir uḍḍīya siddhayaḥ /",
    "GSP27moksop_u:38006": " tyajanti hy avamantāraṃ śarā guṇam ivojjhitāḥ //MU_6,92.17//",
    "GSP27moksop_u:38007": " hṛtvā prāksampadaḥ puṃsas sa yātas siddhayaḥ kila /",
    "GSP27moksop_u:38008": " āgatās samprayacchanti sarvaṃ yātā haranty alam //MU_6,92.18//",
    "GSP27moksop_u:38009": " pumān bhūyaḥ kriyāyatnaṃ cakre ratnendrasādhane /",
    "GSP27moksop_u:38010": " nodvijante hi kāryeṣu janā adhyavasāyinaḥ //MU_6,92.19//",
    "GSP27moksop_u:38011": " dadarśātha kacadrūpaṃ kācakhaṇḍam apaṇḍitaḥ /",
    "GSP27moksop_u:38012": " hasadbhir vañcakais siddhaiḥ puras tyaktam alakṣitaiḥ //MU_6,92.20//",
    "GSP27moksop_u:38013": " ayaṃ cintāmaṇir iti mūḍhas tasmin sa vastutām /",
    "GSP27moksop_u:38014": " bubudhe mohito hy ajño mṛdaṃ hemeti paśyati //MU_6,92.21//",
    "GSP27moksop_u:38015": " aṣṭau ṣaṣṭiṃ dviṣan mitraṃ rajjuṃ sarpaṃ sthalaṃ jalam /",
    "GSP27moksop_u:38016": " candrau dvau kurute citte śiśor moho 'mṛtaṃ viṣam //MU_6,92.22//",
    "GSP27moksop_u:38017": " taṃ dagdhamaṇim ādāya prāktanīṃ sa śriyaṃ jahau /",
    "GSP27moksop_u:38018": " sarvaṃ cintāmaṇer asmāt prāpyate kiṃ dhanair iti //MU_6,92.23//",
    "GSP27moksop_u:38019": " deśo 'yam asukho rūkṣo janaiḥ pāpibhir āvṛtaḥ /",
    "GSP27moksop_u:38020": " kiṃ tad gehaṃ hataprāyaṃ ke nāma mama bandhavaḥ //MU_6,92.24//",
    "GSP27moksop_u:38021": " dūraṃ gatvā yathākāmaṃ sukhaṃ tiṣṭhāmi sampadā /",
    "GSP27moksop_u:38022": " ity ādāya maṇiṃ mūḍhaś śūnyaṃ kānanam āyayau //MU_6,92.25//",
    "GSP27moksop_u:38023": " tatra kācadalenāsau tena tām āpadaṃ yayau /",
    "GSP27moksop_u:38024": " kajjalādrer iva niśā maurkhyasyaivāṅga yā samā //MU_6,92.26//",
    "GSP27moksop_u:38025": " duḥkhāni maurkhyavibhavena bhavanti yāni naivāpadā na ca jarāmaraṇena tāni /",
    "GSP27moksop_u:38026": " sarvāpadāṃ śirasi tiṣṭhati maurkhyam ekaṃ kṛṣṇaṃ janasya vapuṣām iva keśajālam //MU_6,92.27//",
    "GSP27moksop_u:38027": " cintāmaṇyupākhyānaṃ nāma sargaḥ",
    "GSP27moksop_u:38028": " trinavatitamas sargaḥ",
    "GSP27moksop_u:38029": " cūḍālā:",
    "GSP27moksop_u:38030": " athemam aparaṃ ramyaṃ vṛttāntaṃ śṛṇu bhūpate /",
    "GSP27moksop_u:38031": " paraṃ prabodhanaṃ buddhes sādho sadṛśam ātmanaḥ //MU_6,93.1//",
    "GSP27moksop_u:38032": " asti vindhyavane hastī mahāyūthapayūthapaḥ /",
    "GSP27moksop_u:38033": " agastyaruddhayā vṛddhyā vindhyenevaidhitas svataḥ //MU_6,93.2//",
    "GSP27moksop_u:38034": " vajrāśriviṣamau dīrghau stas tasya daśanau śitau /",
    "GSP27moksop_u:38035": " kalpānalaśikhātulyau sumerūnmūlanakṣamau //MU_6,93.3//",
    "GSP27moksop_u:38036": " sa baddho lohajālena hastipena cchalāditaḥ /",
    "GSP27moksop_u:38037": " munīndreṇeva vindhyādrir upendreṇeva vā baḍiḥ //MU_6,93.4//",
    "GSP27moksop_u:38038": " nibaddho yantraṇāpāśaśastrakumbhārpito gajaḥ /",
    "GSP27moksop_u:38039": " tāṃ jagāma vyathāṃ vīro na vāggocaram eti yā //MU_6,93.5//",
    "GSP27moksop_u:38040": " ripau hastipake dūrād guptaṃ paśyati vāraṇaḥ /",
    "GSP27moksop_u:38041": " ayassamudgake tasmin nināya divasatrayam //MU_6,93.6//",
    "GSP27moksop_u:38042": " khedān nigaḍanirbhedayatnavān sa jhaṇajjhaṇam /",
    "GSP27moksop_u:38043": " cakāra kiṅkiṇīkvāṇam upodghātai ratho yathā //MU_6,93.7//",
    "GSP27moksop_u:38044": " dantābhyāṃ yatnatas tābhyāṃ muhūrtadvitayena saḥ /",
    "GSP27moksop_u:38045": " babhañja śṛṅkhalājālaṃ svargārgaḍam ivāsuraḥ //MU_6,93.8//",
    "GSP27moksop_u:38046": " taṃ tasya nigaḍacchedam apaśyad dūrato ripuḥ /",
    "GSP27moksop_u:38047": " baḍes svargāvadalanaṃ harir merutaṭād iva //MU_6,93.9//",
    "GSP27moksop_u:38048": " tasyāvacchinnapāśasya mūrdhni tālataro ripuḥ /",
    "GSP27moksop_u:38049": " papātākramatas svargaṃ harir meror baḍer iva //MU_6,93.10//",
    "GSP27moksop_u:38050": " sa patan pādapān mohād aprāpya kariṇaś śiraḥ /",
    "GSP27moksop_u:38051": " papātordhvyāṃ phalaṃ pakvaṃ vātāhatam ivākulaḥ //MU_6,93.11//",
    "GSP27moksop_u:38052": " taṃ puraḥ patitaṃ dṛṣṭvā mahebhaḥ karuṇāṃ yayau /",
    "GSP27moksop_u:38053": " sphuratsphāraguṇās santas santi tiryaggatāv api //MU_6,93.12//",
    "GSP27moksop_u:38054": " patitaṃ dalayāmīti kiṃ nāma mama pauruṣam /",
    "GSP27moksop_u:38055": " vāraṇo 'pīti kalayan na jaghāna ca taṃ ripum //MU_6,93.13//",
    "GSP27moksop_u:38056": " kevalaṃ nigaḍavyūhaṃ vidāryāśu jagāma ha /",
    "GSP27moksop_u:38057": " vitataṃ setum utsārya vipulaugha ivāmbhasaḥ //MU_6,93.14//",
    "GSP27moksop_u:38058": " tam anādṛtya mātaṅgo bhaṅktvā jālaṃ javād yayau /",
    "GSP27moksop_u:38059": " vidārya meghasaṅghātaṃ nabhasīva divākaraḥ //MU_6,93.15//",
    "GSP27moksop_u:38060": " gate gaje samuttasthau hastipas svasthadehadhīḥ /",
    "GSP27moksop_u:38061": " gajenaiva samaṃ tasya vyathā dūrataraṃ gatā //MU_6,93.16//",
    "GSP27moksop_u:38062": " prottālatālaviṭapāt sa tathā patito 'pi san /",
    "GSP27moksop_u:38063": " na bhedam āpa durbhedā manye dehā durātmanām //MU_6,93.17//",
    "GSP27moksop_u:38064": " vardhate prāvṛṣīvābdaḥ kukāryeṣv asatāṃ balam /",
    "GSP27moksop_u:38065": " atīvāsīt samutsāhī sa gajākramaṇe tadā //MU_6,93.18//",
    "GSP27moksop_u:38066": " vāraṇārir asiṃho 'sau gatebho duḥkham āyayau /",
    "GSP27moksop_u:38067": " āgatyopagate 'ntardhiṃ nidhāna iva nirdhanaḥ //MU_6,93.19//",
    "GSP27moksop_u:38068": " so 'nviyeṣa gajaṃ yatnād gulmakāntaritaṃ vane /",
    "GSP27moksop_u:38069": " payodapihitaṃ bhoktuṃ rāhur indum ivāmbare //MU_6,93.20//",
    "GSP27moksop_u:38070": " cireṇālabhatebhendraṃ kasmiṃścit kānane sthitam /",
    "GSP27moksop_u:38071": " viśrāmyantaṃ tarutale samarād iva nirgatam //MU_6,93.21//",
    "GSP27moksop_u:38072": " atha yatra sthito nāgas tatra tadbandhanakṣamam /",
    "GSP27moksop_u:38073": " parayā rājasāmagryā gajalampaṭarūpayā //MU_6,93.22//",
    "GSP27moksop_u:38074": " sa khātavalayaṃ cakre hastipaḥ kānane navam /",
    "GSP27moksop_u:38075": " sarvadikkaṃ vidhir bhūmau samudravalayaṃ yathā //MU_6,93.23//",
    "GSP27moksop_u:38076": " upary asthagayaj jīrṇalataughena sa taṃ śaṭhaḥ /",
    "GSP27moksop_u:38077": " śūnyaṃ tanvabhrajālena śaratkāla ivāmbaram //MU_6,93.24//",
    "GSP27moksop_u:38078": " dinaiḥ katipayair eva vāraṇo viharan vane /",
    "GSP27moksop_u:38079": " tasmin nipatitaḥ khāte śuṣkābdhāv iva parvataḥ //MU_6,93.25//",
    "GSP27moksop_u:38080": " vrajan sarpākṛtau kūpe pātālatalabhīṣaṇe /",
    "GSP27moksop_u:38081": " khāte śuṣkābdhikhātābhe gajaratnasamudgake //MU_6,93.26//",
    "GSP27moksop_u:38082": " iti bhūyo dṛḍhaṃ baddhas tena hastipakena saḥ /",
    "GSP27moksop_u:38083": " tiṣṭhaty adyāpi duḥkhena bhūsadmani yathā baḍiḥ //MU_6,93.27//",
    "GSP27moksop_u:38084": " ahaniṣyat puraivāsau yady agropagataṃ ripum /",
    "GSP27moksop_u:38085": " tan nālapsyata tad duḥkhaṃ gajaḥ khātanibandhanam //MU_6,93.28//",
    "GSP27moksop_u:38086": " maurkhyād āgāminaṃ kālaṃ vartamānakriyākramaiḥ /",
    "GSP27moksop_u:38087": " aśodhayan naro duḥkhaṃ yāti vindhyagajo yathā //MU_6,93.29//",
    "GSP27moksop_u:38088": " mukto 'smi śastranigaḍād iti tuṣṭo 'pi vāraṇaḥ /",
    "GSP27moksop_u:38089": " dūrastho 'pi punar baddho maurkhyaṃ kveva na bādhate //MU_6,93.30//",
    "GSP27moksop_u:38090": " maurkhyaṃ nibandhanam avaihi paraṃ mahātman bandho na bandha iha cetasi tadviyukte /",
    "GSP27moksop_u:38091": " ātmodaye trijagad ātmamayaṃ samastam aśve sthitasya sahayā nanu sarvabhūmiḥ //MU_6,93.31//",
    "GSP27moksop_u:38092": " gajopākhyānaṃ nāma sargaḥ",
    "GSP27moksop_u:38093": " caturnavatitamas sargaḥ",
    "GSP27moksop_u:38094": " śikhidhvajaḥ:",
    "GSP27moksop_u:38095": " maṇisādhanavanyebhabandhanādy amarātmaja /",
    "GSP27moksop_u:38096": " sūcitaṃ satkathājālaṃ punar me prakaṭīkuru //MU_6,94.1//",
    "GSP27moksop_u:38097": " cūḍālā:",
    "GSP27moksop_u:38098": " vākyārthadṛṣṭer niṣpattyā hṛdgṛhe cittabhittiṣu /",
    "GSP27moksop_u:38099": " śṛṇuṣva satkathācitraṃ citram unmīlayāmi te //MU_6,94.2//",
    "GSP27moksop_u:38100": " yo 'sau śāstrārthakuśalas tattvajñāne tv apaṇḍitaḥ /",
    "GSP27moksop_u:38101": " ratnasaṃsādhane proktas sa tvam eva mahīpate //MU_6,94.3//",
    "GSP27moksop_u:38102": " tajjño bhavasi śāstreṣu ravir merutaṭeṣv iva /",
    "GSP27moksop_u:38103": " tattvajñāne tu viśrānto na tvaṃ dṛṣad ivāmbare //MU_6,94.4//",
    "GSP27moksop_u:38104": " viddhi cintāmaṇiṃ sādho sarvatyāgam akṛtrimam /",
    "GSP27moksop_u:38105": " tam antaṃ sarvaduḥkhānāṃ saṃsādhayasi śuddhadhīḥ //MU_6,94.5//",
    "GSP27moksop_u:38106": " sarvatyāgena śuddhena sarvam āsādyate 'nagha /",
    "GSP27moksop_u:38107": " sarvatyāgo hi sāmrājyaṃ kiṃ cintāmaṇinā bhavet //MU_6,94.6//",
    "GSP27moksop_u:38108": " siddhas sa sarvasantyāgas sādho saṃsādhitas tava /",
    "GSP27moksop_u:38109": " kharvīkurvañ jagadbhūtiṃ vindhyasyātmodayo yathā //MU_6,94.7//",
    "GSP27moksop_u:38110": " santyaktaṃ bhavatā rājyaṃ sadāradhanabāndhavam /",
    "GSP27moksop_u:38111": " brahmaṇeva jagatsargavyāpāras svaniśāgame //MU_6,94.8//",
    "GSP27moksop_u:38112": " svadeśasyātidūrastham āgato 'sīmam āśramam /",
    "GSP27moksop_u:38113": " bhuvo 'ntam iva viśrāntyai vainateyas sakacchapaḥ //MU_6,94.9//",
    "GSP27moksop_u:38114": " kevalaṃ sarvasantyāge śeṣitāhammatis tvayā /",
    "GSP27moksop_u:38115": " mṛṣṭākhilakalaṅkena svasattevānilena khe //MU_6,94.10//",
    "GSP27moksop_u:38116": " manomātre hṛdas tyakte yāvat te yāti pūrṇatām /",
    "GSP27moksop_u:38117": " tyāgas tāvad vikalpas tvāṃ kham ambuda ivāvṛṇot //MU_6,94.11//",
    "GSP27moksop_u:38118": " nāyaṃ sa paramānandas sarvatyāgo mahodayaḥ /",
    "GSP27moksop_u:38119": " ko 'py uccair anya evāsau cirasādhyo mahān iti //MU_6,94.12//",
    "GSP27moksop_u:38120": " cintayeti gate vṛddhiṃ saṅkalpagrahaṇe śanaiḥ /",
    "GSP27moksop_u:38121": " vātyayeva vanaspande tyāgaḥ proḍḍīya te gataḥ //MU_6,94.13//",
    "GSP27moksop_u:38122": " tyāgitā syāt kutas tasya cintām apy āvṛṇoti yaḥ /",
    "GSP27moksop_u:38123": " pavanaspandayuktasya nisspandatvaṃ kutas taroḥ //MU_6,94.14//",
    "GSP27moksop_u:38124": " cintaiva cittam ity āhus saṅkalpetaranāmakam /",
    "GSP27moksop_u:38125": " tasyām eva sphurantyāṃ tu cittaṃ tyaktaṃ kathaṃ bhavet //MU_6,94.15//",
    "GSP27moksop_u:38126": " citte gṛhīte trijagajjālabījakaṇe kṣaṇāt /",
    "GSP27moksop_u:38127": " kathaṃ sampadyate sādho sarvatyāgo nirañjanaḥ //MU_6,94.16//",
    "GSP27moksop_u:38128": " saṅkalpagrahaṇenāntas tyāgaḥ proḍḍīya te gataḥ /",
    "GSP27moksop_u:38129": " śabdasaṃśravaṇenāṅga yathā grāmavihaṅgamaḥ //MU_6,94.17//",
    "GSP27moksop_u:38130": " niścintatvadhanaṃ sarvaṃ tyāga ādāya te gataḥ /",
    "GSP27moksop_u:38131": " āmantryāpūjito yāti yas sa duḥkhaṃ karoti hi //MU_6,94.18//",
    "GSP27moksop_u:38132": " sarvatyāgamaṇāv evaṃ gate kamalalocana /",
    "GSP27moksop_u:38133": " tapaḥkācamaṇir dṛṣṭas tvayā saṅkalpacakṣuṣā //MU_6,94.19//",
    "GSP27moksop_u:38134": " tvayā tasmiṃs tapasy eva duḥkhe dṛṣṭibhramodite /",
    "GSP27moksop_u:38135": " grāhyaikabhāvanā baddhā jalendau śiśunā yathā //MU_6,94.20//",
    "GSP27moksop_u:38136": " avāsanam anārabhya kṛtānandā savāsanā /",
    "GSP27moksop_u:38137": " ādyantamadhyaviṣamā duḥkhāyaiva tapaḥkriyā //MU_6,94.21//",
    "GSP27moksop_u:38138": " amitānandam utsṛjya susādhaṃ yaḥ pravartate /",
    "GSP27moksop_u:38139": " mite vastuni dussādhe svātmahā sa śaṭhas smṛtaḥ //MU_6,94.22//",
    "GSP27moksop_u:38140": " sarvatyāgas samārabhya na viniṣpāditas tvayā /",
    "GSP27moksop_u:38141": " tapoduḥkhaikatajjñena baddhena vanasadmani //MU_6,94.23//",
    "GSP27moksop_u:38142": " rājyabandhād viniṣkramya gajavad duḥkhapūrite /",
    "GSP27moksop_u:38143": " vanavāsābhidhe sādho baddho 'si dṛḍhabandhane //MU_6,94.24//",
    "GSP27moksop_u:38144": " dviguṇā eva te cintāś śītavātātapādayaḥ /",
    "GSP27moksop_u:38145": " bandhanād adhikaṃ manye vanavāsam ajānataḥ //MU_6,94.25//",
    "GSP27moksop_u:38146": " cintāmaṇir mayā prāpta ity alaṃ buddhavān asi /",
    "GSP27moksop_u:38147": " na labdhavān bhavān sādho sphaṭikasyāpi khaṇḍikām //MU_6,94.26//",
    "GSP27moksop_u:38148": " ity etad aṅga maṇiyatnakathāsamānaṃ samyaṅ mayā prakaṭitaṃ tava padmanetra /",
    "GSP27moksop_u:38149": " udbodhya bodham amalaṃ svayam eva buddhyā yad vacmi tat pariṇatiṃ kuru cittakośe //MU_6,94.27//",
    "GSP27moksop_u:38150": " cintāmaṇilābhakartṛvṛttāntavarṇanaṃ nāma sargaḥ",
    "GSP27moksop_u:38151": " pañcanavatitamas sargaḥ",
    "GSP27moksop_u:38152": " cūḍālā:",
    "GSP27moksop_u:38153": " idānīṃ rājaśārdūla vastusampratipattaye /",
    "GSP27moksop_u:38154": " śṛṇu vindhyebhavṛttāntavivṛtiṃ smayakāriṇīm //MU_6,95.1//",
    "GSP27moksop_u:38155": " yo 'sau vindhyavane hastī so 'smin bhūmitale bhavān /",
    "GSP27moksop_u:38156": " yau vairāgyavivekau te tau tasya daśanau śitau //MU_6,95.2//",
    "GSP27moksop_u:38157": " yaś cāsau vāraṇākrāntitatparo hastipas sthitaḥ /",
    "GSP27moksop_u:38158": " tad ajñānaṃ tvadākrāntitatparaṃ tava duḥkhadam //MU_6,95.3//",
    "GSP27moksop_u:38159": " atiśakto 'py aśaktena duḥkhād duḥkhaṃ bhayād bhayam /",
    "GSP27moksop_u:38160": " hastī hastipakeneva rājan maurkhyeṇa nīyase //MU_6,95.4//",
    "GSP27moksop_u:38161": " yal loharajjusāreṇa vāraṇaḥ pariyantritaḥ /",
    "GSP27moksop_u:38162": " tad āśāpāśajālena bhavān āpadam āgataḥ //MU_6,95.5//",
    "GSP27moksop_u:38163": " āśā hi loharajjubhyo viṣamā vipulā dṛḍhā /",
    "GSP27moksop_u:38164": " kālena kṣīyate lohaṃ tṛṣṇā tu parivardhate //MU_6,95.6//",
    "GSP27moksop_u:38165": " yad baddhaṃ prekṣate vairī gajam ārād alakṣitaḥ /",
    "GSP27moksop_u:38166": " prekṣate tvāṃ tad ajñānaṃ krīḍārthaṃ baddham ekakam //MU_6,95.7//",
    "GSP27moksop_u:38167": " yad babhañja gajaś śastraśṛṅkhalājālabandhanam /",
    "GSP27moksop_u:38168": " tat tatyāja bhavān bhogabhūmiṃ rājyam akaṇṭakam //MU_6,95.8//",
    "GSP27moksop_u:38169": " kadācit sukaraṃ śastraśṛṅkhalājālabhedanam /",
    "GSP27moksop_u:38170": " na tv asya manasas sādho bhogāśāvinivāraṇam //MU_6,95.9//",
    "GSP27moksop_u:38171": " yad ibhe pāṭayaty uccair bandhaṃ hastipako 'patat /",
    "GSP27moksop_u:38172": " tvayi tyajati tad rājyam ajñānaṃ patitaṃ kṣatam //MU_6,95.10//",
    "GSP27moksop_u:38173": " yadā viraktaḥ puruṣo bhogāśāṃ tyaktum icchati /",
    "GSP27moksop_u:38174": " tadā prakampate 'jñānaṃ chedyavṛkṣapiśācavat //MU_6,95.11//",
    "GSP27moksop_u:38175": " yadā vivekī puruṣo bhogān santyajya tiṣṭhati /",
    "GSP27moksop_u:38176": " tadā palāyate 'jñānaṃ chinnavṛkṣapiśācavat //MU_6,95.12//",
    "GSP27moksop_u:38177": " bhogaughe nūnam unmukte pataty ajñānam asthiti /",
    "GSP27moksop_u:38178": " pādape krakacacchinne kulāyas tadgato yathā //MU_6,95.13//",
    "GSP27moksop_u:38179": " yadā vanaṃ prayātas tvaṃ tadājñānaṃ kṣataṃ tvayā /",
    "GSP27moksop_u:38180": " patitaṃ san na vihataṃ manastyāgamahāsinā //MU_6,95.14//",
    "GSP27moksop_u:38181": " tena bhūyas samutthāya smṛtvā paribhavaḥ kṛtaḥ /",
    "GSP27moksop_u:38182": " tapaḥprapañcakhāte 'smin gahane tvaṃ niyojitaḥ //MU_6,95.15//",
    "GSP27moksop_u:38183": " tadaivāghātayiṣyas tvaṃ yady ajñānaṃ yadā patat /",
    "GSP27moksop_u:38184": " rājyatyāgavidhau tat tvāṃ nāhaniṣyat kṣayaṃ gatam //MU_6,95.16//",
    "GSP27moksop_u:38185": " yat khātavalayas tena vairiṇā hastinaḥ kṛtaḥ /",
    "GSP27moksop_u:38186": " tat tapoduḥkham atulam ajñānena tavārpitam //MU_6,95.17//",
    "GSP27moksop_u:38187": " yāṃ tasya rājasāmagrīṃ gajārer āharan nṛpaḥ /",
    "GSP27moksop_u:38188": " sā tvadajñānanṛpateś cittabhūtir visāriṇī //MU_6,95.18//",
    "GSP27moksop_u:38189": " tvaṃ gajendras tapaḥkhāte dīrghe vanagato 'pi san /",
    "GSP27moksop_u:38190": " ajñānavairiṇā tena nikṣiptas tarasāciti //MU_6,95.19//",
    "GSP27moksop_u:38191": " yat khātavalayo bālalatābhir avaguṇṭhitaḥ /",
    "GSP27moksop_u:38192": " āvṛtaṃ tat tapoduḥkham īṣatsajjanavṛttibhiḥ //MU_6,95.20//",
    "GSP27moksop_u:38193": " ity adyāpi tapaḥkhāte duḥkhe hy asmin sudāruṇe /",
    "GSP27moksop_u:38194": " sthito 'si pātālatale nṛpa baddho yathā baḍiḥ //MU_6,95.21//",
    "GSP27moksop_u:38195": " gajas tvam āśā nigaḍāni vairī moho nikhātaḥ punar ugrabandhaḥ /",
    "GSP27moksop_u:38196": " mahītalaṃ vindhya udanta itthaṃ tvadīya uktaḥ kuru yat karoṣi //MU_6,95.22//",
    "GSP27moksop_u:38197": " vāraṇavṛttāntavivaraṇaṃ nāma sargaḥ",
    "GSP27moksop_u:38198": " ṣaṇṇavatitamas sargaḥ",
    "GSP27moksop_u:38199": " yad uktaṃ nayaśālinyā tayā viditavedyayā /",
    "GSP27moksop_u:38200": " tadā cūḍālayā jñānaṃ tat kasmān norarīkṛtam //MU_6,96.1//",
    "GSP27moksop_u:38201": " sā hi tattvavidāṃ mukhyā yad yad vakti karoti ca /",
    "GSP27moksop_u:38202": " tat sarvaṃ satyam evāṅga tad anuṣṭheyam ādarāt //MU_6,96.2//",
    "GSP27moksop_u:38203": " atha ced vacanaṃ tasyās tvayā nānuṣṭhitaṃ nṛpa /",
    "GSP27moksop_u:38204": " tat sa sarvaparityāgaḥ kasmān na nipuṇīkṛtaḥ //MU_6,96.3//",
    "GSP27moksop_u:38205": " śikhidhvajaḥ:",
    "GSP27moksop_u:38206": " rājyaṃ tyaktaṃ gṛhaṃ tyaktaṃ deśas tyaktas tathāvidhaḥ /",
    "GSP27moksop_u:38207": " dārās tyaktās tathāpy aṅga sarvatyāgo na kiṃ kṛtaḥ //MU_6,96.4//",
    "GSP27moksop_u:38208": " cūḍālā:",
    "GSP27moksop_u:38209": " dhanaṃ dārā gṛhaṃ rājyaṃ bhūmiś chattraṃ ca bāndhavāḥ /",
    "GSP27moksop_u:38210": " iti sarvaṃ na te rājan sarvatyāgo 'tra kas tava //MU_6,96.5//",
    "GSP27moksop_u:38211": " tavāsty evāparityaktas sarvasmād bhāga uttamaḥ /",
    "GSP27moksop_u:38212": " taṃ parityajya niśśeṣaṃ parām āyāsy aśokatām //MU_6,96.6//",
    "GSP27moksop_u:38213": " śikhidhvajaḥ:",
    "GSP27moksop_u:38214": " rājyaṃ cen mama no sarvaṃ tat sarvaṃ vanam eva me /",
    "GSP27moksop_u:38215": " sālavṛkṣādigulmāḍhyaṃ tad apy etat tyajāmy aham //MU_6,96.7//",
    "GSP27moksop_u:38216": " vasiṣṭhaḥ:",
    "GSP27moksop_u:38217": " iti rāma vadann eva kumbhavākyapracoditaḥ /",
    "GSP27moksop_u:38218": " nimeṣāntaramātreṇa vaśī vīraś śikhidhvajaḥ //MU_6,96.8//",
    "GSP27moksop_u:38219": " pramamārja vanāsthāṃ tāṃ hṛdas sudṛḍhaniścayaḥ /",
    "GSP27moksop_u:38220": " prāvṛḍvātas taṭagatāṃ rajorekhām ivātmanaḥ //MU_6,96.9//",
    "GSP27moksop_u:38221": " śikhidhvajaḥ:",
    "GSP27moksop_u:38222": " savṛkṣādivanaśvabhrād vipinād api vāsanā /",
    "GSP27moksop_u:38223": " parityaktā mayā nūnaṃ sarvatyāgas sthito mama //MU_6,96.10//",
    "GSP27moksop_u:38224": " kumbhaḥ:",
    "GSP27moksop_u:38225": " adres taṭavanaṃ śvabhraṃ salilaṃ pādapās sthalam /",
    "GSP27moksop_u:38226": " ityādi tava no sarvaṃ sarvatyāgaḥ kathaṃ tava //MU_6,96.11//",
    "GSP27moksop_u:38227": " tavāsty evāparityaktas sarvasmād bhāga uttamaḥ /",
    "GSP27moksop_u:38228": " taṃ parityajya niśśeṣaṃ parām āyāsy aśokatām //MU_6,96.12//",
    "GSP27moksop_u:38229": " śikhidhvajaḥ:",
    "GSP27moksop_u:38230": " etac cen mama no sarvaṃ tat sarvaṃ svāśramo mune /",
    "GSP27moksop_u:38231": " vāpīsthaloṭajayutas tam evāśu tyajāmy aham //MU_6,96.13//",
    "GSP27moksop_u:38232": " vasiṣṭhaḥ:",
    "GSP27moksop_u:38233": " iti rāma vadann eva kumbhavākyapracoditaḥ /",
    "GSP27moksop_u:38234": " nimeṣadhyānamātreṇa vaśī vīraś śikhidhvajaḥ //MU_6,96.14//",
    "GSP27moksop_u:38235": " pramamārjāśramāsthāṃ tāṃ saṃvidā śuddhayā hṛdi /",
    "GSP27moksop_u:38236": " sphurantīṃ sphuraṇenaiva rajorekhām ivānilaḥ //MU_6,96.15//",
    "GSP27moksop_u:38237": " śikhidhvajaḥ:",
    "GSP27moksop_u:38238": " savṛkṣoṭajavīrutkād vāsanā svāśramād api /",
    "GSP27moksop_u:38239": " parityaktā mayā nūnaṃ sarvatyāgas sthito mama //MU_6,96.16//",
    "GSP27moksop_u:38240": " kumbhaḥ:",
    "GSP27moksop_u:38241": " vṛkṣo vāpī sthalaṃ gulma uṭajaṃ vratatīvṛtiḥ /",
    "GSP27moksop_u:38242": " iti kiñcin na te sarvaṃ sarvatyāgaḥ kutas tava //MU_6,96.17//",
    "GSP27moksop_u:38243": " tavāsty anyo 'parityaktas sarvasmād bhāga uttamaḥ /",
    "GSP27moksop_u:38244": " taṃ parityajya niśśeṣaṃ parām āyāsy aśokatām //MU_6,96.18//",
    "GSP27moksop_u:38245": " śikhidhvajaḥ:",
    "GSP27moksop_u:38246": " etac cen mama no sarvaṃ tat sarvaṃ bhājanādi me /",
    "GSP27moksop_u:38247": " carmakuṭyakṣasūtrādi tat tāvat santyajāmy aham //MU_6,96.19//",
    "GSP27moksop_u:38248": " vasiṣṭhaḥ:",
    "GSP27moksop_u:38249": " ity uktvā sa samuttasthāv avikṣubdhamanāś śamī /",
    "GSP27moksop_u:38250": " viṣṭarād avadātātmā śṛṅgād iva śaradghanaḥ //MU_6,96.20//",
    "GSP27moksop_u:38251": " kumbhas tv ālokayann eva tatkriyāṃ saṃsthitas samām /",
    "GSP27moksop_u:38252": " āsane lokakāryeṣu sve syandana ivāṃśumān //MU_6,96.21//",
    "GSP27moksop_u:38253": " yat karoti karotv etad asyaitat pāvanaṃ param /",
    "GSP27moksop_u:38254": " iti tūṣṇīṃ sthitaḥ kumbhaś śikhidhvajam avaikṣata //MU_6,96.22//",
    "GSP27moksop_u:38255": " śikhidhvajas tu tat sarvaṃ bhāṇḍopaskaram āśramāt /",
    "GSP27moksop_u:38256": " ekatraivānayām āsa bhuvo vāry abdhibhūr iva //MU_6,96.23//",
    "GSP27moksop_u:38257": " tat saṃsthāpyendhanaiś śuṣkair jvalayām āsa pāvakam /",
    "GSP27moksop_u:38258": " karasañcāravān arkas sūryakāntataṭaṃ yathā //MU_6,96.24//",
    "GSP27moksop_u:38259": " bhāṇḍopaskarajātaṃ tad agnau tyaktuṃ viveśa saḥ /",
    "GSP27moksop_u:38260": " bṛsikāyāṃ jagad dagdhuṃ meruśṛṅge yathā raviḥ //MU_6,96.25//",
    "GSP27moksop_u:38261": " etāvantaṃ mayā kālaṃ vṛto yat tvaṃ vratipriya /",
    "GSP27moksop_u:38262": " ajātabuddhibhedena tenaivānṛṇyam astu te //MU_6,96.26//",
    "GSP27moksop_u:38263": " bhrāntau tu vinivartinyāṃ nādhunopakaroṣi me /",
    "GSP27moksop_u:38264": " devaputraprasādena daṇḍakāṣṭha namo 'stu te //MU_6,96.27//",
    "GSP27moksop_u:38265": " ity uktvā vaiṇavaṃ daṇḍaṃ cikṣepāgnau śikhidhvajaḥ /",
    "GSP27moksop_u:38266": " gāṅgaṃ pravāham ādīrghaṃ vaḍavāgnāv ivārṇavaḥ //MU_6,96.28//",
    "GSP27moksop_u:38267": " prasaṅkhyātāny asaṅkhyāni janmānīva tvayā mayā /",
    "GSP27moksop_u:38268": " sakhi mantrapadāny adya yāhi nopakaroṣi me //MU_6,96.29//",
    "GSP27moksop_u:38269": " mantrāṭavyāṃ ciraṃ bhrāntaṃ vihṛtaṃ kāryavartmasu /",
    "GSP27moksop_u:38270": " dṛṣṭāni dharmasthānāni viśrāmyāmy adhunā sakhi //MU_6,96.30//",
    "GSP27moksop_u:38271": " ity akṣamālāṃ jvalane cikṣepoktvā śikhidhvajaḥ /",
    "GSP27moksop_u:38272": " kalpāntāgnāv iva vyomatārālīṃ pavano 'malām //MU_6,96.31//",
    "GSP27moksop_u:38273": " mayā naramṛgeṇa tvaṃ ciraṃ vanamṛgacyutam /",
    "GSP27moksop_u:38274": " abodhena dhṛtaṃ vṛttyā dayayeva mṛgājina //MU_6,96.32//",
    "GSP27moksop_u:38275": " idānīṃ gaccha sacchāya panthānas santu te śivāḥ /",
    "GSP27moksop_u:38276": " vahninā vyomatāṃ gaccha satāraṃ vyoma te samam //MU_6,96.33//",
    "GSP27moksop_u:38277": " unmocyāṅgāt karābhyāṃ ca dhṛtvā carma jahāv iti /",
    "GSP27moksop_u:38278": " nṛpo 'gnāv ambudaṃ vāto davavahnāv ivācalāt //MU_6,96.34//",
    "GSP27moksop_u:38279": " mayā dhṛtena bhavatā tvayā vāri dhṛtaṃ mama /",
    "GSP27moksop_u:38280": " sādho kamaṇḍalo samyakkṛte pratikṛtaṃ kṛtam //MU_6,96.35//",
    "GSP27moksop_u:38281": " sauhṛdasya manojñasya saujanyasya sthirasya ca /",
    "GSP27moksop_u:38282": " sādhutvasya ca sarvasya tvam ekaḥ paramāspadam //MU_6,96.36//",
    "GSP27moksop_u:38283": " yenaiva vahninā dehaṃ saṃśodhyābhyāgato 'si mām /",
    "GSP27moksop_u:38284": " tenaiva gaccha he mitra panthānas santu te śivāḥ //MU_6,96.37//",
    "GSP27moksop_u:38285": " ity uktvā śrotriyāyaiṣa kamaṇḍalum adāt tadā /",
    "GSP27moksop_u:38286": " agnaye mahate vāpi dātavyaṃ sādhu yad bhavet //MU_6,96.38//",
    "GSP27moksop_u:38287": " mūrkhasyeva matir gupte nityam eva vasasy adhaḥ /",
    "GSP27moksop_u:38288": " ucitā te gatiḥ keva bṛsike bhasmatāṃ vraja //MU_6,96.39//",
    "GSP27moksop_u:38289": " ity uktvādāya bṛsikām agnāv indhanavṛddhidām /",
    "GSP27moksop_u:38290": " śuddhyartham āsanārthaṃ cety agnau tatyāja bhāsure //MU_6,96.40//",
    "GSP27moksop_u:38291": " yat tyājyam acireṇaiva tyaktavyaṃ kila tat satā /",
    "GSP27moksop_u:38292": " upāyaḥ kriyate sadbhir upādeye mate sati //MU_6,96.41//",
    "GSP27moksop_u:38293": " śīghram agnāv idaṃ sarvaṃ bhāṇḍajālaṃ tyajāmy aham /",
    "GSP27moksop_u:38294": " ekavāraṃ dahann agnir dāhyaṃ bhavati tuṣṭaye //MU_6,96.42//",
    "GSP27moksop_u:38295": " sādho kriyopakaraṇa niṣkriyas tvāṃ tyajāmy aham /",
    "GSP27moksop_u:38296": " na khedas tv atra kartavyo 'nupayogyaṃ bibharti kaḥ //MU_6,96.43//",
    "GSP27moksop_u:38297": " ity uktavāñ jhagiti bhojanabhājanādyaṃ sarvaṃ juhāva vanavāsavilāsayogyam /",
    "GSP27moksop_u:38298": " tad bhāṇḍajālam anale samam eva rājā kalpāntatejasi jagaj jvalatīva kālaḥ //MU_6,96.44//",
    "GSP27moksop_u:38299": " sarvatyāgo nāma sargaḥ",
    "GSP27moksop_u:38300": " saptanavatitamas sargaḥ",
    "GSP27moksop_u:38301": " vasiṣṭhaḥ:",
    "GSP27moksop_u:38302": " athotthāya dadāhāsau śuṣkaṃ tat parṇamandiram /",
    "GSP27moksop_u:38303": " ajñena svena manasā vṛthā saṅkalpyakalpitam //MU_6,97.1//",
    "GSP27moksop_u:38304": " śiṣṭaṃ yat kiñcid abhavat tatra tat sa śikhidhvajaḥ /",
    "GSP27moksop_u:38305": " asaṃrabdhamanā maunī krameṇa samayā dhiyā //MU_6,97.2//",
    "GSP27moksop_u:38306": " dadāha dūre cikṣepa tatyāja ca babhañja ca /",
    "GSP27moksop_u:38307": " bhāṇḍajātaṃ svavasanabhojanādy api ruṣṭavat //MU_6,97.3//",
    "GSP27moksop_u:38308": " sa babhūvāśramas tasya dagdhanaṣṭanijasthitiḥ /",
    "GSP27moksop_u:38309": " vīrabhadrabaladhvastadakṣayajñāśramopamaḥ //MU_6,97.4//",
    "GSP27moksop_u:38310": " āśramāt te mṛgakhagās tyaktaromantham udyayuḥ /",
    "GSP27moksop_u:38311": " sāgnidāhāt puravarād bhītabhītā janā iva //MU_6,97.5//",
    "GSP27moksop_u:38312": " bhāṇḍajātaṃ dahaty agnau saha śuṣkendhanena tat /",
    "GSP27moksop_u:38313": " kevalākṛtir asnehas tuṣṭimān āha bhūpatiḥ //MU_6,97.6//",
    "GSP27moksop_u:38314": " śikhidhvajaḥ:",
    "GSP27moksop_u:38315": " aho nu cirakālena devaputra prabodhitaḥ /",
    "GSP27moksop_u:38316": " sampannaḥ kevalaś śuddhas sukhito bodhavān aham //MU_6,97.7//",
    "GSP27moksop_u:38317": " kiṃ nāma kila vastv etad bhavet sāṅkalpikakramam /",
    "GSP27moksop_u:38318": " yad bhāṇḍopaskarasthānasadanādyavalambanam //MU_6,97.8//",
    "GSP27moksop_u:38319": " yāvad yāvat prahīyante vibandhā bandhahetavaḥ /",
    "GSP27moksop_u:38320": " tāvat tāvat samāyāti paramāṃ nirvṛtiṃ manaḥ //MU_6,97.9//",
    "GSP27moksop_u:38321": " śāmyāmi parinirvāmi sukhito 'smi jayāmy aham /",
    "GSP27moksop_u:38322": " vibandhāḥ prakṣayaṃ yātās sarvatyāgo mayā kṛtaḥ //MU_6,97.10//",
    "GSP27moksop_u:38323": " digambaro diksadano diksakho 'yam ahaṃ sthitaḥ /",
    "GSP27moksop_u:38324": " devaputra mahātyāgāt kim anyad avaśiṣyate //MU_6,97.11//",
    "GSP27moksop_u:38325": " kumbhaḥ:",
    "GSP27moksop_u:38326": " sarvam eva na santyaktaṃ tvayā rājañ śikhidhvaja /",
    "GSP27moksop_u:38327": " sarvatyāgaparānandaṃ mā mudhābhinayīkuru //MU_6,97.12//",
    "GSP27moksop_u:38328": " tavāsty evāparityaktas sarvasmād bhāga uttamaḥ /",
    "GSP27moksop_u:38329": " yaṃ parityajya niśśeṣaṃ parām āyāsy aśokatām //MU_6,97.13//",
    "GSP27moksop_u:38330": " vasiṣṭhaḥ:",
    "GSP27moksop_u:38331": " iti śrutavatā tena kiñcit sañcintya bhūbhṛtā /",
    "GSP27moksop_u:38332": " idam uktaṃ mahābāho rāma rājīvalocana //MU_6,97.14//",
    "GSP27moksop_u:38333": " śikhidhvajaḥ:",
    "GSP27moksop_u:38334": " indriyavyālasaṅghāto raktamāṃsamayākṛtiḥ /",
    "GSP27moksop_u:38335": " śiṣyate sarvasantyāge deho me devatātmaja //MU_6,97.15//",
    "GSP27moksop_u:38336": " tad utthāya purassaṃsthabhṛgupātād avighnajāt /",
    "GSP27moksop_u:38337": " vināśātmakatāṃ nītvā sarvatyāgī bhavāmy aham //MU_6,97.16//",
    "GSP27moksop_u:38338": " vasiṣṭhaḥ:",
    "GSP27moksop_u:38339": " ity uktvā deham agrasthe śvabhre tyaktum asau javāt /",
    "GSP27moksop_u:38340": " karoti yāvad utthānaṃ tāvat kumbho 'bhyuvāca ha //MU_6,97.17//",
    "GSP27moksop_u:38341": " kumbhaḥ:",
    "GSP27moksop_u:38342": " rājan kim iti dehaṃ tvaṃ nirāgaskaṃ mahāvaṭe /",
    "GSP27moksop_u:38343": " tyajasy ajño hi vṛṣabhaḥ kupito hanti tarṇakam //MU_6,97.18//",
    "GSP27moksop_u:38344": " jaḍo varāko mūkātmā tapasvī dehako hy ayam /",
    "GSP27moksop_u:38345": " na kaścana tavaitasmai mā mudhaiva ruṣaṃ kuru //MU_6,97.19//",
    "GSP27moksop_u:38346": " ātmany evaiṣa mūḍhātmā dhyānavān iva tiṣṭhati /",
    "GSP27moksop_u:38347": " sañcālyate pareṇaiva taraṅgeṇeva kāṣṭhakam //MU_6,97.20//",
    "GSP27moksop_u:38348": " kṣobhayaty anya evainaṃ nigrahārho muhur balāt /",
    "GSP27moksop_u:38349": " tapasvinaṃ yathaikāntasaṃsthitaṃ mattataskaraḥ //MU_6,97.21//",
    "GSP27moksop_u:38350": " sukhaduḥkhānubhūtyā hi nāparādhi śarīrakam /",
    "GSP27moksop_u:38351": " nātmanaḥ phalapātāt sa spandair vṛkṣo 'parādhavān //MU_6,97.22//",
    "GSP27moksop_u:38352": " vātaḥ phalaśikhāpuṣpapātanaṃ kurute sphuran /",
    "GSP27moksop_u:38353": " taruṇā sādhunā sādhor aparāddhaṃ kim ātmanaḥ //MU_6,97.23//",
    "GSP27moksop_u:38354": " tyaktenāpi śarīreṇa kila tāmarasekṣaṇa /",
    "GSP27moksop_u:38355": " sarvatyāgo na te yāti niṣpattiṃ viṣamo hi saḥ //MU_6,97.24//",
    "GSP27moksop_u:38356": " bhṛgoḥ kevalam etat tvaṃ nirāgaskaṃ śarīrakam /",
    "GSP27moksop_u:38357": " mudhā kṣipasi no dehatyāgena tyāgitā bhavet //MU_6,97.25//",
    "GSP27moksop_u:38358": " yenāyaṃ kṣobhyate deho mattebheneva pādapaḥ /",
    "GSP27moksop_u:38359": " tat santyajasi cet pāpaṃ tan mahātyāgavān bhavān //MU_6,97.26//",
    "GSP27moksop_u:38360": " tasmiṃs tyakte bhavet tyaktaṃ sarvaṃ dehādi bhūpate /",
    "GSP27moksop_u:38361": " no cen nirdagdham apy etad bhūyo bhūyaḥ prarohati //MU_6,97.27//",
    "GSP27moksop_u:38362": " śikhidhvajaḥ:",
    "GSP27moksop_u:38363": " kenāyaṃ cālyate dehaḥ kiṃ bījaṃ janmakarmaṇām /",
    "GSP27moksop_u:38364": " kasmiṃs tyakte parityaktaṃ sarvaṃ bhavati sundara //MU_6,97.28//",
    "GSP27moksop_u:38365": " kumbhaḥ:",
    "GSP27moksop_u:38366": " sādho na dehatyāgena na rājyatyajanena ca /",
    "GSP27moksop_u:38367": " na coṭajādiploṣeṇa sarvatyāgo bhaven nṛṇām //MU_6,97.29//",
    "GSP27moksop_u:38368": " yat sarvaṃ sarvato yac ca tasmin sarvaikakāraṇe /",
    "GSP27moksop_u:38369": " sarvasmin samparityakte sarvatyāgaḥ kṛto bhavet //MU_6,97.30//",
    "GSP27moksop_u:38370": " śikhidhvajaḥ:",
    "GSP27moksop_u:38371": " sarvaṃ sarvagataṃ sārvaṃ heyaṃ tyājyaṃ ca sarvathā /",
    "GSP27moksop_u:38372": " sarvaṃ kim ucyate brūhi sarvatattvavidāṃ vara //MU_6,97.31//",
    "GSP27moksop_u:38373": " kumbhaḥ:",
    "GSP27moksop_u:38374": " sādho sarvakalādhāraṃ jīvaprāṇādināmakam /",
    "GSP27moksop_u:38375": " na jaḍaṃ nājaḍaṃ bhrāntaṃ cittaṃ sarvam iti smṛtam //MU_6,97.32//",
    "GSP27moksop_u:38376": " rājyāder atha dehāder āśramāder mahīpate /",
    "GSP27moksop_u:38377": " sarvasyaiva mano bījaṃ tarubījaṃ taror iva //MU_6,97.33//",
    "GSP27moksop_u:38378": " sarvasya bīje santyakte sarvaṃ tyaktaṃ bhavaty alam /",
    "GSP27moksop_u:38379": " sambhavāsambhavād bhūyas sarvatyāgo bhaved iti //MU_6,97.34//",
    "GSP27moksop_u:38380": " sarvaṃ dharmādy adharmādi rājyādi vipinādi ca /",
    "GSP27moksop_u:38381": " sacittasya paraṃ duḥkhaṃ niścittasya paraṃ sukham //MU_6,97.35//",
    "GSP27moksop_u:38382": " idaṃ vivartate sarvaṃ cittam eva jagattayā /",
    "GSP27moksop_u:38383": " dehādyākārajālena bījaṃ vṛkṣatayā yathā //MU_6,97.36//",
    "GSP27moksop_u:38384": " pādapaḥ pavaneneva bhūkampeneva parvataḥ /",
    "GSP27moksop_u:38385": " bhastrā bhastrāhinevāyaṃ dehaś cittena cālyate //MU_6,97.37//",
    "GSP27moksop_u:38386": " sarvabhūtopabhogyānāṃ jarāmaraṇajanmanām /",
    "GSP27moksop_u:38387": " mahāmaṇīnāṃ sudṛḍhaṃ cittaṃ viddhi samudgakam //MU_6,97.38//",
    "GSP27moksop_u:38388": " cittaṃ jīvo mano māyā prāṇaś cetyādibhir mune /",
    "GSP27moksop_u:38389": " kriyānurūpair abhidhāvyāpāraiś cittam ucyate //MU_6,97.39//",
    "GSP27moksop_u:38390": " cittaṃ sarvam iti prāhus tasmiṃs tyakte mahīpate /",
    "GSP27moksop_u:38391": " sarvādhivyādhisīmānte sarvatyāgaḥ kṛto bhavet //MU_6,97.40//",
    "GSP27moksop_u:38392": " cittatyāgaṃ vidus sarvatyāgaṃ tyāgavidāṃ vara /",
    "GSP27moksop_u:38393": " tasmin siddhe mahābāho satyaṃ kenāpi bhūyate //MU_6,97.41//",
    "GSP27moksop_u:38394": " citte tyakte layaṃ yāti dvaitam aikyaṃ ca sarvataḥ /",
    "GSP27moksop_u:38395": " kenacid bhūyate śāntaṃ svaccham ekam anāmayam //MU_6,97.42//",
    "GSP27moksop_u:38396": " asyāḥ kṣetraṃ viduś cittaṃ saṃsṛtes sasyasantateḥ /",
    "GSP27moksop_u:38397": " kṣetre tv akṣetratāṃ yāte śāleḥ ka iva sambhavaḥ //MU_6,97.43//",
    "GSP27moksop_u:38398": " cittam eva vicitrehaṃ bhāvābhāvavilāsinā /",
    "GSP27moksop_u:38399": " vivartate 'rthabhāvena jalam ūrmitayā yathā //MU_6,97.44//",
    "GSP27moksop_u:38400": " cittotsādanarūpeṇa sarvatyāgena bhūpate /",
    "GSP27moksop_u:38401": " sarvam āsādyate samyak sāmrājyeneva sarvadā //MU_6,97.45//",
    "GSP27moksop_u:38402": " sarvatyāgasya viṣayo yathaivānyo 'sti te tathā /",
    "GSP27moksop_u:38403": " tvam apy anyasya bhavasi tyāgin gṛhṇāsi cen nṛpa //MU_6,97.46//",
    "GSP27moksop_u:38404": " sūtraṃ muktāphaleneva jagajjālaṃ trikālagam /",
    "GSP27moksop_u:38405": " sarvam antaḥkṛtaṃ tena yena sarvaṃ samujjhitam //MU_6,97.47//",
    "GSP27moksop_u:38406": " yena sarvaṃ parityaktaṃ tasmiñ śūnye 'pi saṃsthitaṃ /",
    "GSP27moksop_u:38407": " jagat sarvaṃ trikālasthaṃ tantur muktāphale yathā //MU_6,97.48//",
    "GSP27moksop_u:38408": " sasneheneva dīpena tena sarvaṃ prakāśitam /",
    "GSP27moksop_u:38409": " sthitas sarvaṃ parityajya yaś śānto 'snehadīpavat //MU_6,97.49//",
    "GSP27moksop_u:38410": " asneheneva dīpena yena sarvaṃ tirohitam /",
    "GSP27moksop_u:38411": " sa rājate prakāśātmā samas sasnehadīpavat //MU_6,97.50//",
    "GSP27moksop_u:38412": " samastavastuniṣkāse yathā kham avaśiṣyate /",
    "GSP27moksop_u:38413": " sarvatyāge kṛte tādṛg vijñānam avaśiṣyate //MU_6,97.51//",
    "GSP27moksop_u:38414": " samastavastūdāso hi yathā khaṃ netaran nṛpa /",
    "GSP27moksop_u:38415": " sarvasantyāga evāṅga tathā nirvāṇam ucyate //MU_6,97.52//",
    "GSP27moksop_u:38416": " sarvatyāgo hi śūnyātmāpy āśrayas sarvasampadām /",
    "GSP27moksop_u:38417": " anantānām udārāṇāṃ kham ivedaṃ divaukasām //MU_6,97.53//",
    "GSP27moksop_u:38418": " sarvatyāgarasāpānāj jarāmaraṇabhītayaḥ /",
    "GSP27moksop_u:38419": " na kāścana prabādhante khasyeva malalekhikāḥ //MU_6,97.54//",
    "GSP27moksop_u:38420": " sarvatyāgo mahattvasya kāraṇaṃ nirmaladyuteḥ /",
    "GSP27moksop_u:38421": " sarvaṃ tyajati khaṃ yasmāt tasmāc chuddhaṃ sthiraṃ bṛhat //MU_6,97.55//",
    "GSP27moksop_u:38422": " sarvatyāgaḥ parānando duḥkham anyat sudāruṇam /",
    "GSP27moksop_u:38423": " ity om ity urarīkṛtya yad icchasi tad ācara //MU_6,97.56//",
    "GSP27moksop_u:38424": " sarvaṃ tyajati yas tasya sarvam evopatiṣṭhate /",
    "GSP27moksop_u:38425": " yathaivāmbu viśaty agnau tathaivāyāti vāridhau //MU_6,97.57//",
    "GSP27moksop_u:38426": " sarvatyāgāntar evāsti jñānam ātmaprasādakam /",
    "GSP27moksop_u:38427": " yac chūnyaṃ kila bhāṇḍasya tatra ratnādi tiṣṭhati //MU_6,97.58//",
    "GSP27moksop_u:38428": " sarvatyāgavaśād eva hatakāle kalāv api /",
    "GSP27moksop_u:38429": " śākyena vigatāśaṅkaṃ muninā meruvat sthitam //MU_6,97.59//",
    "GSP27moksop_u:38430": " sarvatyāgo mahārāja sarvasampatsamāśrayaḥ /",
    "GSP27moksop_u:38431": " na gṛhṇāti hi yaḥ kaścit sarvaṃ tasmai pradīyate //MU_6,97.60//",
    "GSP27moksop_u:38432": " kṛtvā sarvaparityāgaṃ śāntas svaccho viyatsamaḥ /",
    "GSP27moksop_u:38433": " somyo bhavasi yadrūpas tadrūpo bhava bhūpate //MU_6,97.61//",
    "GSP27moksop_u:38434": " sarvaṃ parityajya mahānubhāva tyajasy alaṃ yena ca tad vihāya /",
    "GSP27moksop_u:38435": " tyāgaṃ ca sādānam alaṃ vimucya vimuktarūpo bhava bhūmipāla //MU_6,97.62//",
    "GSP27moksop_u:38436": " śikhidhvajabodhanaṃ nāma sargaḥ",
    "GSP27moksop_u:38437": " aṣṭanavatitamas sargaḥ",
    "GSP27moksop_u:38438": " vasiṣṭhaḥ:",
    "GSP27moksop_u:38439": " evaṃ vadati vai kumbhe cittatyāgaṃ muhur muhuḥ /",
    "GSP27moksop_u:38440": " antar vicārayan somyo rājā vacanam abravīt //MU_6,98.1//",
    "GSP27moksop_u:38441": " śikhidhvajaḥ:",
    "GSP27moksop_u:38442": " hṛdayākāśavihago hṛdayadrumamarkaṭaḥ /",
    "GSP27moksop_u:38443": " bhūyo bhūyo nirastaṃ hi samāyāty eva māṃ manaḥ //MU_6,98.2//",
    "GSP27moksop_u:38444": " jānāmi naitad ādātuṃ matsyaṃ bāla ivākulam /",
    "GSP27moksop_u:38445": " tyāgam asya na jānāmi citram andha ivottamam //MU_6,98.3//",
    "GSP27moksop_u:38446": " cittasyādau svarūpaṃ me yathāvad bhagavan vada /",
    "GSP27moksop_u:38447": " tataś cittaparityāgaṃ yathāvad bhagavan vada //MU_6,98.4//",
    "GSP27moksop_u:38448": " kumbhaḥ:",
    "GSP27moksop_u:38449": " vāsanaiva mahārāja svarūpaṃ viddhi cetasaḥ /",
    "GSP27moksop_u:38450": " cittaśabdas tu paryāyo vāsanāyā udāhṛtaḥ //MU_6,98.5//",
    "GSP27moksop_u:38451": " tyāgas tv asyātisukaras susādhas spandanād api /",
    "GSP27moksop_u:38452": " ratād apy adhikānandaḥ kusumād api sundaraḥ //MU_6,98.6//",
    "GSP27moksop_u:38453": " mūrkhasya tu manastyāgo nūnaṃ dussādhatāṃ gataḥ /",
    "GSP27moksop_u:38454": " pukkasasyeva sāmrājyaṃ tṛṇasyeva sumerutā //MU_6,98.7//",
    "GSP27moksop_u:38455": " śikhidhvajaḥ:",
    "GSP27moksop_u:38456": " svarūpaṃ vedmi cittasya vāsanāmayam ākulam /",
    "GSP27moksop_u:38457": " tyāgo 'sya manye dussādho vajranirdalanād api //MU_6,98.8//",
    "GSP27moksop_u:38458": " saṃsṛtyāmodapuṣpasya duḥkhatailatilasya ca /",
    "GSP27moksop_u:38459": " jagadvālamṛṇālasya mohamārutakhasya ca //MU_6,98.9//",
    "GSP27moksop_u:38460": " śarīrayantravāhasya hṛtpadmabhramarasya ca /",
    "GSP27moksop_u:38461": " ayatnāc cetasas tyāgo yathā bhavati tad vada //MU_6,98.10//",
    "GSP27moksop_u:38462": " kumbhaḥ:",
    "GSP27moksop_u:38463": " sarvanāśo 'sya yas sādho cetasas saṃsṛtikṣayaḥ /",
    "GSP27moksop_u:38464": " sa eva cittasantyāga ity uktaṃ dīrghadarśibhiḥ //MU_6,98.11//",
    "GSP27moksop_u:38465": " śikhidhvajaḥ:",
    "GSP27moksop_u:38466": " cittatyāgād ahaṃ manye cittanāśas svasiddhaye /",
    "GSP27moksop_u:38467": " abhāvaś cetaso vyādheḥ katham asyānubhūyate //MU_6,98.12//",
    "GSP27moksop_u:38468": " kumbhaḥ:",
    "GSP27moksop_u:38469": " ahambījadrumaṃ cittaṃ saśākhāphalapallavam /",
    "GSP27moksop_u:38470": " unmūlaya samūlaṃ tvam ākāśaviśado bhavan //MU_6,98.13//",
    "GSP27moksop_u:38471": " śikhidhvajaḥ:",
    "GSP27moksop_u:38472": " cetasaḥ kiṃ mune mūlaṃ ko 'ṅkuraḥ kaś ca sambhavaḥ /",
    "GSP27moksop_u:38473": " kāś śākhāḥ ke ca vā skandhāḥ katham unmūlyate ca tat //MU_6,98.14//",
    "GSP27moksop_u:38474": " kumbhaḥ:",
    "GSP27moksop_u:38475": " ahamarthodayo yo 'yaṃ cidātmā vedanātmakaḥ /",
    "GSP27moksop_u:38476": " etac cittadrumasyāsya viddhi bījaṃ jagadgatam //MU_6,98.15//",
    "GSP27moksop_u:38477": " ahambhāvātmakaṃ vittvaṃ cittabījam udāhṛtam /",
    "GSP27moksop_u:38478": " paramātmapadakṣetraṃ netraṃ māyāmayasya tat //MU_6,98.16//",
    "GSP27moksop_u:38479": " etasmāt prathamodbhinnād yo 'ṅkuro 'nubhavākṛtiḥ /",
    "GSP27moksop_u:38480": " niścayātmā nirākāro buddhir ity eva socyate //MU_6,98.17//",
    "GSP27moksop_u:38481": " asya buddhyabhidhānasya yāṅkurasya prapīnatā /",
    "GSP27moksop_u:38482": " saṅkalparūpiṇī tasyāś cittaṃ nāma mano 'bhidhā //MU_6,98.18//",
    "GSP27moksop_u:38483": " jīvo mithyopalambhātmā śūnyātmāpy upalopamaḥ /",
    "GSP27moksop_u:38484": " stambhaḥ kāyo 'yam etasya snāyvasthirasarañjitaḥ //MU_6,98.19//",
    "GSP27moksop_u:38485": " deśād deśāntare dūre deśakālavido 'sya yāḥ /",
    "GSP27moksop_u:38486": " śākhās tāś cittavṛkṣasya dīrghā dūratarās tatāḥ //MU_6,98.20//",
    "GSP27moksop_u:38487": " indriyāṇy atha bhogāś ca bhāvābhāvamayormayaḥ /",
    "GSP27moksop_u:38488": " viṭapaughā mahānto 'sya śubhāśubhaphalākulāḥ //MU_6,98.21//",
    "GSP27moksop_u:38489": " īdṛśasyāsya cittasya durvṛkṣasya pratikṣaṇam /",
    "GSP27moksop_u:38490": " śākhāvilavanaṃ kurvan mūlakāṣe bharaṃ kuru //MU_6,98.22//",
    "GSP27moksop_u:38491": " śikhidhvajaḥ:",
    "GSP27moksop_u:38492": " cittadrumasya śākhādeḥ kurvāṇo 'haṃ vikartanam /",
    "GSP27moksop_u:38493": " kathaṃ karomi mūlasya niśśeṣaṃ kaṣaṇaṃ mune //MU_6,98.23//",
    "GSP27moksop_u:38494": " kumbhaḥ:",
    "GSP27moksop_u:38495": " vāsanā vividhāś śākhāḥ phalaskandhādinānvitāḥ /",
    "GSP27moksop_u:38496": " abhāvitā bhavanty antar lūnās saṃvidbalena te //MU_6,98.24//",
    "GSP27moksop_u:38497": " asaṃsaktamanā maunī śāntavādavicāraṇaḥ /",
    "GSP27moksop_u:38498": " samprāptakārī yas so 'ntar lūnacittalato bhavet //MU_6,98.25//",
    "GSP27moksop_u:38499": " cittadrumalatājālaṃ pauruṣeṇa vikartayan /",
    "GSP27moksop_u:38500": " yas tiṣṭhati sa mūlasya yogyo nikaṣaṇe bhavet //MU_6,98.26//",
    "GSP27moksop_u:38501": " gauṇaṃ śākhāvilavanaṃ mukhyaṃ mūlavikartanam /",
    "GSP27moksop_u:38502": " cittavṛkṣasya tena tvaṃ mūlakāṣaparo bhava //MU_6,98.27//",
    "GSP27moksop_u:38503": " mukhyatvena mahābuddhe mūladāham alaṃ kuru /",
    "GSP27moksop_u:38504": " cittakaṇṭakaṣaṇḍasya bhavaty evam acittatā //MU_6,98.28//",
    "GSP27moksop_u:38505": " śikhidhvajaḥ:",
    "GSP27moksop_u:38506": " ahambhāvātmanaś cittadrumabījasya he mune /",
    "GSP27moksop_u:38507": " ko 'nalo dāhyadahanasamartho 'rthakaro bhavet //MU_6,98.29//",
    "GSP27moksop_u:38508": " kumbhaḥ:",
    "GSP27moksop_u:38509": " rājan svātmavicāro 'yaṃ ko 'haṃ syām iti rūpadhṛt /",
    "GSP27moksop_u:38510": " cittadurdrumabījasya dahane dahanas smṛtaḥ //MU_6,98.30//",
    "GSP27moksop_u:38511": " śikhidhvajaḥ:",
    "GSP27moksop_u:38512": " mune mayā mahābuddhyā bahuśaḥ pravicāritam /",
    "GSP27moksop_u:38513": " yāvan nāhaṃ jagan norvī na ca maṇḍalamaṇḍalam //MU_6,98.31//",
    "GSP27moksop_u:38514": " nādres taṭaṃ na vipinaṃ na parṇasadanādi vā /",
    "GSP27moksop_u:38515": " jaḍatvān na ca dehādi na māṃsāsthyasṛgādi ca //MU_6,98.32//",
    "GSP27moksop_u:38516": " karmendriyāṇy api na ca na ca buddhīndriyāṇi ca /",
    "GSP27moksop_u:38517": " na mano nāpi ca matir nāhambhāvaś ca jāḍyataḥ //MU_6,98.33//",
    "GSP27moksop_u:38518": " kaṭakatvaṃ yathā hemni tathāhantvaṃ cidātmani /",
    "GSP27moksop_u:38519": " jaḍaṃ tv asadrūpatayā tena tan nāsmi he mune //MU_6,98.34//",
    "GSP27moksop_u:38520": " sanniveśaviśeṣātmaśabdārthādi pare pade /",
    "GSP27moksop_u:38521": " vidyate nātyanantatvān nabhasīva mahādrumaḥ //MU_6,98.35//",
    "GSP27moksop_u:38522": " jānann apīti bhagavann ahantvamalamārjanam /",
    "GSP27moksop_u:38523": " antar yadā na jānāmi tena tapye mahāmune //MU_6,98.36//",
    "GSP27moksop_u:38524": " kumbhaḥ:",
    "GSP27moksop_u:38525": " etāvanmātrakaṃ vṛndaṃ yadi na tvaṃ mahīpate /",
    "GSP27moksop_u:38526": " jaḍatvāt tan mahābuddhe yo 'si taṃ vada me navam //MU_6,98.37//",
    "GSP27moksop_u:38527": " śikhidhvajaḥ:",
    "GSP27moksop_u:38528": " cinmātram aham acchātmavedanaṃ viduṣāṃ vara /",
    "GSP27moksop_u:38529": " yatra bhāvās svadanty ete nirmīyante ca yena vā //MU_6,98.38//",
    "GSP27moksop_u:38530": " evaṃrūpasya me lagnaṃ nūnaṃ malam akāraṇam /",
    "GSP27moksop_u:38531": " sakāraṇaṃ cāham iti yat tat tyaktuṃ na vedmy aham //MU_6,98.39//",
    "GSP27moksop_u:38532": " asad etad anātmīyaṃ pramārṣṭuṃ malam ātmanaḥ /",
    "GSP27moksop_u:38533": " mune yadā na śakto 'smi tena tapye sudāruṇam //MU_6,98.40//",
    "GSP27moksop_u:38534": " kumbhaḥ:",
    "GSP27moksop_u:38535": " brūhi kiṃ tan mahābāho lagnaṃ tava malaṃ mahat /",
    "GSP27moksop_u:38536": " sthito 'si yena saṃsārī satā vāpy asatātha vā //MU_6,98.41//",
    "GSP27moksop_u:38537": " śikhidhvajaḥ:",
    "GSP27moksop_u:38538": " cittadrumasya yad bījam ahambhāvas sa me malam /",
    "GSP27moksop_u:38539": " tac ca tyaktuṃ na jānāmi tyaktaṃ tyaktam upaiti mām //MU_6,98.42//",
    "GSP27moksop_u:38540": " kumbhaḥ:",
    "GSP27moksop_u:38541": " kāraṇāj jāyate kāryaṃ yat tat sarvatra sad bhavet /",
    "GSP27moksop_u:38542": " anyat tv asad dvicandrābhaṃ dṛṣṭam eva na vidyate //MU_6,98.43//",
    "GSP27moksop_u:38543": " kāraṇāj jāyate kāryam ahambhāvātmakaṃ tataḥ /",
    "GSP27moksop_u:38544": " itikāraṇam anviṣya kathayāśu mamātmanā //MU_6,98.44//",
    "GSP27moksop_u:38545": " śikhidhvajaḥ:",
    "GSP27moksop_u:38546": " mune 'ham iti doṣasya vedanaṃ vedmi kāraṇam /",
    "GSP27moksop_u:38547": " tad yathopaśamaṃ yāti tan me vada munīśvara //MU_6,98.45//",
    "GSP27moksop_u:38548": " citaś cetyonmukhatvena duḥkhāyāham iti sthitaḥ /",
    "GSP27moksop_u:38549": " cetyopaśamanaṃ brūhi mune tadupaśāntaye //MU_6,98.46//",
    "GSP27moksop_u:38550": " kumbhaḥ:",
    "GSP27moksop_u:38551": " kāraṇaṃ kāraṇajño 'si vedanasya vadāśu me /",
    "GSP27moksop_u:38552": " tatas tvāṃ bodhayiṣyāmi kāraṇākāraṇakramam //MU_6,98.47//",
    "GSP27moksop_u:38553": " vedyavedanarūpasya cetyasañcetanasya ca /",
    "GSP27moksop_u:38554": " akāraṇaṃ kāraṇatāṃ yad gataṃ tava tad vada //MU_6,98.48//",
    "GSP27moksop_u:38555": " śikhidhvajaḥ:",
    "GSP27moksop_u:38556": " cetyacetanarūpasya vedyasaṃvedanākṛteḥ /",
    "GSP27moksop_u:38557": " iyaṃ padārthasatteha dehādyā kāraṇaṃ mune //MU_6,98.49//",
    "GSP27moksop_u:38558": " śarīrāditayodeti vedanaṃ vastusattayā /",
    "GSP27moksop_u:38559": " asatyābhāsayā spando yathā pavanalekhayā //MU_6,98.50//",
    "GSP27moksop_u:38560": " asattāṃ vastusattāyā nāvagacchāmy ahaṃ yayā /",
    "GSP27moksop_u:38561": " ahantvavedanaṃ cittabījaṃ samupaśāmyati //MU_6,98.51//",
    "GSP27moksop_u:38562": " kumbhaḥ:",
    "GSP27moksop_u:38563": " vidyate yadi dehādivastusattā tad asti te /",
    "GSP27moksop_u:38564": " abhāvād dehasattādeḥ kiṃniṣṭhaṃ tava vedanam //MU_6,98.52//",
    "GSP27moksop_u:38565": " śikhidhvajaḥ:",
    "GSP27moksop_u:38566": " yasyopalabhyate kiñcit svarūpaṃ kalanātmakam /",
    "GSP27moksop_u:38567": " asadrūpaṃ kathaṃ tat syāt prakāśas syāt kathaṃ tamaḥ //MU_6,98.53//",
    "GSP27moksop_u:38568": " hastapādādisaṃyuktaḥ kriyāphalavilāsavān /",
    "GSP27moksop_u:38569": " sadānubhūyamāno 'pi deho nāsti kathaṃ mune //MU_6,98.54//",
    "GSP27moksop_u:38570": " kumbhaḥ:",
    "GSP27moksop_u:38571": " kāraṇaṃ yasya kāryasya bhūmipāla na vidyate /",
    "GSP27moksop_u:38572": " vidyate neha tat kāryaṃ tatsaṃvittis tu vibhramaḥ //MU_6,98.55//",
    "GSP27moksop_u:38573": " kāraṇena vinā kāryaṃ vidyate na kadācana /",
    "GSP27moksop_u:38574": " vidyate yasya no bījaṃ tad dravyaṃ kveva jāyate //MU_6,98.56//",
    "GSP27moksop_u:38575": " akāranaṃ tu yat kāryaṃ sad ivāgre 'nubhūyate /",
    "GSP27moksop_u:38576": " tad draṣṭur vibhramaṃ viddhi mṛgatṛṣṇājalopamam //MU_6,98.57//",
    "GSP27moksop_u:38577": " avidyamānam eva tvaṃ viddhi mithyābhramoditam /",
    "GSP27moksop_u:38578": " nātiyatnavatāpy etan mṛgatṛṣṇāmbu labhyate //MU_6,98.58//",
    "GSP27moksop_u:38579": " asato dvīndubimbāder na yuktaṃ kāraṇekṣaṇam /",
    "GSP27moksop_u:38580": " vandhyātanayasarvāṅgamaṇḍanaṃ kasya rājate //MU_6,98.59//",
    "GSP27moksop_u:38581": " kāraṇena vinā kāryaṃ śarīrādy asthipañjaram /",
    "GSP27moksop_u:38582": " avidyamānam evedaṃ viddhy asambhavato nṛpa //MU_6,98.60//",
    "GSP27moksop_u:38583": " śikhidhvajaḥ:",
    "GSP27moksop_u:38584": " hastapādādiyuktasya śarīrasya munīśvara /",
    "GSP27moksop_u:38585": " nityam ālakṣyamāṇasya pitā kasmān na kāraṇam //MU_6,98.61//",
    "GSP27moksop_u:38586": " kumbhaḥ:",
    "GSP27moksop_u:38587": " kāraṇābhāvato rājan pitā nāma na vidyate /",
    "GSP27moksop_u:38588": " asato yat tu sañjātam asad eva tad ucyate //MU_6,98.62//",
    "GSP27moksop_u:38589": " padārthānāṃ ca kāryāṇāṃ kāraṇaṃ bījam ucyate /",
    "GSP27moksop_u:38590": " sambhavaty aṅga jagati na bījena vināṅkuraḥ //MU_6,98.63//",
    "GSP27moksop_u:38591": " tasmān na kāraṇaṃ yasya kāryasyehopapadyate /",
    "GSP27moksop_u:38592": " bījābhāve hi tan nāsti tatsaṃvittis tu vibhramaḥ //MU_6,98.64//",
    "GSP27moksop_u:38593": " avaśyam eva yan nāsti nirbījaṃ tan matibhramaḥ /",
    "GSP27moksop_u:38594": " dvīndutvamarubhūmyambuvandhyāputradṛśā samaḥ //MU_6,98.65//",
    "GSP27moksop_u:38595": " śikhidhvajaḥ:",
    "GSP27moksop_u:38596": " pitāmahānāṃ putrāṇāṃ pitṝṇāṃ ca jagattraye /",
    "GSP27moksop_u:38597": " ādyaḥ pitāmahaḥ kasmāt pūrvotpanno na kāraṇam //MU_6,98.66//",
    "GSP27moksop_u:38598": " kumbhaḥ:",
    "GSP27moksop_u:38599": " ādyaḥ pitāmaho yas syāt so 'pi nāsty eva bhūpate /",
    "GSP27moksop_u:38600": " kāraṇābhāvato nityaṃ yadā kāryaṃ na kasyacit //MU_6,98.67//",
    "GSP27moksop_u:38601": " kāraṇasya svabījasya nityābhāvāt pitāmahaḥ /",
    "GSP27moksop_u:38602": " ādyas san dṛśyamāno 'pi bhramād anyo na vidyate //MU_6,98.68//",
    "GSP27moksop_u:38603": " mṛgatṛṣṇāmbuvad bhrāntirūpa evāvabhāsate /",
    "GSP27moksop_u:38604": " pitāmaho 'rthakāritvam api tv asya bhramātmakam //MU_6,98.69//",
    "GSP27moksop_u:38605": " pitāmahāder etasya mithyāpratyayatas tv iti /",
    "GSP27moksop_u:38606": " ghanatā tu nivṛttaiva mārjayiṣyāmy athetarat //MU_6,98.70//",
    "GSP27moksop_u:38607": " tasmāc cidātmakatayātmani cinnabho yan nityaṃ svayaṃ kacati cāru tad eṣa devaḥ /",
    "GSP27moksop_u:38608": " tenaiva padmaja iti svayam ātmanātmā proktaḥ kharūpa iti śāntam idaṃ samastam //MU_6,98.71//",
    "GSP27moksop_u:38609": " śikhidhvajāvabodhanaṃ nāma sargaḥ",
    "GSP27moksop_u:38610": " ekonaśatatamas sargaḥ",
    "GSP27moksop_u:38611": " śikhidhvajaḥ:",
    "GSP27moksop_u:38612": " ābrahmastambaparyantaṃ yady ayaṃ bhāsate bhramaḥ /",
    "GSP27moksop_u:38613": " arthakriyāsamarthaś ca tat sthitaṃ duḥkhakāraṇam //MU_6,99.1//",
    "GSP27moksop_u:38614": " kumbhaḥ:",
    "GSP27moksop_u:38615": " evaṃ jagadbhramasyāsya tānavaṃ tāvad āgatam /",
    "GSP27moksop_u:38616": " śilībhūtasya śītena salilasyeva sūṣmaṇā //MU_6,99.2//",
    "GSP27moksop_u:38617": " ajñānaṃ śithilībhūtam eva naṣṭaṃ vidur budhāḥ /",
    "GSP27moksop_u:38618": " na nāśena vinodeti pūrvasaṃsthānavicyutiḥ //MU_6,99.3//",
    "GSP27moksop_u:38619": " tanutvaṃ sargabodhasya yat tad eva hi kāraṇam /",
    "GSP27moksop_u:38620": " sargopaśamasampatteḥ pratipatteḥ pare pade //MU_6,99.4//",
    "GSP27moksop_u:38621": " tānavaṃ dṛśyate yasya tasyānukramatas svayam /",
    "GSP27moksop_u:38622": " pūrvasaṃsthānavigamāt praśamo 'py upapadyate //MU_6,99.5//",
    "GSP27moksop_u:38623": " anenaiva krameṇainaṃ tvam ādipuruṣaṃ nṛpa /",
    "GSP27moksop_u:38624": " bhramākārodayaṃ viddhi mṛgatṛṣṇāmbv ivoditam //MU_6,99.6//",
    "GSP27moksop_u:38625": " eṣā pitāmahābhāve 'py asatī bhūtasantatiḥ /",
    "GSP27moksop_u:38626": " na kadācana tat siddhaṃ yad asiddhena sādhyate //MU_6,99.7//",
    "GSP27moksop_u:38627": " ayaṃ bhūtopalambho hi mṛgatṛṣṇāmbv ivoditaḥ /",
    "GSP27moksop_u:38628": " vicārād vilayaṃ yāti śuktau rajatadhīr iva //MU_6,99.8//",
    "GSP27moksop_u:38629": " kāraṇābhāvataḥ kāryam abhūtvā bhavatīti yat /",
    "GSP27moksop_u:38630": " mithyājñānād ṛte tasya na rūpam upapadyate //MU_6,99.9//",
    "GSP27moksop_u:38631": " mithyādṛṣṭiḥ prekṣitā ca na kadācana vidyate /",
    "GSP27moksop_u:38632": " mṛgatṛṣṇāmbhasā kena ghaṭakāḥ paripūritāḥ //MU_6,99.10//",
    "GSP27moksop_u:38633": " śikhidhvajaḥ:",
    "GSP27moksop_u:38634": " sraṣṭur ādyasya paramaṃ brahma kasmān na kāraṇam /",
    "GSP27moksop_u:38635": " anantam ajam avyaktam īśvaraṃ śāntam acyutam //MU_6,99.11//",
    "GSP27moksop_u:38636": " kumbhaḥ:",
    "GSP27moksop_u:38637": " hetutvābhāvato brahma kāryatvābhāvatas tataḥ /",
    "GSP27moksop_u:38638": " advaitaikyāvikārātma na kāryaṃ na ca kāraṇam //MU_6,99.12//",
    "GSP27moksop_u:38639": " akartṛkarmakaraṇam akāraṇam abījakam /",
    "GSP27moksop_u:38640": " apratarkyam avijñeyaṃ brahma kartṛ kathaṃ bhavet //MU_6,99.13//",
    "GSP27moksop_u:38641": " akāraṇatvāt kāryatvarahitaṃ tad yadā bhavet /",
    "GSP27moksop_u:38642": " advaitaikyam anādyantaṃ tadā tadupalambhanam //MU_6,99.14//",
    "GSP27moksop_u:38643": " apratarkyam avijñeyaṃ yac chivaṃ śāntam avyayam /",
    "GSP27moksop_u:38644": " tat kathaṃ kasya keneva kartṛ bhoktṛ kadā bhavet //MU_6,99.15//",
    "GSP27moksop_u:38645": " ato nedaṃ kṛtaṃ kiñcij jagadādi na vidyate /",
    "GSP27moksop_u:38646": " na kartāsti na bhoktāsti sarvaṃ śāntam ajaṃ śivam //MU_6,99.16//",
    "GSP27moksop_u:38647": " kāraṇābhāvataḥ kāryaṃ na kasyacid idaṃ jagat /",
    "GSP27moksop_u:38648": " akāryatvāc ca nāsty etat sarga itthaṃ na vidyate //MU_6,99.17//",
    "GSP27moksop_u:38649": " yadā na kasyacit kāryaṃ kāraṇasya jagat tadā /",
    "GSP27moksop_u:38650": " padārthābhāvasaṃsiddhis tatsiddhau kasya vedanam //MU_6,99.18//",
    "GSP27moksop_u:38651": " evaṃ tu vedanābhāve nāsty ahantvasya kāraṇam /",
    "GSP27moksop_u:38652": " ataś śuddho 'si mukto 'si kevoktir bandhamokṣayoḥ //MU_6,99.19//",
    "GSP27moksop_u:38653": " śikhidhvajaḥ:",
    "GSP27moksop_u:38654": " āṃ prabuddho 'smi bhagavan yuktam uktaṃ tvayottamam /",
    "GSP27moksop_u:38655": " kāraṇābhāvataḥ kartṛ neha brahmeti vedmy aham //MU_6,99.20//",
    "GSP27moksop_u:38656": " kartrabhāvāj jagan nāsti tena nāsti padārthadṛk /",
    "GSP27moksop_u:38657": " nātaś cittādi tadbījaṃ nāto 'hantādi kiñcana //MU_6,99.21//",
    "GSP27moksop_u:38658": " evaṃ sthite viśuddho 'smi vibuddho 'smi na cāsmi ca /",
    "GSP27moksop_u:38659": " namo mahyaṃ paraṃ naumi nakiñcid api bodhataḥ //MU_6,99.22//",
    "GSP27moksop_u:38660": " padārthavedanaṃ mithyaivāsad evāvabhāsate /",
    "GSP27moksop_u:38661": " ahamādy alam etena śāntam āse khakośavat //MU_6,99.23//",
    "GSP27moksop_u:38662": " jagatpadārthapravibhāgadṛṣṭis sadeśadikkālakalākriyaughā /",
    "GSP27moksop_u:38663": " aho nu kālena cireṇa śāntā brahmaiva vā nūnam avasthiteti //MU_6,99.24//",
    "GSP27moksop_u:38664": " śāmyāmi nirvāmi paraṃ sthito 'smi na yāmi nodemi na cāstam emi /",
    "GSP27moksop_u:38665": " tiṣṭhāmy aniṣṭhaṃ ca yathāsthitātmā śivaṃ śubhaṃ pāvanamaunam asmi //MU_6,99.25//",
    "GSP27moksop_u:38666": " śikhidhvajaviśrāntir nāma sargaḥ",
    "GSP27moksop_u:38667": " śatatamas sargaḥ",
    "GSP27moksop_u:38668": " vasiṣṭhaḥ:",
    "GSP27moksop_u:38669": " iti brahmaṇi viśrāntim avāpya sa śikhidhvajaḥ /",
    "GSP27moksop_u:38670": " muhūrtam āsīt saṃśāntamanā nirvāṇadīpavat //MU_6,100.1//",
    "GSP27moksop_u:38671": " nirvikalpasamādhānapariṇatyāstam īyivān /",
    "GSP27moksop_u:38672": " svalīlayeti kumbhena sa jhagity eva bodhitaḥ //MU_6,100.2//",
    "GSP27moksop_u:38673": " kumbhaḥ:",
    "GSP27moksop_u:38674": " rājann ajñānanidrātaḥ prabuddho 'si śivas sthitaḥ /",
    "GSP27moksop_u:38675": " kāryaṃ nāstamayeneto na cānastamayena te //MU_6,100.3//",
    "GSP27moksop_u:38676": " sakṛd eva vibhātātmā tiṣṭhāniṣṭhapadātmakaḥ /",
    "GSP27moksop_u:38677": " kalākalananirmukto jīvanmukto 'ṅga sāmpratam //MU_6,100.4//",
    "GSP27moksop_u:38678": " vasiṣṭhaḥ:",
    "GSP27moksop_u:38679": " kumbhena bodhitas tv evaṃ sa babhūva prabodhavān /",
    "GSP27moksop_u:38680": " vinirgato rarājoccair mahāmohasamudgakāt //MU_6,100.5//",
    "GSP27moksop_u:38681": " viśrāntadhīḥ kṣaṇenaiva paśyan dṛśyasya vastunaḥ /",
    "GSP27moksop_u:38682": " asattām eva muktātmā līlayā samuvāca ha //MU_6,100.6//",
    "GSP27moksop_u:38683": " śikhidhvajaḥ:",
    "GSP27moksop_u:38684": " jñātaprāyam apīdaṃ tu yat pṛcchāmi tad ucyatām /",
    "GSP27moksop_u:38685": " bhūyo nipuṇabodhāya mama mānada mohahan //MU_6,100.7//",
    "GSP27moksop_u:38686": " śive śānte nirābhāse pare 'nullaṅghitātmani /",
    "GSP27moksop_u:38687": " draṣṭṛdarśanadṛśyākhyo viśvātmā pratyayaḥ kutaḥ //MU_6,100.8//",
    "GSP27moksop_u:38688": " kumbhaḥ:",
    "GSP27moksop_u:38689": " sādhu pṛṣṭaṃ mahārāja rājase bodhabhāsvatā /",
    "GSP27moksop_u:38690": " etad eva hi te śiṣṭaṃ jñatāyās tad idaṃ śṛṇu //MU_6,100.9//",
    "GSP27moksop_u:38691": " yad idaṃ dṛśyate kiñcij jagat sthāvarajaṅgamam /",
    "GSP27moksop_u:38692": " sarvaṃ sarvaprakārāḍhyaṃ kalpānte tat praṇaśyati //MU_6,100.10//",
    "GSP27moksop_u:38693": " tatas stimitagambhīraṃ na tejo na tamas tatam /",
    "GSP27moksop_u:38694": " mahākalpavilāsānte sat sāram avaśiṣyate //MU_6,100.11//",
    "GSP27moksop_u:38695": " cinmātram amalaṃ kāntam ābhātam amalaṃ nabhaḥ /",
    "GSP27moksop_u:38696": " samastakalanonmuktaṃ yuktaṃ paramayā śriyā //MU_6,100.12//",
    "GSP27moksop_u:38697": " yad ekoditam atyacchaṃ śāntam ātatam ujjvalaṃ /",
    "GSP27moksop_u:38698": " paramātmātmakaṃ tejas stimitaṃ jñaptimātrakam //MU_6,100.13//",
    "GSP27moksop_u:38699": " apratarkyam avijñeyaṃ samaṃ śivam aniṅganam /",
    "GSP27moksop_u:38700": " brahma nirvāṇam āpūrṇam āghūrṇad iva sampadā //MU_6,100.14//",
    "GSP27moksop_u:38701": " aṇīyasām aṇīyas tat sthaviṣṭhaṃ ca sthavīyasām /",
    "GSP27moksop_u:38702": " garīyasāṃ gariṣṭhaṃ ca śreṣṭhaṃ ca śreyasām api //MU_6,100.15//",
    "GSP27moksop_u:38703": " īdṛśaṃ tat paraṃ sūkṣmaṃ tasyāgre yad idaṃ nabhaḥ /",
    "GSP27moksop_u:38704": " aṇoḥ pārśve mahāmerur iva sthūlātma lakṣyate //MU_6,100.16//",
    "GSP27moksop_u:38705": " īdṛśaṃ tat paraṃ sthūlaṃ tasyāgre yad idaṃ jagat /",
    "GSP27moksop_u:38706": " paramāṇuvad ābhāti kvacid eva na bhāti vā //MU_6,100.17//",
    "GSP27moksop_u:38707": " īdṛśaṃ tad gariṣṭhaṃ ca jagadrājyaṃ yad akṣatam /",
    "GSP27moksop_u:38708": " buddhvaitad amalaṃ śāntaṃ jarattṛṇalavāyate //MU_6,100.18//",
    "GSP27moksop_u:38709": " īdṛśaṃ tat paraṃ śreyas tasmin sati yad īśvare /",
    "GSP27moksop_u:38710": " jagatpadārthasārthaśrīs svasattodeti vedanāt //MU_6,100.19//",
    "GSP27moksop_u:38711": " tat sāram ekam eveha vidyate bhūpate tatam /",
    "GSP27moksop_u:38712": " ekam ekāntabuddhyāttaṃ naikam apy advitāvaśāt //MU_6,100.20//",
    "GSP27moksop_u:38713": " tasmād dvitīyā kalanā kācin nāma na vidyate /",
    "GSP27moksop_u:38714": " ātmatattvam alaṃ bhātaṃ tad evāpūrṇam akṣatam //MU_6,100.21//",
    "GSP27moksop_u:38715": " saṃsthitaṃ sarvadā sarvaṃ sarvākāram ivoditam /",
    "GSP27moksop_u:38716": " avācyatvād alabhyatvāt tan na kāryaṃ na kāraṇam //MU_6,100.22//",
    "GSP27moksop_u:38717": " pratyakṣāder agamyatvāt kim apy ekam tad uttamam /",
    "GSP27moksop_u:38718": " sarvaṃ sarvātmakaṃ sūkṣmam acchānubhavamātrakam //MU_6,100.23//",
    "GSP27moksop_u:38719": " tasyānākhyasya rūpasya nirgatasya pramādṛśaḥ /",
    "GSP27moksop_u:38720": " sato vāpy asato vāpi kathaṃ kāraṇatā bhavet //MU_6,100.24//",
    "GSP27moksop_u:38721": " yad vai na kasyacid bījam anākhyatvān na kāraṇam /",
    "GSP27moksop_u:38722": " na kiñcij jāyate tasmāt pramāṇātigatātmanaḥ //MU_6,100.25//",
    "GSP27moksop_u:38723": " akartṛkarmakaraṇam satyaṃ cidghanam akṣatam /",
    "GSP27moksop_u:38724": " ātmarūpam anābhāsaṃ svasaṃvedanalakṣaṇam //MU_6,100.26//",
    "GSP27moksop_u:38725": " tasmān na jāyate kiñcit parasmād brahmaṇo mune /",
    "GSP27moksop_u:38726": " kathaṃ kila vadāvyakte syāj janyajanakakramaḥ //MU_6,100.27//",
    "GSP27moksop_u:38727": " na kiñcij jāyate śānte na ca kiñcit pralīyate /",
    "GSP27moksop_u:38728": " svasattayā sthitaṃ brahma na bījaṃ na ca kāraṇam //MU_6,100.28//",
    "GSP27moksop_u:38729": " śuddhānubhavamātraṃ tat tasmād anyan na vidyate /",
    "GSP27moksop_u:38730": " kiñcij jagadahantādi tad evānantam asti hi //MU_6,100.29//",
    "GSP27moksop_u:38731": " śikhidhvajaḥ:",
    "GSP27moksop_u:38732": " śive jagadahantādi mune nāstīti vedmy aham /",
    "GSP27moksop_u:38733": " sargavedanam ābhāti katham etad vadāśu me //MU_6,100.30//",
    "GSP27moksop_u:38734": " kumbhaḥ:",
    "GSP27moksop_u:38735": " citsāraṃ tad anādyantaṃ tat svasaṃvidi tiṣṭhati /",
    "GSP27moksop_u:38736": " tat tadbhavanam atyacchaṃ tattāmātraṃ jagad viduḥ //MU_6,100.31//",
    "GSP27moksop_u:38737": " citsvātmakacanaṃ nāma yad asambhavacetyadṛk /",
    "GSP27moksop_u:38738": " tad ahaṃvedanaṃ viddhi virāḍātma jagat sthitam //MU_6,100.32//",
    "GSP27moksop_u:38739": " vātasya vātaspandasya yathā bhedo na vidyate /",
    "GSP27moksop_u:38740": " śūnyatvakhatvopamayoś cinmātrāhantvayos tathā //MU_6,100.33//",
    "GSP27moksop_u:38741": " jale 'sti deśakālātte yathormyādi sakāraṇam /",
    "GSP27moksop_u:38742": " pare 'sty adeśakālātte tathā jagad akāraṇam //MU_6,100.34//",
    "GSP27moksop_u:38743": " śikhidhvajaḥ:",
    "GSP27moksop_u:38744": " jalādau yat taraṅgādi tat sakāraṇam astv iha /",
    "GSP27moksop_u:38745": " pare jagadahantādi nākāraṇam avaimy aham //MU_6,100.35//",
    "GSP27moksop_u:38746": " kumbhaḥ:",
    "GSP27moksop_u:38747": " idānīṃ bhavatā jñātam etat satyaṃ mahīpate /",
    "GSP27moksop_u:38748": " idaṃ jagadahantādi neha kiñcana vidyate //MU_6,100.36//",
    "GSP27moksop_u:38749": " jagacchabdārtharahitaṃ jagad asti śivātmakam /",
    "GSP27moksop_u:38750": " vyomny eva nirmitaṃ śāntaṃ vyomnas sūkṣmatareṇa vā //MU_6,100.37//",
    "GSP27moksop_u:38751": " yathā nabhasi śūnyatvaṃ tathedaṃ brahmaṇi sthitam /",
    "GSP27moksop_u:38752": " sadasadvasturūpeṇa na vā rūpeṇa kenacit //MU_6,100.38//",
    "GSP27moksop_u:38753": " evaṃrūpaṃ jagad idaṃ samyagjñānāc chivaṃ bhavet /",
    "GSP27moksop_u:38754": " samyagjñānaprabhāveṇa viṣam apy amṛtaṃ bhavet //MU_6,100.39//",
    "GSP27moksop_u:38755": " asamyagjñānam akhilaṃ jagad duḥkhapradaṃ param /",
    "GSP27moksop_u:38756": " viṣabuddhyāmṛtam api bhuktaṃ viṣarasāyate //MU_6,100.40//",
    "GSP27moksop_u:38757": " īśvaratvād yathā vetti yad yad eṣa cidīśvaraḥ /",
    "GSP27moksop_u:38758": " tat tathaivāśu bhavati tādṛgrūpatayā śivam //MU_6,100.41//",
    "GSP27moksop_u:38759": " yathā jvālābhramālā vā vicitrākāravibhramaiḥ /",
    "GSP27moksop_u:38760": " tiṣṭhaty ananyarūpaiva brahmasattā tathaiva hi //MU_6,100.42//",
    "GSP27moksop_u:38761": " yat paraṃ citsvarūpeṇa sthitam ātmani mantharam /",
    "GSP27moksop_u:38762": " tat tenedam ahantādi jagadādy eva lakṣyate //MU_6,100.43//",
    "GSP27moksop_u:38763": " kevalaṃ param evetthaṃ paramaṃ bhāsate śivam /",
    "GSP27moksop_u:38764": " kuto jagadahantādi praśna eveha nocitaḥ //MU_6,100.44//",
    "GSP27moksop_u:38765": " yad vastu vidyamānaṃ sat praśnas tatra virājate /",
    "GSP27moksop_u:38766": " prekṣitaṃ yat tu nāsty eva prekṣāpraśnena tatra kim //MU_6,100.45//",
    "GSP27moksop_u:38767": " sanniveśaṃ vinā sattā yathā hemno na vidyate /",
    "GSP27moksop_u:38768": " tathā jagadahambhāvaṃ vinā neśasya saṃsthitiḥ //MU_6,100.46//",
    "GSP27moksop_u:38769": " akāraṇatvān nāstīdaṃ brahmaivetthaṃ vijṛmbhate /",
    "GSP27moksop_u:38770": " ajṛmbhamāṇam evāhaṃjagattveneha saṃsthitam //MU_6,100.47//",
    "GSP27moksop_u:38771": " yanmayā eva tenaiva mithas sampreritāśayam /",
    "GSP27moksop_u:38772": " camatkurvanty amī bhāvāḥ pañceṣu mithunaughavat //MU_6,100.48//",
    "GSP27moksop_u:38773": " cinmātra eva cinmātraṃ cinmātreṇaiva cīyate /",
    "GSP27moksop_u:38774": " nānātmanevānānaiva svātmanātmāpy anātmavat //MU_6,100.49//",
    "GSP27moksop_u:38775": " pūrṇāt pūrṇam uddharanti pūrṇāt pūrṇāni cakrire /",
    "GSP27moksop_u:38776": " bhavanti pūrṇāt pūrṇāni pūrṇam evāvatiṣṭhate //MU_6,100.50//",
    "GSP27moksop_u:38777": " cinmātram eva kacati yac cinmātratayātmani /",
    "GSP27moksop_u:38778": " akacat tv eva tan nāma kacitaṃ sargavedanam //MU_6,100.51//",
    "GSP27moksop_u:38779": " ahaṃ citā cid evāsau bhavatīva svayaṃ svataḥ /",
    "GSP27moksop_u:38780": " abhavanty eva rūpaṃ svam atyajantī nirāmayam //MU_6,100.52//",
    "GSP27moksop_u:38781": " cito rūpam anādyantaṃ manorūpam anantakam /",
    "GSP27moksop_u:38782": " samrāṭcharīram ābhāsi bhavatīva svayambhuvaḥ //MU_6,100.53//",
    "GSP27moksop_u:38783": " paśyaty athāsad evedaṃ svarūpatvāt sad eva vā /",
    "GSP27moksop_u:38784": " bhāvanād ghanatām eti dṛśyaṃ bhavati ca kramāt //MU_6,100.54//",
    "GSP27moksop_u:38785": " śāntaṃ jagatprasararūpatayā svabhāvaśabdārthamuktam idam avyapadeśyam ekam /",
    "GSP27moksop_u:38786": " vastusthitaṃ nijacamatkaraṇāvalokarūpaṃ jagattvarahitānubhavātmatattvam //MU_6,100.55//",
    "GSP27moksop_u:38787": " śikhidhvajabodhanaṃ nāma sargaḥ",
    "GSP27moksop_u:38788": " ekādhikaśatatamas sargaḥ",
    "GSP27moksop_u:38789": " kumbhaḥ:",
    "GSP27moksop_u:38790": " na vijñānamayo 'rtho 'sti na bāhyo nāpi śūnyatā /",
    "GSP27moksop_u:38791": " vedanāmātrasāratvād yathāvit so 'rtha ucyate //MU_6,101.1//",
    "GSP27moksop_u:38792": " dravatvaṃ salilasyeva vido vittvam akāraṇam /",
    "GSP27moksop_u:38793": " khātma nityam anantaṃ tad yathāsthitam avasthitam //MU_6,101.2//",
    "GSP27moksop_u:38794": " pratiyogivyavacchedābhāvatas svatvabhāvayoḥ /",
    "GSP27moksop_u:38795": " asattā tena na pare sattvabhāvavyavasthitau //MU_6,101.3//",
    "GSP27moksop_u:38796": " yadi kāraṇatāpattiyogyaṃ śāntaṃ paraṃ bhavet /",
    "GSP27moksop_u:38797": " aniṅganam anābhāsam apratarkyaṃ kathaṃ bhavet //MU_6,101.4//",
    "GSP27moksop_u:38798": " ato na kāraṇaṃ naiva bījaṃ brahma kadācana /",
    "GSP27moksop_u:38799": " kāryasya kasyacin nāma tena sargo na vidyate //MU_6,101.5//",
    "GSP27moksop_u:38800": " na cānyathopapattir hi sargasyāsyopapadyate /",
    "GSP27moksop_u:38801": " cinmātrakād ṛte tasmāj jaḍas sargo na vidyate //MU_6,101.6//",
    "GSP27moksop_u:38802": " yad idaṃ dṛśyate kiñcit tac cidghanam avedhitam /",
    "GSP27moksop_u:38803": " asambhavajjagacchabdaśabdārtharasarañjanam //MU_6,101.7//",
    "GSP27moksop_u:38804": " kāryaṃ na kāraṇābhāvāt padārtha upapadyate /",
    "GSP27moksop_u:38805": " dvitvaikyādyātmakaṃ vyomapuṣpavat svānubhūtitaḥ //MU_6,101.8//",
    "GSP27moksop_u:38806": " vastu nāśaikaniṣṭhatvān na cājam upapadyate /",
    "GSP27moksop_u:38807": " upalambhe dhruvo nāśo janma naṣṭasya ca dhruvam //MU_6,101.9//",
    "GSP27moksop_u:38808": " atha vainaṃ sadā santaṃ nityaṃ naṣṭaṃ ca vetsi vā /",
    "GSP27moksop_u:38809": " padārthaughaṃ tad eṣo 'rtha ekarūpo 'tra kiṃ vyathā //MU_6,101.10//",
    "GSP27moksop_u:38810": " upalambhas tu yaś cāyaṃ sā cittattvacamatkṛtiḥ /",
    "GSP27moksop_u:38811": " cittattvamātrasattāsti dvitvam aikyaṃ ca nāsty alam //MU_6,101.11//",
    "GSP27moksop_u:38812": " ataḥ padārthasattāyā abhāve sati bhūpate /",
    "GSP27moksop_u:38813": " asambhave bhāvanasya nāhantābhāvanāsti te //MU_6,101.12//",
    "GSP27moksop_u:38814": " ahambhāvāsambhavataś cittam anyat kim ucyate /",
    "GSP27moksop_u:38815": " iti cittam ahaṃrūpaṃ nāsty ato bhava vinnabhaḥ //MU_6,101.13//",
    "GSP27moksop_u:38816": " nirvāsanaś śāntamanā maunī paranabhomayaḥ /",
    "GSP27moksop_u:38817": " sadeho vā videho vā bhava sthāyī calo 'tha vā //MU_6,101.14//",
    "GSP27moksop_u:38818": " sarvatvāc chuddhaviddṛṣṭeḥ padārthābhāvasiddhitaḥ /",
    "GSP27moksop_u:38819": " bhāvanābhāvataś citte nāsty evāham ataś śivam //MU_6,101.15//",
    "GSP27moksop_u:38820": " sarvaṃ brahmeti vedārthabhāvanād anubhūtitaḥ /",
    "GSP27moksop_u:38821": " cetitārthaikasatyatvāc cittaṃ nāma na vidyate //MU_6,101.16//",
    "GSP27moksop_u:38822": " tenāsi nirmalam akāraṇam ādimuktaṃ tad brahma śāśvatam aśeṣam anekam ekam /",
    "GSP27moksop_u:38823": " śūnyaṃ vināmayam asat sad anādimadhyaṃ sarvaṃ na kiñcid api cāssva yathāsthitaṃ sat //MU_6,101.17//",
    "GSP27moksop_u:38824": " śikhidhvajaprathamabodhanaṃ nāma sargaḥ",
    "GSP27moksop_u:38825": " dvuttaraśatatamas sargaḥ",
    "GSP27moksop_u:38826": " śikhidhvajaḥ:",
    "GSP27moksop_u:38827": " cittaṃ nāstīti me bodho yathā yuktyā sphuṭo bhavet /",
    "GSP27moksop_u:38828": " tām anyām anyathā brūhi buddhaṃ na nipuṇaṃ mayā //MU_6,102.1//",
    "GSP27moksop_u:38829": " kumbhaḥ:",
    "GSP27moksop_u:38830": " cittaṃ nāsty eva rājarṣe kadācit kiñcana kvacit /",
    "GSP27moksop_u:38831": " yac cedaṃ cittavad bhāti tad brahmābhidham avyayam //MU_6,102.2//",
    "GSP27moksop_u:38832": " ajñajñātātmakaṃ yatra jagad eva na vidyate /",
    "GSP27moksop_u:38833": " tatrāhaṃ tvaṃ tad ityādikalanākalanāḥ kutaḥ //MU_6,102.3//",
    "GSP27moksop_u:38834": " nāsty eva jagad evedaṃ yat tv idaṃ kiñcanoditam /",
    "GSP27moksop_u:38835": " brahmaivātmani tad bhāti śṛṇv etad budhyate katham //MU_6,102.4//",
    "GSP27moksop_u:38836": " mahāpralayasargādāv evedaṃ noditaṃ jagat /",
    "GSP27moksop_u:38837": " nirdeśas tv ayam anyatra tvadbodhāya mayā kṛtaḥ //MU_6,102.5//",
    "GSP27moksop_u:38838": " upādānātmakādīnāṃ kāraṇānām abhāvataḥ /",
    "GSP27moksop_u:38839": " akāraṇaṃ ca bhāvānām aśeṣāṇām asambhavāt //MU_6,102.6//",
    "GSP27moksop_u:38840": " evam ajñāvabuddhātma jagad yasmān na vidyate /",
    "GSP27moksop_u:38841": " tasmād yad idam ābhāti bhāsanaṃ brāhmam eva tat //MU_6,102.7//",
    "GSP27moksop_u:38842": " anākhyo 'nākṛtir devaḥ karotīdam iti tv asat /",
    "GSP27moksop_u:38843": " bhāṣitaṃ nopapattyātma na satyenānubhūyate //MU_6,102.8//",
    "GSP27moksop_u:38844": " anākhyo 'pratighaḥ khātmā nirākāro ya īśvaraḥ /",
    "GSP27moksop_u:38845": " sa karoti jagantīti hāsāyaiva vaco 'dhiyām //MU_6,102.9//",
    "GSP27moksop_u:38846": " anenaiva prayogeṇa rājaṃś ceto na vidyate /",
    "GSP27moksop_u:38847": " jagad eva na sat sādho kutaś cittādi tadgatam //MU_6,102.10//",
    "GSP27moksop_u:38848": " ceto hi vāsanāmātraṃ vāsye tu sati vāsanā /",
    "GSP27moksop_u:38849": " vāsyaṃ jagat tad evāsad ataś cittāstitā kutaḥ //MU_6,102.11//",
    "GSP27moksop_u:38850": " yad idaṃ kacati brahma svayam ātmātmanātmani /",
    "GSP27moksop_u:38851": " kṛtaṃ tasyaiva tenaiva cittam ityādināmakam //MU_6,102.12//",
    "GSP27moksop_u:38852": " jagad dṛśyam idaṃ vāsyaṃ tad evotpannam eva no /",
    "GSP27moksop_u:38853": " kāraṇābhāvataḥ pūrvam evātaś cittatā kutaḥ //MU_6,102.13//",
    "GSP27moksop_u:38854": " ataś cidvyomamātrātma paramākāśanāmakam /",
    "GSP27moksop_u:38855": " sphāraṃ vedanam evedaṃ kacaty astīha no jagat //MU_6,102.14//",
    "GSP27moksop_u:38856": " yat kiñcit paramākāśam īṣat kacakacāyate /",
    "GSP27moksop_u:38857": " cidādarśe nijācchatvāt tac cittaṃ taj jagat kṛtam //MU_6,102.15//",
    "GSP27moksop_u:38858": " ahaṃ tvaṃ jagad ity eṣā pratipattir na vāstavī /",
    "GSP27moksop_u:38859": " mithyā svapna ivābhātā nūnam apy arthakāriṇī //MU_6,102.16//",
    "GSP27moksop_u:38860": " vāsyasya jagato 'bhāvād yato nāsty eva vāsanā /",
    "GSP27moksop_u:38861": " atas tadātmakaṃ cittaṃ kīdṛśaṃ kva kutaḥ katham //MU_6,102.17//",
    "GSP27moksop_u:38862": " aprabuddhair avagataṃ caittaṃ dṛśyam idaṃ jagat /",
    "GSP27moksop_u:38863": " asad eva nirākāraṃ pūrvam utpannam eva no //MU_6,102.18//",
    "GSP27moksop_u:38864": " notpannaṃ kāraṇābhāvāt sargādāv eva sarvadā /",
    "GSP27moksop_u:38865": " lokaśāstrānubhavato na ca dṛśyasya vastunaḥ //MU_6,102.19//",
    "GSP27moksop_u:38866": " anāditvam ajatvaṃ vā sthairyaṃ vāpy upapadyate /",
    "GSP27moksop_u:38867": " sākārasyāsya jagatas sthūlasapratighākṛteḥ //MU_6,102.20//",
    "GSP27moksop_u:38868": " samastakāraṇābhāvāl lokaśāstrānubhūtibhiḥ /",
    "GSP27moksop_u:38869": " yujyante ca nirākartuṃ na mahāpralayodayāḥ //MU_6,102.21//",
    "GSP27moksop_u:38870": " śāstrānubhavavedārthasiddhān etāṃś ca yo 'pi vā /",
    "GSP27moksop_u:38871": " pralayādīn na santīti vakty unmattaka eva saḥ //MU_6,102.22//",
    "GSP27moksop_u:38872": " lokāś śāstrāṇi vedāś ca pramāṇaṃ yasya nāmateḥ /",
    "GSP27moksop_u:38873": " asatyoktes sumūḍhasya sa paśus taṃ na saṃśrayet //MU_6,102.23//",
    "GSP27moksop_u:38874": " na ca sapratighasyāsya dṛśyasyāpratighaṃ kvacit /",
    "GSP27moksop_u:38875": " kāraṇaṃ bhavituṃ śaktaṃ sākārasya nirākṛtiḥ //MU_6,102.24//",
    "GSP27moksop_u:38876": " ittham ālakṣyamāṇaṃ san na cedaṃ nāvabhāsate /",
    "GSP27moksop_u:38877": " na ca nārthakriyākāri na caivettham idaṃ jagat //MU_6,102.25//",
    "GSP27moksop_u:38878": " tasmād idaṃ niraṃśasya cidvyomno 'pratighākṛteḥ /",
    "GSP27moksop_u:38879": " nirākṛter anantasya pūrvāt pūrvataraṃ sataḥ //MU_6,102.26//",
    "GSP27moksop_u:38880": " brahmaṇas sarvarūpasya śāntaṃ śāntasya yat samam /",
    "GSP27moksop_u:38881": " svata evātmakacanaṃ sargapralayarūpadhṛt //MU_6,102.27//",
    "GSP27moksop_u:38882": " svakaṃ vapus tat tenaiva jñātaṃ jagad idaṃ kṣaṇam /",
    "GSP27moksop_u:38883": " kṣaṇāntare tu buddhaṃ sad brahmaivāste nijātmani //MU_6,102.28//",
    "GSP27moksop_u:38884": " brahmaivedam atas sarvaṃ kva caittajagadādidhīḥ /",
    "GSP27moksop_u:38885": " kva cittādi kva dehādi kva dvaitaikyādikalpanāḥ //MU_6,102.29//",
    "GSP27moksop_u:38886": " sarvaṃ nirālambam ajaṃ praśāntam anādimadhyātma yathāsthitaṃ sat /",
    "GSP27moksop_u:38887": " idaṃ ca nānaiva na cāpi nānā yathāsthitaṃ tiṣṭha sukāṣṭhamaunaḥ //MU_6,102.30//",
    "GSP27moksop_u:38888": " śikhidhvajabodhanaṃ nāma sargaḥ",
    "GSP27moksop_u:38889": " tryuttaraśatatamas sargaḥ",
    "GSP27moksop_u:38890": " śikhidhvajaḥ:",
    "GSP27moksop_u:38891": " naṣṭo mohas smṛtir labdhā tvatprasādān mayā mune /",
    "GSP27moksop_u:38892": " sthito 'smi gatasandeho viśrāntamatir ātmavān //MU_6,103.1//",
    "GSP27moksop_u:38893": " jñātajñeyo mahāmaunī tīrṇamāyāmahārṇavaḥ /",
    "GSP27moksop_u:38894": " śānto 'ham anahaṃrūpo jñas sthito 'smi nirāmayaḥ //MU_6,103.2//",
    "GSP27moksop_u:38895": " aho nu suciraṃ kālaṃ prabhrānto 'ham avāntare /",
    "GSP27moksop_u:38896": " sthānam avyayam akṣubdham adhunā prāptavān aham //MU_6,103.3//",
    "GSP27moksop_u:38897": " evaṃ sthite mune nāsti sāhantādijagattrayam /",
    "GSP27moksop_u:38898": " mūrkhabuddham idaṃ bhāti yat tad brahmeti vedmy aham //MU_6,103.4//",
    "GSP27moksop_u:38899": " kumbhaḥ:",
    "GSP27moksop_u:38900": " jagad eva na yatrāsti tatrāhantvavibhāsanam /",
    "GSP27moksop_u:38901": " saṃsārāmbarasambhāraḥ kva kutaḥ kīdṛśaḥ katham //MU_6,103.5//",
    "GSP27moksop_u:38902": " yathāsthitavyavahṛtir maunī śāntamanā muniḥ /",
    "GSP27moksop_u:38903": " somyārṇavodarāvartaparispandavad āssva bhoḥ //MU_6,103.6//",
    "GSP27moksop_u:38904": " brahmarūpatayā śāntam idam asti yathāsthitam /",
    "GSP27moksop_u:38905": " ahaṃ jagad idaṃ ceti śabdārthātma nabho 'malam //MU_6,103.7//",
    "GSP27moksop_u:38906": " idam ādyantarahitaṃ sargasaṃhāranāmakam /",
    "GSP27moksop_u:38907": " ciccamatkṛtimātrātma nabhaḥ kacakacāyate //MU_6,103.8//",
    "GSP27moksop_u:38908": " sanniveśadṛśaś śāntau yad asti kanakaṃ yathā /",
    "GSP27moksop_u:38909": " jagadādyarthasaṃśāntau brahmedaṃ vidyate tathā //MU_6,103.9//",
    "GSP27moksop_u:38910": " yathā svayambhūs saṅkalpas svayaṃnāśas tathaiva hi /",
    "GSP27moksop_u:38911": " etau svavedanāyattau bandhamokṣau vyavasthitau //MU_6,103.10//",
    "GSP27moksop_u:38912": " aham ity eva saṅkalpo bandhāyātivināśine /",
    "GSP27moksop_u:38913": " nāham ity eva saṅkalpo mokṣāya vimalātmane //MU_6,103.11//",
    "GSP27moksop_u:38914": " yad bandhamokṣasaṅkalpaśabdārthānāṃ sadāsatām /",
    "GSP27moksop_u:38915": " svarūpavedanaṃ tat sat kevalatvaṃ ca kathyate //MU_6,103.12//",
    "GSP27moksop_u:38916": " anahaṃvedanaṃ siddhir ahaṃvedanam āpade /",
    "GSP27moksop_u:38917": " so 'ham evānaham iti śuddhabodho bhavātmavān //MU_6,103.13//",
    "GSP27moksop_u:38918": " asaṅkalpanamātreṇa samyagjñānodayātmanā /",
    "GSP27moksop_u:38919": " saṅkalpaḥ kṣīyate siddhyai svayam evāsadātmakaḥ //MU_6,103.14//",
    "GSP27moksop_u:38920": " apratarkyasvarūpe hi nāsti kāraṇatā śive /",
    "GSP27moksop_u:38921": " kāraṇābhāvataḥ kāryaṃ padārtho 'pi na vidyate //MU_6,103.15//",
    "GSP27moksop_u:38922": " padārthābhāvasaṃsiddhau vedanaṃ nopapadyate /",
    "GSP27moksop_u:38923": " kāraṇābhāvato nityam ahambhāvasya nodayaḥ //MU_6,103.16//",
    "GSP27moksop_u:38924": " ahambhāvānudayatas saṃsāraḥ kasya kīdṛśaḥ /",
    "GSP27moksop_u:38925": " saṃsārābhāvatas sarvaṃ param evāvaśiṣyate //MU_6,103.17//",
    "GSP27moksop_u:38926": " yac cedaṃ bhāsate tat sat param evātmani sthitam /",
    "GSP27moksop_u:38927": " paraṃ pare parāpūrṇaṃ samam eva vijṛmbhate //MU_6,103.18//",
    "GSP27moksop_u:38928": " tena nistimitaṃ sarvaṃ śailotkīrṇam ivācalam /",
    "GSP27moksop_u:38929": " viddhi raśmimayākāram iva brahma jagat sthitam //MU_6,103.19//",
    "GSP27moksop_u:38930": " purasaṅkalpake naṣṭe saṅkalpanagarasya yat /",
    "GSP27moksop_u:38931": " rūpaṃ tad viddhi jagataḥ khād acchaṃ sadasanmayam //MU_6,103.20//",
    "GSP27moksop_u:38932": " chāyāpuruṣavat spandi śāntaṃ nirmananaṃ jagat /",
    "GSP27moksop_u:38933": " jagacchabdārtharahitaṃ yaḥ paśyati sa paśyati //MU_6,103.21//",
    "GSP27moksop_u:38934": " rūpālokamanaskārā nīrasā gatabhāvanāḥ /",
    "GSP27moksop_u:38935": " samyagjñānavato yasya nirvāṇaṃ taṃ vidur budhāḥ //MU_6,103.22//",
    "GSP27moksop_u:38936": " yathāsti vāto nisspando yathāsti kham anīlima /",
    "GSP27moksop_u:38937": " yathā hemāsanniveśam asti brahmājagat tathā //MU_6,103.23//",
    "GSP27moksop_u:38938": " nīrasā asadābhāsā jagatpratyayakāriṇaḥ /",
    "GSP27moksop_u:38939": " rūpālokamanaskārās santīme brahmarūpiṇaḥ //MU_6,103.24//",
    "GSP27moksop_u:38940": " ūrmiśabdārtharahitaṃ yādṛg ambu bahūrmy api /",
    "GSP27moksop_u:38941": " sargaśabdārtharahitaṃ tādṛg brahmāpi sargavat //MU_6,103.25//",
    "GSP27moksop_u:38942": " sarga eva paraṃ brahma paraṃ brahmaiva sargadṛk /",
    "GSP27moksop_u:38943": " sargaśabdārtharahito vākyārthas tv eṣa śāśvataḥ //MU_6,103.26//",
    "GSP27moksop_u:38944": " brahmaśabdārthasampattau sargaśabdārthadhīḥ kutaḥ /",
    "GSP27moksop_u:38945": " sargaśabdārthasampattau brahmaśabdārthadhīḥ kutaḥ //MU_6,103.27//",
    "GSP27moksop_u:38946": " samastaśabdaśabdārthabhāvanābhāvanodaye /",
    "GSP27moksop_u:38947": " śuddhaṃ kim api cidvyoma brahmaśabdena kathyate //MU_6,103.28//",
    "GSP27moksop_u:38948": " samyagdarśanasaṃsiddhāv ubhayor apy avedane /",
    "GSP27moksop_u:38949": " yac chiṣṭam ajaraṃ śāntaṃ tato vāg vinivartate //MU_6,103.29//",
    "GSP27moksop_u:38950": " saṃśāntasarvātmakavedanaugham astīdam ekātmakam accharūpam /",
    "GSP27moksop_u:38951": " yathāsthitaṃ sarvajagat kharūpaṃ pāṣāṇarūpaṃ ca paraṃ jñarūpam //MU_6,103.30//",
    "GSP27moksop_u:38952": " śikhidhvajabodhanaṃ nāma sargaḥ",
    "GSP27moksop_u:38953": " caturuttaraśatatamas sargaḥ",
    "GSP27moksop_u:38954": " śikhidhvajaḥ:",
    "GSP27moksop_u:38955": " evaṃ caitan mahābuddhe yādṛśaṃ kāraṇaṃ param /",
    "GSP27moksop_u:38956": " tādṛśaṃ kāryam evedaṃ jagad ity eva vedmy aham //MU_6,104.1//",
    "GSP27moksop_u:38957": " kumbhaḥ:",
    "GSP27moksop_u:38958": " yatra kāraṇatā tatra kāryaṃ samupapadyate /",
    "GSP27moksop_u:38959": " yan na kāraṇam evādau tasmāt kāryaṃ kuto bhavet //MU_6,104.2//",
    "GSP27moksop_u:38960": " nehāsti kāraṇaṃ kiñcin na ca kāryaṃ kadācana /",
    "GSP27moksop_u:38961": " vidyamānam idaṃ sarvaṃ śivaṃ śāntam ajaṃ jagat //MU_6,104.3//",
    "GSP27moksop_u:38962": " jāyate kāraṇāt kāryaṃ yat tat kāraṇavad bhavet /",
    "GSP27moksop_u:38963": " yan na jāyata eveha tasmin sadṛśatā kutaḥ //MU_6,104.4//",
    "GSP27moksop_u:38964": " bījam eva na yasyāsti tat kathaṃ vada jāyate /",
    "GSP27moksop_u:38965": " apratarkyam anākhyaṃ ca yan na tasyeha bījatā //MU_6,104.5//",
    "GSP27moksop_u:38966": " deśakālavaśāt sarvā hetumatyaḥ pramopamāḥ /",
    "GSP27moksop_u:38967": " akartṛ brahma viṣayaḥ pramākāraṇayoḥ katham //MU_6,104.6//",
    "GSP27moksop_u:38968": " akartṛkarmakaraṇe nāsti kāraṇatā śive /",
    "GSP27moksop_u:38969": " tasmād akāraṇaṃ nāsti jagacchabdārthavedanam //MU_6,104.7//",
    "GSP27moksop_u:38970": " brahmaiva svaṃ svarūpaṃ sad yat sthitaṃ dhārayat tatam /",
    "GSP27moksop_u:38971": " asamyagdarśiviṣayaṃ tad eva jagad ācitam //MU_6,104.8//",
    "GSP27moksop_u:38972": " cinmātram ajaraṃ śāntaṃ yad ekaṃ tat pragīyate /",
    "GSP27moksop_u:38973": " tenaivājaṃ jagadbrahma sac chāntaṃ budhyate vapuḥ //MU_6,104.9//",
    "GSP27moksop_u:38974": " asya sva eva yo bhāvaś cetasaḥ pṛthivīpate /",
    "GSP27moksop_u:38975": " sa eva nāśaḥ kathitaś cānubhūtaś ca paṇḍitaiḥ //MU_6,104.10//",
    "GSP27moksop_u:38976": " cittaṃ nāśasvabhāvaṃ tvaṃ viddhi nāśātmakaṃ nṛpa /",
    "GSP27moksop_u:38977": " kṣaṇanāśāya saṅkalpaś cittaśabdena kathyate //MU_6,104.11//",
    "GSP27moksop_u:38978": " asaṅkalpanamātreṇa samyagjñānodayaṃ vinā /",
    "GSP27moksop_u:38979": " saṅkalpaḥ kṣīyate siddhyai svayam evāsadātmakaḥ //MU_6,104.12//",
    "GSP27moksop_u:38980": " nāmnaivāṅgīkṛtābhāvaṃ yad avidyeti kathyate /",
    "GSP27moksop_u:38981": " vidyamānaṃ kathaṃ tat syāc cittaṃ tāmarasekṣaṇa //MU_6,104.13//",
    "GSP27moksop_u:38982": " hastāv utkṣipya yo brūte śūdro 'smīti bhṛśaṃ girā /",
    "GSP27moksop_u:38983": " kathaṃ sa vipro bhavati vipratvaṃ tasya kīdṛśam //MU_6,104.14//",
    "GSP27moksop_u:38984": " vivṛttadhātur atyuccair mṛto 'smīti virauti yaḥ /",
    "GSP27moksop_u:38985": " mṛtam evāṅga taṃ viddhi jīvitaṃ tasya tu bhramaḥ //MU_6,104.15//",
    "GSP27moksop_u:38986": " bhramākṛti yad astīha dṛśyate 'lātacakravat /",
    "GSP27moksop_u:38987": " mṛgatṛṣṇādvicandrādibālavetālakādivat //MU_6,104.16//",
    "GSP27moksop_u:38988": " tat kathaṃ kila nāma syāt satyaṃ bhramabharātmakam /",
    "GSP27moksop_u:38989": " ajñānabhrāntir evātaś cittam ity eva kathyate //MU_6,104.17//",
    "GSP27moksop_u:38990": " ajñānam ucyate cittam asat sad iva saṃsthitam /",
    "GSP27moksop_u:38991": " mithyābhramaṃ nirākāraṃ keśoṇḍukam ivāmbare //MU_6,104.18//",
    "GSP27moksop_u:38992": " evam ajñānam evaitac cittaśabdena kathyate /",
    "GSP27moksop_u:38993": " tannāśaś cetaso nāśaś cittatyāgas sa eva ca //MU_6,104.19//",
    "GSP27moksop_u:38994": " śikhidhvajaḥ:",
    "GSP27moksop_u:38995": " ajñānaṃ kīdṛśaṃ deva kathaṃ caitad vinaśyati /",
    "GSP27moksop_u:38996": " samāseneti bhagavan vada me vadatāṃ vara //MU_6,104.20//",
    "GSP27moksop_u:38997": " kumbhaḥ:",
    "GSP27moksop_u:38998": " yad asaṃvedanaṃ samyag vastuno rājasattama /",
    "GSP27moksop_u:38999": " dṛṣṭādṛṣṭasya kumbhādes tad ajñānam iti smṛtam //MU_6,104.21//",
    "GSP27moksop_u:39000": " asaṃvedanam ajñānaṃ jñānaṃ saṃvedanaṃ bhavet /",
    "GSP27moksop_u:39001": " ajñānasya tv asaṃvitter jñānāt saṃvedanāt kṣayaḥ //MU_6,104.22//",
    "GSP27moksop_u:39002": " jalajñānaṃ mudhābhrāntis sādho marumarīciṣu /",
    "GSP27moksop_u:39003": " naitaj jalam iti jñānāt saṃvittiḥ pravilīyate //MU_6,104.23//",
    "GSP27moksop_u:39004": " idaṃ cittam iti prauḍhaṃ yad ajñānam alaṃ hṛdi /",
    "GSP27moksop_u:39005": " nāsti cittam iti jñānāt tat samūlaṃ vinaśyati //MU_6,104.24//",
    "GSP27moksop_u:39006": " yathā rajjvāṃ bhujaṅgatvam ajñānabhramasambhavam /",
    "GSP27moksop_u:39007": " na sarpo 'yam iti jñānād dhṛdi rūḍhāt praṇaśyati //MU_6,104.25//",
    "GSP27moksop_u:39008": " cittaṃ mano 'ham ity antar yāvad ajñānasambhavaḥ /",
    "GSP27moksop_u:39009": " tāvac cittaṃ mano māyā bhavaty eva na saṃśayaḥ //MU_6,104.26//",
    "GSP27moksop_u:39010": " cittaṃ nāsty aham ity antar yāvaj jñānodayo bhavet /",
    "GSP27moksop_u:39011": " tāvac cittaṃ mano māyā nāsty evātra na saṃśayaḥ //MU_6,104.27//",
    "GSP27moksop_u:39012": " mithyāyakṣabhramo yāvat tāvad yakṣo hi dṛśyate /",
    "GSP27moksop_u:39013": " mithyāyakṣabhrame śānte kuto yakṣasya sambhavaḥ //MU_6,104.28//",
    "GSP27moksop_u:39014": " na cittam asti no caittam ahaṅkārādisaṃyutam /",
    "GSP27moksop_u:39015": " kiñcid eva jagaty asmin saṃvid ekāsti nirmalā //MU_6,104.29//",
    "GSP27moksop_u:39016": " tayā saṅkalpacittādi kṛtam āsīd vimūḍhayā /",
    "GSP27moksop_u:39017": " yad yat saṅkalpya tat sarvaṃ parityaktaṃ prabuddhayā //MU_6,104.30//",
    "GSP27moksop_u:39018": " saṅkalpena yad āyāti tat saṅkalpena gacchati /",
    "GSP27moksop_u:39019": " pavanena mahābāho jvālājālam ivānale //MU_6,104.31//",
    "GSP27moksop_u:39020": " ātmatattvaikaghanayā tat tayā brahmasattayā /",
    "GSP27moksop_u:39021": " jagat sarvam abhivyāptaṃ samudra iva vāriṇā //MU_6,104.32//",
    "GSP27moksop_u:39022": " nāham asmi na cānyo 'sti na tvaṃ naite na cittakam /",
    "GSP27moksop_u:39023": " nendriyāṇi na cākāśam ātmaivaiko 'sti nirmalaḥ //MU_6,104.33//",
    "GSP27moksop_u:39024": " ghaṭādyākārarūpeṇa sa evāyaṃ vilokyate /",
    "GSP27moksop_u:39025": " idaṃ cittam ayaṃ cāham iti keva kukalpanā //MU_6,104.34//",
    "GSP27moksop_u:39026": " na jāyate na mriyate kiñcid asmiñ jagattraye /",
    "GSP27moksop_u:39027": " kevalaṃ vilasaty ātmā sadasadbhāvanātmanā //MU_6,104.35//",
    "GSP27moksop_u:39028": " sarvam ātmā paraṃ brahma sakṛt prakaṭam ātatam /",
    "GSP27moksop_u:39029": " dvitvaikatve na vidyete nirbhrāntir bhava satyataḥ //MU_6,104.36//",
    "GSP27moksop_u:39030": " sarvendriyaguṇākāras sann evāsi sakhe nabhaḥ /",
    "GSP27moksop_u:39031": " na dahyase mahābuddhe na ca kvacana lipyase //MU_6,104.37//",
    "GSP27moksop_u:39032": " na te vinaśyati sakhe na ca kiñcid vivardhate /",
    "GSP27moksop_u:39033": " nirmalākāśarūpasya caikasyānantarūpiṇaḥ //MU_6,104.38//",
    "GSP27moksop_u:39034": " icchānicchātmike śaktī ye tavāpi tvam eva te /",
    "GSP27moksop_u:39035": " na hy aṃśuvyatirekeṇa śaśāṅka upalabhyate //MU_6,104.39//",
    "GSP27moksop_u:39036": " tvam ajaram aparaṃ parasvabhāvaṃ sakṛd amalaṃ satataṃ sad ekarūpam /",
    "GSP27moksop_u:39037": " vigalitakalanaṃ kalākhyalīlaṃ samuditam ādyam ajaṃ tad ātmatattvam //MU_6,104.40//",
    "GSP27moksop_u:39038": " śikhidhvajaparamārthabodho nāma sargaḥ",
    "GSP27moksop_u:39039": " pañcottaraśatatamas sargaḥ",
    "GSP27moksop_u:39040": " vasiṣṭhaḥ:",
    "GSP27moksop_u:39041": " iti kumbhavaco rājā bhāvayaṃs tad akṛtrimam /",
    "GSP27moksop_u:39042": " sva evātmapade tasmin kṣaṇaṃ pariṇato 'bhavat //MU_6,105.1//",
    "GSP27moksop_u:39043": " babhūvāmīlitamanolocanaś śāntavāg abhīḥ /",
    "GSP27moksop_u:39044": " śilātalād ivotkīrṇo nisspandāvayavākṛtiḥ //MU_6,105.2//",
    "GSP27moksop_u:39045": " tato muhūrtamātreṇa prabuddhaṃ sphāritekṣaṇam /",
    "GSP27moksop_u:39046": " tam uvāca mahābāho cūḍālā kumbharūpiṇī //MU_6,105.3//",
    "GSP27moksop_u:39047": " kumbhaḥ:",
    "GSP27moksop_u:39048": " kaccid asmin pade sphāre śuddhe mṛduni nirmale /",
    "GSP27moksop_u:39049": " sutalpe nirvikalpānāṃ sukhaṃ viśrāntavān asi //MU_6,105.4//",
    "GSP27moksop_u:39050": " kaccid antaḥ prabuddho 'si kaccid bhrāntis tvayojjhitā /",
    "GSP27moksop_u:39051": " kaccij jñeyaṃ parijñātaṃ dṛṣṭaṃ draṣṭavyam eva vā //MU_6,105.5//",
    "GSP27moksop_u:39052": " śikhidhvajaḥ:",
    "GSP27moksop_u:39053": " bhagavaṃs tvatprasādena mahāvibhavabhūṣitā /",
    "GSP27moksop_u:39054": " mahatī padavī dṛṣṭā sarvasyordhve sthitā mayā //MU_6,105.6//",
    "GSP27moksop_u:39055": " satāṃ viditavedyānām aho bata mahātmanām /",
    "GSP27moksop_u:39056": " apūrvaikāmṛtamayas saṅgas sāraphalapradaḥ //MU_6,105.7//",
    "GSP27moksop_u:39057": " janmanāpi mayā labdhaṃ yan nāma na mahāmṛtam /",
    "GSP27moksop_u:39058": " tad adya tvatsamāsaṅgāt kṣaṇenāsāditaṃ svayam //MU_6,105.8//",
    "GSP27moksop_u:39059": " anantam ādyam amṛtam etat kamalalocana /",
    "GSP27moksop_u:39060": " kathaṃ nāsāditam abhūd etad ātmapadaṃ mayā //MU_6,105.9//",
    "GSP27moksop_u:39061": " kumbhaḥ:",
    "GSP27moksop_u:39062": " manasy upaśamaṃ yāte tyaktabhogaiṣaṇe sthite /",
    "GSP27moksop_u:39063": " kaṣāyapāke nirvṛtte sarvendriyagaṇasya ca //MU_6,105.10//",
    "GSP27moksop_u:39064": " yānti cetasi viśrāntiṃ vimalā daiśikoktayaḥ /",
    "GSP27moksop_u:39065": " yathā sitāṃśuke śuddhe bindavaḥ kuṅkumāmbhasaḥ //MU_6,105.11//",
    "GSP27moksop_u:39066": " kaṣāyāṇām anantānāṃ sambhṛtānāṃ śarīrake /",
    "GSP27moksop_u:39067": " svavāsanāsvarūpāṇām adya pākas tavoditaḥ //MU_6,105.12//",
    "GSP27moksop_u:39068": " dehān malāni sarvāṇi kālena kamalekṣaṇa /",
    "GSP27moksop_u:39069": " sādho vṛkṣāt phalānīva pākena vigalanty adhaḥ //MU_6,105.13//",
    "GSP27moksop_u:39070": " vāsanātmasu yāteṣu maleṣu vilayaṃ sakhe /",
    "GSP27moksop_u:39071": " yad vakti gurur antas tad viśatīṣur yathā bile //MU_6,105.14//",
    "GSP27moksop_u:39072": " kaṣāyapāke sampanne tvaṃ mayādya vibodhitaḥ /",
    "GSP27moksop_u:39073": " tenādyaiva tavājñānakṣayo jāto mahāmate //MU_6,105.15//",
    "GSP27moksop_u:39074": " adya pakvakaṣāyas tvam adyaivājñānasaṅkṣayī /",
    "GSP27moksop_u:39075": " adyaiva sopadeśyas tvam adyaivāsi prabuddhavān //MU_6,105.16//",
    "GSP27moksop_u:39076": " śubhāśubhānāṃ sarveṣāṃ karmaṇām adya saṅkṣayaḥ /",
    "GSP27moksop_u:39077": " satsaṅgavyapadeśena tava niṣpattim āgataḥ //MU_6,105.17//",
    "GSP27moksop_u:39078": " yāvad asya dinasyaiṣa pūrvo bhāgo mahīpate /",
    "GSP27moksop_u:39079": " tāvac ceto hy aham iti tavājñānaṃ babhūva ha //MU_6,105.18//",
    "GSP27moksop_u:39080": " idānīṃ madvacobodhāc cetasi kṣayam āgate /",
    "GSP27moksop_u:39081": " hṛdayāt samparityakte samprabuddho 'si bhūpate //MU_6,105.19//",
    "GSP27moksop_u:39082": " hṛdi yāvan manassattā tāvad ajñānasaṃsthitiḥ /",
    "GSP27moksop_u:39083": " citte cittatayā tyakte jñānasyābhyudayo bhavet //MU_6,105.20//",
    "GSP27moksop_u:39084": " dvitvaikatvadṛśau cittaṃ tad evājñānam ucyate /",
    "GSP27moksop_u:39085": " etayor yo layo dṛṣṭyos taj jñānaṃ sā parā gatiḥ //MU_6,105.21//",
    "GSP27moksop_u:39086": " prabuddho 'si vimukto 'si tyaktaṃ cittaṃ tvayā nṛpa /",
    "GSP27moksop_u:39087": " sad eva sattayāttaṃ hi tvayā tyaktam asat padam //MU_6,105.22//",
    "GSP27moksop_u:39088": " vītaśoko nirāyāso nissaṅgo nityam ātmavān /",
    "GSP27moksop_u:39089": " mahodayo munir maunī kharūpas tiṣṭha nirmalaḥ //MU_6,105.23//",
    "GSP27moksop_u:39090": " śikhidhvajaḥ:",
    "GSP27moksop_u:39091": " evaṃ hi bhagavañ jantor mūrkhasyaivāsti cittabhūḥ /",
    "GSP27moksop_u:39092": " na prabuddhasya tajjñasya cittam asti kila prabho //MU_6,105.24//",
    "GSP27moksop_u:39093": " jīvanmuktās ta ete hi viharanti kathaṃ vada /",
    "GSP27moksop_u:39094": " avidyamānamanaso yuṣmadādyās tathā narāḥ //MU_6,105.25//",
    "GSP27moksop_u:39095": " iti me kathayāśeṣam anyaiś ca vacanāṃśubhiḥ /",
    "GSP27moksop_u:39096": " hārdaṃ tamo me nipuṇam evamprāyaiḥ pramārjaya //MU_6,105.26//",
    "GSP27moksop_u:39097": " kumbhaḥ:",
    "GSP27moksop_u:39098": " yathā vadasi dharmajña tat tathaiva hi nānyathā /",
    "GSP27moksop_u:39099": " cittaṃ hi jīvanmuktānāṃ nāsty aṅkura ivāśmanām //MU_6,105.27//",
    "GSP27moksop_u:39100": " punarjananayogyā yā vāsanā ghanavāsanā /",
    "GSP27moksop_u:39101": " sā proktā cittaśabdena na sā tajjñasya vidyate //MU_6,105.28//",
    "GSP27moksop_u:39102": " yayā vāsanayā tajjñā viharantīha karmasu /",
    "GSP27moksop_u:39103": " tāṃ tvaṃ sattvābhidhāṃ viddhi punarjananavarjitām //MU_6,105.29//",
    "GSP27moksop_u:39104": " jīvanmuktā mahātmānas sattvasthās saṃyatendriyāḥ /",
    "GSP27moksop_u:39105": " viharanti gatāsaṅgaṃ na cittasthāḥ kadācana //MU_6,105.30//",
    "GSP27moksop_u:39106": " mūḍhaṃ cittaṃ cittam āhuḥ prabuddhaṃ sattvam ucyate /",
    "GSP27moksop_u:39107": " aprabuddhā hi cittasthās sattvasthā hi mahādhiyaḥ //MU_6,105.31//",
    "GSP27moksop_u:39108": " bhūyaḥ prajāyate cittaṃ sattvaṃ bhūyo na jāyate /",
    "GSP27moksop_u:39109": " aprabuddhasya bandho 'sti na prabuddhasya bhūpate //MU_6,105.32//",
    "GSP27moksop_u:39110": " sattvavān asi sañjāto mahātyāgī sthito bhavān /",
    "GSP27moksop_u:39111": " aśeṣeṇa tvayā tyaktaṃ cittam adyeti vedmy aham //MU_6,105.33//",
    "GSP27moksop_u:39112": " samastavāsanāmukto rājan rājeva rājase /",
    "GSP27moksop_u:39113": " ākāśasāmyam āyātaṃ manye tava mune manaḥ //MU_6,105.34//",
    "GSP27moksop_u:39114": " śamaṃ prāpto 'si paramaṃ śuddhas samasamasthitiḥ /",
    "GSP27moksop_u:39115": " mandarāhananonmukto yathā kṣīramahārṇavaḥ //MU_6,105.35//",
    "GSP27moksop_u:39116": " parityaktā tvayā rājyād vāsanā tapasas tathā /",
    "GSP27moksop_u:39117": " kānanāc ca śarīrāc ca śubhāśubhaphalād api //MU_6,105.36//",
    "GSP27moksop_u:39118": " nirīho vigatāsaṅgas tyaktacitto vivāsanaḥ /",
    "GSP27moksop_u:39119": " sampannas tvaṃ mahābāho mahātyāgipadaṃ gataḥ //MU_6,105.37//",
    "GSP27moksop_u:39120": " ayaṃ sa hi mahātyāgas sarvaṃ yatra samujjhitam /",
    "GSP27moksop_u:39121": " svargāpavargacittādi tapodānaphalādy api //MU_6,105.38//",
    "GSP27moksop_u:39122": " prabuddhayeddhayā sādho dhiyā paramabodhayā /",
    "GSP27moksop_u:39123": " tapo nāma kiyanmātraduḥkhakṣayakaraṃ bhavet //MU_6,105.39//",
    "GSP27moksop_u:39124": " kṣayātiśayanirmuktaṃ yat sukhaṃ samatāmayam /",
    "GSP27moksop_u:39125": " tat sat tad vastu tat kiñcin na tu svargādi bhaṅguram //MU_6,105.40//",
    "GSP27moksop_u:39126": " bhāvābhāvatulārūḍhas sthitādhivyādhivedhitaḥ /",
    "GSP27moksop_u:39127": " svargo nāma kimānandas so 'pi sandeham āsthitaḥ //MU_6,105.41//",
    "GSP27moksop_u:39128": " aprāptasvārthasaṃsiddheḥ kriyākāṇḍaś śubho bhavet /",
    "GSP27moksop_u:39129": " yena nāsāditaṃ hema rītiṃ kiṃ sa parityajet //MU_6,105.42//",
    "GSP27moksop_u:39130": " cūḍālādisamāsaṅgād bhavej jñatvaṃ sukhena te /",
    "GSP27moksop_u:39131": " tat kimartham anarthe 'smin nimagnas tvaṃ tapomaye //MU_6,105.43//",
    "GSP27moksop_u:39132": " āśramādivikalpāṃśasādhyasyāsya kukarmaṇaḥ /",
    "GSP27moksop_u:39133": " ādyantau paśya sumate madhya eva ramasva mā //MU_6,105.44//",
    "GSP27moksop_u:39134": " yata ete samāyātā yasmin pariṇamanti ca /",
    "GSP27moksop_u:39135": " taporūpā vikalpāṃśās tatra baddhapado bhava //MU_6,105.45//",
    "GSP27moksop_u:39136": " cidvyomno nabhaso 'py acchāt sarve bhāvās samutthitāḥ /",
    "GSP27moksop_u:39137": " tatraiva ca layaṃ yānti tatraivāssva ramasva ca //MU_6,105.46//",
    "GSP27moksop_u:39138": " idaṃ kāryam idaṃ neti saṅkalpā brahmabindavaḥ /",
    "GSP27moksop_u:39139": " bindūñ śikhidhvaja tyaktvā pūrṇameghaṃ samāśraya //MU_6,105.47//",
    "GSP27moksop_u:39140": " iṣṭaṃ me prārthayasveti yathaiva prārthyate sakhī /",
    "GSP27moksop_u:39141": " striyā tathaiva na kathaṃ dayitaḥ prārthyate svayam //MU_6,105.48//",
    "GSP27moksop_u:39142": " saṅkalparacitān etān bhāvān āpātabhāsurān /",
    "GSP27moksop_u:39143": " na gṛhṇanti mahātmānaḥ prājñā jalaravīn iva //MU_6,105.49//",
    "GSP27moksop_u:39144": " svargamokṣādiphaladaṃ yat kiñcit samam eva tat /",
    "GSP27moksop_u:39145": " tyaktvā samasamābhāso yo 'sy asāv eva vai bhava //MU_6,105.50//",
    "GSP27moksop_u:39146": " santaṃ sattvena nāśena naśyantaṃ vigataspṛhaḥ /",
    "GSP27moksop_u:39147": " padārthaugham imaṃ gṛhṇaṃs tiṣṭhāspanditacittabhūḥ //MU_6,105.51//",
    "GSP27moksop_u:39148": " aparispandacittasya saṃsṛtir neha bādhate /",
    "GSP27moksop_u:39149": " pauruṣaprabhavā sādho vipan nītimato yathā //MU_6,105.52//",
    "GSP27moksop_u:39150": " yāni yānīha duḥkhāni prasphuranti jagattraye /",
    "GSP27moksop_u:39151": " cetaścāpalajāny eva tāni tāni mahīpate //MU_6,105.53//",
    "GSP27moksop_u:39152": " sthiraṃ śāntaṃ gataspandaṃ yasya cittam acāpalam /",
    "GSP27moksop_u:39153": " sa vibhus sa mahānandī sāmrājyasya sa bhājanam //MU_6,105.54//",
    "GSP27moksop_u:39154": " atha cetasi tattvajña spandāspandau tad ekatām /",
    "GSP27moksop_u:39155": " nītvā tiṣṭha yathākāmam aikyam āgatya śāśvatam //MU_6,105.55//",
    "GSP27moksop_u:39156": " śikhidhvajaḥ:",
    "GSP27moksop_u:39157": " katham aikyavidhiṃ yātas spandāspandāv imau vibho /",
    "GSP27moksop_u:39158": " sarvasaṃśayavicchedakārinn etad vadāśu me //MU_6,105.56//",
    "GSP27moksop_u:39159": " kumbhaḥ:",
    "GSP27moksop_u:39160": " ekaṃ vastu jagat sarvaṃ cinmātraṃ vār ivāmbudhiḥ /",
    "GSP27moksop_u:39161": " tad eva spandate no vā śuddhaṃ vārīva vīcibhiḥ //MU_6,105.57//",
    "GSP27moksop_u:39162": " brahma cinmātram amalaṃ satyam ityādināmabhiḥ /",
    "GSP27moksop_u:39163": " yad gītaṃ tad idaṃ mūḍhaḥ paśyaty aṅga jagattayā //MU_6,105.58//",
    "GSP27moksop_u:39164": " nisspanda eva sarvasmin sarge tasmād dhi saṃsṛtiḥ /",
    "GSP27moksop_u:39165": " parispando hi vīcyādis tad aspandaṃ samaṃ param //MU_6,105.59//",
    "GSP27moksop_u:39166": " citas sa eva cet spandas tathāspandaś ca bhāvitaḥ /",
    "GSP27moksop_u:39167": " ekarūpatayā nāma tat tad apy acalaṃ śivam //MU_6,105.60//",
    "GSP27moksop_u:39168": " sargaś citspandamātrātmā samyagdṛṣṭo vilīyate /",
    "GSP27moksop_u:39169": " udety asamyagdṛṣṭātmā rajjvāṃ sarpabhramo yathā //MU_6,105.61//",
    "GSP27moksop_u:39170": " saspandā cic cidabhidhā nisspandā tv iyam ātatā /",
    "GSP27moksop_u:39171": " turyātītapadārūḍhā vācā vaktuṃ na pāryate //MU_6,105.62//",
    "GSP27moksop_u:39172": " śāstrasajjanasamparkasantatābhyāsayogataḥ /",
    "GSP27moksop_u:39173": " kālenāmalatāṃ yāte cetasīndāv ivodite //MU_6,105.63//",
    "GSP27moksop_u:39174": " etat kevalam ābhātaṃ svānubhūtigirātatam /",
    "GSP27moksop_u:39175": " kathyate svānubhūtes tu svayaṃ svaṃ rūpam ātmanā //MU_6,105.64//",
    "GSP27moksop_u:39176": " prāpto 'si bhāvaṃ svam anādimadhyam atraiva tiṣṭheṣṭapade niviṣṭaḥ /",
    "GSP27moksop_u:39177": " nīrūpanirbhedamahācidātmā jāto 'si sādho khalu vītaśokaḥ //MU_6,105.65//",
    "GSP27moksop_u:39178": " śikhidhvajabodho nāma sargaḥ",
    "GSP27moksop_u:39179": " ṣaḍuttaraśatatamas sargaḥ",
    "GSP27moksop_u:39180": " kumbhaḥ:",
    "GSP27moksop_u:39181": " iti te kathitaṃ sarvaṃ śikhidhvaja mahīpate /",
    "GSP27moksop_u:39182": " yathedam utthitaṃ sarvaṃ yathā ca pravilīyate //MU_6,106.1//",
    "GSP27moksop_u:39183": " etac chrutvā ca buddhvā ca matvā ca munināyaka /",
    "GSP27moksop_u:39184": " yathecchasi tathā tiṣṭha dṛṣṭaspaṣṭapadaḥ pade //MU_6,106.2//",
    "GSP27moksop_u:39185": " svargaṃ gacchāmy ahaṃ tatra kāle 'smin nārado muniḥ /",
    "GSP27moksop_u:39186": " brahmalokāt samāyāto bhavaty amarasaṃsadam //MU_6,106.3//",
    "GSP27moksop_u:39187": " na māṃ paśyati cet tatra tat kopam upagacchati /",
    "GSP27moksop_u:39188": " nodvejanīyā bhavyena guravo hi kadācana //MU_6,106.4//",
    "GSP27moksop_u:39189": " tyaktasaṅkalpalekhena na kiñcid abhivāñchatā /",
    "GSP27moksop_u:39190": " tvayātmany eva vastavyaṃ dṛṣṭir eṣaiva pāvanī //MU_6,106.5//",
    "GSP27moksop_u:39191": " vasiṣṭhaḥ:",
    "GSP27moksop_u:39192": " iti yāvat prativacaḥ puṣpahastaś śikhidhvajaḥ /",
    "GSP27moksop_u:39193": " praṇāmāya dadāty eṣa tāvad antardhim āyayau //MU_6,106.6//",
    "GSP27moksop_u:39194": " pratibhāsagataṃ vastu yathaivāgre na dṛśyate /",
    "GSP27moksop_u:39195": " na dṛṣṭavāṃs tathā kumbham agre rājā śikhidhvajaḥ //MU_6,106.7//",
    "GSP27moksop_u:39196": " gate kumbhe mahīpālaḥ paraṃ vismayam āyayau /",
    "GSP27moksop_u:39197": " tad eva cintayaṃś citraṃ citrārpita ivābhavat //MU_6,106.8//",
    "GSP27moksop_u:39198": " iti sañcintayām āsa citraṃ vilasitaṃ vidheḥ /",
    "GSP27moksop_u:39199": " yat kumbhavyapadeśena bodhito 'smi cirād ayam //MU_6,106.9//",
    "GSP27moksop_u:39200": " kva nāradasutaḥ kumbhaḥ kvāhaṃ nāma śikhidhvajaḥ /",
    "GSP27moksop_u:39201": " kevalaṃ kālayuktyaivam ahaṃ sampratibodhitaḥ //MU_6,106.10//",
    "GSP27moksop_u:39202": " aho nu samyak kathitaṃ devaputreṇa yuktimat /",
    "GSP27moksop_u:39203": " aho nu samprabuddho 'smi mohanidrākulaś cirāt //MU_6,106.11//",
    "GSP27moksop_u:39204": " kvāham āsaṃ vinirmagnaḥ kriyājālakukardame /",
    "GSP27moksop_u:39205": " idaṃ kāryam idaṃ neti mithyāvibhramam ācaran //MU_6,106.12//",
    "GSP27moksop_u:39206": " aho nu śītalā śuddhā śānteyaṃ padavī nijā /",
    "GSP27moksop_u:39207": " rasāyanadravākārā sattvaṃ śītayatīva me //MU_6,106.13//",
    "GSP27moksop_u:39208": " śāmyāmi parinirvāmi sukham āse ca kevalam /",
    "GSP27moksop_u:39209": " cinmātram api necchāmi saṃsthito 'smi yathāsthitam //MU_6,106.14//",
    "GSP27moksop_u:39210": " evaṃ sañcintayan rājā evaṃnirvāsanāśayaḥ /",
    "GSP27moksop_u:39211": " śailād iva samutkīrṇo maunam evātha tasthivān //MU_6,106.15//",
    "GSP27moksop_u:39212": " tasminn eva tato maunī nissaṅkalpe nirāmaye /",
    "GSP27moksop_u:39213": " pratiṣṭhāṃ niścalāṃ prāpya sa tasthau giriśṛṅgavat //MU_6,106.16//",
    "GSP27moksop_u:39214": " sa tatra saṃśāntabhayo mahātmā cireṇa viśrāntim itas samātmā /",
    "GSP27moksop_u:39215": " cireṇa samprāptanijāmalātmā yogena suṣvāpa tadā cidātmā //MU_6,106.17//",
    "GSP27moksop_u:39216": " śikhidhvajasamādhānaṃ nāma sargaḥ",
    "GSP27moksop_u:39217": " saptottaraśatatamas sargaḥ",
    "GSP27moksop_u:39218": " vasiṣṭhaḥ:",
    "GSP27moksop_u:39219": " nirvikalpasamādhānāt kāṣṭhakuḍyopamas sthitaḥ /",
    "GSP27moksop_u:39220": " evaṃ śikhidhvajo rāma cūḍālām adhunā śṛṇu //MU_6,107.1//",
    "GSP27moksop_u:39221": " śikhidhvajaṃ taṃ bhartāraṃ kumbhaveṣena tena sā /",
    "GSP27moksop_u:39222": " prabodhyāntardhim āgatya tatāra tarasā nabhaḥ //MU_6,107.2//",
    "GSP27moksop_u:39223": " devaputrākṛtiṃ vyomni jahau māyāvinirmitām /",
    "GSP27moksop_u:39224": " vidagdhamugdham ākāraṃ straiṇaṃ jagrāha sundaram //MU_6,107.3//",
    "GSP27moksop_u:39225": " nabhasā svapuraṃ prāpya viveśāntaḥpuraṃ kṣaṇāt /",
    "GSP27moksop_u:39226": " dṛśyā babhūva lokasya nṛpakarma cakāra sā //MU_6,107.4//",
    "GSP27moksop_u:39227": " vāsaratritayenāpi punar ambaram etya sā /",
    "GSP27moksop_u:39228": " babhūva kumbho yogena śikhidhvajavanaṃ yayau //MU_6,107.5//",
    "GSP27moksop_u:39229": " tathā tatraiva taṃ bhūpam apaśyad vanabhūmigā /",
    "GSP27moksop_u:39230": " nirvikalpasamādhisthaṃ samutkīrṇam iva drumāt //MU_6,107.6//",
    "GSP27moksop_u:39231": " aho nu khalu bho diṣṭyā viśrānto 'yam ihātmani /",
    "GSP27moksop_u:39232": " sthitas svasthas samaś śānta ity uvāca puraḥ prabhoḥ //MU_6,107.7//",
    "GSP27moksop_u:39233": " tad enaṃ tāvad etasmād bodhayāmi parāt padāt /",
    "GSP27moksop_u:39234": " idānīm eva kiṃ dehatyāgam eṣa karoti vai //MU_6,107.8//",
    "GSP27moksop_u:39235": " kañcit kālaṃ sphuritveha rājyena vipinena vā /",
    "GSP27moksop_u:39236": " samam eva gamiṣyāvas tyaktadehāv imau śamam //MU_6,107.9//",
    "GSP27moksop_u:39237": " tad yāvad eṣo vicalaṃ pariṇāmaṃ na gacchati /",
    "GSP27moksop_u:39238": " anenābhyāsayogena tāvad ābodhayāmy aham //MU_6,107.10//",
    "GSP27moksop_u:39239": " iti sañcintya cūḍālā siṃhanādaṃ cakāra sā /",
    "GSP27moksop_u:39240": " bhūyo bhūyaḥ prabhor agre vanecarabhayapradam //MU_6,107.11//",
    "GSP27moksop_u:39241": " na cacāla śilevādrau yadā nādena tena saḥ /",
    "GSP27moksop_u:39242": " bhūyo bhūyaḥ kṛtenāpi tadā sā taṃ vyacālayat //MU_6,107.12//",
    "GSP27moksop_u:39243": " cālitaḥ pātito 'py eṣa yadā na bubudhe nṛpaḥ /",
    "GSP27moksop_u:39244": " tadā sañcintayām āsa cūḍālā kumbharūpiṇī //MU_6,107.13//",
    "GSP27moksop_u:39245": " aho pariṇatas sādhus svapade bhagavān ayam /",
    "GSP27moksop_u:39246": " tad enaṃ hi kayā yuktyā sāmprataṃ bodhayāmy aham //MU_6,107.14//",
    "GSP27moksop_u:39247": " atha vainaṃ mahātmānaṃ kimarthaṃ bodhayāmy aham /",
    "GSP27moksop_u:39248": " videhaṃ bodham āsādya tiṣṭhatv eṣa yathāsukham //MU_6,107.15//",
    "GSP27moksop_u:39249": " aham apy aṅganādeham imaṃ tyaktvā paraṃ padam /",
    "GSP27moksop_u:39250": " apunarjananāyaiva gacchāmīha hi kiṃ mama //MU_6,107.16//",
    "GSP27moksop_u:39251": " iti sañcintya dehaṃ svaṃ tyaktum abhyudyatā satī /",
    "GSP27moksop_u:39252": " punas sañcintayām āsa cūḍālā sā mahāsatī //MU_6,107.17//",
    "GSP27moksop_u:39253": " ālokayāmi vai tāvad enaṃ dehaṃ mahīpateḥ /",
    "GSP27moksop_u:39254": " yady asya sattvaśeṣo 'sti bodhabījaṃ hṛdantare //MU_6,107.18//",
    "GSP27moksop_u:39255": " tat kālenaiṣa bhagavān samprabodham upaiṣyati /",
    "GSP27moksop_u:39256": " mūlakośarasālīnaṃ puṣpajālaṃ madhāv iva //MU_6,107.19//",
    "GSP27moksop_u:39257": " tadeha viharañ jīvanmukta eko bhavaty ayam /",
    "GSP27moksop_u:39258": " maiko bhavatv eṣa iti manye gacchāmi no śamam //MU_6,107.20//",
    "GSP27moksop_u:39259": " iti sañcintya cūḍālā sparśena nayanena ca /",
    "GSP27moksop_u:39260": " patim ālokya sāśaṅkam uvāca varavarṇinī //MU_6,107.21//",
    "GSP27moksop_u:39261": " asty eva sattvaśeṣo 'sya hṛdi sambodhakāraṇam /",
    "GSP27moksop_u:39262": " kāyo 'yam agaladrūpo nemaṃ dehaṃ tyajāmy aham //MU_6,107.22//",
    "GSP27moksop_u:39263": " rāmaḥ:",
    "GSP27moksop_u:39264": " bhṛśaṃ saṃśāntacittasya kāṣṭhaloṣṭasamasthiteḥ /",
    "GSP27moksop_u:39265": " sattvaśeṣaḥ kathaṃ brahmañ jñāyate dhyānaśālinaḥ //MU_6,107.23//",
    "GSP27moksop_u:39266": " vasiṣṭhaḥ:",
    "GSP27moksop_u:39267": " prabodhakāraṇaṃ yasya durlakṣyāṇuvapur hṛdi /",
    "GSP27moksop_u:39268": " vidyate sattvaśeṣo 'ntar bīje puṣpaphalaṃ yathā //MU_6,107.24//",
    "GSP27moksop_u:39269": " cittaspandavimuktasya tasyāspanditasaccitaḥ /",
    "GSP27moksop_u:39270": " dvitvaikatvavihīnasya samasyācalasaṃsthiteḥ //MU_6,107.25//",
    "GSP27moksop_u:39271": " kāyas samasamābhogo na glāyati na hṛṣyati /",
    "GSP27moksop_u:39272": " nāstam eti na codeti samam evāvatiṣṭhate //MU_6,107.26//",
    "GSP27moksop_u:39273": " dvitvaikatvādiyuktasya yasya praspandate manaḥ /",
    "GSP27moksop_u:39274": " tasya deho 'nyatām eti nāspandasya kadācana //MU_6,107.27//",
    "GSP27moksop_u:39275": " cittaspando hi sarveṣāṃ kāraṇaṃ jagatas sthiteḥ /",
    "GSP27moksop_u:39276": " rāma bhāvavikārāṇāṃ kusumānāṃ yathā madhuḥ //MU_6,107.28//",
    "GSP27moksop_u:39277": " yasmin praspandate dehe cittaṃ sa hi muhur muhuḥ /",
    "GSP27moksop_u:39278": " harṣaglapanasammohavaśam eti raghūdvaha //MU_6,107.29//",
    "GSP27moksop_u:39279": " citte praśamam āyāte kāyo yas sattvavān sthitaḥ /",
    "GSP27moksop_u:39280": " bādhate nāmbarasyeva tasya bhāvavikārabhūḥ //MU_6,107.30//",
    "GSP27moksop_u:39281": " vīcyādi na yathodeti samāyā jalasantateḥ /",
    "GSP27moksop_u:39282": " tathā na dṛśyate doṣas samāyās sattvasaṃsthiteḥ //MU_6,107.31//",
    "GSP27moksop_u:39283": " sattvasyānupalambho 'sti nānyas svopaśamād ṛte /",
    "GSP27moksop_u:39284": " yāvad bhāvi samaṃ sattvaṃ kālāc chāmyati kevalam //MU_6,107.32//",
    "GSP27moksop_u:39285": " dehe yasmiṃs tu no cittaṃ nāpi sattvaṃ ca vidyate /",
    "GSP27moksop_u:39286": " sa tāpahimavad rāma pañcatvena vilīyate //MU_6,107.33//",
    "GSP27moksop_u:39287": " śikhidhvajasya deho 'sau niścitaṃ cetasojjhitaḥ /",
    "GSP27moksop_u:39288": " sattvāṃśena ca saṃyuktas tena na mlānibhājanam //MU_6,107.34//",
    "GSP27moksop_u:39289": " taṃ tathābhūtam ālokya bhartur dehaṃ varāṅganā /",
    "GSP27moksop_u:39290": " anujjhitavatī dehaṃ cintayām āsa satvaram //MU_6,107.35//",
    "GSP27moksop_u:39291": " cittattvaṃ sarvagaṃ śuddhaṃ praviśyābodhayāmy aham /",
    "GSP27moksop_u:39292": " bhaviṣyadbodhanaṃ kāntam eṣa tatra hi saṃsthitaḥ //MU_6,107.36//",
    "GSP27moksop_u:39293": " na bodhayāmi yady enaṃ cirāt tad budhyate svayam /",
    "GSP27moksop_u:39294": " kim ihaikāvatiṣṭhe 'ham ity enaṃ bodhayāmy aham //MU_6,107.37//",
    "GSP27moksop_u:39295": " iti sañcintya cūḍālā dehaṃ kāraṇapañjaram /",
    "GSP27moksop_u:39296": " santyajya prāpa cittattve sthitim ādyantavarjite //MU_6,107.38//",
    "GSP27moksop_u:39297": " tatra sā cetanaspandaṃ kṛtvā sattvavataḥ prabhoḥ /",
    "GSP27moksop_u:39298": " svaṃ viveśa punar dehaṃ khān nīḍam iva pakṣiṇī //MU_6,107.39//",
    "GSP27moksop_u:39299": " kumbhākṛtir athotthāya niviṣṭā kusumasthale /",
    "GSP27moksop_u:39300": " sāma gātuṃ pravṛttā sā bhramarīvṛndasasvanā //MU_6,107.40//",
    "GSP27moksop_u:39301": " taṃ sāmasvanam ākarṇya cit sattvaguṇaśālinaḥ /",
    "GSP27moksop_u:39302": " bubudhe bhūpater dehe vasanta iva padminī //MU_6,107.41//",
    "GSP27moksop_u:39303": " dṛśaṃ vikāsayām āsa tāṃ tadārka ivābjinīm /",
    "GSP27moksop_u:39304": " gṛhītasattvasampattiś śikhidhvajamahīpatiḥ //MU_6,107.42//",
    "GSP27moksop_u:39305": " apaśyat kumbham agrasthaṃ sāmagāyanatatparam /",
    "GSP27moksop_u:39306": " pareṇa vapuṣā yuktaṃ sāmavedam ivāparam //MU_6,107.43//",
    "GSP27moksop_u:39307": " aho bata vayaṃ dhanyāḥ punaḥ prāpto munes sutaḥ /",
    "GSP27moksop_u:39308": " ity evodāharan rājā kumbhāya kusumaṃ dadau //MU_6,107.44//",
    "GSP27moksop_u:39309": " diṣṭyā sthitās smo bhagavaṃs tava cetasi pāvane /",
    "GSP27moksop_u:39310": " ke nāma na mahāsattvāḥ prasādeṣv aṅga hi sthirāḥ //MU_6,107.45//",
    "GSP27moksop_u:39311": " asmatpavitrīkaraṇam ekam āgamakāraṇam /",
    "GSP27moksop_u:39312": " tava pāpāpahaṃ brūhi dvitīyaṃ katarad bhavet //MU_6,107.46//",
    "GSP27moksop_u:39313": " kumbhaḥ:",
    "GSP27moksop_u:39314": " yataḥ prabhṛti yāto 'smi tvatsakāśād arindama /",
    "GSP27moksop_u:39315": " tataḥ prabhṛti ceto me tvayaiveha samaṃ sthitam //MU_6,107.47//",
    "GSP27moksop_u:39316": " na rame svargaraṅgeṣu devodyāneṣu cānagha /",
    "GSP27moksop_u:39317": " merumandarakūṭeṣu kailāsakuhareṣu ca //MU_6,107.48//",
    "GSP27moksop_u:39318": " tvatsaṅgam eva vāñchāmi subhagācārapeśalam /",
    "GSP27moksop_u:39319": " amṛtasyandasaṅkāśaṃ madhumāsam iva drumaḥ //MU_6,107.49//",
    "GSP27moksop_u:39320": " tasmād eveha tiṣṭhāmi samīpe tava sāmpratam /",
    "GSP27moksop_u:39321": " abhīṣṭaṃ yad yad evāṅga ramyāṇāṃ dhuri tat sthitam //MU_6,107.50//",
    "GSP27moksop_u:39322": " tvādṛśo bandhur āptaś ca suhṛn mitraṃ sakhā tathā /",
    "GSP27moksop_u:39323": " viśvāsyaś caiva śiṣyaś ca manye jagati nāsti me //MU_6,107.51//",
    "GSP27moksop_u:39324": " śikhidhvajaḥ:",
    "GSP27moksop_u:39325": " aho nu phalitaṃ puṇyapādapair naḥ kulācale /",
    "GSP27moksop_u:39326": " yad bhavān apy asaṅgo 'pi vāñchaty asmatsamāgamam //MU_6,107.52//",
    "GSP27moksop_u:39327": " idaṃ vanam ime vṛkṣā bhṛtyo 'yam aham ādṛtaḥ /",
    "GSP27moksop_u:39328": " rocate cen na te svargas tad iha sthīyatāṃ prabho //MU_6,107.53//",
    "GSP27moksop_u:39329": " bhavadvitīrṇayā yogayuktyā viśrāntavān aham /",
    "GSP27moksop_u:39330": " yathā sādho tathā manye svarge viśramaṇaṃ kutaḥ //MU_6,107.54//",
    "GSP27moksop_u:39331": " tām eva svasthitiṃ svacchām avalambya prakāśinīm /",
    "GSP27moksop_u:39332": " vihareha yathākāmaṃ svarge bhūmitale 'tha vā //MU_6,107.55//",
    "GSP27moksop_u:39333": " kumbhaḥ:",
    "GSP27moksop_u:39334": " pare pade mahānande kaccid viśrāntavān asi /",
    "GSP27moksop_u:39335": " idaṃ bhedamayaṃ duḥkhaṃ kaccit santyaktavān asi //MU_6,107.56//",
    "GSP27moksop_u:39336": " kaccid āpātaramyebhyas saṅkalpebhyo ratir bhṛśam /",
    "GSP27moksop_u:39337": " nirmūlatāṃ gatā rājann oghatīralateva te //MU_6,107.57//",
    "GSP27moksop_u:39338": " heyādeyadaśātītaṃ śāntaṃ samasamasthiti /",
    "GSP27moksop_u:39339": " yathāprāpteṣv anudvegi kaccit tava manas sthitam //MU_6,107.58//",
    "GSP27moksop_u:39340": " śikhidhvajaḥ:",
    "GSP27moksop_u:39341": " tvatprasādena bhagavan dṛṣṭā dṛśyātigā gatiḥ /",
    "GSP27moksop_u:39342": " prāptas saṃsārasīmānto labdho labdhavyaniścayaḥ //MU_6,107.59//",
    "GSP27moksop_u:39343": " cirāyāticireṇaiva viśrāntās smo nirāmayāḥ /",
    "GSP27moksop_u:39344": " labdhaṃ labdhavyam akhilaṃ tṛptās smaś ciram akṣatāḥ //MU_6,107.60//",
    "GSP27moksop_u:39345": " nopadeṣṭavyam asmākaṃ kiñcid apy upayujyate /",
    "GSP27moksop_u:39346": " sarvatraivātitṛptās smas saṃsthitās smo gatajvaram //MU_6,107.61//",
    "GSP27moksop_u:39347": " jñātam ajñātam aprāptaṃ samprāptaṃ tyaktam āśritam /",
    "GSP27moksop_u:39348": " tvattvaṃ paratvaṃ mattvaṃ me khasyevāsti na kiñcana //MU_6,107.62//",
    "GSP27moksop_u:39349": " nissaṃsṛtir vigatamohabhayābhirāmo nityoditas samasamāśayasarvasomyaḥ /",
    "GSP27moksop_u:39350": " sarvātmakas sakalasaṅkalanāvimukta ākāśakośaviśadaś śamam āsthito 'smi //MU_6,107.63//",
    "GSP27moksop_u:39351": " kumbhapunarāgamanayogo nāma sargaḥ",
    "GSP27moksop_u:39352": " aṣṭottaraśatatamas sargaḥ",
    "GSP27moksop_u:39353": " vasiṣṭhaḥ:",
    "GSP27moksop_u:39354": " ity adhyātmavicitrābhiḥ kathābhis tau parasparam /",
    "GSP27moksop_u:39355": " āsatāṃ vedyavettārau muhūrtatritayaṃ vane //MU_6,108.1//",
    "GSP27moksop_u:39356": " tata utthāya kasmiṃścit snātau sarasasārase /",
    "GSP27moksop_u:39357": " sarovare vane caiva vihṛtau nandanopame //MU_6,108.2//",
    "GSP27moksop_u:39358": " tenācāreṇa tābhiś ca kathābhis tau vanecarau /",
    "GSP27moksop_u:39359": " nītavantau dināny aṣṭau tāsu kānanavīthiṣu //MU_6,108.3//",
    "GSP27moksop_u:39360": " atha kumbha uvācānyad vanaṃ yāvo girāv iti /",
    "GSP27moksop_u:39361": " tad om iti nṛpo matvā tāv ubhau praviceratuḥ //MU_6,108.4//",
    "GSP27moksop_u:39362": " vanāny anekarūpāṇi jaṅgalāni taṭāni ca /",
    "GSP27moksop_u:39363": " sarāṃsi gulmajālāni śṛṅgāṇi gahanāni ca //MU_6,108.5//",
    "GSP27moksop_u:39364": " nadīr deśāṃs tathā grāmān nagarāṇi purāṇi ca /",
    "GSP27moksop_u:39365": " marūn ghorān girīn kuñjāṃs tīrthāny āyatanāni ca //MU_6,108.6//",
    "GSP27moksop_u:39366": " samam eva samasnehau samaveṣau sthitāv ubhau /",
    "GSP27moksop_u:39367": " samasattau samotsāhau sasnatus tasthatus tathā //MU_6,108.7//",
    "GSP27moksop_u:39368": " ānarcatuḥ pitṝn devān bubhujāte ca rāghava /",
    "GSP27moksop_u:39369": " samaṃ talpe ca śiśyāte samabuddhī babhūvatuḥ //MU_6,108.8//",
    "GSP27moksop_u:39370": " tamālavanaṣaṇḍeṣu mandāragahaneṣu ca /",
    "GSP27moksop_u:39371": " dampatī snigdhahṛdayau suhṛdau tau virejatuḥ //MU_6,108.9//",
    "GSP27moksop_u:39372": " idaṃ grāhyam idaṃ neti vikalpakalanā manaḥ /",
    "GSP27moksop_u:39373": " na jahāra tayo rāma vātyeva vibudhācalam //MU_6,108.10//",
    "GSP27moksop_u:39374": " viceratus tau suhṛdau kvacid dhūlividhūsarau /",
    "GSP27moksop_u:39375": " kvacic candanadigdhāṅgau kvacid bhasmānurañjitau //MU_6,108.11//",
    "GSP27moksop_u:39376": " kvacid divyāmbaradharau cīrāmbaradharau kvacit /",
    "GSP27moksop_u:39377": " kvacit pallavasañchannau kvacit kusumamaṇḍitau //MU_6,108.12//",
    "GSP27moksop_u:39378": " dinaiḥ katipayair eva gatacittatayā tayā /",
    "GSP27moksop_u:39379": " sattvodāttatayā caiva rājā kumbhavad ābabhau //MU_6,108.13//",
    "GSP27moksop_u:39380": " atha taṃ suragarbhābhaṃ cūḍālā sā śikhidhvajam /",
    "GSP27moksop_u:39381": " dṛṣṭvā śobhām upagataṃ cintayām āsa māninī //MU_6,108.14//",
    "GSP27moksop_u:39382": " ayaṃ patir anindyātmā tathemā vanabhūmayaḥ /",
    "GSP27moksop_u:39383": " iyaṃ sthitir anāyāsā yo na kāmī sa vañcitaḥ //MU_6,108.15//",
    "GSP27moksop_u:39384": " jīvanmuktadhiyāṃ bhoge yathāprāptam atiṣṭhatām /",
    "GSP27moksop_u:39385": " ekagrahātmikā tucchā mūḍhataivoditā bhavet //MU_6,108.16//",
    "GSP27moksop_u:39386": " nijaḥ patir anindyātmā nirādhitvaṃ navaṃ vayaḥ /",
    "GSP27moksop_u:39387": " gṛhāṇi puṣpajālāni sā hatā yā na kāminī //MU_6,108.17//",
    "GSP27moksop_u:39388": " vanapuṣpalatāgehe svāyatte bhartari priye /",
    "GSP27moksop_u:39389": " ramate yā na nirduḥkhā sā hataiva duraṅganā //MU_6,108.18//",
    "GSP27moksop_u:39390": " vaśyaṃ vivāhitaṃ kāntaṃ patim āsādya nirjane /",
    "GSP27moksop_u:39391": " strī satī yā na ramate tāṃ dhig astu duraṅganām //MU_6,108.19//",
    "GSP27moksop_u:39392": " samujjhatā yathāprāptam api vedyavidā satā /",
    "GSP27moksop_u:39393": " anindyaṃ svam udārārthaṃ kiṃ tajjñena kṛtaṃ bhavet //MU_6,108.20//",
    "GSP27moksop_u:39394": " tat kañcid racayāmy āśu prapañcaṃ prajñayā navam /",
    "GSP27moksop_u:39395": " yenāyaṃ bhūpatir bhartā ramate mayi mānadaḥ //MU_6,108.21//",
    "GSP27moksop_u:39396": " iti sañcintya cūḍālā kumbhaveṣadharā patim /",
    "GSP27moksop_u:39397": " prāha kānanagulmasthā kokilaṃ kokilā yathā //MU_6,108.22//",
    "GSP27moksop_u:39398": " kumbhaḥ:",
    "GSP27moksop_u:39399": " caitramāsasya śukle 'yaṃ pratipaddivasas suhṛt /",
    "GSP27moksop_u:39400": " adyāsthānaṃ mahārambhaṃ svarge bhavati vai hareḥ //MU_6,108.23//",
    "GSP27moksop_u:39401": " sannidhānaṃ mayā tatra kartavyaṃ pitur agrataḥ /",
    "GSP27moksop_u:39402": " yathāsthitā hi niyatir na santyājyā kadācana //MU_6,108.24//",
    "GSP27moksop_u:39403": " pratipālayitavyaṃ me tvayehādya vanāvanau /",
    "GSP27moksop_u:39404": " krīḍatā dhyānapuṣpābhyāṃ samudvegam agacchatā //MU_6,108.25//",
    "GSP27moksop_u:39405": " āgacchāmi dinānte 'dya nirvikalpaṃ nabhastalāt /",
    "GSP27moksop_u:39406": " svargād atitarām eva tvatsaṅgo mama tuṣṭaye //MU_6,108.26//",
    "GSP27moksop_u:39407": " ity uktvā mañjarīṃ kumbho dadau mitrāya kausumīm /",
    "GSP27moksop_u:39408": " prītaye svām iva prītiṃ kāntāṃ nandanavṛkṣajām //MU_6,108.27//",
    "GSP27moksop_u:39409": " āgantavyaṃ tvayā śīghram evaṃ vadati bhūpatau /",
    "GSP27moksop_u:39410": " pupluve ca vanād vyoma śaranmugdhapayodavat //MU_6,108.28//",
    "GSP27moksop_u:39411": " puṣpajālaṃ jahau vyoma vrajan kusumadāmajam /",
    "GSP27moksop_u:39412": " visāri vanavātena himaṃ haima ivāmbudaḥ //MU_6,108.29//",
    "GSP27moksop_u:39413": " śikhidhvajo vrajantaṃ taṃ dadarśādarśanaṃ gatam /",
    "GSP27moksop_u:39414": " unnidro 'bdaṃ yathā barhī satprītir hi sudustyajā //MU_6,108.30//",
    "GSP27moksop_u:39415": " śikhidhvajadṛśām ante vyomni kumbhavapur jahau /",
    "GSP27moksop_u:39416": " sānāvarteva vāriśrīr mugdhā svaṃ rūpam āyayau //MU_6,108.31//",
    "GSP27moksop_u:39417": " prāpa mañjaritākārakalpavṛkṣopamaṃ puram /",
    "GSP27moksop_u:39418": " sphuratpatākam ātmīyaṃ svargaramyaṃ divaḥ pathā //MU_6,108.32//",
    "GSP27moksop_u:39419": " antaḥpuram adṛśyaiva viveśa lalanākulam /",
    "GSP27moksop_u:39420": " madhumāsamahālakṣmīr lasallatam iva drumam //MU_6,108.33//",
    "GSP27moksop_u:39421": " rājakāryāṇy aśeṣāṇi tatra sampādya satvaram /",
    "GSP27moksop_u:39422": " śikhidhvajavanaṃ gantuṃ punar āpupluve nabhaḥ //MU_6,108.34//",
    "GSP27moksop_u:39423": " ullaṅghya gaganādhvānaṃ samaṃ dinakarāṃśubhiḥ /",
    "GSP27moksop_u:39424": " śikhidhvajavanaṃ śaile dadarśa gagane sthitā //MU_6,108.35//",
    "GSP27moksop_u:39425": " taṃ dṛṣṭvā kumbharūpaṃ tat punar jagrāha satvaram /",
    "GSP27moksop_u:39426": " śikhidhvajasya purataḥ papāta ca khapuṣpavat //MU_6,108.36//",
    "GSP27moksop_u:39427": " tatra mlānadyuti mukhaṃ cakārākhinnamānasam /",
    "GSP27moksop_u:39428": " induṃ sanīhāram iva yāmā khinnam ivāmbujam //MU_6,108.37//",
    "GSP27moksop_u:39429": " taṃ dṛṣṭvā tādṛgākāraṃ samuttasthau śikhidhvajaḥ /",
    "GSP27moksop_u:39430": " babhūva khinnacetāś ca samuvācedam ādṛtaḥ //MU_6,108.38//",
    "GSP27moksop_u:39431": " devaputra namas te 'stu vimanā iva lakṣyase /",
    "GSP27moksop_u:39432": " kumbhas tvaṃ tyaja saṃrambham idam āsanam āsyatām //MU_6,108.39//",
    "GSP27moksop_u:39433": " santo viditavedyā ye te hi harṣaviṣādajām /",
    "GSP27moksop_u:39434": " nāśrayanti sthitiṃ svasthāḥ padmā iva jalārdratām //MU_6,108.40//",
    "GSP27moksop_u:39435": " tena smopaviśety ukte kumbha āhāsane viśan /",
    "GSP27moksop_u:39436": " girā viṣaṇṇayā śīrṇavaṃśasvanasamānayā //MU_6,108.41//",
    "GSP27moksop_u:39437": " yāvaddeham avasthāsu samacittatayaiva ye /",
    "GSP27moksop_u:39438": " karmendriyair na tiṣṭhanti na te tattvadhiyaś śaṭhāḥ //MU_6,108.42//",
    "GSP27moksop_u:39439": " ye hy atattvavido mūḍhā rājan bālatayaiva te /",
    "GSP27moksop_u:39440": " avasthābhyaḥ palāyante gṛhītābhyas svabhāvataḥ //MU_6,108.43//",
    "GSP27moksop_u:39441": " yāvattilaṃ yathā tailaṃ yāvaddehaṃ daśā tathā /",
    "GSP27moksop_u:39442": " yo na dehadaśām eti sa cchinatty asināmbaram //MU_6,108.44//",
    "GSP27moksop_u:39443": " eṣa dehadaśāduḥkhaparihāro hy anuttamaḥ /",
    "GSP27moksop_u:39444": " yat sāmyaṃ cetaso yogān na tu karmendriyasthiteḥ //MU_6,108.45//",
    "GSP27moksop_u:39445": " yāvaddehaṃ yathācāraṃ daśāsv aṅga vijānatā /",
    "GSP27moksop_u:39446": " karmendriyair hi sthātavyaṃ na tu buddhīndriyaiḥ kvacit //MU_6,108.46//",
    "GSP27moksop_u:39447": " parameṣṭhiprabhṛtayas sarva evoditāśayāḥ /",
    "GSP27moksop_u:39448": " dehāvasthāsu tiṣṭhanti niyater eṣa niścayaḥ //MU_6,108.47//",
    "GSP27moksop_u:39449": " ajñatattvajñabhūtādi dṛśyajātam idaṃ hi yat /",
    "GSP27moksop_u:39450": " tat sarvam eva niyatiṃ dhāvaty ambu yathāmbudhim //MU_6,108.48//",
    "GSP27moksop_u:39451": " tajjñā buddhyādisāmyena pāṇyādicalanena ca /",
    "GSP27moksop_u:39452": " niyatiṃ yāpayantīmāṃ yāvaddeham akhaṇḍitāḥ //MU_6,108.49//",
    "GSP27moksop_u:39453": " ajñās tu sarvakṣobheṇa sukhaduḥkhadaśāhatāḥ /",
    "GSP27moksop_u:39454": " niyatiṃ yāpayanty aṅga dehalakṣair vikhaṇḍitāḥ //MU_6,108.50//",
    "GSP27moksop_u:39455": " itthaṃ sukheṣu nanu duḥkhadaśāsu cetthaṃ sthātavyam ity adhigataṃ yad ihāṅga jīvaiḥ /",
    "GSP27moksop_u:39456": " tajjñājñabhūtanicayas sphuritas tad eva durlaṅghya eṣa niyato niyater vilāsaḥ //MU_6,108.51//",
    "GSP27moksop_u:39457": " jīvanmuktavyavahṛtiyogopadeśo nāma sargaḥ",
    "GSP27moksop_u:39458": " navottaraśatatamas sargaḥ",
    "GSP27moksop_u:39459": " śikhidhvajaḥ:",
    "GSP27moksop_u:39460": " evaṃ sthite mahābhāga katham udvegam īdṛśam /",
    "GSP27moksop_u:39461": " labdhavān asi devo 'pi svargād api sukhāspadāt //MU_6,109.1//",
    "GSP27moksop_u:39462": " kumbhaḥ:",
    "GSP27moksop_u:39463": " śṛṇu kāryam idaṃ citraṃ madīyaṃ vasudhādhipa /",
    "GSP27moksop_u:39464": " kathayāmi tavāśeṣaṃ svarge yad vṛttam adya me //MU_6,109.2//",
    "GSP27moksop_u:39465": " suhṛdy āveditaṃ duḥkhaṃ param āyāti tānavam /",
    "GSP27moksop_u:39466": " ghanaṃ jaḍaṃ kṛṣṇam api muktavṛṣṭir ivāmbudaḥ //MU_6,109.3//",
    "GSP27moksop_u:39467": " suhṛdā pṛcchatā sādhu ceto yāti prasannatām /",
    "GSP27moksop_u:39468": " snihyatopagatenāśu katakena jalaṃ yathā //MU_6,109.4//",
    "GSP27moksop_u:39469": " ahaṃ tāvad ito yāto bhavate puṣpamañjarīm /",
    "GSP27moksop_u:39470": " dattvā gaganam ullaṅghya samprāptaś ca triviṣṭapam //MU_6,109.5//",
    "GSP27moksop_u:39471": " tatra pitrā sahendrasya sabhāsthāne yathākramam /",
    "GSP27moksop_u:39472": " sthitvotthāya tathotthānakāle pitrā visarjitaḥ //MU_6,109.6//",
    "GSP27moksop_u:39473": " ihāgantum ahaṃ svargaṃ tyaktvā samprāptavān nabhaḥ /",
    "GSP27moksop_u:39474": " divākarahayais sārdhaṃ vahāmy anilavartmani //MU_6,109.7//",
    "GSP27moksop_u:39475": " athaikatra gato bhānur ekenānyena vartmanā /",
    "GSP27moksop_u:39476": " āgacchāmy aham ākāśasāgarāt patitākṛtiḥ //MU_6,109.8//",
    "GSP27moksop_u:39477": " athāgre vāripūrṇānāṃ meghānāṃ madhyavartmanā /",
    "GSP27moksop_u:39478": " apaśyaṃ munim āyāntam ahaṃ durvāsasaṃ javāt //MU_6,109.9//",
    "GSP27moksop_u:39479": " payodharapaṭacchannaṃ vidyudvalayabhūṣitam /",
    "GSP27moksop_u:39480": " abhisārikayā tulyaṃ dhārādhautāṅgasañcayam //MU_6,109.10//",
    "GSP27moksop_u:39481": " sthitaṃ sumeghacchāyāyāṃ śyāmāyāṃ vasudhātale /",
    "GSP27moksop_u:39482": " vegenābhisarantaṃ taṃ tapolakṣmīm iva priyām //MU_6,109.11//",
    "GSP27moksop_u:39483": " tasya kṛtvā namaskāram uktaṃ ca vahatā mayā /",
    "GSP27moksop_u:39484": " mune nīlābdavastras tvam abhisārikayā samaḥ //MU_6,109.12//",
    "GSP27moksop_u:39485": " ity ākarṇya cukopāsau mayi mānada mānahā /",
    "GSP27moksop_u:39486": " visphārya rakte nayane prāha gambhīranissvanam //MU_6,109.13//",
    "GSP27moksop_u:39487": " pautro 'smi padmajasyeti garvitas tvaṃ kim īdṛśaḥ /",
    "GSP27moksop_u:39488": " bhavyā hi natim āyānti guṇair vṛkṣāḥ phalair iva //MU_6,109.14//",
    "GSP27moksop_u:39489": " veśyābhisārikārūpo bhavān ity aśubhaṃ vacaḥ /",
    "GSP27moksop_u:39490": " mayi vakṣi durācāra mūḍha devakumāraka //MU_6,109.15//",
    "GSP27moksop_u:39491": " stanakeśavatī kāntā hāvabhāvavikāriṇī /",
    "GSP27moksop_u:39492": " gacchānena duruktena rātrau veśyā bhaviṣyasi //MU_6,109.16//",
    "GSP27moksop_u:39493": " iti śrutvāśubhaṃ vākyam ujjhitaṃ jarjaradvijāt /",
    "GSP27moksop_u:39494": " vimṛṣyāmi manāg yāvat tāvad antarhito muniḥ //MU_6,109.17//",
    "GSP27moksop_u:39495": " ity udvignamanās sādho samprāpto 'smi nabhastalāt /",
    "GSP27moksop_u:39496": " etat te kathitaṃ sarvaṃ sampanno 'smi niśāṅganā //MU_6,109.18//",
    "GSP27moksop_u:39497": " ativāhyaṃ dinānteṣu strītvam etan mayā katham /",
    "GSP27moksop_u:39498": " yonistanavatā rātrau vaktavyaṃ kiṃ mayā pituḥ //MU_6,109.19//",
    "GSP27moksop_u:39499": " saṃsṛtau bhavitavyānām aho nu viṣamā gatiḥ /",
    "GSP27moksop_u:39500": " aham apy anyavad daivād yūnām āmiṣatāṃ gataḥ //MU_6,109.20//",
    "GSP27moksop_u:39501": " kaṣṭaṃ madapahāreṇa kalaho jāyate 'dhunā /",
    "GSP27moksop_u:39502": " divi devakumārāṇāṃ kāmākuladhiyām iha //MU_6,109.21//",
    "GSP27moksop_u:39503": " gurudevadvijātīnāṃ lajjāparavaśātmanā /",
    "GSP27moksop_u:39504": " katham agre mayā samyak sthātavyaṃ yāminīstriyā //MU_6,109.22//",
    "GSP27moksop_u:39505": " vasiṣṭhaḥ:",
    "GSP27moksop_u:39506": " ity uktvā kṣaṇam ekaṃ sa tūṣṇīṃ sthitvā munes sutaḥ /",
    "GSP27moksop_u:39507": " dhairyam ālambya kumbho 'tra punar āha raghūdvaha //MU_6,109.23//",
    "GSP27moksop_u:39508": " kim ajña iva śocāmi kiṃ mama kṣatam ātmanaḥ /",
    "GSP27moksop_u:39509": " yathāgatam ayaṃ deho matto 'nyo 'nubhaviṣyati //MU_6,109.24//",
    "GSP27moksop_u:39510": " śikhidhvajaḥ:",
    "GSP27moksop_u:39511": " paridevanayā ko 'rtho devaputra tavaitayā /",
    "GSP27moksop_u:39512": " yad āyāti tad āyātu dehasyātmā na lipyate //MU_6,109.25//",
    "GSP27moksop_u:39513": " kānicid yāni duḥkhāni sukhāni vihitāni vā /",
    "GSP27moksop_u:39514": " tāni sarvāṇi dehasya dehino na tu kānicit //MU_6,109.26//",
    "GSP27moksop_u:39515": " yadi tvam api kāryāṇām akhedārho 'pi khidyasi /",
    "GSP27moksop_u:39516": " tad anyeṣām upāyas syāt ka ivāgamabhūṣaṇa //MU_6,109.27//",
    "GSP27moksop_u:39517": " khede 'khedocitaṃ vācyam iti kiṃ ca tvam uktavān /",
    "GSP27moksop_u:39518": " idānīṃ samatām etya tiṣṭhākhinno yathāsthitaḥ //MU_6,109.28//",
    "GSP27moksop_u:39519": " vasiṣṭhaḥ:",
    "GSP27moksop_u:39520": " tāv evamādibhir vākyair anyo'nyāśvāsanaṃ svayam /",
    "GSP27moksop_u:39521": " kṛtvā sthitau vane snigdhau suhṛdau khedinau mithaḥ //MU_6,109.29//",
    "GSP27moksop_u:39522": " athārkas tasya kumbhasya strītvam utpādayann iva /",
    "GSP27moksop_u:39523": " jagāmāstaṃ jagaddīpo dīpas snehakṣayād iva //MU_6,109.30//",
    "GSP27moksop_u:39524": " vyavahārabharais sārdhaṃ padmās saṅkocam āyayuḥ /",
    "GSP27moksop_u:39525": " mārgāś ca pathikais sārdhaṃ pānthastrīhṛdayāni ca //MU_6,109.31//",
    "GSP27moksop_u:39526": " dāśavad vihagān sarvān kurvad ekatra puñjitān /",
    "GSP27moksop_u:39527": " tārakāratnajālāḍhyaṃ bhuvanaṃ śyāmatāṃ yayau //MU_6,109.32//",
    "GSP27moksop_u:39528": " khaṃ hasann iva tārāḍhyaṃ vikāsaṃ kumudākaraḥ /",
    "GSP27moksop_u:39529": " yayāv unnādacakrāhvaṃ bhramadbhramarapeṭakaḥ //MU_6,109.33//",
    "GSP27moksop_u:39530": " suhṛdau tāv athotthāya sandhyām udyanniśākarām /",
    "GSP27moksop_u:39531": " vandayitvā tathā kṛtvā japyaṃ gulmāntare sthitau //MU_6,109.34//",
    "GSP27moksop_u:39532": " tataḥ kumbhaś śanais tatra straiṇam abhyāharan vapuḥ /",
    "GSP27moksop_u:39533": " śikhidhvajaṃ purassaṃsthaṃ provāca galadakṣaram //MU_6,109.35//",
    "GSP27moksop_u:39534": " patāmīva sphurāmīva dravāmīvāṅgayaṣṭibhiḥ /",
    "GSP27moksop_u:39535": " lajjayeva ca he rājan manye strītvaṃ vrajāmy aham //MU_6,109.36//",
    "GSP27moksop_u:39536": " paśyeme parivardhante rājan mama śiroruhāḥ /",
    "GSP27moksop_u:39537": " prasphurattārakāmālā dinānte timirā iva //MU_6,109.37//",
    "GSP27moksop_u:39538": " paśyemau mama jāyete pronmukhāv urasi stanau /",
    "GSP27moksop_u:39539": " korakāv iva padminyā vasante gaganonmukhau //MU_6,109.38//",
    "GSP27moksop_u:39540": " āgulpham eva lambāni sampadyante 'mbarāṇi me /",
    "GSP27moksop_u:39541": " dehād eva sakhe paśya striyā iva śanaiś śanaiḥ //MU_6,109.39//",
    "GSP27moksop_u:39542": " bhūṣaṇāny ururatnāni mālyāni vividhāni ca /",
    "GSP27moksop_u:39543": " paśyemāny aṅga jāyante svāṅgebhyo vṛkṣapuṣpavat //MU_6,109.40//",
    "GSP27moksop_u:39544": " paśyāyaṃ svayam evodyaccandrāṃśubharasundaraḥ /",
    "GSP27moksop_u:39545": " mūrdhni paṭṭāṃśuko jāto nīhāro 'drāv ivāṅga me //MU_6,109.41//",
    "GSP27moksop_u:39546": " sarvāṇi kāntāliṅgāni jātāni mama mānada /",
    "GSP27moksop_u:39547": " hā dhik kaṣṭaṃ viṣādo me kiṃ karomy aṅganāsmy aham //MU_6,109.42//",
    "GSP27moksop_u:39548": " hā dhik kaṣṭam aho sādho sthita evāham aṅganā /",
    "GSP27moksop_u:39549": " saṃvidānubhavāmy antar nitambaṃ jaghanānvitam //MU_6,109.43//",
    "GSP27moksop_u:39550": " vipine kumbha ity uktvā tūṣṇīṃ khinno babhūva ha /",
    "GSP27moksop_u:39551": " rājāpi ca tam ālokya tathaivāsīd viṣaṇṇadhīḥ //MU_6,109.44//",
    "GSP27moksop_u:39552": " muhūrtamātreṇovāca śikhidhvaja idaṃ vacaḥ /",
    "GSP27moksop_u:39553": " kaṣṭaṃ so 'yaṃ mahāsattvas sampanno varavarṇinī //MU_6,109.45//",
    "GSP27moksop_u:39554": " sādho viditavedyas tvaṃ jānāsi niyater gatim /",
    "GSP27moksop_u:39555": " avaśyabhāviny arthe 'smin mā khinnahṛdayo bhava //MU_6,109.46//",
    "GSP27moksop_u:39556": " āpatanti daśās tāta sudhiyāṃ dehamātrake /",
    "GSP27moksop_u:39557": " na cetasy adhiyāṃ tv etāś cittaṃ yānti sadehakam //MU_6,109.47//",
    "GSP27moksop_u:39558": " kumbhaḥ:",
    "GSP27moksop_u:39559": " evam astv anutiṣṭhāmi yāminīstrītvam ātmanaḥ /",
    "GSP27moksop_u:39560": " na khedam anugacchāmi niyatiḥ kena laṅghyate //MU_6,109.48//",
    "GSP27moksop_u:39561": " iti nirṇīya tau khedaṃ taṃ nītvā tanutāṃ mithaḥ /",
    "GSP27moksop_u:39562": " ekatalpe niśāṃ tūṣṇīṃ nītavantau cireṇa tām //MU_6,109.49//",
    "GSP27moksop_u:39563": " atha prabhāte tat svairaṃ vapur utsṛjya yauvatam /",
    "GSP27moksop_u:39564": " babhūva kumbhaḥ kumbhābhakucaprojjhitamūrtimān //MU_6,109.50//",
    "GSP27moksop_u:39565": " iti sā rājamahiṣī cūḍālā varavarṇinī /",
    "GSP27moksop_u:39566": " kumbhatvam āsthitā bhartuḥ paścāt strītvam upāgatā //MU_6,109.51//",
    "GSP27moksop_u:39567": " vijahāra vanānteṣu kumārī dharmiṇī niśi /",
    "GSP27moksop_u:39568": " kumbharūpadharā cāhni bhartrā mitreṇa saṃyutā //MU_6,109.52//",
    "GSP27moksop_u:39569": " kailāsamandarasumerumahendrasahyasānuṣv aviskhalitayogagamāgamā sā /",
    "GSP27moksop_u:39570": " sārdhaṃ priyeṇa suhṛdā vibhunā yathecchaṃ sragdāmahāravalitā vijahāra nārī //MU_6,109.53//",
    "GSP27moksop_u:39571": " strītvalābho nāma sargaḥ",
    "GSP27moksop_u:39572": " daśottaraśatatamas sargaḥ",
    "GSP27moksop_u:39573": " vasiṣṭhaḥ:",
    "GSP27moksop_u:39574": " tataḥ katipayeṣv eva divaseṣu gateṣu sā /",
    "GSP27moksop_u:39575": " idaṃ provāca bhartāraṃ kumbharūpadharā satī //MU_6,110.1//",
    "GSP27moksop_u:39576": " rājan rājīvapattrākṣa mamedaṃ vacanaṃ śṛṇu /",
    "GSP27moksop_u:39577": " niśāyāṃ pratyahaṃ tāvat sthita evāham aṅganā //MU_6,110.2//",
    "GSP27moksop_u:39578": " tad icchāmy aṅganādharmaṃ nipuṇīkartum īdṛśam /",
    "GSP27moksop_u:39579": " bhartre kasmaicid ātmānaṃ vivāhena dadāmy aham //MU_6,110.3//",
    "GSP27moksop_u:39580": " tad bhavān eva me bhartā rocate bhuvanatraye /",
    "GSP27moksop_u:39581": " gṛhāṇa māṃ vivāhena bhāryātve niśi sarvadā //MU_6,110.4//",
    "GSP27moksop_u:39582": " ayatnopanataṃ sādho priyeṇa suhṛdā saha /",
    "GSP27moksop_u:39583": " strīsukhaṃ bhoktum icchāmi mā me vighnakaro bhava //MU_6,110.5//",
    "GSP27moksop_u:39584": " kramapravṛttam ā sṛṣṭes sukhasādhyaṃ manoramam /",
    "GSP27moksop_u:39585": " prakṛtaṃ kurvataḥ kāryaṃ doṣaḥ ka iva jāyate //MU_6,110.6//",
    "GSP27moksop_u:39586": " icchānicchādṛśor aikyāt samatvāt sarvavastuṣu /",
    "GSP27moksop_u:39587": " vayaṃ na secchā nānicchāḥ kurvas tenaitad īpsitam //MU_6,110.7//",
    "GSP27moksop_u:39588": " śikhidhvajaḥ:",
    "GSP27moksop_u:39589": " kṛtenānena kāryeṇa na śubhaṃ nāśubhaṃ sakhe /",
    "GSP27moksop_u:39590": " paśyāmi tan mahābuddhe yathecchasi tathā kuru //MU_6,110.8//",
    "GSP27moksop_u:39591": " samatāṃ samprayātena cetasedaṃ jagattrayam /",
    "GSP27moksop_u:39592": " kharūpam eva paśyāmi yathecchasi tathācara //MU_6,110.9//",
    "GSP27moksop_u:39593": " kumbhaḥ:",
    "GSP27moksop_u:39594": " yady evaṃ tan mahīpāla lagnam adyaiva śobhanam /",
    "GSP27moksop_u:39595": " rākeyaṃ śrāvaṇasyāsya hyas sarvaṃ gaṇitaṃ mayā //MU_6,110.10//",
    "GSP27moksop_u:39596": " rātrāv adyodite candre paripūrṇakalāmale /",
    "GSP27moksop_u:39597": " janyatraṃ nau mahābāho dvayor eva bhaviṣyati //MU_6,110.11//",
    "GSP27moksop_u:39598": " mahendrādriśiraśśṛṅgasānāv asmin manorame /",
    "GSP27moksop_u:39599": " ratnadīpaprakāśāḍhyamaṇimandiramaṇḍite //MU_6,110.12//",
    "GSP27moksop_u:39600": " puṣpabhārānatottuṅgavṛkṣajanyavirājite /",
    "GSP27moksop_u:39601": " vanapuṣpalatālāsyanārīnṛttamanohare //MU_6,110.13//",
    "GSP27moksop_u:39602": " niśi vyomagatās tārā bhartrā pūrṇendunā saha /",
    "GSP27moksop_u:39603": " āvayoḥ paripaśyantu karṇāntāgatalocanāḥ //MU_6,110.14//",
    "GSP27moksop_u:39604": " uttiṣṭhātmavivāhārthaṃ kurvaḥ kānanakoṭarāt /",
    "GSP27moksop_u:39605": " rājaṃś candanapuṣpādisambhāraṃ ratnasaṃyutam //MU_6,110.15//",
    "GSP27moksop_u:39606": " ity uktvā kumbha utthāya saha tena mahībhṛtā /",
    "GSP27moksop_u:39607": " kusumāvacayaṃ cakre tathā ratnādisañcayam //MU_6,110.16//",
    "GSP27moksop_u:39608": " tato muhūrtamātreṇa ratnasānau same śubhe /",
    "GSP27moksop_u:39609": " samālambhanapuṣpāḍhyās tābhyāṃ vai rāśayaḥ kṛtāḥ //MU_6,110.17//",
    "GSP27moksop_u:39610": " hārāmbaramaṇīndrādirāśayas te virejire /",
    "GSP27moksop_u:39611": " saubhāgyasyeva kāmena kośāḥ kālena sambhṛtāḥ //MU_6,110.18//",
    "GSP27moksop_u:39612": " tathā janyatrasambhāraṃ kṛtvā kāñcanakandare /",
    "GSP27moksop_u:39613": " yayatus tau mahāmitre snātuṃ mandākinīṃ nadīm //MU_6,110.19//",
    "GSP27moksop_u:39614": " tatrainaṃ snapayām āsa mahārājam athādarāt /",
    "GSP27moksop_u:39615": " gajakumbhopamaskandhaṃ kumbho maṅgalapūrvakam //MU_6,110.20//",
    "GSP27moksop_u:39616": " bhaviṣyadvanitārūpāṃ bhaviṣyatpatitāṃ gataḥ /",
    "GSP27moksop_u:39617": " cūḍālāṃ snapayām āsa kumbharūpadharāṃ priyām //MU_6,110.21//",
    "GSP27moksop_u:39618": " pūjayām āsatus snātau tatra devān pitṝn munīn /",
    "GSP27moksop_u:39619": " yathā kriyāphale 'nicchau kriyātyāge tathaiva tau //MU_6,110.22//",
    "GSP27moksop_u:39620": " nityaṃ jñānarasātṛptau vyavasthārthaṃ jagatsthiteḥ /",
    "GSP27moksop_u:39621": " cakrāte bhojanaṃ bhavyau tāv anyo'nyasamīritau //MU_6,110.23//",
    "GSP27moksop_u:39622": " kalpavṛkṣadugūlāni paridhāya sitāni tau /",
    "GSP27moksop_u:39623": " phalāni bhuktvā janyatrasthānam āyayatuḥ kramāt //MU_6,110.24//",
    "GSP27moksop_u:39624": " etāvatātra kālena tayor janyatrasotkayoḥ /",
    "GSP27moksop_u:39625": " priyaṃ kartum ivāstādrau jhagity evāviśad raviḥ //MU_6,110.25//",
    "GSP27moksop_u:39626": " atha sandhyākrame vṛtte kṛte japyāghamarṣaṇe /",
    "GSP27moksop_u:39627": " vivāhadarśanāyeva tārājāle kham āgate //MU_6,110.26//",
    "GSP27moksop_u:39628": " mithunaikasakhī yāmā kumudotkarahāsinī /",
    "GSP27moksop_u:39629": " prāleyajālaprakaraṃ vikirantī samāyayau //MU_6,110.27//",
    "GSP27moksop_u:39630": " ratnadīpān bahūn samyak kumbhas sānāv ayojayat /",
    "GSP27moksop_u:39631": " jyotīṃṣīndvarkayuktāni padmodbhava ivāmbarāt //MU_6,110.28//",
    "GSP27moksop_u:39632": " bhūṣayām āsa rājānaṃ strītvaṃ gacchan niśāmukhe /",
    "GSP27moksop_u:39633": " candanāgurukarpūrapūrair mṛgajakuṅkumaiḥ //MU_6,110.29//",
    "GSP27moksop_u:39634": " hārakeyūrakaṭakais tathā kalpalatāṃśukaiḥ /",
    "GSP27moksop_u:39635": " sragdāmair avataṃsaiś ca mālyaiś ca vividhombhitaiḥ //MU_6,110.30//",
    "GSP27moksop_u:39636": " tathā kalpalatāgucchair mandāraiḥ pārijātakaiḥ /",
    "GSP27moksop_u:39637": " santānair bahuratnaiś ca maulinā cendurūpiṇā //MU_6,110.31//",
    "GSP27moksop_u:39638": " etāvatātha kālena vadhūtvaṃ kumbha āyayau /",
    "GSP27moksop_u:39639": " ghanastanataṭākrānto babhūvāśu vilāsavān //MU_6,110.32//",
    "GSP27moksop_u:39640": " idaṃ sañcintayām āsa sampanno 'yam ahaṃ vadhūḥ /",
    "GSP27moksop_u:39641": " kāmāyātmā mayādeyaḥ kāryaṃ kālocitaṃ kila //MU_6,110.33//",
    "GSP27moksop_u:39642": " iyam asmi vadhūḥ kāntā bhartāyaṃ me puras sthitaḥ /",
    "GSP27moksop_u:39643": " gṛhāṇa kāma mām ehi kālo 'yaṃ tava hṛcchaya //MU_6,110.34//",
    "GSP27moksop_u:39644": " iti sañcintya bhartāram agrastham abhimaṇḍitam /",
    "GSP27moksop_u:39645": " udayantam ivādityaṃ ratiḥ kāmam ivāha sā //MU_6,110.35//",
    "GSP27moksop_u:39646": " ahaṃ madanikā nāma bhāryāsmi tava mānada /",
    "GSP27moksop_u:39647": " pataye te praṇāmo 'yaṃ sasnehaṃ kriyate mayā //MU_6,110.36//",
    "GSP27moksop_u:39648": " ity uktvā sānavadyāṅgī lajjāvanamitānanā /",
    "GSP27moksop_u:39649": " lolālakena śirasā praṇanāma nayāt patim //MU_6,110.37//",
    "GSP27moksop_u:39650": " uvācedaṃ ca he nātha tvaṃ māṃ bhūṣaya bhūṣaṇaiḥ /",
    "GSP27moksop_u:39651": " krameṇāgniṃ ca sañjvālya matpāṇigrahaṇaṃ kuru //MU_6,110.38//",
    "GSP27moksop_u:39652": " rājase 'titarāṃ nātha māṃ karoṣi smarāturām /",
    "GSP27moksop_u:39653": " rater vivāhe madanam abhibhūyādhitiṣṭhasi //MU_6,110.39//",
    "GSP27moksop_u:39654": " indor ivāṃśujālāni rājan mālyāni bhānti te /",
    "GSP27moksop_u:39655": " merugaṅgāpravāhābhāṃ dhatte hāras tavorasi //MU_6,110.40//",
    "GSP27moksop_u:39656": " mandārakusumaprotaiḥ kuntalair nṛpa rājase /",
    "GSP27moksop_u:39657": " kanakābjam ivālolair bhṛṅgaiḥ kesaradhūsaraiḥ //MU_6,110.41//",
    "GSP27moksop_u:39658": " ratnāṃśujālaiḥ kusumaiś śriyā sthairyeṇa tejasā /",
    "GSP27moksop_u:39659": " unnatyā ca vibho merum abhibhūyāvatiṣṭhase //MU_6,110.42//",
    "GSP27moksop_u:39660": " evamādi vadantau tau bhaviṣyannavadampatī /",
    "GSP27moksop_u:39661": " pracchannapūrvadāmpatyau mithas tuṣṭau babhūvatuḥ //MU_6,110.43//",
    "GSP27moksop_u:39662": " mahārājñīṃ madanikāṃ mahārājaś śikhidhvajaḥ /",
    "GSP27moksop_u:39663": " kāñcanāmalaparyaṅke niyojyābhūṣayat svayam //MU_6,110.44//",
    "GSP27moksop_u:39664": " avataṃsais tathā mālyair maṇimuktāvibhūṣaṇaiḥ /",
    "GSP27moksop_u:39665": " vastrair vilepanaiḥ puṣpair ucitasthānayojitaiḥ //MU_6,110.45//",
    "GSP27moksop_u:39666": " sā babhau bhūṣitā tanvī madanī madadāyinī /",
    "GSP27moksop_u:39667": " girijeva vivāhotkā kāmakānteva kāminī //MU_6,110.46//",
    "GSP27moksop_u:39668": " mahārājo mahārājñīṃ bhūṣayitvedam āha tām /",
    "GSP27moksop_u:39669": " rājase mṛgaśāvākṣi lakṣmīr iva navotthitā //MU_6,110.47//",
    "GSP27moksop_u:39670": " śakreṇa saha yac chacyā yal lakṣmyā hariṇā saha /",
    "GSP27moksop_u:39671": " yad gauryāś śambhunā sārdhaṃ tat te bhavatu maṅgalam //MU_6,110.48//",
    "GSP27moksop_u:39672": " padmakandāṅkuraradā lolanīlotpalekṣaṇā /",
    "GSP27moksop_u:39673": " āmodasubhagākārā tvaṃ sthitā padminīsamā //MU_6,110.49//",
    "GSP27moksop_u:39674": " suraktapallavakarā stabakastanadhāriṇī /",
    "GSP27moksop_u:39675": " tvam eva phaladā manye kāmakalpataror latā //MU_6,110.50//",
    "GSP27moksop_u:39676": " himaśītāvadātāṅgī jyotsnāprasarahāsinī /",
    "GSP27moksop_u:39677": " pūrṇenduśrīr ivodyuktā dṛṣṭaivāhlādayasy alam //MU_6,110.51//",
    "GSP27moksop_u:39678": " tad uttiṣṭha varārohe vedīṃ vaivāhikīṃ svayam /",
    "GSP27moksop_u:39679": " ratnapuṣpalatājālai racayāvo yathākramam //MU_6,110.52//",
    "GSP27moksop_u:39680": " ity uktvā dampatī kāntau racayām āsatus tadā /",
    "GSP27moksop_u:39681": " vedīm ātmavivāhāya mahendramaṇikandare //MU_6,110.53//",
    "GSP27moksop_u:39682": " muktājālais sajhāṅkāraiḥ puṣpottaṃsais saṣaṭpadaiḥ /",
    "GSP27moksop_u:39683": " ratnamālyais saṭāṅkārair vaijayantīpaṭaiś calaiḥ //MU_6,110.54//",
    "GSP27moksop_u:39684": " kalpavṛkṣalatāsūtraiḥ kalpastabakamaṇḍalaiḥ /",
    "GSP27moksop_u:39685": " kalpapādapapaṭṭaiś ca kalpadrumaphalotkaraiḥ //MU_6,110.55//",
    "GSP27moksop_u:39686": " devadārulatājālaiḥ kāṇḍapratisarāṅkitaiḥ /",
    "GSP27moksop_u:39687": " muktākusumalājānāṃ prakarais tārakopamaiḥ //MU_6,110.56//",
    "GSP27moksop_u:39688": " caturdikkaṃ caturbhiś ca nārikelamahāphalaiḥ /",
    "GSP27moksop_u:39689": " pūrṇakumbhatayā gāṅgavāripūraiḥ prakalpitaiḥ //MU_6,110.57//",
    "GSP27moksop_u:39690": " jvalayām āsatus tasyāṃ madhye candanadārubhiḥ /",
    "GSP27moksop_u:39691": " jvalanaṃ jvalitajvālaṃ dakṣiṇasthapradakṣiṇam //MU_6,110.58//",
    "GSP27moksop_u:39692": " pūrvābhimukham agnes tāv agre pallavaviṣṭare /",
    "GSP27moksop_u:39693": " niyojya dampatī kāntau tayor viviśatus svayam //MU_6,110.59//",
    "GSP27moksop_u:39694": " sa hutvā tilalājādi pāvakāya śikhidhvajaḥ /",
    "GSP27moksop_u:39695": " utthāyotthāpya kāntāṃ ca pāṇibhyāṃ svayam ādade //MU_6,110.60//",
    "GSP27moksop_u:39696": " anyo'nyaṃ śobhamānau tāv anyāv iva navau śivau /",
    "GSP27moksop_u:39697": " cakratur dampatī tasya pāvakasya pradakṣiṇam //MU_6,110.61//",
    "GSP27moksop_u:39698": " svadāyaṃ jñānasarvasvaṃ hṛdayaṃ prema cācalam /",
    "GSP27moksop_u:39699": " dadatus tau mitho mānyau smitakāntamukhaśriyau //MU_6,110.62//",
    "GSP27moksop_u:39700": " pradakṣiṇatrayaṃ kṛtvā lājān santyajya vahnaye /",
    "GSP27moksop_u:39701": " madbhāryām ambarād dṛṣṭvā karau tatyajatuḥ kramāt //MU_6,110.63//",
    "GSP27moksop_u:39702": " smayamānamukhau kāntau candrāv iva navoditau /",
    "GSP27moksop_u:39703": " pūrvoparacite puṣpatalpe viviśatur nave //MU_6,110.64//",
    "GSP27moksop_u:39704": " etasminn antare candraś caturbhāgaṃ nabhastalāt /",
    "GSP27moksop_u:39705": " śanair ākramayām āsa śobhāṃ draṣṭum ivaitayoḥ //MU_6,110.65//",
    "GSP27moksop_u:39706": " tasmin sānau latācchidrair draṣṭuṃ dṛṣṭīr ivābhitaḥ /",
    "GSP27moksop_u:39707": " lolais sañcārayām āsa karān indur varāṅgane //MU_6,110.66//",
    "GSP27moksop_u:39708": " tais tais tatra kathālāpair indāv abhyudite tathā /",
    "GSP27moksop_u:39709": " tāv āsāṃ cakratuḥ kāntau dampatī tu muhūrtakam //MU_6,110.67//",
    "GSP27moksop_u:39710": " athotthāya jvaladratnadīpāṃ kāñcanakandarām /",
    "GSP27moksop_u:39711": " svayaṃ pūrvoparacitāṃ guptāṃ viviśatuḥ priyau //MU_6,110.68//",
    "GSP27moksop_u:39712": " navaṃ dadṛśatus tatra talpaṃ kusumakalpitam /",
    "GSP27moksop_u:39713": " parito vyāptam utphullair hemapaṅkajarāśibhiḥ //MU_6,110.69//",
    "GSP27moksop_u:39714": " mandārādibhir anyaiś ca puṣpair mlānivivarjitaiḥ /",
    "GSP27moksop_u:39715": " uccakaiḥ puṃpramāṇena nirmitaṃ kusumais samaiḥ //MU_6,110.70//",
    "GSP27moksop_u:39716": " dīrghendubimbapratimaṃ tuṣārasthalaśītalam /",
    "GSP27moksop_u:39717": " kṣīrodajaladhārābhaṃ jyotsnāsampiṇḍapāṇḍuram //MU_6,110.71//",
    "GSP27moksop_u:39718": " pratibimbam anantasya ratnabhittāv iva sthitam /",
    "GSP27moksop_u:39719": " sugandham unnataṃ kāntaṃ viśarārutayojjhitam //MU_6,110.72//",
    "GSP27moksop_u:39720": " mithunaṃ puṣparāśau tat papāta dhavalāmale /",
    "GSP27moksop_u:39721": " tasmin samasamābhoge kṣīrode mandaro yathā //MU_6,110.73//",
    "GSP27moksop_u:39722": " tais tais tataḥ praṇatipeśalavāgvilāsais tatkālakāryasubhagaiḥ praṇayopacāraiḥ /",
    "GSP27moksop_u:39723": " satkāntayor navanavena tayos sukhena dīrghā muhūrta iva sā rajanī jagāma //MU_6,110.74//",
    "GSP27moksop_u:39724": " līlāvivāho nāma sargaḥ",
    "GSP27moksop_u:39725": " ekādaśottaraśatatamas sargaḥ",
    "GSP27moksop_u:39726": " vasiṣṭhaḥ:",
    "GSP27moksop_u:39727": " atha sūryāṃśuraṅgeṇa rañjite bhuvanodare /",
    "GSP27moksop_u:39728": " śikhidhvajāṅganā bhūyo madanī kumbhatāṃ yayau //MU_6,111.1//",
    "GSP27moksop_u:39729": " evaṃ mahendradaryāṃ tāv ubhau kumbhaśikhidhvajau /",
    "GSP27moksop_u:39730": " svayaṃ vivāhitāv iṣṭau sampannau navadampatī //MU_6,111.2//",
    "GSP27moksop_u:39731": " vilesatur vicitrāsu pratyahaṃ vanarājiṣu /",
    "GSP27moksop_u:39732": " prapakvaphalabhārāsu puṣpapallavinīṣu ca //MU_6,111.3//",
    "GSP27moksop_u:39733": " divā priyatare mitre yāminyām iṣṭadampatī /",
    "GSP27moksop_u:39734": " prabhādīpāv iva śliṣṭau na viyuktau babhūvatuḥ //MU_6,111.4//",
    "GSP27moksop_u:39735": " remāte vanakuñjeṣu guhāsu ca mahībhṛtām /",
    "GSP27moksop_u:39736": " tamālasālaṣaṇḍeṣu mandāragahaneṣu ca //MU_6,111.5//",
    "GSP27moksop_u:39737": " sahyadardurakailāsamahendramalayeṣu ca /",
    "GSP27moksop_u:39738": " gandhamādanavindhyādrilokālokataṭeṣu ca //MU_6,111.6//",
    "GSP27moksop_u:39739": " dinais tribhis tribhir gatvā nidrāṃ gatavati priye /",
    "GSP27moksop_u:39740": " cūḍālā rājakāryāṇi kṛtvā svāny āyayau punaḥ //MU_6,111.7//",
    "GSP27moksop_u:39741": " tau divā suhṛdau rātrau dampatī kumbhabhūmipau /",
    "GSP27moksop_u:39742": " nānākusumasaṃvītau tasthatur muditau mithaḥ //MU_6,111.8//",
    "GSP27moksop_u:39743": " māsam ekaṃ mahendrādrisānau saralasaṅkule /",
    "GSP27moksop_u:39744": " ratnakuḍye guhāgehe pūjitau surakinnaraiḥ //MU_6,111.9//",
    "GSP27moksop_u:39745": " hastalabhyoditendau ca mandāravanamālite /",
    "GSP27moksop_u:39746": " evaṃ śuktimataḥ pṛṣṭhe pakṣaṃ pakṣaṃ latāgṛhe //MU_6,111.10//",
    "GSP27moksop_u:39747": " māsadvayam ṛkṣavato girer dakṣiṇatas taṭe /",
    "GSP27moksop_u:39748": " pārijātavane devapuṣpastabakamaṇḍape //MU_6,111.11//",
    "GSP27moksop_u:39749": " jambūṣaṇḍatale meroḥ pāde jambūnadītaṭe /",
    "GSP27moksop_u:39750": " jāmbūnadamaye māsaṃ jambūphalarasāvanau //MU_6,111.12//",
    "GSP27moksop_u:39751": " daśottarakurūṇāṃ ca maṇḍale divasāni tau /",
    "GSP27moksop_u:39752": " kailāsasyottarastheṣu saptaviṃśativāsarān //MU_6,111.13//",
    "GSP27moksop_u:39753": " evam anyeṣu deśeṣu vicitreṣu mahībhṛtām /",
    "GSP27moksop_u:39754": " sthitavantau mahābhāgau suhṛdau snigdhadampatī //MU_6,111.14//",
    "GSP27moksop_u:39755": " tato yāteṣu māseṣu śanaiḥ katipayeṣu sā /",
    "GSP27moksop_u:39756": " cūḍālā cintayām āsa devaputrakarūpiṇī //MU_6,111.15//",
    "GSP27moksop_u:39757": " suropabhogabhāreṇa parīkṣe 'haṃ śikhidhvajam /",
    "GSP27moksop_u:39758": " mā kadācana ceto 'sya bhogeṣu ratim eṣyati //MU_6,111.16//",
    "GSP27moksop_u:39759": " iti sañcintya cūḍālā māyayā svāmino vane /",
    "GSP27moksop_u:39760": " āgataṃ darśayām āsa sasurāpsarasaṃ harim //MU_6,111.17//",
    "GSP27moksop_u:39761": " indram abhyāgataṃ dṛṣṭvā parivārasamanvitam /",
    "GSP27moksop_u:39762": " yathāvat pūjayām āsa vanasaṃsthaś śikhidhvajaḥ //MU_6,111.18//",
    "GSP27moksop_u:39763": " śikhidhvajaḥ:",
    "GSP27moksop_u:39764": " ātmanaḥ kiṃ kṛtā dūrād abhyāgamakadarthanā /",
    "GSP27moksop_u:39765": " devarāja prasādān me yathāvad vaktum arhasi //MU_6,111.19//",
    "GSP27moksop_u:39766": " indraḥ:",
    "GSP27moksop_u:39767": " ime vayam ihānītās tvadguṇātiśayena khāt /",
    "GSP27moksop_u:39768": " hṛdi lagnena sūtreṇa khagā dūragatā iva //MU_6,111.20//",
    "GSP27moksop_u:39769": " uttiṣṭha svargam āgaccha tatra sarve tvadunmukhāḥ /",
    "GSP27moksop_u:39770": " tvadguṇaśravaṇāścaryās sthitā devagaṇāṅganāḥ //MU_6,111.21//",
    "GSP27moksop_u:39771": " ime rathā idaṃ yānam ayam uccaiśśravā hayaḥ /",
    "GSP27moksop_u:39772": " ayam airāvaṇo nāgo yathābhimatam āśraya //MU_6,111.22//",
    "GSP27moksop_u:39773": " pādukāgulikākhaḍgarasādīdam athāpi ca /",
    "GSP27moksop_u:39774": " gṛhītvā siddhamārgeṇa svīkuru svargamaṇḍalam //MU_6,111.23//",
    "GSP27moksop_u:39775": " ākalpaṃ vaibudhā bhogās tvayā vibudhasadmani /",
    "GSP27moksop_u:39776": " jīvanmuktena bhoktavyās tena tvām aham āgataḥ //MU_6,111.24//",
    "GSP27moksop_u:39777": " vimānayanti samprāptāṃ na tiraskaraṇaiś śriyam /",
    "GSP27moksop_u:39778": " nābhivāñchanti cāprāptāṃ tvādṛśās sādhusādhavaḥ //MU_6,111.25//",
    "GSP27moksop_u:39779": " avighnam āgatenādya sukhaṃ viharatā tvayā /",
    "GSP27moksop_u:39780": " svargaḥ pavitratāṃ yātu hariṇeva jagattrayam //MU_6,111.26//",
    "GSP27moksop_u:39781": " śikhidhvajaḥ:",
    "GSP27moksop_u:39782": " svargaṃ svargasamācāraṃ vedmi devādināyaka /",
    "GSP27moksop_u:39783": " kiṃ tu sarvatra me svargo niyato na tu kutracit //MU_6,111.27//",
    "GSP27moksop_u:39784": " sarvatraiva hi tuṣyāmi sarvatraiva rame prabho /",
    "GSP27moksop_u:39785": " avāñchanatvān manasas sarvatrānandavān aham //MU_6,111.28//",
    "GSP27moksop_u:39786": " niyataṃ kiñcid ekatra sthitaṃ svargakam īdṛśam /",
    "GSP27moksop_u:39787": " śakra gantuṃ na jānāmi nājñātaṃ ca karomy aham //MU_6,111.29//",
    "GSP27moksop_u:39788": " indraḥ:",
    "GSP27moksop_u:39789": " sādho viditavedyānāṃ paripūrṇadhiyāṃ satām /",
    "GSP27moksop_u:39790": " sajjanācaritaṃ yuktaṃ manye bhogopasevanam //MU_6,111.30//",
    "GSP27moksop_u:39791": " deveśe proktavaty evaṃ tūṣṇīm eva sthite nṛpe /",
    "GSP27moksop_u:39792": " kim evaṃ nopayāmy eva tvām iti proktavān hariḥ //MU_6,111.31//",
    "GSP27moksop_u:39793": " bāḍham ity eva kālena vadatīṣac chikhidhvaje /",
    "GSP27moksop_u:39794": " kalyāṇaṃ te 'stu kumbheti vadann antardhim āyayau //MU_6,111.32//",
    "GSP27moksop_u:39795": " tad devavṛndam akhilaṃ tridaśeśayuktaṃ tatra kṣaṇād alam adṛśyam abhūd vilīnam /",
    "GSP27moksop_u:39796": " kallolajālam iva vārinidhau praśāntavāte sphuranmakaraphenaphaṇīndraśabdam //MU_6,111.33//",
    "GSP27moksop_u:39797": " śakrāgamanaṃ nāma sargaḥ",
    "GSP27moksop_u:39798": " dvādaśottaraśatatamas sargaḥ",
    "GSP27moksop_u:39799": " vasiṣṭhaḥ:",
    "GSP27moksop_u:39800": " tāṃ māyāṃ śamam ānīya cūḍālā samacintayat /",
    "GSP27moksop_u:39801": " diṣṭyā bhogecchayā nāyaṃ hriyate vasudhādhipaḥ //MU_6,112.1//",
    "GSP27moksop_u:39802": " śāntas samasamābhoga eva śakrasamāgame /",
    "GSP27moksop_u:39803": " asambhramam ahelaṃ ca kṛtavān vyavahāritām //MU_6,112.2//",
    "GSP27moksop_u:39804": " bhūya eva prapañcena vimṛśāmy enam ādarāt /",
    "GSP27moksop_u:39805": " rāgadveṣapradhānena kenacid buddhihāriṇā //MU_6,112.3//",
    "GSP27moksop_u:39806": " iti sañcintya sā rātrāv indāv abhyudite vane /",
    "GSP27moksop_u:39807": " gṛhītamaṇḍanā nūnaṃ kāntā madanikā satī //MU_6,112.4//",
    "GSP27moksop_u:39808": " vāte vahati puṣpāḍhye madirāmodamāṃsale /",
    "GSP27moksop_u:39809": " sandhyājapyapare nadyās tīrasaṃsthe śikhidhvaje //MU_6,112.5//",
    "GSP27moksop_u:39810": " santānakalatāgehaṃ nīrandhraṃ puṣpagucchakaiḥ /",
    "GSP27moksop_u:39811": " śuddhāntaṃ vanadevīnāṃ praviveśa madānvitā //MU_6,112.6//",
    "GSP27moksop_u:39812": " tatra saṅkalpite puṣpaśayane mālyamālitā /",
    "GSP27moksop_u:39813": " kaṇṭhe saṅkalpitaṃ kāntaṃ śiḍgam ādāya saṃsthitā //MU_6,112.7//",
    "GSP27moksop_u:39814": " āgatyānviṣya kuñjān sa pradadarśa śikhidhvajaḥ /",
    "GSP27moksop_u:39815": " latāgehe madanikākaṇṭhe śiḍgaṃ manoharam //MU_6,112.8//",
    "GSP27moksop_u:39816": " kuntalāvalitaskandhaṃ samālabdhaṃ ca candanaiḥ /",
    "GSP27moksop_u:39817": " śayanāvṛttivikṣepaparyākulitaśekharam //MU_6,112.9//",
    "GSP27moksop_u:39818": " hemābhe dviguṇākāre bālābāhūpadhānake /",
    "GSP27moksop_u:39819": " magnaikaśravaṇāpāṅgakapolatalakuntalam //MU_6,112.10//",
    "GSP27moksop_u:39820": " mithunaṃ tad dadarśātha mithaḥ prahasitānanam /",
    "GSP27moksop_u:39821": " anyo'nyavadanāsaktaṃ channaṃ kalpalatāṃśukaiḥ //MU_6,112.11//",
    "GSP27moksop_u:39822": " ālolamālyaśayanaṃ madanāturam ākulam /",
    "GSP27moksop_u:39823": " aṅgarāgacchalenātmarāgam anyo'nyam arpayat //MU_6,112.12//",
    "GSP27moksop_u:39824": " ratyunmukhaṃ ghanānandam uddāmamadamanmatham /",
    "GSP27moksop_u:39825": " parasparāhataṃ puṣpair vakṣobhyāṃ pīḍitastanam //MU_6,112.13//",
    "GSP27moksop_u:39826": " tad ālokyāvikāreṇa cetasā sa tutoṣa ca /",
    "GSP27moksop_u:39827": " aho sukhaṃ sthitau śiḍgāv ity āha sa śikhidhvajaḥ //MU_6,112.14//",
    "GSP27moksop_u:39828": " tiṣṭhatho 'ṅga yathākāmaṃ sukhaṃ śiḍgau yathāsthitam /",
    "GSP27moksop_u:39829": " vighnaṃ mā kuruthaḥ prītāv ity uktvā nirjagāma saḥ //MU_6,112.15//",
    "GSP27moksop_u:39830": " tato muhūrtamātreṇa prapañcaṃ svam upekṣya sā /",
    "GSP27moksop_u:39831": " niryayau darśayantī svaṃ ratiyuddhākulaṃ vapuḥ //MU_6,112.16//",
    "GSP27moksop_u:39832": " upaviṣṭaṃ dadarśainaṃ nṛpaṃ hemaśilātale /",
    "GSP27moksop_u:39833": " samādhisaṃstham ekānte manāgvikasitekṣaṇam //MU_6,112.17//",
    "GSP27moksop_u:39834": " taṃ pradeśam upāgatya lajjāvanamitānanā /",
    "GSP27moksop_u:39835": " tūṣṇīm āsit kṣaṇaṃ khinnā mlānā madanikāṅganā //MU_6,112.18//",
    "GSP27moksop_u:39836": " kṣaṇāc chikhidhvajo dhyānād viratas tām uvāca ha /",
    "GSP27moksop_u:39837": " prasannamadhuraṃ vākyam idam akṣubdhayā dhiyā //MU_6,112.19//",
    "GSP27moksop_u:39838": " tanvi kiṃ śīghram eva tvaṃ vighnitānandam āgatā /",
    "GSP27moksop_u:39839": " ānandāyaiva bhūtāni yatante yāni kānicit //MU_6,112.20//",
    "GSP27moksop_u:39840": " bhūyas toṣaya taṃ gaccha kāntaṃ praṇayavṛttibhiḥ /",
    "GSP27moksop_u:39841": " parasparepsitasneho durlabho hi jagattraye //MU_6,112.21//",
    "GSP27moksop_u:39842": " aham etena cārthena nodvegaṃ yāmi mānini /",
    "GSP27moksop_u:39843": " yad yad iṣṭatamaṃ loke tad tad deyaṃ vijānatā //MU_6,112.22//",
    "GSP27moksop_u:39844": " ahaṃ kumbhaś ca tanvaṅgi vītarāgāv iha sthitau /",
    "GSP27moksop_u:39845": " durvāsaśśāpajā bālā tvaṃ yad icchasi tat kuru //MU_6,112.23//",
    "GSP27moksop_u:39846": " madanikā:",
    "GSP27moksop_u:39847": " evam eṣa mahābhāga strīpumbhāvo hi cañcalaḥ /",
    "GSP27moksop_u:39848": " kāmo hy aṣṭaguṇas strīṇāṃ na kopaṃ kartum arhasi //MU_6,112.24//",
    "GSP27moksop_u:39849": " abalāham anenāsmi krāntā gahanakānane /",
    "GSP27moksop_u:39850": " tvayi sandhyājapapare kiṃ karomi varākikā //MU_6,112.25//",
    "GSP27moksop_u:39851": " abalā vākyamātreṇa tāvan naranirodhanam /",
    "GSP27moksop_u:39852": " karoti yāvac chiḍgena nāṅge sve viniveśitā //MU_6,112.26//",
    "GSP27moksop_u:39853": " striyās sundara yātāyāḥ parapuṃsāṅgasaṅgamam /",
    "GSP27moksop_u:39854": " manyur niṣedha ākrandas satītvaṃ kiṃ kariṣyati //MU_6,112.27//",
    "GSP27moksop_u:39855": " abalā strī tathā bālā mūḍhāham aparādhinī /",
    "GSP27moksop_u:39856": " kṣantum arhasi māṃ nātha kṣamāvanto hi sādhavaḥ //MU_6,112.28//",
    "GSP27moksop_u:39857": " śikhidhvajaḥ:",
    "GSP27moksop_u:39858": " manyur mama na bāle 'ntar vidyate kha iva drumaḥ /",
    "GSP27moksop_u:39859": " kevalaṃ sādhunindyatvān necchāmi tvām aham vadhūm //MU_6,112.29//",
    "GSP27moksop_u:39860": " suhṛttvena vanānteṣu pūrvavat samam aṅgane /",
    "GSP27moksop_u:39861": " vītarāgatayā nityaṃ tapasaiva ramāvahe //MU_6,112.30//",
    "GSP27moksop_u:39862": " [vasiṣṭhaḥ:]",
    "GSP27moksop_u:39863": " evaṃ samatayā tatra sthite tasmiñ śikhidhvaje /",
    "GSP27moksop_u:39864": " cūḍālā cintayām āsa tatsatyenoditāśayā //MU_6,112.31//",
    "GSP27moksop_u:39865": " aho bata paraṃ sāmyaṃ bhagavān ayam āgataḥ /",
    "GSP27moksop_u:39866": " vītarāgabhayakrodho jīvanmukto 'vatiṣṭhati //MU_6,112.32//",
    "GSP27moksop_u:39867": " nainaṃ haranti bhogāśā na mahatyo 'pi siddhayaḥ /",
    "GSP27moksop_u:39868": " na sukhāni na duḥkhāni nāpado na ca sampadaḥ //MU_6,112.33//",
    "GSP27moksop_u:39869": " cintitās sakalā eva prayānty enam aninditāḥ /",
    "GSP27moksop_u:39870": " manye maharddhayaḥ kāntā nārāyaṇam ivāparam //MU_6,112.34//",
    "GSP27moksop_u:39871": " ātmavṛttāntam akhilaṃ tad enaṃ smārayāmy aham /",
    "GSP27moksop_u:39872": " kumbharūpam idaṃ tyaktvā cūḍālaiva bhavāmy aham //MU_6,112.35//",
    "GSP27moksop_u:39873": " iti sañcintya cūḍālā cūḍālāvapur akṣatam /",
    "GSP27moksop_u:39874": " darśayām āsa tatrāśu tyaktvā madanikāvapuḥ //MU_6,112.36//",
    "GSP27moksop_u:39875": " tasmān madanikādehāc cūḍālā nirgateva sā /",
    "GSP27moksop_u:39876": " babhāv indvamalā muktā nirgateva samudgakāt //MU_6,112.37//",
    "GSP27moksop_u:39877": " tāṃ dadarśānavadyāṅgīṃ puraḥ praṇayapeśalām /",
    "GSP27moksop_u:39878": " kānto madanikām eva cūḍālāṃ dayitāṃ sthitām //MU_6,112.38//",
    "GSP27moksop_u:39879": " samuditām iva mādhavapadminīm upagatām iva bhūmitalāc chriyam /",
    "GSP27moksop_u:39880": " prakaṭitām iva ratnasamudgakāt paridadarśa nijāṃ dayitāṃ nṛpaḥ //MU_6,112.39//",
    "GSP27moksop_u:39881": " jāraprapañco nāma sargaḥ",
    "GSP27moksop_u:39882": " trayodaśottaraśatatamas sargaḥ",
    "GSP27moksop_u:39883": " vasiṣṭhaḥ:",
    "GSP27moksop_u:39884": " atha tāṃ dayitāṃ dṛṣṭvā vismayotphullalocanaḥ /",
    "GSP27moksop_u:39885": " śikhidhvaja uvācedam āścaryākulayā girā //MU_6,113.1//",
    "GSP27moksop_u:39886": " kā tvam utpalapattrākṣi kutaḥ prāptāsi sundari /",
    "GSP27moksop_u:39887": " kimīhāsi kiyatkālaṃ kimartham iha tiṣṭhasi //MU_6,113.2//",
    "GSP27moksop_u:39888": " aṅgena vyavahāreṇa smitenānunayena ca /",
    "GSP27moksop_u:39889": " mama jāyā vilāsena cūḍālevopalakṣyase //MU_6,113.3//",
    "GSP27moksop_u:39890": " cūḍālā:",
    "GSP27moksop_u:39891": " evam eva prabho viddhi cūḍālāsmi na saṃśayaḥ /",
    "GSP27moksop_u:39892": " akṛtrimena dehena labdho 'sy adya mayā svayam //MU_6,113.4//",
    "GSP27moksop_u:39893": " kumbhādidehanirmāṇas tvāṃ bodhayitum eṣa me /",
    "GSP27moksop_u:39894": " prapañcaś śataśākhatvam iha yāto vanāntare //MU_6,113.5//",
    "GSP27moksop_u:39895": " yadā rājyaṃ parityajya mohena tapase vanam /",
    "GSP27moksop_u:39896": " tvam agās tatprabhṛty eva tvadbodhāyāham udyatā //MU_6,113.6//",
    "GSP27moksop_u:39897": " anena kumbhadehena mayaivaṃ tvaṃ vibodhitaḥ /",
    "GSP27moksop_u:39898": " māyayā na tu kumbhādi kiñcit satyaṃ mahīpate //MU_6,113.7//",
    "GSP27moksop_u:39899": " buddho viditavedyas tvaṃ dhyānenaitad akhaṇḍitam /",
    "GSP27moksop_u:39900": " sarvaṃ paśyasi tattvajña dhyānenāśv avalokaya //MU_6,113.8//",
    "GSP27moksop_u:39901": " atha cūḍālayety ukte baddhvā parikaraṃ nṛpaḥ /",
    "GSP27moksop_u:39902": " ātmodantam aśeṣeṇa dhyānenālam avaikṣata //MU_6,113.9//",
    "GSP27moksop_u:39903": " ā svarājyaparityāgāc cūḍālādarśanāvadhim /",
    "GSP27moksop_u:39904": " sarvaṃ muhūrtadhyānena svātmodantaṃ dadarśa saḥ //MU_6,113.10//",
    "GSP27moksop_u:39905": " ā rājyasamparityāgād vartamānakṣaṇakramam /",
    "GSP27moksop_u:39906": " sarvam ālokya bhūpālo virarāma samādhitaḥ //MU_6,113.11//",
    "GSP27moksop_u:39907": " samādhivirato harṣavikāsinayanāmbujaḥ /",
    "GSP27moksop_u:39908": " visārya tarasā bāhū pulakojjvalatāṃ gataḥ //MU_6,113.12//",
    "GSP27moksop_u:39909": " galadaṅgaṃ lasatsneham udyadbāṣpaṃ sphuratspṛham /",
    "GSP27moksop_u:39910": " āliliṅga ciraṃ kāntāṃ nakulo nakulīm iva //MU_6,113.13//",
    "GSP27moksop_u:39911": " tayor āliṅgane tasmiṃs tatra bhāvo babhūva yaḥ /",
    "GSP27moksop_u:39912": " na sa vāsukijihvābhir vaktuṃ varṣair hi śakyate //MU_6,113.14//",
    "GSP27moksop_u:39913": " citrasthāv iva paṅkena kṛtāv iva galattanū /",
    "GSP27moksop_u:39914": " śailād iva samutkīrṇau śliṣṭāv āstāṃ ciraṃ priyau //MU_6,113.15//",
    "GSP27moksop_u:39915": " muhūrtena galadgharmajālau pulakapīvarau /",
    "GSP27moksop_u:39916": " bāhū viślathatām īṣan ninyatus tau śanaiḥ priyau //MU_6,113.16//",
    "GSP27moksop_u:39917": " amṛtāpūrṇahṛdayaṃ saṃśūnyahṛdayopamam /",
    "GSP27moksop_u:39918": " unmuktabhujam āstāṃ tāv alakṣyasthitalocanam //MU_6,113.17//",
    "GSP27moksop_u:39919": " ghanānandaḥ kṣaṇaṃ sthitvā tūṣṇīṃ praṇayapeśalam /",
    "GSP27moksop_u:39920": " kāntācibukasaṃlagnakaraḥ provāca bhūpatiḥ //MU_6,113.18//",
    "GSP27moksop_u:39921": " aho nu madhuras snigdhaḥ kāntaś ca kulayoṣitām /",
    "GSP27moksop_u:39922": " puṇyaś caritaniṣṣyandas svādavān amṛtād api //MU_6,113.19//",
    "GSP27moksop_u:39923": " kiyatpramāṇaṃ tanvaṅgi tvayā bālendumugdhayā /",
    "GSP27moksop_u:39924": " anubhūtaś ciraṃ kleśo bhartur arthena dāruṇaḥ //MU_6,113.20//",
    "GSP27moksop_u:39925": " evaṃ duruttarād asmāt saṃsārakuharād aham /",
    "GSP27moksop_u:39926": " uttārito yayā buddhyā sā hi kenopamīyate //MU_6,113.21//",
    "GSP27moksop_u:39927": " arundhatī śacī gaurī gāyatrī śrīs sarasvatī /",
    "GSP27moksop_u:39928": " samastāḥ pelavāyante tanvyās sattvaguṇaśriyā //MU_6,113.22//",
    "GSP27moksop_u:39929": " dhīśrīkāntikṣamāmaitrīkaruṇādyāsu sundari /",
    "GSP27moksop_u:39930": " kāntāsv ākārakāntāsu prathamaivāsi lakṣyase //MU_6,113.23//",
    "GSP27moksop_u:39931": " pareṇādhyavasāyena tvayāham avabodhitaḥ /",
    "GSP27moksop_u:39932": " kena pratyupakāreṇa tulām eṣyanti me guṇāḥ //MU_6,113.24//",
    "GSP27moksop_u:39933": " mohād anādigahanād anantaviṣamād api /",
    "GSP27moksop_u:39934": " patim adhyavasāyinyas tārayanti kulastriyaḥ //MU_6,113.25//",
    "GSP27moksop_u:39935": " śāstrārthagurumantrādi na tathottāraṇakṣamam /",
    "GSP27moksop_u:39936": " yathaitās snehaśālinyo bhartṝṇāṃ kulayoṣitaḥ //MU_6,113.26//",
    "GSP27moksop_u:39937": " sakhā bhrātā suhṛd bhṛtyo gurur mantro dhanaṃ sukham /",
    "GSP27moksop_u:39938": " śāstram āyatanaṃ dāsyas sarvaṃ bhartuḥ kulastriyaḥ //MU_6,113.27//",
    "GSP27moksop_u:39939": " sarvadā sarvayatnena pūjanīyāḥ kulāṅganāḥ /",
    "GSP27moksop_u:39940": " lokadvayasukhaṃ samyak sarvaṃ tāsu pratiṣṭhitam //MU_6,113.28//",
    "GSP27moksop_u:39941": " niricchāyāḥ prayātāyāḥ pāraṃ saṃsāravāridheḥ /",
    "GSP27moksop_u:39942": " katham asyopakārasya kariṣye te pratikriyām //MU_6,113.29//",
    "GSP27moksop_u:39943": " manye kulāṅganāloko loke sarvas tvayādhunā /",
    "GSP27moksop_u:39944": " nārīsaujanyacarcāsu vyapadeśyo bhaviṣyati //MU_6,113.30//",
    "GSP27moksop_u:39945": " tvāṃ nirmitavato dhātur guṇajālātiśāyinīm /",
    "GSP27moksop_u:39946": " manye prakupitā nūnam arundhatyādikās striyaḥ //MU_6,113.31//",
    "GSP27moksop_u:39947": " satītvarūpasaujanyaguṇaratnasamudgike /",
    "GSP27moksop_u:39948": " ehi me tvadguṇotkasya punar āliṅganaṃ kuru //MU_6,113.32//",
    "GSP27moksop_u:39949": " ity uktvā mṛgaśāvākṣīṃ cūḍālāṃ sa śikhidhvajaḥ /",
    "GSP27moksop_u:39950": " āliliṅga punar gāḍhaṃ nakulo nakulīm iva //MU_6,113.33//",
    "GSP27moksop_u:39951": " cūḍālā:",
    "GSP27moksop_u:39952": " deva śuṣkakriyājālapare tvayy ākulātmani /",
    "GSP27moksop_u:39953": " tathābhūvaṃ bhṛśam ahaṃ tvadarthaṃ duḥkhitā kila //MU_6,113.34//",
    "GSP27moksop_u:39954": " tena tvadavabodhātmā svārtha evopapāditaḥ /",
    "GSP27moksop_u:39955": " mayā tad atra kiṃ devaḥ karoti mayi śaṃsanam //MU_6,113.35//",
    "GSP27moksop_u:39956": " śikhidhvajaḥ:",
    "GSP27moksop_u:39957": " tvayā yathā varārohe svārthas sampāditaś śubhaḥ /",
    "GSP27moksop_u:39958": " tathedānīṃ satāṃ sarvās sādhayantu kulastriyaḥ //MU_6,113.36//",
    "GSP27moksop_u:39959": " cūḍālā:",
    "GSP27moksop_u:39960": " buddhyaṃśaikāntaviśrāntajagajjālaka deva he /",
    "GSP27moksop_u:39961": " adya taṃ prāktanaṃ kaccin mohaṃ samanupaśyasi //MU_6,113.37//",
    "GSP27moksop_u:39962": " idaṃ karomi nedaṃ tu prāpnomīdam itas tv iti /",
    "GSP27moksop_u:39963": " antar hasasi tāṃ kaccid āśāpelavatāṃ dhiyaḥ //MU_6,113.38//",
    "GSP27moksop_u:39964": " tās tucchatṛṣṇākalanās tās saṅkalpakukalpanāḥ /",
    "GSP27moksop_u:39965": " tvayi nādyāvalokyante deva vyomnīva parvatāḥ //MU_6,113.39//",
    "GSP27moksop_u:39966": " kas tvam adyāṅgasampannaḥ kiṃniṣṭho 'si kim īhase /",
    "GSP27moksop_u:39967": " kathaṃ paśyasi pāścātyaṃ dehāvasthākramaṃ prabho //MU_6,113.40//",
    "GSP27moksop_u:39968": " śikhidhvajaḥ:",
    "GSP27moksop_u:39969": " sumanaḥpūrṇanīlābjamālāsāravilokane /",
    "GSP27moksop_u:39970": " yasya tvam eva tajjñāsi tad evāham upasthitaḥ //MU_6,113.41//",
    "GSP27moksop_u:39971": " nirīho 'smi niraṃśo 'smi nabhassvaccho 'smi nisspṛhaḥ /",
    "GSP27moksop_u:39972": " śāntāhamartharūpo 'smi cirāyāham ahaṃ sthitaḥ //MU_6,113.42//",
    "GSP27moksop_u:39973": " tāṃ daśām upayāto 'smi yataś caṇpakavarṇini /",
    "GSP27moksop_u:39974": " pratibhānti mahānto 'pi śocyā harijinādayaḥ //MU_6,113.43//",
    "GSP27moksop_u:39975": " nakiñcinmātracinmātraniṣṭho 'smi svastha āsthitaḥ /",
    "GSP27moksop_u:39976": " bhrameṇālaṃ vimukto 'smi saṃsāreṇālilocane //MU_6,113.44//",
    "GSP27moksop_u:39977": " na tuṣṭo 'smi na khinno 'smi nāyam asmi na cetarat /",
    "GSP27moksop_u:39978": " na sthūlo 'smi na sūkṣmo 'smi sarvam asmi ca sundari //MU_6,113.45//",
    "GSP27moksop_u:39979": " tejobimbāt prayātena bhittāv apatitena ca /",
    "GSP27moksop_u:39980": " kṣayātiśayamuktena prakāśenāsmi vai samaḥ //MU_6,113.46//",
    "GSP27moksop_u:39981": " śānto 'smi sāmyam evāsmi svaccho 'smi vigatāmayaḥ /",
    "GSP27moksop_u:39982": " parinirvāṇa evāsmi sad asmy atisatīvrate //MU_6,113.47//",
    "GSP27moksop_u:39983": " yat tad asti tad evāsmi vaktuṃ śaknomi netarat /",
    "GSP27moksop_u:39984": " taraṅgataralāpāṅge gurus tvaṃ me namo 'stu te //MU_6,113.48//",
    "GSP27moksop_u:39985": " prasādena viśālākṣyās tīrṇo 'smi bhavasāgarāt /",
    "GSP27moksop_u:39986": " punar malaṃ na gṛhṇāmi śatadhmātasuvarṇavat //MU_6,113.49//",
    "GSP27moksop_u:39987": " svasthaś śānto mṛdur dānto vītarāgo niraṃśadhīḥ /",
    "GSP27moksop_u:39988": " sarvātītas sarvagaś ca kham ivāyam ahaṃ sthitaḥ //MU_6,113.50//",
    "GSP27moksop_u:39989": " evaṃ sthite mahāsattva prāṇeśa hṛdayapriya /",
    "GSP27moksop_u:39990": " kim idānīṃ prabho brūhi rocate te mahāmate //MU_6,113.51//",
    "GSP27moksop_u:39991": " śikhidhvajaḥ:",
    "GSP27moksop_u:39992": " pratiṣedhaṃ na jānāmi na jānāmy abhivāñchanam /",
    "GSP27moksop_u:39993": " yad ācarasi tanvi tvaṃ kadācid vedmi tan na vā //MU_6,113.52//",
    "GSP27moksop_u:39994": " manmano nāśakalanāṃ tathā sthitikalāṃ priye /",
    "GSP27moksop_u:39995": " na kāñcid anusandhātuṃ jānāty ambarasuvratam //MU_6,113.53//",
    "GSP27moksop_u:39996": " yad eva kiñcij jānāsi tad eva kuru sundari /",
    "GSP27moksop_u:39997": " tad eva dhārayiṣyāmi pratibimbaṃ yathā maṇiḥ //MU_6,113.54//",
    "GSP27moksop_u:39998": " cetasā vigatecchena yathāprāptam anindite /",
    "GSP27moksop_u:39999": " na staumi na ca nindāmi yad icchasi tad ācara //MU_6,113.55//",
    "GSP27moksop_u:40000": " cūḍālā:",
    "GSP27moksop_u:40001": " yady evaṃ tan mahābhāga samākarṇaya manmatam /",
    "GSP27moksop_u:40002": " ākarṇya jīvanmuktātmaṃs tad evāhartum arhasi //MU_6,113.56//",
    "GSP27moksop_u:40003": " sarvatraikyāvabodhena maurkhyakṣayabhuvādhunā /",
    "GSP27moksop_u:40004": " niricchās tāvad ākāśaviśadās saṃsthitā vayam //MU_6,113.57//",
    "GSP27moksop_u:40005": " yādṛg eṣaṇam asmākam tādṛg etad aneṣaṇam /",
    "GSP27moksop_u:40006": " eṣaṇāneṣaṇe bhedaś cinmātrollasane hi kaḥ //MU_6,113.58//",
    "GSP27moksop_u:40007": " tasmād ādyantamadhyeṣu ye vayaṃ puruṣottama /",
    "GSP27moksop_u:40008": " maurkhyam eva parityajya ta eveme sthitā iha //MU_6,113.59//",
    "GSP27moksop_u:40009": " sāmprataṃ prakṛtenemaṃ kālaṃ nītvā krameṇa vai /",
    "GSP27moksop_u:40010": " videhatāṃ prayāsyāmaḥ prabho kālena kenacit //MU_6,113.60//",
    "GSP27moksop_u:40011": " śikhidhvajaḥ:",
    "GSP27moksop_u:40012": " vayam ādyantamadhyeṣu kīdṛśās tarale vada /",
    "GSP27moksop_u:40013": " moham ekaṃ parityajya tiṣṭhāmaḥ katham eva vā //MU_6,113.61//",
    "GSP27moksop_u:40014": " cūḍālā:",
    "GSP27moksop_u:40015": " vayam ādyantamadhyeṣu rājāno rājasattama /",
    "GSP27moksop_u:40016": " moham ekaṃ parityajya tiṣṭhāmaḥ punar eva te //MU_6,113.62//",
    "GSP27moksop_u:40017": " sva eva nagare rājā bhava tvaṃ svāsane sthitaḥ /",
    "GSP27moksop_u:40018": " lalāmabhūtā kāntānāṃ mahiṣī te bhavāmy aham //MU_6,113.63//",
    "GSP27moksop_u:40019": " sanṛpā mattavāstavyā nṛtyannavavarāṅganā /",
    "GSP27moksop_u:40020": " sapatākā dhvanattūryā puṣpaprakariṇī purī //MU_6,113.64//",
    "GSP27moksop_u:40021": " lasadvallyā samañjaryā raṇatṣaṭpadayā samā /",
    "GSP27moksop_u:40022": " madhumāsavanāvalyā cirād bhavatu naḥ prabho //MU_6,113.65//",
    "GSP27moksop_u:40023": " vasiṣṭhaḥ:",
    "GSP27moksop_u:40024": " iti cūḍālayā prokte vihasya sa śikhidhvajaḥ /",
    "GSP27moksop_u:40025": " provāca madhuraṃ vākyam akṣubdhaṃ vigatatvaram //MU_6,113.66//",
    "GSP27moksop_u:40026": " śikhidhvajaḥ:",
    "GSP27moksop_u:40027": " evaṃ cet tad viśālākṣi svāyattā nas triviṣṭape /",
    "GSP27moksop_u:40028": " siddhabhogabhuvas tāsu nivasāmo na kiṃ priye //MU_6,113.67//",
    "GSP27moksop_u:40029": " cūḍālā:",
    "GSP27moksop_u:40030": " na rājan mama bhogeṣu vāñchā na ca vibhūtiṣu /",
    "GSP27moksop_u:40031": " svabhāvasya vaśād eva yathāprāpte rame nṛpa //MU_6,113.68//",
    "GSP27moksop_u:40032": " na sukhāya mama svargo na rājyaṃ nāpi nākitā /",
    "GSP27moksop_u:40033": " yathāsthitam avikṣubdhaṃ tiṣṭhāmi svasthaceṣṭitā //MU_6,113.69//",
    "GSP27moksop_u:40034": " idaṃ sukham idaṃ neti manane kṣayam āgate /",
    "GSP27moksop_u:40035": " samam eva pade śānte tiṣṭhāmīha yathāsukham //MU_6,113.70//",
    "GSP27moksop_u:40036": " śikhidhvajaḥ:",
    "GSP27moksop_u:40037": " yuktam uktaṃ viśālākṣi tvayaitat samayā dhiyā /",
    "GSP27moksop_u:40038": " ko vārthaḥ kila rājyasya grahe tyāge 'pi vā bhavet //MU_6,113.71//",
    "GSP27moksop_u:40039": " sukhaduḥkhadaśācintāṃ tyaktvā vigatamatsaram /",
    "GSP27moksop_u:40040": " yathāsaṃsthānam evemau tiṣṭhāvas svasthatāṃ gatau //MU_6,113.72//",
    "GSP27moksop_u:40041": " iti tatra kathālāpakathanena tayor dvayoḥ /",
    "GSP27moksop_u:40042": " kāntayoś ciradampatyor vāsaras tanutāṃ yayau //MU_6,113.73//",
    "GSP27moksop_u:40043": " athotthāya dinācāraṃ yathāprāptam aninditau /",
    "GSP27moksop_u:40044": " sotkaṇṭhāv apy anutkaṇṭhau cakratuḥ kāryakovidau /",
    "GSP27moksop_u:40045": " svargasiddhim anādṛtya tasthatuḥ pūrṇacetasau //MU_6,113.74//",
    "GSP27moksop_u:40046": " ekasminn eva śayane tais taiḥ praṇayaceṣṭitaiḥ /",
    "GSP27moksop_u:40047": " sā vyatīyāya rajanī tayor jīvadvimuktayoḥ //MU_6,113.75//",
    "GSP27moksop_u:40048": " tad bhogamokṣasukham uttamayos tayos svam ācetatoḥ praṇayavākyavilāsagarbham /",
    "GSP27moksop_u:40049": " utkaṇṭhitaṃ praṇayinor ghanatāṃ nayantī dīrghā muhūrtavad asau rajanī jagāma //MU_6,113.76//",
    "GSP27moksop_u:40050": " cūḍālāprakaṭīkaraṇaṃ nāma sargaḥ",
    "GSP27moksop_u:40051": " caturdaśottaraśatatamas sargaḥ",
    "GSP27moksop_u:40052": " vasiṣṭhaḥ:",
    "GSP27moksop_u:40053": " tatas samudite sūrye vitamasy ambare sthite /",
    "GSP27moksop_u:40054": " samudgakād iva jaganmaṇāv asmin vinirgate //MU_6,114.1//",
    "GSP27moksop_u:40055": " vikasaty aruṇopānte cakṣuṣīvāmbujākare /",
    "GSP27moksop_u:40056": " ācāreṣv iva lokeṣu prasṛteṣv arkaraśmiṣu //MU_6,114.2//",
    "GSP27moksop_u:40057": " dampatī tau samutthāya kṛtasandhyākramau sthitau /",
    "GSP27moksop_u:40058": " pattrāsane mṛdusnigdhe kāntau kāñcanakandare //MU_6,114.3//",
    "GSP27moksop_u:40059": " athotthāyātra cūḍālā ratnakumbhaṃ karasthitam /",
    "GSP27moksop_u:40060": " bhāryā bhartāram ekānte svarājye 'bhiṣiṣeca sā //MU_6,114.5//",
    "GSP27moksop_u:40061": " saṅkalpopanate saiṃhe svabhiṣiktaṃ suviṣṭare /",
    "GSP27moksop_u:40062": " sthitaṃ provāca tanvī sā cūḍālā devarūpiṇī //MU_6,114.6//",
    "GSP27moksop_u:40063": " kevalaṃ maunam utsṛjya tejaś śāntam idaṃ prabho /",
    "GSP27moksop_u:40064": " aṣṭānāṃ lokapālānāṃ tejāṃsy āhartum arhasi //MU_6,114.7//",
    "GSP27moksop_u:40065": " cūḍālayeti sa prokto vane rājā śikhidhvajaḥ /",
    "GSP27moksop_u:40066": " vadann evaṃ karomīti mahārājatvam āyayau //MU_6,114.8//",
    "GSP27moksop_u:40067": " atha pratīhārapade tiṣṭhantīm āha māninīm /",
    "GSP27moksop_u:40068": " mahādevīpade rājñi tvāṃ karomy abhiṣekinīm //MU_6,114.9//",
    "GSP27moksop_u:40069": " ity uktvāsana āsthāpya mahādevīpade tadā /",
    "GSP27moksop_u:40070": " abhiṣiktāṃ nṛpaḥ kṛtvā meghavāg āha tāṃ priyām //MU_6,114.10//",
    "GSP27moksop_u:40071": " priye kamalapattrākṣi kṣaṇāt saṅkalpasambhavam /",
    "GSP27moksop_u:40072": " mahāvibhavam uddāmaṃ sainyam āhartum arhasi //MU_6,114.11//",
    "GSP27moksop_u:40073": " iti kāntavacaś śrutvā cūḍālā varavarṇinī /",
    "GSP27moksop_u:40074": " sainyaṃ saṅkalpayām āsa prāvṛḍghanam ivodbhaṭam //MU_6,114.12//",
    "GSP27moksop_u:40075": " sainyaṃ dadṛśatus tat tau vājivāraṇasaṅkulam /",
    "GSP27moksop_u:40076": " patākāpūritākāśanīrandhrīkṛtakānanam //MU_6,114.13//",
    "GSP27moksop_u:40077": " tūryāravadhvanacchailaguhaṃ gahanakoṭaram /",
    "GSP27moksop_u:40078": " mattasāmantavalitaṃ vidravadvanavāraṇam //MU_6,114.14//",
    "GSP27moksop_u:40079": " udyannādamahāsiṃhavidārakaraṇodbhaṭam /",
    "GSP27moksop_u:40080": " vanebhamadaniṣṣyandagandhodgarjajjayadvipam //MU_6,114.15//",
    "GSP27moksop_u:40081": " vimānarathasaṅghaṭṭacakracītkārapīvaram /",
    "GSP27moksop_u:40082": " mauliratnaghanoddyotabhagnadhūlitamaḥpaṭam //MU_6,114.16//",
    "GSP27moksop_u:40083": " tatra gandhadvipavare kṛtapārthivamandire /",
    "GSP27moksop_u:40084": " rakṣite dṛptasāmantair ārūḍhau nṛpadampatī //MU_6,114.17//",
    "GSP27moksop_u:40085": " tataś śikhidhvajo rājā mahiṣyā samam iṣṭayā /",
    "GSP27moksop_u:40086": " padātirathasambādhaṃ karṣann atibalo balam //MU_6,114.18//",
    "GSP27moksop_u:40087": " cacālācalacālinyā senayā rabhasenayā /",
    "GSP27moksop_u:40088": " bhinantyā tarasā śailān vātyayevāśu toyadān //MU_6,114.19//",
    "GSP27moksop_u:40089": " tasmān mahendraśailendrāc calitas sa mahīpatiḥ /",
    "GSP27moksop_u:40090": " pathi paśyan girīn deśān nadīr grāmān sajaṅgalān //MU_6,114.20//",
    "GSP27moksop_u:40091": " darśayaṃś ca priyāyās tam ātmavṛttāntasañcayam /",
    "GSP27moksop_u:40092": " prāpālpenaiva kālena svāṃ purīṃ svargaśobhanām //MU_6,114.21//",
    "GSP27moksop_u:40093": " tatra te tasya sāmantās tadāgamanam ādṛtāḥ /",
    "GSP27moksop_u:40094": " vividur jayaśabdena nirjagmuś coditāśayāḥ //MU_6,114.22//",
    "GSP27moksop_u:40095": " ekatāṃ samprayātena tāratūryaninādinā /",
    "GSP27moksop_u:40096": " baladvayena tenāsau viveśa nagaraṃ nṛpaḥ //MU_6,114.23//",
    "GSP27moksop_u:40097": " lājapuṣpāñjalivrātair āvṛṣṭaḥ paurayoṣitām /",
    "GSP27moksop_u:40098": " vaṇiṅmārgagato 'paśyat puraṃ paramabhūṣitam //MU_6,114.24//",
    "GSP27moksop_u:40099": " patākādhvajasambādhaṃ muktājālamanoramam /",
    "GSP27moksop_u:40100": " nṛttagītaparastrīkaṃ svargaṃ bhūmāv iva cyutam //MU_6,114.25//",
    "GSP27moksop_u:40101": " praviśyātha gṛhaṃ tais tais saṃyutaṃ nṛpamaṅgalaiḥ /",
    "GSP27moksop_u:40102": " samyak sammānayām āsa praṇataṃ prakṛtivrajam //MU_6,114.26//",
    "GSP27moksop_u:40103": " purotsavaṃ bhṛśaṃ kṛtvā dinasaptakam uttamam /",
    "GSP27moksop_u:40104": " akarod rājakāryāṇi mānitāntaḥpuro nṛpaḥ //MU_6,114.27//",
    "GSP27moksop_u:40105": " daśavarṣasahasrāṇi rājyaṃ kṛtvā mahītale /",
    "GSP27moksop_u:40106": " saha cūḍālayā rājā virato dehadhāraṇāt //MU_6,114.28//",
    "GSP27moksop_u:40107": " deham utsṛjya nirvāṇam asneha iva dīpakaḥ /",
    "GSP27moksop_u:40108": " apunarjanmane rāma jagāmeti mahāmatiḥ //MU_6,114.29//",
    "GSP27moksop_u:40109": " daśavarṣasahasrāṇi samadṛṣṭitayā tayā /",
    "GSP27moksop_u:40110": " rājyaṃ tathānuśiṣyāsau nirvāṇapadam āptavān //MU_6,114.30//",
    "GSP27moksop_u:40111": " vigatabhayaviṣādo mānamātsaryamuktaḥ prakṛtasahajakarmā saktanīrāgabuddhiḥ /",
    "GSP27moksop_u:40112": " iti sa susamadṛṣṭir mṛtyum āryo 'tha jitvā daśaśiśirasahasrāṇy ekarājyaṃ cakāra //MU_6,114.31//",
    "GSP27moksop_u:40113": " bhuktvā bhogān anantān bhuvi sakalamahī pālacūḍāmaṇitve sthitvā vai dīrghakālaṃ param amṛtapadaṃ prāptavāṃs tad yathaiṣaḥ /",
    "GSP27moksop_u:40114": " evaṃ rāmāgataṃ tvaṃ prakṛtam anusaran kāryajātaṃ viśokas tiṣṭhottiṣṭha svayatnāt prasabham anubhavan bhogamokṣāgryalakṣmīm //MU_6,114.32//",
    "GSP27moksop_u:40115": " śikhidhvajopākhyānaṃ samāptam nāma sargaḥ",
    "GSP27moksop_u:40116": " pañcadaśottaraśatatamas sargaḥ",
    "GSP27moksop_u:40117": " vasiṣṭhaḥ:",
    "GSP27moksop_u:40118": " etat te sarvam ākhyātaṃ śikhidhvajakathānakam /",
    "GSP27moksop_u:40119": " anena gaccha mārgeṇa na kadācana khidyase //MU_6,115.1//",
    "GSP27moksop_u:40120": " etāṃ dṛṣṭim avaṣṭabhya rāghavāghavighātinīm /",
    "GSP27moksop_u:40121": " nityaṃ nīrāgayā buddhyā tiṣṭhāvaṣṭabdhatatpadaḥ //MU_6,115.2//",
    "GSP27moksop_u:40122": " yathā śikhidhvajo rājyaṃ kṛtavān evam īdṛśaḥ /",
    "GSP27moksop_u:40123": " rāma vyavaharan rājye bhogamokṣamayo bhava //MU_6,115.3//",
    "GSP27moksop_u:40124": " śikhidhvajakrameṇaiva yathā bodham avāptavān /",
    "GSP27moksop_u:40125": " kaco bṛhaspateḥ putras tathā budhyasva rāghava //MU_6,115.4//",
    "GSP27moksop_u:40126": " rāmaḥ:",
    "GSP27moksop_u:40127": " bṛhaspater bhagavataḥ putro 'sau bhagavān kacaḥ /",
    "GSP27moksop_u:40128": " yathā prabuddho bhagavan samāsena tathā vada //MU_6,115.5//",
    "GSP27moksop_u:40129": " vasiṣṭhaḥ:",
    "GSP27moksop_u:40130": " śṛṇu rājan kathaṃ śrīmāñ śikhidhvajavad eva saḥ /",
    "GSP27moksop_u:40131": " prabodhaṃ paramaṃ yāto devadaiśikajaḥ kacaḥ //MU_6,115.6//",
    "GSP27moksop_u:40132": " bālabhāvāt samuttīrṇas saṃsārottaraṇonmukhaḥ /",
    "GSP27moksop_u:40133": " kacaḥ padapadārthajño bṛhaspatim abhāṣata //MU_6,115.7//",
    "GSP27moksop_u:40134": " kacaḥ:",
    "GSP27moksop_u:40135": " bhagavan sarvadharmajña kathaṃ saṃsṛtipañjarāt /",
    "GSP27moksop_u:40136": " asmān nirgamyate brūhi jantunā jīvatantunā //MU_6,115.8//",
    "GSP27moksop_u:40137": " bṛhaspatiḥ:",
    "GSP27moksop_u:40138": " anarthamakarāgārād asmāt saṃsārasāgarāt /",
    "GSP27moksop_u:40139": " uttīryate nirudvegaṃ sarvatyāgena putraka //MU_6,115.9//",
    "GSP27moksop_u:40140": " vasiṣṭhaḥ:",
    "GSP27moksop_u:40141": " ity ākarṇya kaco vākyaṃ pituḥ paramapāvanam /",
    "GSP27moksop_u:40142": " sarvam eva parityajya jagāmaikāntakānanam //MU_6,115.10//",
    "GSP27moksop_u:40143": " bṛhaspates tadgamanaṃ nodvegāya babhūva ha /",
    "GSP27moksop_u:40144": " saṃyoge ca viyoge ca mahānto hi samāśayāḥ //MU_6,115.11//",
    "GSP27moksop_u:40145": " atha varṣeṣu yāteṣu triṣu pañcasu cānagha /",
    "GSP27moksop_u:40146": " punaḥ prāpa mahāraṇye kasmiṃścit pitaraṃ kacaḥ //MU_6,115.12//",
    "GSP27moksop_u:40147": " paripūjyābhivandyainaṃ samāliṅgitaputrakam /",
    "GSP27moksop_u:40148": " apṛcchad vākpatiṃ bhūyas sa kacaḥ klāntayā girā //MU_6,115.13//",
    "GSP27moksop_u:40149": " kacaḥ:",
    "GSP27moksop_u:40150": " adyedam aṣṭamaṃ varṣaṃ sarvatyāgaḥ kṛto mayā /",
    "GSP27moksop_u:40151": " tathāpi tāta viśrāntiṃ nādhigacchāmy aninditām //MU_6,115.14//",
    "GSP27moksop_u:40152": " vasiṣṭhaḥ:",
    "GSP27moksop_u:40153": " evam ārtamanasy asmin kace vadati kānane /",
    "GSP27moksop_u:40154": " sarvam eva tyajety uktvā vākpatir divam udyayau //MU_6,115.15//",
    "GSP27moksop_u:40155": " gate tasmin kaco dehād valkalādy apy aśeṣataḥ /",
    "GSP27moksop_u:40156": " tatyājāmbudavarṣādi śaradīva nabhastalam //MU_6,115.16//",
    "GSP27moksop_u:40157": " uvāsaiko diganteṣu śāntaś śūnyavapuś śvasan /",
    "GSP27moksop_u:40158": " gatendvabhrārkatāreṇa śaradvyomnā samopamaḥ //MU_6,115.17//",
    "GSP27moksop_u:40159": " punar varṣatrayeṇaiṣa kasmiṃścit kānanāntare /",
    "GSP27moksop_u:40160": " dūyamānamanāḥ prāpa tam eva pitaraṃ gurum //MU_6,115.18//",
    "GSP27moksop_u:40161": " kṛtapūjākramo bhaktyā samāliṅgitaputrakam /",
    "GSP27moksop_u:40162": " apṛcchat tam asau bhūyaḥ khedagadgadayā girā //MU_6,115.19//",
    "GSP27moksop_u:40163": " kacaḥ:",
    "GSP27moksop_u:40164": " tāta sarvaṃ parityaktaṃ kanthāveṇulatādy api /",
    "GSP27moksop_u:40165": " tathāpi nāsti viśrāntis svapade kiṃ karomy aham //MU_6,115.20//",
    "GSP27moksop_u:40166": " bṛhaspatiḥ:",
    "GSP27moksop_u:40167": " cittaṃ sarvam iti prāhus tat tyaktvā putra rājase /",
    "GSP27moksop_u:40168": " cittatyāgaṃ vidus sarvatyāgaṃ tyāgavido janāḥ //MU_6,115.21//",
    "GSP27moksop_u:40169": " vasiṣṭhaḥ:",
    "GSP27moksop_u:40170": " ity uktvā vākpatiḥ putraṃ pupluve tarasā nabhaḥ /",
    "GSP27moksop_u:40171": " anviyeṣa kacaś cittaṃ parityaktum akhinnadhīḥ //MU_6,115.22//",
    "GSP27moksop_u:40172": " cintayann apy asau cittaṃ yadā veda na kānane /",
    "GSP27moksop_u:40173": " tadā sañcintayām āsa dhiyedam aviṣaṇṇayā //MU_6,115.23//",
    "GSP27moksop_u:40174": " [kacaḥ:]",
    "GSP27moksop_u:40175": " padārthavṛndaṃ dehādi na sarvam iti kathyate /",
    "GSP27moksop_u:40176": " tad etat kiṃ kva vā vyarthaṃ nirāgaskaṃ tyajāmy aham //MU_6,115.24//",
    "GSP27moksop_u:40177": " pitus sakāśaṃ gacchāmi jñātuṃ cittamahāripum /",
    "GSP27moksop_u:40178": " jñātvā ca tat tyajāmy āśu tatas tiṣṭhāmi vijvaram //MU_6,115.25//",
    "GSP27moksop_u:40179": " vasiṣṭhaḥ:",
    "GSP27moksop_u:40180": " iti sañcintya sa kaca uttatāra triviṣṭapam /",
    "GSP27moksop_u:40181": " vākpatiṃ prāpya sasnehaṃ vavande praṇanāma ca //MU_6,115.26//",
    "GSP27moksop_u:40182": " papraccha cainam ekānte kiṃ cittaṃ bhagavan mama /",
    "GSP27moksop_u:40183": " svarūpaṃ brūhi cittasya yenaitat santyajāmy aham //MU_6,115.27//",
    "GSP27moksop_u:40184": " bṛhaspatiḥ:",
    "GSP27moksop_u:40185": " cittaṃ nijam ahaṅkāraṃ viduś cittavido janāḥ /",
    "GSP27moksop_u:40186": " antar yo 'yam ahambhāvo jantos tac cittam ucyate //MU_6,115.28//",
    "GSP27moksop_u:40187": " kacaḥ:",
    "GSP27moksop_u:40188": " manye 'sya duṣkaras tyāgo na siddhim upagacchati /",
    "GSP27moksop_u:40189": " katham eṣa kila tyaktuṃ yujyate yogināṃ vara //MU_6,115.29//",
    "GSP27moksop_u:40190": " bṛhaspatiḥ:",
    "GSP27moksop_u:40191": " api puṣpāvadalanād api locanamīlanāt /",
    "GSP27moksop_u:40192": " sukaro 'haṅkṛtityāgo na kleśo 'tra manāg api //MU_6,115.30//",
    "GSP27moksop_u:40193": " kacaḥ:",
    "GSP27moksop_u:40194": " trayastriṃśanmahākoṭīpramāṇasya mahāmate /",
    "GSP27moksop_u:40195": " guro gīrvāṇavṛndasya katham etad vadāśu me //MU_6,115.31//",
    "GSP27moksop_u:40196": " bṛhaspatiḥ:",
    "GSP27moksop_u:40197": " yathaitad eva tanaya tathā śṛṇu vadāmi te /",
    "GSP27moksop_u:40198": " ajñānamātrasaṃsiddhaṃ vastu jñānena naśyati //MU_6,115.32//",
    "GSP27moksop_u:40199": " vastuto nāsty ahaṅkāraḥ putra mithyābhramo hy asau /",
    "GSP27moksop_u:40200": " asan sann iva sampanno bālavetālavac chaṭhaḥ //MU_6,115.33//",
    "GSP27moksop_u:40201": " yathā rajjvāṃ bhujaṅgatvaṃ marāv ambumatir yathā /",
    "GSP27moksop_u:40202": " mithyāvabhāsāt sphurati tathā mithyāpy ahaṅkṛtiḥ //MU_6,115.34//",
    "GSP27moksop_u:40203": " asad eva yathā dvitvaṃ mohād indor vilokyate /",
    "GSP27moksop_u:40204": " tathā sphuraty ahaṅkāro nasatyo nāma satyavat //MU_6,115.35//",
    "GSP27moksop_u:40205": " ekam ādyantarahitaṃ cinmātram amalaṃ tatam /",
    "GSP27moksop_u:40206": " khād apy atitarām acchaṃ vidyate sarvavedanam //MU_6,115.36//",
    "GSP27moksop_u:40207": " sarvatra sarvadā sarvaprakāraṃ sarvajantuṣu /",
    "GSP27moksop_u:40208": " tad evaikaṃ kacaty ambu vilolāsv iva vīciṣu //MU_6,115.37//",
    "GSP27moksop_u:40209": " atra ko 'yam ahambhāvaḥ kuto vā katham utthitaḥ /",
    "GSP27moksop_u:40210": " kvābdher jāto rajorāśiḥ kvānalād utthitam jalam //MU_6,115.38//",
    "GSP27moksop_u:40211": " ayaṃ so 'ham iti vyarthaṃ pratyayaṃ tyaja putraka /",
    "GSP27moksop_u:40212": " tucchaṃ parimitākāraṃ dikkālavivaśīkṛtam //MU_6,115.39//",
    "GSP27moksop_u:40213": " dikkālādyanavacchinnaṃ svacchaṃ nityoditaṃ tatam /",
    "GSP27moksop_u:40214": " sarvārthamayam ekārthaṃ cinmātram amalaṃ bhavān //MU_6,115.40//",
    "GSP27moksop_u:40215": " phalakusumadalānāṃ sarvadiksaṃsthitānāṃ rasa iva jagatāṃ tvaṃ saṃsthitas sarvadaiva /",
    "GSP27moksop_u:40216": " vimalataracidātmā nityam evātyanantaḥ ka iva kila tavāhaṃniścayo bhāvamūrte //MU_6,115.41//",
    "GSP27moksop_u:40217": " bṛhaspatikacaprabodho nāma sargaḥ",
    "GSP27moksop_u:40218": " ṣoḍaśottaraśatatamas sargaḥ",
    "GSP27moksop_u:40219": " vasiṣṭhaḥ:",
    "GSP27moksop_u:40220": " iti prāpya paraṃ yogam upadeśam anuttamam /",
    "GSP27moksop_u:40221": " jīvanmukto babhūvāsau tato devaguros sutaḥ //MU_6,116.1//",
    "GSP27moksop_u:40222": " nirbhāvo nirahaṅkāraś chinnagranthiḥ praśāntadhīḥ /",
    "GSP27moksop_u:40223": " kaco yathā sthito rāma tathā tiṣṭhāvikāravān //MU_6,116.2//",
    "GSP27moksop_u:40224": " ahaṅkāram asad viddhi mainam āśraya mā tyaja /",
    "GSP27moksop_u:40225": " asataś śaśaśṛṅgasya kila tyāgagrahau kutaḥ //MU_6,116.3//",
    "GSP27moksop_u:40226": " asambhavaty ahaṅkāre kva te maraṇajanmanī /",
    "GSP27moksop_u:40227": " nabhaḥkṣetratayā vyuptaṃ kena saṅgṛhyate phalam //MU_6,116.4//",
    "GSP27moksop_u:40228": " niraṃśaṃ śāntasaṅkalpaṃ sarvabhāvātmakaṃ tatam /",
    "GSP27moksop_u:40229": " paramād apy aṇos sūkṣmaṃ cinmātraṃ tvaṃ nirāmayam //MU_6,116.5//",
    "GSP27moksop_u:40230": " yathāmbhasas taraṅgādi yathā hemno 'ṅgadādi vā /",
    "GSP27moksop_u:40231": " tad evātad ivābhāsaṃ tathāhambhāvanaṃ citaḥ //MU_6,116.6//",
    "GSP27moksop_u:40232": " abodhena jagat sarvaṃ māyāmayam iva sthitam /",
    "GSP27moksop_u:40233": " bodhena sakalaṃ brahmarūpaṃ sampadyate 'nagha //MU_6,116.7//",
    "GSP27moksop_u:40234": " dvitvaikatvamatī tyaktvā śeṣasthas sukhito bhava /",
    "GSP27moksop_u:40235": " mā duḥkhito bhava vyarthaṃ tvaṃ mithyāpuruṣo yathā //MU_6,116.8//",
    "GSP27moksop_u:40236": " māyeyam atiduṣpārā sāṃsārī sāratāṃ gatā /",
    "GSP27moksop_u:40237": " śaradā mihikevāśu bodhenāyāti tānavam //MU_6,116.9//",
    "GSP27moksop_u:40238": " rāmaḥ:",
    "GSP27moksop_u:40239": " paramām āgato 'smy antas tṛptiṃ jñānāmṛtena te /",
    "GSP27moksop_u:40240": " avagrahabhayākrāntas svāsāreṇeva cātakaḥ //MU_6,116.10//",
    "GSP27moksop_u:40241": " amṛteneva sikto 'ham antar gacchāmi śītatām /",
    "GSP27moksop_u:40242": " uparīva samastānāṃ tiṣṭhāmy atulasampadām //MU_6,116.11//",
    "GSP27moksop_u:40243": " na tṛptim adhigacchāmi vacasāṃ vadatas tava /",
    "GSP27moksop_u:40244": " aindavīnāṃ marīcīnāṃ cakoras tṛṣito yathā //MU_6,116.12//",
    "GSP27moksop_u:40245": " tṛpto 'pi bhūyaḥ pṛcchāmi tvāṃ praśnam imam īśvara /",
    "GSP27moksop_u:40246": " ko nāma tṛpto 'py agrasthaṃ na pibaty amṛtāsavam //MU_6,116.13//",
    "GSP27moksop_u:40247": " kim ucyate muniśreṣṭha mithyāpuruṣanāmakam /",
    "GSP27moksop_u:40248": " vastv avastūkṛtajagadvastujātaṃ vadāśu me //MU_6,116.14//",
    "GSP27moksop_u:40249": " vasiṣṭhaḥ:",
    "GSP27moksop_u:40250": " mithyāpuruṣabodhāya śṛṇu rāghava śobhanām /",
    "GSP27moksop_u:40251": " imām ākhyāyikāṃ hāsajananīṃ madudīritām //MU_6,116.15//",
    "GSP27moksop_u:40252": " asti kaścin mahābāho māyāyantramayaḥ pumān /",
    "GSP27moksop_u:40253": " bālapelavadhīr mūḍho gūḍho maurkhyeṇa kevalam //MU_6,116.16//",
    "GSP27moksop_u:40254": " sa ekānte kvacij jātaś śūnye tatraiva tiṣṭhati /",
    "GSP27moksop_u:40255": " keśoṇḍukam iva vyomni mṛgatṛṣṇeva vā marau //MU_6,116.17//",
    "GSP27moksop_u:40256": " tasmād anyan na tatrāsti yad asti ca sa eva tat /",
    "GSP27moksop_u:40257": " yac cānyat tat sadābhāsaṃ na sa paśyati durmatiḥ //MU_6,116.18//",
    "GSP27moksop_u:40258": " saṅkalpas tasya sañjātas tatra vṛddhim upeyuṣaḥ /",
    "GSP27moksop_u:40259": " khasyāhaṃ kham ahaṃ khaṃ me khaṃ rakṣāmīti niścalaḥ //MU_6,116.19//",
    "GSP27moksop_u:40260": " khaṃ sthāpayitvā rakṣāmi vastv iṣṭaṃ rakṣyam ādarāt /",
    "GSP27moksop_u:40261": " iti sañcintayan vyomarakṣārtham so 'karod gṛham //MU_6,116.20//",
    "GSP27moksop_u:40262": " tasya kośe babandhāsthāṃ rakṣitaṃ khaṃ mayety asau /",
    "GSP27moksop_u:40263": " gṛhākāśena santuṣṭas sthitas sa raghunandana //MU_6,116.21//",
    "GSP27moksop_u:40264": " atha kālena tat tasya gṛhaṃ nāśam upāyayau /",
    "GSP27moksop_u:40265": " ṛtvantareṇartur iva vāteneva taraṅgakaḥ //MU_6,116.22//",
    "GSP27moksop_u:40266": " hā gṛhākāśa naṣṭaṃ tvaṃ hā kva yātam asi kṣaṇāt /",
    "GSP27moksop_u:40267": " hā hā bhagnam asi svaccham ity athaitac chuśoca saḥ //MU_6,116.23//",
    "GSP27moksop_u:40268": " iti śokaṃ ciraṃ kṛtvā punas tatraiva durmatiḥ /",
    "GSP27moksop_u:40269": " kūpaṃ cakre kharakṣārthaṃ kūpākāśaparo 'bhavat //MU_6,116.24//",
    "GSP27moksop_u:40270": " tato nāśaṃ sa kālena nītaḥ kūpo 'pi tasya vai /",
    "GSP27moksop_u:40271": " kūpākāśamahāśokavidhuro 'sau tato 'bhavat //MU_6,116.25//",
    "GSP27moksop_u:40272": " kūpākāśapralāpānte kumbhaṃ tatraiva so 'karot /",
    "GSP27moksop_u:40273": " kumbhākāśaparo bhūtvā svayaṃ nirvṛtim āyayau //MU_6,116.26//",
    "GSP27moksop_u:40274": " kumbho 'pi tasya kālena nāśaṃ nīto raghūdvaha /",
    "GSP27moksop_u:40275": " yām eva diśam ādatte durbhagas sāpi naśyati //MU_6,116.27//",
    "GSP27moksop_u:40276": " kumbhākāśapralāpānte kharakṣārthaṃ cakāra saḥ /",
    "GSP27moksop_u:40277": " kuṇḍaṃ tatraiva tenāsau kuṇḍākāśaparo 'bhavat //MU_6,116.28//",
    "GSP27moksop_u:40278": " kuṇḍam apy asya kālena kānane nāśam āyayau /",
    "GSP27moksop_u:40279": " tejaseva tamas tena kuṇḍākaśāṃ śuśoca saḥ //MU_6,116.29//",
    "GSP27moksop_u:40280": " kuṇḍakākāśaśokānte kharakṣārthaṃ cakāra saḥ /",
    "GSP27moksop_u:40281": " catuśśālaṃ mahāśālaṃ tadākāśaparo 'bhavat //MU_6,116.30//",
    "GSP27moksop_u:40282": " tad apy asya jahārāśu kālaḥ kavalitaprajaḥ /",
    "GSP27moksop_u:40283": " jīrṇaṃ parṇaṃ yathā vātas sa tacchokaparo 'bhavat //MU_6,116.31//",
    "GSP27moksop_u:40284": " catuśśālakhaśokānte kharakṣārthaṃ cakāra ha /",
    "GSP27moksop_u:40285": " kusūlam ambudākāraṃ tadākāśaparas sthitaḥ //MU_6,116.32//",
    "GSP27moksop_u:40286": " tad apy asya jahārāśu kālo vāta ivāmbudam /",
    "GSP27moksop_u:40287": " kusūlākāśaśokena tenāsau paryatapyata //MU_6,116.33//",
    "GSP27moksop_u:40288": " evaṃ gṛhacatuśśālakumbhakuṇḍakusūlakaiḥ /",
    "GSP27moksop_u:40289": " tasyāparyavasānātmā kālo 'yam ativartate //MU_6,116.34//",
    "GSP27moksop_u:40290": " evaṃ sthitas sa śaṭhadhīr gaganaṃ guhāyāṃ gṛhṇan gṛhe na gaganena kilātmabuddhyā /",
    "GSP27moksop_u:40291": " duḥkhāntaraṃ ghanataraṃ ghanaduḥkhajālād āyāti yāti ca gater gatim aṅga mūḍhaḥ //MU_6,116.35//",
    "GSP27moksop_u:40292": " mithyāpuruṣopākhyāne ākāśarakṣaṇaṃ nāma sargaḥ",
    "GSP27moksop_u:40293": " saptadaśottaraśatatamas sargaḥ",
    "GSP27moksop_u:40294": " rāmaḥ:",
    "GSP27moksop_u:40295": " mithyānaraprasaṅgena kiṃ māyāpuruṣaḥ prabho /",
    "GSP27moksop_u:40296": " kathito 'yaṃ tvayā vyomarakṣaṇaṃ ca kim ucyate //MU_6,117.1//",
    "GSP27moksop_u:40297": " vasiṣṭhaḥ:",
    "GSP27moksop_u:40298": " śṛṇu rāma yathābhūtam etat prakaṭayāmi te /",
    "GSP27moksop_u:40299": " mithyāpuruṣavṛttāntakathanaṃ kathayādhunā //MU_6,117.2//",
    "GSP27moksop_u:40300": " māyāyantramayaḥ prokto yaḥ pumān raghunandana /",
    "GSP27moksop_u:40301": " enaṃ taṃ tvam ahaṅkāraṃ viddhi śūnyāmbarotthitam //MU_6,117.3//",
    "GSP27moksop_u:40302": " yasminn ākāśakoṇe 'smin sādho jagad idaṃ sthitam /",
    "GSP27moksop_u:40303": " tad anantam asac chūnyaṃ sargādau bhavati svayam //MU_6,117.4//",
    "GSP27moksop_u:40304": " antassthitasudurlakṣyabrahmavyomno 'tha śabdakhāt /",
    "GSP27moksop_u:40305": " tasmād udety ahaṅkāraḥ pūrvaṃ spanda ivānilāt //MU_6,117.5//",
    "GSP27moksop_u:40306": " vṛddhiṃ yātas sa gagane kalpayaty ātmatāṃ śaṭhaḥ /",
    "GSP27moksop_u:40307": " anātmātmābhimānena tenāsau yatate tataḥ //MU_6,117.6//",
    "GSP27moksop_u:40308": " anātmātmaikarakṣārthaṃ dehān nānāvidhān asau /",
    "GSP27moksop_u:40309": " bhūyo bhūyo 'pi nirnaṣṭān dṛṣṭvedaṃ kurute jagat //MU_6,117.7//",
    "GSP27moksop_u:40310": " sa eva māyāpuruṣo mithyāpuruṣa eva saḥ /",
    "GSP27moksop_u:40311": " asann evodito vyartham ahaṅkāro 'pi māyayā //MU_6,117.8//",
    "GSP27moksop_u:40312": " gṛhakuṇḍacatuśśālakumbhādīn dehakān asau /",
    "GSP27moksop_u:40313": " kṛtvā rakṣita ātmeti yāti tadvyomni bhāvanām //MU_6,117.9//",
    "GSP27moksop_u:40314": " ahaṅkārasya tasyāsya nāmānīmāni rāghava /",
    "GSP27moksop_u:40315": " śṛṇu yair jagadārambhavibhramair moham ety asau //MU_6,117.10//",
    "GSP27moksop_u:40316": " jīvo buddhir manaś cittaṃ māyā prakṛtir ity api /",
    "GSP27moksop_u:40317": " saṅkalpaḥ kalanā kālaḥ kalā cety api viśrutaiḥ //MU_6,117.11//",
    "GSP27moksop_u:40318": " evamādyais tathānyaiś ca nāmabhir bahutāṃ gataiḥ /",
    "GSP27moksop_u:40319": " sahasrarūpo 'haṅkāraḥ kalpitārthair vijṛmbhate //MU_6,117.12//",
    "GSP27moksop_u:40320": " bhūtākāśe tate śūnye jagannirmitibhiś ciram /",
    "GSP27moksop_u:40321": " sukhaduḥkhāny anubhavan mithyaiva puruṣas sthitaḥ //MU_6,117.13//",
    "GSP27moksop_u:40322": " yathaiṣa mithyāpuruṣo rakṣan vyomātmaśaṅkayā /",
    "GSP27moksop_u:40323": " ghaṭākāśādiṣu śliṣṭam evaṃ mā kleśavān bhava //MU_6,117.14//",
    "GSP27moksop_u:40324": " ākāśād api vistīrṇaś śuddhas sūkṣmaś śivaś śubhaḥ /",
    "GSP27moksop_u:40325": " ya ātmā sa kathaṃ kena rakṣyate gṛhyate tathā //MU_6,117.15//",
    "GSP27moksop_u:40326": " hṛdayākāśamātrasya ghaṭākāśasamasthiteḥ /",
    "GSP27moksop_u:40327": " vyarthaṃ bhūtāni śocanti naṣṭa ātmeti saṅkṣaye //MU_6,117.16//",
    "GSP27moksop_u:40328": " ghaṭādiṣu praṇaṣṭeṣu yathākāśam akhaṇḍitam /",
    "GSP27moksop_u:40329": " tathā deheṣu naṣṭeṣu dehī nityam alopakaḥ //MU_6,117.17//",
    "GSP27moksop_u:40330": " śuddhacinmātra ātmāyam ākāśād apy aṇor aṇuḥ /",
    "GSP27moksop_u:40331": " svānubhūtyaṃśamātraṃ hi khavad rāma na naśyati //MU_6,117.18//",
    "GSP27moksop_u:40332": " na jāyate na mriyate kvacit kiñcit kadācana /",
    "GSP27moksop_u:40333": " jagadvivartarūpeṇa kevalaṃ brahma jṛmbhate //MU_6,117.19//",
    "GSP27moksop_u:40334": " sarvam ekam idaṃ śāntam ādimadhyāntavarjitam /",
    "GSP27moksop_u:40335": " bhāvābhāvavinirmuktam iti matvā sukhī bhava //MU_6,117.20//",
    "GSP27moksop_u:40336": " sarvāpadāṃ nilayam adhruvam asvatantram āsannapātam avivekam asāram ajñam /",
    "GSP27moksop_u:40337": " bodhād ahaṅkṛtipadaṃ sakalaṃ vimucya śeṣe subaddhapada uttamatāṃ prayāsi //MU_6,117.21//",
    "GSP27moksop_u:40338": " mithyāpuruṣopākhyānaṃ nāma sargaḥ",
    "GSP27moksop_u:40339": " aṣṭādaśottaraśatatamas sargaḥ",
    "GSP27moksop_u:40340": " vasiṣṭhaḥ:",
    "GSP27moksop_u:40341": " parasmād brahmaṇaḥ pūrvaṃ manaḥ prathamam utthitam /",
    "GSP27moksop_u:40342": " mananātmakam ābhogi tatstham eva sthitiṃ gatam //MU_6,118.1//",
    "GSP27moksop_u:40343": " puṣpakośa ivāmodo mahormir iva sāgare /",
    "GSP27moksop_u:40344": " raśmijālam ivāditye mano brahmaṇi rāghava //MU_6,118.2//",
    "GSP27moksop_u:40345": " tasyādṛśyātmatattvasya vismṛtyaiva gataṃ sthitim /",
    "GSP27moksop_u:40346": " nānyayuktyā gataṃ rāma jātaṃ rajjubhujaṅgavat //MU_6,118.3//",
    "GSP27moksop_u:40347": " ādityavyatirekeṇa yo bhāvayati rāghava /",
    "GSP27moksop_u:40348": " raśmijālam idaṃ hy etat tasyānyad iva bhāsvataḥ //MU_6,118.4//",
    "GSP27moksop_u:40349": " kanakavyatirekeṇa keyūraṃ yena bhāvitam /",
    "GSP27moksop_u:40350": " keyūram eva tat tasya na tasya kanakaṃ hi tat //MU_6,118.5//",
    "GSP27moksop_u:40351": " salilavyatirekeṇa taraṅgo yena bhāvitaḥ /",
    "GSP27moksop_u:40352": " taraṅgabuddhir evaikā sthitā tasya na vāridhīḥ //MU_6,118.6//",
    "GSP27moksop_u:40353": " salilāvyatirekeṇa taraṅgo yena bhāvyate /",
    "GSP27moksop_u:40354": " ambusāmānyasambuddhir nirvikalpas sa ucyate //MU_6,118.7//",
    "GSP27moksop_u:40355": " kanakāvyatirekeṇa keyūraṃ yena bhāvyate /",
    "GSP27moksop_u:40356": " kanakaikamahābuddhir nirvikalpas sa ucyate //MU_6,118.8//",
    "GSP27moksop_u:40357": " pāvakavyatirekeṇa jvālālī yena bhāvyate /",
    "GSP27moksop_u:40358": " tasyāgnibuddhir galati jvālādhīr eva tiṣṭhati //MU_6,118.9//",
    "GSP27moksop_u:40359": " jvālājālena lolena rañjitā sā tathā sthitiḥ /",
    "GSP27moksop_u:40360": " tām evāsthāṃ samādhatte tadgatā vyākulā matiḥ //MU_6,118.10//",
    "GSP27moksop_u:40361": " pāvakāvyatirekeṇa jvālālī yena bhāvyate /",
    "GSP27moksop_u:40362": " tasyāgnibuddhir evāsti nirvikalpas sa ucyate //MU_6,118.11//",
    "GSP27moksop_u:40363": " yo nirvikalpas sa mahān sa saṅkṣīṇamanā muniḥ /",
    "GSP27moksop_u:40364": " prāptavyaṃ tena samprāptaṃ nāsau majjati vastuṣu //MU_6,118.12//",
    "GSP27moksop_u:40365": " nānātām akhilāṃ tyaktvā śuddhacinmātrakoṭare /",
    "GSP27moksop_u:40366": " saṃvedanavinirmuktaṃ saṃvittyaṃśo bhavānagha //MU_6,118.13//",
    "GSP27moksop_u:40367": " svayam ātmātmanaivāśu śaktiṃ saṅkalpanāmikām /",
    "GSP27moksop_u:40368": " yadā karoti sphuritāṃ spandaśaktim ivānilaḥ //MU_6,118.14//",
    "GSP27moksop_u:40369": " tadā pṛthag ivābhāsaṃ saṅkalpakalanāmayam /",
    "GSP27moksop_u:40370": " mano bhavati viśvātma bhāvayaty ākṛtiṃ svayam //MU_6,118.15//",
    "GSP27moksop_u:40371": " tat saṅkalpātmakaṃ ceto yathedam akhilaṃ jagat /",
    "GSP27moksop_u:40372": " saṅkalpayati saṅkalpi tathaiva bhavati kṣaṇāt //MU_6,118.16//",
    "GSP27moksop_u:40373": " kīṭatvam abjajatvaṃ ca merutvam aṇutāṃ tathā /",
    "GSP27moksop_u:40374": " mano yātam ahaṅkārabuddhicittādināmakam //MU_6,118.17//",
    "GSP27moksop_u:40375": " svasaṅkalpād viriñcitvam etya ceto jagatsthitim /",
    "GSP27moksop_u:40376": " tanoti tasyāṃ tadanu nānātāṃ gacchati svayam //MU_6,118.18//",
    "GSP27moksop_u:40377": " saṅkalpamayam evedaṃ jagad ābhogi dṛśyate /",
    "GSP27moksop_u:40378": " na satyaṃ na ca mithyaiva svapnajālam ivotthitam //MU_6,118.19//",
    "GSP27moksop_u:40379": " jantor yathā manorājyaṃ vividhārambhabhāsuram /",
    "GSP27moksop_u:40380": " brāhmaṃ tathedaṃ vitataṃ manorājyaṃ vijṛmbhate //MU_6,118.20//",
    "GSP27moksop_u:40381": " yathā na vitathas svapnaḥ pratibhāsān na cāpi san /",
    "GSP27moksop_u:40382": " tathā brāhmaṃ manorājyaṃ jagan nāsan na san mune //MU_6,118.21//",
    "GSP27moksop_u:40383": " mithyāvabhāsamātraṃ hi yad idaṃ ghanatāṃ gatam /",
    "GSP27moksop_u:40384": " yathābhūtārthabhāvitvāt tad etat pravilīyate //MU_6,118.22//",
    "GSP27moksop_u:40385": " paramārthena dṛṣṭaṃ cet tad idaṃ naiva kiñcana /",
    "GSP27moksop_u:40386": " dṛṣṭaṃ tv aparamārthena prayāti śataśākhatām //MU_6,118.23//",
    "GSP27moksop_u:40387": " laharyūrmitaraṅgāmbukalanārhaṃ parisphuran /",
    "GSP27moksop_u:40388": " yathāmbudhir vapur dhatte svabhāvena tathā vibhuḥ //MU_6,118.24//",
    "GSP27moksop_u:40389": " kurvan karmasahasrāṇi kartā citspandanād ṛte /",
    "GSP27moksop_u:40390": " nāpūrvaṃ kurute kiñcit kaścid bhedam atas tyaja //MU_6,118.25//",
    "GSP27moksop_u:40391": " paśyañ chṛṇvan spṛśañ jighran vadan vyavaharan svapan /",
    "GSP27moksop_u:40392": " nāpūrvaṃ kurute kiñcit satyam ity eva bhāvaya //MU_6,118.26//",
    "GSP27moksop_u:40393": " yad yat karoṣi tat tattvaṃ cinmātram amalaṃ tatam /",
    "GSP27moksop_u:40394": " brahma prabṛṃhitākāraṃ tasmād anyan na vidyate //MU_6,118.27//",
    "GSP27moksop_u:40395": " padārthajāte sarvasmin saṃvitsāratayā sthite /",
    "GSP27moksop_u:40396": " saṃvid evedam akhilaṃ jagan nānyāsti kalpanā //MU_6,118.28//",
    "GSP27moksop_u:40397": " saṃvitsphuraṇamātre 'smiñ jagajjālakanāmani /",
    "GSP27moksop_u:40398": " idam anyad idaṃ cānyad iti mithyāgrahaḥ kutaḥ //MU_6,118.29//",
    "GSP27moksop_u:40399": " sambhavād akhilākāreṇaikasyā eva saṃvidaḥ /",
    "GSP27moksop_u:40400": " saṃvedyam api nāsty eva bandhamokṣāv ataḥ kutaḥ //MU_6,118.30//",
    "GSP27moksop_u:40401": " mokṣo 'yam eṣa khalu bandha iti prasahya cintā nirasya sakalā vikalābhimānaḥ /",
    "GSP27moksop_u:40402": " maunī vaśī vigatamānamado mahātmā kurvan svakāryam anahaṅkṛtir eva tiṣṭha //MU_6,118.31//",
    "GSP27moksop_u:40403": " paramārthayogopadeśo nāma sargaḥ",
    "GSP27moksop_u:40404": " ekonaviṃśottaraśatatamas sargaḥ",
    "GSP27moksop_u:40405": " vasiṣṭhaḥ:",
    "GSP27moksop_u:40406": " mahākartā mahābhoktā mahātyāgī bhavānagha /",
    "GSP27moksop_u:40407": " sarvāś śaṅkāḥ parityajya dhairyam ālambya śāśvatam //MU_6,119.1//",
    "GSP27moksop_u:40408": " rāmaḥ:",
    "GSP27moksop_u:40409": " kim ucyate mahākartā mahātyāgī kim ucyate /",
    "GSP27moksop_u:40410": " kim ucyate mahābhoktā samyak kathaya me prabho //MU_6,119.2//",
    "GSP27moksop_u:40411": " vasiṣṭhaḥ:",
    "GSP27moksop_u:40412": " etad vratatrayaṃ rāma purā candrārdhamaulinā /",
    "GSP27moksop_u:40413": " bhṛṅgīśāyottamaṃ proktaṃ yenāsau vijvaras sthitaḥ //MU_6,119.3//",
    "GSP27moksop_u:40414": " sumeror uttare śṛṅge pūrvaṃ śaśikalādharaḥ /",
    "GSP27moksop_u:40415": " atiṣṭhad agnisaṅkāśe samagraparivāravān //MU_6,119.4//",
    "GSP27moksop_u:40416": " tam apṛcchan mahātejā jñānajijñāsayā svataḥ /",
    "GSP27moksop_u:40417": " bhṛṅgīśaḥ praṇato rāma baddhāñjalir umāpatim //MU_6,119.5//",
    "GSP27moksop_u:40418": " bhṛṅgīśaḥ:",
    "GSP27moksop_u:40419": " bhagavan devadeveśa sarvajña parameśvara /",
    "GSP27moksop_u:40420": " yad ahaṃ paripṛcchāmi kṛpayā tad vadāśu me //MU_6,119.6//",
    "GSP27moksop_u:40421": " saṃsāraracanāṃ nātha taraṅgataralām imām /",
    "GSP27moksop_u:40422": " avalokya vimuhyāmi tattvaviśrāntivarjitaḥ //MU_6,119.7//",
    "GSP27moksop_u:40423": " kam antarniścayaṃ kāntam urarīkṛtya susthiram /",
    "GSP27moksop_u:40424": " asmiñ jagajjīrṇagṛhe tiṣṭhāmi vigatajvaram //MU_6,119.8//",
    "GSP27moksop_u:40425": " īśvaraḥ:",
    "GSP27moksop_u:40426": " sarvāś śaṅkāḥ parityajya dhairyam ālambya śāśvatam /",
    "GSP27moksop_u:40427": " mahātyāgī mahākartā mahābhoktā bhavānagha //MU_6,119.9//",
    "GSP27moksop_u:40428": " bhṛṅgīśaḥ:",
    "GSP27moksop_u:40429": " kim ucyate mahātyāgī mahābhoktā kim ucyate /",
    "GSP27moksop_u:40430": " kim ucyate mahākartā samyak kathaya me prabho //MU_6,119.10//",
    "GSP27moksop_u:40431": " īśvaraḥ:",
    "GSP27moksop_u:40432": " dharmādharmodayāpāyaśaṅkāvirahitāśayaḥ /",
    "GSP27moksop_u:40433": " yaḥ karoti yathāprāptaṃ mahākartā sa ucyate //MU_6,119.11//",
    "GSP27moksop_u:40434": " rāgadveṣau sukhaṃ duḥkhaṃ dharmādharmau phalāphale /",
    "GSP27moksop_u:40435": " yaḥ karoty anapekṣyaiva mahākartā sa ucyate //MU_6,119.12//",
    "GSP27moksop_u:40436": " maunavān nirahambhāvo nirmāno muktamatsaraḥ /",
    "GSP27moksop_u:40437": " yaḥ karoti gatodvegaṃ mahākartā sa ucate //MU_6,119.13//",
    "GSP27moksop_u:40438": " śubhāśubheṣu kāryeṣu dharmādharmakuśaṅkayā /",
    "GSP27moksop_u:40439": " matir na lipyate yasya mahākartā sa ucyate //MU_6,119.14//",
    "GSP27moksop_u:40440": " sarvatra vigatasneho yas sākṣivad avasthitaḥ /",
    "GSP27moksop_u:40441": " niricchaṃ vartate kārye mahākartā sa ucyate //MU_6,119.15//",
    "GSP27moksop_u:40442": " udvegānandarahitas samayā svacchayecchayā /",
    "GSP27moksop_u:40443": " na śocate yo nodeti mahākartā sa ucyate //MU_6,119.16//",
    "GSP27moksop_u:40444": " yaḥ kāryakāle matimān asaṃsaktamanā muniḥ /",
    "GSP27moksop_u:40445": " kāryānurūpavṛttistho mahākartā sa ucyate //MU_6,119.17//",
    "GSP27moksop_u:40446": " svabhāvenaiva yasyāntas samatāṃ na jahāti dhīḥ /",
    "GSP27moksop_u:40447": " śubhāśubhaṃ hy ācarato mahākartā sa ucyate //MU_6,119.18//",
    "GSP27moksop_u:40448": " janmasthitivināśeṣu sodayāstamayeṣv alam /",
    "GSP27moksop_u:40449": " samam eva mano yasya mahākartā sa ucyate //MU_6,119.19//",
    "GSP27moksop_u:40450": " na kiñcana dveṣṭi ca yo na kiṃ ca stauti yas svayam /",
    "GSP27moksop_u:40451": " bhuṅkte ca prakṛtaṃ sarvaṃ mahābhoktā sa ucyate //MU_6,119.20//",
    "GSP27moksop_u:40452": " nādatte 'py ādadānas san nācaraty ācarann api /",
    "GSP27moksop_u:40453": " bhuñjāno 'pi na yo bhuṅkte mahābhoktā sa ucyate //MU_6,119.21//",
    "GSP27moksop_u:40454": " sākṣivat sakalaṃ lokavyavahāram akhinnadhīḥ /",
    "GSP27moksop_u:40455": " yaḥ paśyaty apayātecchaṃ mahābhoktā sa ucyate //MU_6,119.22//",
    "GSP27moksop_u:40456": " sukhair duḥkhaiḥ kriyāyogair bhāvābhāvair bhramapradaiḥ /",
    "GSP27moksop_u:40457": " yasya notkrāmati matir mahābhoktā sa ucyate //MU_6,119.23//",
    "GSP27moksop_u:40458": " jarāmaraṇam āpac ca rājyaṃ dāridryam eva ca /",
    "GSP27moksop_u:40459": " ramyam eveti yo vetti mahābhoktā sa ucyate //MU_6,119.24//",
    "GSP27moksop_u:40460": " mahānti sukhaduḥkhāni yaḥ payāṃsīva sāgaraḥ /",
    "GSP27moksop_u:40461": " samas samupagṛhṇāti mahābhoktā sa ucyate //MU_6,119.25//",
    "GSP27moksop_u:40462": " ahiṃsā samatā tuṣṭiś candrabimbād ivāṃśavaḥ /",
    "GSP27moksop_u:40463": " nāpayānty aniśaṃ yasmān mahābhoktā sa ucyate //MU_6,119.26//",
    "GSP27moksop_u:40464": " kaṭv amblaṃ lavaṇaṃ tiktam amṛṣṭaṃ mṛṣṭam uttamam /",
    "GSP27moksop_u:40465": " adhamaṃ yo 'tti sāmyena mahābhoktā sa ucyate //MU_6,119.27//",
    "GSP27moksop_u:40466": " sarasaṃ nīrasaṃ caiva surataṃ virataṃ tathā /",
    "GSP27moksop_u:40467": " yaḥ paśyati samas somyo mahābhoktā sa ucyate //MU_6,119.28//",
    "GSP27moksop_u:40468": " kṣāre khaṇḍaprakāre ca śubhe vāpy aśubhe tathā /",
    "GSP27moksop_u:40469": " samatā susthitā yasya mahābhoktā sa ucyate //MU_6,119.29//",
    "GSP27moksop_u:40470": " idaṃ bhojyam abhojyaṃ cety evaṃ tyaktvā vikalpitam /",
    "GSP27moksop_u:40471": " gatābhilāṣaṃ yo bhuṅkte mahābhoktā sa ucyate //MU_6,119.30//",
    "GSP27moksop_u:40472": " āpadaṃ sampadaṃ moham ānandam avaraṃ varam /",
    "GSP27moksop_u:40473": " yo bhuṅkte samayā buddhyā mahābhoktā sa ucyate //MU_6,119.31//",
    "GSP27moksop_u:40474": " dharmādharmau sukhaṃ duḥkhaṃ cintā maraṇajanmanī /",
    "GSP27moksop_u:40475": " dhiyā yeneti santyaktaṃ mahātyāgī sa ucyate //MU_6,119.32//",
    "GSP27moksop_u:40476": " sarvecchās sakalāś śaṅkās sarvehās sarvaniścayāḥ /",
    "GSP27moksop_u:40477": " dhiyā yena parityaktā mahātyāgī sa ucyate //MU_6,119.33//",
    "GSP27moksop_u:40478": " dehasya manaso buddher indriyāṇāṃ jagatsthiteḥ /",
    "GSP27moksop_u:40479": " nūnaṃ yenojjhitā sattā mahātyāgī sa ucyate //MU_6,119.34//",
    "GSP27moksop_u:40480": " na me deho na janmāpi yuktāyukte na karmaṇā /",
    "GSP27moksop_u:40481": " iti niścayavān yo 'ntar mahātyāgī sa ucyate //MU_6,119.35//",
    "GSP27moksop_u:40482": " yena dharmam adharmaṃ ca manomananam īhitaṃ /",
    "GSP27moksop_u:40483": " sarvam antaḥ parityaktaṃ mahātyāgī sa ucyate //MU_6,119.36//",
    "GSP27moksop_u:40484": " mano dhyānaṃ tapastejas tvattāmatte śubhāśubhe /",
    "GSP27moksop_u:40485": " tyaktvā yo 'vasthitas svastho mahātyāgī sa ucyate //MU_6,119.37//",
    "GSP27moksop_u:40486": " svamanomananaṃ mānyo nābhivāñchati nojjhati /",
    "GSP27moksop_u:40487": " yo 'vāsanas sarvam idaṃ mahātyāgī sa ucyate //MU_6,119.38//",
    "GSP27moksop_u:40488": " yāvatī dṛśyakalanā sakaleyaṃ vilokyate /",
    "GSP27moksop_u:40489": " sā yena suṣṭhu santyaktā mahātyāgī sa ucyate //MU_6,119.39//",
    "GSP27moksop_u:40490": " yo 'kāmakāmī nirdvandvas sukhaduḥkheṣv aloladhīḥ /",
    "GSP27moksop_u:40491": " dhīras svastho mṛdur dānto mahātyāgī sa ucyate //MU_6,119.40//",
    "GSP27moksop_u:40492": " kurvann api ca kāryāṇi suṣuptasamavṛttitām /",
    "GSP27moksop_u:40493": " na santyajati yaḥ pūrṇo mahātyāgī sa ucyate //MU_6,119.41//",
    "GSP27moksop_u:40494": " ity uktaṃ devadevena bhṛṅgīśāya purānagha /",
    "GSP27moksop_u:40495": " etāṃ dṛṣṭim avaṣṭabhya tiṣṭha rāma yathāsthitaḥ //MU_6,119.42//",
    "GSP27moksop_u:40496": " śrīmatkapālaśakalāvalimadhyabaddhakhaṇḍendumaṇḍitajaṭāśirasā hareṇa /",
    "GSP27moksop_u:40497": " ity uktam ujjvalamaṇīndraśilaikaśṛṅge merau jvalajjvalanarūpiṇi rāmabhadra //MU_6,119.43//",
    "GSP27moksop_u:40498": " etāṃ dṛśaṃ samavalambya vilāsakāntakāryaṃ kuru kramagataṃ samayaiva buddhyā /",
    "GSP27moksop_u:40499": " nityodito 'si vimalo 'si nirāmayo 'si śaṅkāṃ parityaja sukhī bhava yo 'si so 'si //MU_6,119.44//",
    "GSP27moksop_u:40500": " bhṛṅgīśopākhyāne mahākartādyupadeśayogo nāma sargaḥ"
}