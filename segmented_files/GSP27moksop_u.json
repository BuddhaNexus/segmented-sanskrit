{
    "GSP27moksop_u:0": "1. Prakaraṇa: Vairāgya prathamas sargaḥ",
    "GSP27moksop_u:1": "divi bhūmau tathākāśe bahir antaś ca me vibhuḥ / yo 'vabhāty avabhāsātmā tasmai viśvātmane namaḥ //MU_1,1.1//",
    "GSP27moksop_u:2": "aham baddho vimuktas syām iti yasyāsti niścayaḥ / nātyantatajjño nātajjñas so 'smiñ śāstre 'dhikāravān //MU_1,1.2//",
    "GSP27moksop_u:3": "vālmīkiḥ: kathopāyān vicāryādau mokṣopāyān imān atha / yo vicārayati prājño na sa bhūyo 'bhijāyate //MU_1,1.3//",
    "GSP27moksop_u:4": "asmin rāmāyaṇe nāma kathopāyān mahāphalān / etāṃs tu prathamaṃ kṛtvā purāham arimardana //MU_1,1.4//",
    "GSP27moksop_u:5": "śiṣyāyāsmai vinītāya bharadvājāya dhīmate / ekāgro dattavān ramyān maṇīn abdhir ivārthine //MU_1,1.5//",
    "GSP27moksop_u:6": "tata ete kathopāyā bharadvājena dhīmatā / kasmiṃścin merugahane brahmaṇo 'gra udāhṛtāḥ //MU_1,1.6//",
    "GSP27moksop_u:7": "athāsya tuṣṭo bhagavān brahmā lokapitāmahaḥ / varaṃ putra gṛhāṇeti samuvāca mahāśayaḥ //MU_1,1.7//",
    "GSP27moksop_u:8": "bharadvājaḥ: bhagavan bhūtabhavyeśa varo 'yaṃ me 'dya rocate / yeneyaṃ janatā duḥkhān mucyate tad udāhara //MU_1,1.8//",
    "GSP27moksop_u:9": "brahmā: guruṃ vālmīkim atrāśu prārthayasva prayatnataḥ / tenedaṃ yat samārabdhaṃ rāmāyaṇam aninditam //MU_1,1.9//",
    "GSP27moksop_u:10": "tasmiñ jñāte naro mohāt samagrāt santariṣyati / setunevāmbudheḥ pāram apāraguṇaśālinā //MU_1,1.10//",
    "GSP27moksop_u:11": "ity uktvā sa bharadvājaṃ parameṣṭhī mamāśramam / abhyāgamat samaṃ tena bharadvājena bhūtakṛt //MU_1,1.11//",
    "GSP27moksop_u:12": "tūrṇaṃ sampūjito devas so 'rghyapādyādinā mayā / avocan māṃ mahāsattvas sarvabhūtahite rataḥ //MU_1,1.12//",
    "GSP27moksop_u:13": "rāmasvabhāvakathanād asmād varamune tvayā / nodyogas samparityājya ā samāpter aninditāt //MU_1,1.13//",
    "GSP27moksop_u:14": "jñātenānena loko 'yam asmāt saṃsārasaṅkaṭāt / samuttariṣyati kṣipraṃ potenevāśu sāgarāt //MU_1,1.14//",
    "GSP27moksop_u:15": "vaktuṃ tavaitam evārtham aham āgatavān ayam / kuru lokahitārthaṃ tvaṃ śāstram ity uktavān ajaḥ //MU_1,1.15//",
    "GSP27moksop_u:16": "mama puṇyāśramāt tasmāt kṣaṇād antardhim āgataḥ / muhūrtād udyataḥ proccais taraṅga iva vāriṇaḥ //MU_1,1.16//",
    "GSP27moksop_u:17": "tasmin prayāte bhagavaty ahaṃ vismayam āgataḥ / punas tatra bharadvājam apṛcchaṃ svacchayā dhiyā //MU_1,1.17//",
    "GSP27moksop_u:18": "kim etad brahmaṇā proktam bharadvāja vadāśu me / ity uktena punaḥ proktam bharadvājena me 'nagha //MU_1,1.18//",
    "GSP27moksop_u:19": "bharadvājaḥ: etad uktam bhagavatā yathā rāmāyaṇaṃ kuru / sarvalokahitāyāśu saṃsārārṇavapotakam //MU_1,1.19//",
    "GSP27moksop_u:20": "mahyaṃ ca bhagavan brūhi kathaṃ saṃsārasaṅkaṭe / rāmo vyavahṛto 'py asmin bharataś ca mahāmanāḥ //MU_1,1.20//",
    "GSP27moksop_u:21": "śatrughno lakṣmaṇaś cāpi sītā cāpi yaśasvinī / rāmānuyāyinas te vā mantriputrā mahādhiyaḥ //MU_1,1.21//",
    "GSP27moksop_u:22": "nirduḥkhatāṃ kathaṃ te tu prāptās tad brūhi me sphuṭam / tathaivāhaṃ tariṣyāmi tato janatayā saha //MU_1,1.22//",
    "GSP27moksop_u:23": "bharadvājena rājendra yadety ukto 'smi sādaram / tadā kartuṃ vibhor ājñām ahaṃ vaktuṃ pravṛttavān //MU_1,1.23//",
    "GSP27moksop_u:24": "śṛṇu vatsa bharadvāja yathāpṛṣṭaṃ vadāmi te / śrutena yena sammoham alaṃ dūrīkariṣyasi //MU_1,1.24//",
    "GSP27moksop_u:25": "tathā vyavahara prājña yathā vyavahṛtas sukhī / sarvāsaṃsaktayā buddhyā rāmo rājīvalocanaḥ //MU_1,1.25//",
    "GSP27moksop_u:26": "lakṣmaṇo bharataś caiva śatrughnaś ca mahāmanāḥ / kausalyā ca sumitrā ca sītā daśarathas tathā //MU_1,1.26//",
    "GSP27moksop_u:27": "kṛtāsthaś cāvirodhaś ca bodhapāram upāgataḥ / vasiṣṭho vāmadevaś ca mantriṇo 'ṣṭau tathetare //MU_1,1.27//",
    "GSP27moksop_u:28": "ghṛṣṭir vikunto bhāmaś ca satyavardhana eva ca / vibhīṣaṇas suṣeṇaś ca hanumān indrajit tathā //MU_1,1.28//",
    "GSP27moksop_u:29": "ete 'ṣṭāviṃśatiḥ proktās samanīrāgacetasaḥ / jīvanmuktā mahātmāno yathāprāptānuvartinaḥ //MU_1,1.29//",
    "GSP27moksop_u:30": "ebhir yathā hṛtaṃ dattaṃ gṛhītam uṣitaṃ smṛtam / tathā ced vartase putra mukta evāsi saṅkaṭāt //MU_1,1.30//",
    "GSP27moksop_u:31": "apārasaṃsārasamudrapātī labdhvā parāṃ yuktim udārasattvaḥ / na śokam āyāti na dainyam eti gatajvaras tiṣṭhati nityatṛptaḥ //MU_1,1.31//",
    "GSP27moksop_u:32": "sūtramātraṃ nāma sargaḥ",
    "GSP27moksop_u:33": "dvitīyas sargaḥ",
    "GSP27moksop_u:34": "bharadvājaḥ: jīvanmuktasthitiṃ brahman kṛtvā rāghavam āditaḥ / kramāt kathaya me nityaṃ bhaviṣyāmi sukhī yathā //MU_1,2.1//",
    "GSP27moksop_u:35": "vālmīkiḥ: bhramasya jāgatasyāsya jātasyākāśavarṇavat / apunassmaraṇaṃ manye sādho vismaraṇaṃ varam //MU_1,2.2//",
    "GSP27moksop_u:36": "dṛśyātyantābhāvabodhaṃ vinā tan nānubhūyate / kadācit kenacin nāma sa bodho 'nviṣyatām ataḥ //MU_1,2.3//",
    "GSP27moksop_u:37": "sa ceha sambhavaty eva tadartham idam ātatam / śāstram ākarṇayasi cet tattvaṃ prāpnoṣi nānyathā //MU_1,2.4//",
    "GSP27moksop_u:38": "jagadbhramo 'yaṃ dṛśyo 'pi nāsty evety anubhūyate / varṇo vyomna ivākhedād vicāreṇāmunānagha //MU_1,2.5//",
    "GSP27moksop_u:39": "dṛśyaṃ nāstīti bodhena manaso dṛśyamārjanam / sampannaṃ cet tad utpannā parā nirvāṇanirvṛtiḥ //MU_1,2.6//",
    "GSP27moksop_u:40": "anyathā śāstragarteṣu luṭhatāṃ bhavatām iha / bhavaty akṛtrimajñānā kalpair api na nirvṛtiḥ //MU_1,2.7//",
    "GSP27moksop_u:41": "parityāgo vāsanāyā uttamo mokṣa ucyate / brahman sa eṣa vimalakramo jñānaprakāśakaḥ //MU_1,2.8//",
    "GSP27moksop_u:42": "kṣīṇāyāṃ vāsanāyāṃ tu mano galati satvaram / kṣīṇāyāṃ śītasantatyāṃ brahman himakaṇo yathā //MU_1,2.9//",
    "GSP27moksop_u:43": "ayaṃ vāsanayā deho dhriyate bhūtapañjaraḥ / tanunāntarniviṣṭena muktaughas tantunā yathā //MU_1,2.10//",
    "GSP27moksop_u:44": "vāsanā dvividhā proktā śuddhā ca malinā tathā / malinā janmano hetuś śuddhā janmavināśinī //MU_1,2.11//",
    "GSP27moksop_u:45": "ajñānasughanākārā ghanāhaṅkāraśālinī / punarjanmakarī proktā malinā vāsanā budhaiḥ //MU_1,2.12//",
    "GSP27moksop_u:46": "punarjanmāṅkuratyaktā sthitā sambhṛṣṭabījavat / dehāntaṃ dhriyate jñātajñeyā śuddheti socyate //MU_1,2.13//",
    "GSP27moksop_u:47": "apunarjanmakaraṇī jīvanmukteṣu dehiṣu / vāsanā vidyate śuddhā dehe cakra iva bhramaḥ //MU_1,2.14//",
    "GSP27moksop_u:48": "ye śuddhavāsanā bhūyo na janmānarthabhājanam / jñātajñeyās ta ucyante jīvanmuktā mahādhiyaḥ //MU_1,2.15//",
    "GSP27moksop_u:49": "jīvanmuktapadaṃ prāpto yathā rāmo mahāmatiḥ / tat te 'haṃ sampravakṣyāmi jarāmaraṇaśāntaye //MU_1,2.16//",
    "GSP27moksop_u:50": "bharadvāja mahābuddhe rāmakramam imaṃ śubham / śṛṇu vakṣyāmi tenaiva sarvaṃ jñāsyasi sarvathā //MU_1,2.17//",
    "GSP27moksop_u:51": "vidyāgṛhād viniṣkramya rāmo rājīvalocanaḥ / divasāny anayad gehe līlābhir akutobhayaḥ //MU_1,2.18//",
    "GSP27moksop_u:52": "atha gacchati kāle 'tra pālayaty avaniṃ nṛpe / prajāsu vītaśokāsu sthitāsu vigatajvaram //MU_1,2.19//",
    "GSP27moksop_u:53": "tīrthamunyāśramaśreṇīṃ draṣṭum utkaṇṭhitaṃ manaḥ / rāmasyābhūd bhṛśaṃ tatra kadācid guṇaśālinaḥ //MU_1,2.20//",
    "GSP27moksop_u:54": "rāghavaś cintayitvaivam upetya caraṇau pituḥ / haṃsaḥ padmāv iva navau jagrāha nakhakesarau //MU_1,2.21//",
    "GSP27moksop_u:55": "rāmaḥ: tīrthāni devasadmāni vanāny āyatanāni ca / draṣṭum utkaṇṭhitaṃ tāta mamedaṃ hi bhṛśaṃ manaḥ //MU_1,2.22//",
    "GSP27moksop_u:56": "tad etām arthanāṃ pūrvāṃ saphalīkartum arhasi / na so 'sti bhuvane tāta tvayā yo 'rthī vimānitaḥ //MU_1,2.23//",
    "GSP27moksop_u:57": "iti samprārthito rājā vasiṣṭhena samaṃ tadā / vicāryāmuñcad evainaṃ rāmaṃ prathamam arthinam //MU_1,2.24//",
    "GSP27moksop_u:58": "śubhe nakṣatradivase bhrātṛbhyāṃ saha rāghavaḥ / maṅgalālaṅkṛtavapuḥ kṛtasvastyayano dvijaiḥ //MU_1,2.25//",
    "GSP27moksop_u:59": "vasiṣṭhaprahitair vipraiś śāstratajjñais samanvitaḥ / snigdhaiḥ katipayair eva rājaputravarais saha //MU_1,2.26//",
    "GSP27moksop_u:60": "ambābhir vihitāśīrbhir āliṅgyāliṅgya bhūṣitaḥ / niragāt sa gṛhāt tasmāt tīrthayātrārtham udyataḥ //MU_1,2.27//",
    "GSP27moksop_u:61": "nirgatas svapurāt paurais tūryaghoṣeṇa vardhitaḥ / pīyamānaḥ purandhrīṇāṃ netrair bhṛṅgaughabhaṅguraiḥ //MU_1,2.28//",
    "GSP27moksop_u:62": "grāmīṇalalanālokahastapadmāpavarjitaiḥ / lājavarṣair vikīrṇātmā himair iva himācalaḥ //MU_1,2.29//",
    "GSP27moksop_u:63": "āvarjayan vipragaṇān pariśṛṇvan prajāśiṣaḥ / ālokayan digantāṃś ca paricakrāma jaṅgale //MU_1,2.30//",
    "GSP27moksop_u:64": "athārabhya svakāt tasmāt kramāt kosalamaṇḍalāt / snānadānatapodhyānapūrvakaṃ sa dadarśa ha //MU_1,2.31//",
    "GSP27moksop_u:65": "nadīs tīrthāni puṇyāni vanāny āyatanāni ca / jaṅgalāni vanānteṣu taṭāny abdhimahībhṛtām //MU_1,2.32//",
    "GSP27moksop_u:66": "mandākinīm indunibhāṃ kālindīṃ cotpalāmalām / sarasvatīṃ śatadruṃ ca candrabhāgām irāvatīm //MU_1,2.33//",
    "GSP27moksop_u:67": "veṇāṃ ca kṛṣṇaveṇāṃ ca nirvindhyāṃ sarayūṃ tathā / carmaṇvatīṃ vitastāṃ ca vipāśāṃ bāhudām api //MU_1,2.34//",
    "GSP27moksop_u:68": "prayāgaṃ naimiṣaṃ caiva dharmāraṇyaṃ gayāṃ tathā / vārāṇasīṃ śrīgiriṃ ca kedāraṃ puṣkaraṃ tathā //MU_1,2.35//",
    "GSP27moksop_u:69": "mānasaṃ ca kramasaras tathaivottaramānasam / vaḍavāṃ maḍavāṃ caiva tīrthavṛndaṃ sasodaram //MU_1,2.36//",
    "GSP27moksop_u:70": "agnitīrthaṃ mahātīrtham indradyumnasaras tathā / sarāṃsi sarasīś caiva tathā vāpīhradāvalīm //MU_1,2.37//",
    "GSP27moksop_u:71": "svāminaṃ kārttikeyaṃ ca sāligrāmahariṃ tathā / sthānāni ca catuṣṣaṣṭiṃ harasya girijāpateḥ //MU_1,2.38//",
    "GSP27moksop_u:72": "nānāścaryavicitrāṇi caturabdhitaṭāni ca / vindhyakandarakuñjāṃś ca kulaśailasthalāni ca //MU_1,2.39//",
    "GSP27moksop_u:73": "rājarṣīṇāṃ ca mahatāṃ brahmarṣīṇāṃ tathaiva ca / devānāṃ brāhmaṇānāṃ ca pāvanān āśramāñ śubhān //MU_1,2.40//",
    "GSP27moksop_u:74": "bhūyo bhūyas sa babhrāma bhrātṛbhyāṃ saha mānadaḥ / caturṣv api diganteṣu sarvān eva mahītaṭān //MU_1,2.41//",
    "GSP27moksop_u:75": "amarakinnaramānavamānitas samavalokya mahīm akhilām imām / upayayau svagṛhaṃ raghunandano vihṛtadik śivalokam iveśvaraḥ //MU_1,2.42//",
    "GSP27moksop_u:76": "tīrthayātrākaraṇaṃ nāma sargaḥ",
    "GSP27moksop_u:77": "tṛtīyas sargaḥ",
    "GSP27moksop_u:78": "vālmīkiḥ: lājapuṣpāñjalivrātair vikīrṇaḥ pauravāsibhiḥ / sa viveśa gṛhaṃ śrīmāñ jayanto viṣṭapaṃ yathā //MU_1,3.1//",
    "GSP27moksop_u:79": "praṇanāmātha pitaraṃ vasiṣṭhaṃ mātṛbāndhavān / brāhmaṇān guruvṛddhāṃś ca rāghavaḥ prathamāgataḥ //MU_1,3.2//",
    "GSP27moksop_u:80": "suhṛdbhir mātṛbhiś caiva pitrā dvijagaṇena ca / muhurāliṅganācārai rāghavo na mamau tadā //MU_1,3.3//",
    "GSP27moksop_u:81": "tasmin dṛḍhair dāśarathau priyaprakathanair mithaḥ / jughūrṇur madhurair āśā mṛduvaṃśasvanair iva //MU_1,3.4//",
    "GSP27moksop_u:82": "bahūny āsa dināny atra rāmāgamanam utsavaḥ / mahānande janān muñcan kelikolāhalākulaḥ //MU_1,3.5//",
    "GSP27moksop_u:83": "uvāsa sa sukhaṃ gehe tataḥ prabhṛti rāghavaḥ / varṇayan vividhācārān deśācārān itas tataḥ //MU_1,3.6//",
    "GSP27moksop_u:84": "prātar utthāya rāmo 'sau kṛtvā sandhyāṃ yathāvidhi / sabhāsaṃsthaṃ dadarśendrasamaṃ svapitaraṃ tadā //MU_1,3.7//",
    "GSP27moksop_u:85": "kathābhis suvicitrābhis sa vasiṣṭhādibhis saha / sthitvā dinacaturbhāgaṃ jñānagarbhābhir ādṛtaḥ //MU_1,3.8//",
    "GSP27moksop_u:86": "jagāma pitranujñāto mahatyā senayāvṛtaḥ / varāhamahiṣākīrṇaṃ vanam ākheṭakecchayā //MU_1,3.9//",
    "GSP27moksop_u:87": "tata āgatya sadane kṛtvā snānādikaṃ kramāt / samitrabāndhavo bhuktvā nināya sasuhṛn niśām //MU_1,3.10//",
    "GSP27moksop_u:88": "evamprāyadinācāro bhrātṛbhyāṃ saha rāghavaḥ / āgatya tīrthayātrāyās samuvāsa pitur gṛhe //MU_1,3.11//",
    "GSP27moksop_u:89": "nṛpatisaṃvyavahāramanojñayā sujanacetasi candrikayā tathā / parinināya dināni sa ceṣṭayā śrutasudhārasapeśalayānaghaḥ //MU_1,3.12//",
    "GSP27moksop_u:90": "divasavyavahāranirūpaṇaṃ nāma sargaḥ",
    "GSP27moksop_u:91": "caturthas sargaḥ",
    "GSP27moksop_u:92": "vālmīkiḥ: athonaṣoḍaśe varṣe vartamāne raghūdvahe / rāmānuyāyini tathā śatrughne lakṣmaṇe 'pi ca //MU_1,4.1//",
    "GSP27moksop_u:93": "bharate saṃsthite nityaṃ mātāmahagṛhe sukham / pālayaty avaniṃ rājñi yathāvad akhilām imām //MU_1,4.2//",
    "GSP27moksop_u:94": "janyatrārthaṃ ca putrāṇāṃ pratyahaṃ saha mantribhiḥ / kṛtamantre mahāprajñe tajjñe daśarathe nṛpe //MU_1,4.3//",
    "GSP27moksop_u:95": "kṛtāyāṃ tīrthayātrāyāṃ rāmo nijagṛhasthitaḥ / jagāmānudinaṃ kārśyaṃ śaradīvāmalaṃ saraḥ //MU_1,4.4//",
    "GSP27moksop_u:96": "kramād asya viśālākṣaṃ pāṇḍutāṃ mukham ādadhe / pākaphulladalaṃ śuklaṃ sālimālam ivāmbujam //MU_1,4.5//",
    "GSP27moksop_u:97": "kapolatalasaṃlīnapāṇiḥ padmāsanasthitaḥ / cintāparavaśas tūṣṇīm avyāpāro babhūva saḥ //MU_1,4.6//",
    "GSP27moksop_u:98": "kṛśāṅgaś cintayā yuktaḥ khedī paramadurmanāḥ / novāca kasyacit kiñcil lipikarmārpitopamaḥ //MU_1,4.7//",
    "GSP27moksop_u:99": "khedāt parijanenāsau prārthyamānaḥ punaḥ punaḥ / cakārāhnikam ācāraṃ parimlānamukhāmbujaḥ //MU_1,4.8//",
    "GSP27moksop_u:100": "evaṃ muniviśiṣṭaṃ taṃ rāmaṃ guṇagaṇākaram / ālokya bhrātarāv asya tām evāyayatur daśām //MU_1,4.9//",
    "GSP27moksop_u:101": "tathā teṣu tanūjeṣu khedavatsu kṛśeṣu ca / sapatnīko mahīpālaś cintāvivaśatāṃ yayau //MU_1,4.10//",
    "GSP27moksop_u:102": "kā te putra ghanā cintety evaṃ rāmaṃ punaḥ punaḥ / apṛcchat snigdhayā vācā na cākathayad asya saḥ //MU_1,4.11//",
    "GSP27moksop_u:103": "na kiñcit tāta me duḥkham ity uktvā pitur aṅkagaḥ / rāmo rājīvapatrākṣas tūṣṇīm eva sma tiṣṭhati //MU_1,4.12//",
    "GSP27moksop_u:104": "tato daśaratho rājā rāmaḥ kiṃ khedavān iti / apṛcchat sarvakāryajñaṃ vasiṣṭhaṃ vadatāṃ varam //MU_1,4.13//",
    "GSP27moksop_u:105": "asty atra kāraṇaṃ śrīman mā rājan duḥkham astu te / ity uktaś cintayā yukto vasiṣṭhamuninā nṛpaḥ //MU_1,4.14//",
    "GSP27moksop_u:106": "kopaṃ viṣādakalanāṃ vitataṃ ca harṣaṃ nālpena kāraṇavaśena vahanti santaḥ / sargeṇa saṃhatijavena vinā jagatyāṃ bhūtāni bhūpa na mahānti vikārayanti //MU_1,4.15//",
    "GSP27moksop_u:107": "kārśyaparidevanaṃ nāma sargaḥ",
    "GSP27moksop_u:108": "pañcamas sargaḥ",
    "GSP27moksop_u:109": "vālmīkiḥ: ity ukte munināthena sandehavati pārthive / khedavaty āsthite maunaṃ kañcit kālaṃ pratīkṣiṇi //MU_1,5.1//",
    "GSP27moksop_u:110": "parikhinnāsu sarvāsu rājñīṣu nṛpasadmasu / sthitāsu sāvadhānāsu rāmaceṣṭāsu sarvataḥ //MU_1,5.2//",
    "GSP27moksop_u:111": "etasminn eva kāle tu viśvāmitra iti śrutaḥ / maharṣir āgamad draṣṭuṃ tam ayodhyāṃ narādhipam //MU_1,5.3//",
    "GSP27moksop_u:112": "tasya yajño 'tha rakṣobhis tadā vilulupe kila / māyāvīryabalonmattair dharmakāmasya dhīmataḥ //MU_1,5.4//",
    "GSP27moksop_u:113": "rakṣārthaṃ tasya yajñasya draṣṭum aicchat sa pārthivam / na hi śakto hy avighnena tam āptuṃ sa muniḥ kratum //MU_1,5.5//",
    "GSP27moksop_u:114": "tatas teṣāṃ vināśārtham udyatas tapasāṃ nidhiḥ / viśvāmitro mahātejā ayodhyām abhyayāt purīm //MU_1,5.6//",
    "GSP27moksop_u:115": "sa rājño darśanākāṅkṣī dvārādhyakṣān uvāca ha / śīghram ākhyāta māṃ prāptaṃ kauśikaṃ gādhinas sutam //MU_1,5.7//",
    "GSP27moksop_u:116": "tasya tad vacanaṃ śrutvā dvāssthā rājagṛhaṃ yayuḥ / sambhrāntamanasas sarve tena vākyena coditāḥ //MU_1,5.8//",
    "GSP27moksop_u:117": "te gatvā rājabhavanaṃ viśvāmitram ṛṣiṃ tataḥ / prāptam āvedayām āsuḥ pratīhārapatiṃ tadā //MU_1,5.9//",
    "GSP27moksop_u:118": "athāsthānagataṃ bhūpaṃ rājamaṇḍalamālitam / samupetya tvarāyukto yāṣṭīko 'sau vyajijñapat //MU_1,5.10//",
    "GSP27moksop_u:119": "deva dvāri mahātejā bālabhāskarabhāsvaraḥ / jvālāruṇajaṭājūṭaḥ pumāñ śrīmān avasthitaḥ //MU_1,5.11//",
    "GSP27moksop_u:120": "sacāmarapatākāḍhyaṃ sāśvebhapuruṣāyudham / kṛtavāṃs taṃ pradeśaṃ yas tejobhiḥ kīrṇakāñcanam //MU_1,5.12//",
    "GSP27moksop_u:121": "vakty asmān āśu yāṣṭīkā nivedayata rājani / viśvāmitro muniḥ prāpta ity anuddhatayā girā //MU_1,5.13//",
    "GSP27moksop_u:122": "iti yāṣṭīkavacanam ākarṇya nṛpasattamaḥ / sa samantrī sasāmantaḥ prottasthe hemaviṣṭarāt //MU_1,5.14//",
    "GSP27moksop_u:123": "padātir eva mahatāṃ rājñāṃ vṛndena pālitaḥ / vasiṣṭhavāmadevābhyāṃ saha sāmantasaṃstutaḥ //MU_1,5.15//",
    "GSP27moksop_u:124": "jagāma tatra yatrāsau viśvāmitro mahāmuniḥ / dadarśa muniśārdūlaṃ dvārabhūmāv adhiṣṭhitam //MU_1,5.16//",
    "GSP27moksop_u:125": "kenāpi kāraṇenorvītalam arkam ivāgatam / brāhmeṇa tejasākrāntaṃ kṣātreṇa ca mahaujasā //MU_1,5.17//",
    "GSP27moksop_u:126": "jarājaraḍhayā nityaṃ tapaḥprasararūkṣayā / jaṭāvallyā vṛtaskandhaṃ sasandhyābhram ivācalam //MU_1,5.18//",
    "GSP27moksop_u:127": "upaśāntaṃ ca kāntaṃ ca dīptam apratighaṃ tathā / nibhṛtaṃ corjitākāraṃ dadhānaṃ bhāsvaraṃ vapuḥ //MU_1,5.19//",
    "GSP27moksop_u:128": "peśalenātibhīmena prasannenākulena ca / gambhīreṇātipūrṇena tejasā rañjitaprajam //MU_1,5.20//",
    "GSP27moksop_u:129": "anantajīvitadaśāsakhīm ekām aninditām / dhārayantaṃ kare ślakṣṇāṃ vīṇām amlānamānasam //MU_1,5.21//",
    "GSP27moksop_u:130": "karuṇākrāntacetastvāt prasannamadhurekṣitaiḥ / īkṣaṇair amṛteneva saṃsiñcantam imāḥ prajāḥ //MU_1,5.22//",
    "GSP27moksop_u:131": "sitāsitatatāpāṅgaṃ dhavalapronnatabhruvam / ānandaṃ ca bhayaṃ cāntaḥ prayacchantam avekṣituḥ //MU_1,5.23//",
    "GSP27moksop_u:132": "munim ālokya bhūpālo dūrād evānatākṛtiḥ / praṇanāma galanmaulimaṇimālitabhūtalam //MU_1,5.24//",
    "GSP27moksop_u:133": "munir apy avaner īśaṃ bhāsvān iva śatakratum / tatrābhivādayāṃ cakre madhurodārayā girā //MU_1,5.25//",
    "GSP27moksop_u:134": "tato vasiṣṭhapramukhās sarva eva dvijātayaḥ / svāgatādikrameṇainaṃ pūjayām āsur ādṛtāḥ //MU_1,5.26//",
    "GSP27moksop_u:135": "daśarathaḥ: aśaṅkitopanītena bhāsvatā darśanena te / sādho svanugṛhītās smo raviṇevāmbujākarāḥ //MU_1,5.27//",
    "GSP27moksop_u:136": "yad anādi yad akṣubdhaṃ yad apāyavivarjitam / tad ānandasukhaṃ prāptā adya tvaddarśanān mune //MU_1,5.28//",
    "GSP27moksop_u:137": "adya vartāmahe nūnaṃ dharmyāṇāṃ dhuri dharmataḥ / bhavadāgamanasyeme yad vayaṃ lakṣyatāṃ gatāḥ //MU_1,5.29//",
    "GSP27moksop_u:138": "evaṃ prakathayanto 'tra rājāno 'tha maharṣayaḥ / āsaneṣu sabhāsthānam āsthāya samupāviśan //MU_1,5.30//",
    "GSP27moksop_u:139": "sa dṛṣṭvā jvalitaṃ lakṣmyā bhītas tam ṛṣim āgatam / prahṛṣṭavadano rājā svayam arghyaṃ nyavedayat //MU_1,5.31//",
    "GSP27moksop_u:140": "sa rājñaḥ pratigṛhyārghyaṃ śāstradṛṣṭena karmaṇā / pradakṣiṇaṃ prakurvantaṃ rājānaṃ paryapūjayat //MU_1,5.32//",
    "GSP27moksop_u:141": "sa rājñā pūjitas tena prahṛṣṭavadanas tadā / kuśalaṃ cāpyayaṃ caiva paryapṛcchan narādhipam //MU_1,5.33//",
    "GSP27moksop_u:142": "vasiṣṭhena samāgamya prahasya munipuṅgavaḥ / yathārhaṃ cārcayitvainaṃ papracchānāmayaṃ tataḥ //MU_1,5.34//",
    "GSP27moksop_u:143": "kṣaṇaṃ yathārham anyo'nyaṃ pūjayitvā sametya ca / te sarve hṛṣṭamanaso mahārājaniveśane //MU_1,5.35//",
    "GSP27moksop_u:144": "yathocitāsanagatā mithas saṃvṛddhatejasaḥ / paraspareṇa papracchus sarve 'nāmayam ādarāt //MU_1,5.36//",
    "GSP27moksop_u:145": "upaviṣṭāya tasmai sa viśvāmitrāya dhīmate / pādyam arghyaṃ ca gāś caiva bhūyo bhūyo nyavedayat //MU_1,5.37//",
    "GSP27moksop_u:146": "arcayitvā ca vidhivad viśvāmitram abhāṣata / prāñjaliḥ prayato vākyam idaṃ prītamanā nṛpaḥ //MU_1,5.38//",
    "GSP27moksop_u:147": "yathāmṛtasya samprāptir yathā varṣam avarṣake / yathāndhasyekṣaṇaprāptir bhavadāgamanaṃ tathā //MU_1,5.39//",
    "GSP27moksop_u:148": "yatheṣṭadhanasamparkaḥ putrajanmāprajāvataḥ / svapnadṛṣṭārthalābhaś ca bhavadāgamanaṃ tathā //MU_1,5.40//",
    "GSP27moksop_u:149": "yathepsitena saṃyoga iṣṭasyāgamanaṃ yathā / praṇaṣṭasya yathā lābho bhavadāgamanaṃ tathā //MU_1,5.41//",
    "GSP27moksop_u:150": "yathā harṣo nabhogatyā mṛtasya punar āgamāt / tathā tvadāgamād brahman svāgataṃ te mahāmune //MU_1,5.42//",
    "GSP27moksop_u:151": "brahmalokanivāso hi kasya na prītim āvahet / mune tavāgamas tadvat satyam eva bravīmi te //MU_1,5.43//",
    "GSP27moksop_u:152": "kaś ca te paramaḥ kāmaḥ kiṃ ca te karavāṇy aham / pātrabhūto 'si me vipra prāptaḥ paramadhārmikaḥ //MU_1,5.44//",
    "GSP27moksop_u:153": "pūjyo rājarṣiśabdena tapasā dyotitaprajaḥ / brahmarṣitvam anu prāptaḥ pūjyo 'si bhagavan mama //MU_1,5.45//",
    "GSP27moksop_u:154": "gaṅgājalābhiṣekeṇa yathā prītir bhaven mama / tathā tvaddarśanāt prītir antaś śītayatīva mām //MU_1,5.46//",
    "GSP27moksop_u:155": "vigatecchābhayakrodho vītarāgo nirāmayaḥ / idam atyadbhutaṃ brahman yad bhavān mām upāgataḥ //MU_1,5.47//",
    "GSP27moksop_u:156": "śubhakṣetragataṃ cāham ātmānam apakalmaṣam / candrabimba ivonmagnaṃ vedmi vedyavidāṃ vara //MU_1,5.48//",
    "GSP27moksop_u:157": "sākṣād iva brahmaṇo me tavābhyāgamanaṃ matam / pūto 'smy anugṛhīto 'smi tavābhyāgamanān mune //MU_1,5.49//",
    "GSP27moksop_u:158": "tvadāgamanapuṇyena sādho yad anurañjitam / adya me saphalaṃ janma jīvitaṃ tat sujīvitam //MU_1,5.50//",
    "GSP27moksop_u:159": "tvām ihābhyāgataṃ dṛṣṭvā pratipūjya praṇamya ca / ātmany eva namāmy antar dṛṣṭendur jaladhir yathā //MU_1,5.51//",
    "GSP27moksop_u:160": "yat kāryaṃ yena cārthena prāpto 'si munipuṅgava / kṛtam ity eva tad viddhi mānyo 'si hi bhṛśaṃ mama //MU_1,5.52//",
    "GSP27moksop_u:161": "svakāryeṇa vimarśaṃ tvaṃ kartum arhasi kauśika / bhagavan nāsty adeyaṃ hi tvayi yat pratipadyate //MU_1,5.53//",
    "GSP27moksop_u:162": "kāryasya ca vicāraṃ tvaṃ kartum arhasi dharmataḥ / kartā cāham aśeṣaṃ te daivataṃ paramaṃ bhavān //MU_1,5.54//",
    "GSP27moksop_u:163": "idam atimadhuraṃ niśamya vākyaṃ śrutisukham arthavidā vinītam uktam / prathitaguṇavaśād guṇair viśiṣṭaṃ munivṛṣabhaḥ paramaṃ jagāma harṣam //MU_1,5.55//",
    "GSP27moksop_u:164": "viśvāmitrābhyāgamanaṃ nāma sargaḥ",
    "GSP27moksop_u:165": "ṣaṣṭhas sargaḥ",
    "GSP27moksop_u:166": "vālmīkiḥ: tac chrutvā rājasiṃhasya vākyam adbhutavistaram / hṛṣṭaromā mahātejā viśvāmitro 'bhyabhāṣata //MU_1,6.1//",
    "GSP27moksop_u:167": "sadṛśaṃ rājaśārdūla tavaivaitan mahītale / mahāvaṃśaprasūtasya vasiṣṭhavaśavartinaḥ //MU_1,6.2//",
    "GSP27moksop_u:168": "yat tu me hṛdgataṃ vākyaṃ tasya kāryavinirṇayam / kuru tvaṃ rājaśārdūla dharmaṃ samanupālaya //MU_1,6.3//",
    "GSP27moksop_u:169": "ahaṃ niyamam ātiṣṭhe siddhyarthaṃ puruṣarṣabha / tasya vighnakarā ghorā rākṣasā mama saṃsthitāḥ //MU_1,6.4//",
    "GSP27moksop_u:170": "yadā yadā tu yajñena yaje 'haṃ vibudhavrajam / tadā tadā me yajñaṃ taṃ vinighnanti niśācarāḥ //MU_1,6.5//",
    "GSP27moksop_u:171": "bahuśo vihite tasmin mama rākṣasanāyakāḥ / akiraṃs te mahīṃ yāge māṃsena rudhireṇa ca //MU_1,6.6//",
    "GSP27moksop_u:172": "avadhūte tathābhūte tasmin yāgakadambake / kṛtaśramo nirutsāhas tasmād deśād apāgamam //MU_1,6.7//",
    "GSP27moksop_u:173": "na ca me krodham utsraṣṭuṃ buddhir bhavati pārthiva / tathābhūtaṃ hi tat karma na śāpas tasya vidyate //MU_1,6.8//",
    "GSP27moksop_u:174": "īdṛśī ca kṣamā rājan mama tasmin mahākratau / tvatprasādād avighnena prāpayeyaṃ mahāphalam //MU_1,6.9//",
    "GSP27moksop_u:175": "trātum arhasi mām ārtaṃ śaraṇārthinam āgatam / arthināṃ yan nirāśatvaṃ satām abhibhavo hi saḥ //MU_1,6.10//",
    "GSP27moksop_u:176": "tavāsti tanayaś śrīmān dṛptaśārdūlavikramaḥ / mahendrasadṛśo vīro rāmo rakṣovidāraṇaḥ //MU_1,6.11//",
    "GSP27moksop_u:177": "taṃ putraṃ rājaśārdūla rāmaṃ satyaparākramam / kākapakṣadharaṃ śūraṃ jyeṣṭhaṃ me dātum arhasi //MU_1,6.12//",
    "GSP27moksop_u:178": "śakto hy eṣa mayā gupto divyena svena tejasā / rākṣasā ye 'pakartāras teṣāṃ mūrdhavinigrahe //MU_1,6.13//",
    "GSP27moksop_u:179": "śreyaś cāsmai kariṣyāmi bahurūpam anantakam / trayāṇām api lokānāṃ yena pūjyo bhaviṣyati //MU_1,6.14//",
    "GSP27moksop_u:180": "na ca tena samāsādya sthātuṃ śaktā niśācarāḥ / kruddhaṃ kesariṇaṃ dṛṣṭvā raṇe vana ivaiṇakāḥ //MU_1,6.15//",
    "GSP27moksop_u:181": "teṣāṃ nānyaś ca kākutsthād yoddhum utsahate pumān / ṛte kesariṇaḥ kruddhān mattānāṃ kariṇām iva //MU_1,6.16//",
    "GSP27moksop_u:182": "vīryotsiktā hi te pāpāḥ kālakūṭopamā raṇe / kharadūṣaṇayor bhṛtyāḥ kṛtāntāḥ kupitā iva //MU_1,6.17//",
    "GSP27moksop_u:183": "rāmasya rājaśārdūla sahiṣyante na sāyakān / anāratāgatā dhārā jaladasyeva pāṃsavaḥ //MU_1,6.18//",
    "GSP27moksop_u:184": "na ca putragataṃ snehaṃ kartum arhasi pārthiva / na tad asti jagaty asmin yan na deyaṃ mahātmanaḥ //MU_1,6.19//",
    "GSP27moksop_u:185": "hanta nūnaṃ vijānāmi hatāṃs tān viddhi rākṣasān / na hy asmadādayaḥ prājñās sandigdhe sampravṛttayaḥ //MU_1,6.20//",
    "GSP27moksop_u:186": "ahaṃ vedmi mahātmānaṃ rāmaṃ rājīvalocanam / vasiṣṭhaś ca mahātejā ye cānye dīrghadarśinaḥ //MU_1,6.21//",
    "GSP27moksop_u:187": "yadi dharmo mahattvaṃ ca yaśas te manasi sthitam / tan mahyaṃ svam abhipretam ātmajaṃ dātum arhasi //MU_1,6.22//",
    "GSP27moksop_u:188": "daśarātraś ca me yajño yasmin rāmeṇa rākṣasāḥ / hantavyā vighnakartāro mama yajñasya vairiṇaḥ //MU_1,6.23//",
    "GSP27moksop_u:189": "atrābhyanujñāṃ kākutstha dadatāṃ tava mantriṇaḥ / vasiṣṭhapramukhās sarve tena rāmaṃ visarjaya //MU_1,6.24//",
    "GSP27moksop_u:190": "nātyeti kālaḥ kālajña yathāyaṃ mama rāghava / tathā kuruṣva bhadraṃ te mā ca śoke manaḥ kṛthāḥ //MU_1,6.25//",
    "GSP27moksop_u:191": "kāryam aṇv api kāle tu kṛtam ety upakāratām / mahad apy upakāreṇa riktatām ety akālataḥ //MU_1,6.26//",
    "GSP27moksop_u:192": "ity evam uktvā dharmātmā dharmārthasahitaṃ vacaḥ / virarāma mahātejā viśvāmitro munīśvaraḥ //MU_1,6.27//",
    "GSP27moksop_u:193": "śrutvā vaco munivarasya mahāprabhāvas tūṣṇīm atiṣṭhad upapannam idaṃ sa vaktum / no yuktiyuktakathanena vinaiti toṣaṃ dhīmān apūritamano'bhimataś ca lokaḥ //MU_1,6.28//",
    "GSP27moksop_u:194": "viśvāmitravākyaṃ nāma sargaḥ",
    "GSP27moksop_u:195": "saptamas sargaḥ",
    "GSP27moksop_u:196": "vālmīkiḥ: tac chrutvā rājaśārdūlo viśvāmitrasya bhāṣitam / muhūrtam āsīn niśceṣṭas sadainyaṃ cedam abravīt //MU_1,7.1//",
    "GSP27moksop_u:197": "ūnaṣoḍaśavarṣo 'yaṃ rāmo rājīvalocanaḥ / na yuddhayogyatām asya paśyāmi saha rākṣasaiḥ //MU_1,7.2//",
    "GSP27moksop_u:198": "iyam akṣauhiṇī pūrṇā yasyāḥ patir ahaṃ prabho / tayā parivṛto yuddhaṃ dāsyāmi piśitāśinām //MU_1,7.3//",
    "GSP27moksop_u:199": "ime hi śūrā vikrāntā bhṛtyā astraviśāradāḥ / ahaṃ caiṣāṃ dhanuṣpāṇir goptā samaramūrdhani //MU_1,7.4//",
    "GSP27moksop_u:200": "ebhis saha tavārīṇāṃ mahendramahatām api / dadāmi yuddhaṃ mattānāṃ kariṇām iva kesarī //MU_1,7.5//",
    "GSP27moksop_u:201": "bālo rāmas tv anīkeṣu na jānāti balābalam / antaḥpurād ṛte dṛṣṭā nānenānyā raṇāvaniḥ //MU_1,7.6//",
    "GSP27moksop_u:202": "na cāstraiḥ paramair yukto na ca yuddhaviśāradaḥ / na bhaṭabhrūkuṭīnāṃ ca tajjñas samaramūrdhasu //MU_1,7.7//",
    "GSP27moksop_u:203": "kevalaṃ puṣpaṣaṇḍeṣu nagaropavaneṣu ca / udyānavanakuñjeṣu sadaiva pariśīlitaḥ //MU_1,7.8//",
    "GSP27moksop_u:204": "vihartum eṣa jānāti saha rājakumārakaiḥ / kīrṇapuṣpopakārāsu svakāsv ajirabhūmiṣu //MU_1,7.9//",
    "GSP27moksop_u:205": "adya tv atitarāṃ brahman mama bhāgyaviparyayāt / himenevāhataḥ padmas sampanno haritaḥ kṛśaḥ //MU_1,7.10//",
    "GSP27moksop_u:206": "nāttum annāni śaknoti na vihartuṃ gṛhāvanau / antaḥkhedaparītātmā tūṣṇīṃ tiṣṭhati kevalam //MU_1,7.11//",
    "GSP27moksop_u:207": "sadāras sahabhṛtyo 'haṃ tatkṛte munināyaka / śaradīva payovāho nūnaṃ nissahatāṃ gataḥ //MU_1,7.12//",
    "GSP27moksop_u:208": "īdṛśo 'sau suto bāla ādhinā vivaśīkṛtaḥ / kathaṃ dadāmi taṃ tubhyaṃ yoddhuṃ saha niśācaraiḥ //MU_1,7.13//",
    "GSP27moksop_u:209": "api bālāṅganāsaṅgād api sādho sudhārasāt / rājyād api sukhāyaiṣa putrasneho mahāmate //MU_1,7.14//",
    "GSP27moksop_u:210": "ye durantā mahārambhās triṣu lokeṣu khedadāḥ / putrasnehena santo 'pi kurvate te na saṃśrayam //MU_1,7.15//",
    "GSP27moksop_u:211": "asavo 'tha dhanaṃ dārās tyajyante mānavais sukham / na putrā muniśārdūla svabhāvo hy eṣa jantuṣu //MU_1,7.16//",
    "GSP27moksop_u:212": "rākṣasāḥ krūrakarmāṇaḥ kūṭayuddhaviśāradāḥ / rāmas tān yodhayatv ittham uktir evātidussahā //MU_1,7.17//",
    "GSP27moksop_u:213": "viprayukto hi rāmeṇa muhūrtam api notsahe / jīvituṃ jīvitākāṅkṣī na rāmaṃ netum arhasi //MU_1,7.18//",
    "GSP27moksop_u:214": "navavarṣasahasrāṇi mama yātāni kauśika / duḥkhenotpāditās tv ete catvāraḥ putrakā mayā //MU_1,7.19//",
    "GSP27moksop_u:215": "pradhānabhūtas teṣv eṣu rāmaḥ kamalalocanaḥ / taṃ vinā te trayo 'py anye dhārayanti na jīvitam //MU_1,7.20//",
    "GSP27moksop_u:216": "sa eva rāmo bhavatā nīyate rākṣasān prati / yadi tat putrahīnaṃ tvaṃ mṛtam evāśu viddhi mām //MU_1,7.21//",
    "GSP27moksop_u:217": "caturṇām ātmajānāṃ hi prītir atra hi me parā / jyeṣṭhaṃ dharmamayaṃ tasmān na rāmaṃ netum arhasi //MU_1,7.22//",
    "GSP27moksop_u:218": "niśācarabalaṃ hantuṃ mune yadi tavepsitam / caturaṅgasamāyuktaṃ mayā saha balaṃ naya //MU_1,7.23//",
    "GSP27moksop_u:219": "kiṃvīryā rākṣasās te tu kasya putrāḥ kathaṃ ca te / kiyatpramāṇāḥ ke caite iti varṇaya me sphuṭam //MU_1,7.24//",
    "GSP27moksop_u:220": "kathaṃ tena prahartavyaṃ teṣāṃ rāmeṇa rakṣasām / māmakair vā balair brahman mayā vā kūṭayodhinām //MU_1,7.25//",
    "GSP27moksop_u:221": "sarvaṃ me śaṃsa bhagavan yathā teṣāṃ mayā raṇe / sthātavyaṃ duṣṭasattvānāṃ vīryotsiktā hi rākṣasāḥ //MU_1,7.26//",
    "GSP27moksop_u:222": "śrūyate hi mahāvīro rāvaṇo nāma rākṣasaḥ / sākṣād vaiśravaṇabhrātā putro viśravaso muneḥ //MU_1,7.27//",
    "GSP27moksop_u:223": "sa cet tava makhe vighnaṃ karoti kila durmatiḥ / tat saṅgrāme na śaktās smo vayaṃ tasya durātmanaḥ //MU_1,7.28//",
    "GSP27moksop_u:224": "kāle kāle pṛthag brahman bhūrivīryavibhūtayaḥ / bhūteṣv abhyudayaṃ yānti pralīyante ca kālataḥ //MU_1,7.29//",
    "GSP27moksop_u:225": "adyāsmiṃs te vayaṃ kāle rāvaṇādiṣu śatruṣu / na samarthāḥ puras sthātuṃ niyater eṣa niścayaḥ //MU_1,7.30//",
    "GSP27moksop_u:226": "tasmāt prasādaṃ dharmajña kuru tvaṃ mama putrake / mama caivālpabhāgyasya bhavān hy asamadaivatam //MU_1,7.31//",
    "GSP27moksop_u:227": "devadānavagandharvā yakṣaplavagapannagāḥ / na śaktā rāvaṇaṃ yoddhuṃ kiṃ punaḥ puruṣā yudhi //MU_1,7.32//",
    "GSP27moksop_u:228": "mahāvīryavatāṃ vīryam ādatte sa sudhābhujām / tena sārdhaṃ na śaktās smas saṃyuge tasya vā varaiḥ //MU_1,7.33//",
    "GSP27moksop_u:229": "ayam anyatamaḥ kālaḥ pelavīkṛtasajjanaḥ / rāghavo 'pi gato dainyaṃ yatra vārddhakajarjaraḥ //MU_1,7.34//",
    "GSP27moksop_u:230": "atha vā lavaṇaṃ brahman yajñaghnaṃ taṃ madhos sutam / kathaya tvaṃ suraprakhya kveva mokṣyāmi putrakam //MU_1,7.35//",
    "GSP27moksop_u:231": "atha necchasi ced brahmaṃs tad vidheyo 'ham eva te / anyathā tu na paśyāmi śāśvataṃ jayam ātmanaḥ //MU_1,7.36//",
    "GSP27moksop_u:232": "ity uktvā mṛduvacanaṃ bhayākulo 'sāv ālole munimatasaṃśaye nimagnaḥ / nājñāsīt kaṇam api niścayaṃ mahātmā prodvīcāv iva jaladhau samuhyamānaḥ //MU_1,7.37//",
    "GSP27moksop_u:233": "daśarathavākyaṃ nāma sargaḥ",
    "GSP27moksop_u:234": "aṣṭamas sargaḥ",
    "GSP27moksop_u:235": "vālmīkiḥ: tac chrutvā vacanaṃ tasya snehaparyākulākṣaram / samanyuḥ kauśiko vākyaṃ pratyuvāca mahīpatim //MU_1,8.1//",
    "GSP27moksop_u:236": "viśvāmitraḥ: kariṣyāmīti saṃśrutya pratijñāṃ hātum icchasi / sattvavān kesarī bhūtvā mṛgatām abhivāñchasi //MU_1,8.2//",
    "GSP27moksop_u:237": "rāghavānām ayukto 'yaṃ kulasyāsya viparyayaḥ / na kadācana jāyante śītāṃśau kṛṣṇaraśmayaḥ //MU_1,8.3//",
    "GSP27moksop_u:238": "yadi tvaṃ na kṣamo rājan gamiṣyāmi yathāgataḥ / hīnapratijñaḥ kākutstha sukhī bhava sabāndhavaḥ //MU_1,8.4//",
    "GSP27moksop_u:239": "vālmīkiḥ: tasmin kopaparīte 'tha viśvāmitre mahātmani / cacāla vasudhā kṛtsnā surāś ca bhayam āviśan //MU_1,8.5//",
    "GSP27moksop_u:240": "krodhābhibhūtaṃ vijñāya jaganmitraṃ mahāmunim / dhṛtimān suvrato dhīmān vasiṣṭho vākyam abravīt //MU_1,8.6//",
    "GSP27moksop_u:241": "vasiṣṭhaḥ: ikṣvākūṇāṃ kule jātas sākṣād dharma ivāparaḥ / bhavān daśarathaś śrīmāṃs trailokye guṇabhūṣitaḥ //MU_1,8.7//",
    "GSP27moksop_u:242": "nītimān suvrato bhūtvā na dharmaṃ hātum arhasi / munes tribhuvaneśasya vacanaṃ kartum arhasi //MU_1,8.8//",
    "GSP27moksop_u:243": "triṣu lokeṣu vikhyāto dharmeṇa yaśasā yutaḥ / svadharmaṃ pratipadyasva na dharmaṃ hātum arhasi //MU_1,8.9//",
    "GSP27moksop_u:244": "kariṣyāmīti saṃśrutya tat te rājann akurvataḥ / iṣṭāpūrtaḥ pated dharmas tasmād rāmaṃ visarjaya //MU_1,8.10//",
    "GSP27moksop_u:245": "guptaṃ puruṣasiṃhena jvalanenāmṛtaṃ yathā / kṛtāstram akṛtāstraṃ vā nainaṃ drakṣyanti rākṣasāḥ //MU_1,8.11//",
    "GSP27moksop_u:246": "ikṣvākuvaṃśajāto 'pi svayaṃ daśaratho 'pi san / na pālayasi ced vākyaṃ ko 'paraḥ pālayiṣyati //MU_1,8.12//",
    "GSP27moksop_u:247": "yuṣmadādipraṇītena vyavahāreṇa jantavaḥ / maryādāṃ na vimuñcanti tāṃ na hātum ihārhasi //MU_1,8.13//",
    "GSP27moksop_u:248": "eṣa vigrahavān dharma eṣa vīryavatāṃ varaḥ / eṣa buddhyādhiko loke tapasāṃ ca parāyaṇaḥ //MU_1,8.14//",
    "GSP27moksop_u:249": "eṣo 'straṃ vividhaṃ vetti trailokye sacarācare / naitad anyaḥ pumān vetti na ca vetsyati kaścana //MU_1,8.15//",
    "GSP27moksop_u:250": "na ca devarṣayaḥ kecin nāmarā na ca rākṣasāḥ / na nāgayakṣagandharvā anena sadṛśā nṛpa //MU_1,8.16//",
    "GSP27moksop_u:251": "astram asmai bhṛśāśvena paraiḥ paramadurjayam / kauśikāya purā dattaṃ yadā rājyaṃ samanvaśāt //MU_1,8.17//",
    "GSP27moksop_u:252": "te hi putrāḥ bhṛśāśvasya prajāpatisutopamāḥ / enam anvacaran vīrā dīptimanto mahaujasaḥ //MU_1,8.18//",
    "GSP27moksop_u:253": "jayā ca suprabhā caiva dākṣāyaṇyau sumadhyame / tayos tu yāny apatyāni śataṃ paramadurjayam //MU_1,8.19//",
    "GSP27moksop_u:254": "pañcāśatas sutāñ jajñe jayā labdhavarā purā / vadhāyāsurasainyānāṃ te 'kṣayāḥ kāmarūpiṇaḥ //MU_1,8.20//",
    "GSP27moksop_u:255": "suprabhā janayām āsa putrān pañcāśataḥ parān / saṅgharṣān nāma durdharṣān durākrośān balīyasaḥ //MU_1,8.21//",
    "GSP27moksop_u:256": "evaṃvīryo mahātejā viśvāmitro mahāmuniḥ / na rāmagamane buddhiṃ viklavāṃ kartum arhasi //MU_1,8.22//",
    "GSP27moksop_u:257": "asmin mahāsattvamaye munīndre sthite samīpe puruṣas tu sādhuḥ / prāpte 'pi mṛtyāv amaratvam eti mā dīnatāṃ gaccha yathā vimūḍhaḥ //MU_1,8.23//",
    "GSP27moksop_u:258": "vasiṣṭhavākyaṃ nāma sargaḥ",
    "GSP27moksop_u:259": "navamas sargaḥ",
    "GSP27moksop_u:260": "vālmīkiḥ: tathā vasiṣṭhe bruvati rājā daśarathas sutam / samutsraṣṭumanā rāmam ājuhāva salakṣmaṇam //MU_1,9.1//",
    "GSP27moksop_u:261": "daśarathaḥ: pratīhāra mahābāhuṃ rāmaṃ satyaparākramam / salakṣmaṇam avighnena munyarthaṃ śīghram ānaya //MU_1,9.2//",
    "GSP27moksop_u:262": "iti rājñā visṛṣṭo 'sau gatvāntaḥpuramandiram / muhūrtamātreṇāgatya samuvāca mahīpatim //MU_1,9.3//",
    "GSP27moksop_u:263": "deva dordalitāśeṣaripo rāmas svamandire / vimanās saṃsthito rātrau ṣaṭpadaḥ kamale yathā //MU_1,9.4//",
    "GSP27moksop_u:264": "āgacchāmi kṣaṇeneti vakti dhyāyati caikakaḥ / na kasyacit sa nikaṭe sthātum icchati khinnadhīḥ //MU_1,9.5//",
    "GSP27moksop_u:265": "ity ukte tena bhūpālas taṃ rāmānucaraṃ janam / sarvam āśvāsayām āsa papraccha ca yathākramam //MU_1,9.6//",
    "GSP27moksop_u:266": "kathaṃ kīdṛk sthito rāma iti pṛṣṭo mahībhṛtā / rāmabhṛtyajanaḥ khinno vākyam āha mahīpatim //MU_1,9.7//",
    "GSP27moksop_u:267": "dehayaṣṭim imāṃ deva dhārayanta ime vayam / khinnāḥ khedaparimlāne vibho rāme sute tava //MU_1,9.8//",
    "GSP27moksop_u:268": "rāmo rājīvapattrākṣo yataḥ prabhṛti cāgataḥ / savipras tīrthayātrāyās tataḥ prabhṛti durmanāḥ //MU_1,9.9//",
    "GSP27moksop_u:269": "yatnaprārthanayāsmākaṃ nijavyāpāram āhnikam / sāyam amlānavadanaḥ karoti na karoti vā //MU_1,9.10//",
    "GSP27moksop_u:270": "snānadevārcanācāraparyante parikhedavān / prārthito 'pi hi nā tṛpter aśnāty aśanam īśvaraḥ //MU_1,9.11//",
    "GSP27moksop_u:271": "lolāntaḥpuranārībhiḥ kṛtadolābhir aṅgane / na ca krīḍati līlābhir dharādbhir iva cātakaḥ //MU_1,9.12//",
    "GSP27moksop_u:272": "māṇikyamuktāsamprotā keyūrakaṭakāvalī / nānandayati taṃ rājan dyauḥ pātavivaśaṃ yathā //MU_1,9.13//",
    "GSP27moksop_u:273": "krīḍadvadhūviloleṣu vahatkusumavāyuṣu / latāvalayageheṣu bhavaty ativiṣādavān //MU_1,9.14//",
    "GSP27moksop_u:274": "yad ramyam ucitaṃ svādu peśalaṃ cittahāri vā / bāṣpapūrekṣaṇa iva tenaiva parikhidyate //MU_1,9.15//",
    "GSP27moksop_u:275": "kim imā duḥkhadāyinyaḥ prasphuranti purogatāḥ / iti nṛttavilāseṣu kāminīḥ parinindati //MU_1,9.16//",
    "GSP27moksop_u:276": "bhojanaṃ śayanaṃ snānaṃ vilāsaṃ pānam āsanam / unmattaceṣṭitam iva nābhinandati ninditam //MU_1,9.17//",
    "GSP27moksop_u:277": "kiṃ sampadā kiṃ vipadā kiṃ gehena kim īhitaiḥ / sarvam evāsad ity uktvā tūṣṇīm eko 'vatiṣṭhate //MU_1,9.18//",
    "GSP27moksop_u:278": "nodeti parihāseṣu na bhogeṣu nimajjati / na ca tiṣṭhati kāryeṣu maunam evāvalambate //MU_1,9.19//",
    "GSP27moksop_u:279": "vilolālakavallaryo helāvalitalocanāḥ / nānandayanti taṃ nāryo mṛgyo vanataruṃ yathā //MU_1,9.20//",
    "GSP27moksop_u:280": "ekānteṣu diganteṣu tīreṣu vipineṣu ca / ratim āyāty araṇyeṣu vikrītavad ajantuṣu //MU_1,9.21//",
    "GSP27moksop_u:281": "vastrapānāśanādānaparāṅmukhatayā tayā / parivrāḍdharmiṇāṃ rājan so 'nuyāti tapasvinām //MU_1,9.22//",
    "GSP27moksop_u:282": "eka eva vasan deśe janaśūnye janeśvara / na hasaty ekayā buddhyā na gāyati na roditi //MU_1,9.23//",
    "GSP27moksop_u:283": "baddhapadmāsanaś śūnyamanā vāmakarasthale / kapolatalam ādāya kevalaṃ paritiṣṭhati //MU_1,9.24//",
    "GSP27moksop_u:284": "nābhimānam upādatte nābhivāñchati rājatām / nodeti nāstam āyāti sukhaduḥkhānuvṛttiṣu //MU_1,9.25//",
    "GSP27moksop_u:285": "na vidmaḥ kim asau jātaḥ kiṃ karoti kim īhate / kiṃ dhyāyati kim āyāti kathaṃ kim anudhāvati //MU_1,9.26//",
    "GSP27moksop_u:286": "pratyahaṃ kṛśatāṃ yāti pratyahaṃ yāti pāṇḍutām / virāgaṃ pratyahaṃ yāti śaradanta iva drumaḥ //MU_1,9.27//",
    "GSP27moksop_u:287": "anuyātau tam evaitau rājañ śatrughnalakṣmaṇau / tādṛśāv eva tasyaiva pratibimbāv ivotthitau //MU_1,9.28//",
    "GSP27moksop_u:288": "bhṛtyai rājabhir ambābhis sa pṛṣṭo 'pi punaḥ punaḥ / uktvā na kiñcid eveti tūṣṇīm āste nirīhitaḥ //MU_1,9.29//",
    "GSP27moksop_u:289": "āpātamātrahṛdyeṣu mā bhogeṣu manaḥ kṛthāḥ / iti pārśvagataṃ bhavyam anuśāsti suhṛjjanam //MU_1,9.30//",
    "GSP27moksop_u:290": "nānāvibhavaramyāsu strīṣu goṣṭhīkathāsu ca / purassthitam ivāsneho nāśam evānupaśyati //MU_1,9.31//",
    "GSP27moksop_u:291": "rītimādhuryasāyāsapadasaṃsthitivarjitaiḥ / ceṣṭitair eva kākalyā bhūyo bhūyaḥ pragāyati //MU_1,9.32//",
    "GSP27moksop_u:292": "samrāḍ bhaveti pārśvasthaṃ vadantam anujīvinam / pralapantam ivonmattaṃ hasaty anyamanā muniḥ //MU_1,9.33//",
    "GSP27moksop_u:293": "na proktam ākarṇayati prekṣate na purogatam / karoty avajñāṃ sarvatra sumahaty api vastuni //MU_1,9.34//",
    "GSP27moksop_u:294": "apy ākāśasarojinyām apy ākāśamahāvane / ittham etat katham iti vismayo 'sya na jāyate //MU_1,9.35//",
    "GSP27moksop_u:295": "kāntāmadhyagatasyāpi mano 'sya madaneṣavaḥ / na bhedayanti durbhedaṃ dhārā iva mahopalam //MU_1,9.36//",
    "GSP27moksop_u:296": "āpadām ekam āvāsam abhivāñchasi kiṃ dhanam / anuśāsyeti sarvasvam arthine sa prayacchati //MU_1,9.37//",
    "GSP27moksop_u:297": "iyam āpad iyaṃ sampad ity ayaṃ kalpanāmayaḥ / manasy abhyudito moha iti śokāt pragāyati //MU_1,9.38//",
    "GSP27moksop_u:298": "hā hato 'ham anātho 'ham ity ākrandaparo 'pi san / na jano yāti vairāgyaṃ citram ity eva vakty asau //MU_1,9.39//",
    "GSP27moksop_u:299": "raghukānanasālena rāmeṇa ripughātinā / bhṛśam itthaṃ sthitenaiva vayaṃ khedam upāgatāḥ //MU_1,9.40//",
    "GSP27moksop_u:300": "na vidmaḥ kiṃ mahābāho tasya tādṛśacetasaḥ / kurmaḥ kamalapattrākṣa gatir atra hi no bhavān //MU_1,9.41//",
    "GSP27moksop_u:301": "rājānam atha vā vipram upadeṣṭāram agragam / hasan paśum ivāvyagras so 'vadhīrayati prabho //MU_1,9.42//",
    "GSP27moksop_u:302": "prapañco 'yam iha sphāraṃ jagannāma yad utthitam / naitad vastu na caivāham iti nirṇīya saṃsthitaḥ //MU_1,9.43//",
    "GSP27moksop_u:303": "nārau nātmani no mitre na rājye na ca mātari / na sampadāpador nāntas tasyāsthā na vibhor bahiḥ //MU_1,9.44//",
    "GSP27moksop_u:304": "nirastāstho nirāśo 'sau nirīho 'sau nirāspadaḥ / mohena ca vimukto 'sau tena tapyāmahe vayam //MU_1,9.45//",
    "GSP27moksop_u:305": "kiṃ dhanena kim ambābhiḥ kiṃ rājyena kim īhayā / iti niścayavān antaḥ prāṇatyāgamanās sthitaḥ //MU_1,9.46//",
    "GSP27moksop_u:306": "bhogeṣv āyuṣi rājye ca mitre pitari mātari / param udvegam āyātaś cātako 'vagrahe yathā //MU_1,9.47//",
    "GSP27moksop_u:307": "tasya tādṛksvabhāvasya samagravibhavānvitam / saṃsārajālam ābhogi prabho prativiṣāyate //MU_1,9.48//",
    "GSP27moksop_u:308": "tādṛśas syān mahāsattvaḥ ka ivāsmin mahītale / prakṛte vyavahāre taṃ yo niveśayituṃ kṣamaḥ //MU_1,9.49//",
    "GSP27moksop_u:309": "iti no yeyam āyātā śākhāprasaraśālinī / āpat tām alam uddhartuṃ samudetu dayāparaḥ //MU_1,9.50//",
    "GSP27moksop_u:310": "manasi moham apāsya mahāmanās sakalam ārtimataḥ kila sādhutām / saphalatāṃ nayatīha tamoharan dinakaro bhuvi bhāskaratām iva //MU_1,9.51//",
    "GSP27moksop_u:311": "rāghavaviṣādo nāma sargaḥ",
    "GSP27moksop_u:312": "daśamas sargaḥ",
    "GSP27moksop_u:313": "viśvāmitraḥ: evaṃ cet tan mahāprājñaṃ bhavanto raghunandanam / ihānayantu tvaritaṃ hariṇaṃ hariṇā iva //MU_1,10.1//",
    "GSP27moksop_u:314": "eṣa moho raghupater nāpadbhyo na ca rāgataḥ / vivekavairāgyakṛto bodha eṣa mahodayaḥ //MU_1,10.2//",
    "GSP27moksop_u:315": "ihāyātu kṣaṇād rāmas tad ihaiva vayaṃ kṣaṇāt / mohaṃ tasyāpaneṣyāmo maruto 'drer ghanaṃ yathā //MU_1,10.3//",
    "GSP27moksop_u:316": "etasmin mārjite yuktyā mohe ca raghunandanaḥ / viśrāntim eṣyati pade tasmin vayam ivottame //MU_1,10.4//",
    "GSP27moksop_u:317": "satyatāṃ muditāṃ prajñāṃ viśrāntiṃ ca sametya saḥ / pīnatāṃ varavarṇatvaṃ pītāmṛta ivaiṣyati //MU_1,10.5//",
    "GSP27moksop_u:318": "nijāṃ ca prakṛtām eva vyavahāraparamparām / paripūrṇamanā mānya ācariṣyaty akhaṇḍitām //MU_1,10.6//",
    "GSP27moksop_u:319": "bhaviṣyati mahāsattvo jñātalokaparāvaraḥ / sukhaduḥkhadaśāhīnas samaloṣṭāśmakāñcanaḥ //MU_1,10.7//",
    "GSP27moksop_u:320": "ity ukte munināthena rājā sampūrṇamānasaḥ / prāhiṇod rāmam ānetuṃ bhūyo dūtaparamparām //MU_1,10.8//",
    "GSP27moksop_u:321": "etāvatā ca kālena rāmo nijagṛhāsanāt / pitus sakāśam āgantum utthito 'rka ivācalāt //MU_1,10.9//",
    "GSP27moksop_u:322": "vṛtaḥ katipayair bhṛtyair bhrātṛbhyāṃ cājagāma ha / tat puṇyaṃ pitur āsthānaṃ svargaṃ surapater iva //MU_1,10.10//",
    "GSP27moksop_u:323": "dūrād eva dadarśāsau rāmo daśarathaṃ tadā / vṛtaṃ rājasamūhena devaugheneva vāsavam //MU_1,10.11//",
    "GSP27moksop_u:324": "vasiṣṭhaviśvāmitrābhyāṃ sevitaṃ pārśvayor dvayoḥ / sarvaśāstrārthatajjñena mantrivṛndena pālitam //MU_1,10.12//",
    "GSP27moksop_u:325": "cārucāmarahastābhiḥ kāntābhis samupāsitam / kakubbhir iva mūrtābhis saṃsthitābhir yathocitam //MU_1,10.13//",
    "GSP27moksop_u:326": "vasiṣṭhaviśvāmitrādyās tathā daśarathādayaḥ / dadṛśū rāghavaṃ dūrād upāyāntaṃ guhopamam //MU_1,10.14//",
    "GSP27moksop_u:327": "sattvāvaṣṭambhagarveṇa śaityeneva himālayam / śritaṃ sakalasevyena gambhīreṇa svareṇa ca //MU_1,10.15//",
    "GSP27moksop_u:328": "saumyaṃ samaśubhākāraṃ vinayodāram ūrjitam / kāntopaśāntavapuṣaṃ parasyārthasya bhājanam //MU_1,10.16//",
    "GSP27moksop_u:329": "samudyadyauvanārambham udyogaśamaśobhitam / anudvignam anāyāsaṃ pūrṇaprāyamanoratham //MU_1,10.17//",
    "GSP27moksop_u:330": "vicāritajagadyātraṃ pavitraguṇagocaram / mahāsattvaikalobhena guṇair iva samāśritam //MU_1,10.18//",
    "GSP27moksop_u:331": "udārasāram āpūrṇam antaḥkaraṇakoṭaram / avikṣubhitayā vṛttyā darśayantam anuttamam //MU_1,10.19//",
    "GSP27moksop_u:332": "evaṃ guṇagaṇākīrṇo dūrād eva raghūdvahaḥ / parimeyasitācchācchasvahārāmbarapallavaḥ //MU_1,10.20//",
    "GSP27moksop_u:333": "praṇanāma calaccārucūḍāmaṇimarīcinā / śirasā vasudhākampalolamānācalaśriyā //MU_1,10.21//",
    "GSP27moksop_u:334": "prathamaṃ pitaraṃ paścān munīn mānyaikam ānataḥ / tato viprāṃs tato bandhūṃs tato 'dhikaguṇān gurūn //MU_1,10.22//",
    "GSP27moksop_u:335": "jagrāha cātmanā dṛṣṭvā manāk svādugirā tathā / rājalokena vihitāṃ sa praṇāmaparamparām //MU_1,10.23//",
    "GSP27moksop_u:336": "vihitāśīr munibhyāṃ tu rāmas sa śamamānasaḥ / āsasāda pituḥ puṇyaṃ samīpaṃ surasundaraḥ //MU_1,10.24//",
    "GSP27moksop_u:337": "pādābhivandanarataṃ tam athāsau mahīpatiḥ / śirasy abhyāliliṅgāśu cucumba ca punaḥ punaḥ //MU_1,10.25//",
    "GSP27moksop_u:338": "śatrughnaṃ lakṣmaṇaṃ caiva tathaiva paravīrahā / āliliṅga ghanasnehaṃ rājahaṃso 'mbujaṃ yathā //MU_1,10.26//",
    "GSP27moksop_u:339": "utsaṅge vatsa tiṣṭheti vadaty atha mahīpatau / bhūmau parijanāstīrṇe so 'ṃśuke 'tha nyavikṣata //MU_1,10.27//",
    "GSP27moksop_u:340": "daśarathaḥ: putra prāptavivekas tvaṃ kalyāṇānāṃ ca bhājanam / janavaj jīrṇayā buddhyā khedāyātmā na dīyate //MU_1,10.28//",
    "GSP27moksop_u:341": "vṛddhavipraguruproktaṃ tvādṛśenānutiṣṭhatā / padam āsādyate puṇyaṃ na moham anudhāvatā //MU_1,10.29//",
    "GSP27moksop_u:342": "tāvad evāpado dūre tiṣṭhanti paripelavāḥ / yāvad eva na mohasya prasaraḥ putra dīyate //MU_1,10.30//",
    "GSP27moksop_u:343": "vasiṣṭhaḥ: rājaputra mahābāho śūras tvaṃ vijitās tvayā / durucchedā durārambhā apy amī viṣayārayaḥ //MU_1,10.31//",
    "GSP27moksop_u:344": "kim atajjña ivājñānāṃ yogye vā mohasāgare / vinimajjasi kallolagahane jāḍyaśālini //MU_1,10.32//",
    "GSP27moksop_u:345": "viśvāmitraḥ: calannīlotpalavyūhasamalocana lolatām / brūhi cetaḥkṛtāṃ tyaktvā hetunā kena muhyasi //MU_1,10.33//",
    "GSP27moksop_u:346": "kiṃniṣṭhāḥ kiyatā kena kiyantaḥ kāraṇena te / ādhayo nu vilumpanti mano geham ivākhavaḥ //MU_1,10.34//",
    "GSP27moksop_u:347": "manye nānucitānāṃ tvam ādhīnāṃ padam uttamaḥ / āpatsu cāpto yo dhīro nirjitās tena cādhayaḥ //MU_1,10.35//",
    "GSP27moksop_u:348": "yathābhimatam āśu tvaṃ brūhi prāpsyasi cānagham / sarvam eva punar yena tava bhetsyanti nādhayaḥ //MU_1,10.36//",
    "GSP27moksop_u:349": "ity uttamasya sa mune raghuvaṃśaketur ākarṇya vākyam ucitārthavilāsagarbham / tatyāja khedam abhigarjati vārivāhe barhī yathābhyanumitābhimatārthasiddhiḥ //MU_1,10.37//",
    "GSP27moksop_u:350": "rāghavasamāśvāsanaṃ nāma sargaḥ",
    "GSP27moksop_u:351": "ekādaśas sargaḥ",
    "GSP27moksop_u:352": "vālmīkiḥ: iti pṛṣṭo munīndreṇa samāśvāsya ca rāghavaḥ / uvāca vacanaṃ cāru dhīrapūrṇārthamantharam //MU_1,11.1//",
    "GSP27moksop_u:353": "rāmaḥ: bhagavan bhavatā pṛṣṭo yathāvad adhunā kila / kathayāmy aham ajño 'pi ko laṅghayati sadvacaḥ //MU_1,11.2//",
    "GSP27moksop_u:354": "ahaṃ tāvad ayaṃ jāto nije 'smin pitṛsadmani / krameṇa vṛddhiṃ samprāptaḥ prāptavidyaś ca saṃsthitaḥ //MU_1,11.3//",
    "GSP27moksop_u:355": "tatas sadācāraparo bhūtvāhaṃ munināyaka / vihṛtas tīrthayātrārtham urvīm ambudhimekhalām //MU_1,11.4//",
    "GSP27moksop_u:356": "etāvatātha kālena saṃsārāsthām imāṃ mama / svaviveko jahārāntar oghas taṭalatām iva //MU_1,11.5//",
    "GSP27moksop_u:357": "vivekena parītātmā tenāhaṃ tadanu svayam / bhoganīrasayā buddhyā pravicāritavān idam //MU_1,11.6//",
    "GSP27moksop_u:358": "kiṃ nāmedaṃ vata sukhaṃ yo 'yaṃ saṃsārasaṃsṛtiḥ / jāyate mṛtaye loko mriyate jananāya ca //MU_1,11.7//",
    "GSP27moksop_u:359": "svasthitās sarva eveme sacarācaraceṣṭitāḥ / āpadāṃ patayaḥ pāpā bhāvā vibhavabhūmayaḥ //MU_1,11.8//",
    "GSP27moksop_u:360": "ayaśśalākāsadṛśāḥ parasparam asaṅginaḥ / śliṣyante kevalaṃ bhāvā manaḥkalpanayā svayā //MU_1,11.9//",
    "GSP27moksop_u:361": "manassamāyattam idaṃ jagad ābhogi dṛśyate / manaś cāsad ihābhāti kena smaḥ parimohitāḥ //MU_1,11.10//",
    "GSP27moksop_u:362": "asataiva vayaṃ kaṣṭaṃ vikrītā mūḍhabuddhayaḥ / mṛgatṛṣṇāmbhasā dūre vane mugdhamṛgā iva //MU_1,11.11//",
    "GSP27moksop_u:363": "na kenacic ca vikrītā vikrītā iva saṃsthitāḥ / vata mūḍhā vayaṃ sarve jānānā api śambaram //MU_1,11.12//",
    "GSP27moksop_u:364": "kim eteṣu prapañceṣu bhogā nāma sudurbhagāḥ / mudhaiva hi vayaṃ mohāt saṃsthitā baddhabhāvanāḥ //MU_1,11.13//",
    "GSP27moksop_u:365": "ajñāte bahukālena vyartha eva vayaṃ ghane / mohe nipatitā mugdhāś śvabhre mugdhamṛgā iva //MU_1,11.14//",
    "GSP27moksop_u:366": "kiṃ me rājyena kiṃ bhogaiḥ ko 'haṃ kim idam āgatam / yan mithyaivāstu tan mithyā kasya nāma kim āgatam //MU_1,11.15//",
    "GSP27moksop_u:367": "evaṃ vimṛśato brahman sarveṣv eva tato mama / bhāveṣv aratir āyātā pathikasya maruṣv iva //MU_1,11.16//",
    "GSP27moksop_u:368": "tad etad bhagavan brūhi kim idaṃ parinaśyati / kim idaṃ jāyate bhūyaḥ kim idaṃ parivardhate //MU_1,11.17//",
    "GSP27moksop_u:369": "jarāmaraṇam āpac ca jananaṃ sampadas tathā / āvirbhāvatirobhāvair vivartante punaḥ punaḥ //MU_1,11.18//",
    "GSP27moksop_u:370": "bhāvais tair eva tair eva tucchair vayam ime kila / paśya jarjaratāṃ nītā vātair iva giridrumāḥ //MU_1,11.19//",
    "GSP27moksop_u:371": "acetanā iva janāḥ pavanaiḥ prāṇanāmabhiḥ / dhvanantas saṃsthitā vyarthaṃ yathā kīcakaveṇavaḥ //MU_1,11.20//",
    "GSP27moksop_u:372": "śāmyatīdaṃ kathaṃ duḥkham iti tapto 'smi cintayā / jaraddruma ivogreṇa koṭarasthena vahninā //MU_1,11.21//",
    "GSP27moksop_u:373": "saṃsāraduḥkhapāṣāṇanīrandhrahṛdayo 'py aham / nijalokabhayād eva galadbāṣpair na rodimi //MU_1,11.22//",
    "GSP27moksop_u:374": "śūnyamanmukhavṛttīs tu śuṣkarodananīrasāḥ / viveka eva hṛtsaṃstho mamaikānteṣu paśyati //MU_1,11.23//",
    "GSP27moksop_u:375": "bhṛśaṃ muhyāmi saṃsmṛtya bhāvābhāvamayīṃ sthitim / dāridryeṇeva subhago dūre saṃsāracintayā //MU_1,11.24//",
    "GSP27moksop_u:376": "mohayanti manovṛttiṃ khaṇḍayanti guṇān alam / duḥkhajālaṃ prayacchanti vipralambhaparāś śriyaḥ //MU_1,11.25//",
    "GSP27moksop_u:377": "cintānicayavakrāṇi nānandāya dhanāni me / samprasūtakalatrāṇi gṛhāṇy ugrāpadāṃ yathā //MU_1,11.26//",
    "GSP27moksop_u:378": "vividhadoṣadaśāparicintanais satatabhaṅgurakāraṇakalpitaiḥ / mama na nirvṛtim eti mano mune nigaḍitasya yathā vanahastinaḥ //MU_1,11.27//",
    "GSP27moksop_u:379_0": "khalāḥ kāle kāle niśi niśitamohaikamihikāgatāloke loke viṣayahaṭhacaurās sucaturāḥ / pravṛttāḥ prodyuktā diśi diśi vivekaikaharaṇe",
    "GSP27moksop_u:379_1": "raṇe śaktās teṣāṃ vadata vibudhāḥ ke 'dya subhaṭāḥ //MU_1,11.28 //",
    "GSP27moksop_u:380": "prathamaparidevitaṃ nāma sargaḥ",
    "GSP27moksop_u:381": "dvādaśas sargaḥ",
    "GSP27moksop_u:382": "rāmaḥ: iyam asmin vinodāya saṃsāre parikalpitā / śrīr mune parimohāya sāpi nūnam anarthadā //MU_1,12.1//",
    "GSP27moksop_u:383": "ullāsabahulān antaḥ kallolān akramākulān / jaḍān prasravati sphārān prāvṛṣīva taraṅgiṇī //MU_1,12.2//",
    "GSP27moksop_u:384": "cintāduhitaro bahvyo bhūridurlaliteritāḥ / cañcalāḥ prabhavanty asyās taraṅgās sarito yathā //MU_1,12.3//",
    "GSP27moksop_u:385": "eṣā hi padam ekatra na nibadhnāti durbhagā / mugdhevāniyatācāram itaś cetaś ca dhāvati //MU_1,12.4//",
    "GSP27moksop_u:386": "janayantī paraṃ dāhaṃ parāmṛṣṭāṅgikā satī / vināśam eva dhatte 'ntar dīpalekheva kajjalam //MU_1,12.5//",
    "GSP27moksop_u:387": "guṇāguṇavicāreṇa vinaiva kila pārśvagam / rājaprakṛtivan mūḍhā durārūḍhāvalambate //MU_1,12.6//",
    "GSP27moksop_u:388": "karmaṇā tena tenaiṣā vistāram upagacchati / doṣāśīviṣavegasya yat kṣīravisarāyate //MU_1,12.7//",
    "GSP27moksop_u:389": "tāvac chītamṛdusparśaḥ pare sve ca jane janaḥ / vātyayeva himaṃ yāvac chriyā na paruṣīkṛtaḥ //MU_1,12.8//",
    "GSP27moksop_u:390": "prājñāś śūrāḥ kṛtajñāś ca peśalā mṛdavaś ca ye / pāṃsumuṣṭyeva maṇayaś śriyā te malinīkṛtāḥ //MU_1,12.9//",
    "GSP27moksop_u:391": "na śrīs sukhāya bhagavan duḥkhāyaiva hi kalpate / guptaṃ vināśanaṃ dhatte mṛtiṃ viṣalatā yathā //MU_1,12.10//",
    "GSP27moksop_u:392": "śrīmān ajananindyaś ca śūraś cāpy avikatthanaḥ / samadṛṣṭiḥ prabhuś caiva durlabhāḥ puruṣās trayaḥ //MU_1,12.11//",
    "GSP27moksop_u:393": "eṣā hi viṣamā duḥkhabhogināṃ gahanā guhā / ghanamohagajendrāṇāṃ vindhyaśailamahāṭavī //MU_1,12.12//",
    "GSP27moksop_u:394": "satkāryapadmarajanī duḥkhakairavacandrikā / saddṛṣṭidīpikāvātyā kallolaughataraṅgiṇī //MU_1,12.13//",
    "GSP27moksop_u:395": "sambhramābhrādripadavī viṣādaviṣavardhinī / kedārikā vikalpānāṃ khadā kubhayabhoginām //MU_1,12.14//",
    "GSP27moksop_u:396": "himaṃ vairāgyavallīnāṃ vikārolūkayāminī / rāhudaṃṣṭrā vivekendos saujanyāmbhojacandrikā //MU_1,12.15//",
    "GSP27moksop_u:397": "indrāyudhavad ālolanānārāgamanoharā / lolā taḍid ivotpannadhvaṃsinī jaḍasaṃśrayā //MU_1,12.16//",
    "GSP27moksop_u:398": "capalā varjitā ratyā nakulī nakulīnajā / vipralambhanatātparyahetūgramṛgatṛṣṇikā //MU_1,12.17//",
    "GSP27moksop_u:399": "laharīvaikarūpeṇa kṣaṇaṃ padam akurvatī / calā dīpaśikhevātidurjñeyāgatigocarā //MU_1,12.18//",
    "GSP27moksop_u:400": "siṃhīva vigrahavyagrakarīndrakulapātinī / khaḍgadhāreva śiśirā tīkṣṇā tīkṣṇāśayāśrayā //MU_1,12.19//",
    "GSP27moksop_u:401": "nānayopahatārthinyā durādhiparipīnayā / paśyāmy abhavyayā lakṣmyā kiñcid duḥkhād ṛte sukham //MU_1,12.20//",
    "GSP27moksop_u:402": "dvāreṇotsāritā lakṣmīḥ punar eti tamo'riṇā / aho vata hṛtasthānā nirlajjā durjanāspadā //MU_1,12.21//",
    "GSP27moksop_u:403": "manoramā karṣati cittavṛttiṃ kadaryasādhyā kṣaṇabhaṅgurā ca / vyālāvalīgarbhanivṛttadehā śvabhrotthitā puṣpalateva lakṣmīḥ //MU_1,12.22//",
    "GSP27moksop_u:404": "lakṣmīnirākaraṇaṃ nāma sargaḥ",
    "GSP27moksop_u:405": "trayodaśas sargaḥ",
    "GSP27moksop_u:406": "rāmaḥ: āyuḥ pallavakoṇāgralambāmbukaṇabhaṅguram / unmattam iva santyajya yāty akāṇḍe śarīrakam //MU_1,13.1//",
    "GSP27moksop_u:407": "viṣayāśīrviṣāsaṅgaparijarjaracetasām / aprauḍhātmavivekānām āyur āyāsakāraṇam //MU_1,13.2//",
    "GSP27moksop_u:408": "ye tu vijñātavijñeyā viśrāntā vitate pade / bhāvābhāvasamāśvastā āyus teṣāṃ sukhāyate //MU_1,13.3//",
    "GSP27moksop_u:409": "vayaṃ parimitākārapariniṣṭhitaniścayāḥ / saṃsārābhrataḍitpuñje mune nāyuṣi nirvṛtāḥ //MU_1,13.4//",
    "GSP27moksop_u:410": "yujyate veṣṭanaṃ vāyāv ākāśasyāvakhaṇḍanam / grathanaṃ ca taraṅgāṇām āsthā nāyuṣi yujyate //MU_1,13.5//",
    "GSP27moksop_u:411": "pelavaṃ śaradīvābhram asneham iva dīpakam / taraṅgakam ivālolaṃ gatam evopalakṣyate //MU_1,13.6//",
    "GSP27moksop_u:412": "taraṅgapratibimbenduṃ taḍitpuñjaṃ nabho'mbude / grahītum āsthāṃ badhnāmi na tv āyuṣi gatasthitau //MU_1,13.7//",
    "GSP27moksop_u:413": "aviśrāntamanāś śūnyam āyur ātatam īhate / duḥkhāyaiva vimūḍho 'ntar garbham aśvatarī yathā //MU_1,13.8//",
    "GSP27moksop_u:414": "saṃsārasaṃsṛtāv ambhaḥ pheno 'smin sargasāgare / kāyavallyāṃ raso rājañ jīvitaṃ me na rocate //MU_1,13.9//",
    "GSP27moksop_u:415": "prāpyaṃ samprāpyate yena bhūyo yena na śocyate / parāyā nirvṛtes sthānaṃ yat taj jīvitam ucyate //MU_1,13.10//",
    "GSP27moksop_u:416": "taravo 'pi hi jīvanti jīvanti mṛgapakṣiṇaḥ / sa jīvati mano yasya mananena na jīvati //MU_1,13.11//",
    "GSP27moksop_u:417": "jātās ta eva jagati jantavas sādhujīvitāḥ / ye punar neha jāyante śeṣā jānīta gardabhāḥ //MU_1,13.12//",
    "GSP27moksop_u:418": "bhāro 'vivekinaś śāstraṃ bhāro jñānaṃ ca rāgiṇaḥ / aśāntaṃ ca mano bhāro bhāro 'nātmavido vapuḥ //MU_1,13.13//",
    "GSP27moksop_u:419": "rūpam āyur mano buddhir ahaṅkāras tathehitam / bhāro bhāradharasyeva sarvaṃ duḥkhāya durdhiyaḥ //MU_1,13.14//",
    "GSP27moksop_u:420": "aviśrāntamanaḥpūrṇam āpadāṃ paramāspadam / nīḍo rogavihaṅgānām āyur āyāsanaṃ dṛḍham //MU_1,13.15//",
    "GSP27moksop_u:421": "pratyahaṃ khedam utsṛjya śanair alam anāratam / āśv eva janmanaś śvabhraṃ kālena vinikhanyate //MU_1,13.16//",
    "GSP27moksop_u:422": "śarīrabilaviśrāntair viṣadāhapradāyibhiḥ / rogair nipīyate raudrair vyālair iva vanānilaḥ //MU_1,13.17//",
    "GSP27moksop_u:423": "prasuvānair avacchedaṃ tucchair antaravāsibhiḥ / duḥkhair ākṛṣyate krūrair ghuṇair iva jaraddrumaḥ //MU_1,13.18//",
    "GSP27moksop_u:424": "nūnaṃ nigiraṇāyāśu ghanagarvam anāratam / ākhur mārjārakeṇeva maraṇenāvalokyate //MU_1,13.19//",
    "GSP27moksop_u:425": "garvādiguṇagarbhiṇyā śūnyayāśaktivaśyayā / annaṃ mahāśaneneva jarasā parijīryate //MU_1,13.20//",
    "GSP27moksop_u:426": "dinaiḥ katipayair eva parijñāya gatādaram / durjanas sajjaneneva yauvanenāvamucyate //MU_1,13.21//",
    "GSP27moksop_u:427": "vināśasuhṛdā nityaṃ jarāmaraṇabandhunā / rūpaṃ śiḍgavareṇeva kṛtāntenābhilaṣyate //MU_1,13.22//",
    "GSP27moksop_u:428": "sthiratayā sukhahāritayā tayā satatam ujjhitam uttama phalgu ca / jagati nāsti tathā guṇavarjitaṃ maraṇamārjitam āyur idaṃ yathā //MU_1,13.23//",
    "GSP27moksop_u:429": "jīvitagarhā nāma sargaḥ",
    "GSP27moksop_u:430": "caturdaśas sargaḥ",
    "GSP27moksop_u:431": "rāmaḥ: mudhaivābhyutthito mohān mudhaiva parivardhate / mithyāmayena bhīto 'smi durahaṅkāraśatruṇā //MU_1,14.1//",
    "GSP27moksop_u:432": "ahaṅkāravaśād eva doṣakośaḥ kadarthanām / dadāti dīnadīnānāṃ saṃsāro vividhākṛtiḥ //MU_1,14.2//",
    "GSP27moksop_u:433": "ahaṅkāravaśād āpad ahaṅkārād durādhayaḥ / ahaṅkāravaśād īhāpy ahaṅkāro mahāmayaḥ //MU_1,14.3//",
    "GSP27moksop_u:434": "tam ahaṅkāram āśritya paramaṃ ciravairiṇam / na bhuñje na pibāmy ambhaḥ kim u bhogān bhaje mune //MU_1,14.4//",
    "GSP27moksop_u:435": "saṃsārarajjur ādīrghā mama cetasi mohinī / tatāhaṅkāradoṣeṇa kirāteneva vāgurā //MU_1,14.5//",
    "GSP27moksop_u:436": "yāni duḥkhāni dīrghāṇi viṣamāṇi mahānti ca / ahaṅkārāt prasūtāni tāny agāt khadirā iva //MU_1,14.6//",
    "GSP27moksop_u:437": "śamendos saiṃhikeyāsyaṃ guṇapadmamahāśanim / jñānameghaśaratkālam ahaṅkāraṃ tyajāmy aham //MU_1,14.7//",
    "GSP27moksop_u:438": "nāhaṃ rāmo na me vāñchā bhāveṣu ca na me manaḥ / śānta āsitum icchāmi svātmany eva jino yathā //MU_1,14.8//",
    "GSP27moksop_u:439": "ahaṅkāravaśād yad yan mayā bhuktaṃ kṛtaṃ hṛtam / sarvaṃ tu tad avastv eva vastv ahaṅkārariktatā //MU_1,14.9//",
    "GSP27moksop_u:440": "aham ity asti ced brahmann aham āpadi duḥkhitaḥ / sampatsu sukhitas tasmād anahaṅkāritādhanaḥ //MU_1,14.10//",
    "GSP27moksop_u:441": "ahaṅkāraṃ parityajya mune śāntamanās tathā / avatiṣṭhe gatodvego bhogaughe 'bhaṅgurāspadam //MU_1,14.11//",
    "GSP27moksop_u:442": "brahman yāvad ahaṅkāravāridaḥ pravijṛmbhate / tāvad vikāsam āyāti tṛṣṇākuṭajamañjarī //MU_1,14.12//",
    "GSP27moksop_u:443": "ahaṅkāraghane śānte tṛṣṇānavataḍillatā / śāntadīpaśikhāvṛttyā kvāpi yāsyati satvaram //MU_1,14.13//",
    "GSP27moksop_u:444": "ahaṅkāramahāvindhye manomattamataṅgajaḥ / visphūrjati ghanāsphoṭais stanitair iva vāridaḥ //MU_1,14.14//",
    "GSP27moksop_u:445": "iha dehamahādaryāṃ ghanāhaṅkārakesarī / yo 'yam ullasati sphāraṃ tenedaṃ jagad ātatam //MU_1,14.15//",
    "GSP27moksop_u:446": "tṛṣṇātantulavaprotā bahujanmaparamparā / ahaṅkārograśiḍgena kaṇṭhe muktāvalī kṛtā //MU_1,14.16//",
    "GSP27moksop_u:447": "putradārakalatrāṇi tantraṃ mantravivarjitam / prasāritam aneneha durahaṅkāravairiṇā //MU_1,14.17//",
    "GSP27moksop_u:448": "pramārjite 'ham ity asmin pade svayam akhidyatā / pramārjitā bhavanty eva sarva eva durādhayaḥ //MU_1,14.18//",
    "GSP27moksop_u:449": "aham ity ambude śānte śanais suśamaśālini / manomananasammohamihikā kvāpi gacchati //MU_1,14.19//",
    "GSP27moksop_u:450": "nirahaṅkāravṛtter me maurkhyāc chokena sīdataḥ / yat kiñcid ucitaṃ brahmaṃs tad ākhyātum ihārhasi //MU_1,14.20//",
    "GSP27moksop_u:451": "sarvāpadāṃ nilayam adhruvam antarastham unmuktam uttamaguṇena na saṃśrayāmi / yatnād ahaṅkṛtipadaṃ parito 'tiduḥkhaṃ śeṣeṇa māṃ samanuśādhi mahānubhāva //MU_1,14.21//",
    "GSP27moksop_u:452": "ahaṅkārajugupsā nāma sargaḥ",
    "GSP27moksop_u:453": "pañcadaśas sargaḥ",
    "GSP27moksop_u:454": "rāmaḥ: doṣair jarjaratāṃ yātaṃ satkāryād āryasevitāt / vātāttapiñchalavavac cetaś calati cañcalam //MU_1,15.1//",
    "GSP27moksop_u:455": "itaś cetaś ca suvyagraṃ vyartham evābhidhāvati / dūrād dūrataraṃ dīnaṃ grāme kauleyako yathā //MU_1,15.2//",
    "GSP27moksop_u:456": "na prāpnoti kvacit kiñcit prāptair api mahādhanaiḥ / nāntas sampūrṇatām eti karaṇḍaka ivāmbubhiḥ //MU_1,15.3//",
    "GSP27moksop_u:457": "nityam eva manaś śūnyaṃ kadāśāvāgurāvṛtam / na manāṅ nirvṛtiṃ yāti mṛgo yūthād iva cyutaḥ //MU_1,15.4//",
    "GSP27moksop_u:458": "taraṅgataralāṃ vṛttiṃ dadhad ālūnaśīrṇatām / parityajya kṣaṇam api na mano yāti nirvṛtim //MU_1,15.5//",
    "GSP27moksop_u:459": "mano mananavikṣubdhaṃ diśo daśa vidhāvati / mandarāhananoddhūtaṃ kṣīrārṇavapayo yathā //MU_1,15.6//",
    "GSP27moksop_u:460": "kallolakalanāvartaṃ māyāmakaramālinam / na niroddhuṃ samartho 'smi manomohamahārṇavam //MU_1,15.7//",
    "GSP27moksop_u:461": "bhogadūrvāṅkurākāṅkṣī śvabhrapātam acintayan / manohariṇako brahman dūraṃ viparidhāvati //MU_1,15.8//",
    "GSP27moksop_u:462": "na kadācana me cetas tām ālūnaviśīrṇatām / tyajaty ākulayā vṛttyā cañcalatvam ivārṇavaḥ //MU_1,15.9//",
    "GSP27moksop_u:463": "cetaś cañcalayā vṛttyā cintānicayacañcuram / dhṛtiṃ badhnāti naikatra kesarī pañjare yathā //MU_1,15.10//",
    "GSP27moksop_u:464": "mano moharathārūḍhaṃ śarīrāc chamatāsukham / haraty upagatodyogaṃ haṃsaḥ kṣīram ivāmbhasaḥ //MU_1,15.11//",
    "GSP27moksop_u:465": "analpakalpanātalpe nilīnāś cittavṛttayaḥ / munīndra na prabudhyante tena tapto 'ham ākulaḥ //MU_1,15.12//",
    "GSP27moksop_u:466": "kroḍīkṛtadṛḍhagranthitṛṣṇāsūtrombhitātmanā / vihago jālakeneva brahman baddho 'smi cetasā //MU_1,15.13//",
    "GSP27moksop_u:467": "satatāmarṣadhūmena cintājvālābilena ca / vahnineva tṛṇaṃ śuṣkaṃ mune dagdho 'smi cetasā //MU_1,15.14//",
    "GSP27moksop_u:468": "krūreṇa jaḍatāṃ yātas tṛṣṇābhāryānugāminā / śavaḥ kauleyakeneva brahman bhukto 'smi cetasā //MU_1,15.15//",
    "GSP27moksop_u:469": "taraṅgataralāsphālavṛttinā jaḍarūpiṇā / taṭavṛkṣa ivaughena brahman nīto 'smi cetasā //MU_1,15.16//",
    "GSP27moksop_u:470": "avāntaranipātāya śūnyenākramaṇāya ca / tṛṇaṃ caṇḍānileneva dūre nunno 'smi cetasā //MU_1,15.17//",
    "GSP27moksop_u:471": "saṃsārajaladher asmān nityam uttaraṇonmukhaḥ / setuneva payaḥpūro rodhito 'smi kucetasā //MU_1,15.18//",
    "GSP27moksop_u:472": "pātālād gacchatā pṛṣṭhaṃ pṛṣṭhāt pātālagāminā / kūpakāṣṭhaṃ kudāmneva veṣṭito hy asmi cetasā //MU_1,15.19//",
    "GSP27moksop_u:473": "mithyaiva sphārarūpeṇa vicāraviśarāruṇā / bālo vetālakeneva gṛhīto 'smi svacetasā //MU_1,15.20//",
    "GSP27moksop_u:474": "vahner uṣṇataraś śailād api kaṣṭatarakramaḥ / vajrād api dṛḍho brahman durnigrahamanograhaḥ //MU_1,15.21//",
    "GSP27moksop_u:475": "cetaḥ patati kāryeṣu vihagaś cāmiṣeṣv iva / kṣaṇena viratiṃ yāti bālaḥ krīḍanakād iva //MU_1,15.22//",
    "GSP27moksop_u:476": "jaḍaprakṛtir ālolo vitatāvartavṛttimān / mano'bdhir īhitavyālo dūrān nayati tāta mām //MU_1,15.23//",
    "GSP27moksop_u:477": "apy abdhipānān mahatas sumerūllaṅghanād api / api vahnyaśanāt sādho viṣamaś cittanigrahaḥ //MU_1,15.24//",
    "GSP27moksop_u:478": "cittaṃ kāraṇam arthānāṃ tasmin sati jagattrayam / tasmin kṣīṇe jagat kṣīṇaṃ tac cikitsyaṃ prayatnataḥ //MU_1,15.25//",
    "GSP27moksop_u:479": "cittād imāni sukhaduḥkhaśatāni nūnam abhyāgatāny agavarād iva kānanāni / tasmin vivekavaśatas tanutāṃ prayāte manye mune nipuṇam eva galanti tāni //MU_1,15.26//",
    "GSP27moksop_u:480": "sakalaguṇajayāśā yatra baddhā mahadbhis tam arim iha vijetuṃ cittam abhyutthito 'ham / vigataratitayāntar nābhinandāmi lakṣmīṃ jaḍamalinaviśālāṃ meghamālām ivenduḥ //MU_1,15.27//",
    "GSP27moksop_u:481": "cittadaurātmyavarṇanaṃ nāma sargaḥ",
    "GSP27moksop_u:482": "ṣoḍaśas sargaḥ",
    "GSP27moksop_u:483": "rāmaḥ: hārdāndhakāraśarvaryā tṛṣṇayeha durantayā / caranti cetanākāśe doṣakauśikapaṅktayaḥ //MU_1,16.1//",
    "GSP27moksop_u:484": "antardāhapradāyinyā samūḍharasamārdavaḥ / paṅka ādityadīptyeva śoṣaṃ nīto 'smi cintayā //MU_1,16.2//",
    "GSP27moksop_u:485": "mama cittamahāraṇye vyāmohatimirākule / śūnye tāṇḍavinī mattā bhṛśam āśāpiśācikā //MU_1,16.3//",
    "GSP27moksop_u:486": "rajoracitanīhārā kāñcanāvacayojjvalā / nūnaṃ vikāsam āyāti cintā me 'śokamañjarī //MU_1,16.4//",
    "GSP27moksop_u:487": "alam antar bhramāyaiṣā tṛṣṇā kavalitāśayā / āyātā viṣamollāsam ūrmir ambunidhāv iva //MU_1,16.5//",
    "GSP27moksop_u:488": "uddāmakallolaravā dehādrau vahatīva me / taraṅgitatarākārā tarattṛṣṇātaraṅgiṇī //MU_1,16.6//",
    "GSP27moksop_u:489": "vegaṃ saṃroddhum udito vātyayeva jarattṛṇam / nītaḥ kaluṣayā kvāpi dhiyāyaṃ cittacātakaḥ //MU_1,16.7//",
    "GSP27moksop_u:490": "yāṃ yām aham adhītāsthām āśrayāmi guṇaśriyam / tāṃ tāṃ kṛntati me tṛṣṇā tantrīm iva kumūṣikā //MU_1,16.8//",
    "GSP27moksop_u:491": "payasīva jaratparṇaṃ vāyāv iva jarattṛṇam / nabhasīva śaranmeghaś cintācakre bhramāmy aham //MU_1,16.9//",
    "GSP27moksop_u:492": "gantum āspadam ātmīyam asamarthadhiyo vayam / cintājāle vimuhyāmo jāle śakunayo yathā //MU_1,16.10//",
    "GSP27moksop_u:493": "tṛṣṇābhidhānayā tāta dagdho 'smi jvālayā tathā / yathā dāhopaśamanam āśaṅke nāmṛtair api //MU_1,16.11//",
    "GSP27moksop_u:494": "dūraṃ dūram ito gatvā sametya ca punaḥ punaḥ / bhramaty āśu diganteṣu tṛṣṇonmattaturaṅgamī //MU_1,16.12//",
    "GSP27moksop_u:495": "jaḍasaṃsaṅginī tṛṣṇā kṛtordhvādhogamāgamā / kṣubdhā granthimatī nityam araghaṭṭograrajjuvat //MU_1,16.13//",
    "GSP27moksop_u:496": "antar grathitayā dehe sambhramocchidyamānayā / rajjvevāśu balīvardas tṛṣṇayā vāhyate janaḥ //MU_1,16.14//",
    "GSP27moksop_u:497": "putradārakalatrāditṛṣṇayā nityakṛṣṇayā / khageṣv iva kirātyeha jālaṃ lokeṣu racyate //MU_1,16.15//",
    "GSP27moksop_u:498": "bhāyayaty api dhīreham andhayaty api sekṣaṇam / khedayaty api sānandaṃ tṛṣṇā kṛṣṇeva śarvarī //MU_1,16.16//",
    "GSP27moksop_u:499": "kuṭilā komalasparśā viṣavaiṣamyaśaṃsinī / dahaty api manāk spṛṣṭā tṛṣṇā kṛṣṇeva bhoginī //MU_1,16.17//",
    "GSP27moksop_u:500": "bhinatti hṛdayaṃ puṃsāṃ māyāmayavidhāyinī / daurbhāgyadāyinī dīnā tṛṣṇā kṛṣṇeva rākṣasī //MU_1,16.18//",
    "GSP27moksop_u:501": "tandrātantrīgaṇaṃ kośe dadhānā pariveṣṭitam / nānande rājate brahmaṃs tṛṣṇājarjaravallakī //MU_1,16.19//",
    "GSP27moksop_u:502": "nityam evātimalinā kaṭukonmādaśālinī / dīrghā tanvī ghanasnehā tṛṣṇāgahvaravallarī //MU_1,16.20//",
    "GSP27moksop_u:503": "anānandakarī śūnyā niṣphalātyartham unnatā / amaṅgalakarī krūrā tṛṣṇā kṣīṇeva mañjarī //MU_1,16.21//",
    "GSP27moksop_u:504": "anāvarjitacittāpi sarvam evānudhāvati / na cāpnoti phalaṃ kiñcit tṛṣṇā jīrṇeva kāminī //MU_1,16.22//",
    "GSP27moksop_u:505": "saṃsāranṛtte mahati nānārasasamākule / bhuvanābhogaraṅgeṣu tṛṣṇā jaraḍhanartakī //MU_1,16.23//",
    "GSP27moksop_u:506": "jarākusumitārūḍhā pātotpātaphalāvaliḥ / saṃsārajaṅgale dīrghe tṛṣṇāviṣalatā tatā //MU_1,16.24//",
    "GSP27moksop_u:507": "yan na śaknoti tatrāpi dhatte tāṇḍavitāṃ gatim / nṛtyaty ānandarahitaṃ tṛṣṇā jīrṇeva nartakī //MU_1,16.25//",
    "GSP27moksop_u:508": "bhṛśaṃ sphurati nīhāre śāmyaty āloka āgate / duḥkhaugheṣu padaṃ dhatte tṛṣṇācapalabarhiṇī //MU_1,16.26//",
    "GSP27moksop_u:509": "jaḍakallolabahalā ciraṃ śūnyatarāntarā / kṣaṇam ullāsam āyāti tṛṣṇāprāvṛṭtaraṅgiṇī //MU_1,16.27//",
    "GSP27moksop_u:510": "naṣṭam utsṛjya tiṣṭhantaṃ vṛkṣād vṛkṣam ivāparam / puruṣāt puruṣaṃ yāti tṛṣṇā loleva pakṣiṇī //MU_1,16.28//",
    "GSP27moksop_u:511": "padaṃ karoty alaṅghye 'pi tṛptāpi phalam īhate / ciraṃ tiṣṭhati naikatra tṛṣṇācapalamarkaṭī //MU_1,16.29//",
    "GSP27moksop_u:512": "idaṃ kṛtvedam āyāti sarvam evāsamañjasam / anārataṃ ca yatate tṛṣṇā ceṣṭeva daivikī //MU_1,16.30//",
    "GSP27moksop_u:513": "kṣaṇam āyāti pātālaṃ kṣaṇaṃ yāti nabhastalam / kṣaṇaṃ bhramati dikkuñje tṛṣṇāhṛtpadmaṣaṭpadī //MU_1,16.31//",
    "GSP27moksop_u:514": "sarvasaṃsāradoṣāṇāṃ tṛṣṇaikā dīrghaduḥkhadā / antaḥpurastham api yā yojayaty atisaṅkaṭe //MU_1,16.32//",
    "GSP27moksop_u:515": "prayacchati paraṃ jāḍyaṃ paramālokarodhinī / mohanīhāragahanā tṛṣṇājaladamālikā //MU_1,16.33//",
    "GSP27moksop_u:516": "sarveṣāṃ jantujālānāṃ saṃsāravyavahāriṇām / pariprotamanomālās tṛṣṇā bandhanarajjavaḥ //MU_1,16.34//",
    "GSP27moksop_u:517": "vicitravarṇā viguṇā dīrghā malinasaṃsthitiḥ / śūnyā śūnyāspadā tṛṣṇā śakrakārmukadharmiṇī //MU_1,16.35//",
    "GSP27moksop_u:518": "aśanir guṇasasyānāṃ phalitā śarad āpade / himaṃ sampatsarojinyās tamasāṃ dīrghayāminī //MU_1,16.36//",
    "GSP27moksop_u:519": "saṃsāranāṭakanaṭī kāyālayavihaṅgamī / mānasāraṇyahariṇī smarasaṅgītavallakī //MU_1,16.37//",
    "GSP27moksop_u:520": "vyavahārābdhilaharī mohamātaṅgaśṛṅkhalā / mārganyagrodhasubhagā duḥkhakairavacandrikā //MU_1,16.38//",
    "GSP27moksop_u:521": "jarāmaraṇaduḥkhānām ekā ratnasamudgikā / ādhivyādhivilāsānāṃ nityamattā vilāsinī //MU_1,16.39//",
    "GSP27moksop_u:522": "kṣaṇam ālokavimalā sāndhakāralavā kṣaṇam / vyomavīthīsamā tṛṣṇā nīhāragahanā kṣaṇam //MU_1,16.40//",
    "GSP27moksop_u:523": "gacchatūpaśamaṃ tṛṣṇā kāryavyāyāmaśāntaye / tamī ghanatamaḥkṛṣṇā yathā rakṣonivṛttaye //MU_1,16.41//",
    "GSP27moksop_u:524": "tāvan muhyaty ayaṃ loko mūko vilulitāśayaḥ / yāvad evānusandhatte tṛṣṇāviṣaviṣūcikām //MU_1,16.42//",
    "GSP27moksop_u:525": "loko 'yam akhilaṃ duḥkhaṃ cintayojjhita ujjhati / cintāviṣūcikāmantraś cintātyāgo hi kathyate //MU_1,16.43//",
    "GSP27moksop_u:526": "tṛṇapāṣāṇakāṣṭhādi sarvam āmiṣaśaṅkayā / ādadhānā sphuraty antas tṛṣṇā matsyī hrade yathā //MU_1,16.44//",
    "GSP27moksop_u:527": "rogārtiraṅgagā tṛṣṇā gambhīram api mānavam / uttānatāṃ nayaty āśu sūryāṃśava ivāmbujam //MU_1,16.45//",
    "GSP27moksop_u:528": "antaśśūnyā granthimatyo dīrghasvāṅkurakaṇṭakāḥ / muktāmaṇiśriyo nityaṃ tṛṣṇā veṇulatā iva //MU_1,16.46//",
    "GSP27moksop_u:529": "aho bata mahac citraṃ tṛṣṇām api mahādhiyaḥ / duśchedyām api kṛntanti vivekenāmalāsinā //MU_1,16.47//",
    "GSP27moksop_u:530": "nāsidhārā na vajrāgnir na taptāyaḥkaṇārciṣaḥ / tathā tīkṣṇā yathā brahmaṃs tṛṣṇeyaṃ hṛdi saṃsthitā //MU_1,16.48//",
    "GSP27moksop_u:531": "kajjalāsitatīkṣṇāgrās snehadīrghadaśāparāḥ / prakāśā dāhadasparśās tṛṣṇā dīpaśikhā iva //MU_1,16.49//",
    "GSP27moksop_u:532": "api merūpamaṃ prājñam api śūram api sthiram / tṛṇīkaroti tṛṣṇaikā nimeṣeṇa narottamam //MU_1,16.50//",
    "GSP27moksop_u:533": "vistīrṇagahanā bhīmā ghanajālarajomayī / sāndhakārogranīhārā tṛṣṇā vindhyamahāṭavī //MU_1,16.51//",
    "GSP27moksop_u:534": "ekaiva sarvabhuvanāntaralabdhalakṣyā durlakṣatām upagateva purassthitaiva / tṛṣṇā sthitā jagati cañcalavīcimāle kṣīrārṇavāmbupaṭale madhureva śaktiḥ //MU_1,16.52//",
    "GSP27moksop_u:535": "tṛṣṇāgarhā nāma sargaḥ",
    "GSP27moksop_u:536": "saptadaśas sargaḥ",
    "GSP27moksop_u:537": "rāmaḥ: ārdrāntratantrīgahano vikārī paritāpavān / dehas sphurati saṃsāre so 'pi duḥkhāya kevalam //MU_1,17.1//",
    "GSP27moksop_u:538": "ajño 'pi tajjñasadṛśo valitātmacamatkṛtiḥ / yuktyā bhavyo 'py abhavyo me na jaḍo nāpi cetanaḥ //MU_1,17.2//",
    "GSP27moksop_u:539": "jaḍājaḍadṛśor madhye dolāyitadurāśayaḥ / na vivekī na mūḍhātmā moham eva prayacchati //MU_1,17.3//",
    "GSP27moksop_u:540": "stokenānandam āyāti stokenāyāti kheditām / nāsti dehasamaś śocyo nīco guṇabahiṣkṛtaḥ //MU_1,17.4//",
    "GSP27moksop_u:541": "āgamāpāyinā nityaṃ dantakesaraśālinā / vikāsismitapuṣpeṇa pratikṣaṇam alaṅkṛtaḥ //MU_1,17.5//",
    "GSP27moksop_u:542": "bhujaśākhaughanamito dvijānustambhasusthitaḥ / locanālivapākrāntaś śiraḥpīṭhabṛhatphalaḥ //MU_1,17.6//",
    "GSP27moksop_u:543": "sravadasrurasasrotā hastapādasupallavaḥ / gulphavān kāryasaṅghātavihaṅgamatatāspadam //MU_1,17.7//",
    "GSP27moksop_u:544": "sacchāyo dehavṛkṣo 'yaṃ jīvapānthagaṇāspadam / kasyātmīyaḥ kasya para āsthānāsthe kilātra ke //MU_1,17.8//",
    "GSP27moksop_u:545": "bhārasantāraṇārthena gṛhītāyāṃ punaḥ punaḥ / nāvi dehalatāyāṃ ca kasya syād ātmabhāvanā //MU_1,17.9//",
    "GSP27moksop_u:546": "dehanāmni vane śūnye bahugartasamākule / tanūruhāsaṅkhyatarau viśvāsaṃ ko 'dhigacchati //MU_1,17.10//",
    "GSP27moksop_u:547": "carmasnāyvasthivalite śarīrapaṭahe dṛḍhe / mārjāravad ahaṃ nāntas tiṣṭhāmy aviratadhvanau //MU_1,17.11//",
    "GSP27moksop_u:548": "saṃsārāraṇyasaṃrūḍho vilasaccittamarkaṭaḥ / cintāmañjarikākāro dīrghaduḥkhaghuṇakṣataḥ //MU_1,17.12//",
    "GSP27moksop_u:549": "tṛṣṇābhujaṅgamīgehaḥ kopakākakṛtālayaḥ / smitapuṣpo drumaś śrīmāñ śubhāśubhamahāphalaḥ //MU_1,17.13//",
    "GSP27moksop_u:550": "suskandho dorlatājālo hastastabakasundaraḥ / pavanaspanditāśeṣasvāṅgāvayavapallavaḥ //MU_1,17.14//",
    "GSP27moksop_u:551": "sarvendriyakhagādhāras sujānus sutvag unnataḥ / sarasacchāyayā yuktaḥ kāmapānthaniṣevitaḥ //MU_1,17.15//",
    "GSP27moksop_u:552": "mūrdhni sañjanitādīrghaśiroruhatṛṇāvaliḥ / ahaṅkārajaradgṛddhakulāyasuṣirodaraḥ //MU_1,17.16//",
    "GSP27moksop_u:553": "udbhinnavāsanājālamūlatvād durbalākṛtiḥ / vyāyāmaviramaḥ kāyavṛkṣo 'yaṃ na sukhāya me //MU_1,17.17//",
    "GSP27moksop_u:554": "kalevaram ahaṅkāragṛhasthasya mahāgṛham / luṭhatv abhyetu vā sthairyaṃ kim anena mune hi me //MU_1,17.18//",
    "GSP27moksop_u:555": "paṅktibaddhendriyapaśu valgattṛṣṇāgṛhāṅganam / rajorañjitasarvāṅgaṃ neṣṭaṃ dehagṛhaṃ mama //MU_1,17.19//",
    "GSP27moksop_u:556": "kāṣṭhāsthikāṣṭhasaṅghaṭṭaparisaṅkaṭakoṭaram / antradāmabhir ābaddhaṃ neṣṭaṃ dehagṛhaṃ mama //MU_1,17.20//",
    "GSP27moksop_u:557": "prasṛtasnāyutantrīkaṃ raktāmbukṛtakardamam / jarāmakkoladhavalaṃ neṣṭaṃ dehagṛhaṃ mama //MU_1,17.21//",
    "GSP27moksop_u:558": "citrakṛtyabhṛtānantaceṣṭāvaṣṭabdhasaṃsthiti / mithyāmohamahāsthūṇaṃ neṣṭaṃ dehagṛhaṃ mama //MU_1,17.22//",
    "GSP27moksop_u:559": "duḥkhārbhakakṛtākrandaṃ sukhaśayyāmanoharam / durīhādagdhadāsīkaṃ neṣṭaṃ dehagṛhaṃ mama //MU_1,17.23//",
    "GSP27moksop_u:560": "malāḍhyaviṣayavyūhabhāṇḍopaskarasaṅkaṭam / ajñānakṣāravalitaṃ neṣṭaṃ dehagṛhaṃ mama //MU_1,17.24//",
    "GSP27moksop_u:561": "gulphagulguluviśrāntajānūccastambhamastakam / dīrghadordārusudṛḍhaṃ neṣṭaṃ dehagṛhaṃ mama //MU_1,17.25//",
    "GSP27moksop_u:562": "prakaṭākṣagavākṣāntaḥkrīḍatprajñāgṛhāṅganam / cintāduhitṛkaṃ brahman neṣṭaṃ dehagṛhaṃ mama //MU_1,17.26//",
    "GSP27moksop_u:563": "mūrdhajacchādanacchannakarṇaśrīcandraśālikam / ādīrghāṅguliniryūhaṃ neṣṭaṃ dehagṛhaṃ mama //MU_1,17.27//",
    "GSP27moksop_u:564": "sarvāṅgakuḍyasañjātaghanaromayavāṅkuram / saṃśūnyapīṭhapiṭhiraṃ neṣṭaṃ dehagṛhaṃ mama //MU_1,17.28//",
    "GSP27moksop_u:565": "nakhorṇanābhanilayaiś śāram āraṇitāntaram / bhāṅkārakāripavanaṃ neṣṭaṃ dehagṛhaṃ mama //MU_1,17.29//",
    "GSP27moksop_u:566": "praveśanirgamavyagravātavegam anāratam / vitatākṣagavākṣaṃ ca neṣṭaṃ dehagṛhaṃ mama //MU_1,17.30//",
    "GSP27moksop_u:567": "jihvāmarkaṭikākrāntavadanadvārabhīṣaṇam / dṛṣṭadantāsthiśakalaṃ neṣṭaṃ dehagṛhaṃ mama //MU_1,17.31//",
    "GSP27moksop_u:568": "tvaksudhālepamasṛṇaṃ yantrasañcāracañcalam / mano'mandākhunotkhātaṃ neṣṭaṃ dehagṛhaṃ mama //MU_1,17.32//",
    "GSP27moksop_u:569": "smitadīpaprabhābhāsi kṣaṇam ānandasundaram / kṣaṇaṃ vyāptaṃ prabhāpūrair neṣṭaṃ dehagṛhaṃ mama //MU_1,17.33//",
    "GSP27moksop_u:570": "samastarogāyatanaṃ valīpalitapattanam / sarvādhisāraṅgavanaṃ neṣṭaṃ mama kalevaram //MU_1,17.34//",
    "GSP27moksop_u:571": "akṣarkṣakṣobhaviṣamā śūnyā nissārakoṭarā / tamogahanahṛtkuñjā neṣṭā dehāṭavī mama //MU_1,17.35//",
    "GSP27moksop_u:572": "dehālayaṃ dhārayituṃ na śakto 'smi munīśvarāḥ / paṅkamagnaṃ samuddhartuṃ gajam alpabalo yathā //MU_1,17.36//",
    "GSP27moksop_u:573": "kiṃ śriyā kiṃ ca kāyena kiṃ kāmena kim īhayā / dinaiḥ katipayair eva kālas sarvaṃ nikṛntati //MU_1,17.37//",
    "GSP27moksop_u:574": "raktamāṃsamayasyāsya sabāhyābhyantaraṃ mune / nāśaikadharmiṇo brūhi keva kāyasya ramyatā //MU_1,17.38//",
    "GSP27moksop_u:575": "maraṇāvasare kāyā jīvaṃ nānusaranti ye / teṣu tāta kṛtaghneṣu kevāsthā vata dhīmataḥ //MU_1,17.39//",
    "GSP27moksop_u:576": "mattebhakarṇāgracalaḥ kāyo lambāmbubhaṅguraḥ / na santyajati māṃ yāvat tāvad enaṃ tyajāmy aham //MU_1,17.40//",
    "GSP27moksop_u:577": "pavanaspandataralaḥ pelavaḥ kāyapallavaḥ / jarjaras tanuvṛttaś ca neṣṭo 'yaṃ kaṭunīrasaḥ //MU_1,17.41//",
    "GSP27moksop_u:578": "bhuktvā pītvā ciraṃ kālaṃ bālapallavapelavam / tanutām etya yatnena vināśam anudhāvati //MU_1,17.42//",
    "GSP27moksop_u:579": "tāny eva sukhaduḥkhāni bhāvābhāvamayāny asau / bhūyo 'py anubhavan kāyaḥ prākṛto hi na lajjate //MU_1,17.43//",
    "GSP27moksop_u:580": "suciraṃ prabhutāṃ kṛtvā saṃsevya vibhavaśriyam / nocchrāyam eti na sthairyaṃ kāyaḥ kim iti pālyate //MU_1,17.44//",
    "GSP27moksop_u:581": "jarākāle jarām eti mṛtyukāle tathā mṛtim / samam evāviśeṣajñaḥ kāyo bhogidaridrayoḥ //MU_1,17.45//",
    "GSP27moksop_u:582": "saṃsārāmbhodhijaṭhare tṛṣṇākuharakāntare / suptas tiṣṭhati mukteho mūko 'yaṃ kāyakacchapaḥ //MU_1,17.46//",
    "GSP27moksop_u:583": "dahanaikārthayogyāni kāyakāṣṭhāni bhūriśaḥ / saṃsārābdhāv ihohyante kañcit teṣu naraṃ viduḥ //MU_1,17.47//",
    "GSP27moksop_u:584": "dīrghadaurātmyacalayā nipātaphalayānayā / na dehalatayā kāryaṃ kiñcid asti vivekinaḥ //MU_1,17.48//",
    "GSP27moksop_u:585": "majjan kardamakośeṣu jhagity eva jarāṃ gataḥ / na jñāyate yāty acirāt kva kathaṃ dehadarduraḥ //MU_1,17.49//",
    "GSP27moksop_u:586": "nissārasakalārambhāḥ kāyāś capalavāyavaḥ / rajomārgeṇa gacchanto dṛśyante neha kenacit //MU_1,17.50//",
    "GSP27moksop_u:587": "vāyor dīpasya manaso gacchato jñāyate gatiḥ / āgacchataś ca bhagavan na śarīraśarasya naḥ //MU_1,17.51//",
    "GSP27moksop_u:588": "baddhāśā ye śarīreṣu baddhāśā ye jagatsthitau / tān mohamadironmattān dhig dhig astu punaḥ punaḥ //MU_1,17.52//",
    "GSP27moksop_u:589": "nāhaṃ dehasya no deho mama nāyam ahaṃ tathā / iti viśrāntacittā ye te mune puruṣottamāḥ //MU_1,17.53//",
    "GSP27moksop_u:590": "mānāvamānabahulā bahulābhamanoramāḥ / śarīramātrabaddhāsthaṃ ghnanti doṣadṛśo naram //MU_1,17.54//",
    "GSP27moksop_u:591": "śarīrasaṅgaśāyinyā piśācyā peśalāṅgayā / ahaṅkāracamatkṛtyā chalena cchalitā vayam //MU_1,17.55//",
    "GSP27moksop_u:592": "prajñā varākī sarvaiva kāyabaddhāsthayānayā / mithyājñānakurākṣasyā chalitā kaṣṭam ekikā //MU_1,17.56//",
    "GSP27moksop_u:593": "na kiñcid api yasyāsti satyaṃ tena hatātmanā / citraṃ dagdhaśarīreṇa janatā vipralabhyate //MU_1,17.57//",
    "GSP27moksop_u:594": "dinaiḥ katipayair eva nirjharāmbukaṇo yathā / pataty ayam ayatnena jarjaraḥ kāyapallavaḥ //MU_1,17.58//",
    "GSP27moksop_u:595": "kāyo 'yam acirāpāyo budbudo 'mbunidhāv iva / vyarthaṃ kāryaparāvarte parisphurati niṣphalaḥ //MU_1,17.59//",
    "GSP27moksop_u:596": "mithyājñānavikāre 'smin svapnasambhramapattane / kāye sphuṭatarāpāye kṣaṇam āsthā na me dvija //MU_1,17.60//",
    "GSP27moksop_u:597": "taḍitsu śaradabhreṣu gandharvanagareṣu ca / sthairyaṃ yena vinirṇītaṃ sa viśvasiti vigrahe //MU_1,17.61//",
    "GSP27moksop_u:598": "satatabhaṅgurakāryaparamparāvijayi jātajayaṃ śaṭhavṛttiṣu / sakaladoṣam idaṃ kukalevaraṃ tṛṇam ivāham upojjhya sukhaṃ sthitaḥ //MU_1,17.62//",
    "GSP27moksop_u:599": "śarīrajugupsā nāma sargaḥ",
    "GSP27moksop_u:600": "aṣṭādaśas sargaḥ",
    "GSP27moksop_u:601": "rāmaḥ: labdhvāpi taralākāre kāryabhārataraṅgiṇi / saṃsārasāgare janma bālyaṃ duḥkhāya kevalam //MU_1,18.1//",
    "GSP27moksop_u:602": "aśaktir āpadas tṛṣṇā mūkatā mūḍhabuddhitā / gṛdhnutā lolatā dainyaṃ sarvaṃ bālye pravartate //MU_1,18.2//",
    "GSP27moksop_u:603": "roṣarodanaraudrīṣu dainyajarjaritāsu ca / daśāsu bandhanaṃ bālyam ālānaṃ kariṇīṣv iva //MU_1,18.3//",
    "GSP27moksop_u:604": "na mṛtau na jarāroge na cāpadi na yauvane / tāś cintā vinikṛntanti hṛdayaṃ śaiśaveṣu yāḥ //MU_1,18.4//",
    "GSP27moksop_u:605": "tiryagjātisamārambhas sarvair evāvadhīritaḥ / lolo bālajanācāro maraṇād api duḥkhadaḥ //MU_1,18.5//",
    "GSP27moksop_u:606": "pratibimbaṃ ghanājñānāṃ nānāsaṅkalpapelavam / bālyam ālūnasaṃśīrṇamanaḥ kasya sukhāvaham //MU_1,18.6//",
    "GSP27moksop_u:607": "jaḍaśyāmalayājasraṃ jātabhītyā pade pade / yad bhayaṃ śaiśave buddhyā kasyām āpadi tad bhavet //MU_1,18.7//",
    "GSP27moksop_u:608": "līlāsu durvilāseṣu durīhāsu durāśaye / paramaṃ moham ādatte bālo balavadāpadam //MU_1,18.8//",
    "GSP27moksop_u:609": "vikalpakalilārambhaṃ durvilāsaṃ durāspadam / śaiśavaṃ śāsanāyaiva puruṣasya na śāntaye //MU_1,18.9//",
    "GSP27moksop_u:610": "ye doṣā ye durācārā duṣkramā ye durādhayaḥ / te sarve saṃsthitā bālye durgarta iva kauśikāḥ //MU_1,18.10//",
    "GSP27moksop_u:611": "bālyaṃ ramyam iti vyarthabuddhayaḥ kathayanti ye / tān mūrkhapuruṣān brahman dhig astu hatacetasaḥ //MU_1,18.11//",
    "GSP27moksop_u:612": "yatra lolākṛti manaḥ parisphurati vṛttiṣu / trailokyarājyam api tat kathaṃ bhavati tuṣṭaye //MU_1,18.12//",
    "GSP27moksop_u:613": "sarveṣām eva sattvānāṃ sarvāvasthāsu caiva hi / manaś cañcalatām eti bālye daśaguṇaṃ mune //MU_1,18.13//",
    "GSP27moksop_u:614": "manaḥ prakṛtyaiva calaṃ bālyaṃ ca calatāvaram / tayos saṃśliṣṭayos tāta kenaivāntaḥ kucāpale //MU_1,18.14//",
    "GSP27moksop_u:615": "strīlocanais taḍitpuñjair jvālāmālais taraṅgakaiḥ / cāpalaṃ śikṣitaṃ brahmañ śaiśavān manaso 'tha vā //MU_1,18.15//",
    "GSP27moksop_u:616": "śaiśavaṃ ca manaś caiva sarvāsv eva hi vṛttiṣu / bhrātarāv iva lakṣyete satataṃ bhaṅgurasthitī //MU_1,18.16//",
    "GSP27moksop_u:617": "sarvāṇi duṣṭabhūtāni sarve doṣā durāśayāḥ / bālyam evopajīvanti śrīmantam iva mānavāḥ //MU_1,18.17//",
    "GSP27moksop_u:618": "navaṃ navaṃ prītikaraṃ na śiśuḥ pratyahaṃ yadi / prāpnoti tad asau yāti viṣavegasya mūrchanām //MU_1,18.18//",
    "GSP27moksop_u:619": "stokena vaśam āyāti stokenaiti vikāritām / amedhya eva ramate bālaḥ kauleyako yathā //MU_1,18.19//",
    "GSP27moksop_u:620": "ajasraṃ bāṣpavadanaḥ kardamāntar jaḍāśayaḥ / varṣokṣitasya taptasya sthalasya sadṛśaś śiśuḥ //MU_1,18.20//",
    "GSP27moksop_u:621": "bhayāhāraparaṃ dīnaṃ yathādṛṣṭābhilāṣi ca / lolabuddhir vapur dhatte bālo duḥkhāya kevalam //MU_1,18.21//",
    "GSP27moksop_u:622": "svasaṅkalpābhilaṣitān bhāvān aprāpya taptadhīḥ / duḥkham ety abalo bālo vinikṛtta ivāśaye //MU_1,18.22//",
    "GSP27moksop_u:623": "durīhālabdhalakṣyāṇi bahupakṣolvaṇāni ca / bālasya yāni duḥkhāni mune tāni na kasyacit //MU_1,18.23//",
    "GSP27moksop_u:624": "bālo balavatāśv eva manorathavilāsinā / manasā tapyate nityaṃ grīṣmeṇeva vanasthalam //MU_1,18.24//",
    "GSP27moksop_u:625": "vidyāgṛhagato bālaḥ parām eti kadarthanām / ālāna iva nāgendro viṣavaiṣamyabhīṣaṇām //MU_1,18.25//",
    "GSP27moksop_u:626": "nānāmanorathamayī mithyākalpitakalpanā / duḥkhāyātyantadīrghāya bālatā pelavāśayā //MU_1,18.26//",
    "GSP27moksop_u:627": "sambhṛṣṭaṃ tuhinaṃ bhoktum indum ādātum ambarāt / vāñchyate yena maurkhyeṇa tat sukhāya kathaṃ bhavet //MU_1,18.27//",
    "GSP27moksop_u:628": "antaściter aśaktasya śītātapanivāraṇe / ko viśeṣo mahābuddhe bālasyorvīruhasya ca //MU_1,18.28//",
    "GSP27moksop_u:629": "uḍḍīnam abhivāñchanti pakṣābhyāṃ kṣutparāyaṇāḥ / bhayāhāraparā nityaṃ bālā vihagadharmiṇaḥ //MU_1,18.29//",
    "GSP27moksop_u:630": "śaiśave guruto bhītir mātṛtaḥ pitṛtas tathā / janato jyeṣṭhabālāc ca śaiśavaṃ bhayamandiram //MU_1,18.30//",
    "GSP27moksop_u:631": "sakaladoṣadaśāvihatāśayaṃ śaraṇam apy avivekavilāsinaḥ / iha na kasyacid eva mahāmune bhavati bālyam alaṃ parituṣṭidam //MU_1,18.31//",
    "GSP27moksop_u:632": "bālyajugupsā nāma sargaḥ",
    "GSP27moksop_u:633": "ekonaviṃśas sargaḥ",
    "GSP27moksop_u:634": "rāmaḥ: bālyānartham atha tyaktvā pumān abhihatāśayaḥ / ārohati nipātāya yauvanaśvabhrasambhramam //MU_1,19.1//",
    "GSP27moksop_u:635": "tatrānantavilāsasya lolasya svasya cetasaḥ / vṛttīr anusaran yāti duḥkhād duḥkhataraṃ jaḍaḥ //MU_1,19.2//",
    "GSP27moksop_u:636": "svacittabilasaṃsthena nānāsambhramakāriṇā / balāt kāmapiśācena vivaśaḥ paribhūyate //MU_1,19.3//",
    "GSP27moksop_u:637": "cintānāṃ lolavṛttīnāṃ lalanānām ivābhitaḥ / arpayaty avaśaś ceto jvālānām ātmajaṃ yathā //MU_1,19.4//",
    "GSP27moksop_u:638": "te te doṣā durārambhās tatra taṃ tādṛśāśayam / taruṇaṃ pravilumpanti dṛśyās te naiva ye mune //MU_1,19.5//",
    "GSP27moksop_u:639": "mahānarakabījena santatabhramadāyinā / yauvanena na ye naṣṭā naṣṭā nānyena te janāḥ //MU_1,19.6//",
    "GSP27moksop_u:640": "nānārasamayī citrā vṛttāntanicayombhitā / bhīmā yauvanabhūr yena tīrṇā dhīras sa ucyate //MU_1,19.7//",
    "GSP27moksop_u:641": "nimeṣabhāsurākāram ālolaghanagarjitam / vidyutprakāśam aniśaṃ yauvanaṃ me na rocate //MU_1,19.8//",
    "GSP27moksop_u:642": "vividhāvartabahulaṃ paṅkalagnaṃ jaḍāśayam / taraṅgabhaṅguraṃ bhīmaṃ yauvanaṃ me na rocate //MU_1,19.9//",
    "GSP27moksop_u:643": "sarvasyāgresaraṃ puṃsaḥ kṣaṇamātramanoharam / gandharvanagaraprakhyaṃ yauvanaṃ me na rocate //MU_1,19.10//",
    "GSP27moksop_u:644": "iṣuprapātamātraṃ hi sukhadaṃ duḥkhabhāsuram / dāhadoṣapradaṃ nityaṃ yauvanaṃ me na rocate //MU_1,19.11//",
    "GSP27moksop_u:645": "madhuraṃ svādu tiktaṃ ca dūṣaṇaṃ doṣabhūṣaṇam / surākallolasadṛśaṃ yauvanaṃ me na rocate //MU_1,19.12//",
    "GSP27moksop_u:646": "asatyaṃ satyasaṅkāśam acirād vipralambhadam / svapnāṅganāsaṅgasamaṃ yauvanaṃ me na rocate //MU_1,19.13//",
    "GSP27moksop_u:647": "kṣaṇaprakāśataralaṃ mithyāracitacakrikam / alātacakrapratimaṃ yauvanaṃ me na rocate //MU_1,19.14//",
    "GSP27moksop_u:648": "mṛdusphāratarodāram antaśśūnyaṃ kṣaṇakṣatam / śaradambudasaṅkāśaṃ yauvanaṃ me na rocate //MU_1,19.15//",
    "GSP27moksop_u:649": "āpātamātraramaṇaṃ sadbhāvarahitāntaram / veśyāstrīsaṅgamaprakhyaṃ yauvanaṃ me na rocate //MU_1,19.16//",
    "GSP27moksop_u:650": "ye kecana durārambhās te sarve sarvaduḥkhadāḥ / tāruṇye sannidhiṃ yānti mahotpātā iva kṣaye //MU_1,19.17//",
    "GSP27moksop_u:651": "hārdāndhakārakāriṇyā bhairavākāravān api / yauvanājñānayāminyā bibheti bhagavān api //MU_1,19.18//",
    "GSP27moksop_u:652": "suvismṛtaśubhācāraṃ buddhivaidhuryadāyinam / dadāty atitarām eṣa bhramaṃ yauvanavibhramaḥ //MU_1,19.19//",
    "GSP27moksop_u:653": "kāntāviyogajātena hṛdi durdharṣavahninā / yauvane dahyate jantus tarur dāvāgninā yathā //MU_1,19.20//",
    "GSP27moksop_u:654": "vistīrṇāpi prasannāpi pāvany api hi yauvane / matiḥ kaluṣatām eti prāvṛṣīva taraṅgiṇī //MU_1,19.21//",
    "GSP27moksop_u:655": "śakyate ghanakallolabhīmā rodhayituṃ nadī / na tu tāruṇyataralā tṛṣṇātaralitāntarā //MU_1,19.22//",
    "GSP27moksop_u:656": "sā kāntā tau stanau pīnau te vilāsās tad ānanam / tāruṇya iti cintābhir yāti jarjaratāṃ janaḥ //MU_1,19.23//",
    "GSP27moksop_u:657": "tarattaralatṛṣṇārtaṃ yuvānam iha sādhavaḥ / pūjayanti na tucchehaṃ jarattṛṇalavaṃ yathā //MU_1,19.24//",
    "GSP27moksop_u:658": "nāśāyaiva madāndhasya doṣamauktikadhāriṇaḥ / abhimānamahebhasya nityālānaṃ hi yauvanam //MU_1,19.25//",
    "GSP27moksop_u:659": "manovipulamūlānāṃ doṣāśīviṣadhāriṇām / roṣarodanavṛkṣāṇāṃ yauvanaṃ navakānanam //MU_1,19.26//",
    "GSP27moksop_u:660": "rasakesarasambādhaṃ kuvikalpadalākulam / duścintācañcarīkāṇāṃ puṣkaraṃ viddhi yauvanam //MU_1,19.27//",
    "GSP27moksop_u:661": "kṛtākṛtakupakṣāṇāṃ hṛtsarastīracāriṇām / ādhivyādhivihaṅgānām ālayo navayauvanam //MU_1,19.28//",
    "GSP27moksop_u:662": "jaḍānāṃ gatasaṅkhyānāṃ kallolānāṃ vilāsinām / anapekṣitamaryādo vāridhiḥ pūrṇayauvanam //MU_1,19.29//",
    "GSP27moksop_u:663": "sarveṣāṃ guṇaparṇānām apanetuṃ rajas tataḥ / apanetuṃ sthito dakṣo viṣamo yauvanānilaḥ //MU_1,19.30//",
    "GSP27moksop_u:664": "nayanti pāṇḍutāṃ vaktram ākulāvakarotkaṭāḥ / ārohanti parāṃ koṭiṃ rūkṣā yauvanapāṃsavaḥ //MU_1,19.31//",
    "GSP27moksop_u:665": "udbodhayati doṣālīṃ nikṛntati guṇāvalīm / narāṇāṃ yauvanollāso vilāso duṣkṛtaśriyaḥ //MU_1,19.32//",
    "GSP27moksop_u:666": "śarīrapaṅkajarajaś cañcalāṃ matiṣaṭpadīm / nibadhya mohayaty eṣa naraṃ yauvanacandramāḥ //MU_1,19.33//",
    "GSP27moksop_u:667": "śarīraṣaṇḍakodbhūtā ramyā yauvanavallarī / lagnam eva manobhṛṅgaṃ madayaty unnatiṃ gatā //MU_1,19.34//",
    "GSP27moksop_u:668": "śarīramarutāpotthāṃ yuvatāmṛgatṛṣṇikām / manomṛgāḥ pradhāvantaḥ patanti viṣamāvaṭe //MU_1,19.35//",
    "GSP27moksop_u:669": "śarīraśarvarījyotsnā cittakesariṇas saṭā / laharī jīvitāmbhodher yuvatā me na rocate //MU_1,19.36//",
    "GSP27moksop_u:670": "dināni katicid yeyaṃ phalitā dehajaṅgale / yuvatāśarad asyāṃ hi na samāśvāsam arhatha //MU_1,19.37//",
    "GSP27moksop_u:671": "jhagity eva prayāty eṣa śarīrād yuvatākhagaḥ / kṣaṇenaivālpabhāgyasya hastāc cintāmaṇir yathā //MU_1,19.38//",
    "GSP27moksop_u:672": "yadā yadā parāṃ koṭim abhyārohati yauvanam / valganti sarasāḥ kāmās tadā nāśāya kevalam //MU_1,19.39//",
    "GSP27moksop_u:673": "tāvad eva vivalganti rāgadveṣapiśācikāḥ / nāstam eti samastaiṣā yāvad yauvanayāminī //MU_1,19.40//",
    "GSP27moksop_u:674": "nānādhikārabahule varāke kṣaṇanāśini / kāruṇyaṃ kuru tāruṇye mriyamāṇe sute yathā //MU_1,19.41//",
    "GSP27moksop_u:675": "harṣam āyāti yo mohāt puruṣaḥ kṣaṇabhaṅginā / yauvanena mahāmugdhas sa vai naramṛgas smṛtaḥ //MU_1,19.42//",
    "GSP27moksop_u:676": "mānamohamadonmattaṃ yauvanaṃ yo 'bhilaṣyati / acireṇa sa durbuddhiḥ paścāttāpena yujyate //MU_1,19.43//",
    "GSP27moksop_u:677": "te dharmyās te mahātmānas ta eva puruṣā bhuvi / ye sukhena samuttīrṇās sādho yauvanasaṅkaṭāt //MU_1,19.44//",
    "GSP27moksop_u:678": "sukhena tīryate 'mbhodhir utkṛṣṭamakarākaraḥ / na kallolavanollāsi sadoṣaṃ hatayauvanam //MU_1,19.45//",
    "GSP27moksop_u:679": "vinayabhūṣitam āryajanāspadaṃ karuṇayojjvalam āvalitaṃ guṇaiḥ / iha hi durlabham aṅga suyauvanaṃ jagati kānanam ambaragaṃ yathā //MU_1,19.46//",
    "GSP27moksop_u:680": "yauvanagarhā nāma sargaḥ",
    "GSP27moksop_u:681": "viṃśas sargaḥ",
    "GSP27moksop_u:682": "rāmaḥ: māṃsaputtalikāyāś ca yantralolāṅgapañjare / snāyvasthigranthiśālinyās striyāḥ kim iva śobhanam //MU_1,20.1//",
    "GSP27moksop_u:683": "tvaṅmāṃsaraktabāṣpāsru pṛthak kṛtvā vilocanam / samālokaya ramyaṃ cet kiṃ mudhā parimuhyasi //MU_1,20.2//",
    "GSP27moksop_u:684": "itaḥ keśā ito raktam itīyaṃ pramadātanuḥ / kim etayā ninditayā karotu vipulāśayaḥ //MU_1,20.3//",
    "GSP27moksop_u:685": "vāsovilepanair yāni lālitāni punaḥ punaḥ / tāny aṅgāny avalumpanti kravyādās sarvadehinām //MU_1,20.4//",
    "GSP27moksop_u:686": "meroś śṛṅgataṭollāsigaṅgājalarayopamāḥ / dṛṣṭā yasmin stane muktā hārasyollāsaśālinaḥ //MU_1,20.5//",
    "GSP27moksop_u:687": "śmaśāneṣu diganteṣu sa eva lalanāstanaḥ / śvabhir āsvādyate kāle laghupiṇḍa ivāndhasaḥ //MU_1,20.6//",
    "GSP27moksop_u:688": "raktamāṃsādidigdhāni karabhasya yathā vane / tathaivāṅgāni kāminyās tat praty api hi ko grahaḥ //MU_1,20.7//",
    "GSP27moksop_u:689": "āpātaramaṇīyatvaṃ kalpyate kevalaṃ striyāḥ / manye tad api nāsty atra mune mohaikakāraṇe //MU_1,20.8//",
    "GSP27moksop_u:690": "vipulollāsadāyinyā madonmathanapūrvakam / ko viśeṣo vikāriṇyā madirāyā iha striyāḥ //MU_1,20.9//",
    "GSP27moksop_u:691": "lalanālānasaṃlīnā mune mānavadantinaḥ / prabodhaṃ nādhigacchanti dīrghair api śamāṅkuśaiḥ //MU_1,20.10//",
    "GSP27moksop_u:692": "keśakajjaladhāriṇyas tīkṣṇāḥ prakṛtitas sadā / duṣkṛtāgniśikhā nāryo dahanti tṛṇavan naram //MU_1,20.11//",
    "GSP27moksop_u:693": "te vandyās te mahātmānas ta eva puruṣā bhuvi / ye sukhena samuttīrṇās sādho yauvatasaṅkaṭāt //MU_1,20.12//",
    "GSP27moksop_u:694": "jvalatām api dūre 'pi sarasā api nīrasam / striyo hi narakāgnīnāṃ dāru cāru ca dāruṇam //MU_1,20.13//",
    "GSP27moksop_u:695": "kīrṇāndhakārakavarī tarattārakalocanā / pūrṇendubimbavadanā kumudotkarahāsinī //MU_1,20.14//",
    "GSP27moksop_u:696": "līlāvilolaparuṣā kāryasaṃhārakāriṇī / paraṃ vimohanaṃ buddheḥ kāminī dīrghayāminī //MU_1,20.15//",
    "GSP27moksop_u:697": "puṣpābhirāmamadhurā karapallavalāsinī / bhramarabhrūvilāsāḍhyā stabakastanadhāriṇī //MU_1,20.16//",
    "GSP27moksop_u:698": "puṣpakesaragaurāṅgī naramāraṇatatparā / dadāty uttamavaivaśyaṃ kāntā viṣamahālatā //MU_1,20.17//",
    "GSP27moksop_u:699": "sītkārocchvāsamātreṇa bhujaṅgadalanotkayā / kāntayoddhriyate jantuḥ karabhyevorago bilāt //MU_1,20.18//",
    "GSP27moksop_u:700": "kāmanāmnā kirātena vitīrṇā mugdhacetasām / nāryo naravihaṅgānām aṅgabandhanavāgurāḥ //MU_1,20.19//",
    "GSP27moksop_u:701": "lalanāvipulālāne manomattamataṅgajaḥ / ratiśṛṅkhalayā brahman baddhas tiṣṭhati mūkavat //MU_1,20.20//",
    "GSP27moksop_u:702": "janmapalvalamatsyānāṃ karmakoṭaracāriṇām / puṃsāṃ durvāsanārajjur nārī baḍiśapiṇḍikā //MU_1,20.21//",
    "GSP27moksop_u:703": "mandureva turaṅgānām ālānam iva dantinām / puṃsām abjam ivālīnāṃ bandhanaṃ vāmalocanāḥ //MU_1,20.22//",
    "GSP27moksop_u:704": "nānārasamayī citrā bhogabhūmir iyaṃ mune / striyam āśritya saṃyātā parām iha hi saṃsthitim //MU_1,20.23//",
    "GSP27moksop_u:705": "sarveṣāṃ doṣaratnānāṃ susamudgikayānayā / duḥkhaśṛṅkhalayā nityam alam astu mama striyā //MU_1,20.24//",
    "GSP27moksop_u:706": "kiṃ stanena kim akṣṇā vā kiṃ nitambena kiṃ bhruvā / māṃsamātraikasāreṇa karomy aham avastunā //MU_1,20.25//",
    "GSP27moksop_u:707": "ito māṃsam ito raktam ito 'sthīni ca vāsaraiḥ / brahman katipayair eva yāti strī viśarārutām //MU_1,20.26//",
    "GSP27moksop_u:708": "yās tā niṣparuṣais tūlair lālitāḥ patibhis striyaḥ / tā mune pravibhaktāṅgyas svapanti pitṛbhūmiṣu //MU_1,20.27//",
    "GSP27moksop_u:709": "yasmin ghananavasnehaṃ mukhe pattrāṅkuraśriyaḥ / kāntena racitā brahmañ śīryate tat tu jaṅgale //MU_1,20.28//",
    "GSP27moksop_u:710": "keśāś śmaśānavṛkṣeṣu yānti cāmaraleśatām / asthīny uḍuvad ābhānti dinair avanimaṇḍale //MU_1,20.29//",
    "GSP27moksop_u:711": "pibanti pāṃsavo raktaṃ kravyādāś cāpy anekaśaḥ / carmānalaśikhā bhuṅkte khaṃ yānti prāṇavāyavaḥ //MU_1,20.30//",
    "GSP27moksop_u:712": "ity eṣā lalanāṅgānām acireṇaiva bhāvinī / sthitir mayā vaḥ kathitā kiṃ bhrāntim anudhāvatha //MU_1,20.31//",
    "GSP27moksop_u:713": "bhūtapañcakasaṅghaṭṭasaṃsthānaṃ lalanābhidham / rasād abhivahatv etat kathaṃ nāma dhiyānvitaḥ //MU_1,20.32//",
    "GSP27moksop_u:714": "śākhāvitānagahanā kaṭvamlaphalaśālinī / pratānottālatām eti cintā kāntānusāriṇī //MU_1,20.33//",
    "GSP27moksop_u:715": "kvacid bhūtatayā ceto dhanagardhāndham ākulam / paraṃ moham upādatte yūthabhraṣṭo mṛgo yathā //MU_1,20.34//",
    "GSP27moksop_u:716": "śocyatāṃ paramām eti taruṇas taruṇīrataḥ / nibaddhaḥ kariṇīlobhād vindhyakhāte yathā dvipaḥ //MU_1,20.35//",
    "GSP27moksop_u:717": "yasya strī tasya bhogecchā nisstrīkasya na bhogabhūḥ / striyaṃ tyaktvā jagat tyaktaṃ jagat tyaktvā sukhī bhavet //MU_1,20.36//",
    "GSP27moksop_u:718": "āpātamātraramaṇeṣu durantareṣu bhogeṣu nāham alipakṣatipelaveṣu / brahman rame maraṇarogajarādibhītyā śāmyāmy ahaṃ param upaimi vanaṃ prayatnāt //MU_1,20.37//",
    "GSP27moksop_u:719": "strījugupsā nāma sargaḥ",
    "GSP27moksop_u:720": "ekaviṃśas sargaḥ",
    "GSP27moksop_u:721": "rāmaḥ: aparyāptaṃ hi bālatvaṃ bālyaṃ pibati yauvanam / yauvanaṃ ca jarā paścāt paśya karkaśatāṃ mithaḥ //MU_1,21.1//",
    "GSP27moksop_u:722": "himāśanir ivāmbhojaṃ vātyeva śaradambudam / dehaṃ jarā jarayati sarit tīrataruṃ yathā //MU_1,21.2//",
    "GSP27moksop_u:723": "śithilādīrghasarvāṅgaṃ jarājīrṇakalevaram / samaṃ paśyanti kāminyaḥ puruṣaṃ karabhaṃ tathā //MU_1,21.3//",
    "GSP27moksop_u:724": "śvāsāyāsakadarthinyā gṛhīte jarasā jane / palāyya gacchati prajñā sapatnyeva hatāṅganā //MU_1,21.4//",
    "GSP27moksop_u:725": "dāsāḥ putrās striyaś caiva bāndhavās suhṛdas tathā / hasanty unmattakam iva naraṃ vārddhakakampitam //MU_1,21.5//",
    "GSP27moksop_u:726": "duṣprajñaṃ jaraḍhaṃ dīnaṃ hīnaṃ guṇaparākramaiḥ / gṛdhro vṛkṣam ivādīrghaṃ gardho hy abhyeti vṛddhatām //MU_1,21.6//",
    "GSP27moksop_u:727": "dainyadoṣamayī dīrghā hṛdi dāhapradāyinī / sarvāpadām ekasakhī vardhate vārddhake spṛhā //MU_1,21.7//",
    "GSP27moksop_u:728": "kartavyaṃ kiṃ mayā kaṣṭaṃ paratrety atidāruṇam / apratīkārayogyaṃ hi vardhate vārddhake bhayam //MU_1,21.8//",
    "GSP27moksop_u:729": "ko 'haṃ varākaḥ kim iva karomi katham eva vā / tiṣṭhāmi maunam eveti dīnatodeti vārddhake //MU_1,21.9//",
    "GSP27moksop_u:730": "gardho 'bhyudeti sollāsam upabhoktuṃ na śakyate / hṛdayaṃ dahyate nūnaṃ śaktidaussthyena vārddhake //MU_1,21.10//",
    "GSP27moksop_u:731": "jarājīrṇabakī yāvat kāsakreṅkārakāriṇī / rauti rogoragākīrṇā kāyadrumaśirassthitā //MU_1,21.11//",
    "GSP27moksop_u:732": "tāvad āgata evāśu kuto 'pi paridṛśyate / ghanāndhatimirākāṅkṣī mune maraṇakauśikaḥ //MU_1,21.12//",
    "GSP27moksop_u:733": "sāyaṃsandhyā prajātaiva tamas samanudhāvati / jarā vapuṣi dṛṣṭaiva mṛtiṃ samanudhāvati //MU_1,21.13//",
    "GSP27moksop_u:734": "jarākusumitaṃ dehadrumaṃ dṛṣṭvaiva dūrataḥ / mṛtibhṛṅgī drutaṃ brahman narasyāyāti sūtsukā //MU_1,21.14//",
    "GSP27moksop_u:735": "śūnyaṃ nagaram ābhāti bhāti cchinnalato drumaḥ / bhāty anāvṛṣṭimān deśo na jarājarjaraṃ vapuḥ //MU_1,21.15//",
    "GSP27moksop_u:736": "kṣaṇān nigiraṇāyaiva kāsakvaṇitakāriṇī / gṛdhrīvāmiṣam ādatte tarasaiva naraṃ jarā //MU_1,21.16//",
    "GSP27moksop_u:737": "dṛṣṭvaiva sotsukevāśu pragṛhya śirasi kṣaṇāt / pralunāti jarā dehaṃ kumārī kairavaṃ yathā //MU_1,21.17//",
    "GSP27moksop_u:738": "sītkārakāriṇī pāṃsuparuṣā parijarjaram / śarīraṃ śātayaty eṣā vātyeva tarupallavam //MU_1,21.18//",
    "GSP27moksop_u:739": "jarasopahato deho dhatte jarjaratāṃ gataḥ / tuṣāranikarākīrṇaparimlānāmbujaśriyam //MU_1,21.19//",
    "GSP27moksop_u:740": "jarājyotsnoditaiveyaṃ śiraśśikharipṛṣṭhataḥ / vikāsayati saṃrabdhavātāṃ kāsakumudvatīm //MU_1,21.20//",
    "GSP27moksop_u:741": "paripakvaṃ samālokya jarākṣāravidhūsaram / śiraḥkuṣmāṇḍakaṃ bhuṅkte puṃsaḥ kālaḥ kileśvaraḥ //MU_1,21.21//",
    "GSP27moksop_u:742": "jarājahnusutodyuktā mūlāny asya nikṛntati / śarīratīravṛkṣasya calasyāyūṃṣi satvaram //MU_1,21.22//",
    "GSP27moksop_u:743": "jarāmārjārikā bhuktayauvanākhutayaidhitā / param ullāsam āyāti śarīrāmiṣagardhinī //MU_1,21.23//",
    "GSP27moksop_u:744": "kācid asti jagaty asmin nāmaṅgalakarī tathā / yathā jarākrośakarī dehajaṅgalajambukī //MU_1,21.24//",
    "GSP27moksop_u:745": "kāsaśvāsasasītkārā duḥkhadhūmatamomayī / jarājvālā jvalaty eṣā yayāsau dagdha eva hi //MU_1,21.25//",
    "GSP27moksop_u:746": "jarasā vakratām eti śuklāvayavapallavā / tāta tanvī tanur nṝṇāṃ latā puṣpānatā yathā //MU_1,21.26//",
    "GSP27moksop_u:747": "jarākarpūradhavalaṃ dehakarpūrapādapam / mune maraṇamātaṅgo nūnam uddharati kṣaṇāt //MU_1,21.27//",
    "GSP27moksop_u:748": "maraṇasya mune rājño jarādhavalacāmarā / āgacchato 'gre niryāti svādhivyādhipatākinī //MU_1,21.28//",
    "GSP27moksop_u:749": "na jitāś śatrubhis saṅkhye ye niṣpiṣṭādrikoṭayaḥ / te jarājīrṇarākṣasyā paśyāśu vijitā mune //MU_1,21.29//",
    "GSP27moksop_u:750": "jarātuṣāradhavale śarīrasadanāntare / śaknuvanty akṣaśiśavas spandituṃ na manāg api //MU_1,21.30//",
    "GSP27moksop_u:751": "saṃsārasaṃsṛter asyā gandhakuṭyāś śirogatā / dehayaṣṭyā jarānāmnī cāmaraśrīr virājate //MU_1,21.31//",
    "GSP27moksop_u:752": "jarācandrodayasite śarīranagare sthite / kṣaṇād vikāsam āyāti mune maraṇakairavam //MU_1,21.32//",
    "GSP27moksop_u:753": "jarāsudhālepasite śarīrāntaḥpurāntare / aśaktir ārtir āpac ca tiṣṭhanti sukham aṅganāḥ //MU_1,21.33//",
    "GSP27moksop_u:754": "abhāvāgresarā yatra jarā jayati jantuṣu / kas tatreha samāśvāso mama mandamater mune //MU_1,21.34//",
    "GSP27moksop_u:755": "kiṃ tena durjīvitadurgraheṇa jarāṃ gatenāpi hi jīvyate yat / jarā jagatyām ajitā narāṇāṃ sarvaiṣaṇās tāta tiraskaroti //MU_1,21.35//",
    "GSP27moksop_u:756": "jarājugupsā nāma sargaḥ",
    "GSP27moksop_u:757": "dvāviṃśas sargaḥ",
    "GSP27moksop_u:758": "rāmaḥ: vikalpakalpanānalpakalpitair alpabuddhibhiḥ / bhedair uddhuratāṃ nītas saṃsārakuhakabhramaḥ //MU_1,22.1//",
    "GSP27moksop_u:759": "satāṃ katham ivāstheha jāyate jālapañjare / bālā evāttum icchanti phalaṃ makurabimbitam //MU_1,22.2//",
    "GSP27moksop_u:760": "ihāpi vidyate yaiṣā pelavā sukhabhāvanā / ākhus tantum ivāśeṣaṃ kālas tām api kṛntati //MU_1,22.3//",
    "GSP27moksop_u:761": "na tad astīha yad ayaṃ kālas sakalaghasmaraḥ / grasate na jagajjātaṃ mahābdhim iva vāḍavaḥ //MU_1,22.4//",
    "GSP27moksop_u:762": "samastasāmānyatayā bhīmaḥ kālo maheśvaraḥ / dṛśyasattām imāṃ sarvāṃ kavalīkartum udyataḥ //MU_1,22.5//",
    "GSP27moksop_u:763": "mahatām api no devaḥ pratipālayati kṣaṇāt / kālaḥ kavalitānantaviśvo viśvātmatāṃ gataḥ //MU_1,22.6//",
    "GSP27moksop_u:764": "yugavatsarakalpākhyaiḥ kiñcit prakaṭatāṃ gataḥ / rūpair alakṣyarūpātmā sarvam ākramya tiṣṭhati //MU_1,22.7//",
    "GSP27moksop_u:765": "ye ramyā ye śubhārambhās sumeruguravo 'pi ye / kālena vinigīrṇās te karabheṇeva pannagāḥ //MU_1,22.8//",
    "GSP27moksop_u:766": "nirdayaḥ kaṭhinaḥ krūraḥ karkaśaḥ kṛpaṇo 'dhamaḥ / na tad asti yad adyāpi na kālo nigiraty ayam //MU_1,22.9//",
    "GSP27moksop_u:767": "kālaḥ kavalanaikāntamatir atti girīn api / anantair api bhogaughair nāyaṃ tṛpto mahāśanaḥ //MU_1,22.10//",
    "GSP27moksop_u:768": "haraty ayaṃ nāśayati karoty atti nihanti ca / kālas saṃsāranṛtye hi nānārūpair yathā naṭaḥ //MU_1,22.11//",
    "GSP27moksop_u:769": "bhinatti pravibhāgastho bhūtabījāny anāratam / jagaty asattayā cañcvā dāḍimāni yathā śukaḥ //MU_1,22.12//",
    "GSP27moksop_u:770": "śubhāśubhaviṣāṇāgravilūnajanapallavaḥ / sphūrjati sphītajanatājīvarājīvinīgajaḥ //MU_1,22.13//",
    "GSP27moksop_u:771": "viriñcamajjabrahmāṇḍabṛhadbilvaphaladrumam / brahmakānanam ābhogi param āvṛtya tiṣṭhati //MU_1,22.14//",
    "GSP27moksop_u:772": "yāminībhramarīpūrṇā racayan dinamañjarīḥ / varṣakalpakalāvallīr na kadācana khidyate //MU_1,22.15//",
    "GSP27moksop_u:773": "bhidyate nāvabhagno 'pi dagdho 'pi hi na dahyate / dṛśyate nātidṛśyo 'pi dhūrtacūḍāmaṇir mune //MU_1,22.16//",
    "GSP27moksop_u:774": "ekenaiva nimeṣeṇa kiñcid utthāpayaty alam / kiñcid vināśayaty uccair manorājyavad ātataḥ //MU_1,22.17//",
    "GSP27moksop_u:775": "durvilāsavilāsinyā ceṣṭayā kaṣṭapuṣṭayā / darvyeva sūpakṛt sūpaṃ janam āvartayan sthitaḥ //MU_1,22.18//",
    "GSP27moksop_u:776": "tṛṇaṃ pāṃsuṃ mahendraṃ ca sumeruṃ parṇam arṇavam / ātmasphāratayā sarvam ātmasātkartum udyataḥ //MU_1,22.19//",
    "GSP27moksop_u:777": "krauryam atraiva paryāptaṃ lubdhatātraiva saṃsthitā / sarvaṃ daurbhāgyam atraiva sarvam atraiva cāpalam //MU_1,22.20//",
    "GSP27moksop_u:778": "prerayaṃl līlayārkendū krīḍatīha nabhastale / nikṣiptavīṭāyugalo nije bāla ivāṅgane //MU_1,22.21//",
    "GSP27moksop_u:779": "sarvabhūtāsthimālābhir āpādavalitākṛtiḥ / vilasaty eṣa kalpānte kālaḥ kalpitakalpanaḥ //MU_1,22.22//",
    "GSP27moksop_u:780": "asyoḍḍāmaranṛttasya kalpānte 'ṅgavinirgataiḥ / prasphuraty ambare merur bhūrjatvag iva vāyubhiḥ //MU_1,22.23//",
    "GSP27moksop_u:781": "rudro bhūtvā bhavaty eṣa mahendro 'tha pitāmahaḥ / śukro vaiśravaṇaś cāpi punar eva na kiñcana //MU_1,22.24//",
    "GSP27moksop_u:782": "dhatte 'jasrotthitadhvastān sargān amitabhāsurān / anyān anyān apy ananyān vīcīn abdhir ivātmani //MU_1,22.25//",
    "GSP27moksop_u:783": "mahākalpābhidhānebhyo vṛkṣebhyaḥ pariśātayan / devāsuragaṇān pakvān phalabhārān avasthitaḥ //MU_1,22.26//",
    "GSP27moksop_u:784": "ālolabhūtamaṣakaghuṅghumānāṃ prapātinām / brahmāṇḍoḍumbaraughānāṃ bṛhatpādapatāṃ gataḥ //MU_1,22.27//",
    "GSP27moksop_u:785": "sattāmātrakumudvatyā cijjyotsnāpariphullayā / vapur vinodayaty ekaḥ kriyāpriyatamānvitaḥ //MU_1,22.28//",
    "GSP27moksop_u:786": "anantāpāyaparyantaṃ baddhapīṭhaṃ nijaṃ vapuḥ / mahāśailavad uttuṅgam avalambya vyavasthitaḥ //MU_1,22.29//",
    "GSP27moksop_u:787": "kvacic chyāmātamaśśyāmaṃ kvacit kāntiyutaṃ tatam / dvayenāpi kramād riktaṃ svabhāvaṃ bhāvayan sthitaḥ //MU_1,22.30//",
    "GSP27moksop_u:788": "saṃlīnāsaṅkhyasaṃsārasārayā svātmasattayā / gurvīva bhāraghanayā nibaddhapadatāṃ gataḥ //MU_1,22.31//",
    "GSP27moksop_u:789": "na khidyate na mriyate nāyāti na ca gacchati / nāstam eti na codeti mahākalpaśatair api //MU_1,22.32//",
    "GSP27moksop_u:790": "kevalaṃ jagadārambhalīlayā ghanahelayā / yāpayaty ātmanātmānam anahaṅkāram āgatam //MU_1,22.33//",
    "GSP27moksop_u:791": "yāminīpaṅkakalilāṃ dinakokanadāvalīm / kriyābhramarikāṃ svātmasarassv āropayan sthitaḥ //MU_1,22.34//",
    "GSP27moksop_u:792": "gṛhītvā bhīṣaṇaḥ kṛṣṇāṃ rajanīṃ jīrṇamārjanīm / ālokakanakakṣodam āharaty abhito 'vanim //MU_1,22.35//",
    "GSP27moksop_u:793": "sañcārayan kriyāṅgulyā koṇakeṣv arkadīpikām / jagatsadmani kāruṇyāt kva kim astīti vīkṣate //MU_1,22.36//",
    "GSP27moksop_u:794": "prekṣyāhāni nimeṣeṇa sūryākṣṇā pākavanty alam / lokapālaphalāny atti jagajjīrṇavanād ayam //MU_1,22.37//",
    "GSP27moksop_u:795": "jagajjīrṇakuṭīkīrṇān arpayaty ugrakoṭare / krameṇa guṇavallokamaṇīn mṛtyusamudgake //MU_1,22.38//",
    "GSP27moksop_u:796": "guṇair āpūryate yaiva lokaratnāvalī bhṛśam / bhūṣārtham iva tām aṅge kṛtvā bhūyo nikṛntati //MU_1,22.39//",
    "GSP27moksop_u:797": "dinahaṃsānusṛtayā niśendīvaramālayā / tārākesarayājasraṃ capalo valayaty alam //MU_1,22.40//",
    "GSP27moksop_u:798": "śailorṇadyudharāśṛṅgajagadūrṇāyusaunikaḥ / pratyahaṃ pibati prokṣya tārāraktakaṇān api //MU_1,22.41//",
    "GSP27moksop_u:799": "tāruṇyanalinīsoma āyurmātaṅgakesarī / na tad asti na yasyāyaṃ tucchātucchasya taskaraḥ //MU_1,22.42//",
    "GSP27moksop_u:800": "kalpakelivilāsena piṣṭapātitajantunā / nyagbhāvodbhavahāsena ramate svātmanātmani //MU_1,22.43//",
    "GSP27moksop_u:801": "kartā bhoktātha saṃhartā smartā sarvapadaṃ gataḥ / sarvam eva karotīdaṃ na karoti ca kiñcana //MU_1,22.44//",
    "GSP27moksop_u:802": "sakalam apy akalākalitāntaraṃ subhagadurbhagarūpadharaṃ vapuḥ / prakaṭayan sahasaiva ca gopayan vilasatīha hi kālabalaṃ nṛṣu //MU_1,22.45//",
    "GSP27moksop_u:803": "kālāpavādo nāma sargaḥ",
    "GSP27moksop_u:804": "trayoviṃśas sargaḥ",
    "GSP27moksop_u:805": "rāmaḥ: asyoḍḍāmaralīlasya dūrāstasakalāpadaḥ / saṃsāre rājaputrasya kālasyākalitaujasaḥ //MU_1,23.1//",
    "GSP27moksop_u:806": "asminn ācarato dīnair mugdhair bhūtamṛgavrajaiḥ / ākheṭakaṃ jarjarite jagajjaṅgalajālake //MU_1,23.2//",
    "GSP27moksop_u:807": "ekadeśollasaccāruvaḍavānalapaṅkajā / krīḍāpuṣkariṇī ramyā kalpakālamahārṇavaḥ //MU_1,23.3//",
    "GSP27moksop_u:808": "kaṭutiktāmblabhūtāḍhyais sadadhikṣīrasāgaraiḥ / tair eva taiḥ paryuṣitair jagadbhiḥ kālavartanam //MU_1,23.4//",
    "GSP27moksop_u:809": "caṇḍī caturasañcārā sarvamātṛgaṇānvitā / saṃsāravanavinyastanaraiṇākarṣaṇī vṛkī //MU_1,23.5//",
    "GSP27moksop_u:810": "pṛthvī karatale pṛthvī pānapātrī rasānvitā / kamalotpalakalhāralolajālakamālitā //MU_1,23.6//",
    "GSP27moksop_u:811": "virāvī vikaṭāsphālo nṛsiṃho bhujapañjare / saṭāvikaṭapīnāṃsaḥ kāntaḥ krīḍāśakuntakaḥ //MU_1,23.7//",
    "GSP27moksop_u:812": "alābuvīṇāmadhuraś śaradvyomāmalacchaviḥ / devaḥ kila mahākālo līlākokilabālakaḥ //MU_1,23.8//",
    "GSP27moksop_u:813": "ajasrasphūrjitākāro vāntaduḥkhaśarāśaniḥ / abhāvanāmakodaṇḍaḥ parisphurati sarvataḥ //MU_1,23.9//",
    "GSP27moksop_u:814": "anuttamasphuritavilāsavardhito bhraman haran parivilasan vidārayan / jarajjagajjaraḍhavilolamarkaṭaḥ parisphuradvapur iha kāla īhate //MU_1,23.10//",
    "GSP27moksop_u:815": "kālavilāso nāma sargaḥ",
    "GSP27moksop_u:816": "caturviṃśas sargaḥ",
    "GSP27moksop_u:817": "rāmaḥ: atraiva durvilāsānāṃ cūḍāmaṇir ivāparaḥ / karoty astīti lokena daivaṃ kālaś ca kathyate //MU_1,24.1//",
    "GSP27moksop_u:818": "kriyāmātrād ṛte yasya svaparispandarūpiṇaḥ / nānyad ālakṣyate rūpaṃ karmaṇo na samīhitam //MU_1,24.2//",
    "GSP27moksop_u:819": "teneyam akhilā bhūtasantatir nityapelavā / tāpena himamāleva nītā vidhuratāṃ bhṛśam //MU_1,24.3//",
    "GSP27moksop_u:820": "yad idaṃ dṛśyate kiñcij jagadābhogimaṇḍalam / tat tasya nartanāgāram ihāsāv abhinṛtyati //MU_1,24.4//",
    "GSP27moksop_u:821": "tṛtīyaṃ ca kṛtānteti nāma bibhrat sudāruṇam / kāpālikavapur mattaṃ daivaṃ jagati nṛtyati //MU_1,24.5//",
    "GSP27moksop_u:822": "nṛtyato hi kṛtāntasya nitāntam avirāmiṇaḥ / nityaṃ niyatikāntāyā mune paramakāminaḥ //MU_1,24.6//",
    "GSP27moksop_u:823": "śeṣaś śaśikalāśubhro gaṅgāvāhaś ca tau tridhā / upavīte avītābhe ubhe saṃsāravakṣasi //MU_1,24.7//",
    "GSP27moksop_u:824": "candrārkamaṇḍale hemakaṭake karamūlayoḥ / līlāsarasijaṃ haste brāhmaṃ brahmāṇḍakarṇikam //MU_1,24.8//",
    "GSP27moksop_u:825": "tārābinducitaṃ lolapuṣkarāvartapallavam / ekārṇavapayodhautam ekam ambaram ambaram //MU_1,24.9//",
    "GSP27moksop_u:826": "evaṃrūpasya tasyāgre niyatir nityakāminī / anastamitasaṃrambham ārambhaiḥ parinṛtyati //MU_1,24.10//",
    "GSP27moksop_u:827": "tasyā nartanalolāyā jaganmaṇḍapakoṭare / aruddhaspandarūpāyā āgamāpāyacañcure //MU_1,24.11//",
    "GSP27moksop_u:828": "cārubhūṣaṇam aṅgeṣu devalokāntarāvalī / āpātālaṃ nabho lambaṃ kavarīmaṇḍalaṃ bṛhat //MU_1,24.12//",
    "GSP27moksop_u:829": "narakālī ca mañjīramālā kalakalākulā / protā duṣkṛtasūtreṇa pātālacaraṇe calā //MU_1,24.13//",
    "GSP27moksop_u:830": "kastūrikātilakakaṃ kriyāsakhyopakalpitam / citritaṃ citraguptena yāme vadanapaṭṭake //MU_1,24.14//",
    "GSP27moksop_u:831": "kālīrūpam upasthāya kalpānteṣu kriyākulam / nṛtyaty eṣā punar devī sphuṭacchailaghanāravam //MU_1,24.15//",
    "GSP27moksop_u:832": "paścātpralambavibhrāntakaumārarathabarhibhiḥ / netratrayabṛhadrandhrabhūribhāṅkārabhīṣaṇaiḥ //MU_1,24.16//",
    "GSP27moksop_u:833": "lambalolaśaraccandravitīrṇaharamūrdhajaiḥ / uccaraccārumandāragaurīkavaricāmaraiḥ //MU_1,24.17//",
    "GSP27moksop_u:834": "uttāṇḍavācalākārabhairavodaratumbakaiḥ / raṇatsahasrarandhrendradehabhikṣākapālakaiḥ //MU_1,24.18//",
    "GSP27moksop_u:835": "śuṣkā śarīrakhaṭvāṅgabhaṅgair āpūritāmbaram / bhāyayaty ātmanātmānam api kṛṣṇair ghanāsitam //MU_1,24.19//",
    "GSP27moksop_u:836": "viśvarūpaśiraścakracārupuṣkaramālayā / tāṇḍaveṣu vivalgantī mahākalpeṣu rājate //MU_1,24.20//",
    "GSP27moksop_u:837": "pramattapuṣkarāvartaḍamarūḍḍāmarāravaiḥ / tasyāḥ kila palāyante kalpānte tumburādayaḥ //MU_1,24.21//",
    "GSP27moksop_u:838": "nṛtyato 'nte kṛtāntasya candramaṇḍalahāsinaḥ / tārakācandrikācāruvyomapiñchāvacūlinaḥ //MU_1,24.22//",
    "GSP27moksop_u:839": "ekasmiñ śravaṇe dīrghā himavān asti mudrikā / apare 'pi mahāmeruḥ kāntā kāñcanakarṇikā //MU_1,24.23//",
    "GSP27moksop_u:840": "atraiva kuṇḍale lole candrārkau gaṇḍamaṇḍale / lokālokācalaśreṇī sarvataḥ kaṭimekhalā //MU_1,24.24//",
    "GSP27moksop_u:841": "itaś cetaś ca gacchantī vidyudvalayavarṇikā / anilāndolitā bhāti nīradāṃśukapaṭṭikā //MU_1,24.25//",
    "GSP27moksop_u:842": "musulaiḥ paṭṭisaiś śūlaiḥ prāsais tomaramudgaraiḥ / tīkṣṇaiḥ kṣīṇajagadvrātakṛtāntair iva sambhṛtaiḥ //MU_1,24.26//",
    "GSP27moksop_u:843": "saṃsārabandhanādīrghe pāśe kālakaracyute / śeṣabhogamahāsūtre protair mālāsya śobhate //MU_1,24.27//",
    "GSP27moksop_u:844": "jīvollasanmakarikāratnatejobhir ujjvalā / saptābdhikaṅkaṇaśreṇī bhujayor asya bhūṣaṇam //MU_1,24.28//",
    "GSP27moksop_u:845": "vyavahāramahāvartā sukhaduḥkhaparamparā / rajaḥpūrṇā tamaśśyāmā romālī tasya rājate //MU_1,24.29//",
    "GSP27moksop_u:846": "evamprāyāṃ sa kalpānte kṛtāntas tāṇḍavodbhaṭām / upasaṃhṛtya nṛttehāṃ sṛṣṭyā saha maheśvaraḥ //MU_1,24.30//",
    "GSP27moksop_u:847": "punar hāsyamayīṃ nṛttalīlāṃ sarvasvarūpiṇīm / tanotīmāṃ jarāduḥkhaśokābhinayabhūṣitām //MU_1,24.31//",
    "GSP27moksop_u:848": "bhūyaḥ karoti bhuvanāni vanāntarāṇi lokāntarāṇi janajālakakalpanāṃ ca / ācāracārukalanāṃ ca calācalāṃ ca paṅkād yathārbhakajano racanām akhinnaḥ //MU_1,24.32//",
    "GSP27moksop_u:849": "kṛtāntavilasitaṃ nāma sargaḥ",
    "GSP27moksop_u:850": "pañcaviṃśas sargaḥ",
    "GSP27moksop_u:851": "rāmaḥ: vṛtte 'sminn eva caiteṣāṃ kālādīnāṃ mahāmune / saṃsāranāmni kaivāsthā mādṛśānāṃ bhavatv iha //MU_1,25.1//",
    "GSP27moksop_u:852": "vikrītā iva tiṣṭhāma etair daivādibhir vayam / dhūrtaiḥ prapañcacaturair mugdhā vanamṛgā iva //MU_1,25.2//",
    "GSP27moksop_u:853": "eṣo 'nāryasamācāraḥ kālaḥ kavalanonmukhaḥ / jagaty avirataṃ lokaṃ pātayaty āpadarṇave //MU_1,25.3//",
    "GSP27moksop_u:854": "dahaty ante durāśābhir daivo dāruṇaceṣṭayā / lokaṃ puṣpanikāśābhir jvālābhir dahano yathā //MU_1,25.4//",
    "GSP27moksop_u:855": "dhṛtiṃ vidhurayaty ekāmayadā rūpavallabhā / strītvāt svabhāvacapalā niyatir niyamonmukhī //MU_1,25.5//",
    "GSP27moksop_u:856": "grasate 'virataṃ bhūtajālaṃ sarpa ivānilam / kṛtāntaḥ karkaśācāro jarāṃ nītvā jagadvapuḥ //MU_1,25.6//",
    "GSP27moksop_u:857": "yamanirghṛṇarājendro nārtaṃ nāmānukampate / sarvabhūtadayācāro jano durlabhatāṃ gataḥ //MU_1,25.7//",
    "GSP27moksop_u:858": "sarvā eva mune phalguvibhavā bhūtajātayaḥ / duḥkhāyaiva durantāya dāruṇā lobhabhūmayaḥ //MU_1,25.8//",
    "GSP27moksop_u:859": "āyur atyantataralaṃ mṛtyur ekas tu niṣṭhuraḥ / tāruṇyaṃ cātitaralaṃ bālyaṃ jaḍatayā hṛtam //MU_1,25.9//",
    "GSP27moksop_u:860": "kalākalaṅkito loko bandhavo bhavabandhanam / bhogā bhavamahārogās tṛṣṇā ca mṛgatṛṣṇikā //MU_1,25.10//",
    "GSP27moksop_u:861": "śatravaś cendriyāṇy eva satyaṃ yātam asatyatām / praharaty ātmanaivātmā mana eva manoripuḥ //MU_1,25.11//",
    "GSP27moksop_u:862": "ahaṅkāraḥ kalaṅkāya buddhayaḥ paripelavāḥ / kriyā duṣphaladāyinyo līlās strīniṣṭhatāṃ gatāḥ //MU_1,25.12//",
    "GSP27moksop_u:863": "vāñchāviṣayaśālinyas sacamatkṛtayaḥ kṛtāḥ / nāryo doṣapatākinyo rasā nīrasatāṃ gatāḥ //MU_1,25.13//",
    "GSP27moksop_u:864": "vastv avastutayā cāttaṃ dattaṃ cittam ahaṅkṛtau / abhāvarodhitā bhāvā bhavānto nādhigamyate //MU_1,25.14//",
    "GSP27moksop_u:865": "tapyate kevalaṃ sādho matir ākulitāntarā / rāgorago vilasati virāgaṃ nopagacchati //MU_1,25.15//",
    "GSP27moksop_u:866": "rajoguṇāhatā dṛṣṭis tamas samparivardhate / na cādhigamyate sattvaṃ tattvam atyantadūrataḥ //MU_1,25.16//",
    "GSP27moksop_u:867": "sthitir asthiratāṃ yātā mṛtir āgamanonmukhī / dhṛtir vaidhuryam āyāti ratir nityam avastuni //MU_1,25.17//",
    "GSP27moksop_u:868": "matir māndyena malinā pātaikaparamaṃ vapuḥ / jvalatīva jarā dehe pravisphūrjati duṣkṛtam //MU_1,25.18//",
    "GSP27moksop_u:869": "yatnena yāti yuvatā dūre sajjanasaṅgatiḥ / gatir na vidyate kācit kvacin nodeti satyatā //MU_1,25.19//",
    "GSP27moksop_u:870": "mano vimuhyatīvāntar muditā dūrato gatā / nojjvalā karuṇodeti dūrād āyāti nīcatā //MU_1,25.20//",
    "GSP27moksop_u:871": "dhīratādhīratām eti pātotpātaparo janaḥ / sulabho durjanāśleṣo durlabhas sādhusaṅgamaḥ //MU_1,25.21//",
    "GSP27moksop_u:872": "āgamāpāyino bhāvā bhāvanā bhavabandhanī / nīyate kevalaṃ kvāpi nityaṃ bhūtaparamparā //MU_1,25.22//",
    "GSP27moksop_u:873": "diśo 'pi hi na dṛśyante deśo 'py avyapadeśabhāk / śailā api hi śīryante kaivāsthā mādṛśe jane //MU_1,25.23//",
    "GSP27moksop_u:874": "dravanty api samudrāś ca śīryante tārakā api / siddhā api na sidhyanti kaivāsthā mādṛśe jane //MU_1,25.24//",
    "GSP27moksop_u:875": "adyate 'sattayāpi dyaur bhuvanaṃ cāpi bhajyate / dharāpi yāti vaidhuryaṃ kaivāsthā mādṛśe jane //MU_1,25.25//",
    "GSP27moksop_u:876": "dānavā api dīryante dhruvo 'py adhruvajīvitaḥ / amarā api māryante kaivāsthā mādṛśe jane //MU_1,25.26//",
    "GSP27moksop_u:877": "śakro 'py ākramyate śakrair yamo 'pi hi niyamyate / vāyor apy asty avāyutvaṃ kaivāsthā mādṛśe jane //MU_1,25.27//",
    "GSP27moksop_u:878": "somo 'pi vyomatām eti mārtāṇḍo 'py eti khaṇḍanām / rugṇatām agnir apy eti kaivāsthā mādṛśe jane //MU_1,25.28//",
    "GSP27moksop_u:879": "parameṣṭhy apy aniṣṭhāvān harate harim apy ajaḥ / bhavo 'py abhavatāṃ yāti kaivāsthā mādṛśe jane //MU_1,25.29//",
    "GSP27moksop_u:880": "kālaś śakalatām eti niyatiś cāpi nīyate / kham apy ālīyate 'nante kaivāsthā mādṛśe jane //MU_1,25.30//",
    "GSP27moksop_u:881": "aśravyāvācyadurdarśatantreṇājñātamūrtinā / bhuvanāni viḍambyante kenacid bhramadāyinā //MU_1,25.31//",
    "GSP27moksop_u:882": "ahaṅkārakalām etya sarvatrāntaravāsinā / na so 'sti triṣu lokeṣu yas teneha na bādhyate //MU_1,25.32//",
    "GSP27moksop_u:883": "śilāśailakaṭapreṣu sāśvasūto divākaraḥ / vanapāṣāṇavan nityam avaśaḥ paridolyate //MU_1,25.33//",
    "GSP27moksop_u:884": "dharāgolakam antassthasurāsuragaṇāspadam / veṣṭyate dhiṣṇyacakreṇa pakvākṣoṭam iva tvacā //MU_1,25.34//",
    "GSP27moksop_u:885": "divi devā bhuvi narāḥ pātāle 'surabhoginaḥ / kalpitāḥ kalpamātreṇa nīyante jarjarāṃ daśām //MU_1,25.35//",
    "GSP27moksop_u:886": "kāmaś ca jagatīśānaraṇalabdhaparākramaḥ / akrameṇaiva vikrānto lokam ākramya valgati //MU_1,25.36//",
    "GSP27moksop_u:887": "vasanto mattamātaṅgo madaiḥ kusumavarṣaṇaiḥ / āmoditakakupcakraś ceto nayati vakratām //MU_1,25.37//",
    "GSP27moksop_u:888": "anuraktāṅganālokalocanālokitākṛti / spaṣṭīkartuṃ manaś śakto na viveko mahān api //MU_1,25.38//",
    "GSP27moksop_u:889": "paropakārakāriṇyā parārtyā paritaptayā / buddha eva sukhī manye svārthaśītalayā dhiyā //MU_1,25.39//",
    "GSP27moksop_u:890": "utpannadhvaṃsinaḥ kālavaḍavānalapātinaḥ / saṅkhyātuṃ kena śakyante kallolā jīvitāmbudheḥ //MU_1,25.40//",
    "GSP27moksop_u:891": "sarva eva narā mohād durāśāpāśapātinaḥ / doṣagulmakasāraṅgā nigīrṇā janmajaṅgale //MU_1,25.41//",
    "GSP27moksop_u:892": "saṅkṣīyate jagati janmaparamparāsu lokasya tair iha kukarmabhir āyur etat / ākāśapādapalatākṛtapāśakalpaṃ yeṣāṃ phalaṃ na hi vicāravido 'pi vidmaḥ //MU_1,25.42//",
    "GSP27moksop_u:893": "adyotsavo 'yam ṛtur eṣa tatheha yātrā te bandhavas sukham idaṃ sa viśeṣabhogaḥ / itthaṃ mudhaiva kalayan svavikalpajālam ālolapelavamatir galatīha lokaḥ //MU_1,25.43//",
    "GSP27moksop_u:894": "durvilāsavarṇanaṃ nāma sargaḥ",
    "GSP27moksop_u:895": "ṣaḍviṃśas sargaḥ",
    "GSP27moksop_u:896": "rāmaḥ: anyac ca tātātitarām aramye manorame veha jagatsvarūpe / na kiñcid apy eti tad arthajātaṃ yenātiviśrāntim upaiti cetaḥ //MU_1,26.1//",
    "GSP27moksop_u:897": "bālye gate kalpitakelilole vayomṛge dāradarīṣu kīrṇe / śarīrake jarjaratāṃ prayāte vidūyate kevalam eva lokaḥ //MU_1,26.2//",
    "GSP27moksop_u:898": "jarātuṣārābhihatāṃ śarīrasarojinīṃ dūratare vihāya / kṣaṇād gate jīvitacañcarīke janasya saṃsārasaro viśuṣkam //MU_1,26.3//",
    "GSP27moksop_u:899": "yadā yadā pākam upaiti nūnaṃ tadā tadeyaṃ natim ātanoti / jarābharānalpanavaprasūnavijarjarā kāyalatā narāṇām //MU_1,26.4//",
    "GSP27moksop_u:900": "tṛṣṇānadī sāratarapravāhagrastākhilānantapadārthajātā / taṭasthasantoṣasuvṛkṣamūlanikāṣadakṣā vahatīha loke //MU_1,26.5//",
    "GSP27moksop_u:901": "śarīranauś carmanibaddhabandhā bhavāmbudhāv ālulitā bhramantī / pravroḍyate pañcabhir indriyākhyair adho vahantī makarair adhīnā //MU_1,26.6//",
    "GSP27moksop_u:902": "tṛṣṇālatākānanacāriṇo 'mī śākhāśataṃ kāmamahīruheṣu / paribhramantaḥ kṣapayanti kāmam manomṛgā no phalam āpnuvanti //MU_1,26.7//",
    "GSP27moksop_u:903": "kṛcchreṣu dūrāstaviṣādamohās svāmyeṣv anutsiktamano'bhirāmāḥ / sudurlabhās samprati sundarībhir anāhatāntaḥkaraṇā mahāntaḥ //MU_1,26.8//",
    "GSP27moksop_u:904": "taranti mātaṅgaghaṭātaraṅgaṃ raṇāmbudhiṃ ye mayi te na śūrāḥ / śūrās ta eveha manastaraṅgaṃ ye hīndriyāmbhodhim imaṃ taranti //MU_1,26.9//",
    "GSP27moksop_u:905": "akliṣṭaparyantaphalābhirāmā na dṛśyate kasyacid eva kācit / kriyā durāśāhatacittavṛtter yām etya viśrāntim upaiti lokaḥ //MU_1,26.10//",
    "GSP27moksop_u:906": "kīrtyā jagad dikkuharaṃ pratāpaiś śriyā gṛhaṃ sattvabalena lakṣmīm / ye pūrayanty akṣatadharmabandhā na te jagatyāṃ sulabhā manuṣyāḥ //MU_1,26.11//",
    "GSP27moksop_u:907": "apy antarasthaṃ giriśailabhitter vajrālayābhyantarasaṃsthitaṃ vā / sarvaṃ samāyānti samiddhavegās sarvāś śriyas santatam āpadaś ca //MU_1,26.12//",
    "GSP27moksop_u:908": "putrāś ca dārāś ca dhanaṃ ca buddhyā prakalpyate tāta rasāyanaṃ va / sarvaṃ tu tan nopakaroty athānte yatrātiramyā viṣamūrchanaiva //MU_1,26.13//",
    "GSP27moksop_u:909": "viṣādayukto viṣamām avasthām upāgataḥ kāyavayo'vasāne / bhāvān smaran svān abhidharmariktāñ jano jarāvān abhidahyate 'ntaḥ //MU_1,26.14//",
    "GSP27moksop_u:910": "kāmārthadharmāptikṛśāntarābhiḥ kriyābhir ādau divasāni nītvā / cetaś calad barhiṇapiñchalolaṃ viśrāntim āgacchatu kena puṃsaḥ //MU_1,26.15//",
    "GSP27moksop_u:911": "purogatair apy anavāptarūpais taraṅgiṇītuṅgataraṅgakalpaiḥ / kriyāphalair daivavaśād upetair viḍambyate bhinnarucir hi lokaḥ //MU_1,26.16//",
    "GSP27moksop_u:912": "imāny amūnīti vibhāvitāni kāryāṇy aparyantamanoramāṇi / janasya jāyājanarañjanena jaṭājarāntaṃ jarayanti cetaḥ //MU_1,26.17//",
    "GSP27moksop_u:913": "parṇāni śīrṇāni yathā tarūṇāṃ sametya janmāśu layaṃ prayānti / tathaiva lokās svavivekahīnās sametya gacchanti kuto 'py ahobhiḥ //MU_1,26.18//",
    "GSP27moksop_u:914": "itas tato dūrataraṃ vihṛtya praviśya gehaṃ divasāvasāne / vivekilokāśrayisādhukarmarikte 'hni yāte ka upaiti nidrām //MU_1,26.19//",
    "GSP27moksop_u:915": "vidrāvite śatrujane samaste samāgatāyām abhitaś ca lakṣmyām / sevyanta etāni sukhāni yāvat tāvat samāyāti kuto 'pi mṛtyuḥ //MU_1,26.20//",
    "GSP27moksop_u:916": "kuto 'pi saṃvardhitatuccharūpair bhāvair amībhiḥ kṣaṇadṛṣṭanaṣṭaiḥ / vilobhyamānā janatā jagatyāṃ na vetty upāyātam aho na yātam //MU_1,26.21//",
    "GSP27moksop_u:917": "yiyāsubhiḥ kālamukhaṃ kriyante janaiḍakais te hatakarmabandhāḥ / ye pīnatām eva balād upetya śarīrabandhe nanu te bhavanti //MU_1,26.22//",
    "GSP27moksop_u:918": "ajasram āgacchati satvareyam anārataṃ gacchati satvaraiva / kuto 'pi lolā janatā jagatyāṃ taraṅgamālā kṣaṇabhaṅgureva //MU_1,26.23//",
    "GSP27moksop_u:919": "prāṇāpahāraikaparā narāṇām mano manohāritayā haranti / raktacchadāṣ ṣaṭpadacañcalākṣyo viṣadrumā lolalatās striyaś ca //MU_1,26.24//",
    "GSP27moksop_u:920": "ito 'nyataś copagatā mudhaiva samānasaṅketanibaddhabhāvā / yātrāsamāsaṅgasamā narāṇāṃ kalatramitravyavahāramāyā //MU_1,26.25//",
    "GSP27moksop_u:921": "pradīpakāntiṣv iva bhuktabhūridaśāsv atisnehanibandhanīṣu / saṃsāramāyāsu calācalāsu na jñāyate tattvam atāttvikīṣu //MU_1,26.26//",
    "GSP27moksop_u:922": "saṃsārasaṃrambhakucakrikeyam prāvṛṭpayobudbudabhaṅgurāpi / asāvadhānasya janasya buddhau cirasthirapratyayam ātanoti //MU_1,26.27//",
    "GSP27moksop_u:923": "śobhojjvalā dainyavaśād vinaṣṭā guṇās sthitās samprati jarjaratve / āśvāsanā dūrataraṃ prayātā janasya hemanta ivābjinīṣu //MU_1,26.28//",
    "GSP27moksop_u:924": "punaḥ punar daivavaśād upetya svadehabhāreṇa kṛtāpakāraḥ / vilūyate yatra taruḥ kuṭhārair āśvāsane tatra hi kaḥ prasaṅgaḥ //MU_1,26.29//",
    "GSP27moksop_u:925": "manoramasyāpy atidoṣavṛtter antar vighātāya samutthitasya / viṣadrumasyeva janasya saṅgād āsādyate samprati mūrchanaiva //MU_1,26.30//",
    "GSP27moksop_u:926": "kās tā dṛśo yāsu na santi doṣāḥ kās tā diśo yāsu na duḥkhadāhaḥ / kās tāḥ prajā yāsu na bhaṅguratvaṃ kās tāḥ kriyā yāsu na nāma māyā //MU_1,26.31//",
    "GSP27moksop_u:927": "kalpābhidhānakṣaṇajīvino 'pi kalpaughasaṅkhyākalane viriñcāḥ / ataḥ kalāśālini kālajāle laghutvadīrghatvadhiyo 'py asatyāḥ //MU_1,26.32//",
    "GSP27moksop_u:928": "sarvatra pāṣāṇamayā mahīdhrā mṛdā mahī dārubhir eva vṛkṣāḥ / māṃsair janāḥ pauruṣabaddhabhāvā nāpūrvam astīha vikārahīnam //MU_1,26.33//",
    "GSP27moksop_u:929": "ālokyate cetanayānuviddhaḥ payonibaddho 'ṇucayo nabhassthaḥ / pṛthagvibhāgena padārthalakṣmyā etaj jagan netarad asti kiñcit //MU_1,26.34//",
    "GSP27moksop_u:930": "camatkṛtiś ceha manasviloke cetaścamatkārakarī narāṇām / svapne 'pi sādho viṣayaṃ kadācit keṣāñcid apy eti na citrarūpā //MU_1,26.35//",
    "GSP27moksop_u:931": "adyāpayāte tv api kalpanāyā ākāśavallīphalavanmahattve / udeti no 'lobhalavāhatānām udāravṛttāntamayī kathaiva //MU_1,26.36//",
    "GSP27moksop_u:932": "ādātum icchan padam uttamānāṃ svacetasaivopahato 'dya lokaḥ / pataty aśaṅkaṃ paśur adrikūṭād ānīlavallīdalavāñchayeva //MU_1,26.37//",
    "GSP27moksop_u:933": "avāntaranyastanirarthakāṃsacchāyālatāpattraphalaprasūnāḥ / śarīra eva kṣatasampadaś ca śvabhradrumā adyatanā narāś ca //MU_1,26.38//",
    "GSP27moksop_u:934": "kvacij janā mārdavasundareṣu kvacit karāleṣu ca sañcaranti / daśāntarāleṣu nirantareṣu vanāntaṣaṇḍeṣv iva kṛṣṇaśārāḥ //MU_1,26.39//",
    "GSP27moksop_u:935": "dhātur navāni divasaṃ prati bhīṣaṇāni ramyāṇi cāvalulitākhilamānavāni / kāryāṇi kaṣṭaphalapākahatodayāni vismāpayanti na śaṭhasya manāṃsi keṣām //MU_1,26.40//",
    "GSP27moksop_u:936_0": "janaḥ kāmāsakto vividhakukalāvedanaparas samas svapne 'py asmiñ jagati sulabho nādya sujanaḥ / kriyā duḥkhāsaṅgād vidhuravidhurā",
    "GSP27moksop_u:936_1": "nūnam akhilā na jāne netavyā katham iva daśā jīvitamayī //MU_1,26.41 //",
    "GSP27moksop_u:937": "anityatāpratipādanaṃ nāma sargaḥ",
    "GSP27moksop_u:938": "saptaviṃśas sargaḥ",
    "GSP27moksop_u:939": "rāmaḥ: yac cedaṃ dṛśyate kiñcij jagat sthāvarajaṅgamam / tat sarvam asthiraṃ brahman svapnasaṅgamasannibham //MU_1,27.1//",
    "GSP27moksop_u:940": "śuṣkasāgarasaṅkāśo nikhāto yo 'dya dṛśyate / sa prātar abhrasaṃvīto nagas sampadyate mune //MU_1,27.2//",
    "GSP27moksop_u:941": "yo vanavyūhavistīrṇo vilīḍhagagano 'calaḥ / dinair eva sa yāty urvīsamatāṃ kūpatāṃ ca vā //MU_1,27.3//",
    "GSP27moksop_u:942": "yad aṅgam adya saṃvītaṃ kauśeyasragvilepanaiḥ / digambaraṃ tad eva śvo dūre viśaritāvaṭe //MU_1,27.4//",
    "GSP27moksop_u:943": "yatrādya nagaraṃ dṛṣṭaṃ vicitrācāracañcalam / tatraivodeti divasais saṃśūnyāraṇyadhanvatā //MU_1,27.5//",
    "GSP27moksop_u:944": "yaḥ pumān adya tejasvī maṇḍalāny adhitiṣṭhati / sa bhasmakūṭatāṃ rājan divasair eva gacchati //MU_1,27.6//",
    "GSP27moksop_u:945": "araṇyānī mahābhīmā yā nabhomaṇḍalopamā / patākācchāditākāśā saiva sampadyate purī //MU_1,27.7//",
    "GSP27moksop_u:946": "yā latāvalitā bhīmā bhāty adya vipināvalī / divasair eva sā yāti mune marumahīpadam //MU_1,27.8//",
    "GSP27moksop_u:947": "salilaṃ sthalatāṃ yāti sthalī bhavati vāribhūḥ / viparyasyati sarvaṃ hi sakāṣṭhāmbutṛṇaṃ jagat //MU_1,27.9//",
    "GSP27moksop_u:948": "anityaṃ yauvanaṃ bālyaṃ śarīraṃ dravyasañcayāḥ / bhāvād bhāvāntaraṃ yānti taraṅgavad anāratam //MU_1,27.10//",
    "GSP27moksop_u:949": "vātāttadīpakaśikhālolaṃ jagati jīvitam / taḍitsphuraṇasaṅkāśā padārthaśrīr jagattraye //MU_1,27.11//",
    "GSP27moksop_u:950": "viparyāsam iyaṃ yāti bhūribhūtaparamparā / bījarāśir ivājasraṃ prathamānaḥ punaḥ punaḥ //MU_1,27.12//",
    "GSP27moksop_u:951": "manaḥpavanaparyastabhūribhūtarajaḥpaṭā / pātotpātaparāvartavarābhinayabhūṣitā //MU_1,27.13//",
    "GSP27moksop_u:952": "ālakṣyate sthitir iyaṃ jāgatī janitabhramā / nṛttāveśavivṛtteva saṃsārārabhaṭīnaṭī //MU_1,27.14//",
    "GSP27moksop_u:953": "gandharvanagarākāraviparyāsavidhāyinī / apāṅgabhaṅgurodāravyavahāramanoramā //MU_1,27.15//",
    "GSP27moksop_u:954": "taḍittaralam ālokam ātanvānā punaḥ punaḥ / saṃsārarañjanā brahman nṛttamatteva rājate //MU_1,27.16//",
    "GSP27moksop_u:955": "divasās te mahāntas te sampadas tāḥ kriyāś ca tāḥ / sarvaṃ smṛtipadaṃ yātaṃ yāmo vayam api kṣaṇāt //MU_1,27.17//",
    "GSP27moksop_u:956": "pratyahaṃ kṣayam āyāti pratyahaṃ jāyate punaḥ / adyāpi hatarūpāyā nānto 'syā dagdhasaṃsṛteḥ //MU_1,27.18//",
    "GSP27moksop_u:957": "tiryaktvaṃ puruṣā yānti tiryañco naratām api / devāś cādevatāṃ caite kim eveha vibho sthiram //MU_1,27.19//",
    "GSP27moksop_u:958": "racayan raśmijālena rātryahāni punaḥ punaḥ / ativāhya raviḥ kālaṃ vināśāvadhim īkṣate //MU_1,27.20//",
    "GSP27moksop_u:959": "brahmā viṣṇuś ca rudraś ca sarvā vā bhūtajātayaḥ / nāśam evānudhāvanti salilānīva vāḍavam //MU_1,27.21//",
    "GSP27moksop_u:960": "dyauḥ kṣamā vāyur ākāśaṃ parvatās sarito diśaḥ / vināśavāḍavasyaitat sarvaṃ saṃśuṣkam indhanam //MU_1,27.22//",
    "GSP27moksop_u:961": "dhanāni bandhavo bhṛtyā mitrāṇi vibhavāś ca ye / vināśabhayabhītasya sarvaṃ nīrasatāṃ gatam //MU_1,27.23//",
    "GSP27moksop_u:962": "svadante tāvad evaite bhāvā jagati dhīmataḥ / yāvat smṛtipathaṃ yāti na vināśakurākṣasaḥ //MU_1,27.24//",
    "GSP27moksop_u:963": "kṣaṇam aiśvaryam āyāti kṣaṇam eti daridratā / kṣaṇaṃ vigatarogatvaṃ kṣaṇam āgatarogatā //MU_1,27.25//",
    "GSP27moksop_u:964": "pratikṣaṇaṃ viparyāsadāyinā mahatāmunā / jagadbhrameṇa ke nāma dhīmanto 'pi na mohitāḥ //MU_1,27.26//",
    "GSP27moksop_u:965": "tamaḥpaṅkasamālabdhaṃ kṣaṇam ākāśamaṇḍalam / kṣaṇaṃ kanakaniṣṣyandakomalālokasundaram //MU_1,27.27//",
    "GSP27moksop_u:966": "kṣaṇaṃ jaladanīlābjamālāvalitakoṭaram / kṣaṇam uḍḍāmararavaṃ kṣaṇaṃ mūkam avasthitam //MU_1,27.28//",
    "GSP27moksop_u:967": "kṣaṇaṃ tārāvilasitaṃ kṣaṇam arkeṇa bhūṣitam / kṣaṇam indukṛtāhlādaṃ kṣaṇaṃ sarvabahiṣkṛtam //MU_1,27.29//",
    "GSP27moksop_u:968": "āgamāpāyaparayā sthityā saṃsthitanāśayā / na bibhetīha saṃsāre dhīro 'pi ka ivānayā //MU_1,27.30//",
    "GSP27moksop_u:969": "āpadaḥ kṣaṇam āyānti kṣaṇam āyānti sampadaḥ / kṣaṇaṃ janmātha maraṇaṃ mune kim iva na kṣaṇam //MU_1,27.31//",
    "GSP27moksop_u:970": "prāg āsīd anya eveha jātas tv anyetaro dinaiḥ / apy ekarūpaṃ bhagavan kiñcid asti na susthitam //MU_1,27.32//",
    "GSP27moksop_u:971": "ghaṭasya paṭatā dṛṣṭā paṭasyāpi ghaṭasthitiḥ / na tad asti na yad dṛṣṭaṃ viparyasyati saṃsṛtiḥ //MU_1,27.33//",
    "GSP27moksop_u:972": "aśūreṇa hataś śūra ekenāpi śataṃ hatam / prākṛtāḥ prabhutāṃ yātās sarvam āvartate jagat //MU_1,27.34//",
    "GSP27moksop_u:973": "janateyaṃ viparyāsam ajasram anugacchati / jaḍaspandaparāmarśāt taraṅgānām ivāvalī //MU_1,27.35//",
    "GSP27moksop_u:974": "bālyam adya dinair eva yauvanaśrīs tato jarā / dehe 'pi naikarūpatvaṃ kāsthā bāhyeṣu vastuṣu //MU_1,27.36//",
    "GSP27moksop_u:975": "kṣaṇam ānanditām eti kṣaṇam eti viṣāditām / kṣaṇaṃ saumyatvam āyāti sarvasmin naṭavan manaḥ //MU_1,27.37//",
    "GSP27moksop_u:976": "itaś cānyad itaś cānyad itaś cānyad ayaṃ vidhiḥ / racayan vastu nāyāti khedaṃ līlāsv ivārbhakaḥ //MU_1,27.38//",
    "GSP27moksop_u:977": "cinoty unmādayaty atti nihanty āhanti cātmasāt / jagajjātam idaṃ dhātā pātotpātaśatair iha //MU_1,27.39//",
    "GSP27moksop_u:978": "kṣaṇenānyad dinenānyat prātar anyad itas tataḥ / racayan vañcanādakṣo vidhir dṛṣṭo na kenacit //MU_1,27.40//",
    "GSP27moksop_u:979": "yad adya tat tu na prātar yat prātas tat tu nādya ca / yad anyadā tu tan nādya sarvam āvartatetarām //MU_1,27.41//",
    "GSP27moksop_u:980": "santatānīha duḥkhāni sukhāni viralāni ca / satataṃ rātryahānīva vivartante naraṃ prati //MU_1,27.42//",
    "GSP27moksop_u:981": "āvirbhāvatirobhāvabhāgino bhavabhāvinaḥ / janasya sthiratāṃ yānti nāpado na ca sampadaḥ //MU_1,27.43//",
    "GSP27moksop_u:982": "padāt padam ayaṃ pāpas sarvam āpadi pātayan / helāvivalitāśeṣaḥ khalakālalavas sthitaḥ //MU_1,27.44//",
    "GSP27moksop_u:983": "samaviṣamadaśāvipākabhinnās tribhuvanabhūtaparamparāphalaughāḥ / samayapavanapātitāḥ patanti pratidinam ātatasaṃsṛtidrumebhyaḥ //MU_1,27.45//",
    "GSP27moksop_u:984": "virataviparyāsapratipādanaṃ nāma sargaḥ",
    "GSP27moksop_u:985": "aṣṭāviṃśas sargaḥ",
    "GSP27moksop_u:986": "rāmaḥ: iti medhopadāvāgnidagdhe mahati cetasi / prasphuranti na bhogāśā mṛgatṛṣṇās sarassv iva //MU_1,28.1//",
    "GSP27moksop_u:987": "pratyahaṃ cātikaṭutām eti saṃsārasaṃsṛtiḥ / kālapākavaśollāsirasā nimbalatā yathā //MU_1,28.2//",
    "GSP27moksop_u:988": "vṛddhim āyāti daurjanyaṃ saujanyaṃ yāti tānavam / karañjakarkaśe rājan pratyahaṃ janacetasi //MU_1,28.3//",
    "GSP27moksop_u:989": "bhajyate bhuvi maryādā jhagity eva diśaṃ prati / śuṣkeva māṣaśimikā ṭāṅkārakaṭhināravam //MU_1,28.4//",
    "GSP27moksop_u:990": "rājyebhyo bhogapūgebhyaś cintāvanto mahīśvarāḥ / nirastacintākalikā varam ekāntaśīlatā //MU_1,28.5//",
    "GSP27moksop_u:991": "nānandāya mamodyānaṃ na sukhāya mama śriyaḥ / na harṣāya mamārthāśā śāmyāmi manasā saha //MU_1,28.6//",
    "GSP27moksop_u:992": "anityaś cāsukho lokas tṛṣṇā tāta durudvahā / cāpalopahataṃ cetaḥ kathaṃ yāsyāmi nirvṛtim //MU_1,28.7//",
    "GSP27moksop_u:993": "nābhinandāmi maraṇaṃ nābhinandāmi jīvitam / yathā tiṣṭhāmi tiṣṭhāmi tathaiva vigatajvaram //MU_1,28.8//",
    "GSP27moksop_u:994": "kiṃ me rājyena kiṃ bhogaiḥ kim arthena kim īhitaiḥ / ahaṅkāravaśād etat sa eva galito mama //MU_1,28.9//",
    "GSP27moksop_u:995": "janmāvalivaratrāyām indriyagranthayo dṛḍhāḥ / ye lagnās tadvimokṣārthaṃ ye yatante ta uttamāḥ //MU_1,28.10//",
    "GSP27moksop_u:996": "dalitaṃ māninīlokair mano makaraketunā / komalaṃ khuraniṣpeṣaiḥ kamalaṃ kariṇā yathā //MU_1,28.11//",
    "GSP27moksop_u:997": "adya cet svasthayā buddhyā munīndra na cikitsyate / bhūyaś cittacikitsāyāṃ kaḥ kilāvasaraḥ kutaḥ //MU_1,28.12//",
    "GSP27moksop_u:998": "viṣaṃ viṣayavaiṣamyaṃ na viṣaṃ viṣam ucyate / janmāntaraghnā viṣayā ekadehaharaṃ viṣam //MU_1,28.13//",
    "GSP27moksop_u:999": "na sukhāni na duḥkhāni na mitrāṇi na bandhavaḥ / na jīvitaṃ na maraṇaṃ bandhāya jñasya cetasaḥ //MU_1,28.14//",
    "GSP27moksop_u:1000": "tad bhavāmi yathā brahman pūrvāparavidāṃ vara / vītaśokabhayāyāso jñas tathopadiśāśu me //MU_1,28.15//",
    "GSP27moksop_u:1001": "vāsanājālavalitā duḥkhakaṇṭakasaṅkaṭā / nipātotpātabahalā bhīmarūpājñatāṭavī //MU_1,28.16//",
    "GSP27moksop_u:1002": "krakacograviniṣpeṣaṃ soḍhuṃ śakto 'smy ahaṃ mune / saṃsāravyavahārotthaṃ nāśāviṣamavaiśasam //MU_1,28.17//",
    "GSP27moksop_u:1003": "idaṃ nāstīdam astīti vyavahārijanabhramaḥ / dhunotīdaṃ calaṃ ceto rajorāśim ivānilaḥ //MU_1,28.18//",
    "GSP27moksop_u:1004": "tṛṣṇātantulavaprotajīvasañcayamauktikam / cidacchāṅgatayā nityaṃ prakaṭaṃ cittanāyakam //MU_1,28.19//",
    "GSP27moksop_u:1005": "saṃsārahāram aratiḥ kālavyālavibhūṣaṇam / troṭayāmy aham akrūrāṃ vāgurām iva kesarī //MU_1,28.20//",
    "GSP27moksop_u:1006": "nīhāraṃ hṛdayāṭavyāṃ manastimiram āśu me / kenacij jñānadīpena bhinddhi tattvavidāṃ vara //MU_1,28.21//",
    "GSP27moksop_u:1007": "vidyanta eveha na te mahātman durādhayo na kṣayam āpnuvanti / ye saṅgamenottamamānasānāṃ niśātamāṃsīva niśākareṇa //MU_1,28.22//",
    "GSP27moksop_u:1008_0": "āyur vāyuvighaṭṭitābjapaṭalīlambāmbuvad bhaṅguraṃ bhogā meghavitānamadhyavilasatsaudāminīcañcalāḥ / lolo yauvanalālanājalarayaś",
    "GSP27moksop_u:1008_1": "cety ākalayya drutaṃ mudraivādridṛḍhārpitā nanu mayā citte ciraṃ śāntaye //MU_1,28.23 //",
    "GSP27moksop_u:1009": "sakalapadārthānāsthāpratipādanaṃ nāma sargaḥ",
    "GSP27moksop_u:1010": "ekonatriṃśas sargaḥ",
    "GSP27moksop_u:1011": "rāmaḥ: evam abhyutthitānarthasārthasaṅkaṭakoṭaram / jagad ālokya nirmagnaṃ mano mananakardame //MU_1,29.1//",
    "GSP27moksop_u:1012": "mano me bhramatīvedaṃ sambhramaś copajāyate / gātrāṇi parikampante pattrāṇīva jarattaroḥ //MU_1,29.2//",
    "GSP27moksop_u:1013": "anāptottamasantoṣacaryotsaṅgākulā matiḥ / śūnyāspadā bibhetīha bālevālpabaleśvarā //MU_1,29.3//",
    "GSP27moksop_u:1014": "vikalpebhyo luṭhanty etāś cāntaḥkaraṇavṛttayaḥ / śvabhrebhya iva sāraṅgyas tucchālambaviḍambitāḥ //MU_1,29.4//",
    "GSP27moksop_u:1015": "avivekāspadabhraṣṭāḥ kaṣṭe rūḍhā na satpade / andhakūpam ivāpannā varākāś cakṣurādayaḥ //MU_1,29.5//",
    "GSP27moksop_u:1016": "nāvasthitim upāyāti na ca yāti yathepsitam / cintā jīveśvarāyattā kāntevāpriyasadmani //MU_1,29.6//",
    "GSP27moksop_u:1017": "jarjarīkṛtya vastūni tyajantī bibhratī tathā / mārgaśīrṣāntavallīva dhṛtir vidhuratāṃ gatā //MU_1,29.7//",
    "GSP27moksop_u:1018": "apahastitasarvārtham anavasthitir āsthitā / gṛhītvotsṛjya cātmānam avasthitir avasthitā //MU_1,29.8//",
    "GSP27moksop_u:1019": "calitācalitenāntar avaṣṭambhena me matiḥ / daridrācchinnavṛkṣasya mūleneva viḍambyate //MU_1,29.9//",
    "GSP27moksop_u:1020": "cetaś cañcalam ābhogi bhuvanāntarvihāri ca / sambhramaṃ na jahātīdaṃ svavimānam ivāmaraḥ //MU_1,29.10//",
    "GSP27moksop_u:1021": "ato 'tuccham anāyāsam anupādhi gatabhramam / kiṃ tat sthitipadaṃ sādhu yatra śaṅkā na vidyate //MU_1,29.11//",
    "GSP27moksop_u:1022": "sarvārambhasamārambhās sujanā janakādayaḥ / vyavahāraparā eva katham uttamatāṃ gatāḥ //MU_1,29.12//",
    "GSP27moksop_u:1023": "lagnenāpi kilāṅgeṣu bahunā bahumānada / kathaṃ saṃsārapaṅkena pumān iha na lipyate //MU_1,29.13//",
    "GSP27moksop_u:1024": "kāṃ dṛṣṭiṃ samupāśritya bhavanto vītakalmaṣāḥ / mahānto vicarantīha jīvanmuktā mahāśayāḥ //MU_1,29.14//",
    "GSP27moksop_u:1025": "lobhayanto bhayāyaiva viṣayā bhogabhoginaḥ / bhaṅgurākāravibhavāḥ katham āyānti bhavyatām //MU_1,29.15//",
    "GSP27moksop_u:1026": "mohamātaṅgamṛditā kalaṅkakalitāntarā / paraṃ prasādam āyāti śemuṣīsarasī katham //MU_1,29.16//",
    "GSP27moksop_u:1027": "saṃsāra eva nivasañ jano vyavaharann api / na bandhaṃ katham āyāti padmapattre payo yathā //MU_1,29.17//",
    "GSP27moksop_u:1028": "ātmavat tṛṇavad vedaṃ sakalaṃ janayañ jagat / katham uttamatām eti manomanmatham aspṛśan //MU_1,29.18//",
    "GSP27moksop_u:1029": "kaṃ mahāpuruṣaṃ pāram upayātaṃ bhavodadheḥ / ācāreṇānusṛtyāyaṃ jano yāti na duṣkṛtam //MU_1,29.19//",
    "GSP27moksop_u:1030": "kiṃ tad yad ucitaṃ śreyaḥ kiṃ tat syād ucitaṃ phalam / vartitavyaṃ ca saṃsāre kathaṃ nāmāsamañjase //MU_1,29.20//",
    "GSP27moksop_u:1031": "tat tvaṃ kathaya me kiñcid yenāsya jagataḥ prabho / vedmi pūrvāparāṃ dhātuś ceṣṭitasyāsamasthitim //MU_1,29.21//",
    "GSP27moksop_u:1032": "hṛdayākāśaśaśinaś cetaso malamārjanam / yathā me jāyatāṃ brahmaṃs tathā nirvighnam ācara //MU_1,29.22//",
    "GSP27moksop_u:1033": "kim iha syād upādeyaṃ kiṃ vā heyam athetarat / kathaṃ viśrāntim āyātu cetaś capalam adrivat //MU_1,29.23//",
    "GSP27moksop_u:1034": "kena pāvanamantreṇa dussaṃsṛtiviṣūcikā / śāmyatīyam anāyāsam āyāsaśatakāriṇī //MU_1,29.24//",
    "GSP27moksop_u:1035": "kathaṃ śītalatām antar ānandatarumañjarīm / pūrṇacandra ivākṣīṇāṃ rākām āsādayāmy aham //MU_1,29.25//",
    "GSP27moksop_u:1036": "prāpyāntaḥpūrṇatām antar na śocāmi yathā punaḥ / santo bhavantas tattvajñās tathaivopadiśantu mām //MU_1,29.26//",
    "GSP27moksop_u:1037": "anuttamānandapadapradhānaviśrāntiriktaṃ hi mano mahātman / kadarthayantīha bhṛśaṃ vikalpāś śvāno vane deham ivālpajīvam //MU_1,29.27//",
    "GSP27moksop_u:1038": "prayojanaṃ nāma sargaḥ",
    "GSP27moksop_u:1039": "triṃśas sargaḥ",
    "GSP27moksop_u:1040": "rāmaḥ: proccavṛkṣacalatpattralambāmbukaṇabhaṅgure / āyuṣīśānaśītāṃśukalāmṛduni dehake //MU_1,30.1//",
    "GSP27moksop_u:1041": "kedāraviraṭadbhekakaṇṭhatvakkoṇabhaṅgure / vāgurāvalaye jantos suhṛtsvajanasaṅgame //MU_1,30.2//",
    "GSP27moksop_u:1042": "vāsanāvātavalitakadāśātaḍiti sphuṭe / mohaughamihikāmeghe ghanaṃ sphūrjati garjati //MU_1,30.3//",
    "GSP27moksop_u:1043": "nṛtyaty uttāṇḍavaṃ caṇḍe lole lobhakalāpini / suvikāsini sasphoṭam anarthakuṭajadrume //MU_1,30.4//",
    "GSP27moksop_u:1044": "krūre kṛtāntamārjāre sarvabhūtākhuhāriṇi / aśrutaspandasañcāre kuto 'py uparipātini //MU_1,30.5//",
    "GSP27moksop_u:1045": "ka upāyo gatiḥ kā vā kā cintā kas samāśrayaḥ / keneyam aśubhodarkā na bhavej jīvitāṭavī //MU_1,30.6//",
    "GSP27moksop_u:1046": "na tad asti pṛthivyāṃ vā divi deveṣu vā kvacit / sudhiyas tuccham apy etad yan na yāti naramyatām //MU_1,30.7//",
    "GSP27moksop_u:1047": "ayaṃ hi dagdhasaṃsāro nīrandhrakalanākulaḥ / kathaṃ susvādutām eti nīraso mūrkhatāṃ vinā //MU_1,30.8//",
    "GSP27moksop_u:1048": "āśāprativiṣā kena kṣīrasnānena ramyatām / upaiti puṣpaśubhreṇa madhuneva suvallarī //MU_1,30.9//",
    "GSP27moksop_u:1049": "apamṛṣṭamalodeti kṣālanenāmṛtadyutiḥ / manaścandramasaḥ kena tena kāmakalaṅkinaḥ //MU_1,30.10//",
    "GSP27moksop_u:1050": "dṛṣṭasaṃsāragatinā dṛṣṭādṛṣṭavināśinā / kena vā vyavahartavyaṃ saṃsāravanavīthiṣu //MU_1,30.11//",
    "GSP27moksop_u:1051": "rāgadveṣamahārogā bhogapūrvātipūtayaḥ / kathaṃ jantor na bādhante saṃsārāraṇyacāriṇaḥ //MU_1,30.12//",
    "GSP27moksop_u:1052": "kathaṃ ca vīravairāgnau patatāpi na dahyate / pāvake pārateneva rasena rasaśālinā //MU_1,30.13//",
    "GSP27moksop_u:1053": "yasmāt kila jagaty asmin vyavahārakriyāṃ vinā / na sthitis sambhavaty abdhau patitasyājalā yathā //MU_1,30.14//",
    "GSP27moksop_u:1054": "rāgadveṣavinirmuktā sukhaduḥkhavivarjitā / kṛśānor dāhahīneva śikhā nāstīha satkriyā //MU_1,30.15//",
    "GSP27moksop_u:1055": "manomananamāninyās satāpābhuvanatraye / kṣayo yuktiṃ vinā nāsti brūta tām alam uttamāḥ //MU_1,30.16//",
    "GSP27moksop_u:1056": "vyavahāravato yuktyā duḥkhaṃ nāyāti me yayā / atha vāvyavahārasya brūta tāṃ gatim uttamām //MU_1,30.17//",
    "GSP27moksop_u:1057": "tat kathaṃ kena vā kiṃ vā kṛtam uttamacetasā / pūrvaṃ yenaiti viśrāmaṃ paramaṃ pāvanaṃ manaḥ //MU_1,30.18//",
    "GSP27moksop_u:1058": "yathā jānāsi bhagavaṃs tathā mohanivṛttaye / brūhi me sādhavo yena yūyaṃ nirduḥkhatāṃ gatāḥ //MU_1,30.19//",
    "GSP27moksop_u:1059": "atha vā tādṛśī brahman yuktir yadi na vidyate / na vakti mama vā kaścid vidyamānām api sphuṭam //MU_1,30.20//",
    "GSP27moksop_u:1060": "svayaṃ caiva na cāpnomi tāṃ viśrāntim anuttamām / tad ahaṃ tyaktasarveho nirahaṅkāratāṃ gataḥ //MU_1,30.21//",
    "GSP27moksop_u:1061": "na bhokṣye na pibāmy ambu nāhaṃ paridadhe 'mbaram / karomi nāhaṃ vyāpāraṃ snānadānāśanādikam //MU_1,30.22//",
    "GSP27moksop_u:1062": "na ca tiṣṭhāmi kāryeṣu sampatsv āpaddaśāsu ca / na kiñcid abhivāñchāmi dehatyāgād ṛte mune //MU_1,30.23//",
    "GSP27moksop_u:1063": "kevalaṃ vigatāśaṅko nirmamo gatamatsaraḥ / maunam eveha tiṣṭhāmi lipikarmasv ivārpitaḥ //MU_1,30.24//",
    "GSP27moksop_u:1064": "atha krameṇa santyajya saśvāsocchvāsasaṃvidam / sanniveśaṃ tyajāmīmam anarthaṃ dehanāmakam //MU_1,30.25//",
    "GSP27moksop_u:1065": "nāham asya na me dehaś śāmyāmy asnehadīpavat / sarvam eva parityajya tyajāmīdaṃ kalevaram //MU_1,30.26//",
    "GSP27moksop_u:1066": "ity uktavān amalaśītakarābhirāmo rāmo mahattaravivekavikāsicetāḥ / tūṣṇīṃ babhūva purato mahatāṃ ghanānāṃ kekāravaśramavaśād iva nīlakaṇṭhaḥ //MU_1,30.27//",
    "GSP27moksop_u:1067": "rāghavapraśno nāma sargaḥ",
    "GSP27moksop_u:1068": "ekatriṃśas sargaḥ",
    "GSP27moksop_u:1069": "vālmīkiḥ: vadaty evaṃ manomohavinivṛttikaraṃ vacaḥ / rāme rājīvapattrākṣe tasmin rājakumārake //MU_1,31.1//",
    "GSP27moksop_u:1070": "sarve babhūvus tatrasthā vismayotphullalocanāḥ / dhṛtāmbarā deharuhair giraś śrotum ivodgataiḥ //MU_1,31.2//",
    "GSP27moksop_u:1071": "virāmavāsanāpāstasamastabhavavāsanāḥ / muhūrtam amṛtāmbhodhivīcīvilulitā iva //MU_1,31.3//",
    "GSP27moksop_u:1072": "tā giro rāmabhadrasya tasya citrārpitair iva / saṃśrutāś śṛṇukair antar ānandaparipīvaraiḥ //MU_1,31.4//",
    "GSP27moksop_u:1073": "vasiṣṭhaviśvāmitrādyair munibhis saṃsadi sthitaiḥ / jayantaghṛṣṭipramukhair mantribhir mantrakovidaiḥ //MU_1,31.5//",
    "GSP27moksop_u:1074": "nṛpair daśarathaprakhyaiḥ pauraiḥ pāraśavādibhiḥ / sāmantai rājaputraiś ca brāhmaṇair brahmavādibhiḥ //MU_1,31.6//",
    "GSP27moksop_u:1075": "tathā bhṛtyair amātyaiś ca pañjarasthaiś ca pakṣibhiḥ / krīḍāmṛgair gataspandais turaṅgair gatacarvaṇaiḥ //MU_1,31.7//",
    "GSP27moksop_u:1076": "kausalyāpramukhaiś caiva nijavātāyanasthitaiḥ / saṃśāntabhūṣaṇārāvair aspandair vanitāgaṇaiḥ //MU_1,31.8//",
    "GSP27moksop_u:1077": "udyānavallīnilayair viṭaṅkanilayair api / akṣubdhapakṣatatibhir vihagair viratāravaiḥ //MU_1,31.9//",
    "GSP27moksop_u:1078": "siddhair nabhaścaraiś caiva tathā gandharvakinnaraiḥ / nāradavyāsapulahapramukhair munipuṅgavaiḥ //MU_1,31.10//",
    "GSP27moksop_u:1079": "anyaiś ca devadeveśavidyādharamahoragaiḥ / rāmasya tā vicitrārthā mahodārā giraś śrutāḥ //MU_1,31.11//",
    "GSP27moksop_u:1080": "atha tūṣṇīṃ sthitavati rāme rājīvalocane / tasmin raghukulākāśaśaśāṅkasamasundare //MU_1,31.12//",
    "GSP27moksop_u:1081": "sādhuvādagirā sārdhaṃ siddhasārthasamīritā / vitānakasamā vyomnaḥ puṣpavṛṣṭiḥ papāta ha //MU_1,31.13//",
    "GSP27moksop_u:1082": "mandārakośaviśrāntabhramaradvandvanādinī / madirāmodasaundaryamuditonmadamānavā //MU_1,31.14//",
    "GSP27moksop_u:1083": "vyomavātavinunneva tārakāṇāṃ paramparā / patiteva dharāpīṭhaṃ svargastrīhasitacchaṭā //MU_1,31.15//",
    "GSP27moksop_u:1084": "vṛṣṭiṣv ekaśaranmeghalavāvalir iva cyutā / haiyyaṅgavīnapiṇḍānām īriteva paramparā //MU_1,31.16//",
    "GSP27moksop_u:1085": "himavṛṣṭir ivodārā muktāhāracayopamā / aindavī raśmimāleva kṣīrormīṇām ivātatiḥ //MU_1,31.17//",
    "GSP27moksop_u:1086": "kiñjalkāmodavalitā bhramadbhṛṅgakadambakā / sītkāragāyadāmodamadhurāniladolitā //MU_1,31.18//",
    "GSP27moksop_u:1087": "prabhramatketakavyūhā prasaratkairavotkarā / prapatatkundavalayā valatkuvalayālayā //MU_1,31.19//",
    "GSP27moksop_u:1088": "āpūritāṅganārāmagṛhacchādanacatvarā / udgrīvapuravāstavyavaranārīvilokitā //MU_1,31.20//",
    "GSP27moksop_u:1089": "nirabhrotpalasaṅkāśavyomavṛṣṭir anākulā / adṛṣṭapūrvā sarvasya janasya janitasmayā //MU_1,31.21//",
    "GSP27moksop_u:1090": "adṛṣṭapūrvā siddhaughakarotkarasamīritā / sā muhūrtacaturbhāge puṣpavṛṣṭiḥ papāta ha //MU_1,31.22//",
    "GSP27moksop_u:1091": "āpūritasabhāloke śānte kusumavarṣaṇe / imān siddhagaṇālāpāñ śuśruvus te sabhāsadaḥ //MU_1,31.23//",
    "GSP27moksop_u:1092": "ākalpaṃ siddhasenāsu bhramadbhir abhito divam / apūrvam adya tv asmābhiś śrutaṃ śrutirasāyanam //MU_1,31.24//",
    "GSP27moksop_u:1093": "yad anena kilodāram uktaṃ raghukulendunā / vītarāgatayā tad dhi vākpater apy agocaram //MU_1,31.25//",
    "GSP27moksop_u:1094": "aho vata mahat puṇyam adyāsmābhir idaṃ śrutam / vaco rāmamukhodbhūtam amṛtāhlādakaṃ dhiyaḥ //MU_1,31.26//",
    "GSP27moksop_u:1095": "upaśamāmṛtasundaram ādarād adhigatottamatāpadam eṣa yat / kathitavān ucitaṃ raghunandanas sapadi tena vayaṃ pratibodhitāḥ //MU_1,31.27//",
    "GSP27moksop_u:1096": "nabhaścarasādhuvādo nāma sargaḥ",
    "GSP27moksop_u:1097": "dvātriṃśas sargaḥ",
    "GSP27moksop_u:1098": "siddhāḥ: pāvanasyāsya vacasaḥ proktasya raghuketunā / nirṇayaṃ śrotum ucitaṃ vakṣyamāṇaṃ maharṣibhiḥ //MU_1,32.1//",
    "GSP27moksop_u:1099": "nāradavyāsapulahapramukhā munipuṅgavāḥ / āgacchatāśv avighnena sarva eva maharṣayaḥ //MU_1,32.2//",
    "GSP27moksop_u:1100": "patāmaḥ paritaḥ puṇyām etāṃ dāśarathīṃ sabhām / nīrandhrakanakāmbhojāṃ nalinīm iva ṣaṭpadāḥ //MU_1,32.3//",
    "GSP27moksop_u:1101": "vālmīkiḥ: ity uktvā sā samastaiva vyomāvāsanivāsinī / āpapāta sabhāṃ tatra divyā muniparamparā //MU_1,32.4//",
    "GSP27moksop_u:1102": "agrasthitamarutpṛṣṭharaṇadvīṇamunīśvarā / payaḥpīnaghanaśyāmavyāsamecakitāntarā //MU_1,32.5//",
    "GSP27moksop_u:1103": "bhṛgvaṅgiraḥpulastyādimunināyakamaṇḍitā / cyavanoddālakośīraśaralomādipālitā //MU_1,32.6//",
    "GSP27moksop_u:1104": "parasparaparāmarśād dussaṃsthānamṛgājinā / lolākṣamālāvalayā sukamaṇḍaludhāriṇī //MU_1,32.7//",
    "GSP27moksop_u:1105": "tārāvalir ivānyo'nyaṃ kṛtaśobhātiśāyinī / kausumī vṛṣṭir anyeva dvitīyevārkamaṇḍalī //MU_1,32.8//",
    "GSP27moksop_u:1106": "tārājāla ivāmbhodo vyāso hy atra vyarājata / tāraugha iva śītāṃśur nārado 'tra vyarājata //MU_1,32.9//",
    "GSP27moksop_u:1107": "deveṣv iva surādhīśaḥ pulastyo 'tra vyarājata / āditya iva devānām aṅgirāś ca vyarājata //MU_1,32.10//",
    "GSP27moksop_u:1108": "athāsyāṃ siddhasenāyāṃ patantyāṃ nabhaso rasāt / uttasthau munisampūrṇā tadā dāśarathī sabhā //MU_1,32.11//",
    "GSP27moksop_u:1109": "miśrībhūtā virejus te nabhaścaramahīcarāḥ / parasparavṛtāṅgābhā bhāsayanto diśo daśa //MU_1,32.12//",
    "GSP27moksop_u:1110": "veṇughaṇṭāvṛtakarā līlākamaladhāriṇaḥ / dūrvāṅkurākrāntaśikhās sacūḍāmaṇimūrdhajāḥ //MU_1,32.13//",
    "GSP27moksop_u:1111": "jaṭākaṭaprakapilā maulimālitamastakāḥ / prakoṣṭhagākṣavalayā māṇikyavalayānvitāḥ //MU_1,32.14//",
    "GSP27moksop_u:1112": "cīravalkalasaṃvītās srakkauśeyāvaguṇṭhitāḥ / vilolamekhalāpāśāś calanmuktākalāpinaḥ //MU_1,32.15//",
    "GSP27moksop_u:1113": "vasiṣṭhaviśvāmitrau tān pūjayām āsatuḥ kṣaṇāt / arghyaiḥ pādyair vacobhiś ca nabhaścaramahāgaṇān //MU_1,32.16//",
    "GSP27moksop_u:1114": "sarvācāreṇa siddhaughaṃ pūjayām āsa bhūpatiḥ / siddhaugho bhūpatiṃ caiva kuśalapraśnavārttayā //MU_1,32.17//",
    "GSP27moksop_u:1115": "tais taiḥ praṇayasaṃrambhair anyo'nyaṃ prāptasatkriyāḥ / upāviśan viṣṭareṣu nabhaścaramahīcarāḥ //MU_1,32.18//",
    "GSP27moksop_u:1116": "vacobhiḥ puṣpavarṣeṇa sādhuvādena cābhitaḥ / rāmaṃ taṃ pūjayām āsuḥ puraḥ praṇatam āsthitam //MU_1,32.19//",
    "GSP27moksop_u:1117": "āsāṃ cakre ca tatrāsau rājalakṣmyā virājitaḥ / viśvāmitro vasiṣṭhaś ca vāmadevaś ca mantriṇaḥ //MU_1,32.20//",
    "GSP27moksop_u:1118": "nārado devaputraś ca vyāsaś ca munipuṅgavaḥ / marīcir atha durvāsā munir āṅgirasas tathā //MU_1,32.21//",
    "GSP27moksop_u:1119": "kratuḥ pulastyaḥ pulahaś śaralomā munīśvaraḥ / vātsyāyano bharadvājo vālmīkir munipuṅgavaḥ //MU_1,32.22//",
    "GSP27moksop_u:1120": "uddālaka ṛcīkaś ca śaryātiś cyavanas tathā / ūṣmapāś ca ghṛtārciś ca śāluḍir vāluḍis tathā //MU_1,32.23//",
    "GSP27moksop_u:1121": "ete cānye ca bahavo vedavedāṅgapāragāḥ / jñātajñeyā mahātmānas saṃsthitās tatra nāyakāḥ //MU_1,32.24//",
    "GSP27moksop_u:1122": "vasiṣṭhaviśvāmitrābhyāṃ saha te nāradādayaḥ / idam ūcur anūcānā rāmam ānamitānanam //MU_1,32.25//",
    "GSP27moksop_u:1123": "aho vata kumāreṇa kalyāṇaguṇaśālinī / vāg uktā paramodāravirāgarasagarbhiṇī //MU_1,32.26//",
    "GSP27moksop_u:1124": "pariniṣṭhitavākyārthasubodham ucitaṃ sphuṭam / udāraṃ priyacaryārham avihvalam aviplutam //MU_1,32.27//",
    "GSP27moksop_u:1125": "abhivyaktapadaspaṣṭam iṣṭaṃ puṣṭaṃ ca tuṣṭimat / karoti rāghavaproktaṃ vacaḥ kasya na vismayam //MU_1,32.28//",
    "GSP27moksop_u:1126": "śatād ekatamasyaiva sarvodāracamatkṛteḥ / īpsitārthārpaṇaikāntadakṣā bhavati bhāratī //MU_1,32.29//",
    "GSP27moksop_u:1127": "kumāra tvāṃ vinā kasya vivekaphalaśālinī / evaṃ vikāsam āyāti prajñāvanalatā navā //MU_1,32.30//",
    "GSP27moksop_u:1128": "prajñādīpaśikhā yasya rāmasyeva hṛdi sthitā / prajvalaty alam ālokakāriṇī sa pumān smṛtaḥ //MU_1,32.31//",
    "GSP27moksop_u:1129": "raktamāṃsāsthiyantrāṇi bahūny atitatāni ca / padārthān apakarṣanti nāsti teṣu sacetanam //MU_1,32.32//",
    "GSP27moksop_u:1130": "janmamṛtyujarāduḥkham anuyānti punaḥ punaḥ / vimṛśanti na saṃsāraṃ paśavaḥ parimohitāḥ //MU_1,32.33//",
    "GSP27moksop_u:1131": "kathañcit kvacid evaiko dṛśyate vimalāśayaḥ / pūrvāparavicārārho yathāyam arisūdanaḥ //MU_1,32.34//",
    "GSP27moksop_u:1132": "anuttamacamatkāraphalās subhagamūrtayaḥ / bhavyā hi viralā loke sahakāradrumā iva //MU_1,32.35//",
    "GSP27moksop_u:1133": "samyagdṛṣṭir jagajjātau svavivekacamatkṛtiḥ / asmin bhavyamatāv antar iyam anyeva dṛśyate //MU_1,32.36//",
    "GSP27moksop_u:1134": "sulabhās subhagā lokāḥ phalapallavaśālinaḥ / jāyante taravo deśe na tu candanapādapāḥ //MU_1,32.37//",
    "GSP27moksop_u:1135": "vṛkṣāḥ prativane santi satyaṃ suphalapallavāḥ / na tv apūrvacamatkāro lavaṅgas sulabhas sadā //MU_1,32.38//",
    "GSP27moksop_u:1136": "jyotsneva śītamahasas sutaror iva mañjarī / puṣpād āmodalekheva dṛṣṭā rāmāc camatkṛtiḥ //MU_1,32.39//",
    "GSP27moksop_u:1137": "asmād uddāmadaurātmyadaivanirmāṇanirmiteḥ / dvijendrā dagdhasaṃsārāt sāro hy atyantadurlabhaḥ //MU_1,32.40//",
    "GSP27moksop_u:1138": "yatante sārasamprāptau ye yaśonidhayo dhiyā / dhanyā dhuri satāṃ gaṇyās ta eva puruṣottamāḥ //MU_1,32.41//",
    "GSP27moksop_u:1139": "na rāmeṇa samo 'stīha triṣu lokeṣu kaścana / vivekavān udārātmā mahātmā ceti no matiḥ //MU_1,32.42//",
    "GSP27moksop_u:1140": "sakalalokacamatkṛtikāriṇo 'py abhimataṃ yadi rāghavacetasaḥ / phalati no tad ime vayam eva hi sphuṭataraṃ munayo hatabuddhayaḥ //MU_1,32.43//",
    "GSP27moksop_u:1141": "siddhamunīśvarādisabhāpatanaṃ nāma sargaḥ",
    "GSP27moksop_u:1142": "vairāgyaprakaraṇaṃ samāptam nāma sargaḥ",
    "GSP27moksop_u:1143": "2. Prakaraṇa: Mumukṣuvyavahāra",
    "GSP27moksop_u:1144": "prathamas sargaḥ vālmīkiḥ: nāradeneti mahatā vacasy ukte sabhāgataḥ / rāmam agragataṃ prītyā viśvāmitro 'py uvāca ha //MU_2,1.1//",
    "GSP27moksop_u:1145": "viśvāmitraḥ: tava rāghava nāsty anyaj jñeyaṃ jñānavatāṃ vara / svayaiva sūkṣmayā buddhyā sarvaṃ vijñātavān asi //MU_2,1.2//",
    "GSP27moksop_u:1146": "kevalaṃ mārjanāmātraṃ manāg evopayujyate / svabhāvavimale nityaṃ subuddhimakure tava //MU_2,1.3//",
    "GSP27moksop_u:1147": "bhagavadvyāsaputrasya śukasyeva matis tava / viśrāntimātram evāntar jñātajñeyāpy apekṣate //MU_2,1.4//",
    "GSP27moksop_u:1148": "rāmaḥ: bhagavadvyāsaputrasya śukasya bhagavan katham / dhiyāpy ādau na viśrāntaṃ viśrāntaṃ ca dhiyā punaḥ //MU_2,1.5//",
    "GSP27moksop_u:1149": "viśvāmitraḥ: ātmodantasamaṃ rāma varṇyamānam imaṃ mayā / śṛṇu vyāsātmajodantaṃ janmanām antakāraṇam //MU_2,1.6//",
    "GSP27moksop_u:1150": "yo 'yam añjanavarṇābho niviṣṭo hemaviṣṭare / pārśve tava pitur vyāso bhagavān bhāskaradyutiḥ //MU_2,1.7//",
    "GSP27moksop_u:1151": "asyābhūd induvadanas tanayo nayakovidaḥ / śuko nāma mahāprājño yajño mūrtyeva saṃsthitaḥ //MU_2,1.8//",
    "GSP27moksop_u:1152": "pravicārayato lokayātrām alam imāṃ hṛdi / taveva kila tasyāpi viveka udabhūd bhṛśam //MU_2,1.9//",
    "GSP27moksop_u:1153": "tenāsau svavivekena svayam eva mahāmate / vicārya suciraṃ cāru yat satyaṃ tad avāptavān //MU_2,1.10//",
    "GSP27moksop_u:1154": "svayaṃ prāpte pare vastuny aviśrāntamanās tataḥ / nedaṃ vastv iti viśvāsaṃ nāsāv ātmany upāyayau //MU_2,1.11//",
    "GSP27moksop_u:1155": "kevalaṃ virarāmāsya ceto vigatacāpalam / bhogebhyo bhūribhaṅgebhyo dharādbhya iva cātakaḥ //MU_2,1.12//",
    "GSP27moksop_u:1156": "ekadā so 'malaprajño merāv ekāntasaṃsthitam / papraccha pitaraṃ bhaktyā kṛṣṇadvaipāyanaṃ munim //MU_2,1.13//",
    "GSP27moksop_u:1157": "saṃsārāḍambaram idaṃ katham abhyutthitaṃ mune / kathaṃ ca praśamaṃ yāti kiyat kasya kadeti ca //MU_2,1.14//",
    "GSP27moksop_u:1158": "iti pṛṣṭena muninā vyāsenākhilam ātmaje / yathāvad amalaṃ proktaṃ vaktavyaṃ viditātmanā //MU_2,1.15//",
    "GSP27moksop_u:1159": "ajñāsiṣaṃ pūrvam etad aham ity atha tatpituḥ / sa śukaś śuddhayā buddhyā na vākyaṃ bahv amanyata //MU_2,1.16//",
    "GSP27moksop_u:1160": "vyāso 'pi bhagavān buddhvā putrābhiprāyam īdṛśam / pratyuvāca punaḥ putraṃ nāhaṃ jānāmi tattvataḥ //MU_2,1.17//",
    "GSP27moksop_u:1161": "janako nāma bhūpālo vidyate vasudhātale / yathāvad vetty asau vedyaṃ tasmāt sarvam avāpsyasi //MU_2,1.18//",
    "GSP27moksop_u:1162": "pitrety uktaś śukaḥ prāyāt sumeror vasudhātalam / videhanagarīṃ prāpa janakenābhipālitām //MU_2,1.19//",
    "GSP27moksop_u:1163": "āvedito 'sau yāṣṭīkair janakāya mahātmane / dvāri vyāsasuto rājañ śuko 'tra sthitavān iti //MU_2,1.20//",
    "GSP27moksop_u:1164": "jijñāsārthaṃ śukasyāsāv āstām evety avajñayā / uktvā babhūva janakas tūṣṇīṃ saptadināny api //MU_2,1.21//",
    "GSP27moksop_u:1165": "tataḥ praveśayām āsa janakaś śukam aṅganam / tatrāhāni sa saptaiva tathaivāvasad unmanāḥ //MU_2,1.22//",
    "GSP27moksop_u:1166": "atha praveśayām āsa janako 'ntaḥpuraṃ śukam / rājā na dṛśyate tāvad iti saptadināni tam //MU_2,1.23//",
    "GSP27moksop_u:1167": "tatronmadābhiḥ kāntābhir bhojanair bhogasañcayaiḥ / janako lālayām āsa śukaṃ śaśisamānanam //MU_2,1.24//",
    "GSP27moksop_u:1168": "te bhogās tāni duḥkhāni vyāsaputrasya tan manaḥ / na jahrur mandapavano baddhapīṭham yathācalam //MU_2,1.25//",
    "GSP27moksop_u:1169": "kevalaṃ saśamas svaccho maunī muditamānasaḥ / atiṣṭhad atra sa śukas sampūrṇa iva candramāḥ //MU_2,1.26//",
    "GSP27moksop_u:1170": "parijñātasvabhāvaṃ taṃ śukaṃ sa janako nṛpaḥ / ānīya muditātmānam avalokya nanāma ha //MU_2,1.27//",
    "GSP27moksop_u:1171": "niśśeṣitajagatkārya prāptākhilamanoratha / kim īpsitaṃ tavety āśu kṛtasvāgatam āha tam //MU_2,1.28//",
    "GSP27moksop_u:1172": "śukaḥ: saṃsārāḍambaram idaṃ katham abhyutthitaṃ guro / kathaṃ praśamam āyāti yathāvat kathayāśu me //MU_2,1.29//",
    "GSP27moksop_u:1173": "viśvāmitraḥ: janakeneti pṛṣṭena śukasya kathitaṃ tathā / tad eva yat purā proktaṃ tasya pitrā mahātmanā //MU_2,1.30//",
    "GSP27moksop_u:1174": "śukaḥ: svayam eva mayā pūrvam etaj jñātaṃ vivekataḥ / etāvad eva pṛṣṭena pitrā me samudāhṛtam //MU_2,1.31//",
    "GSP27moksop_u:1175": "bhavatāpy eṣa evārthaḥ kathito vāgvidāṃ vara / eṣa eva ca vākyārthaś śāstreṣu paridṛśyate //MU_2,1.32//",
    "GSP27moksop_u:1176": "yathāyaṃ svavikalpotthas svavikalpaparikṣayāt / kṣīyate dagdhasaṃsāro nissāra iti niścayaḥ //MU_2,1.33//",
    "GSP27moksop_u:1177": "tat kim etan mahābāho satyaṃ brūhi mamāmalam / tvatto viśrāmam āpnoti ceto mā bhramatāj jagat //MU_2,1.34//",
    "GSP27moksop_u:1178": "janakaḥ: nātaḥ parataraḥ kaścin niścayo 'sty aparo mune / svayam etat tvayā jñātaṃ gurutaś ca punaś śrutam //MU_2,1.35//",
    "GSP27moksop_u:1179": "avyucchinnaś cidātmaikaḥ pumān astīha netarat / sa saṅkalpavaśād baddho nissaṅkalpaś ca mucyate //MU_2,1.36//",
    "GSP27moksop_u:1180": "yena tv etat sphuṭaṃ jñātaṃ jñeyaṃ tasya mahātmanaḥ / bhogebhyo viratir jātā dṛśyād vā sakalād iha //MU_2,1.37//",
    "GSP27moksop_u:1181": "tava cālaṃ mahāvīra matir viratim āgatā / bhogebhyo dīrgharogebhyaḥ kim anyat paripṛcchasi //MU_2,1.38//",
    "GSP27moksop_u:1182": "na tathā pūrṇatā jātā sarvajñānamahānidheḥ / tiṣṭhatas tapasi sphāre pitus tava yathā tava //MU_2,1.39//",
    "GSP27moksop_u:1183": "vyāsād adhika evāhaṃ vyāsaśiṣyo 'pi tatsutaḥ / bhogecchātānaveneha matto 'py abhyadhiko bhavān //MU_2,1.40//",
    "GSP27moksop_u:1184": "prāptaṃ prāptavyam akhilaṃ bhavatā pūrṇacetasā / na dṛśye patasi brahman muktas tvaṃ bhrāntim utsṛja //MU_2,1.41//",
    "GSP27moksop_u:1185": "anuśiṣṭas sa ity evaṃ janakena mahātmanā / viśaśrāma śukas tūṣṇīṃ svacche paramavastuni //MU_2,1.42//",
    "GSP27moksop_u:1186": "vītaśokabhayāyāso nirīhaś chinnasaṃśayaḥ / jagāma śikharaṃ meros samādhyartham aninditam //MU_2,1.43//",
    "GSP27moksop_u:1187": "tatra varṣasahasrāṇi nirvikalpasamādhinā / daśa sthitvā śaśāmāsāv ātmany asnehadīpavat //MU_2,1.44//",
    "GSP27moksop_u:1188": "vyapagatakalanākalaṅkaśuddhas svayam amalātmani pāvane pade 'sau / salilakaṇa ivāmbudhau mahātmā vigalitabhedam athaikatāṃ jagāma //MU_2,1.45//",
    "GSP27moksop_u:1189": "śukanirvāṇaṃ nāma sargaḥ",
    "GSP27moksop_u:1190": "dvitīyas sargaḥ",
    "GSP27moksop_u:1191": "viśvāmitraḥ: tasya vyāsatanūjasya matimātrāpamārjanam / yathopayuktaṃ te rāma tāvad evopayujyate //MU_2,2.1//",
    "GSP27moksop_u:1192": "jñeyam etena vijñātam aśeṣeṇāvanīśvara / svadante 'smai na yad bhogā rogā iva sumedhase //MU_2,2.2//",
    "GSP27moksop_u:1193": "jñātajñeyasya manaso nūnam etad dhi lakṣaṇam / na svadante samagrāṇi bhogavṛndāni yat punaḥ //MU_2,2.3//",
    "GSP27moksop_u:1194": "bhogabhāvanayā yāti bandho dārḍhyam avastujaḥ / tayaiva śāntayā yāti bandho jagati tānavam //MU_2,2.4//",
    "GSP27moksop_u:1195": "vāsanātānavaṃ rāma mokṣa ity ucyate budhaiḥ / padārthavāsanādārḍhyaṃ bandha ity abhidhīyate //MU_2,2.5//",
    "GSP27moksop_u:1196": "ātmatattvābhigamanaṃ bhavati prāyaśo nṛṇām / punar viṣayavairasyaṃ kadarthād upajāyate //MU_2,2.6//",
    "GSP27moksop_u:1197": "samyak paśyati yas tajjño jñātajñeyas tu paṇḍitaḥ / na svadante balād eva tasmai bhogā mahātmane //MU_2,2.7//",
    "GSP27moksop_u:1198": "yaśaḥprabhṛtinā yasmai hetunaiva vinā punaḥ / bhuvi bhogā na rocante sa jīvanmukta ucyate //MU_2,2.8//",
    "GSP27moksop_u:1199": "jñeyaṃ yāvan na vijñātaṃ tāvat tāta na jāyate / viṣayeṣv aratir jantor marubhūmau latā yathā //MU_2,2.9//",
    "GSP27moksop_u:1200": "ata eva hi vijñātajñeyaṃ viddhi raghūdvaha / yad enaṃ rañjayanty etā na ramyā bhogabhūmayaḥ //MU_2,2.10//",
    "GSP27moksop_u:1201": "rāmo yad etaj jānāti tad vastv ity eva sanmukhāt / ākarṇya cittaviśrāmo rāghavasyopajāyate //MU_2,2.11//",
    "GSP27moksop_u:1202": "kevalaṃ kevalībhāvaviśrāntiṃ samapekṣate / rāmabuddhiś śarallakṣmīr jalaviśramaṇaṃ yathā //MU_2,2.12//",
    "GSP27moksop_u:1203": "atrāsya cittaviśrāntyai rāghavasya mahātmanaḥ / yuktiṃ kathayatu śrīmān vasiṣṭho bhagavān ayam //MU_2,2.13//",
    "GSP27moksop_u:1204": "raghūṇām eṣa sarveṣāṃ prabhuḥ kulagurus sadā / sarvajñas sarvadarśī ca trikālāmaladarśanaḥ //MU_2,2.14//",
    "GSP27moksop_u:1205": "vasiṣṭha bhagavan pūrvaṃ kaccit smarasi yat svayaṃ / āvayor vairaśāntyarthaṃ śreyase ca mahātmanām //MU_2,2.15//",
    "GSP27moksop_u:1206": "niṣadhādrer munīnāṃ ca sānau saralasaṅkule / upadiṣṭaṃ bhagavatā jñānaṃ padmabhuvā bahu //MU_2,2.16//",
    "GSP27moksop_u:1207": "yena yuktimatā brahmañ jñāneneyaṃ hi vāsanā / saṃsārī nūnam āyāti śamaṃ śyāmeva bhāsvatā //MU_2,2.17//",
    "GSP27moksop_u:1208": "tad eva yuktimaj jñeyaṃ rāmāyāntenivāsine / brahmann upadiśāśu tvaṃ yena viśrāntim eṣyati //MU_2,2.18//",
    "GSP27moksop_u:1209": "kadarthanā ca naivaiṣā rāmo hi gatakilbiṣaḥ / nirmale makure vaktram ayatnenaiva bimbati //MU_2,2.19//",
    "GSP27moksop_u:1210": "taj jñānaṃ sa ca śāstrārthas tad vaidagdhyam akhaṇḍitam / sacchiṣyāya viraktāya sādho yad upadiśyate //MU_2,2.20//",
    "GSP27moksop_u:1211": "aśiṣyāyāviraktāya yat kiñcid upadiśyate / tat prayāty apavitratvaṃ gokṣīraṃ śvadṛtāv iva //MU_2,2.21//",
    "GSP27moksop_u:1212": "vītarāgabhayakrodhā nirmamā galitainasaḥ / vadanti tvādṛśā yat tu tatra viśrāmyatīha dhīḥ //MU_2,2.22//",
    "GSP27moksop_u:1213": "ity ukte gādhiputreṇa vyāsanāradapūrvakāḥ / munayas te tam evārthaṃ sādhu sādhv ity apūjayan //MU_2,2.23//",
    "GSP27moksop_u:1214": "athovāca mahātejā rājñaḥ pārśve vyavasthitaḥ / brahmeva brahmaṇaḥ putro vasiṣṭho bhagavān muniḥ //MU_2,2.24//",
    "GSP27moksop_u:1215": "vasiṣṭhaḥ: mune yad ādiśasi me tad avighnaṃ karomy aham / kas samarthas samartho 'pi satāṃ laṅghayituṃ vacaḥ //MU_2,2.25//",
    "GSP27moksop_u:1216": "ahaṃ hi rājaputrāṇāṃ rāmādīnāṃ manastamaḥ / jñānenāpanayāmy adya dīpeneva niśātamaḥ //MU_2,2.26//",
    "GSP27moksop_u:1217": "smarāmy akhaṇḍitaṃ sarvaṃ saṃsārabhramaśāntaye / niṣadhādrau purā proktaṃ yaj jñānaṃ padmajanmanā //MU_2,2.27//",
    "GSP27moksop_u:1218": "vālmīkiḥ: iti nigaditavān asau mahātmā parikarabandhagṛhītavandyatejāḥ / akathayad idam ajñatopaśāntyai paramapadaikavibodhanaṃ vasiṣṭhaḥ //MU_2,2.28//",
    "GSP27moksop_u:1219": "viśvāmitravākyaṃ nāma sargaḥ",
    "GSP27moksop_u:1220": "tṛtīyas sargaḥ",
    "GSP27moksop_u:1221": "vasiṣṭhaḥ: pūrvam uktaṃ bhagavatā yaj jñānaṃ padmajanmanā / sargādau lokaśāntyarthaṃ tad idaṃ kathayāmy aham //MU_2,3.1//",
    "GSP27moksop_u:1222": "rāmaḥ: kathayiṣyasi vistīrṇāṃ bhagavan mokṣasaṃhitāṃ / imaṃ tāvat kṣaṇaṃ jātaṃ saṃśayaṃ me nivāraya //MU_2,3.2//",
    "GSP27moksop_u:1223": "pitā śukasya sarvajño gurur vyāso mahāmuniḥ / videhamukto na kathaṃ kathaṃ muktas suto 'sya saḥ //MU_2,3.3//",
    "GSP27moksop_u:1224": "vasiṣṭhaḥ: paramārkaprakāśāntas trijagattrasareṇavaḥ / utpatyotpatya līnā ye na saṅkhyām upayānti te //MU_2,3.4//",
    "GSP27moksop_u:1225": "vartamāne ca yās santi trailokyagaṇakoṭayaḥ / śakyante naiva saṅkhyātuṃ tāś ca kāścana kenacit //MU_2,3.5//",
    "GSP27moksop_u:1226": "bhaviṣyanti parāmbhodhau jagatsargataraṅgakāḥ / ye tāṃś ca parisaṅkhyātuṃ saṅkathaiva na vidyate //MU_2,3.6//",
    "GSP27moksop_u:1227": "rāmaḥ: yā bhūtā yā bhaviṣyantyo jagatsargaparamparāḥ / tāsāṃ vicāraṇaṃ yuktaṃ vartamānāsu kā kathā //MU_2,3.7//",
    "GSP27moksop_u:1228": "vasiṣṭhaḥ: tiryakpuruṣadevāder yo yo rāma vinaśyati / tasminn eva pradeśe 'sau tadaivedaṃ prapaśyati //MU_2,3.8//",
    "GSP27moksop_u:1229": "ātivāhikanāmnāntas svahṛdy eva jagattrayam / vyomni cittaśarīreṇa vyomātmānubhavaty ajaḥ //MU_2,3.9//",
    "GSP27moksop_u:1230": "evaṃ mṛtā mriyante ca mariṣyanti ca koṭayaḥ / bhūtānāṃ yā jaganty āsām uditāni pṛthak pṛthak //MU_2,3.10//",
    "GSP27moksop_u:1231": "durvātabhūkampa iva piśācatrastabālavat / muktālīvāmale vyomni nauspandataruyānavat //MU_2,3.11//",
    "GSP27moksop_u:1232": "svapnasaṃvittipuravat smṛtijātakhavṛkṣavat / jagatsaṃsaraṇaṃ svāntar mṛto 'nubhavati svayam //MU_2,3.12//",
    "GSP27moksop_u:1233": "tatrātipariṇāmena tad eva ghanatāṃ gatam / iha loko 'yam ity eva jīvākāśe vijṛmbhate //MU_2,3.13//",
    "GSP27moksop_u:1234": "punas tatraiva janmehāmaraṇādyanubhūtimān / paralokaṃ kalpayati mṛtas tatra tathā punaḥ //MU_2,3.14//",
    "GSP27moksop_u:1235": "tadantar anye puruṣās teṣām antas tathā pare / saṃsārā iti bhāntīme kadalīdalapīṭhavat //MU_2,3.15//",
    "GSP27moksop_u:1236": "na pṛthvyādimahābhūtagaṇā na ca jagatkramāḥ / mṛtānāṃ santi tatrāpi tathāpy eṣāṃ jagadbhramāḥ //MU_2,3.16//",
    "GSP27moksop_u:1237": "avidyaivam ananteyaṃ nānāprasavaśālinī / jaḍānāṃ sarid ādīrghā jagatsargataraṅgiṇī //MU_2,3.17//",
    "GSP27moksop_u:1238": "paramārthāmbudhau sphāre rāma sargataraṅgakāḥ / bhūyo bhūyo vivartante ta evānye ca bhūriśaḥ //MU_2,3.18//",
    "GSP27moksop_u:1239": "sarvatas sadṛśāḥ kecit kulakramamanoguṇaiḥ / kecid ardhena sadṛśāḥ kecic cātivilakṣaṇāḥ //MU_2,3.19//",
    "GSP27moksop_u:1240": "imaṃ vyāsamuniṃ tatra dvātriṃśaṃ saṃsmarāmy aham / yathāsambhavayā jñānadṛśā darśasamānayā //MU_2,3.20//",
    "GSP27moksop_u:1241": "dvādaśānyadhiyas tatra kulākārehitais samāḥ / daśa sarvasamākārāś śiṣṭāḥ kulavilakṣaṇāḥ //MU_2,3.21//",
    "GSP27moksop_u:1242": "adyāpy anye bhaviṣyanti vyāsavālmīkayas tathā / bhṛgvaṅgiraḥpulastyāś ca tathaivāthānya eva ca //MU_2,3.22//",
    "GSP27moksop_u:1243": "nānāsurarṣidevānāṃ gaṇās sambhūya bhūriśaḥ / utpadyante vilīyante kadācic ca pṛthak pṛthak //MU_2,3.23//",
    "GSP27moksop_u:1244": "brahmadvāsaptates tretā āsīd asti bhaviṣyati / sa evānyaś ca lokaś ca tvaṃ cāhaṃ ceti vedmy aham //MU_2,3.24//",
    "GSP27moksop_u:1245": "krameṇāsya muner itthaṃ vyāsasyādbhutakarmaṇaḥ / saṃlakṣyate 'vatāro 'yaṃ daśamo dīrghadarśinaḥ //MU_2,3.25//",
    "GSP27moksop_u:1246": "abhūma vyāsavālmīkiyuktā vayam anekaśaḥ / abhūma vayam eveme nānākārās samāśayāḥ //MU_2,3.26//",
    "GSP27moksop_u:1247": "bhāvyam adyāpy aneneha nanu vārāṣṭakaṃ punaḥ / bhūyo 'pi bhārataṃ nāma svetihāsaṃ kariṣyati //MU_2,3.27//",
    "GSP27moksop_u:1248": "kṛtvā vedavibhāgaṃ ca nītvānena kulaṃ prathām / brahmatvaṃ ca tato gatvā bhāvyaṃ vaidehamokṣiṇā //MU_2,3.28//",
    "GSP27moksop_u:1249": "vītaśokabhayaś śānto nirvāṇo gatakalpanaḥ / jīvanmukto jitamanā vyāso 'yam iti varṇitaḥ //MU_2,3.29//",
    "GSP27moksop_u:1250": "vittabandhuvayaḥkarmavidyāvijñānaceṣṭitaiḥ / samāni santi bhūtāni sarge sarge punaḥ punaḥ //MU_2,3.30//",
    "GSP27moksop_u:1251": "kvacit sargaśatais tāni bhavanti na bhavanti vā / kadācid api māyeyam ittham antavivarjitā //MU_2,3.31//",
    "GSP27moksop_u:1252": "gacchatīyaṃ viparyāsaṃ bhūribhūtaparamparā / bījarāśir ivājasraṃ upyamānaḥ punaḥ punaḥ //MU_2,3.32//",
    "GSP27moksop_u:1253": "tenaiva sanniveśena tathānyena punaḥ punaḥ / sargākārāḥ pravartante taraṅgāḥ kālavāridheḥ //MU_2,3.33//",
    "GSP27moksop_u:1254": "āśvastāntaḥkaraṇaḥ kṣīṇavikalpas svarūpasāramayaḥ / paramaśamāmṛtatṛptas tiṣṭhati vidvān nirāvaraṇaḥ //MU_2,3.34//",
    "GSP27moksop_u:1255": "bhūyo bhūyas sargānubhavanaṃ nāma sargaḥ",
    "GSP27moksop_u:1256": "caturthas sargaḥ",
    "GSP27moksop_u:1257": "vasiṣṭhaḥ: saumyāmbutve taraṅgatve salilasyāmbutā yathā / samaivābdhau tathādehasadehatvavimuktatā //MU_2,4.1//",
    "GSP27moksop_u:1258": "[rāmaḥ]: sadehā vāstv adehā vā muktatā viṣayena vaḥ / anāsvāditabhojyasya kuto bhojyānubhūtayaḥ //MU_2,4.2//",
    "GSP27moksop_u:1259": "jīvanmuktaṃ muniśreṣṭha kevalaṃ hi padārthavat / paśyāmaḥ purato nāsya punar vidmo 'ntarāśayam //MU_2,4.3//",
    "GSP27moksop_u:1260": "vasiṣṭhaḥ: sadehādehamuktānāṃ bhedaḥ ko 'bhedarūpiṇām / yad evāmbu taraṅgatve saumyatve 'pi tad eva tat //MU_2,4.4//",
    "GSP27moksop_u:1261": "na manāg api bhedo 'sti sadehādehamuktayoḥ / saspando 'stv atha vāspando vāyur eva kilānilaḥ //MU_2,4.5//",
    "GSP27moksop_u:1262": "sadehā vā videhā vā muktatā na pramāspadam / asmākam asyās tu yadā svaikatāsty avibhāginī //MU_2,4.6//",
    "GSP27moksop_u:1263": "tasmāt prakṛtam evedaṃ śṛṇu śravaṇabhūṣaṇam / mayopadiśyamānaṃ tvaṃ jñānam ajñāndhyanāśanam //MU_2,4.7//",
    "GSP27moksop_u:1264": "sarvam eveha hi sadā saṃsāre raghunandana / samyakprayuktāt sarveṇa pauruṣāt samavāpyate //MU_2,4.8//",
    "GSP27moksop_u:1265": "iha hīndor ivodeti śītalāhlādanaṃ hṛdi / parispandaphalaprāptau pauruṣād eva nānyataḥ //MU_2,4.9//",
    "GSP27moksop_u:1266": "pauruṣaspandaphalavad dṛṣṭaṃ pratyakṣato na yat / kalpitaṃ mohibhir mandair daivaṃ kiñcin na vidyate //MU_2,4.10//",
    "GSP27moksop_u:1267": "sādhūpadeśaśāstreṇa yan mano'ṅgaviceṣṭitam / tat pauruṣaṃ tat saphalam anyad unmattaceṣṭitam //MU_2,4.11//",
    "GSP27moksop_u:1268": "yo yam arthaṃ kāmayate tad arthaṃ cehate kramāt / avaśyaṃ tam avāpnoti na ced ardhān nivartate //MU_2,4.12//",
    "GSP27moksop_u:1269": "pauruṣeṇa prayatnena trailokyaiśvaryasundarīm / kaścit prāṇiviśeṣo hi śakratāṃ samupāgataḥ //MU_2,4.13//",
    "GSP27moksop_u:1270": "pauruṣeṇa prayatnena sahasāmbhoruhāspadām / kaścid eva cidullāso brahmatām adhigacchati //MU_2,4.14//",
    "GSP27moksop_u:1271": "sāreṇa puruṣārthena svenaiva garuḍadhvajām / kaścid eva pumān eṣa puruṣottamatāṃ gataḥ //MU_2,4.15//",
    "GSP27moksop_u:1272": "pauruṣeṇaiva yatnena lalanāvalanākṛtim / śarīrī kaścid eveha gataś candrārdhacūḍatām //MU_2,4.16//",
    "GSP27moksop_u:1273": "prāktanaṃ caihikaṃ ceti dvividhaṃ viddhi pauruṣam / prāktano 'dyatanenāśu puruṣārthena jīyate //MU_2,4.17//",
    "GSP27moksop_u:1274": "yatnavadbhir dṛḍhābhyāsaiḥ prajñotsāhasamanvitaiḥ / meravo 'pi nigīryante kaiva prākpauruṣe kathā //MU_2,4.18//",
    "GSP27moksop_u:1275": "śāstraniyantritapauruṣaparamā puruṣasya puruṣatā yā syāt / abhimataphalabharasiddhyai bhavati hi sānyā tv anarthāya //MU_2,4.19//",
    "GSP27moksop_u:1276_0": "kasyāñcit svayam ātmadussthitivaśāt puṃso daśāyāṃ śanair aṅgulyagranipīḍitaikaculukād ācāmabindur bahuḥ / kasyāñcij jalarāśiparvatapuradvīpāntarālaṅkṛtā",
    "GSP27moksop_u:1276_1": "kartavyocitasaṃvibhāgakaraṇe pṛthvī na pṛthvī bhavet //MU_2,4.20 //",
    "GSP27moksop_u:1277": "pauruṣopakramaṇaṃ nāma sargaḥ",
    "GSP27moksop_u:1278": "pañcamas sargaḥ",
    "GSP27moksop_u:1279": "vasiṣṭhaḥ: pravṛttir evaṃ prathamaṃ yathāśāstraṃ vihāriṇām / prabheva varṇabhedānāṃ sādhanī sarvakarmaṇām //MU_2,5.1//",
    "GSP27moksop_u:1280": "manasā vāñchyate yat tu yathāśāstraṃ na karmaṇā / sādhyate mattalīlāsau mohanī nārthasādhanī //MU_2,5.2//",
    "GSP27moksop_u:1281": "yathā sañcetyate yena tathā tenānubhūyate / svakarmaiveti vāstv anyā vyatiriktā na daivadṛk //MU_2,5.3//",
    "GSP27moksop_u:1282": "ucchāstraṃ śāstritaṃ ceti pauruṣaṃ dvividhaṃ smṛtam / tatrocchāstram anarthāya paramārthāya śāstritam //MU_2,5.4//",
    "GSP27moksop_u:1283": "dvau huḍāv iva yudhyete puruṣārthau samāsamau / ātmīyaś cānyadīyaś ca jayaty atibalas tayoḥ //MU_2,5.5//",
    "GSP27moksop_u:1284": "anarthaḥ prāpyate yatra śāstritād api pauruṣāt / anarthakartur balavat tatra jñeyaṃ svapauruṣam //MU_2,5.6//",
    "GSP27moksop_u:1285": "paraṃ pauruṣam āśritya dantair dantān vicūrṇayan / śubhenāśubham udyuktaḥ prāktanaṃ pauruṣaṃ jayet //MU_2,5.7//",
    "GSP27moksop_u:1286": "prāktanaḥ puruṣārtho 'sau māṃ niyojayatīti dhīḥ / balād adhaspadīkāryā pratyakṣād adhikā na sā //MU_2,5.8//",
    "GSP27moksop_u:1287": "tāvat tāvat prayatnena yatitavyaṃ svapauruṣam / prāktanaṃ pauruṣaṃ yāvad aśubhaṃ śāmyati svayam //MU_2,5.9//",
    "GSP27moksop_u:1288": "doṣaś śāmyaty asandehaṃ prāktano 'dyatanair guṇaiḥ / dṛṣṭānto 'tra hyastanasya doṣasyādyaguṇaiḥ kṣayaḥ //MU_2,5.10//",
    "GSP27moksop_u:1289": "asaddaivam adhaḥ kṛtvā nityam udyuktayā dhiyā / saṃsārottaraṇaṃ bhūtyai yatetādhātum ātmani //MU_2,5.11//",
    "GSP27moksop_u:1290": "na gantavyam anudyogais sāmyaṃ puruṣagardabhaiḥ / udyogas tu yathāśāstraṃ lokadvitayasiddhaye //MU_2,5.12//",
    "GSP27moksop_u:1291": "saṃsārakuharād asmān nirgantavyaṃ svayaṃ balāt / pauruṣaṃ yatnam āśritya hariṇevāripañjarāt //MU_2,5.13//",
    "GSP27moksop_u:1292": "pratyahaṃ pratyavekṣeta naraś caritam ātmanaḥ / santyajet paśubhis tulyaṃ śrayet satpuruṣocitam //MU_2,5.14//",
    "GSP27moksop_u:1293": "kiñcit kāntānnapānādikalilaṃ komalaṃ gṛhe / vraṇe kīṭa ivāsvādya vayaḥ kāryaṃ na bhasmasāt //MU_2,5.15//",
    "GSP27moksop_u:1294": "śubhena pauruṣeṇāśu śubham āsādyate phalam / aśubhenāśubhaṃ nityaṃ daivaṃ nāma na kiñcana //MU_2,5.16//",
    "GSP27moksop_u:1295": "pratyakṣadṛṣṭam utsṛjya yo 'numānamanās tv asau / svabhujābhyām imau sarpāv iti prekṣya palāyatām //MU_2,5.17//",
    "GSP27moksop_u:1296": "daivaṃ samprerayati mām iti mugdhadhiyāṃ mukham / adṛṣṭaśreṣṭhadṛṣṭīnāṃ dṛṣṭvā lakṣmīr nivartate //MU_2,5.18//",
    "GSP27moksop_u:1297": "tasmāt puruṣayatnena vivekaṃ pūrṇam āśrayet / ātmajñānamayārthāni śāstrāṇi pravicārayet //MU_2,5.19//",
    "GSP27moksop_u:1298": "citte cintayatām arthaṃ yathāśāstraṃ nijehitaiḥ / asaṃsādhayatām eva mūḍhānāṃ dhig durīpsitam //MU_2,5.20//",
    "GSP27moksop_u:1299": "pauruṣaṃ ca na cānantaṃ na yan nāmābhivāñchyate / na yatnenāpi mahatā tailam āsādyate 'śmanaḥ //MU_2,5.21//",
    "GSP27moksop_u:1300": "yathā ghaṭaḥ parimito yathā parimitaḥ paṭaḥ / niyataḥ parimāṇasthaḥ puruṣārthas tathaiva vaḥ //MU_2,5.22//",
    "GSP27moksop_u:1301": "sa ca śāstrārthasatsaṅgasamācārair nijaṃ phalam / dadātīti svabhāvo 'yam anyathānarthasiddhaye //MU_2,5.23//",
    "GSP27moksop_u:1302": "svarūpaṃ pauruṣasyaitad evaṃ vyavaharan naraḥ / yāti niṣphalayatnatvaṃ na kadācana kaścana //MU_2,5.24//",
    "GSP27moksop_u:1303": "dainyadāridryaduḥkhārtā apy anye puruṣottamāḥ / pauruṣeṇaiva yatnena yātā devendratulyatām //MU_2,5.25//",
    "GSP27moksop_u:1304": "ā bālyāc caivam abhyastaiś śāstrasatsaṅgamādibhiḥ / guṇaiḥ puruṣayatnena svo 'rthas samprāpyate hi taiḥ //MU_2,5.26//",
    "GSP27moksop_u:1305": "iti pratyakṣato dṛṣṭam anubhūtaṃ śrutaṃ kṛtam / daivottham iti manyante ye hatās te kubuddhayaḥ //MU_2,5.27//",
    "GSP27moksop_u:1306": "ālasyaṃ yadi na bhavej jagaty anarthaḥ ko na syād bahudhaniko bahuśruto vā / ālasyād iyam avanis sasāgarāntā sampūrṇā narapaśubhiś ca nirdhanaiś ca //MU_2,5.28//",
    "GSP27moksop_u:1307": "bālye gate 'viratakalpitakelilole paugaṇḍamaṇḍanavayaḥprabhṛti prayatnāt / satsaṅgamaiḥ padapadārthavibuddhabuddhiḥ kuryān naras svaguṇadoṣavicāraṇāni //MU_2,5.29//",
    "GSP27moksop_u:1308": "vālmīkiḥ: ity uktavaty atha munau divaso jagāma sāyantanāya vidhaye 'stam ino jagāma / snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_2,5.30//",
    "GSP27moksop_u:1309": "pauruṣasthāpanaṃ nāma sargaḥ",
    "GSP27moksop_u:1310": "ṣaṣṭhas sargaḥ",
    "GSP27moksop_u:1311": "vasiṣṭhaḥ: tasmāt prākpauruṣaṃ daivaṃ nānyat tat projjhya dūrataḥ / sādhusaṅgamasacchāstrair jīvam uttārayed balāt //MU_2,6.1//",
    "GSP27moksop_u:1312": "yathā yathā prayatnas syād bhaved āśu phalaṃ tathā / iti pauruṣam evāsti daivam astu tad eva vaḥ //MU_2,6.2//",
    "GSP27moksop_u:1313": "duḥkhād yathā duḥkhakāle hā kaṣṭam iti kathyate / hākaṣṭaśabdaparyāyas tathā hā daivam ity api //MU_2,6.3//",
    "GSP27moksop_u:1314": "prāksvakarmetarākāraṃ daivaṃ nāma na vidyate / bālaḥ prabalapuṃseva taj jetum iha śakyate //MU_2,6.4//",
    "GSP27moksop_u:1315": "hyastano duṣṭa ācāra ācāreṇādya cāruṇā / yathāśu śubhatāṃ yāti prāktanaṃ kukṛtaṃ tathā //MU_2,6.5//",
    "GSP27moksop_u:1316": "tajjayāya yatante ye na lābhalavalampaṭāḥ / te mūḍhāḥ prākṛtā dīnās sthitā daivaparāyaṇāḥ //MU_2,6.6//",
    "GSP27moksop_u:1317": "pauruṣeṇa kṛtaṃ karma daivād yad abhinaśyati / tatra nāśayitur jñeyaṃ pauruṣaṃ balavattaram //MU_2,6.7//",
    "GSP27moksop_u:1318": "yad ekavṛntaphalayor apy ekaṃ śūnyakoṭaram / tatra prayatnas sphuritas tathā tadrasasaṃvidaḥ //MU_2,6.8//",
    "GSP27moksop_u:1319": "yat prayānti jagadbhāvās saṃsiddhā api saṅkṣayam / kṣayakārakayatnasya tatra jñeyaṃ mahad balam //MU_2,6.9//",
    "GSP27moksop_u:1320": "bhikṣuko maṅgalebhena nṛpo yat kriyate balāt / tad amātyebhapaurāṇāṃ prayatnasya mahat phalam //MU_2,6.10//",
    "GSP27moksop_u:1321": "pauruṣeṇānnam ākramya yathā dantair vicūrṇyate / alpaṃ pauruṣam ākramya tathā śūreṇa cūrṇyate //MU_2,6.11//",
    "GSP27moksop_u:1322": "anubhūtaṃ hi mahatāṃ lāghavaṃ yatnaśālinām / yatheṣṭaṃ viniyujyante te taiḥ karmasu loṣṭavat //MU_2,6.12//",
    "GSP27moksop_u:1323": "śaktasya pauruṣaṃ dṛśyam adṛśyaṃ vāpi yad bhavet / tad daivam ity aśaktena buddham ātmany abuddhinā //MU_2,6.13//",
    "GSP27moksop_u:1324": "bhūtānāṃ balavadbhūtayatno daivam iti sthitam / tasthuṣām apy adhiṣṭhātṛvatām etat sphuṭaṃ mithaḥ //MU_2,6.14//",
    "GSP27moksop_u:1325": "śāstrāmātyebhapaurāṇām avikalpyā svabhāvadhīḥ / sā yā bhikṣukarājyasya kartrī dhartrī prajāsthiteḥ //MU_2,6.15//",
    "GSP27moksop_u:1326": "aihikaḥ prāktanaṃ hanti prāktano 'dyatanaṃ balāt / sarvadā puruṣaspandas tatrānudvegavāñ jayī //MU_2,6.16//",
    "GSP27moksop_u:1327": "dvayor adyatanasyaiva pratyakṣād balitā bhavet / daivaṃ jetum ato yatnair bālo yūneva śakyate //MU_2,6.17//",
    "GSP27moksop_u:1328": "meghena nīyate yad vā vatsaropārjitā kṛṣiḥ / meghasya puruṣārtho 'sau jayaty adhikayatnavān //MU_2,6.18//",
    "GSP27moksop_u:1329": "krameṇopārjite 'py arthe naṣṭe kāryā na kheditā / na balaṃ yatra me śaktaṃ tatra kā paridevanā //MU_2,6.19//",
    "GSP27moksop_u:1330": "yan na śaknomi tasyārthe yadi duḥkhaṃ karomy aham / tad amānitamṛtyor me yuktaṃ pratyaharodanam //MU_2,6.20//",
    "GSP27moksop_u:1331": "deśakālakriyādravyavaśato visphuranty amī / sarva eva jagadbhāvā jayaty adhikayatnavān //MU_2,6.21//",
    "GSP27moksop_u:1332": "tasmāt pauruṣam āśritya sacchāstrais satsamāgamaiḥ / prajñām amalatāṃ nītvā saṃsārāmbunidhiṃ tara //MU_2,6.22//",
    "GSP27moksop_u:1333": "prāktanaś caihikaś cemau puruṣārthau phaladrumau / aihikaḥ puruṣārthaś ca jayaty abhyadhikas tayoḥ //MU_2,6.23//",
    "GSP27moksop_u:1334": "karma yaḥ prāktanaṃ tucchaṃ na nihanti śubhehitaiḥ / ajño jantur anīśo 'sau vāṅmanassukhaduḥkhayoḥ //MU_2,6.24//",
    "GSP27moksop_u:1335": "yas tūdāracamatkāras sadācāravihāravān / sa niryāti jaganmohān mṛgendraḥ pañjarād iva //MU_2,6.25//",
    "GSP27moksop_u:1336": "kaścin māṃ prerayaty evam ity anarthakukalpane / yas sthito dṛṣṭam utsṛjya tyājyo 'sau dūrato 'dhamaḥ //MU_2,6.26//",
    "GSP27moksop_u:1337": "vyavahārasahasrāṇi yāny upāyānti yānti ca / yathāśāstraṃ vihartavyaṃ teṣu tyaktvā sukhāsukhe //MU_2,6.27//",
    "GSP27moksop_u:1338": "yathāśāstram anucchinnāṃ maryādāṃ svām anujjhataḥ / upatiṣṭhanti sarvāṇi ratnāny ambunidher iva //MU_2,6.28//",
    "GSP27moksop_u:1339": "svārthaprāpakakāryaikaprayatnaparatā budhaiḥ / proktā pauruṣaśabdena sā siddhyai śāstrayantritā //MU_2,6.29//",
    "GSP27moksop_u:1340": "kriyāyās spandadharmiṇyās svārthasādhakatā svayam / sādhusaṅgamasacchāstratīkṣṇayābhyūhyate dhiyā //MU_2,6.30//",
    "GSP27moksop_u:1341": "anantaṃ samatānandaṃ paramārthaṃ vidur budhāḥ / sa yebhyaḥ prāpyate 'tyantaṃ te sevyāś śāstrasādhavaḥ //MU_2,6.31//",
    "GSP27moksop_u:1342": "prāktanaṃ pauruṣaṃ tac ced daivaśabdena kathyate / tad yuktam etad etasmin nāmni nāpavadāmahe //MU_2,6.32//",
    "GSP27moksop_u:1343": "mūḍhaiḥ prakalpitaṃ daivam anyad yais te kṣayaṃ gatāḥ / nityaṃ svapauruṣād eva lokadvayahitaṃ bhavet //MU_2,6.33//",
    "GSP27moksop_u:1344": "hyastanī duṣkriyābhyeti śobhāṃ satkriyayā yathā / adyaivaṃ prāktanī tasmād yatnāt satkāryavān bhava //MU_2,6.34//",
    "GSP27moksop_u:1345": "karāmalakavad dṛṣṭaṃ pauruṣād eva yat phalam / mūḍhaḥ pratyakṣam utsṛjya daivamohe nimajjati //MU_2,6.35//",
    "GSP27moksop_u:1346": "sakalakāraṇakāryavivarjitaṃ nijavikalpabalād upakalpitam / tad anapekṣya hi daivam asanmayaṃ śraya śubhāśaya pauruṣam ātmanaḥ //MU_2,6.36//",
    "GSP27moksop_u:1347": "śāstrais sadācaritajṛṃbhitadeśadharmair yat kalpitaṃ phalam atīva ciraprarūḍham / tasmin hṛdi sphurati no 'param eti cittam aṅgāvalī tadanu pauruṣam etad āhuḥ //MU_2,6.37//",
    "GSP27moksop_u:1348": "buddhvaiva pauruṣaphalaṃ puruṣatvam etad ātmaprayatnaparataiva sadaiva kāryā / neyā tatas saphalatāṃ paramām athāsau sacchāstrasādhujanapaṇḍitasevanena //MU_2,6.38//",
    "GSP27moksop_u:1349": "daivapauruṣavicāracārubhiś cetasā caritam ātmapauruṣam / nityam eva jayatīti bhāvitaiḥ kārya āryajanasevanodyamaḥ //MU_2,6.39//",
    "GSP27moksop_u:1350": "janmaprabandhamayam āmayam eṣa jīvo buddhvaihikaṃ sahajapauruṣam eva siddhyai / śāntiṃ nayatv avitathena varauṣadhena pṛṣṭena tuṣṭiparapaṇḍitasevanena //MU_2,6.40//",
    "GSP27moksop_u:1351": "daivanirākaraṇaṃ nāma sargaḥ",
    "GSP27moksop_u:1352": "saptamas sargaḥ",
    "GSP27moksop_u:1353": "vasiṣṭhaḥ: prāpya vyādhivinirmuktaṃ deham alpādhivedhitam / tathātmānaṃ samādadhyād yathā bhūyo na jāyate //MU_2,7.1//",
    "GSP27moksop_u:1354": "daivaṃ puruṣakāreṇa yo 'tivartitum icchati / iha cāmutra ca jayet sa sampūrṇābhivāñchitam //MU_2,7.2//",
    "GSP27moksop_u:1355": "ye samudyogam utsṛjya sthitā daivaparāyaṇāḥ / te dharmam arthakāmau ca nāśayanty ātmavidviṣaḥ //MU_2,7.3//",
    "GSP27moksop_u:1356": "saṃvitspando manasspanda indriyaspanda eva ca / etāni puruṣārthasya rūpāṇy ebhyaḥ phalodayaḥ //MU_2,7.4//",
    "GSP27moksop_u:1357": "yathā saṃvedanaṃ cetas tathāntasspandam ṛcchati / tathaiva kāyaś calati tathaiva phalabhoktṛtā //MU_2,7.5//",
    "GSP27moksop_u:1358": "ābālyam etat saṃsiddhaṃ yatra tatra yathā tathā / daivaṃ tu na kvacid dṛṣṭam ato jayati pauruṣam //MU_2,7.6//",
    "GSP27moksop_u:1359": "puruṣārthena deveśagurur eṣa bṛhaspatiḥ / śukro daityendragurutāṃ puruṣārthena cāsthitaḥ //MU_2,7.7//",
    "GSP27moksop_u:1360": "dainyadāridryaduḥkhārtā api sādho narottamāḥ / pauruṣeṇaiva yatnena yātā devendratulyatām //MU_2,7.8//",
    "GSP27moksop_u:1361": "mahānto vibhavāḍhyā ye nānāścaryasamāśrayāḥ / pauruṣeṇaiva doṣeṇa narakātithitāṃ gatāḥ //MU_2,7.9//",
    "GSP27moksop_u:1362": "bhāvābhāvasahasreṣu daśāsu vividhāsu ca / svapauruṣavaśād eva vivṛttā bhūtajātayaḥ //MU_2,7.10//",
    "GSP27moksop_u:1363": "śāstrato gurutaś caiva svataś ceti trisiddhatā / sarvatra puruṣārthasya na daivasya kadācana //MU_2,7.11//",
    "GSP27moksop_u:1364": "aśubheṣu samāviṣṭaṃ śubheṣv evāvatārayet / yatnena cittam ity āśu sarvaśāstrārthasaṅgrahaḥ //MU_2,7.12//",
    "GSP27moksop_u:1365": "yac chreyo yad atucchaṃ ca yad apāyavivarjitam / tat tad ācara yatnena putreti guravas sthitāḥ //MU_2,7.13//",
    "GSP27moksop_u:1366": "yathā yathā prayatno me phalam āśu tathā tathā / ity ahaṃ pauruṣād eva phalabhāṅ na tu daivataḥ //MU_2,7.14//",
    "GSP27moksop_u:1367": "pauruṣād dṛśyate siddhiḥ pauruṣo dhīmatāṃ kramaḥ / daivam āśvāsanāmātraṃ duḥkhe pelavabuddhiṣu //MU_2,7.15//",
    "GSP27moksop_u:1368": "pratyakṣapramukhān nityaṃ pramāṇāt pauruṣaḥ kramaḥ / phalato dṛśyate loke deśāntaragamādikaḥ //MU_2,7.16//",
    "GSP27moksop_u:1369": "bhoktā tṛpyati nābhoktā gantā gacchati nāgatiḥ / vaktā vakti na cāvaktā pauruṣaṃ saphalaṃ nṛṇām //MU_2,7.17//",
    "GSP27moksop_u:1370": "pauruṣeṇa durantebhyas saṅkaṭebhyas subuddhayaḥ / samuttaranty ayatnena na tu mūkatayānayā //MU_2,7.18//",
    "GSP27moksop_u:1371": "yo yo yathā prayatate sa sa tadvat phalaikabhāk / na tu tūṣṇīṃ sthiteneha kenacit prāpyate phalam //MU_2,7.19//",
    "GSP27moksop_u:1372": "śubhena puruṣārthena śubham āsādyate phalam / aśubhenāśubhaṃ rāma yathecchasi tathā kuru //MU_2,7.20//",
    "GSP27moksop_u:1373": "puruṣārthaphalaprāptir deśakālavaśād iha / prāptā cireṇa śīghraṃ vā yāsau daivam iti smṛtā //MU_2,7.21//",
    "GSP27moksop_u:1374": "na daivaṃ dṛśyate dṛṣṭyā na ca lokāntare sthitam / uktaṃ daivābhidhānena svaṃ loke karmaṇaḥ phalam //MU_2,7.22//",
    "GSP27moksop_u:1375": "puruṣo jāyate loke vardhate kṣīyate punaḥ / na tatra dṛśyate daivaṃ jarāyauvanabālyavān //MU_2,7.23//",
    "GSP27moksop_u:1376": "deśād deśāntaraprāptir hastasthadravyadhāraṇam / vyāpāraś ca tathāṅgānāṃ pauruṣeṇa na daivataḥ //MU_2,7.24//",
    "GSP27moksop_u:1377": "arthaprāpakakāryaikaprayatnaparatā budhaiḥ / proktā pauruṣaśabdena sarvam āsādyate 'nayā //MU_2,7.25//",
    "GSP27moksop_u:1378": "anarthaprāptikāryaikaprayatnaparatā tu yā / soktā pronmattaceṣṭeti na kiñcit prāpyate 'nayā //MU_2,7.26//",
    "GSP27moksop_u:1379": "kriyāyās spandadharmiṇyās svārthasādhakatā svayam / sādhusaṅgamasacchāstratīkṣṇayonnīyate dhiyā //MU_2,7.27//",
    "GSP27moksop_u:1380": "anantaṃ samatānandaṃ paramārthaṃ svakaṃ viduḥ / tad yebhyaḥ prāpyate yatnāt te sevyāś śāstrasādhavaḥ //MU_2,7.28//",
    "GSP27moksop_u:1381": "sacchāstrādiguṇo matyā sacchāstrādiguṇān matiḥ / vardhete te mitho 'bhyāsāt sarobdāv iva kālataḥ //MU_2,7.29//",
    "GSP27moksop_u:1382": "ā bālyād alam abhyastaiś śāstrasatsaṅgamādibhiḥ / guṇaiḥ puruṣayatnena svo 'rthas samprāpyate hitaḥ //MU_2,7.30//",
    "GSP27moksop_u:1383": "pauruṣeṇa jitā daityās sthāpitā bhuvanakriyāḥ / racitāni jagantīha viṣṇunā na tu daivataḥ //MU_2,7.31//",
    "GSP27moksop_u:1384": "jagati puruṣakārakāraṇe 'smin kuru raghunātha ciraṃ tathā prayatnam / vrajasi tarusarīsṛpābhidhānāṃ subhaga yathā na daśām aśaṅka eva //MU_2,7.32//",
    "GSP27moksop_u:1385": "pauruṣapratipādanaṃ nāma sargaḥ",
    "GSP27moksop_u:1386": "aṣṭamas sargaḥ",
    "GSP27moksop_u:1387": "vasiṣṭhaḥ: nākṛtir na ca karmāṇi nāspadaṃ na parākramaḥ / tan mithyājñānavat prauḍhaṃ daivaṃ nāma kim ucyate //MU_2,8.1//",
    "GSP27moksop_u:1388": "svakarmaphalasamprāptāv idam ittham itīva yāḥ / giras tā daivanāmnaitāḥ prasiddhiṃ samupāgatāḥ //MU_2,8.2//",
    "GSP27moksop_u:1389": "tathaiva mūḍhamatibhir daivam astīti niścayaḥ / ātto duravabodhena rajjāv iva bhujaṅgamaḥ //MU_2,8.3//",
    "GSP27moksop_u:1390": "hyastanī duṣkriyābhyeti śobhāṃ satkriyayā yathā / adyaivaṃ prāktanī tasmād yatnāt satkāryavān bhava //MU_2,8.4//",
    "GSP27moksop_u:1391": "mūḍhānumānasaṃsiddhaṃ daivaṃ yasyāsti durmateḥ / daivād dāho 'stu mā veti vaktavyaṃ tena pāvake //MU_2,8.5//",
    "GSP27moksop_u:1392": "daivam eveha cet karma puṃsaḥ kim iva ceṣṭayā / snānadānāśanācāraṃ daivam eva kariṣyati //MU_2,8.6//",
    "GSP27moksop_u:1393": "kiṃ vā śāstropadeśena mūko 'yaṃ puruṣaḥ kila / sañcāryate tu daivena kiṃ kasyehopadiśyate //MU_2,8.7//",
    "GSP27moksop_u:1394": "na ca nisspandatā loke dṛṣṭeha śavatāṃ vinā / spandāś ca phalasamprāptis tasmād daivaṃ nirarthakam //MU_2,8.8//",
    "GSP27moksop_u:1395": "na cāmūrtena daivena mūrtasya sahakartṛtā / hastādīn īhataś caiva na daivena kvacit kṛtam //MU_2,8.9//",
    "GSP27moksop_u:1396": "manobuddhivad apy etad daivaṃ nehānubhūyate / āgopālaṃ kila prājñais tena daivam asat sadā //MU_2,8.10//",
    "GSP27moksop_u:1397": "buddheś cet pṛthag anyo 'rthas saiva cet kānyatā tayoḥ / kalpanā vā pramāṇaṃ cet pauruṣaṃ kiṃ na kalpyate //MU_2,8.11//",
    "GSP27moksop_u:1398": "nāmūrtes tena saṅgo 'sti nabhaseva vapuṣmataḥ / mūrtaṃ ca dṛśyate lagnaṃ tasmād daivaṃ na vidyate //MU_2,8.12//",
    "GSP27moksop_u:1399": "viniyoktātha bhūtānām asty anyas taj jagattraye / śeratāṃ bhūtavṛndāni daivaṃ sarvaṃ kariṣyati //MU_2,8.13//",
    "GSP27moksop_u:1400": "daivenetthaṃ niyukto 'smi kiṃ karomīdṛśaṃ sthitam / samāśvāsanavāg eṣā na daivaṃ paramārthataḥ //MU_2,8.14//",
    "GSP27moksop_u:1401": "mūḍhaiḥ prakalpitaṃ daivaṃ tatparās te kṣayaṃ gatāḥ / prājñās tu puruṣārthena padam uttamam āgatāḥ //MU_2,8.15//",
    "GSP27moksop_u:1402": "ye śūrā ye ca vikrāntā ye prājñā ye ca paṇḍitāḥ / tais taiḥ kair iva loke 'smin vada daivaṃ pracakṣyate //MU_2,8.16//",
    "GSP27moksop_u:1403": "kālavidbhir vinirṇītā yasyāsti cirajīvitā / sa cej jīvati sañchinnaśirās tad daivam uttamam //MU_2,8.17//",
    "GSP27moksop_u:1404": "kālavidbhir vinirṇītaṃ pāṇḍityaṃ yasya rāghava / anadhyāpita evāsau tajjñaś ced daivam uttamam //MU_2,8.18//",
    "GSP27moksop_u:1405": "viśvāmitreṇa muninā daivam utsṛjya dūrataḥ / pauruṣeṇaiva samprāptaṃ brāhmaṇyaṃ rāma nānyathā //MU_2,8.19//",
    "GSP27moksop_u:1406": "amībhir aparai rāma puruṣair munitāṃ gataiḥ / pauruṣeṇaiva samprāptā ciraṃ gaganagāmitā //MU_2,8.20//",
    "GSP27moksop_u:1407": "utsādya devasaṅghātāṃś cakrus tribhuvanodare / pauruṣeṇaiva yatnena sāmrājyaṃ dānaveśvarāḥ //MU_2,8.21//",
    "GSP27moksop_u:1408": "ālūnaśīrṇam ābhogi jagad ājahrur ojasā / pauruṣeṇaiva yatnena dānavebhyas sureśvarāḥ //MU_2,8.22//",
    "GSP27moksop_u:1409": "rāma pauruṣayuktyaiva salilaṃ dhāryate na vā / ciraṃ karaṇḍake yuktyā na daivaṃ tatra kāraṇam //MU_2,8.23//",
    "GSP27moksop_u:1410": "haraṇādānasaṃrambhavibhramabhramabhūmiṣu / śaktatā dṛśyate rāma na daivasyauṣadher iva //MU_2,8.24//",
    "GSP27moksop_u:1411": "sakalakāraṇakāryavivarjitaṃ nijavikalpavaśād upakalpitam / tvam anavekṣya hi daivam asanmayaṃ śraya śubhāśaya pauruṣam uttamam //MU_2,8.25//",
    "GSP27moksop_u:1412": "daivanirākaraṇaṃ nāma sargaḥ",
    "GSP27moksop_u:1413": "navamas sargaḥ",
    "GSP27moksop_u:1414": "rāmaḥ: bhagavan sarvadharmajña pratiṣṭhām alam āgatam / yal loke tad vada brahman daivam evaṃ kim ucyate //MU_2,9.1//",
    "GSP27moksop_u:1415": "vasiṣṭhaḥ: pauruṣaṃ sarvakāryāṇāṃ kartṛ rāghava netarat / phalabhoktṛ ca sarvatra na daivaṃ tatra kāraṇam //MU_2,9.2//",
    "GSP27moksop_u:1416": "daivaṃ na kiñcit kurute na ca bhuṅkte na vidyate / na dṛśyate nādriyate kevalaṃ kalpanedṛśī //MU_2,9.3//",
    "GSP27moksop_u:1417": "siddhasya pauruṣeṇeha phalasya phalaśālinām / śubhāśubhā vā sampattir daivaśabdena kathyate //MU_2,9.4//",
    "GSP27moksop_u:1418": "pauruṣopanatā nityam iṣṭāniṣṭasya vastunaḥ / prāptir iṣṭāpy aniṣṭā vā daivaśabdena kathyate //MU_2,9.5//",
    "GSP27moksop_u:1419": "bhāvī tv avaśyam evārthaḥ puruṣārthaikasādhanaḥ / yas so 'smiṃl lokasaṅghāte daivaśabdena kathyate //MU_2,9.6//",
    "GSP27moksop_u:1420": "na tu rāghava lokasya kasyacit kiñcid eva hi / daivam ākāśakalpaṃ hi karoti na karoti vā //MU_2,9.7//",
    "GSP27moksop_u:1421": "puruṣārthasya siddhasya śubhāśubhaphalodaye / idam itthaṃ sthitir iti yoktis tad daivam ucyate //MU_2,9.8//",
    "GSP27moksop_u:1422": "itthaṃ mamābhavad buddhir itthaṃ me niścayo hy abhūt / iti karmaphalāvāptir yoktis tad daivam ucyate //MU_2,9.9//",
    "GSP27moksop_u:1423": "iṣṭāniṣṭaphalāvāptāv evam ityarthavācakam / āśvāsanāmātravaco daivam ity eva kathyate //MU_2,9.10//",
    "GSP27moksop_u:1424": "rāmaḥ: bhagavan sarvadharmajña prāg yat karmopasañcitam / tad etad daivam ity uktam apamṛṣṭaṃ kathaṃ tvayā //MU_2,9.11//",
    "GSP27moksop_u:1425": "vasiṣṭhaḥ: sādhu rāghava jānāsi śṛṇu vakṣyāmi te 'khilam / daivaṃ nāstīti te yena sthirā buddhir bhaviṣyati //MU_2,9.12//",
    "GSP27moksop_u:1426": "yā magnā vāsanā pūrvaṃ babhūva kila bhūriśaḥ / saiveyaṃ karmabhāvena nṝṇāṃ pariṇatiṃ gatā //MU_2,9.13//",
    "GSP27moksop_u:1427": "jantur yadvāsano nāma tatkarmā bhavati kṣaṇāt / anyakarmānyabhāvaś cety etan naivopapadyate //MU_2,9.14//",
    "GSP27moksop_u:1428": "grāmago grāmam āpnoti pattanārthī ca pattanam / yo yo yadvāsanas tat tat sa sa prayatate tathā //MU_2,9.15//",
    "GSP27moksop_u:1429": "yad eva tīvrasaṃvegād iha karma kṛtaṃ purā / tad eva daivaśabdena paryāyeṇa hi kathyate //MU_2,9.16//",
    "GSP27moksop_u:1430": "evaṃ daivaṃ svakarmāṇi karma prauḍhā svavāsanā / vāsanā manaso nānyā mano hi puruṣas smṛtaḥ //MU_2,9.17//",
    "GSP27moksop_u:1431": "yad daivaṃ tāni karmāṇi karma sādho mano hi tat / mano hi puruṣas tasmād daivaṃ nāstīti niścayaḥ //MU_2,9.18//",
    "GSP27moksop_u:1432": "ekam eva mano jantor yathā prayatate hi yat / nūnaṃ tat tad avāpnoti svata eva na daivataḥ //MU_2,9.19//",
    "GSP27moksop_u:1433": "manaś cittaṃ vāsanā ca karma daivaṃ svaniścayaḥ / rāma puṃniścayasyaitās sañjñās sadbhir udāhṛtāḥ //MU_2,9.20//",
    "GSP27moksop_u:1434": "evaṃnāmā hi puruṣo dṛḍhabhāvanayā yathā / nityaṃ prayatate rāma phalam āpnoty alaṃ tathā //MU_2,9.21//",
    "GSP27moksop_u:1435": "evaṃ puruṣakāreṇa sarvam eva raghūdvaha / prāpyate netareṇeha tasmāt sa śubhado 'stu te //MU_2,9.22//",
    "GSP27moksop_u:1436": "rāmaḥ: prāktanaṃ vāsanājālaṃ niyojayati māṃ yathā / mune tathaiva tiṣṭhāmi kṛpaṇaḥ kiṃ karomy aham //MU_2,9.23//",
    "GSP27moksop_u:1437": "vasiṣṭhaḥ: ata eva hi he rāma śreyaḥ prāpnoṣi śāśvatam / svaprayatnopanītena pauruṣeṇaiva nānyathā //MU_2,9.24//",
    "GSP27moksop_u:1438": "dvividho vāsanāvyūhaś śubhaś caivāśubhaś ca te / prāktano vidyate rāma dvayor ekataro 'tha vā //MU_2,9.25//",
    "GSP27moksop_u:1439": "vāsanaughena śuddhena tatra ced adya nīyase / tat krameṇa śubhenaiva padaṃ prāpnoṣi śāśvatam //MU_2,9.26//",
    "GSP27moksop_u:1440": "atha ced aśubho bhāvas tvāṃ yojayati saṅkaṭe / prāktanas tad asau yatnāj jetavyo bhavatā balāt //MU_2,9.27//",
    "GSP27moksop_u:1441": "prājña cetanamātraṃ tvaṃ na dehas tvaṃ jaḍātmakaḥ / tad eva cetasy anyena cet tat tvaṃ kveva vidyase //MU_2,9.28//",
    "GSP27moksop_u:1442": "anyas tvāṃ cetayati cet tat tvayy asati ko 'paraḥ / kam imaṃ cetayet tasmād anavasthā na vāstavī //MU_2,9.29//",
    "GSP27moksop_u:1443": "śubhāśubhābhyāṃ mārgābhyāṃ vahantī vāsanāsarit / pauruṣeṇa prayatnena yojanīyā śubhe pathi //MU_2,9.30//",
    "GSP27moksop_u:1444": "aśubheṣu samāviṣṭaṃ śubheṣv evāvatārayet / svamanaḥ puruṣārthena balena balināṃ vara //MU_2,9.31//",
    "GSP27moksop_u:1445": "aśubhāc calitaṃ yāti śubhaṃ tasmād apītarat / jantoś cittaṃ tu paśuvat tasmāt tat pālayet sadā //MU_2,9.32//",
    "GSP27moksop_u:1446": "samatāsāntvanenāśu na drāgiti śanaiś śanaiḥ / pauruṣeṇa prayatnena pālayec cittabālakam //MU_2,9.33//",
    "GSP27moksop_u:1447": "vāsanaughas tvayā pūrvam abhyāsena ghanīkṛtaḥ / śubho vāpy aśubho rāma śubham adya ghanīkuru //MU_2,9.34//",
    "GSP27moksop_u:1448": "prāgabhyāsavaśād yātā yadā te vāsanodayam / tadābhyāsasya sāphalyaṃ viddhi tvam arimardana //MU_2,9.35//",
    "GSP27moksop_u:1449": "idānīm api te yāti ghanatāṃ vāsanānagha / abhyāsavaśatas tasmāc chubhābhyāsam upāhara //MU_2,9.36//",
    "GSP27moksop_u:1450": "pūrvaṃ ced ghanatāṃ yātā nābhyāsāt tava vāsanā / vardhiṣyate tu nedānīm api tāta sukhī bhava //MU_2,9.37//",
    "GSP27moksop_u:1451": "sandigdhāyām api bhṛśaṃ śubham eva samāhara / asyāṃ tu vāsanāvṛddhau śubhād doṣo na kaścana //MU_2,9.38//",
    "GSP27moksop_u:1452": "yad yad abhyasyate loke tanmayenaiva bhūyate / ity ākumāraṃ prājñeṣu dṛṣṭaṃ sandehavarjitam //MU_2,9.39//",
    "GSP27moksop_u:1453": "śubhavāsanayā yuktas tad atra bhava bhūtaye / paraṃ pauruṣam āśritya vijityendriyapañcakam //MU_2,9.40//",
    "GSP27moksop_u:1454": "avyutpannamanā yāvad bhavān ajñātatatpadaḥ / guruśāstrapramāṇais tu nirṇītaṃ tāvad ācara //MU_2,9.41//",
    "GSP27moksop_u:1455": "tataḥ kaṣāyapākena nūnaṃ vijñātavastunā / śubho 'py asau tvayā tyājyo bhāvanaugho nirādhinā //MU_2,9.42//",
    "GSP27moksop_u:1456": "yad atisubhagam āryasevitaṃ tac chubham anusṛtya manojñabhāvabuddhyā / adhigamaya padaṃ sadā viśokaṃ tad anu tad apy avamucya sādhu tiṣṭha //MU_2,9.43//",
    "GSP27moksop_u:1457": "karmavicāro nāma sargaḥ",
    "GSP27moksop_u:1458": "daśamas sargaḥ",
    "GSP27moksop_u:1459": "vasiṣṭhaḥ: ataḥ pauruṣam āśritya śreyase nityabāndhavam / ekāgraṃ kuru cittaṃ tvaṃ śṛṇu cedaṃ vaco mama //MU_2,10.1//",
    "GSP27moksop_u:1460": "avāntarābhipātīni svārūḍhāni manoratham / pauruṣeṇendriyāṇy āśu saṃyamya samatāṃ naya //MU_2,10.2//",
    "GSP27moksop_u:1461": "ihāmutra ca siddhyarthaṃ puruṣārthaphalapradām / mokṣopāyamayīṃ vakṣye saṃhitāṃ sārasammitām //MU_2,10.3//",
    "GSP27moksop_u:1462": "apunargrahaṇāyāntas tyaktvā saṃsāravāsanām / sampūrṇau śamasantoṣāv ādāyodārayā dhiyā //MU_2,10.4//",
    "GSP27moksop_u:1463": "sapūrvāparavākyārthavicāraviṣayādṛtam / manas samarasaṃ kṛtvā sānusandhānam ātmani //MU_2,10.5//",
    "GSP27moksop_u:1464": "sukhaduḥkhakṣayakaraṃ mahānandaikasādhanam / mokṣopāyam ito rāma vakṣyamāṇaṃ imaṃ śṛṇu //MU_2,10.6//",
    "GSP27moksop_u:1465": "imāṃ mokṣakathāṃ śrutvā saha sarvair vivekibhiḥ / padaṃ yāsyasi nirduḥkhaṃ nāśo yatra na vidyate //MU_2,10.7//",
    "GSP27moksop_u:1466": "idam uktaṃ purākalpe brahmaṇā parameṣṭhinā / sarvaduḥkhakṣayakaraṃ paramāśvāsanaṃ dhiyaḥ //MU_2,10.8//",
    "GSP27moksop_u:1467": "rāmaḥ: kenoktaṃ kāraṇenedaṃ brahman pūrvaṃ svayambhuvā / kathaṃ ca bhavatā prāptam etat kathaya me prabho //MU_2,10.9//",
    "GSP27moksop_u:1468": "vasiṣṭhaḥ: asty anantavilāsātmā sarvagas sarvasaṃśrayaḥ / cidākāśo 'vināśātmā pradīpas sarvavastuṣu //MU_2,10.10//",
    "GSP27moksop_u:1469": "spandāspandasamākārāt tato viṣṇur ajāyata / spandamānarasāpūrāt taraṅgas sāgarād iva //MU_2,10.11//",
    "GSP27moksop_u:1470": "sumerukarṇikāt tasya digdalād dhṛdayāmbujāt / tārakākesaravataḥ parameṣṭhī vyajāyata //MU_2,10.12//",
    "GSP27moksop_u:1471": "vedavedārthadeveśamunimaṇḍalamālitam / so 'sṛjat sakalaṃ sargaṃ vikalpaughaṃ yathā manaḥ //MU_2,10.13//",
    "GSP27moksop_u:1472": "jambudvīpasya koṇe 'smin varṣe bhāratanāmani / sa sasarja janaṃ putrair ādhivyādhipariplutam //MU_2,10.14//",
    "GSP27moksop_u:1473": "bhāvābhāvaviṣaṇṇārtham utpātadhvaṃsatatparam / sarge 'smin bhūtajātīnām āpyāyanakaraṃ param //MU_2,10.15//",
    "GSP27moksop_u:1474": "janasya tasya duḥkhaṃ sa dṛṣṭvā sakalalokakṛt / jagāma karuṇām īśaḥ putraduḥkhād yathā pitā //MU_2,10.16//",
    "GSP27moksop_u:1475": "ka eteṣāṃ hatāśānāṃ duḥkhasyānto hatāyuṣām / syād iti kṣaṇam ekāgraś cintayām āsa bhūtapaḥ //MU_2,10.17//",
    "GSP27moksop_u:1476": "iti sañcintya bhagavān sasarja punar īśvaraḥ / tapo dharmaṃ ca dānaṃ ca satyaṃ tīrthāni caiva ha //MU_2,10.18//",
    "GSP27moksop_u:1477": "etat sṛṣṭvā punar devaś cintayām āsa bhūtakṛt / puṃsāṃ nānena sarvasya duḥkhasyānta iti svayam //MU_2,10.19//",
    "GSP27moksop_u:1478": "nirvāṇaṃ nāma paramaṃ sukhaṃ yena punar janaḥ / na jāyate na mriyate taj jñānād eva labhyate //MU_2,10.20//",
    "GSP27moksop_u:1479": "saṃsārottaraṇe jantor upāyo jñānam eva hi / tapo dānaṃ tathā tīrtham aṇūpāyaḥ prakīrtitaḥ //MU_2,10.21//",
    "GSP27moksop_u:1480": "tat tāvad duḥkhamokṣārthaṃ janasyāsya mahātmanaḥ / pratyagraṃ taraṇopāyam āśu prakaṭayāmy aham //MU_2,10.22//",
    "GSP27moksop_u:1481": "iti sañcintya bhagavān brahmā kamalasaṃsthitaḥ / manasā parisaṅkalpya mām utpāditavān imam //MU_2,10.23//",
    "GSP27moksop_u:1482": "kuto 'py utpanna evāśu tato 'haṃ samupasthitaḥ / pitus tasya puraś śīghram ūrmer ūrmir ivānagha //MU_2,10.24//",
    "GSP27moksop_u:1483": "kamaṇḍaludharo nāthas sakamaṇḍalunā mayā / sākṣamālas sākṣamālaṃ sa praṇamyābhivāditaḥ //MU_2,10.25//",
    "GSP27moksop_u:1484": "ehi putreti mām uktvā sa svābjasyottare dale / śukle 'bhra iva śītāṃśuṃ yojayām āsa pāṇinā //MU_2,10.26//",
    "GSP27moksop_u:1485": "mṛgakṛttiparīdhāno mṛgakṛttinijāmbaram / mām uvāca pitā brahmā sa haṃsas sārasaṃ yathā //MU_2,10.27//",
    "GSP27moksop_u:1486": "muhūrtamātraṃ te putra ceto vānaracañcalam / ajñānam abhyāviśatu śaśaś śaśadharaṃ yathā //MU_2,10.28//",
    "GSP27moksop_u:1487": "iti tenāśu śaptas san vicārasamanantaram / ahaṃ vismṛtavān sarvaṃ svarūpam amalaṃ dvijaḥ //MU_2,10.29//",
    "GSP27moksop_u:1488": "athāhaṃ dīnatāṃ yātas sthitas sambuddhayā dhiyā / duḥkhaśokābhisantapto jāto jana ivādhamaḥ //MU_2,10.30//",
    "GSP27moksop_u:1489": "kaṣṭaṃ saṃsāranāmāyaṃ doṣaḥ katham ivāgataḥ / iti cintitavān antas tūṣṇīm eva vyavasthitaḥ //MU_2,10.31//",
    "GSP27moksop_u:1490": "athābhyadhāt sa māṃ tātaḥ putra kiṃ duḥkhavān asi / duḥkhopaghātaṃ māṃ pṛccha sukhī nityaṃ bhaviṣyasi //MU_2,10.32//",
    "GSP27moksop_u:1491": "tataḥ pṛṣṭas sa bhagavān mayā sakalalokakṛt / haimapadmadalasthena saṃsāravyādhibheṣajam //MU_2,10.33//",
    "GSP27moksop_u:1492": "kathaṃ nāma mahad duḥkham ayaṃ saṃsāra āgataḥ / kathaṃ ca kṣīyate jantor iti pṛṣṭena tena me //MU_2,10.34//",
    "GSP27moksop_u:1493": "taj jñānaṃ subahu proktaṃ yaj jñātvā pāvanaṃ param / ahaṃ pitur api prāyaḥ kilādhika iva sthitaḥ //MU_2,10.35//",
    "GSP27moksop_u:1494": "tato viditavedyaṃ māṃ nijaprakṛtim āsthitam / sa uvāca jagatkartā vaktā sakalakāraṇam //MU_2,10.36//",
    "GSP27moksop_u:1495": "śāpenājñapadaṃ nītvā pṛcchakas tvaṃ mayā kṛtaḥ / putrāsya jñānasārasya samastajanasiddhaye //MU_2,10.37//",
    "GSP27moksop_u:1496": "idānīṃ śāntaśāpas tvaṃ paraṃ bodham upāgataḥ / saṃsthito 'ham ivaikātmā kanakaṃ kanakād iva //MU_2,10.38//",
    "GSP27moksop_u:1497": "gacchedānīṃ mahīpīṭhe jambudvīpāntarasthitam / sādho bhāratavarṣaṃ tvaṃ lokānugrahahetunā //MU_2,10.39//",
    "GSP27moksop_u:1498": "tatra kriyākāṇḍaparās tvayā putra mahādhiyaḥ / upadeśyāḥ kriyākāṇḍakrameṇa kramaśālinaḥ //MU_2,10.40//",
    "GSP27moksop_u:1499": "viraktacittāś ca tathā mahāprajñā virāgiṇaḥ / upadeśyās tvayā sādho jñānenānandadāyinā //MU_2,10.41//",
    "GSP27moksop_u:1500": "iti tena niyukto 'haṃ pitrā kamalayoninā / iha rāghava tiṣṭhāmi yāvad bhūtaparamparā //MU_2,10.42//",
    "GSP27moksop_u:1501": "kartavyam asti mama neha hi kiñcid eva sthātavyam ity abhimanā bhuvi saṃsthito 'smi / saṃśāntayā satatasuptadhiyeva vṛttyā kāryaṃ karomi na ca kiñcid ahaṃ karomi //MU_2,10.43//",
    "GSP27moksop_u:1502": "jñānāvataraṇaṃ nāma sargaḥ",
    "GSP27moksop_u:1503": "ekādaśas sargaḥ",
    "GSP27moksop_u:1504": "vasiṣṭhaḥ: etat te kathitaṃ sarvaṃ jñānāvataraṇaṃ bhuvi / mayā svam īhitaṃ caiva kamalodbhavakalpitam //MU_2,11.1//",
    "GSP27moksop_u:1505": "tad idaṃ paramaṃ jñānaṃ śrotum adya tavānagha / bhṛśam utkaṇṭhitaṃ ceto mahatas sukṛtodayāt //MU_2,11.2//",
    "GSP27moksop_u:1506": "rāmaḥ: kathaṃ brahman bhagavato loke jñānāvatāraṇe / sargād anantaraṃ buddhiḥ pravṛttā parameṣṭhinaḥ //MU_2,11.3//",
    "GSP27moksop_u:1507": "vasiṣṭhaḥ: parame brahmaṇi brahmā svabhāvavaśatas svayam / jātas spandamayo nityam ūrmir ambunidhāv iva //MU_2,11.4//",
    "GSP27moksop_u:1508": "sṛṣṭvaivam ātataṃ sargaṃ sargasya sakalā gatīḥ / bhūtabhavyabhaviṣyatsthā dadarśa parameśvaraḥ //MU_2,11.5//",
    "GSP27moksop_u:1509": "satkriyākramakālasya kṛtādeḥ kṣaya āgate / moham ālokya lokānāṃ kāruṇyam agamat prabhuḥ //MU_2,11.6//",
    "GSP27moksop_u:1510": "tato mām īśvaras sṛṣṭvā jñānenāyojya cāsakṛt / visasarja mahīpīṭhe lokasyājñānaśāntaye //MU_2,11.7//",
    "GSP27moksop_u:1511": "yathāhaṃ prahitas tena tathānye 'pi maharṣayaḥ / sanatkumārapramukhā nāradādyāś ca bhūriśaḥ //MU_2,11.8//",
    "GSP27moksop_u:1512": "kriyākrameṇa puṇyena tathā jñānakrameṇa ca / manomahāmayottabdham uddhartuṃ lokam īritāḥ //MU_2,11.9//",
    "GSP27moksop_u:1513": "maharṣibhis tatas tais tu kṣīṇe kṛtayuge purā / kramāt kriyākrame śuddhe pṛthivyāṃ tanutāṃ gate //MU_2,11.10//",
    "GSP27moksop_u:1514": "kriyākramavidhānārthaṃ maryādāniyamāya ca / pṛthagdeśavibhāgena bhūpālāḥ parikalpitāḥ //MU_2,11.11//",
    "GSP27moksop_u:1515": "bahūni smṛtiśāstrāṇi yajñaśāstrāṇi cāvanau / dharmakāmārthasiddhyarthaṃ kalpitāny uditāny atha //MU_2,11.12//",
    "GSP27moksop_u:1516": "kālacakre vahaty asmiṃs tato vigalite krame / pratyahaṃ bhojanapare jane śālyarjanonmukhe //MU_2,11.13//",
    "GSP27moksop_u:1517": "dvandvāni sampravṛttāni viṣayārthaṃ mahībhujām / daṇḍyatāṃ samprayātāni bhūtāni bhuvi bhūriśaḥ //MU_2,11.14//",
    "GSP27moksop_u:1518": "tato yuddhaṃ vinā bhūpā mahīṃ pālayituṃ kramāt / asamarthās tad āyātāḥ prajābhis saha dīnatām //MU_2,11.15//",
    "GSP27moksop_u:1519": "teṣāṃ dainyāpanodārthaṃ samyaksṛṣṭikramāya ca / tato 'smadādibhiḥ proktā mahatyo jñānadṛṣṭayaḥ //MU_2,11.16//",
    "GSP27moksop_u:1520": "adhyātmavidyā teneyaṃ pūrvaṃ rājasu varṇitā / tadanu prasṛtā loke rājavidyety udāhṛtā //MU_2,11.17//",
    "GSP27moksop_u:1521": "rājavidyā rājaguhyam adhyātmagrantham uttamam / jñātvā rāghava rājānaḥ parāṃ nirduḥkhatāṃ gatāḥ //MU_2,11.18//",
    "GSP27moksop_u:1522": "atha rājasv atīteṣu bahuṣv amalakīrtiṣu / asmād daśarathād rāma jāto 'dya tvam ihāvanau //MU_2,11.19//",
    "GSP27moksop_u:1523": "tava cātiprasanne 'smiñ jātaṃ manasi pāvanam / nirnimittam idaṃ cāru vairāgyam arimardana //MU_2,11.20//",
    "GSP27moksop_u:1524": "sarvasyaiva hi bhavyasya sādhor api vivekinaḥ / nimittapūrvaṃ vairāgyaṃ jāyate rāma rājasam //MU_2,11.21//",
    "GSP27moksop_u:1525": "idaṃ tv apūrvam utpannaṃ camatkārakaraṃ satām / tavānimittaṃ vairāgyaṃ sāttvikaṃ svavivekajam //MU_2,11.22//",
    "GSP27moksop_u:1526": "bībhatsaṃ viṣamaṃ dṛṣṭvā ko nāma na virajyate / satāṃ tūttamavairāgyaṃ vivekād eva jāyate //MU_2,11.23//",
    "GSP27moksop_u:1527": "te mahānto mahāprajñā nimittena vinaiva hi / vairāgyaṃ jāyate yeṣāṃ ta evāmalamānasāḥ //MU_2,11.24//",
    "GSP27moksop_u:1528": "svavivekacamatkāraparāmarśaviraktayā / rājate hi dhiyā jantur yuveva vanamālayā //MU_2,11.25//",
    "GSP27moksop_u:1529": "parāmṛśya vivekena saṃsāraracanām imām / virāgaṃ ye 'dhigacchanti ta eva puruṣottamāḥ //MU_2,11.26//",
    "GSP27moksop_u:1530": "svavivekavaśād eva vicāryedaṃ punaḥ punaḥ / indrajālaṃ parityājyaṃ sabāhyābhyantaraṃ balāt //MU_2,11.27//",
    "GSP27moksop_u:1531": "śmaśānam āpadaṃ dainyaṃ dṛṣṭvā ko na virajyate / tad vairāgyaṃ paraṃ śreyas svato yad abhijāyate //MU_2,11.28//",
    "GSP27moksop_u:1532": "akṛtrimavirāgas tvaṃ mahattām alam āgataḥ / yogyo 'si jñānasārasya bījasyeva mṛdusthalam //MU_2,11.29//",
    "GSP27moksop_u:1533": "prasādāt parameśasya nāthasya paramātmanaḥ / tvādṛśasya śubhā buddhir vivekam anudhāvati //MU_2,11.30//",
    "GSP27moksop_u:1534": "kriyākrameṇa mahatā tapasā niyamena ca / dānena tīrthayātrābhiś cirakālavivekataḥ //MU_2,11.31//",
    "GSP27moksop_u:1535": "duṣkṛte kṣayam āpanne paramārthavicāraṇe / kākatālīyayogena buddhir jantoḥ pravartate //MU_2,11.32//",
    "GSP27moksop_u:1536": "kriyāparās tāvad alaṃ cakrāvṛttibhir ādṛtāḥ / bhramantīha janā yāvan na paśyanti paraṃ padam //MU_2,11.33//",
    "GSP27moksop_u:1537": "yathābhūtam imaṃ dṛṣṭvā saṃsāraṃ tanmayīṃ dhiyam / parityajya paraṃ yānti nirālānā gajā iva //MU_2,11.34//",
    "GSP27moksop_u:1538": "viṣameyam anantehā rāma saṃsārasaṃsṛtiḥ / dehamuktā mahātantur vinā jñānaṃ na naśyati //MU_2,11.35//",
    "GSP27moksop_u:1539": "jñānayuktiplavenaiva saṃsārābdhiṃ sudustaram / mahādhiyas samuttīrṇā netareṇa raghūdvaha //MU_2,11.36//",
    "GSP27moksop_u:1540": "tām imāṃ jñānayuktiṃ tvaṃ saṃsārāmbhodhitāriṇīm / śṛṇuṣvāvahito buddhyā nityāvahitayānayā //MU_2,11.37//",
    "GSP27moksop_u:1541": "yasmād anantasaṃrambhā jagato duḥkharītayaḥ / cirāyāntar dahanty etā vinā yuktim anindita //MU_2,11.38//",
    "GSP27moksop_u:1542": "śītavātātapādīni dvandvaduḥkhāni rāghava / jñānayuktiṃ vinā kena sahyatāṃ yānti sādhuṣu //MU_2,11.39//",
    "GSP27moksop_u:1543": "āpatanti pratipadaṃ yathākālaṃ dahanti ca / duḥkhacintā naraṃ mūḍhaṃ tṛṇam agniśikhā iva //MU_2,11.40//",
    "GSP27moksop_u:1544": "prājñaṃ vijñātavijñānaṃ samyagdarśinam ādhayaḥ / na dahanti vanaṃ varṣadabdam agniśikhā iva //MU_2,11.41//",
    "GSP27moksop_u:1545": "ādhivyādhiparāvarte saṃsāramarumārute / kṣubhite 'pi na tattvajño bhajyate kalpavṛkṣavat //MU_2,11.42//",
    "GSP27moksop_u:1546": "tattvaṃ jñātum ato yatnād dhīmān eva hi dhīmatā / prāmāṇikaḥ prabuddhātmā praṣṭavyaḥ praṇayānvitaṃ //MU_2,11.43//",
    "GSP27moksop_u:1547": "prāmāṇikasya pṛṣṭasya vaktur uttamacetasā / yatnena vacanaṃ grāhyam aṃśukeneva kuṅkumam //MU_2,11.44//",
    "GSP27moksop_u:1548": "atattvajñam anādeyavacanaṃ vāgvidāṃ vara / yaḥ pṛcchati naraṃ tasmān nāsti mūḍhataro 'paraḥ //MU_2,11.45//",
    "GSP27moksop_u:1549": "prāmāṇikasya tajjñasya vaktuḥ pṛṣṭasya yatnataḥ / nānutiṣṭhati yo vākyaṃ nānyas tasmān narādhamaḥ //MU_2,11.46//",
    "GSP27moksop_u:1550": "tajjñatātajjñate pūrvaṃ vaktur nirṇīya kāryataḥ / yaḥ karoti naraḥ praśnaṃ pṛcchakas sa mahāmatiḥ //MU_2,11.47//",
    "GSP27moksop_u:1551": "anirṇīya pravaktāraṃ bālaḥ praśnaṃ karoti yaḥ / adhamaḥ pṛcchakas sa syān na mahārthasya bhājanam //MU_2,11.48//",
    "GSP27moksop_u:1552": "pūrvāparasamādhānakṣamabuddhāv anindite / pṛṣṭaṃ prājñena vaktavyaṃ nādhame paśudharmiṇi //MU_2,11.49//",
    "GSP27moksop_u:1553": "prāmāṇikārthayogyatvaṃ pṛcchakasyāvicārya vā / yo vakti tam iha prājñāḥ prāhur mūḍhatamaṃ naram //MU_2,11.50//",
    "GSP27moksop_u:1554": "tvam atīva guṇādhāraḥ pṛcchako raghunandana / ahaṃ ca vaktuṃ jānāmi sa ca yogo 'yam āvayoḥ //MU_2,11.51//",
    "GSP27moksop_u:1555": "yad ahaṃ vacmi tad yatnāt tvayā śabdārthakovida / etad vastv iti nirṇīya hṛdi kāryam akhaṇḍitaṃ //MU_2,11.52//",
    "GSP27moksop_u:1556": "mahān asi virakto 'si tajjño 'si janatāsthitau / tvayi vastu lagaty antaḥ kuṅkumāmbu yathāṃśuke //MU_2,11.53//",
    "GSP27moksop_u:1557": "uktāvadhānaparamā paramārthavivecanī / viśaty arthaṃ tava prajñā jalamadhyam ivārkabhā //MU_2,11.54//",
    "GSP27moksop_u:1558": "yad yad vacmi tavādeyaṃ hṛdi kāryaṃ prayatnataḥ / na cet praṣṭavya evāhaṃ na tvayeha nirarthakam //MU_2,11.55//",
    "GSP27moksop_u:1559": "mano hi capalaṃ rāma saṃsāravanamarkaṭam / saṃrodhya hṛdi yatnena śrotavyā paramārthadhīḥ //MU_2,11.56//",
    "GSP27moksop_u:1560": "avivekinam ajñānam asajjanaratiṃ janam / ciraṃ dūrataraṃ kṛtvā pūjanīyā hi sādhavaḥ //MU_2,11.57//",
    "GSP27moksop_u:1561": "nityaṃ sajjanasamparkād viveka upajāyate / vivekapādapasyaite bhogamokṣau phale smṛte //MU_2,11.58//",
    "GSP27moksop_u:1562": "mokṣadvāre dvārapālāś catvāraḥ parikīrtitāḥ / śamo vicāras santoṣaś caturthas sādhusaṅgamaḥ //MU_2,11.59//",
    "GSP27moksop_u:1563": "ete sevyāḥ prayatnena catvāro dvau trayo 'tha vā / dvāram udghāṭayanty ete mokṣarājagṛhe balāt //MU_2,11.60//",
    "GSP27moksop_u:1564": "ekaṃ vā sarvayatnena prāṇāṃs tyaktvā samāśrayet / etasmin vaśage yānti catvāro 'pi vaśaṃ yataḥ //MU_2,11.61//",
    "GSP27moksop_u:1565": "saviveko hi śāstrasya jñānasya tapaso dyuteḥ / bhājanaṃ bhūṣaṇākāro bhāskaras tejasām iva //MU_2,11.62//",
    "GSP27moksop_u:1566": "ghanatām upayātaṃ hi prajñāmāndyam acetasām / yāti sthāvaratām ambu jāḍyāt pāṣāṇatām iva //MU_2,11.63//",
    "GSP27moksop_u:1567": "tvaṃ tu rāghava saujanyaguṇaśāstrārthadṛṣṭibhiḥ / vikāsitāntaḥkaraṇas sthitaḥ padma ivodaye //MU_2,11.64//",
    "GSP27moksop_u:1568": "imāṃ jñānadṛśaṃ śrotum avaboddhuṃ ca sanmate / arhasy uddhṛtakarṇas tu jantur vīṇādhvaniṃ yathā //MU_2,11.65//",
    "GSP27moksop_u:1569": "vairāgyābhyāsayogena samasaujanyasampadā / tat padaṃ prāpyate rāma yatra nāśo na vidyate //MU_2,11.66//",
    "GSP27moksop_u:1570": "śāstrais sujanasamparkapūrvakais sutapodamaiḥ / ādau saṃsāramuktyarthaṃ prajñām evābhivardhayet //MU_2,11.67//",
    "GSP27moksop_u:1571": "saṃsāraviṣavṛkṣograsekam āspadam āpadām / añjanaṃ mohayāminyā maurkhyaṃ yatnena nāśayet //MU_2,11.68//",
    "GSP27moksop_u:1572": "etad eva ca maurkhyasya paramaṃ viddhi nāśanam / yad idaṃ prekṣyate śāstraṃ kiñcitsaṃskṛtayā dhiyā //MU_2,11.69//",
    "GSP27moksop_u:1573": "durāśāsarpagartena maurkhyeṇa hṛdi valgatā / cetas sañkocam āyāti carmāgnāv iva yojitam //MU_2,11.70//",
    "GSP27moksop_u:1574": "prājñe yathārthabhūteyaṃ vastudṛṣṭiḥ prasīdati / dṛg ivendau nirambhodasakalāmalamaṇḍale //MU_2,11.71//",
    "GSP27moksop_u:1575": "pūrvāparavicārārthacārucāturyaśālinī / savikāsā matir yasya sa pumān iti kathyate //MU_2,11.72//",
    "GSP27moksop_u:1576": "vikasitena sitena manomuṣā varavicāraṇaśītalarociṣā / guṇavatā hṛdayena virājase tvam amalena nabhaś śaśinā yathā //MU_2,11.73//",
    "GSP27moksop_u:1577": "vaktṛpṛcchakalakṣaṇaṃ nāma sargaḥ",
    "GSP27moksop_u:1578": "dvādaśas sargaḥ",
    "GSP27moksop_u:1579": "vasiṣṭhaḥ: paripūrṇamanā mānyaḥ praṣṭuṃ jānāsi rāghava / vetsi coktaṃ ca tenāhaṃ pravṛtto vaktum ādarāt //MU_2,12.1//",
    "GSP27moksop_u:1580": "rajastamobhyāṃ rahitāṃ śuddhasattvānupātinīm / matim ātmani saṃsthāpya jñānaṃ śrotuṃ sthiro bhava //MU_2,12.2//",
    "GSP27moksop_u:1581": "vidyate tvayi sarvaiva pṛcchakasya guṇāvalī / vaktur guṇālī ca mayi ratnaśrīr jaladhau yathā //MU_2,12.3//",
    "GSP27moksop_u:1582": "āttavān asi vairāgyaṃ vivekāsaṅgajaṃ mune / candrakānta ivārdratvaṃ lagnacandrakarotkaraḥ //MU_2,12.4//",
    "GSP27moksop_u:1583": "ciram ā śaiśavād eva tavābhyāso 'sti sadguṇaiḥ / śuddhaiś śuddhasya dīrghaiś ca padmasyevātisantataiḥ //MU_2,12.5//",
    "GSP27moksop_u:1584": "ataś śṛṇu kathāṃ vakṣye tvam evāsyā hi bhājanam / na hi candraṃ vinā śuddhā savikāsā kumudvatī //MU_2,12.6//",
    "GSP27moksop_u:1585": "ye kecana samārambhā yāś ca kāścana dṛṣṭayaḥ / te ca tāś ca pade dṛṣṭe niśśeṣaṃ yānti vai śamam //MU_2,12.7//",
    "GSP27moksop_u:1586": "yadi vijñānaviśrāntir na bhaved bhavyacetasaḥ / tad asyāṃ saṃsṛtau sādhuś cintāṃ soḍhuṃ saheta kaḥ //MU_2,12.8//",
    "GSP27moksop_u:1587": "paraprāptyā vilīyante sarvā mananavṛttayaḥ / kalpāntārkagaṇāsaṅgāt kulaśailaśilā iva //MU_2,12.9//",
    "GSP27moksop_u:1588": "dussahā rāma saṃsāraviṣāveśaviṣūcikā / yogagāruḍamantreṇa pāvanena praśāmyati //MU_2,12.10//",
    "GSP27moksop_u:1589": "sa ca yogas sujanena saha śāstrārthavicārāt / paramārthajñānamayo labhyate eva / (MU_2,12.11)",
    "GSP27moksop_u:1590": "avaśyam iha hi vicāre kṛte sakaladuḥkhaparikṣayo bhavatīti mantavyam / (MU_2,12.12)",
    "GSP27moksop_u:1591_0": "nāto vicāradṛṣṭayo 'vahelayā draṣṭavyāḥ / vicāravaśataḥ puruṣeṇa sakalam idam ādhipañjaraṃ sarpeṇa tvacam iva paripakvāṃ",
    "GSP27moksop_u:1591_1": "parityajya vigatajvareṇa śītalāntaḥkaraṇena vinoda iva jagad akhilam ālokyate samyagdarśanavatā / (MU_2,12.13)",
    "GSP27moksop_u:1592_0": "asamyagdarśanavato hi paraṃ duḥkham idam / viṣamo hy ayam atitarāṃ saṃsārarogo bhogīva daśati / asir iva cchinatti / śara",
    "GSP27moksop_u:1592_1": "iva vedhayati / rajjur iva veṣṭayati / pāvaka iva dahati / rātrir ivāndhayati / aśaṅkitaparipātitaparuṣapāṣāṇa iva vivaśīkaroti /",
    "GSP27moksop_u:1592_2": "harati prajñām / nāśayati sthitim / pātayati mohāndhakūpe / tṛṣṇayā jarjarīkaroti / na tad asti kiñcid duḥkhaṃ saṃsārī yan",
    "GSP27moksop_u:1592_3": "nāpnoti / (MU_2,12.14)",
    "GSP27moksop_u:1593_0": "duranteyaṃ kila viṣayaviṣamaviṣaviṣūcikā / yadi na cikitsyate tad atitarāṃ narakanagaranikaraphalānubandhinī tat tat karoti /",
    "GSP27moksop_u:1593_1": "yatra śitāsiśatapāta utpalatāḍanam / agnidāho himāvaseko / 'ṅgavikartanaṃ candanacakrakaracanā / ghūrṇadvātāntaḥ paripeṣo",
    "GSP27moksop_u:1593_2": "'ṅgaparimālanam / anavaratānalajvālāvicalitacāmaranārācanikaranipāto nidāghavinodanadhārāgṛhaśīkaravarṣaṇam / śiraśchedas",
    "GSP27moksop_u:1593_3": "sukhanidrā / mūkīkaraṇaṃ pāṭavamudrā mahān upacayaḥ / (MU_2,12.15)",
    "GSP27moksop_u:1594": "tad evaṃvidhe kaṣṭaceṣṭāsahasradāruṇe saṃsāracapalayantre 'smin rāghava nāvahelā kartavyā / avaśyam idaṃ hi vicāraṇīyam / (MU_2,12.16)",
    "GSP27moksop_u:1595": "evaṃ cāvaboddhavyam yathā kilāsti vicārāc chreyo'vāptir iti / (MU_2,12.17)",
    "GSP27moksop_u:1596_0": "anyac ca raghukulendo / yadi naite mahānto munayo maharṣayaś ca viprāś ca rājānaś ca jñānakavacenāvaguṇṭhitaśarīrās tat katham",
    "GSP27moksop_u:1596_1": "aduḥkhakṣamā api duḥkhamayīṃ tamovṛttipūrvakaṃ saṃsārakadarthanām anubhavantas satatam eva muditamanasas tiṣṭhanti / (MU_2,12.18)",
    "GSP27moksop_u:1597": "iha hi /",
    "GSP27moksop_u:1598": "vikautukā vigatavikalpaviplavā yathā sthitā hariharapadmajādayaḥ / narottamās samadhigatātmadīpakās tathā sthitā jagati vibuddhabuddhayaḥ //MU_2,12.19//",
    "GSP27moksop_u:1599": "tathā ca /",
    "GSP27moksop_u:1600_0": "parikṣīṇe mohe galati ca ghane 'jñānajalade parijñāte tattve samadhigata ātmany abhimate / vicāryāryais sārdhaṃ galitavapuṣor",
    "GSP27moksop_u:1600_1": "vā sadasator dhiyā dṛṣṭe tattve ramaṇam aṭanaṃ jāgatam idam //MU_2,12.20 //",
    "GSP27moksop_u:1601": "anyac ca rāghava /",
    "GSP27moksop_u:1602_0": "prasanne cittattve hṛdi savibhave valgati pare samābhogībhūtāsv akhilakalanādṛṣṭiṣu puraḥ / śamaṃ yāntīṣv antaḥkaraṇaghaṭanāsv",
    "GSP27moksop_u:1602_1": "āhitarasaṃ dhiyā dṛṣṭe tattve ramaṇam aṭanaṃ jāgatam idam //MU_2,12.21 //",
    "GSP27moksop_u:1603": "anyac ca /",
    "GSP27moksop_u:1604_0": "rathas sphāro dehas turagaracanā cendriyagatiḥ parispando vātād aham akalitānantaviṣamaḥ / paro vārvāg dehī jagati viharāmīty",
    "GSP27moksop_u:1604_1": "anaghayā dhiyā dṛṣṭe tattve ramaṇam aṭanaṃ jāgatam idam //MU_2,12.22 //",
    "GSP27moksop_u:1605": "tattvamāhātmyapratipādanaṃ nāma sargaḥ",
    "GSP27moksop_u:1606": "trayodaśas sargaḥ",
    "GSP27moksop_u:1607": "vasiṣṭhaḥ: etāṃ dṛṣṭim avaṣṭabhya puṣṭātmānas subuddhayaḥ / vicaranty asamunnaddhā mahānto 'bhyuditā iva //MU_2,13.1//",
    "GSP27moksop_u:1608": "na śocanti na yācante na vāñchanti śubhāśubham / sarvam eva ca kurvanti kurvanti na ca kiñcana //MU_2,13.2//",
    "GSP27moksop_u:1609": "svastham evāvatiṣṭhanti svasthaṃ kurvanti yānti ca / heyopādeyatāpakṣarahitās svātmani sthitāḥ //MU_2,13.3//",
    "GSP27moksop_u:1610": "āyānti ca na cāyānti vanaṃ yānti na yānti ca / na kurvanty api kurvanti na vadanti vadanti ca //MU_2,13.4//",
    "GSP27moksop_u:1611": "ye kecana samārambhā yāś ca kāścana dṛṣṭayaḥ / heyādeyadṛśo yās tāḥ kṣīyante 'dhigate pade //MU_2,13.5//",
    "GSP27moksop_u:1612": "parityaktasamastehaṃ mano madhuravṛttimat / sarvatas sukham abhyeti candrabimba iva sthitam //MU_2,13.6//",
    "GSP27moksop_u:1613": "api nirmananārambham apy astākhilakautukam / ātmany eva na māty antar indāv iva rasāyanam //MU_2,13.7//",
    "GSP27moksop_u:1614": "na karotīndrajālāni nānudhāvati vāsanām / bālacāpalam utsṛjya pūrṇam eva virājate //MU_2,13.8//",
    "GSP27moksop_u:1615": "evaṃvidhā hi vṛttaya ātmatattvāvalokanāl labhyante / nānyataḥ / tasmād vicāreṇātmānveṣṭavyaḥ upāsanīyo jñātavyo yāvajjīvaṃ puruṣeṇa netarad iti / (MU_2,13.9)",
    "GSP27moksop_u:1616": "svānubhūtes suśāstrasya guroś caivaikavākyatā / yatrābhyāsena tenātmā santatenāvalokyate //MU_2,13.10//",
    "GSP27moksop_u:1617": "avahelitaśāstrārthair avajñātamahājanaiḥ / kaṣṭām apy āpadaṃ prāpto na mūḍhais samatām iyāt //MU_2,13.11//",
    "GSP27moksop_u:1618": "na vyādhir na viṣaṃ nāpat tathā nāmāsti bhūtale / khedāya svaśarīrasthaṃ maurkhyam eva yathā nṛṇām //MU_2,13.12//",
    "GSP27moksop_u:1619": "kiñcitsaṃskṛtabuddhīnāṃ śravyaṃ śāstram idaṃ yathā / maurkhyāpahaṃ tathā śāstram anyad asti na kiñcana //MU_2,13.13//",
    "GSP27moksop_u:1620": "idaṃ śravyaṃ sukhakaraṃ kathādṛṣṭāntasundaram / aviruddham aśeṣeṇa śāstravākyārthabandhunā //MU_2,13.14//",
    "GSP27moksop_u:1621": "āpado yā duruttārā yāś ca tucchāḥ kuyonayaḥ / tās tā maurkhyāt prasūyante khadirāt kaṇṭakā iva //MU_2,13.15//",
    "GSP27moksop_u:1622": "varaṃ śarāvahastasya caṇḍālāgāravīthiṣu / bhikṣārtham aṭanaṃ rāma na maurkhyahatajīvitam //MU_2,13.16//",
    "GSP27moksop_u:1623": "imam ālokam āsādya mokṣopāyamayaṃ janaḥ / andhatām eti na punaḥ kaścin mohatamasy api //MU_2,13.17//",
    "GSP27moksop_u:1624": "tāvan nayati saṅkocaṃ tṛṣṇāśyāmā narāmbujam / yāvad vivekasūryasya noditā vimalā prabhā //MU_2,13.18//",
    "GSP27moksop_u:1625": "saṃsāraduḥkhamokṣārthaṃ mādṛśais saha bandhubhiḥ / svarūpam ātmano jñātvā guruśāstrapramāṇataḥ //MU_2,13.19//",
    "GSP27moksop_u:1626": "jīvanmuktāś carantīha yathā hariharādayaḥ / yathā brahmarṣayaś cānye tathā vihara rāghava //MU_2,13.20//",
    "GSP27moksop_u:1627": "anantānīha duḥkhāni sukhaṃ kṣaṇalavopamam / nātas sukheṣu badhnīyād dṛṣṭiṃ duḥkhānubandhiṣu //MU_2,13.21//",
    "GSP27moksop_u:1628": "yad anantam anāyāsaṃ tat padaṃ sārasiddhaye / sādhanīyaṃ prayatnena puruṣeṇa vijānatā //MU_2,13.22//",
    "GSP27moksop_u:1629": "ta eva puruṣārthasya bhājanaṃ puruṣottamāḥ / anuttamapadālambi mano yeṣāṃ gatajvaram //MU_2,13.23//",
    "GSP27moksop_u:1630": "sambhogāśanamātreṣu rājyādiṣu sukheṣu ye / santuṣṭā duṣṭamanaso viddhi tān andhaḍuṇḍubhān //MU_2,13.24//",
    "GSP27moksop_u:1631": "ye śaṭheṣu duranteṣu duṣkṛtārambhaśāliṣu / dviṣatsu mitrarūpeṣu bhaktā vai bhogabhogiṣu //MU_2,13.25//",
    "GSP27moksop_u:1632": "te yānti durgamād durgaṃ duḥkhād duḥkhaṃ bhayād bhayam / narakān narakaṃ mūḍhā mohamantharabuddhayaḥ //MU_2,13.26//",
    "GSP27moksop_u:1633": "parasparavināśotke śreyasyau na kadācana / sukhaduḥkhadaśe rāma taḍitprasarabhaṅgure //MU_2,13.27//",
    "GSP27moksop_u:1634": "ye viraktā mahātmānas suviviktā bhavādṛśaḥ / puruṣān viddhi tān vandyān bhogamokṣaikabhāginaḥ //MU_2,13.28//",
    "GSP27moksop_u:1635": "vivekaṃ param āśritya vairāgyābhyāsayogataḥ / saṃsārasaritaṃ ghorām imām āpadam uttaret //MU_2,13.29//",
    "GSP27moksop_u:1636": "na svaptavyaṃ tu saṃsāramāyāsv iha vijānatā / viṣamūrchanasammohadāyinīṣu vivekinā //MU_2,13.30//",
    "GSP27moksop_u:1637": "saṃsāram imam āsādya yas tiṣṭhaty avahelayā / jvalitasya gṛhasyoccaiś śete tārṇasya so 'ntare //MU_2,13.31//",
    "GSP27moksop_u:1638": "yat prāpya na nivartante yad āsādya na śocyate / tat padaṃ śemuṣīlabhyam asty evātra na saṃśayaḥ //MU_2,13.32//",
    "GSP27moksop_u:1639": "nāsti cet tad vicāreṇa doṣaḥ ko bhavatāṃ bhavet / asti cet tat samuttīrṇā bhaviṣyatha bhavārṇavāt //MU_2,13.33//",
    "GSP27moksop_u:1640": "pravṛttiḥ puruṣasyeha mokṣopāyavicāraṇe / yadā bhavaty āśu tadā mokṣabhāgī sa ucyate //MU_2,13.34//",
    "GSP27moksop_u:1641": "anapāyi nirāśaṅkaṃ svāsthyaṃ vigatavibhramam / na vinā kevalībhāvaṃ vidyate bhuvanatraye //MU_2,13.35//",
    "GSP27moksop_u:1642": "tatprāptāv uttamaprāptau na kleśa upayujyate / na mitrāṇy upakurvanti na dhanāni na bandhavaḥ //MU_2,13.36//",
    "GSP27moksop_u:1643": "na hastapādacalanaṃ na deśāntarasaṅgamaḥ / kleśātiśayasādhyo vā na tīrthāyatanāśrayaḥ //MU_2,13.37//",
    "GSP27moksop_u:1644": "puruṣārthaikasādhyena vāsanaikārthakarmaṇā / kevalaṃ tan manomātrajayenāsādyate padam //MU_2,13.38//",
    "GSP27moksop_u:1645": "vivekamātrasādhyaṃ tadvicāraikāntaniścayam / tyajatā duḥkhajālāni nareṇa tad avāpyate //MU_2,13.39//",
    "GSP27moksop_u:1646": "sukhasevyāsanasthena tad vicārayatā svayam / na śocyate padaṃ prāpya na ca bhūyo 'bhijāyate //MU_2,13.40//",
    "GSP27moksop_u:1647": "tat samastasukhāsārasīmāntaṃ sādhavo viduḥ / tad anuttamaniṣṣyandaṃ param āhū rasāyanam //MU_2,13.41//",
    "GSP27moksop_u:1648": "kṣayitvāt sarvabhāvānāṃ svargamānuṣyayor dvayoḥ / sukhaṃ nāsty eva salilaṃ mṛgatṛṣṇāsv ivaitayoḥ //MU_2,13.42//",
    "GSP27moksop_u:1649": "ato manojayaś cintyaś śamas santoṣasādhanaḥ / anantaśamasambhogas tasmād ānanda āpyate //MU_2,13.43//",
    "GSP27moksop_u:1650": "jīvatā gacchatā caiva bhramatā patatā tathā / rakṣasā dānavenāpi devena puruṣeṇa vā //MU_2,13.44//",
    "GSP27moksop_u:1651": "manaḥpraśamanodbhūtaṃ tat prāpya paramaṃ sukham / vikāsiśamapuṣpasya vivekoccataroḥ phalam //MU_2,13.45//",
    "GSP27moksop_u:1652": "vyavahārapareṇāpi kāryavṛndam acinvatā / bhānunevāmbarasthena nojjhyate na ca vāñchyate //MU_2,13.46//",
    "GSP27moksop_u:1653": "manaḥ praśāntam atyacchaṃ viśrāntaṃ gatavibhramam / anīhaṃ vigatābhīṣṭaṃ nābhivāñchati nojjhati //MU_2,13.47//",
    "GSP27moksop_u:1654": "mokṣadvāre dvārapālān imāñ śṛṇu yathākramam / yeṣām ekatamāsaktyā mokṣadvāre praviśyate //MU_2,13.48//",
    "GSP27moksop_u:1655": "duḥkhadoṣadaśā dīrghā saṃsāramarumaṇḍalī / jantoś śītalatām eti śītalena śamāmbunā //MU_2,13.49//",
    "GSP27moksop_u:1656": "śamenāsādyate śreyaś śamo hi paramaṃ padam / śamaś śivaṃ śamaś śāntiś śamo bhrāntinivāraṇam //MU_2,13.50//",
    "GSP27moksop_u:1657": "puṃsaḥ praśamatṛptasya śītalācchatarātmanaḥ / śamatoṣitacittasya śatrur apy eti mitratām //MU_2,13.51//",
    "GSP27moksop_u:1658": "śamacandramasā yeṣām āśayas samalaṅkṛtaḥ / kṣīrābdhīnām ivodeti teṣāṃ paramaśuddhatā //MU_2,13.52//",
    "GSP27moksop_u:1659": "hṛtkuśeśayakośeṣu yeṣāṃ śamakuśeśayam / satāṃ vikasitaṃ te hi dvihṛtpadmās samā hareḥ //MU_2,13.53//",
    "GSP27moksop_u:1660": "śamaśrīś śobhate yeṣāṃ mukhendāv akalaṅkite / te 'mī kulendavo vandyās saundaryavijitendavaḥ //MU_2,13.54//",
    "GSP27moksop_u:1661": "trailokyodaravartinyo nānandāya tathā śriyaḥ / sāmrājyasampatpratimā yathā śamavibhūtayaḥ //MU_2,13.55//",
    "GSP27moksop_u:1662": "yāni duḥkhāni yās tṛṣṇā dussahā ye durādhayaḥ / tat sarvaṃ śāntacetassu tamo 'rkeṣv iva naśyati //MU_2,13.56//",
    "GSP27moksop_u:1663": "mano hi sarvabhūtānāṃ prasādam anugacchati / na tathendau yathā śānte jane janitakautukam //MU_2,13.57//",
    "GSP27moksop_u:1664": "śamaśālini sauhārdavati sarveṣu jantuṣu / sujane paramaṃ tattvaṃ svayam eva prasīdati //MU_2,13.58//",
    "GSP27moksop_u:1665": "mātarīva paraṃ yānti viṣamāṇi mṛdūni ca / viśvāsam iha bhūtāni sarvāṇi śamaśālini //MU_2,13.59//",
    "GSP27moksop_u:1666": "na rasāyanapānena na lakṣmyāliṅganena ca / tathā sukham avāpnoti śamenāntar yathā janaḥ //MU_2,13.60//",
    "GSP27moksop_u:1667": "sarvādhivyādhivalitaṃ krāntaṃ tṛṣṇāvaratrayā / manaś śamāmṛtāsekais samāśvāsaya rāghava //MU_2,13.61//",
    "GSP27moksop_u:1668": "yat karoṣi yad aśnāsi śamaśītalayā dhiyā / tat te 'tisvadate svādu netarat tāta mānase //MU_2,13.62//",
    "GSP27moksop_u:1669": "śamāmṛtarasasnātaṃ mano yām eti nirvṛtim / chinnāny api tayāṅgāni manye rohanti rāghava //MU_2,13.63//",
    "GSP27moksop_u:1670": "na piśācā na rakṣāṃsi na daityā na ca śatravaḥ / na ca vyāghrabhujaṅgādyā dviṣanti śamaśālinam //MU_2,13.64//",
    "GSP27moksop_u:1671": "susannaddhasamastāṅgaṃ praśamāmṛtavarmaṇā / vedhayanti na duḥkhāni śarā vajraśilām iva //MU_2,13.65//",
    "GSP27moksop_u:1672": "na tathā rājate rājāmātyāntaḥpurasaṃsthitaḥ / samayā svasthayā vṛttyā yathopaśamaśobhitaḥ //MU_2,13.66//",
    "GSP27moksop_u:1673": "prāṇāt priyataraṃ dṛṣṭvā tuṣṭim eti na tāṃ janaḥ / yām āyāti janaṃ śāntam avalokya samāśayam //MU_2,13.67//",
    "GSP27moksop_u:1674": "samayā śamaśālinyā vṛttyā yas sādhu vartate / abhinanditayā loke jīvatīha sa netaraḥ //MU_2,13.68//",
    "GSP27moksop_u:1675": "anuddhatamanāś śāntas sādhu karma karoti yat / tat sarvam abhinandanti tasyemā bhūtajātayaḥ //MU_2,13.69//",
    "GSP27moksop_u:1676": "śrutvā spṛṣṭvā ca dṛṣṭvā ca bhuktvā ghrātvā śubhāśubham / na hṛṣyati glāyati yas sa śānta iti kathyate //MU_2,13.70//",
    "GSP27moksop_u:1677": "yas samas sarvabhāveṣu nābhivāñchati nojjhati / jitvendriyāṇi yatnena sa śānta iti kathyate //MU_2,13.71//",
    "GSP27moksop_u:1678": "tuṣārakarabimbācchaṃ mano yasya nirākulam / maraṇotsavayuddheṣu sa śānta iti kathyate //MU_2,13.72//",
    "GSP27moksop_u:1679": "sthito 'pi na sthita iva na hṛṣyati na kupyati / yas suṣuptamanās svasthas sa śānta iti kathyate //MU_2,13.73//",
    "GSP27moksop_u:1680": "amṛtasyandasubhagā yasya sarvajanaṃ prati / dṛṣṭiḥ prasarati prītā sa śānta iti kathyate //MU_2,13.74//",
    "GSP27moksop_u:1681": "spaṣṭāvadātayā buddhyā yathaivāntas tathā bahiḥ / dṛśyante yasya kāryāṇi sa śānta iti kathyate //MU_2,13.75//",
    "GSP27moksop_u:1682": "apy āpatsu durantāsu kalpānteṣu dahatsv api / tucchehaṃ na mano yasya sa śānta iti kathyate //MU_2,13.76//",
    "GSP27moksop_u:1683": "antaśśītalatāṃ yāto yo bhāveṣu na majjati / vyavahārī na sammūḍhas sa śānta iti kathyate //MU_2,13.77//",
    "GSP27moksop_u:1684": "ākāśasadṛśī yasya nityaṃ svavyavahāriṇaḥ / kalaṅkam eti na matis sa śānta iti kathyate //MU_2,13.78//",
    "GSP27moksop_u:1685": "tapasviṣu bahujñeṣu yājakeṣu nṛpeṣu ca / balavatsu guṇāḍhyeṣu śamavān eva rājate //MU_2,13.79//",
    "GSP27moksop_u:1686": "śamasaṃsaktamanasāṃ mahatāṃ guṇaśālinām / udeti nirvṛtiś cittāj jyotsneva himarociṣaḥ //MU_2,13.80//",
    "GSP27moksop_u:1687": "sīmānto guṇapūgānāṃ pauruṣaikāntabhūṣaṇam / saṅkaṭeṣv abhayasthānaṃ śamaś śrīmān virājate //MU_2,13.81//",
    "GSP27moksop_u:1688": "śamam amṛtam ahāryam āryajuṣṭaṃ param avalambya padaṃ paraṃ prayātāḥ / raghutanaya yathā mahānubhāvāḥ kramam anupālaya siddhaye tam eva //MU_2,13.82//",
    "GSP27moksop_u:1689": "śamanirūpaṇaṃ nāma sargaḥ",
    "GSP27moksop_u:1690": "caturdaśas sargaḥ",
    "GSP27moksop_u:1691": "vasiṣṭhaḥ: śāstrāvabodhāmalayā dhiyā paramapūtayā / kartavyaḥ kāraṇajñena vicāro niyatātmanā //MU_2,14.1//",
    "GSP27moksop_u:1692": "vicārāt tīkṣṇatām etya dhīḥ paśyati paraṃ padam / dīrghasaṃsārarogasya vicāro hi mahauṣadham //MU_2,14.2//",
    "GSP27moksop_u:1693": "āpadvanam anantehāparipallavitākṛti / vicārakrakacacchinnaṃ naiva bhūyaḥ prarohati //MU_2,14.3//",
    "GSP27moksop_u:1694": "moheṣu bandhunāśeṣu saṅkaṭeṣu bhrameṣu ca / sarveṣv eva mahāprājña vicāro hi satāṃ gatiḥ //MU_2,14.4//",
    "GSP27moksop_u:1695": "na vicāraṃ vinā kaścid upāyo 'sti vipacchame / vicārād aśubhaṃ tyaktvā śubham āyāti dhīs satām //MU_2,14.5//",
    "GSP27moksop_u:1696": "balaṃ buddhiś ca tejaś ca pratipattiḥ kriyāphalam / phalanty etāni sarvāṇi vicāreṇaiva dhīmataḥ //MU_2,14.6//",
    "GSP27moksop_u:1697": "yuktāyuktamahādīpam abhivāñchitasādhakam / sphāraṃ vicāram āśritya saṃsārajaladhiṃ taret //MU_2,14.7//",
    "GSP27moksop_u:1698": "ālūnahṛdayāmbhojaṃ mahāmohamataṅgajam / vidārayati śuddhātmā vicārodārakesarī //MU_2,14.8//",
    "GSP27moksop_u:1699": "mūḍhāḥ kālavaśeneha yad gatāḥ paramaṃ padam / tad vicārapradīpasya vijṛmbhitam anuttamam //MU_2,14.9//",
    "GSP27moksop_u:1700": "rājyāni sampadas sphāro bhogo mokṣaś ca śāśvataḥ / vicārakalpavṛkṣasya phalāny etāni rāghava //MU_2,14.10//",
    "GSP27moksop_u:1701": "yā vivekavilāsinyo matayo mahatām iha / na tā vipadi majjanti tumbakānīva vāriṇi //MU_2,14.11//",
    "GSP27moksop_u:1702": "vicārodayahāriṇyā dhiyā vyavaharanti ye / phalānām atyudārāṇāṃ bhājanaṃ hi bhavanti te //MU_2,14.12//",
    "GSP27moksop_u:1703": "mūrkhahṛtkānanasthānām āśāprasararodhinām / avicārakarañjānāṃ mañjaryo duḥkharītayaḥ //MU_2,14.13//",
    "GSP27moksop_u:1704": "kajjalakṣodamalinā madirāmodadharmiṇī / avicāramayī nidrā yātu te rāghava kṣayam //MU_2,14.14//",
    "GSP27moksop_u:1705": "mahāpady api dīrgheṣu sadvicāraparo naraḥ / na nimajjati moheṣu tejorāśis tamassv iva //MU_2,14.15//",
    "GSP27moksop_u:1706": "mānase sarasi svacche vicārakamalotkaraḥ / nūnaṃ vikasito yasya himavān iva bhāti saḥ //MU_2,14.16//",
    "GSP27moksop_u:1707": "vicāravikalā yasya matir māndyam upeyuṣaḥ / tasyodety aśaniś candrān mudhā yakṣaś śiśor iva //MU_2,14.17//",
    "GSP27moksop_u:1708": "duḥkhaṣaṇḍakavalmīkaṃ vipannavalatāmadhuḥ / rāma dūre parityājyo nirviveko narādhamaḥ //MU_2,14.18//",
    "GSP27moksop_u:1709": "ye kecana durārambhā durācārā durādhayaḥ / avicāreṇa te bhānti vetālās tamasā yathā //MU_2,14.19//",
    "GSP27moksop_u:1710": "avicāriṇam ekāntajaraddrumasadharmiṇam / akṣamaṃ sādhukāryeṣu dūre kuru raghūdvaha //MU_2,14.20//",
    "GSP27moksop_u:1711": "viviktaṃ hi mano jantor āśāvaivaśyavarjitam / parāṃ nirvṛtim abhyeti pūrṇaś candra ivātmani //MU_2,14.21//",
    "GSP27moksop_u:1712": "vivekitoditā dehaṃ sarvaṃ śītalayaty alam / alaṅkaroti cātyantaṃ jyotsneva bhuvanam navā //MU_2,14.22//",
    "GSP27moksop_u:1713": "paramārthapatākāyā dhiyo dhavalacāmaram / vicāro rājate janto rajanyām iva candramāḥ //MU_2,14.23//",
    "GSP27moksop_u:1714": "vicāracāravo bhāvā bhāsayanto diśo daśa / bhānti bhāskaravad bhagnabhūyobhavabhayāmayāḥ //MU_2,14.24//",
    "GSP27moksop_u:1715": "bālasya svamanomohakalpitaḥ prāṇahārakaḥ / rātrau tamasi vetālo vicāreṇa vilīyate //MU_2,14.25//",
    "GSP27moksop_u:1716": "sarva eva jagadbhāvā avicāraṇacāravaḥ / avidyamānasadbhāvā vicāraviśarāravaḥ //MU_2,14.26//",
    "GSP27moksop_u:1717": "puṃso nijamanomohakalpito 'nalpaduḥkhadaḥ / saṃsāraciravetālo vicāreṇa vilīyate //MU_2,14.27//",
    "GSP27moksop_u:1718": "samasvacchaṃ nirābādham anantam anapāśrayam / viddhīmaṃ kevalībhāvaṃ vicārogrataroḥ phalam //MU_2,14.28//",
    "GSP27moksop_u:1719": "acalasthitinodāraprakaṭābhogatejasā / tena niṣkāmatodeti śītatevoditendunā //MU_2,14.29//",
    "GSP27moksop_u:1720": "cintājvaramahauṣadhyā sādhucittaniṣaṇṇayā / tayottamatvapradayā nābhivāñchati nojjhati //MU_2,14.30//",
    "GSP27moksop_u:1721": "tat sadālambanaṃ cetas sphāram ābhāsam āgatam / nāstam eti na codeti kham ivātitatāntaram //MU_2,14.31//",
    "GSP27moksop_u:1722": "na jahāti na cādatte na tāmyati na śāmyati / kevalaṃ sākṣivat paśyañ jagad ātmani tiṣṭhati //MU_2,14.32//",
    "GSP27moksop_u:1723": "na ca śāmyati nāpy antar nāpi bāhye 'vatiṣṭhati / na ca naiṣkarmyam ādatte na ca karmaṇi majjati //MU_2,14.33//",
    "GSP27moksop_u:1724": "upekṣate gataṃ vastu samprāptam anuvartate / na kṣubdho nāti cākṣubdho bhāti pūrṇa ivārṇavaḥ //MU_2,14.34//",
    "GSP27moksop_u:1725": "evaṃrūpeṇa manasā mahātmāno mahāśayāḥ / jīvanmuktā jagaty asmin viharanti hi yoginaḥ //MU_2,14.35//",
    "GSP27moksop_u:1726": "uṣitvā suciraṃ kālaṃ dhīrās te yāvadīpsitam / tanum ante parityajya yānti kevalatāṃ tatām //MU_2,14.36//",
    "GSP27moksop_u:1727": "ko 'haṃ kasya ca saṃsāra ity āpady api dhīmatā / cintanīyaṃ prayatnena sapratīkāram ātmanā //MU_2,14.37//",
    "GSP27moksop_u:1728": "kāryasaṅkaṭasandehaṃ rājā jānāti rāghava / niṣphalaṃ saphalaṃ vāpi vicāreṇaiva nānyathā //MU_2,14.38//",
    "GSP27moksop_u:1729": "vedavedāntasiddhāntasthitayas sthitikāraṇam / nirṇīyante vicāreṇa dīpeneva bhuvo niśi //MU_2,14.39//",
    "GSP27moksop_u:1730": "anaṣṭam andhakāreṣu bahutejassv ajihmitam / paśyaty api vyavahitaṃ vicārac cārulocanam //MU_2,14.40//",
    "GSP27moksop_u:1731": "vivekāndho hi jātyandhaś śocyaś sarvasya durmatiḥ / divyacakṣur vivekātmā jayaty akhilavastuṣu //MU_2,14.41//",
    "GSP27moksop_u:1732": "paramātmamayī pālyā mahānandaikasādhanī / kṣaṇam ekaṃ parityājyā na vicāracamatkṛtiḥ //MU_2,14.42//",
    "GSP27moksop_u:1733": "vicāracāruḥ puruṣo mahatām api rocate / paripakvaṃ camatkāri sahakāraphalaṃ yathā //MU_2,14.43//",
    "GSP27moksop_u:1734": "vicārakāntamatayo nānekeṣu punaḥ punaḥ / patanti duḥkhagarteṣu jñātordhvagatayo narāḥ //MU_2,14.44//",
    "GSP27moksop_u:1735": "na virauti tathā rogī nānarthaśatajarjaraḥ / avicāravinaṣṭātmā yathājñaḥ pariroditi //MU_2,14.45//",
    "GSP27moksop_u:1736": "varaṃ kardamakīṭatvaṃ śvabhrakaṇṭakatā varam / varam andhaguhāhitvaṃ na narasyāvicāritā //MU_2,14.46//",
    "GSP27moksop_u:1737": "sarvānarthanijāvāsaṃ sarvasādhutiraskṛtam / sarvadaussthityasīmāntam avicāraṃ parityajet //MU_2,14.47//",
    "GSP27moksop_u:1738": "nityaṃ vicārayuktena bhavitavyaṃ mahātmanā / bhavāndhakūpe patatāṃ vicāro hy avalambanam //MU_2,14.48//",
    "GSP27moksop_u:1739": "svayam evātmanātmānam avaṣṭabhya vicārataḥ / saṃsāramohajaladhes tārayet svamanomṛgam //MU_2,14.49//",
    "GSP27moksop_u:1740": "ko 'haṃ katham ayaṃ doṣas saṃsārākhya upāgataḥ / nyāyeneti parāmarśo vicāra iti kathyate //MU_2,14.50//",
    "GSP27moksop_u:1741": "andhāndhamohamukharaṃ ciraṃ duḥkhāya kevalam / kṛtaṃ śilāyā hṛdayaṃ durmateś cāvicāriṇaḥ //MU_2,14.51//",
    "GSP27moksop_u:1742": "bhāvābhāvagrahotsargadṛśām iha hi rāghava / na vicārād ṛte tattvaṃ jñāyate sādhu kiñcana //MU_2,14.52//",
    "GSP27moksop_u:1743": "vicārāj jñāyate tattvaṃ tattvād viśrāntir ātmani / tato manasi śānte tu sarvaduḥkhaparikṣayaḥ //MU_2,14.53//",
    "GSP27moksop_u:1744": "saphalatā phalate bhuvi karmaṇāṃ prakaṭatāṃ kila gacchata uttamāt / sphuṭavicāradṛśaiva vicāritā śamavate bhavate 'pi virocatām //MU_2,14.54//",
    "GSP27moksop_u:1745": "vicāranirūpaṇaṃ nāma sargaḥ",
    "GSP27moksop_u:1746": "pañcadaśas sargaḥ",
    "GSP27moksop_u:1747": "vasiṣṭhaḥ: santoṣo hi paraṃ śreyas santoṣas sukham ucyate / santuṣṭaḥ param abhyeti viśrāmam arisūdana //MU_2,15.1//",
    "GSP27moksop_u:1748": "santoṣaiśvaryasukhināṃ ciraviśrāntacetasām / sāmrājyam api sādhūnāṃ jarattṛṇalavāyate //MU_2,15.2//",
    "GSP27moksop_u:1749": "santoṣaśālinī buddhī rāma saṃsāravṛttiṣu / viṣamāsv apy anudvignā na kadācana dūyate //MU_2,15.3//",
    "GSP27moksop_u:1750": "santoṣāmṛtapānena ye parāṃ tṛptim āgatāḥ / bhogaśrīr atulā teṣām eṣā prativiṣāyate //MU_2,15.4//",
    "GSP27moksop_u:1751": "na tathā tarpayanty etāḥ pīyūṣarasavīcayaḥ / yathā hi madhurāsvādas santoṣo doṣanāśanaḥ //MU_2,15.5//",
    "GSP27moksop_u:1752": "aprāptavāñchām utsṛjya samprāpte samatāṃ gataḥ / adṛṣṭakhedākhedo 'ntas sa santuṣṭa ihocyate //MU_2,15.6//",
    "GSP27moksop_u:1753": "ātmanātmani santoṣaṃ yāvad yāti na mānasam / udbhavanty āpadas tāval latā iva manovanāt //MU_2,15.7//",
    "GSP27moksop_u:1754": "santoṣaśītalaṃ cetaś śuddhavijñānadṛṣṭibhiḥ / bhṛśaṃ vikāsam āyāti sūryāṃśubhir ivāmbujam //MU_2,15.8//",
    "GSP27moksop_u:1755": "āśāvaivaśyavivaśe citte santoṣavarjite / mlāne vaktram ivādarśe na jñānaṃ pratibimbati //MU_2,15.9//",
    "GSP27moksop_u:1756": "ajñānaghanayāminyā saṅkocaṃ na narāmbujam / yāty asāv udito yasya nityaṃ santoṣabhāskaraḥ //MU_2,15.10//",
    "GSP27moksop_u:1757": "akiñcano 'py asau jantus sāmrājyasukham aśnute / ādhivyādhivinirmuktaṃ santuṣṭaṃ yasya mānasam //MU_2,15.11//",
    "GSP27moksop_u:1758": "nābhivāñchaty asamprāptaṃ prāptaṃ bhuṅkte yathākramam / yas sa somyas sadācāras santuṣṭa iti kathyate //MU_2,15.12//",
    "GSP27moksop_u:1759": "santoṣaparitṛptasya mahataḥ pūrṇacetasaḥ / kṣīrābdher iva śuddhasya mukhe lakṣmīr virājate //MU_2,15.13//",
    "GSP27moksop_u:1760": "pūrṇatām alam āśritya svātmany evātmanā svayam / pauruṣeṇa prayatnena tṛṣṇāṃ sarvatra varjayet //MU_2,15.14//",
    "GSP27moksop_u:1761": "santoṣāmṛtapūrṇasya svāntaś śītalatā svayam / sthairyam āyāty ariktasya śītāṃśor iva śāśvatam //MU_2,15.15//",
    "GSP27moksop_u:1762": "santoṣapuṣṭamanasaṃ bhṛtyā iva maharddhayaḥ / rājānam upatiṣṭhante kiṅkaratvam upāgatāḥ //MU_2,15.16//",
    "GSP27moksop_u:1763": "ātmanaivātmani svacche santuṣṭe puruṣe sthite / praśāmyanty ādhayas sarve prāvṛṣīvāśu pāṃsavaḥ //MU_2,15.17//",
    "GSP27moksop_u:1764": "nityaṃ śītalayā nāma kalaṅkaparihīnayā / puruṣaś śuddhayā vṛttyā bhāti pūrṇatayenduvat //MU_2,15.18//",
    "GSP27moksop_u:1765": "samatāsundaraṃ vaktraṃ puruṣasyāvalokayan / toṣam eti yathā loko na tathā dhanasaṅgamaiḥ //MU_2,15.19//",
    "GSP27moksop_u:1766": "samatayā matayā guṇaśālināṃ puruṣarāḍ iha yas samalaṅkṛtaḥ / tam amalaṃ praṇamanti nabhaścarā api mahāmunayo raghunandana //MU_2,15.20//",
    "GSP27moksop_u:1767": "santoṣanirūpaṇaṃ nāma sargaḥ",
    "GSP27moksop_u:1768": "ṣoḍaśas sargaḥ",
    "GSP27moksop_u:1769": "vasiṣṭhaḥ: viśeṣeṇa mahābuddhe saṃsārottaraṇe nṛṇām / sarvatropakarotīha sādhus sādhusamāgamaḥ //MU_2,16.1//",
    "GSP27moksop_u:1770": "sādhusaṅgataror jātaṃ vivekakusumaṃ śubham / rakṣanti ye mahātmāno bhājanaṃ te phalaśriyaḥ //MU_2,16.2//",
    "GSP27moksop_u:1771": "śūnyam ākīrṇatām eti mṛtir apy utsavāyate / āpat sampad ivābhāti vidvajjanasamāgame //MU_2,16.3//",
    "GSP27moksop_u:1772": "himam āpatsarojinyā mohanīhāramārutaḥ / jayaty eko jagaty asmin sādhus sādhusamāgamaḥ //MU_2,16.4//",
    "GSP27moksop_u:1773": "paraṃ vivardhanaṃ buddher ajñānataruśātanam / samutsaraṇam ādhīnāṃ viddhi sādhusamāgamam //MU_2,16.5//",
    "GSP27moksop_u:1774": "vivekaḥ paramo dīpo jāyate sādhusaṅgamāt / manoharojjvalo nūnam aśokād iva gucchakam //MU_2,16.6//",
    "GSP27moksop_u:1775": "nirapāyāṃ nirābādhāṃ nirvṛtiṃ nityapīvarīm / anuttamāṃ prayacchanti sādhusaṅgavibhūtayaḥ //MU_2,16.7//",
    "GSP27moksop_u:1776": "api kaṣṭatarāṃ prāptair daśāṃ vivaśatāṃ gataiḥ / manāg api na santyājyā mānavais sādhusaṅgatiḥ //MU_2,16.8//",
    "GSP27moksop_u:1777": "sādhusaṅgatayo loke sanmārgaśubhadīpikāḥ / hārdāndhakārahāriṇyo bhāso jñānavivasvataḥ //MU_2,16.9//",
    "GSP27moksop_u:1778": "yas snātaś śītasitayā sādhusaṅgatigaṅgayā / kiṃ tasya dānaiḥ kiṃ tīrthaiḥ kiṃ tapobhiḥ kim adhvaraiḥ //MU_2,16.10//",
    "GSP27moksop_u:1779": "nīrāgāś chinnasandehā galitagranthayo 'nagha / sādhavo yadi vidyante kiṃ tapastīrthasaṅgrahaiḥ //MU_2,16.11//",
    "GSP27moksop_u:1780": "viśrāntamanaso vandyāḥ prayatnena pareṇa hi / daridreṇeva maṇayaḥ prekṣaṇīyā hi sādhavaḥ //MU_2,16.12//",
    "GSP27moksop_u:1781": "satsamāgamasaundaryaśālinī dhīmatāṃ matiḥ / kamalevāpsarovṛnde sarvadaiva virājate //MU_2,16.13//",
    "GSP27moksop_u:1782": "tenāmalavilāsasya padasyāgrāvacūlatā / prathitā yena bhavyena na tyaktā sādhusaṅgatiḥ //MU_2,16.14//",
    "GSP27moksop_u:1783": "vicchinnagranthayas tajjñās sādhavas sarvasammatāḥ / sarvopāyena saṃsevyās te hy upāyā bhavāmbudhau //MU_2,16.15//",
    "GSP27moksop_u:1784": "ta ete narakāgnīnāṃ saṃśuṣkendhanatāṃ gatāḥ / yair dṛṣṭā helayā santo narakānalavāridāḥ //MU_2,16.16//",
    "GSP27moksop_u:1785": "dāridryaṃ maraṇaṃ duḥkham ityādiviṣamo bhramaḥ / sampraśāmyaty aśeṣeṇa sādhusaṅgamabheṣajaiḥ //MU_2,16.17//",
    "GSP27moksop_u:1786": "santoṣas sādhusaṅgaś ca vicāro 'tha śamas tathā / eta eva bhavāmbhodhāv upāyās taraṇe nṛṇām //MU_2,16.18//",
    "GSP27moksop_u:1787": "santoṣaḥ paramo lābhas satsaṅgaḥ paramā gatiḥ / vicāraḥ paramaṃ jñānaṃ śamo hi paramaṃ sukhaṃ //MU_2,16.19//",
    "GSP27moksop_u:1788": "catvāra ete vimalā upāyā bhavabhedane / yair abhyastās ta uttīrṇā mohavārer bhavārṇavāt //MU_2,16.20//",
    "GSP27moksop_u:1789": "ekasminn eva caiteṣām abhyaste vimalodaye / catvāro 'pi kilābhyastā bhavanti sudhiyāṃ vara //MU_2,16.21//",
    "GSP27moksop_u:1790": "eko 'py eko 'pi sarveṣāṃ eṣāṃ prasavabhūr iva / sarvasaṃsiddhaye tasmād yatnenaikaṃ samāśrayet //MU_2,16.22//",
    "GSP27moksop_u:1791": "satsamāgamasantoṣavicārās tv avicāritam / pravartante śame svacche vahanānīva sāgare //MU_2,16.23//",
    "GSP27moksop_u:1792": "vicārasantoṣaśamās satsamāgamaśālini / pravartante śriyo jantau kalpavṛkṣāśrite yathā //MU_2,16.24//",
    "GSP27moksop_u:1793": "vicāraśamasatsaṅgās santoṣavati mānave / pravartante prapūrṇendau saundaryādyā guṇā iva //MU_2,16.25//",
    "GSP27moksop_u:1794": "satsaṅgasantoṣaśamā vicāravati sanmatau / pravartante mantrivare rājanīva jayaśriyaḥ //MU_2,16.26//",
    "GSP27moksop_u:1795": "tasmād ekatamaṃ nityam eteṣāṃ raghunandana / pauruṣeṇa mano jitvā yatnenābhyāhared guṇam //MU_2,16.27//",
    "GSP27moksop_u:1796": "paraṃ pauruṣam āśritya jitvā cittamataṅgajam / yāvad eko guṇo nāptas tāvan nāsty uttamā gatiḥ //MU_2,16.28//",
    "GSP27moksop_u:1797": "pauruṣeṇa prayatnena dantair dantān vicūrṇayat / yāvan nābhiniviṣṭaṃ te mano rāma guṇārjane //MU_2,16.29//",
    "GSP27moksop_u:1798": "devo bhavātha yakṣo vā puruṣaḥ pādapo 'tha vā / tāvat tava mahābāho nopāyo 'stīha kaścana //MU_2,16.30//",
    "GSP27moksop_u:1799": "ekasminn eva phalite guṇe balam upāgate / kṣīyante sarva evāśu doṣā viṣadacetasaḥ //MU_2,16.31//",
    "GSP27moksop_u:1800": "guṇe vivṛddhe vardhante guṇā doṣakṣayāvahāḥ / doṣe vivṛddhe vardhante doṣā guṇavināśinaḥ //MU_2,16.32//",
    "GSP27moksop_u:1801": "manomahāvane hy asmin veginī vāsanāsarit / śubhāśubhabṛhatkūlā nityaṃ vahati jantuṣu //MU_2,16.33//",
    "GSP27moksop_u:1802": "sā hi svena prayatnena yasminn eva nipātyate / kūle tenaiva vahati yathecchasi tathā kuru //MU_2,16.34//",
    "GSP27moksop_u:1803": "puruṣayatnajavena manovane śubhataṭānugatāṃ kramaśaḥ kuru / varamate nijabhāvamahānadīm iha hi tena manāg api nohyase //MU_2,16.35//",
    "GSP27moksop_u:1804": "sadācāranirūpaṇaṃ nāma sargaḥ",
    "GSP27moksop_u:1805": "saptadaśas sargaḥ",
    "GSP27moksop_u:1806": "vasiṣṭhaḥ: evam āttaviveko yas sa bhavān iva rāghava / yogyo jñānagiraś śrotuṃ rājeva nayabhāratīḥ //MU_2,17.1//",
    "GSP27moksop_u:1807": "avadāto 'vadātasya vijñānasya mahāśayaḥ / jaḍasaṅgojjhito yogyaś śaradīndor yathā nabhaḥ //MU_2,17.2//",
    "GSP27moksop_u:1808": "tvam etayākhaṇḍitayā guṇalakṣmyā samāśritaḥ / manomohaharaṃ vākyaṃ vakṣyamāṇam idaṃ śṛṇu //MU_2,17.3//",
    "GSP27moksop_u:1809": "puṇyakalpadrumo yasya phalabhārānatas sthitaḥ / muktaye jāyate jantos tasyedaṃ śrotum udyamaḥ //MU_2,17.4//",
    "GSP27moksop_u:1810": "pāvanānām udārāṇāṃ parabodhaikadāyinām / vacasāṃ bhājanaṃ bhūtyai bhavyo bhavati nādhamaḥ //MU_2,17.5//",
    "GSP27moksop_u:1811": "mokṣopāyābhidhāneyaṃ saṃhitā sārasammitā / triṃśad dve ca sahasrāṇi jñātā nirvāṇadāyinī //MU_2,17.6//",
    "GSP27moksop_u:1812": "dīpe yathā vinidrasya jvalite sampravartate / āloko 'nicchato 'py evaṃ nirvāṇam anayā bhavet //MU_2,17.7//",
    "GSP27moksop_u:1813": "svayaṃ jñātā śrutā vāpi bhrāntiśāntyaiva saukhyadā / āptoktivarṇitā sadyo yathāmṛtataraṅgiṇī //MU_2,17.8//",
    "GSP27moksop_u:1814": "yathā rajjvām ahibhrāntir vinaśyaty avalokanāt / tathaitatprekṣaṇāc chāntim eti saṃsāraduḥkhitā //MU_2,17.9//",
    "GSP27moksop_u:1815": "yuktiyuktārthavākyāni kalpitāni pṛthak pṛthak / dṛṣṭāntasārasūktāni cāsyāṃ prakaraṇāni ṣaṭ //MU_2,17.10//",
    "GSP27moksop_u:1816": "vairāgyākhyaṃ prakaraṇaṃ prathamaṃ parikīrtitam / vairāgyaṃ vardhate yena sekeneva marau taruḥ //MU_2,17.11//",
    "GSP27moksop_u:1817": "sārdhaṃ sahasraṃ granthasya yasmin hṛdi vicārite / prakāśā śuddhatodeti maṇāv iva vimārjite //MU_2,17.12//",
    "GSP27moksop_u:1818": "mumukṣuvyavahārākhyaṃ tataḥ prakaraṇaṃ kṛtam / sahasramātraṃ granthasya sūktigranthena sundaram //MU_2,17.13//",
    "GSP27moksop_u:1819": "svabhāvo hi mumukṣūṇāṃ narāṇāṃ yatra varṇyate / evaṃsvabhāvo mokṣasya yogya ity avagamyate //MU_2,17.14//",
    "GSP27moksop_u:1820": "athotpattiprakaraṇaṃ dṛṣṭāntākhyāyikāmayam / pañcagranthasahasrāṇi vijñānapratipādanam //MU_2,17.15//",
    "GSP27moksop_u:1821": "jāgatī draṣṭṛdṛśyaśrīr ahaṃ tvam itirūpiṇī / anutthitaivotthiteva yatreti parivarṇyate //MU_2,17.16//",
    "GSP27moksop_u:1822": "yasmiñ śrute jagad idaṃ śrotrāntar budhyate 'khilam / sāsmadyuṣmat savistāraṃ salokākāśaparvatam //MU_2,17.17//",
    "GSP27moksop_u:1823": "piṇḍagrahavinirmuktaṃ nirbhittikam aparvatam / pṛthvyādibhūtarahitaṃ saṅkalpa iva pattanam //MU_2,17.18//",
    "GSP27moksop_u:1824": "svapnopalabdhabhāvābhaṃ manorājyavad ātatam / gandharvanagaraprakhyam arthaśūnyopalambhanam //MU_2,17.19//",
    "GSP27moksop_u:1825": "dvicandravibhramābhāsaṃ mṛgatṛṣṇāmbuvat tatam / nauyānalolaśailābhaṃ satyalābhavivarjitam //MU_2,17.20//",
    "GSP27moksop_u:1826": "cittabhramapiśācābhaṃ nirbījam api bhāsvaram / kathārthapratibhānābhaṃ vyomamuktāvalīnibham //MU_2,17.21//",
    "GSP27moksop_u:1827": "kaṭakatvaṃ yathā hemni taraṅgatvaṃ yathāmbhasi / yathā nabhasi nīlatvam asad evotthitaṃ tathā //MU_2,17.22//",
    "GSP27moksop_u:1828": "abhitti raṅgarahitam upalabdhimanoharam / svapne vā vyomni vā citram akarma cirabhāsuram //MU_2,17.23//",
    "GSP27moksop_u:1829": "avahnir eva vahnitvaṃ dhatte citrānalo yathā / tathā dadhaj jagacchabdarūpārtham asadātmakam //MU_2,17.24//",
    "GSP27moksop_u:1830": "taraṅgotpalamālāḍhyadṛṣatpattram ivotthitam / cakraśūtkāracūrṇasya malarāśim ivoditam //MU_2,17.25//",
    "GSP27moksop_u:1831": "śīrṇapattraṃ bhraṣṭanaṣṭaṃ grīṣme vanam ivārasam / maraṇavyagranṛttābhaṃ śilāstrīhāsyahāsadam //MU_2,17.26//",
    "GSP27moksop_u:1832": "andhakāragṛhaikaikanṛttam unmattaceṣṭitam / praśāntājñānanīhāraṃ vijñānaśaradambaram //MU_2,17.27//",
    "GSP27moksop_u:1833": "samutkīrṇam iva stambhe citrabhittāv ivehitam / paṅkād ivābhiracitaṃ sacetanam acetanam //MU_2,17.28//",
    "GSP27moksop_u:1834": "tatas sthitiprakaraṇaṃ caturthaṃ parikalpitam / trīṇi granthasahasrāṇi svākhyānākhyāyikāmayam //MU_2,17.29//",
    "GSP27moksop_u:1835": "itthaṃ jagad ahambhāvarūpaṃ sthitim upāgatam / draṣṭṛdṛśyakramaprauḍham ity atra parivarṇitam //MU_2,17.30//",
    "GSP27moksop_u:1836": "daśadiṅmaṇḍalābhogabhāsuro 'yaṃ jagadbhramaḥ / ittham abhyāgato vṛddhim iti tatrocyate ciram //MU_2,17.31//",
    "GSP27moksop_u:1837": "upaśāntiprakaraṇaṃ tataḥ pañcasahasrikam / pañcamaṃ pāvanaṃ proktaṃ munisantatisundaram //MU_2,17.32//",
    "GSP27moksop_u:1838": "idaṃ jagad ahaṃ tvaṃ ca sa iti bhrāntir utthitā / ity asau śāmyatīty asmin kathyate ślokasaṅgrahe //MU_2,17.33//",
    "GSP27moksop_u:1839": "upaśāntiprakaraṇe śrute śāmyati saṃsṛtiḥ / praspaṣṭā vibhrameṇaiva kiñcillabhyopalambhanā //MU_2,17.34//",
    "GSP27moksop_u:1840": "śatāṃśaśiṣṭā bhavati saṃśāntabhrāntirūpiṇī / anyasaṅkalpacittasthā nagaraśrīr ivāsatī //MU_2,17.35//",
    "GSP27moksop_u:1841": "alabhyaiva svapārśvasthasvapnayuddhavirāvavat / śāntasaṅkalpamattābhrabhīṣaṇāśaniśabdavat //MU_2,17.36//",
    "GSP27moksop_u:1842": "vismṛtasvapnasaṅkalpanirmāṇanagaropamā / bhaviṣyannagarodyānasotsavaśyāmalāṅgikā //MU_2,17.37//",
    "GSP27moksop_u:1843": "naśyajjihvocyamānograkathārthānubhavopamā / anullikhitacittasthacitravyāpteva bhittibhūḥ //MU_2,17.38//",
    "GSP27moksop_u:1844": "parivismaryamāṇācchakalpanānagarīnibhā / sarvartumadanutpannavaramardāsphuṭākṛtiḥ //MU_2,17.39//",
    "GSP27moksop_u:1845": "bhāvipuṣpavarākāravasantarasarañjanā / antarlīnataraṅgaughasaumyavārisaritsamā //MU_2,17.40//",
    "GSP27moksop_u:1846": "nirvāṇākhyaṃ prakaraṇaṃ tataṣ ṣaṣṭham udāhṛtam / śiṣṭo granthaḥ parīmāṇaṃ tasya jñeyaṃ mahārthadam //MU_2,17.41//",
    "GSP27moksop_u:1847": "buddhe tasmin bhavec chrotā nirvāṇaś śāntakalpanaḥ / acetyacitprakāśātmā vijñānātmā nirāmayaḥ //MU_2,17.42//",
    "GSP27moksop_u:1848": "paramākāśakośācchaś śāntasarvabhavabhramaḥ / nirvāhitajagadyātraḥ kṛtakartavyasusthitaḥ //MU_2,17.43//",
    "GSP27moksop_u:1849": "samastavitatārambhavajrastambho nabhonibhaḥ / vinigīrṇayathāsaṃsthajagajjālātitṛptimān //MU_2,17.44//",
    "GSP27moksop_u:1850": "ākāśībhūtaniśśeṣarūpālokamanaskṛtiḥ / kāryakāraṇakartṛtvaheyādeyadaśojjhitaḥ //MU_2,17.45//",
    "GSP27moksop_u:1851": "sadeha eva nirdehas sasaṃsāro 'py asaṃsṛtiḥ / cinmayo ghanapāṣāṇajaṭharājaṭharopamaḥ //MU_2,17.46//",
    "GSP27moksop_u:1852": "cidādityas tapaṃl loke 'py andhakārodaropamaḥ / paraprakāśarūpo 'pi param āndhyam ivāgataḥ //MU_2,17.47//",
    "GSP27moksop_u:1853": "ruddhasaṃsṛtidurlīlaḥ prakṣīṇāśāviṣūcikaḥ / naṣṭāhaṅkāravetālo dehavān akalevaraḥ //MU_2,17.48//",
    "GSP27moksop_u:1854": "kasmiṃścid romakoṭyagre tasyeyam avatiṣṭhate / jagallakṣmīr mahāmeroḥ puṣpe kvacid ivālinī //MU_2,17.49//",
    "GSP27moksop_u:1855": "paramāṇau paramāṇau cidākāśasya koṭare / jagallakṣmīsahasrāṇi dhatte kṛtvā ca paśyati //MU_2,17.50//",
    "GSP27moksop_u:1856": "pravitatā hṛdayasya mahāmate hariharābjajalakṣaśatair api / tulanam eti na muktimato bata pravitatāsti na nūnam avastunaḥ //MU_2,17.51//",
    "GSP27moksop_u:1857": "prakaraṇavarṇanaṃ nāma sargaḥ",
    "GSP27moksop_u:1858": "aṣṭādaśas sargaḥ",
    "GSP27moksop_u:1859": "vasiṣṭhaḥ: asyāṃ vā citimātrāyāṃ paro bodhaḥ pravartate / bījād iva yato vyuptād avaśyambhāvi satphalam //MU_2,18.1//",
    "GSP27moksop_u:1860": "api pauruṣam ādeyaṃ śāstraṃ ced yuktibodhakam / anyatrārṣam api tyājyaṃ bhāvyaṃ nyāyaikasevinā //MU_2,18.2//",
    "GSP27moksop_u:1861": "yuktiyuktam upādeyaṃ vacanaṃ bālakād api / anyat tṛṇam iva tyājyam apy uktaṃ padmajanmanā //MU_2,18.3//",
    "GSP27moksop_u:1862": "yo 'mbhas tātasya kūpo 'yam iti kaupaṃ pibet kaṭu / tyaktvā gāṅgaṃ purassthaṃ taṃ ko 'nuśāsati rāgiṇam //MU_2,18.4//",
    "GSP27moksop_u:1863": "yathoṣasi pravṛttāyām āloko 'vaśyam eṣyati / asyāṃ vā citimātrāyāṃ svavivekas tathaiṣyati //MU_2,18.5//",
    "GSP27moksop_u:1864": "śrutāyāṃ prājñavadanād buddhāyāṃ svayam eva vā / śanaiś śanair vicāreṇa buddhau saṃskāra āgate //MU_2,18.6//",
    "GSP27moksop_u:1865": "pūrvaṃ tāvad udety antar bhṛśaṃ saṃskṛtavākyatā / śuddhā muktālatevoccair yā sabhāsthānabhūṣaṇam //MU_2,18.7//",
    "GSP27moksop_u:1866": "parā virāgatodeti mahattvaguṇaśālinī / sā yayā sneham āyānti rājāno 'jagarā api //MU_2,18.8//",
    "GSP27moksop_u:1867": "pūrvāparajñas sarvatra naro bhavati buddhimān / padārthānāṃ yathā dīpahasto niśi sulocanaḥ //MU_2,18.9//",
    "GSP27moksop_u:1868": "lobhamohādayo doṣās tānavaṃ yānty alaṃ śanaiḥ / dhiyo diśas samāsannaśarado mihikā yathā //MU_2,18.10//",
    "GSP27moksop_u:1869": "kevalaṃ samapekṣante vivekābhyasanaṃ dhiyaḥ / na kācana phalaṃ dhatte svabhyāsena vinā kriyā //MU_2,18.11//",
    "GSP27moksop_u:1870": "manaḥ prasādam āyāti śaradīva mahat saraḥ / paraṃ sāmyam upādatte nirmandara ivārṇavaḥ //MU_2,18.12//",
    "GSP27moksop_u:1871": "nirantaḥkālimā vajraśikhevāstatamaḥpaṭā / parijvalaty alaṃ prajñā padārthapravibhāginī //MU_2,18.13//",
    "GSP27moksop_u:1872": "dainyadāridryaduḥkhādyā dṛṣṭayo darśitāntarāḥ / na nikṛntanti marmāṇi sasannāham iveṣavaḥ //MU_2,18.14//",
    "GSP27moksop_u:1873": "hṛdayaṃ nāvalumpanti bhīmās saṃsṛtibhītayaḥ / purassthitam api prājñaṃ mahopalam ivākhavaḥ //MU_2,18.15//",
    "GSP27moksop_u:1874": "kathaṃ syād āditā janmakarmaṇor daivapuṃstvayoḥ / ityādisaṃśayagaṇaś śāmyaty ahni yathā tamaḥ //MU_2,18.16//",
    "GSP27moksop_u:1875": "sarvathā sarvabhāveṣu saṅgatir hy upaśāmyati / yāminyām iva yātāyāṃ prajñāloka upāgate //MU_2,18.17//",
    "GSP27moksop_u:1876": "samudrasyeva gāmbhīryaṃ sthairyaṃ meror iva sthiram / antaśśītalatā cendor ivodeti vicāriṇaḥ //MU_2,18.18//",
    "GSP27moksop_u:1877": "sā jīvanmuktatā tasya śanaiḥ pariṇatiṃ gatā / śāntāśeṣavikalpasya bhavaty āviśya yoginaḥ //MU_2,18.19//",
    "GSP27moksop_u:1878": "sarvārthaśītalā śuddhā paramālokadā sudhīḥ / paraṃ prakāśam āyāti jyotsneva sakalaindavī //MU_2,18.20//",
    "GSP27moksop_u:1879": "hṛdyākāśe vivekārke śamālokini nirmale / anarthasārthakartāro nodyanti kaliketavaḥ //MU_2,18.21//",
    "GSP27moksop_u:1880": "śāmyanti śuddhim āyānti saumyās tiṣṭhanti sūnnate / acañcale jaḍās tṛṣṇāś śaradīvābhramālikāḥ //MU_2,18.22//",
    "GSP27moksop_u:1881": "yatkiñcanakarī krūrā grāmyatā vinivartate / dīnānanā piśācānāṃ līleva divasāgame //MU_2,18.23//",
    "GSP27moksop_u:1882": "dharmabhittau bhṛśaṃ lagnāṃ dhiyaṃ dhairyadhuraṃ gatām / ādhayo na vilumpanti vātāś citralatām iva //MU_2,18.24//",
    "GSP27moksop_u:1883": "na pataty avaṭe jantur viṣayāsaṅgarūpiṇi / kaḥ kila jñātasaraṇiś śvabhre samanudhāvati //MU_2,18.25//",
    "GSP27moksop_u:1884": "sacchāstrasādhuvṛttānām avirodhini karmaṇi / ramate dhīr yathāprāpte sādhvīvāntaḥpurājire //MU_2,18.26//",
    "GSP27moksop_u:1885": "jagatāṃ koṭilakṣyeṣu yāvantaḥ paramāṇavaḥ / teṣām ekaikaśo 'ntassthān sargān paśyaty asargadhīḥ //MU_2,18.27//",
    "GSP27moksop_u:1886": "mokṣopāyāvabodhena śuddhāntaḥkaraṇaṃ janam / na khedayati bhogaugho na cānandayati kvacit //MU_2,18.28//",
    "GSP27moksop_u:1887": "paramāṇau paramāṇau sargavargā nirargalam / ye patanty utpatanty ambuvīcivat tān sa paśyati //MU_2,18.29//",
    "GSP27moksop_u:1888": "na dveṣṭi sampravṛttāni na nivṛttāni kāṅkṣati / kāryāṇy eṣa prabuddho 'pi niṣprabuddha iva drumaḥ //MU_2,18.30//",
    "GSP27moksop_u:1889": "dṛśyate lokasāmānyo yathāprāptānuvṛttimān / iṣṭāniṣṭaphalaprāptau hṛdayenāparājitaḥ //MU_2,18.31//",
    "GSP27moksop_u:1890": "buddhvedam akhilaṃ śāstraṃ vācayitvā vivecya vā / anubhūyata evaitan na tūktaṃ varaśāpavat //MU_2,18.32//",
    "GSP27moksop_u:1891": "śāstraṃ subodham evedaṃ nānālaṅkārabhūṣitam / kāvyaṃ rasaghanaṃ cāru dṛṣṭāntaiḥ pratipādakam //MU_2,18.33//",
    "GSP27moksop_u:1892": "budhyate svayam evedaṃ kiñcitpadapadārthavit / svayaṃ yas tu na vettīdaṃ śrotavyaṃ tena paṇḍitāt //MU_2,18.34//",
    "GSP27moksop_u:1893": "asmiñ śrute mate jñāte tapodhyānajapādikam / mokṣaprāptau tu tasyeha na kiñcid upayujyate //MU_2,18.35//",
    "GSP27moksop_u:1894": "etacchāstraghanābhyāsāt paunaḥpunyena vīkṣitāt / jantoḥ pāṇḍityapūrvaṃ hi cittasaṃskārapūrvakam //MU_2,18.36//",
    "GSP27moksop_u:1895": "ahaṃ jagad iti prauḍho draṣṭṛdṛśyapiśācakaḥ / piśāco 'rkodayeneva svayaṃ śāmyaty avighnataḥ //MU_2,18.37//",
    "GSP27moksop_u:1896": "bhramo jagad ahaṃ ceti sthita evopaśāmyati / svapnamohaḥ parijñāta iva no ramayaty alam //MU_2,18.38//",
    "GSP27moksop_u:1897": "yathā saṅkalpanagare puṃso harṣaviṣāditā / na bādhate tathaivāntaḥ parijñāte jagadbhrame //MU_2,18.39//",
    "GSP27moksop_u:1898": "citrasarpaḥ parijñāto na sarpabhayado yathā / dṛśyasarpaḥ parijñātas tathā na sukhaduḥkhadaḥ //MU_2,18.40//",
    "GSP27moksop_u:1899": "parijñānena sarpatvaṃ citrasarpasya naśyati / yathā tathaiva saṃsāras sthita evopaśāmyati //MU_2,18.41//",
    "GSP27moksop_u:1900": "sumanaḥpallavāmarṣe kiñcid vyatikaro bhavet / paramārthapadaprāptau na tu vyatikaro 'sti naḥ //MU_2,18.42//",
    "GSP27moksop_u:1901": "gacchaty avayavaspandas sumanaḥpatramardane / iha dhīmātrabodhas tu nāṅgāvayavabodhanam //MU_2,18.43//",
    "GSP27moksop_u:1902": "sukhāsanopaviṣṭena yathāsambhavam aśnatā / bhogajālaṃ sadācāraviruddheṣu na tiṣṭhatā //MU_2,18.44//",
    "GSP27moksop_u:1903": "yathākṣaṇaṃ yathādeśaṃ pravicārayatā sukham / yathāsambhavasatsaṅgam idaṃ śāstram athetarat //MU_2,18.45//",
    "GSP27moksop_u:1904": "āsādyate mahājñānabodhas saṃsāraśāntidaḥ / sa bhūyo yena nāyāti yoniyantraprapīḍanam //MU_2,18.46//",
    "GSP27moksop_u:1905": "etāvaty eva ye bhūtā bhogān prāpya rase sthitāḥ / svamātṛviṣṭhākrimayaḥ kīrtanīyā na te 'dhamāḥ //MU_2,18.47//",
    "GSP27moksop_u:1906": "śṛṇu tāvad idānīṃ tvaṃ kathyamānam imaṃ mayā / rāghava jñānavistāraṃ buddhisāratarāntaram //MU_2,18.48//",
    "GSP27moksop_u:1907": "yayedaṃ śrūyate śāstraṃ tāṃ tu vistarataś śṛṇu / vicāryate yathārtho 'yaṃ yayā ca paribhāṣayā //MU_2,18.49//",
    "GSP27moksop_u:1908": "yenehānanubhūte 'rthe dṛṣṭenārthāvabodhanam / bodhopakāraphaladaṃ taṃ dṛṣṭāntaṃ vidur budhāḥ //MU_2,18.50//",
    "GSP27moksop_u:1909": "dṛṣṭāntena vinā rāma nāpūrvo 'rtho 'vabudhyate / yathā dīpaṃ vinā rātrau bhāṇḍopaskaraṇaṃ gṛhe //MU_2,18.51//",
    "GSP27moksop_u:1910": "yair yaiḥ kākutstha dṛṣṭāntais tvaṃ mayehāvabodhyase / sarve sakāraṇās te hi prāpyaṃ tu sad akāraṇam //MU_2,18.52//",
    "GSP27moksop_u:1911": "upamānopameyānāṃ kāryakāraṇatoditā / varjayitvā paraṃ brahma sarveṣām eva vidyate //MU_2,18.53//",
    "GSP27moksop_u:1912": "brahmopadeśadṛṣṭānto yasya veha hi kathyate / ekadeśasadharmatvaṃ tatrātaḥ parigṛhyate //MU_2,18.54//",
    "GSP27moksop_u:1913": "yo yo nāmeha dṛṣṭānto brahmatattvāvabodhane / dīyate sa sa boddhavyas svapnadṛṣṭajagadgataḥ //MU_2,18.55//",
    "GSP27moksop_u:1914": "evaṃ sati nirākāre brahmaṇy ākāravān katham / dṛṣṭānta iti nodyanti mūrkhavaikalpikoktayaḥ //MU_2,18.56//",
    "GSP27moksop_u:1915": "anyā siddhaviruddhādidṛg dṛṣṭāntapradūṣaṇe / svapnopamatvāj jagatas samudeti na kācana //MU_2,18.57//",
    "GSP27moksop_u:1916": "avastu pūrvāparayor vartamānavicāritam / yathā jāgrat tathā svapnas siddha ābālam akṣatam //MU_2,18.58//",
    "GSP27moksop_u:1917": "svapnasaṅkalpanadhyānavaraśāpauṣadhādibhiḥ / ye 'rthās ta iha dṛṣṭāntās tadrūpatvāj jagatsthiteḥ //MU_2,18.59//",
    "GSP27moksop_u:1918": "mokṣopāyakṛtā granthakāreṇānye 'pi ye kṛtāḥ / granthās teṣv iyam evaikā vyavasthā bodhyabodhane //MU_2,18.60//",
    "GSP27moksop_u:1919": "svapnābhatvaṃ ca jagataś śrute śāstre 'vabhotsyate / śīghraṃ na pāryate vaktuṃ vāk kila kramavartinī //MU_2,18.61//",
    "GSP27moksop_u:1920": "svapnasaṅkalpasudhyānanagarādyupamaṃ jagat / yatas ta eva dṛṣṭāntās tasmād bhāntīha netare //MU_2,18.62//",
    "GSP27moksop_u:1921": "akāraṇaṃ kāraṇinā yad bodhāyopamīyate / na tatra sarvasādharmyaṃ sambhavaty upamābhramaiḥ //MU_2,18.63//",
    "GSP27moksop_u:1922": "upameyasyopamānād ekāṃśena sadharmatā / aṅgīkāryāvabodhāya dhīmatā nirvivādinā //MU_2,18.64//",
    "GSP27moksop_u:1923": "arthāvalokane dīpād ābhāmātrād ṛte kila / na sthālatailavartyādi kiñcid evopayujyate //MU_2,18.65//",
    "GSP27moksop_u:1924": "ekadeśasadharmatvād upameyāvabodhanam / upamānaṃ karoty aṅga dīpo 'rthaṃ prabhayā yathā //MU_2,18.66//",
    "GSP27moksop_u:1925": "dṛṣṭāntasyāṃśamātreṇa bodhyabodhodaye sati / upādeyatayā grāhyo mahāvākyārthaniścayaḥ //MU_2,18.67//",
    "GSP27moksop_u:1926": "na kutārkikatām etya nāśanīyā prabuddhatā / anubhūtyapalāpāttair apavitrair vikalpitaiḥ //MU_2,18.68//",
    "GSP27moksop_u:1927": "vicāraṇād anubhavakāri vāṅmayaprasaṅgatām upagatam asmadādiṣu / striyoktam apy aparam athāpi vaidikaṃ vaco vacaḥpralapanam eva nāgamaḥ //MU_2,18.69//",
    "GSP27moksop_u:1928": "asmākam asti matir aṅga tayeti sarvaśāstraikavākyakaraṇaṃ phalitaṃ yato 'taḥ / prātītikārthamayaśāstranijāṅgapuṣṭāt saṃvedanād itarad asti na naḥ pramāṇam //MU_2,18.70//",
    "GSP27moksop_u:1929": "pramāṇadṛṣṭāntanirṇayo nāma sargaḥ ekonaviṃśas sargaḥ",
    "GSP27moksop_u:1930": "vasiṣṭhaḥ: viśiṣṭāṃśasadharmatvam upamāneṣu gṛhyate / ko bhedas sarvasādṛśye tūpamānopameyayoḥ //MU_2,19.1//",
    "GSP27moksop_u:1931": "dṛṣṭāntabuddhād ekātmajñānaśāstrārthavedanāt / mahāvākyārthasaṃvittyā śāntir nirvāṇam ucyate //MU_2,19.2//",
    "GSP27moksop_u:1932": "tasmād dṛṣṭāntadārṣṭāntavikalpollasitair alam / yayā kayācid yuktyāśu mahāvākyārtham āśrayet //MU_2,19.3//",
    "GSP27moksop_u:1933": "śāntiś śreyaḥ paraṃ viddhi tatprāptau yatnavān bhavet / bhoktavya odanaḥ prāptaḥ kiṃ tatsiddhivikalpitaiḥ //MU_2,19.4//",
    "GSP27moksop_u:1934": "akāraṇaṃ kāraṇibhir bodhārtham upamīyate / upamānais tūpameyasadṛśair ekadeśataḥ //MU_2,19.5//",
    "GSP27moksop_u:1935": "sthātavyaṃ neha bhogeṣu vivekavikalātmanā / upalodarasañjātaparipīnāndhabhekavat //MU_2,19.6//",
    "GSP27moksop_u:1936": "dṛṣṭāntair yuktibhir yatnād vāñchitaṃ tyajatetarat / vicāraṇavatā bhāvyaṃ śāntiśāstrārthaśālinā //MU_2,19.7//",
    "GSP27moksop_u:1937": "śāstropaśamasaujanyaprajñātajjñasamāgamaiḥ / antarāntarasampannadharmyārthopārjanakriyaḥ //MU_2,19.8//",
    "GSP27moksop_u:1938": "tāvad vicārayet prājño yāvad viśrāntim ātmani / samprayāty apunarnāśāṃ śāntiṃ turyapadābhidhām //MU_2,19.9//",
    "GSP27moksop_u:1939": "turyaviśrāntiyuktasya pratīrṇasya bhavārṇavāt / jīvato 'jīvataś caiva gṛhasthasyātha vā yateḥ //MU_2,19.10//",
    "GSP27moksop_u:1940": "na kṛtenākṛtenārtho na śrutismṛtivibhramaiḥ / nirmandara ivāmbhodhis sa tiṣṭhati yathāsthitam //MU_2,19.11//",
    "GSP27moksop_u:1941": "ekāṃśenopamānānām upameyasadharmatā / boddhavyā bodhyabodhāya na stheyaṃ codyacañcunā //MU_2,19.12//",
    "GSP27moksop_u:1942": "yayā kayācid yuktyāśu boddhavyaṃ bodhyam eva te / muktaye tan na paśyanti vyākulāś codyacañcavaḥ //MU_2,19.13//",
    "GSP27moksop_u:1943": "hṛdaye saṃvidākāśe viśrānte 'nubhavātmani / vastuny anarthaṃ yaḥ praṣṭā codyacañcus sa ucyate //MU_2,19.14//",
    "GSP27moksop_u:1944": "abhimānavikalpāṃśair ajño jñaptiṃ vikalpayan / bodhaṃ malinayaty antar mukhaṃ sarpa ivāmalam //MU_2,19.15//",
    "GSP27moksop_u:1945": "sarvapramāṇasattānāṃ padam abdhir apām iva / pramāṇam ekam eveha pratyakṣaṃ rāma tac chṛṇu //MU_2,19.16//",
    "GSP27moksop_u:1946": "sarvārthasāram adhyakṣaṃ vedanaṃ vidur uttamāḥ / nūnaṃ tat prati yat siddhaṃ pratyakṣaṃ tad udāhṛtam //MU_2,19.17//",
    "GSP27moksop_u:1947": "anubhūter vedanasya pratipatter yathāsthitam / pratyakṣam iti nāmeha kṛtaṃ jīvas sa eva ca //MU_2,19.18//",
    "GSP27moksop_u:1948": "sa eva saṃvit sa punar ahantāpratyayātmakaḥ / sa yayodeti saṃvittyā sā padārtha iti smṛtā //MU_2,19.19//",
    "GSP27moksop_u:1949": "sa saṅkalpavikalpādyaiḥ kṛtanānākramo bhramaiḥ / jagattayā sphuraty ambu taraṅgāditayā yathā //MU_2,19.20//",
    "GSP27moksop_u:1950": "prāg akāraṇam evāśu sargādau sargalīlayā / sphuritvā kāraṇībhūtaṃ pratyakṣaṃ svayam ātmani //MU_2,19.21//",
    "GSP27moksop_u:1951": "kāraṇatvaṃ vicāro 'sya jīvasyāsad api sthitam / sad ivāsyāṃ jagadrūpasampattau vyaktim āgatam //MU_2,19.22//",
    "GSP27moksop_u:1952": "svayam eva vicāras tu sanañarthaṃ svakaṃ vapuḥ / nāśayitvā karoty āśu pratyakṣaṃ paramaṃ padam //MU_2,19.23//",
    "GSP27moksop_u:1953": "vicārayan vicāro 'pi nātmānam adhigacchati / yadā tadā nirullekhaṃ param evāvaśiṣyate //MU_2,19.24//",
    "GSP27moksop_u:1954": "manasy anīhite śānte tair buddhīndriyakarmabhiḥ / neha kaiścit kṛtair artho nākṛtair apy abhāvanāt //MU_2,19.25//",
    "GSP27moksop_u:1955": "manasy anīhite śānte na pravartanta eva te / karmendriyāṇi karmādāv asañcāritayantravat //MU_2,19.26//",
    "GSP27moksop_u:1956": "manoyantrasya calane kāraṇaṃ vedanaṃ viduḥ / prāṇālī dārumeṣasya rajjur antargatā yathā //MU_2,19.27//",
    "GSP27moksop_u:1957": "rūpālokamanaskārapadārthādyākulaṃ jagat / vidyate vedanasyāntar vāte 'ntas spandanaṃ yathā //MU_2,19.28//",
    "GSP27moksop_u:1958": "sarvātmavedanaṃ śuddhaṃ yathodeti tadātmakam / bhāti prasṛtadikkālabāhyāntārūpadehakam //MU_2,19.29//",
    "GSP27moksop_u:1959": "draṣṭaiva dṛśyatābhāsaṃ svaṃ rūpaṃ dhārayan sthitaḥ / svaṃ yathā tatra yad rūpaṃ pravibhāti tathaiva tat //MU_2,19.30//",
    "GSP27moksop_u:1960": "sarvam ātmā yathā tatra saṅkalpatvam ivāgataḥ / tiṣṭhaty āśu tathā tatra tadrūpa iva rājate //MU_2,19.31//",
    "GSP27moksop_u:1961": "sarvātmakatayā draṣṭur dṛśyatvam iva yujyate / draṣṭṛtvaṃ draṣṭrasadbhāve dṛśyasya tv asti nāsataḥ //MU_2,19.32//",
    "GSP27moksop_u:1962": "akāraṇakam evāto brahmakalpam idaṃ sthitam / pratyakṣam eva nirmātṛ tasyāṃśās tv anupādhayaḥ //MU_2,19.33//",
    "GSP27moksop_u:1963": "svayatnamātretararūpako yas taddaivaśabdārtham apāsya dūre / śūreṇa sādho padam uttamaṃ tat svapauruṣeṇaiva hi labhyate 'ntaḥ //MU_2,19.34//",
    "GSP27moksop_u:1964": "vicārayācāryaparamparāṇāṃ matena satyena sitena tāvat / yāvad viśuddhāṃ svayam eva buddhām anantarūpāṃ paratām upaiṣi //MU_2,19.35//",
    "GSP27moksop_u:1965": "pramāṇanirūpaṇaṃ nāma sargaḥ",
    "GSP27moksop_u:1966": "viṃśas sargaḥ",
    "GSP27moksop_u:1967": "vasiṣṭhaḥ: āryasaṅgamayuktyādau prajñāṃ vṛddhiṃ nayed balāt / tato mahāpuruṣatā mahāpuruṣalakṣaṇaiḥ //MU_2,20.1//",
    "GSP27moksop_u:1968": "yo yo yena guṇeneha puruṣaḥ pravirājate / śikṣeta taṃ tam evāśu tasmād buddhivivṛddhaye //MU_2,20.2//",
    "GSP27moksop_u:1969": "mahāpuruṣatā tv eṣā śamādiguṇaśālinī / samyagjñānaṃ vinā rāma siddhim eti na kasyacit //MU_2,20.3//",
    "GSP27moksop_u:1970": "jñānāc chamādayo yānti vṛddhiṃ satpuruṣakramāt / ślāghanīyāḥ phalenāntar vṛṣṭer iva navāṅkurāḥ //MU_2,20.4//",
    "GSP27moksop_u:1971": "śamādibhyo guṇebhyaś ca vardhate jñānam uttamam / annātmakebhyo yajñebhyaś śālivṛṣṭir ivottamā //MU_2,20.5//",
    "GSP27moksop_u:1972": "guṇāś śamādayo jñānāc chamādibhyas tathā jñatā / parasparaṃ vivardhete ete 'bdasarasī yathā //MU_2,20.6//",
    "GSP27moksop_u:1973": "jñānaṃ satpuruṣācārāj jñānāt satpuruṣakramaḥ / parasparaṃ gatau vṛddhiṃ jñānasatpuruṣakramau / eko 'pi naitayos tāvat puruṣasyeha sidhyati //MU_2,20.7//",
    "GSP27moksop_u:1974": "yathā kalamarakṣiṇyā gītyā vitatatārayā / khagotsādena sahito gītānandaḥ prasādhyate //MU_2,20.8//",
    "GSP27moksop_u:1975": "jñānasatpuruṣehābhyām akartrā kartṛrūpiṇā / tathā puṃsā niricchena samam āsādyate padam //MU_2,20.9//",
    "GSP27moksop_u:1976": "sadācārakramaḥ prokto mayaiṣa raghunandana / tathopaveśyate samyag ayaṃ jñānakramo 'dhunā //MU_2,20.10//",
    "GSP27moksop_u:1977": "idaṃ yaśasyam āyuṣyaṃ puruṣārthaphalapradam / tajjñād āptātmaśāstrārthāc chrotavyaṃ kila dhīmatā //MU_2,20.11//",
    "GSP27moksop_u:1978": "śrutvā tu buddhinairmalyād balād yāsyasi satpadam / yathā katakasaṃśleṣāt prasādam avaśaṃ payaḥ //MU_2,20.12//",
    "GSP27moksop_u:1979": "viditavedyam idaṃ hi mano mune vivaśam eva hi yāti paraṃ padam / yad avabuddham akhaṇḍitam uttamaṃ tadavabodhadaśāṃ na jahāti hi //MU_2,20.13//",
    "GSP27moksop_u:1980": "jñānasatpuruṣakramo nāma sargaḥ",
    "GSP27moksop_u:1981": "mumukṣuvyavahāraprakaraṇaṃ samāptam",
    "GSP27moksop_u:1982": "3. Prakaraṇa: Utpatti",
    "GSP27moksop_u:1983": "vasiṣṭhaḥ: vāgbhābhir brahmavid brahma bhāti svapna ivātmani / yad idaṃ tat svaśabdārthair yo yad vetti sa vettu tat //MU_3,1.1//",
    "GSP27moksop_u:1984": "nyāyenānena sarvasmin sarge brahmāmbare sati / kim idaṃ kasya vakṣīti codyacañcur nirākṛtaḥ //MU_3,1.2//",
    "GSP27moksop_u:1985": "ahaṃ tāvad yathājñānaṃ yathāvastu yathākramam / yathāsvabhāvaṃ vacmīdaṃ tat sarvaṃ śrūyatāṃ budhāḥ //MU_3,1.3//",
    "GSP27moksop_u:1986": "svapnavat paśyati jagac cinnabho dehavinmayam / svapnasaṃsāradṛṣṭāntā ihaivāntas samanvitāḥ //MU_3,1.4//",
    "GSP27moksop_u:1987": "mumukṣuvyavahāroktimayāt prakaraṇād anu / athotpattiprakaraṇaṃ mayedaṃ parikathyate //MU_3,1.5//",
    "GSP27moksop_u:1988": "bandho 'yaṃ dṛśyasadbhāvo dṛśyābhāve na bandhanam / na sambhavati dṛśyaṃ tu yathedaṃ tac chṛṇu kramāt //MU_3,1.6//",
    "GSP27moksop_u:1989": "utpadyate yo jagati sa eva kila vardhate / sa eva mokṣam āpnoti svargaṃ vā narakaṃ ca vā //MU_3,1.7//",
    "GSP27moksop_u:1990": "atas te svavabodhārthaṃ tat tāvat kathayāmy aham / utpattiṃ saṃsṛtāv eti pūrvam eva hi yo yathā //MU_3,1.8//",
    "GSP27moksop_u:1991": "idaṃ prakaraṇārthaṃ tvaṃ saṅkṣepāc chṛṇu rāghava / tataḥ prakathayiṣyāmi vistaraṃ te yathepsitam //MU_3,1.9//",
    "GSP27moksop_u:1992": "yad idaṃ dṛśyate sarvaṃ jagat sthāvarajaṅgamam / tat suṣupta iva svapnaḥ kalpānte pravinaśyati //MU_3,1.10//",
    "GSP27moksop_u:1993": "tatas stimitagambhīraṃ na tejo na tamas tatam / anākhyam anabhivyaktaṃ yat kiñcid avaśiṣyate //MU_3,1.11//",
    "GSP27moksop_u:1994": "ṛtam ātmā paraṃ brahma satyam ityādikā budhaiḥ / kalpitā vyavahārārthaṃ yasya sañjñā mahātmanaḥ //MU_3,1.12//",
    "GSP27moksop_u:1995": "sa tathābhūta evātmā svayam anya ivollasan / jīvatām upayātīva bhāvināmakadarthanām //MU_3,1.13//",
    "GSP27moksop_u:1996": "tatas sa jīvaśabdārthakalanākulatāṃ gataḥ / mano bhavati maunātmā mananān mantharībhavat //MU_3,1.14//",
    "GSP27moksop_u:1997": "manas sampadyate tena mahataḥ paramātmanaḥ / susthirād asthirākāras taraṅga iva vāridheḥ //MU_3,1.15//",
    "GSP27moksop_u:1998": "tat svayaṃ svairam evāśu saṅkalpayati nityaśaḥ / teneyam indrajālaśrīr vitateva vitanyate //MU_3,1.16//",
    "GSP27moksop_u:1999": "yathā kaṭakaśabdārthaḥ pṛthaktvārho 'sti kānake / na nāma kaṭake tadvaj jagacchabdārthatā pare //MU_3,1.17//",
    "GSP27moksop_u:2000": "brahmaṇy evāsty ananyātma yathāsthitam idaṃ jagat / na jagacchabdakārtho 'sti hemnīva kaṭakāditā //MU_3,1.18//",
    "GSP27moksop_u:2001": "asataivāsatī tāpanadyeva laharī calā / manasaivendrajālaśrīr jāgatī pravitanyate //MU_3,1.19//",
    "GSP27moksop_u:2002": "avidyā saṃsṛtir bandho māyā moho mahat tamaḥ / kalpitānīti nāmāni yasyās sakalavedibhiḥ //MU_3,1.20//",
    "GSP27moksop_u:2003": "bandhasya tāvad rūpaṃ tvaṃ kathyamānam idaṃ śṛṇu / tatas svarūpaṃ mokṣasya jñāsyasīndusamānana //MU_3,1.21//",
    "GSP27moksop_u:2004": "draṣṭur dṛśyatvasattāṅga bandha ity abhidhīyate / draṣṭā dṛśyavaśād baddho dṛśyābhāvād vimucyate //MU_3,1.22//",
    "GSP27moksop_u:2005": "jagat tvam aham ityādisargātmā dṛśyam ucyate / yāvad etat sambhavati tāvan mokṣo na vidyate //MU_3,1.23//",
    "GSP27moksop_u:2006": "nedaṃ nedam iti vyarthaiḥ pralāpair nopaśāmyati / saṅkalpajanakair dṛśyavyādhiḥ pratyuta vardhate //MU_3,1.24//",
    "GSP27moksop_u:2007": "na ca tarkabharakṣodair na tīrthaniyamādibhiḥ / sato dṛśyasya jagato yasmād ete vicārakāḥ //MU_3,1.25//",
    "GSP27moksop_u:2008": "jagad dṛśyaṃ tu yady asti na śāmyaty eva tat kvacit / nāsato vidyate bhāvo nābhāvo vidyate sataḥ //MU_3,1.26//",
    "GSP27moksop_u:2009": "acetyacitsvarūpātmā yatra yatraiṣa tiṣṭhati / tatra tatrāsya dṛśyaśrīs samudety apy aṇūdare //MU_3,1.27//",
    "GSP27moksop_u:2010": "tasmād asti jagad dṛśyaṃ tat pramṛṣṭam idaṃ mayā / tyaktaṃ tapodhyānajapair iti kāñcikatṛptivat //MU_3,1.28//",
    "GSP27moksop_u:2011": "yadi nāma jagad dṛśyam asti tat pratibimbati / paramāṇūdare 'py asmiṃś cidādarśe na saṃśayaḥ //MU_3,1.29//",
    "GSP27moksop_u:2012": "yatra tatra sthitaṃ rāma yathādarśe prabimbati / adridyūrvīnadīśādi cidādarśe tathaiva hi //MU_3,1.30//",
    "GSP27moksop_u:2013": "tatas tatra punar duḥkhaṃ jarā maraṇajanmanī / bhāvābhāvagrahotsargās sthūlasūkṣmacalācalāḥ //MU_3,1.31//",
    "GSP27moksop_u:2014": "idaṃ pramārjitaṃ dṛśyaṃ mayā nātrāham āsthitaḥ / etad evākṣayaṃ bījaṃ samādhau saṃsṛtismṛteḥ //MU_3,1.32//",
    "GSP27moksop_u:2015": "sati tv asmiñ jagaddṛśye nirvikalpasamādhinā / na cākṣayasuṣuptatvaṃ turyaṃ vāpy upapadyate //MU_3,1.33//",
    "GSP27moksop_u:2016": "vyutthāne hi samādhīnāṃ suṣuptānta ivākhilam / jagadduḥkham idaṃ bhāti yathāsthitam akhaṇḍitam //MU_3,1.34//",
    "GSP27moksop_u:2017": "prāptaṃ bhavati he rāma tat kiṃ nāma samādhibhiḥ / bhūyo 'narthanipāte hi kṣaṇasāmye 'pi kiṃ sukham //MU_3,1.35//",
    "GSP27moksop_u:2018": "yadi vāpi samādhāne nirvikalpe sthitiṃ vrajet / tad akṣayasuṣuptābhaṃ tan manye nāmalaṃ padam //MU_3,1.36//",
    "GSP27moksop_u:2019": "prāpyate sati dṛśye 'smin na ca tan nāma kenacit / yatra tatra kilāyāti cittabhrāntyā jagadbhramaḥ //MU_3,1.37//",
    "GSP27moksop_u:2020": "draṣṭātha yadi pāṣāṇarūpatāṃ bhāvayan balāt / kilāste tat tadante 'pi bhūyo 'syodeti dṛśyatā //MU_3,1.38//",
    "GSP27moksop_u:2021": "na ca pāṣāṇatātulyā nirvikalpasamādhayaḥ / keṣāñcit sthitim āyānti sarvair ity anubhūyate //MU_3,1.39//",
    "GSP27moksop_u:2022": "na ca pāṣāṇatātulyā rūḍhiṃ yātās samādhayaḥ / bhavanty agryaṃ padaṃ śāntaṃ cidrūpam ajam avyayam //MU_3,1.40//",
    "GSP27moksop_u:2023": "tasmād yadīdaṃ sad dṛśyaṃ tan na śāmyet kadācana / śāmyet tapojapadhyānair dṛḍham ity ajñakalpanā //MU_3,1.41//",
    "GSP27moksop_u:2024": "ālīnavallarīrūpaṃ yathā padmākṣakoṭare / āste kamalinībījaṃ tathā draṣṭari dṛśyadhīḥ //MU_3,1.42//",
    "GSP27moksop_u:2025": "yathā rasaḥ padārtheṣu yathā tailaṃ tilādiṣu / kusumeṣu yathāmodas tathā draṣṭari dṛśyadhīḥ //MU_3,1.43//",
    "GSP27moksop_u:2026": "yatra yatra sthitasyāpi karpūrādes sugandhatā / yathodeti tathā dṛśyaṃ ciddhātor udare jagat //MU_3,1.44//",
    "GSP27moksop_u:2027": "yathā cātra tava svapnasaṅkalpaś cittarājyadhīḥ / svānubhūtyaiva dṛṣṭāntas tasmād dhṛdy asti dṛśyabhūḥ //MU_3,1.45//",
    "GSP27moksop_u:2028": "tasmāc cittavikalpasthaḥ piśāco bālakaṃ yathā / vinihanty evam eṣāntar draṣṭāraṃ dṛśyarūpikā //MU_3,1.46//",
    "GSP27moksop_u:2029": "yathāṅkuro 'ntar bījasya saṃsthito deśakālataḥ / karoti bhāsuraṃ dehaṃ tanoty evaṃ hi dṛśyadhīḥ //MU_3,1.47//",
    "GSP27moksop_u:2030": "dravyasya hṛdy eva camatkṛtir yathā sadoditāsty astamayojjhitodare / dravyasya cinmātraśarīriṇas tathā svabhāvabhūtāsty udare jagatsthitiḥ //MU_3,1.48//",
    "GSP27moksop_u:2031": "bandhahetuvarṇanaṃ nāma sargaḥ",
    "GSP27moksop_u:2032": "dvitīyas sargaḥ",
    "GSP27moksop_u:2033": "vasiṣṭhaḥ: idam ākāśajākhyānaṃ śṛṇu śravaṇabhūṣaṇam / utpattyākhyaṃ prakaraṇaṃ yena rāghava budhyase //MU_3,2.1//",
    "GSP27moksop_u:2034": "astīhākāśajo nāma dvijaḥ paramadhārmikaḥ / dhyānaikaniṣṭhas satataṃ prajānāṃ ca hite rataḥ //MU_3,2.2//",
    "GSP27moksop_u:2035": "sa ciraṃ jīvati yadā tadā mṛtyur acintayat / sarvāṇy eva krameṇāhaṃ bhūtāny admi kilākṣayaḥ //MU_3,2.3//",
    "GSP27moksop_u:2036": "evam ākāśajaṃ vipraṃ na kasmād bhakṣayāmy aham / atra me kuṇṭhitā śaktiḥ khaḍgadhārā yathopale //MU_3,2.4//",
    "GSP27moksop_u:2037": "iti sañcintya taṃ hantum agacchat tatpuraṃ tadā / tyajanty udyamam udyuktā na kadācana kecana //MU_3,2.5//",
    "GSP27moksop_u:2038": "tatas tatsadanaṃ yāvan mṛtyuḥ praviśati svayam / tāvad enaṃ dahaty agniḥ kalpāntajvalanopamaḥ //MU_3,2.6//",
    "GSP27moksop_u:2039": "agnijvālāmahājālaṃ vidāryāntargato 'py asau / dvijaṃ dṛṣṭvā samādātuṃ hastenaicchat prayatnataḥ //MU_3,2.7//",
    "GSP27moksop_u:2040": "na cāśakat puro dṛṣṭam api hastaśatair dvijam / balavān apy avaṣṭabdhuṃ saṅkalpapuruṣaṃ yathā //MU_3,2.8//",
    "GSP27moksop_u:2041": "athāgatya yamaṃ mṛtyur apṛcchat saṃśayacchidam / kim ity ahaṃ na śaknomi bhoktum ākāśajaṃ prabho //MU_3,2.9//",
    "GSP27moksop_u:2042": "yamaḥ: mṛtyo na kiñcic chaktas tvam eko mārayituṃ balāt / māraṇīyasya karmāṇi tatkartṝṇīha netarat //MU_3,2.10//",
    "GSP27moksop_u:2043": "tasmād etasya viprasya māraṇīyasya yatnataḥ / karmāṇy anviccha teṣāṃ tvaṃ sāhāyyenainam atsyasi //MU_3,2.11//",
    "GSP27moksop_u:2044": "tatas sa mṛtyur babhrāma tatkarmānveṣaṇādṛtaḥ / maṇḍalāni digantāṃś ca sarāṃsi sarito diśaḥ //MU_3,2.12//",
    "GSP27moksop_u:2045": "vanajaṅgalajālāni śailāmbhodhitaṭāny api / dvīpāntarāṇy araṇyāni nagarāṇi purāṇi ca //MU_3,2.13//",
    "GSP27moksop_u:2046": "grāmān akhilarāṣṭrāṇi deśāntagahanāni ca / evaṃ bhūmaṇḍalaṃ bhrāntvā sa kutaścin na kānicit //MU_3,2.14//",
    "GSP27moksop_u:2047": "tāny ākāśajakarmāṇi labdhavān mṛtyur udyataḥ / vandhyāputram iva prājñas saṅkalpādrim ivāparaḥ //MU_3,2.15//",
    "GSP27moksop_u:2048": "samapṛcchad athāgatya yamaṃ sarvārthakovidam / parāyaṇaṃ hi prabhavas sandeheṣv anujīvinām //MU_3,2.16//",
    "GSP27moksop_u:2049": "mṛtyuḥ: ākāśajasya karmāṇi kva sthitāni vada prabho / dharmarājo 'tha sañcintya suciraṃ proktavān idam //MU_3,2.17//",
    "GSP27moksop_u:2050": "dharmarājaḥ: ākāśajasya karmāṇi mṛtyo santi na kānicit / eṣa hy ākāśajo vipro jātaḥ khād eva kevalāt //MU_3,2.18//",
    "GSP27moksop_u:2051": "ākāśād eva yo jātas sa vyomaivāmalaṃ bhavet / sahakārīṇi no santi kāraṇāṇy asya kānicit //MU_3,2.19//",
    "GSP27moksop_u:2052": "sambandhaḥ prāktanenāsya na manāg api karmaṇā / asti vandhyāsutasyeva tathājātākṛter iva //MU_3,2.20//",
    "GSP27moksop_u:2053": "tasmād ajāta evaiṣa svayambhūr aja eva ca / naitasya pūrvakarmāsti nabhasīva mahādrumaḥ //MU_3,2.21//",
    "GSP27moksop_u:2054": "naitad asyāvaśaṃ cittam abhāvāt pūrvakarmaṇaḥ / adya tāvad anenānyan na kiñcit karma sañcitam //MU_3,2.22//",
    "GSP27moksop_u:2055": "eṣa ākāśakośātmā viśadākāśarūpiṇi / samādhau saṃsthito nityaṃ karmāṇy asya na kānicit //MU_3,2.23//",
    "GSP27moksop_u:2056": "prāktanāni na santy asya karmāṇy adya karoti no / kiñcid apy evam eṣo 'tra vijñānākāśamātrakam //MU_3,2.24//",
    "GSP27moksop_u:2057": "prāṇaspando 'sya yat karma lakṣyate cāsmadādibhiḥ / dṛśyate 'smābhir evaitan na tv asyāsty atra karmadhīḥ //MU_3,2.25//",
    "GSP27moksop_u:2058": "deho 'sya dṛśyate 'smābhir naiṣa vetti parāt padāt / bhinnam ākāśam ātmīyaṃ citstambhe sālabhañjikām //MU_3,2.26//",
    "GSP27moksop_u:2059": "anutkīrṇā yathā stambhe saṃsthitā sālabhañjikā / tathaiṣa paramātmāntas svātmabhūtas sthito dvijaḥ //MU_3,2.27//",
    "GSP27moksop_u:2060": "yathā dravatvaṃ payasi śūnyatvaṃ ca yathāmbare / mārute ca yathā spandas tathaiṣa parame pade //MU_3,2.28//",
    "GSP27moksop_u:2061": "karmāṇy adyatanāny asya sañcitāni na santi hi / na pūrvāṇy eva teneha na saṃsāravaśaṃ gataḥ //MU_3,2.29//",
    "GSP27moksop_u:2062": "sahakārikāraṇānām abhāve yaḥ prajāyate / nāsau svakāraṇād bhinno bhavatīty anubhūyate //MU_3,2.30//",
    "GSP27moksop_u:2063": "nirmalākāśakośātmā dvija eṣa svayambhavaḥ / kartā na pūrvaṃ nāpy adya katham ākramyate vada //MU_3,2.31//",
    "GSP27moksop_u:2064": "yadaiṣa kalanāṃ buddhyā mṛtyunāmnīṃ kariṣyati / tadaiva rahito buddhyā svayam eva mariṣyati //MU_3,2.32//",
    "GSP27moksop_u:2065": "pṛthvyādimān aham ayam iti yasya svaniścayaḥ / sa pārthivo bhavaty āśu grahītuṃ sa ca śakyate //MU_3,2.33//",
    "GSP27moksop_u:2066": "eṣa tv apārthivākāraś śuddhavijñānarūpavān / dṛḍharajjveva gaganaṃ grahītuṃ naiva yujyate //MU_3,2.34//",
    "GSP27moksop_u:2067": "mṛtyuḥ: bhagavañ jāyate śūnyaḥ kathaṃ nāma vadeti me / pṛthvyādayaḥ kathaṃ santi na santi vada vā katham //MU_3,2.35//",
    "GSP27moksop_u:2068": "yamaḥ: na kadācana jāto 'sau na ca nāsti kadācana / dvijaḥ kevalavijñānabhāmātraṃ tat tathā sthitam //MU_3,2.36//",
    "GSP27moksop_u:2069": "mahāpralayasampattau na kiñcid avaśiṣyate / brahmāste śāntam ajaram anantātmaiva kevalam //MU_3,2.37//",
    "GSP27moksop_u:2070": "cetyanirmuktacinmātram aṇūnām aṇu viddhi tat / tathā tad aṇu yenāsya nikaṭe 'drinibhaṃ nabhaḥ //MU_3,2.38//",
    "GSP27moksop_u:2071": "sa cinmātrasvabhāvatvād deho 'ham iti cetasi / kākatālīyavad bhātam ākāraṃ tena paśyati //MU_3,2.39//",
    "GSP27moksop_u:2072": "sa eṣa brāhmaṇas tasmin sargādāv ambarodare / svayaṃ bhātas svayambhūtvaṃ gato bhāty ajarāmaraḥ //MU_3,2.40//",
    "GSP27moksop_u:2073": "nāsya deho na karmāṇi na kartṛtvaṃ na vāsanā / eṣa śuddhacidākāśo vijñānaghanam ātatam //MU_3,2.41//",
    "GSP27moksop_u:2074": "prāktanaṃ vāsanājālaṃ kiñcid asya na vidyate / kevalaṃ vyomarūpasya bhārūpasyeva tejasaḥ //MU_3,2.42//",
    "GSP27moksop_u:2075": "kevalaṃ vedanāmātrād evam eṣo 'valokyate / vedanāmātrasaṃśāntāv īdṛśo 'pi na dṛśyate //MU_3,2.43//",
    "GSP27moksop_u:2076": "tasmād yathā cidākāśas tathā tatpratipattayaḥ / kutaḥ kilātra pṛthvyādeḥ kīdṛśas sambhavaḥ katham //MU_3,2.44//",
    "GSP27moksop_u:2077": "etadākramaṇe mṛtyo tasmān mā yatnavān bhava / grahītuṃ yujyate vyoma na kadācana kenacit //MU_3,2.45//",
    "GSP27moksop_u:2078": "rāmaḥ: brahmaiva kathito brahmaṃs tvayā me prapitāmahaḥ / svayambhūr aja ekātmā vijñānātmeti me matiḥ //MU_3,2.46//",
    "GSP27moksop_u:2079": "vasiṣṭhaḥ: evam etan mayā rāma brahmaiṣa kathitas tava / vivādam akaron mṛtyur yamenaitatkṛte purā //MU_3,2.47//",
    "GSP27moksop_u:2080": "manvantare sarvabhakṣo yadā mṛtyur haran prajāḥ / balam ety abjajākrāntāv ārambham akarot svayam //MU_3,2.48//",
    "GSP27moksop_u:2081": "tad evaṃ dharmarājena yamenāśv anuśāsitaḥ / yad eva kriyate nityaṃ ratis tatraiva jāyate //MU_3,2.49//",
    "GSP27moksop_u:2082": "brahmā kila parākāśavapur ākramyate katham / manomātram asaṅkalpaḥ pṛthvyādirahitākṛtiḥ //MU_3,2.50//",
    "GSP27moksop_u:2083": "yaś cidvyomacamatkāraḥ kilākāśānubhūtimān / sa cidvyomaiva no tasya kāraṇatvaṃ na kāryatā //MU_3,2.51//",
    "GSP27moksop_u:2084": "ākāśasphuradākāras saṅkalpapuruṣo yathā / pṛthvyādirahito bhāti svayambhūr bhāsate tathā //MU_3,2.52//",
    "GSP27moksop_u:2085": "na dṛśyam asti no draṣṭā paramātmani kevale / svayaṃ cittvāt tathāpy eṣa svayambhūr iti bhāsate //MU_3,2.53//",
    "GSP27moksop_u:2086": "saṅkalpamātram evaitan mano brahmeti kathyate / saṅkalpākāśapuruṣo nāsya pṛthvyādi vidyate //MU_3,2.54//",
    "GSP27moksop_u:2087": "yathā citrakṛdantassthā nirdehā bhāti putrikā / tathaiva bhāsate brahmā cidākāśāccharañjanam //MU_3,2.55//",
    "GSP27moksop_u:2088": "cidvyoma kevalam anantam anādimadhyaṃ brahmeti bhāti nijacittavaśāt svayambhūḥ / ākāravān iva rasād iha vastutas tu vandhyātanūja iva nāsti tu tasya dehaḥ //MU_3,2.56//",
    "GSP27moksop_u:2089": "ādyasṛṣṭivarṇanaṃ nāma sargaḥ",
    "GSP27moksop_u:2090": "tṛtīyas sargaḥ",
    "GSP27moksop_u:2091": "rāmaḥ: evam etan manaś śuddhaṃ pṛthvyādirahitaṃ nabhaḥ / mune brahmeti kathitaṃ satyaṃ pṛthvyādivarjitam //MU_3,3.1//",
    "GSP27moksop_u:2092": "tad atra prāktanī nāma smṛtiḥ kasmān na kāraṇam / yathā mama tathānyasya bhūtānāṃ ceti me vada //MU_3,3.2//",
    "GSP27moksop_u:2093": "vasiṣṭhaḥ: pūrvadeho 'sti yasyādyaḥ pūrvakarmasamanvitaḥ / tasya smṛtis sambhavati kāraṇaṃ saṃsṛtisthiteḥ //MU_3,3.3//",
    "GSP27moksop_u:2094": "brahmaṇaḥ prāktanaṃ karma yadā kiñcin na vidyate / prāktanī saṃsmṛtis tasya tadodeti kutaḥ katham //MU_3,3.4//",
    "GSP27moksop_u:2095": "tasmād akāraṇaṃ bhāti vā svacittvaikakāraṇam / svakāraṇād ananyātmā svayambhūs svayamātmavān //MU_3,3.5//",
    "GSP27moksop_u:2096": "ātivāhika evāsau deho 'sty asya svayambhuvaḥ / na tv ādhibhautiko rāma deho 'jasyopapadyate //MU_3,3.6//",
    "GSP27moksop_u:2097": "rāmaḥ: ātivāhika eko 'sti deho 'nyas tv ādhibhautikaḥ / sarvāsāṃ bhūtajātīnāṃ brahmaṇo 'sty eka eva kim //MU_3,3.7//",
    "GSP27moksop_u:2098": "vasiṣṭhaḥ: sarveṣām eva dehau dvau bhūtānāṃ kāraṇātmanām / ajasya kāraṇāsattvād eka evātivāhikaḥ //MU_3,3.8//",
    "GSP27moksop_u:2099": "sarvāsāṃ bhūtajātīnām eko 'jaḥ kāraṇaṃ param / ajasya kāraṇaṃ nāsti tenāsāv ekadehavān //MU_3,3.9//",
    "GSP27moksop_u:2100": "nāsty eva bhautiko dehaḥ prathamasya prajāpateḥ / ākāśātmāvabhāty eṣa ātivāhikadehavān //MU_3,3.10//",
    "GSP27moksop_u:2101": "cittamātraśarīro 'sau na pṛthvyādimayātmakaḥ / ādyaḥ prajāpatir vyomatanuḥ pratanute prajāḥ //MU_3,3.11//",
    "GSP27moksop_u:2102": "tāś ca nirvāṇarūpiṇyo vinānyaiḥ kāraṇāntaraiḥ / yad yatas tat tad eveti sarvair evānubhūyate //MU_3,3.12//",
    "GSP27moksop_u:2103": "nirvāṇamātraṃ prathamaṃ paraṃ bodhas tad eva ca / cittamātraṃ tad evāste na yāti vasudhāditām //MU_3,3.13//",
    "GSP27moksop_u:2104": "sarveṣāṃ bhūtamanasāṃ saṃsāravyavahāriṇāṃ / prathamo 'sau praticchandaś cittadehas svatodayaḥ //MU_3,3.14//",
    "GSP27moksop_u:2105": "yasmāt pūrvāt praticchandād ananyaitatsvarūpiṇī / iyaṃ pravisṛtā sṛṣṭis spandadṛṣṭir ivānilāt //MU_3,3.15//",
    "GSP27moksop_u:2106": "pratibhānākṛter asmāt pratibhāmātrarūpadhṛt / vibhāty evam ayaṃ sargas satyānubhavavat sthitaḥ //MU_3,3.16//",
    "GSP27moksop_u:2107": "dṛṣṭānto 'tra svapnapuraṃ svapnastrīsurataṃ tathā / asad apy arthasampattyā satyānubhavabhāsuram //MU_3,3.17//",
    "GSP27moksop_u:2108": "apṛthvyādimayo bhāti vyomākṛtir adehakaḥ / sadeha iva bhūteśas svātmabhūḥ puruṣākṛtiḥ //MU_3,3.18//",
    "GSP27moksop_u:2109": "sa citsaṅkalparūpatvād udety apy atha śāmyati / svāyattatvāt svabhāvasya nodeti na ca śāmyati //MU_3,3.19//",
    "GSP27moksop_u:2110": "brahmā saṅkalparahitaḥ pṛthvyādirahitākṛtiḥ / kevalaś cittamātrātmā kāraṇaṃ trijagatsthiteḥ //MU_3,3.20//",
    "GSP27moksop_u:2111": "saṅkalpa eṣa kacati yathā nāma svasambhavaḥ / vyomātmaiṣa tathā bhāti bhavatsaṅkalpaśailavat //MU_3,3.21//",
    "GSP27moksop_u:2112": "ātivāhikataikāntavismṛtyā dṛḍharūḍhayā / ādhibhautikabodhena mudhā bhāti piśācavat //MU_3,3.22//",
    "GSP27moksop_u:2113": "idamprathamatodyogasamprabuddhamahāciteḥ / nodeti śuddhasaṃvittvād ātivāhikavismṛtiḥ //MU_3,3.23//",
    "GSP27moksop_u:2114": "ādhibhautikatā tena nāsyodeti piśācikā / asatyā mṛgatṛṣṇeva mithyā jāḍyabhramapradā //MU_3,3.24//",
    "GSP27moksop_u:2115": "manomātraṃ yadā brahmā na pṛthvyādimayātmakaḥ / manomātram ato viśvaṃ yad yatas tat tad eva hi //MU_3,3.25//",
    "GSP27moksop_u:2116": "ajasya sahakārīṇi kāraṇāni na santi yat / tajjasyāpi na santy eva tāni tasmāt tu kānicit //MU_3,3.26//",
    "GSP27moksop_u:2117": "kāraṇāt kāryavaicitryaṃ tenātrāsti na kiñcana / yādṛśaṃ kāraṇaṃ śuddhaṃ kāryaṃ tādṛg iha sthitam //MU_3,3.27//",
    "GSP27moksop_u:2118": "kāryakāraṇatā tv atra na kiñcid upapadyate / yādṛg eva paraṃ brahma tādṛg eva jagattrayam //MU_3,3.28//",
    "GSP27moksop_u:2119": "manastām iva yātena brahmaṇā tanyate jagat / ananyad ātmanaś śuddhād dravatvam iva vāriṇā //MU_3,3.29//",
    "GSP27moksop_u:2120": "manasā tanyate sarvam asad evedam ātatam / yathā saṅkalpanagaraṃ yathā gandharvapattanam //MU_3,3.30//",
    "GSP27moksop_u:2121": "ādhibhautikatā nāsti rajjvām iva bhujaṅgatā / brahmādayaḥ prabuddhās tu kathaṃ tiṣṭhantu tatra te //MU_3,3.31//",
    "GSP27moksop_u:2122": "ātivāhika evāsti na prabuddhamateḥ kila / ādhibhautikadehasya carcaivātra kutaḥ katham //MU_3,3.32//",
    "GSP27moksop_u:2123": "manonāmno manuṣyasya vividhākāradhāriṇaḥ / manorājyaṃ jagad iti satyarūpam iva sthitam //MU_3,3.33//",
    "GSP27moksop_u:2124": "mana eva viriñcatvaṃ viddhi saṅkalpanātmakam / svavapus sphāratāṃ nītvā manasedaṃ pratanyate //MU_3,3.34//",
    "GSP27moksop_u:2125": "viriñco manaso rūpaṃ viriñcasya mano vapuḥ / pṛthvyādi vidyate nātra tena pṛthvyādi kalpitam //MU_3,3.35//",
    "GSP27moksop_u:2126": "padmākṣe padminīvāntar manohṛdy asti dṛśyatā / manodṛśyadṛśau bhinne na kadācana kiñcana //MU_3,3.36//",
    "GSP27moksop_u:2127": "tathā cātra bhavatsvapnasaṅkalpaś cittarājyadhīḥ / svānubhūtyaiva dṛṣṭāntas tasmād dhṛdy asti dṛśyabhūḥ //MU_3,3.37//",
    "GSP27moksop_u:2128": "tasmāc cittavikalpasthaḥ piśāco bālakaṃ yathā / vinihanty evam eṣāntar draṣṭāraṃ dṛśyarūpikā //MU_3,3.38//",
    "GSP27moksop_u:2129": "yathāṅkuro 'ntar bījasya saṃsthito deśakālataḥ / karoti bhāsuraṃ dehaṃ tanoty evaṃ hi dṛśyadhīḥ //MU_3,3.39//",
    "GSP27moksop_u:2130_0": "sac cen na śāmyati kadācana dṛśyaduḥkhaṃ dṛśye tv aśāmyati na boddhari kevalatvam / dṛśye tv asambhavati boddhari boddhṛbhāvaḥ",
    "GSP27moksop_u:2130_1": "śāmyet sthite 'pi hi tad asya vimokṣam āhuḥ //MU_3,3.40 //",
    "GSP27moksop_u:2131": "bandhahetur nāma sargaḥ",
    "GSP27moksop_u:2132": "caturthas sargaḥ",
    "GSP27moksop_u:2133": "vālmīkiḥ: kathayaty evam uddāmavacanaṃ munināyake / śrotum ekarase jāte jane maunavati sthite //MU_3,4.1//",
    "GSP27moksop_u:2134": "śānteṣu kiṅkiṇījālasvaneṣu spandanaṃ vinā / pañjarāntarahārītaśukeṣv apy astakeliṣu //MU_3,4.2//",
    "GSP27moksop_u:2135": "suvismṛtavilāsāsu sthitāsu lalanāsv api / citrabhittāv iva nyaste samaste rājasadmani //MU_3,4.3//",
    "GSP27moksop_u:2136": "muhūrtaśeṣam abhavad divasaṃ madhurātapam / vyavahāro ravikarais saha tānavam āyayau //MU_3,4.4//",
    "GSP27moksop_u:2137": "vavur utphullakamalaprakaronmadamāṃsalāḥ / vāyavo madhuraspandaṃ śravaṇārtham ivāgatāḥ //MU_3,4.5//",
    "GSP27moksop_u:2138": "śrutaṃ cintayituṃ bhānur ivāhoracanābhramam / tatyājaikāntam agamac chūnyam astagires taṭam //MU_3,4.6//",
    "GSP27moksop_u:2139": "uttasthur mihikārambhaśyāmatā vanabhūmiṣu / vijñānaśravaṇād antaśśītalāś śāntatā iva //MU_3,4.7//",
    "GSP27moksop_u:2140": "babhūvur alpasañcārā janā daśasu dikṣv api / sāvadhānatayā śrotum iva santyaktaceṣṭitāḥ //MU_3,4.8//",
    "GSP27moksop_u:2141": "chāyā dīrghatvam ājagmur vāsiṣṭhaṃ varṇanakramam / iva śrotum aśeṣāṇāṃ vastūnāṃ dīrghakandharāḥ //MU_3,4.9//",
    "GSP27moksop_u:2142": "pratīhāraḥ puraḥ prahvo bhūtvāha vasudhādhipam / deva snānadvijārcāsu kālo hy atigato bhṛśam //MU_3,4.10//",
    "GSP27moksop_u:2143": "tato vasiṣṭho bhagavān saṃhṛtya madhurāṃ giram / adya tāvan mahārāja śrutam etāvad astu vaḥ //MU_3,4.11//",
    "GSP27moksop_u:2144": "prātar anyad vadiṣyāma ity uktvā maunavān abhūt / ity ākarṇyaivam astūktvā bhūpatir bhūtivṛddhaye //MU_3,4.12//",
    "GSP27moksop_u:2145": "puṣpārghyapādyasammānadakṣiṇādānapūjayā / sadevarṣimunīn viprān pūjayām āsa sādaram //MU_3,4.13//",
    "GSP27moksop_u:2146": "athottasthau sabhā sarvā sarājamunimaṇḍalā / kuṇḍalākīrṇaraśmyoghapariveśāvṛtānanā //MU_3,4.14//",
    "GSP27moksop_u:2147": "parasparāṃsasaṅghaṭṭaraṇatkeyūrakaṅkaṇā / hārabhārāhatasvarṇapaṭṭābhorastaṭāntarā //MU_3,4.15//",
    "GSP27moksop_u:2148": "śekharotsaṅgaviśrāntaprabuddhamadhupasvanaiḥ / saghuṅghumaśirobhāgā patadbhir iva mūrdhajaiḥ //MU_3,4.16//",
    "GSP27moksop_u:2149": "kāñcanābharaṇoddyotakanakīkṛtadiṅmukhāḥ / buddhisthamunivāgarthasaṃśāntendriyavṛttayaḥ //MU_3,4.17//",
    "GSP27moksop_u:2150": "jagmur nabhaścarā vyoma bhūcarā bhūmimaṇḍalam / cakrur dinasamācāraṃ svaṃ sarve sveṣu veśmasu //MU_3,4.18//",
    "GSP27moksop_u:2151": "etasminn antare śyāmā yāminī samadṛśyata / janasaṅghātanirmukte gṛhe bālāṅganā yathā //MU_3,4.19//",
    "GSP27moksop_u:2152": "deśāntaraṃ bhāsayituṃ yayau divasanāyakaḥ / sarvatrālokakartṛtvam eva sātpuruṣaṃ vratam //MU_3,4.20//",
    "GSP27moksop_u:2153": "udabhūd abhitas sandhyā tārānikaradhāriṇī / utphullakiṃśukavanā vasantaśrīr ivoditā //MU_3,4.21//",
    "GSP27moksop_u:2154": "cūtanīpakadambāgragrāmacaityagṛhodare / nililyire khagāś citte tadā tā vṛttayo yathā //MU_3,4.22//",
    "GSP27moksop_u:2155": "bhānor bhāsā bhūṣitair meghaleśaiḥ kiñcit kiñcit kuṅkumacchāyayeva / pāścātyo 'driḥ pītavāsās tamo'bdhes tārāhāraśrīyutaḥ khaṃ sametaḥ //MU_3,4.23//",
    "GSP27moksop_u:2156": "pūjām ādāya sandhyāyāṃ prayātāyāṃ yathāgatam / andhakārās samuttasthur vetālavalayā iva //MU_3,4.24//",
    "GSP27moksop_u:2157": "avaśyāyakaṇasyandī helāvidhutapallavaḥ / komalaḥ kumudāśaṃsī vavāv āśītalo 'nilaḥ //MU_3,4.25//",
    "GSP27moksop_u:2158": "paramāndhyam upājagmur diśo 'pi sphuṭatārakāḥ / lambadīrghatamaḥkeśyo vidhavā iva yoṣitaḥ //MU_3,4.26//",
    "GSP27moksop_u:2159": "āyayau bhuvanaṃ tejaḥkṣīrapūreṇa pūrayan / rasāyanamayākāraś śaśikṣīrārṇavo nabhaḥ //MU_3,4.27//",
    "GSP27moksop_u:2160": "jagmus timirasaṅghātāḥ palāyya kvāpy adṛśyatām / śrutajñānagiraś cittān mahīpānām ivājñatāḥ //MU_3,4.28//",
    "GSP27moksop_u:2161": "ṛṣayo bhūmipālāś ca munayo brāhmaṇās tathā / cetasīva vicitrārthās svāspadeṣu viśaśramuḥ //MU_3,4.29//",
    "GSP27moksop_u:2162": "yamakāyopamā śyāmā yayau timiramāṃsalā / āyayau mihikākārā tatra teṣām uṣā śanaiḥ //MU_3,4.30//",
    "GSP27moksop_u:2163": "alakṣyatām upājagmus tārā nabhasi bhāsurāḥ / prabhātapavaneneva hṛtāḥ kuṅkumavṛṣṭayaḥ //MU_3,4.31//",
    "GSP27moksop_u:2164": "dṛśyatām ājagāmārkaprabhonmīlitalocanā / vivekavṛttir mahatāṃ manasīva navodgatā //MU_3,4.32//",
    "GSP27moksop_u:2165": "sabhāṃ punar upājagmur nabhaścaramahīcarāḥ / hyastanena krameṇaiva kṛtaprātastanakramāḥ //MU_3,4.33//",
    "GSP27moksop_u:2166": "sā pūrvasanniveśena viveśa vipulā sabhā / babhūvāspanditākārā vātamukteva padminī //MU_3,4.34//",
    "GSP27moksop_u:2167": "atha prasaṅgam āsādya rāmo madhurayā girā / uvāca muniśārdūlaṃ vasiṣṭhaṃ vadatāṃ varam //MU_3,4.35//",
    "GSP27moksop_u:2168": "rāmaḥ: bhagavan manaso rūpaṃ kīdṛśaṃ vada me sphuṭam / yasmāt teneyam akhilā tanyate doṣamañjarī //MU_3,4.36//",
    "GSP27moksop_u:2169": "vasiṣṭhaḥ: rāmāsya manaso rūpaṃ na kiñcid api dṛśyate / nāmamātrād ṛte vyomno yathā śūnyajaḍākṛteḥ //MU_3,4.37//",
    "GSP27moksop_u:2170": "na bāhye nāpi hṛdaye sadrūpaṃ vidyate manaḥ / sarvatraiva sthitaṃ caitad viddhi rāma yathā nabhaḥ //MU_3,4.38//",
    "GSP27moksop_u:2171": "idam asyāsad utpannaṃ mṛgatṛṣṇāmbusannibham / rūpaṃ tu śṛṇu saṅkṣepād dvitīyendubhramopamam //MU_3,4.39//",
    "GSP27moksop_u:2172": "sādho yad etad arthasya pratibhānaṃ prathāṃ gatam / sato vāpy asato vāpi tan mano viddhi netarat //MU_3,4.40//",
    "GSP27moksop_u:2173": "yad arthapratibhānaṃ tan mana ity abhidhīyate / anyan na kiñcid apy asti mano nāma kadācana //MU_3,4.41//",
    "GSP27moksop_u:2174": "saṅkalpanaṃ mano viddhi saṅkalpāt tan na bhidyate / yathā dravatvāt salilaṃ tathā spando yathānilāt //MU_3,4.42//",
    "GSP27moksop_u:2175": "yatra saṅkalpanaṃ tatra tan mano 'ṅga tathā sthitam / saṅkalpamanasī bhinne na kadācana kecana //MU_3,4.43//",
    "GSP27moksop_u:2176": "satyam astv atha vāsatyaṃ yad arthapratibhāsanam / tāvanmātraṃ mano viddhi tad brahmaiṣa pitāmahaḥ //MU_3,4.44//",
    "GSP27moksop_u:2177": "ātivāhikadehātmā mana ity abhidhīyate / ādhibhautikabuddhis tu sadādhīs tu cirasthitiḥ //MU_3,4.45//",
    "GSP27moksop_u:2178": "avidyā saṃsṛtiś cittaṃ mano bandho malaṃ tamaḥ / iti paryāyanāmāni dṛśyasya vidur uttamāḥ //MU_3,4.46//",
    "GSP27moksop_u:2179": "na hi dṛśyād ṛte kiñcin manaso rūpam asti hi / dṛśyaṃ cotpannam evaitan neti vakṣyāmy ahaṃ punaḥ //MU_3,4.47//",
    "GSP27moksop_u:2180": "yathā kamalabīje 'ntas sthitā kamalamañjarī / mahācitparamāṇvantas tathā dṛśyaṃ jagat sthitam //MU_3,4.48//",
    "GSP27moksop_u:2181": "prakāśasya yathāloko yathā vātasya copanam / yathā dravatvaṃ payaso dṛśyatvaṃ draṣṭur īdṛśam //MU_3,4.49//",
    "GSP27moksop_u:2182": "aṅgadatvaṃ yathā hemni mṛganadyāṃ yathā jalam / bhittir yathā svapnapure tathā draṣṭari dṛśyadhīḥ //MU_3,4.50//",
    "GSP27moksop_u:2183": "evaṃ draṣṭari dṛśyatvam ananyad iva yat sthitam / tad apy unmārjayāmy āśu tvaccittādarśato malam //MU_3,4.51//",
    "GSP27moksop_u:2184": "yad draṣṭur asyādraṣṭṛtvaṃ dṛśyābhāve bhaved balāt / tad viddhi kevalībhāvam ata evāsatas sataḥ //MU_3,4.52//",
    "GSP27moksop_u:2185": "tattām upagate bhāve rāgadveṣādivāsanā / śāmyaty aspandite vāte spandasaṅkṣubdhatā yathā //MU_3,4.53//",
    "GSP27moksop_u:2186": "asambhavati sarvasmin digbhūmyākāśarūpiṇi / prakāśye yādṛśaṃ rūpaṃ prakāśasyāmalaṃ bhavet //MU_3,4.54//",
    "GSP27moksop_u:2187": "trijagat tvam ahaṃ ceti dṛśye 'sattām upāgate / draṣṭus syāt kevalībhāvas tādṛśo vimalātmanaḥ //MU_3,4.55//",
    "GSP27moksop_u:2188": "anantākhilaśailādipratibimbe hi yādṛśī / syād darpaṇe darpaṇatā kevalātmasvarūpiṇī //MU_3,4.56//",
    "GSP27moksop_u:2189": "ahaṃ tvaṃ jagad ityādau praśānte dṛśyasambhrame / syāt tādṛśī kevalatā sthite draṣṭary avīkṣake //MU_3,4.57//",
    "GSP27moksop_u:2190": "rāmaḥ: sac cen na śāmyatīdaṃ vā nābhāvo vidyate sataḥ / asattāṃ ca na vidmo 'smin dṛśye doṣapradāyini //MU_3,4.58//",
    "GSP27moksop_u:2191": "tasmāt katham iyaṃ śāmyed brahman dṛśyaviṣūcikā / nānodbhavabhramakarī duḥkhasantatidāyinī //MU_3,4.59//",
    "GSP27moksop_u:2192": "vasiṣṭhaḥ: asya dṛśyapiśācasya śāntyai mantram imaṃ śṛṇu / rāmātyantam ayaṃ yena mṛtim eṣyati naṅkṣyati //MU_3,4.60//",
    "GSP27moksop_u:2193": "yad asti tasya nāśo 'sti na kadācana rāghava / tasmāt tan naṣṭam apy antar bījabhūtaṃ bhaved dhṛdi //MU_3,4.61//",
    "GSP27moksop_u:2194": "smṛtibījā cidākāśe punar udbhūya dṛśyadhīḥ / lokaśailāmbarākāraṃ doṣaṃ vitanute 'tanum //MU_3,4.62//",
    "GSP27moksop_u:2195": "itthaṃ nirmokṣadoṣas syān na ca tasyāṃśasambhavaḥ / yasmād devarṣimunayo dṛśyante muktibhājanam //MU_3,4.63//",
    "GSP27moksop_u:2196": "yadi syāj jagadādīdaṃ tat syān mokṣo na kasyacit / bāhyastham astu hṛtsthaṃ vā dṛśyaṃ nāśāya kevalam //MU_3,4.64//",
    "GSP27moksop_u:2197": "tasmād imāṃ pratijñāṃ tvaṃ śṛṇu rāmātibhīṣaṇām / yām uttareṇa granthena nūnaṃ tvam avabudhyase //MU_3,4.65//",
    "GSP27moksop_u:2198": "ayam ākāśabhūtādirūpo 'haṃ ceti lakṣitaḥ / jagacchabdasya nāmārtho nanu nāsty eva kaścana //MU_3,4.66//",
    "GSP27moksop_u:2199": "yad idaṃ dṛśyate kiñcid dṛśyajālaṃ purogatam / ekaṃ brahmaiva tat sarvam ajarāmaram avyayam //MU_3,4.67//",
    "GSP27moksop_u:2200": "pūrṇe pūrṇaṃ prasarati śānte śāntaṃ paraṃ sthitam / vyomany evoditaṃ vyoma brahma brahmaṇi tiṣṭhati //MU_3,4.68//",
    "GSP27moksop_u:2201": "na dṛśyam asti no dṛk ca na draṣṭā na ca darśanam / na śūnyaṃ no jaḍaṃ no cic chāntam evedam ātatam //MU_3,4.69//",
    "GSP27moksop_u:2202": "rāmaḥ: vandhyāputreṇa piṣṭo 'driś śaśaśṛṅgaṃ pramāyate / prasārya bhujasaṅghātaṃ śilā nṛtyati tāṇḍavam //MU_3,4.70//",
    "GSP27moksop_u:2203": "sravanti sikatās tailaṃ paṭhanty upalaputrikāḥ / garjanti citrajaladā itīvedaṃ vacaḥ prabho //MU_3,4.71//",
    "GSP27moksop_u:2204": "jarāmaraṇaduḥkhādiśailākāśamayaṃ jagat / nāstīti kim idaṃ nāma bhavatāpi mamocyate //MU_3,4.72//",
    "GSP27moksop_u:2205": "yathedaṃ na sthitaṃ viśvaṃ notpannaṃ na ca vidyate / tathā kathaya me brahman yenaitan niścitaṃ bhavet //MU_3,4.73//",
    "GSP27moksop_u:2206": "vasiṣṭhaḥ: nāsamanvitavāg asmi śṛṇu rāghava kathyate / yathedam asad ābhāti vandhyāputra ivāravī //MU_3,4.74//",
    "GSP27moksop_u:2207": "idam ādāv anutpannaṃ sargādau tena nāsty alam / idaṃ hi manasā bhāti svapnādau pattanaṃ yathā //MU_3,4.75//",
    "GSP27moksop_u:2208": "mana eva ca sargādāv anutpannam asadvapuḥ / tathaitac chṛṇu vakṣyāmi yathaitad anubhūyate //MU_3,4.76//",
    "GSP27moksop_u:2209": "mano dṛśyamayaṃ doṣaṃ tanotīmaṃ kṣayātmakam / asad evāsadākāraṃ svapnas svapnāntaraṃ yathā //MU_3,4.77//",
    "GSP27moksop_u:2210": "tat svayaṃ svairam evāśu saṅkalpayati dehakam / teneyam indrajālaśrīr vitatena vitanyate //MU_3,4.78//",
    "GSP27moksop_u:2211": "sphurati gacchati valgati yācate bhavati majjati saṃharati svayam / amaratām upayāty api kevalaṃ calati cañcalaśaktitayā manaḥ //MU_3,4.79//",
    "GSP27moksop_u:2212": "prakaraṇavarṇanaṃ nāma sargaḥ",
    "GSP27moksop_u:2213": "pañcamas sargaḥ",
    "GSP27moksop_u:2214": "rāmaḥ: bhagavan muniśārdūla kim iveha mano bhrame / vidyate katham utpannaṃ mano māyāmayaṃ kutaḥ //MU_3,5.1//",
    "GSP27moksop_u:2215": "utpattim ādāv iti me samāsena vada prabho / pravakṣyasi tataś śiṣṭaṃ vaktavyaṃ vadatāṃ vara //MU_3,5.2//",
    "GSP27moksop_u:2216": "vasiṣṭhaḥ: mahāpralayasampattāv asattāṃ samupāgate / aśeṣadṛśye sargādau śāntam evāvaśiṣyate //MU_3,5.3//",
    "GSP27moksop_u:2217": "āste 'nastamito bhāsvān ajo devo nirāmayaḥ / sarvadā sarvakṛt sarvaḥ paramātmā maheśvaraḥ //MU_3,5.4//",
    "GSP27moksop_u:2218": "yato vāco nivartante yo muktair avagamyate / yasya cātmādikās sañjñāḥ kalpitā na svabhāvajāḥ //MU_3,5.5//",
    "GSP27moksop_u:2219": "yaḥ pumān sāṅkhyadṛṣṭīnāṃ brahma vedāntavādinām / vijñānamātraṃ vijñānavidām ekāntanirmalam //MU_3,5.6//",
    "GSP27moksop_u:2220": "yaś śūnyavādināṃ śūnyaṃ bhāsako yo 'rkatejasām / vaktā smartā ṛtaṃ bhoktā draṣṭā kartā sadaiva yaḥ //MU_3,5.7//",
    "GSP27moksop_u:2221": "sad apy asad yo jagati yo dehastho 'pi dūragaḥ / citprakāśo hy ayaṃ yasmād āloka iva bhāsvataḥ //MU_3,5.8//",
    "GSP27moksop_u:2222": "yasmād viṣṇvādayo devās sūryād iva marīcayaḥ / yasmāj jaganty anantāni budbudā jaladher iva //MU_3,5.9//",
    "GSP27moksop_u:2223": "yaṃ yānti dṛśyavṛndāni payāṃsīva mahāmbudhim / ya ātmānaṃ padārthaṃ ca prakāśayati dīpavat //MU_3,5.10//",
    "GSP27moksop_u:2224": "ākāśe yaś śarīre ca dṛṣatsv apsu latāsu ca / pāṃsuṣv adriṣu vāteṣu pātāleṣu ca saṃsthitaḥ //MU_3,5.11//",
    "GSP27moksop_u:2225": "yaḥ plāvayati saṃrabdhaṃ puryaṣṭakam itas tataḥ / yena mūkīkṛtā mūḍhāś śilā dhyānam ivāsthitāḥ //MU_3,5.12//",
    "GSP27moksop_u:2226": "vyoma yena kṛtaṃ śūnyaṃ śailā yena ghanīkṛtāḥ / āpo drutāḥ kṛtā yena dīpto yasya vaśād raviḥ //MU_3,5.13//",
    "GSP27moksop_u:2227": "prasaranti yataś citrās saṃsārāsāradṛṣṭayaḥ / akṣayāmṛtasampūrṇād ambhodād iva vṛṣṭayaḥ //MU_3,5.14//",
    "GSP27moksop_u:2228": "āvirbhāvatirobhāvamayyas tribhuvanormayaḥ / sphuranty avirataṃ yasmin ghṛṇāv iva marīcayaḥ //MU_3,5.15//",
    "GSP27moksop_u:2229": "nāśarūpo 'vināśātmā yo 'ntassthas sarvavastuṣu / gupto yo vyatirikto 'pi sarvabhāveṣu saṃsthitaḥ //MU_3,5.16//",
    "GSP27moksop_u:2230": "prakṛtivratatir vyomni jātā brahmāṇḍasatphalā / cittamūlendriyadalā yena nṛtyati vāyunā //MU_3,5.17//",
    "GSP27moksop_u:2231": "yaś cinmaṇiḥ prakacati pratidehasamudgakam / yasminn indau sphuranty etā jagajjālamarīcayaḥ //MU_3,5.18//",
    "GSP27moksop_u:2232": "praśāntacidghane yasmin sphuranty amṛtavarṣiṇi / dhārājalāni bhūtāni dṛṣṭayas taḍitas sphuṭāḥ //MU_3,5.19//",
    "GSP27moksop_u:2233": "camatkurvanti vastūni yadālokanayā mithaḥ / asaj jātam asad yena yena sat sattvam āgatam //MU_3,5.20//",
    "GSP27moksop_u:2234": "calatīdam anicchasya kāyāyo yasya sannidhau / jaḍaṃ paramaratnasya śāntam ātmani tiṣṭhataḥ //MU_3,5.21//",
    "GSP27moksop_u:2235": "niyatir deśakālau ca calanaṃ spandanaṃ kriyāḥ / iti yena gataṃ sattāṃ sarvasattvābhigāminā //MU_3,5.22//",
    "GSP27moksop_u:2236": "śuddhasaṃvinmayatvād yaḥ khaṃ bhaved vyomavittayā / padārthavittayārthatvam avatiṣṭhaty aniṣṭhitaḥ //MU_3,5.23//",
    "GSP27moksop_u:2237": "kurvann apīva jagatāṃ mahatām anantaspandaṃ na kiñcana karoti kadācanāpi / svātmany anastamayasaṃvidi nirvikāre tyaktodayasthitimatis sthita eka eva //MU_3,5.24//",
    "GSP27moksop_u:2238": "mūlakāraṇadevasvarūpavarṇanaṃ nāma sargaḥ",
    "GSP27moksop_u:2239": "ṣaṣṭhas sargaḥ",
    "GSP27moksop_u:2240": "vasiṣṭhaḥ: asya devātidevasya parasya paramātmanaḥ / jñānād eva parā siddhir na tv anuṣṭhānakhedadā //MU_3,6.1//",
    "GSP27moksop_u:2241": "atra jñānam anuṣṭhānaṃ na tv anyad upayujyate / mṛgatṛṣṇājalabhrāntiśāntivedanarūpi tat //MU_3,6.2//",
    "GSP27moksop_u:2242": "na caiṣa dūre nākāśe nālabhyo viṣamo na ca / svānandabhāsarūpo 'sau svadehād eva labhyate //MU_3,6.3//",
    "GSP27moksop_u:2243": "kiñcin nopakaroty atra tapodānavratādikam / svabhāvamātraviśrāntim ṛte nātrāsti sādhanam //MU_3,6.4//",
    "GSP27moksop_u:2244": "śāstrasatsaṅgasadyogiparataivātra kevalam / sādhanaṃ bodhanaṃ mohajālasya yad akṛtrimam //MU_3,6.5//",
    "GSP27moksop_u:2245": "ayaṃ sa deva ity eva samparijñānamātrataḥ / jantor na jāyate duḥkhaṃ jīvanmuktatvam eti ca //MU_3,6.6//",
    "GSP27moksop_u:2246": "rāmaḥ: samparijñātamātreṇa kilānenātmanātmani / punar doṣā na bādhante maraṇādyāḥ kadācana //MU_3,6.7//",
    "GSP27moksop_u:2247": "devadevo mahān eṣa kuto dūrād avāpyate / tapasā kena tīvreṇa kleśena kiyatāthavā //MU_3,6.8//",
    "GSP27moksop_u:2248": "vasiṣṭhaḥ: svapauruṣaprayatnena vivekena vikāsinā / sa devo jñāyate rāma na tapassnānakarmabhiḥ //MU_3,6.9//",
    "GSP27moksop_u:2249": "rāgadveṣatamaḥkrodhamadamātsaryavarjanam / vinā rāma tapodānaṃ kleśa eva na vāstavam //MU_3,6.10//",
    "GSP27moksop_u:2250": "rāgādyupahate citte vañcayitvā paraṃ dhanam / yad arjyate tato dānād yasyārthas tasya tatphalam //MU_3,6.11//",
    "GSP27moksop_u:2251": "rāgādyupahate citte vratādi kriyate ca yat / sa dambhaḥ procyate tasya phalam asti manāṅ na vā //MU_3,6.12//",
    "GSP27moksop_u:2252": "tasmāt puruṣayatnena mukhyam auṣadham āharet / sacchāstrasajjanāsaṅgaṃ saṃsṛtivyādhināśanam //MU_3,6.13//",
    "GSP27moksop_u:2253": "atraikaṃ pauruṣaṃ yatnaṃ varjayitvetarā gatiḥ / sarvaduḥkhakṣayaprāptau na kācid upapadyate //MU_3,6.14//",
    "GSP27moksop_u:2254": "śṛṇu tat pauruṣaṃ kīdṛg ātmajñānasya labdhaye / yena śāmyanty aśeṣeṇa rāgadveṣaviṣūcikāḥ //MU_3,6.15//",
    "GSP27moksop_u:2255": "yathāsambhavayā vṛttyā lokaśāstrāviruddhayā / santoṣasantuṣṭamanā bhogagardhaṃ parityajan //MU_3,6.16//",
    "GSP27moksop_u:2256": "yathāsambhavam udyogād anudvignatayā svayā / sādhusaṅgamasacchāstraparatāṃ prathamaṃ śrayet //MU_3,6.17//",
    "GSP27moksop_u:2257": "yathāprāptārthasantuṣṭo yo garhitam upekṣate / sādhusaṅgamasacchāstrarataś śīghraṃ sa mucyate //MU_3,6.18//",
    "GSP27moksop_u:2258": "vicāraṇāparijñātasvabhāvasya mahāmateḥ / anukampyā bhavanty ete brahmaviṣṇvindraśaṅkarāḥ //MU_3,6.19//",
    "GSP27moksop_u:2259": "bhṛśaṃ yaṃ sujanaprāyaṃ lokās sādhuṃ pracakṣate / sa viśiṣṭas sa sādhus syāt taṃ prayatnena saṃśrayet //MU_3,6.20//",
    "GSP27moksop_u:2260": "adhyātmavidyā vidyānāṃ pradhānaṃ tatkathāśrayam / śāstraṃ sacchāstram ity āhur mucyate tadvicāravān //MU_3,6.21//",
    "GSP27moksop_u:2261": "sacchāstrasatsaṅgamajair vivekais tathā vinaśyanti balān malāni / yathā jalānāṃ katakānuṣaṅgād yathā jaḍānām abhayopayogāt //MU_3,6.22//",
    "GSP27moksop_u:2262": "mumukṣuyatnopadeśo nāma sargaḥ",
    "GSP27moksop_u:2263": "saptamas sargaḥ",
    "GSP27moksop_u:2264": "rāmaḥ: ya eṣa devaḥ kathito yasmiñ jñāte vimucyate / vada kvāsau sthito devaḥ katham enam ahaṃ labhe //MU_3,7.1//",
    "GSP27moksop_u:2265": "vasiṣṭhaḥ: ya eṣa devaḥ kathito naiṣa dūre 'vatiṣṭhate / śarīre saṃsthito nityaṃ cinmātram iti viśrutaḥ //MU_3,7.2//",
    "GSP27moksop_u:2266": "eṣa sarvam idaṃ viśvaṃ na viśvaṃ tv eṣa sarvagaḥ / vidyate hy eṣa evaiko na tu viśvābhidhāsti dṛk //MU_3,7.3//",
    "GSP27moksop_u:2267": "cinmātram eṣa śaśibhṛc cinmātraṃ garuḍadhvajaḥ / cinmātram eva tapanaś cinmātraṃ kamalodbhavaḥ //MU_3,7.4//",
    "GSP27moksop_u:2268": "rāmaḥ: bālā api vadanty etad yadi cetanamātrakam / jagad ity eva kaivātra nāma syād upadeśatā //MU_3,7.5//",
    "GSP27moksop_u:2269": "vasiṣṭhaḥ: cinmātraṃ cetanaṃ viśvam iti yaj jñātavān asi / na kiñcid etad vijñātaṃ bhavatā bhavatāraṇam //MU_3,7.6//",
    "GSP27moksop_u:2270": "cetanaṃ nāma saṃsāro jīva eṣa paśus smṛtaḥ / etasmād eva niryānti jarāmaraṇavīcayaḥ //MU_3,7.7//",
    "GSP27moksop_u:2271": "paśur ajño hy amūrto 'pi duḥkhasyaivaiṣa bhājanam / cetanatvāc cetatīdam atyanarthas svayaṃ sthitaḥ //MU_3,7.8//",
    "GSP27moksop_u:2272": "cetyanirmuktatā yā syād acetyonmukhatāthavā / asya sā bharitāvasthā tāṃ jñātvā nānuśocati //MU_3,7.9//",
    "GSP27moksop_u:2273": "bhidyate hṛdayagranthiś chidyante sarvasaṃśayāḥ / ksīyante cāsya karmāṇi tasmin dṛṣṭe parāpare //MU_3,7.10//",
    "GSP27moksop_u:2274": "tasya cetyonmukhatvaṃ tu cetyāsambhavanaṃ vinā / roddhuṃ na śakyaṃ dṛśyaṃ tu cetyaṃ śāmyatu vai katham //MU_3,7.11//",
    "GSP27moksop_u:2275": "rāmaḥ: sādhusaṅgamasacchāstrais saṃsārārṇavatārakaḥ / dṛśyate paramātmā yas sa brahman vada kīdṛśaḥ //MU_3,7.12//",
    "GSP27moksop_u:2276": "vasiṣṭhaḥ: yad etac cetanaṃ jīvo viśīrṇo janmajaṅgale / etam ātmānam icchanti ye te 'jñāḥ paṇḍitā api //MU_3,7.13//",
    "GSP27moksop_u:2277": "jīva eveha saṃsāraś cetanād duḥkhasantateḥ / asmiñ jñāte nāvijñātaṃ kiñcid bhavati kutracit //MU_3,7.14//",
    "GSP27moksop_u:2278": "jñāyate paramātmā ced rāma tad duḥkhasantatiḥ / kṣayam eti viṣāveśaśāntāv iva viṣūcikā //MU_3,7.15//",
    "GSP27moksop_u:2279": "rāmaḥ: rūpaṃ kathaya me brahman yathāvat paramātmanaḥ / yasmin dṛṣṭe naro mohāt samagrāt santariṣyati //MU_3,7.16//",
    "GSP27moksop_u:2280": "vasiṣṭhaḥ: deśād deśāntaraṃ dūraṃ prāptāyās saṃvido vapuḥ / nimeṣeṇaiva yan madhye tad rūpaṃ paramātmanaḥ //MU_3,7.17//",
    "GSP27moksop_u:2281": "atyantābhāva evāsti saṃsārasya jagatsthiteḥ / yasmin bodhamahāmbhodhau tad rūpaṃ paramātmanaḥ //MU_3,7.18//",
    "GSP27moksop_u:2282": "draṣṭṛdṛśyakramo yatra sthito 'py astam alaṃ gataḥ / yad anākāśam ākāśas tad rūpaṃ paramātmanaḥ //MU_3,7.19//",
    "GSP27moksop_u:2283": "aśūnyam iva yac chūnyaṃ yasmiñ śūnyaṃ jagat sthitam / sargaughe sati yac chūnyaṃ tad rūpaṃ paramātmanaḥ //MU_3,7.20//",
    "GSP27moksop_u:2284": "yan mahācinmayam api bṛhatpāṣāṇavat sthitam / jaḍaṃ tv ajaḍam evāntas tad rūpaṃ paramātmanaḥ //MU_3,7.21//",
    "GSP27moksop_u:2285": "sabāhyābhyantaraṃ sarvaṃ yena samprāpya saṅgamam / svarūpasattām āpnoti tad rūpaṃ paramātmanaḥ //MU_3,7.22//",
    "GSP27moksop_u:2286": "prakāśasya yathāloko yathā śūnyatvam ambare / tathedaṃ saṃsthitaṃ yatra tad rūpaṃ paramātmanaḥ //MU_3,7.23//",
    "GSP27moksop_u:2287": "rāmaḥ: sarvataḥ paramātmaiṣa kathaṃ nāmāvabudhyate / iyato 'sya jagannāmno dṛśyasyāsambhavaḥ kutaḥ //MU_3,7.24//",
    "GSP27moksop_u:2288": "vasiṣṭhaḥ: bhramasya jāgatasyāsya jātasyākāśavarṇavat / atyantābhāvasambodhe yadi rūḍhir alaṃ bhavet //MU_3,7.25//",
    "GSP27moksop_u:2289": "taj jñātaṃ brahmaṇo rūpaṃ bhaven nānyena karmaṇā / dṛśyātyantābhāvatas tu ṛte nānyā śubhā gatiḥ //MU_3,7.26//",
    "GSP27moksop_u:2290": "atyantābhāvasampattau dṛśyasyāsya yathāsthiteḥ / śiṣyate paramārtho 'sau budhyate jñāyate tataḥ //MU_3,7.27//",
    "GSP27moksop_u:2291": "na cid apratibimbāsti dṛśyābhāvād ṛte kvacit / kva vinā pratibimbena kilādarśo 'vatiṣṭhate //MU_3,7.28//",
    "GSP27moksop_u:2292": "jagannāmno 'sya dṛśyasya sattāsambhavanaṃ vinā / budhyate paramaṃ tattvaṃ na kadācana kenacit //MU_3,7.29//",
    "GSP27moksop_u:2293": "rāmaḥ: iyato dṛśyajālasya brahmāṇḍasya jagatsthiteḥ / mune katham asattāsti kva merus sarṣapodare //MU_3,7.30//",
    "GSP27moksop_u:2294": "vasiṣṭhaḥ: dināni katicid rāma yadi tiṣṭhasy akhinnadhīḥ / sādhusaṅgamasacchāstraparamas tad ahaṃ kṣaṇāt //MU_3,7.31//",
    "GSP27moksop_u:2295": "pramārjayāmi te dṛśyaṃ bodhe mṛgajalaṃ yathā / dṛśyābhāve draṣṭṛtā ca śāmyed bodho 'vaśiṣyate //MU_3,7.32//",
    "GSP27moksop_u:2296": "draṣṭṛtvaṃ sati dṛśye 'smin dṛśyatvaṃ saty avekṣake / ekatvaṃ sati hi dvitve dvitvaṃ caikatvavedane //MU_3,7.33//",
    "GSP27moksop_u:2297": "ekābhāve dvayor eva siddhir bhavati nātra hi / dvitvaikyadraṣṭṛdṛśyatvakṣaye sad avaśiṣyate //MU_3,7.34//",
    "GSP27moksop_u:2298": "ahantādi jagaddṛśyaṃ sarvaṃ te mārjayāmy aham / atyantāsattvasaṃvittyā manomakurato malam //MU_3,7.35//",
    "GSP27moksop_u:2299": "nāsato vidyate bhāvo nābhāvo vidyate sataḥ / yat tu nāsti svabhāvena kaḥ kleśas tatpramārjane //MU_3,7.36//",
    "GSP27moksop_u:2300": "jagad ādāv anutpannaṃ yac cedaṃ dṛśyate tatam / tat svātmany eva vimale brahma cittvāt svabṛṃhitam //MU_3,7.37//",
    "GSP27moksop_u:2301": "jagan nāma na cotpannaṃ na cāsti na ca dṛśyate / hemnīva kaṭakāditvaṃ kim etanmārjane śramaḥ //MU_3,7.38//",
    "GSP27moksop_u:2302": "tathaitad vistareṇeha vakṣyāmo bahuyuktibhiḥ / abādhitaṃ yathā nūnaṃ svayam evānubhūyate //MU_3,7.39//",
    "GSP27moksop_u:2303": "ādāv eva hi notpannaṃ yat tasyehāstitā kutaḥ / kuto marau jalasarid dvitīyendau kuto grahaḥ //MU_3,7.40//",
    "GSP27moksop_u:2304": "yathā vandhyāsuto nāsti yathā nāsti marau jalam / yathā nāsti nabhovṛkṣas tathā nāsti jagadbhramaḥ //MU_3,7.41//",
    "GSP27moksop_u:2305": "yad idaṃ dṛśyate rāma tad brahmaiva nirāmayam / etat purastād vakṣyāmo yuktito na giraiva vaḥ //MU_3,7.42//",
    "GSP27moksop_u:2306": "yan nāma yuktibhir iha pravadanti tajjñās tatrāvahelanam ayuktam udārabuddheḥ / yo yuktiyuktam avamatya vimūḍhabuddhyā kaṣṭāvaho bhavati taṃ vidur ajñam eva //MU_3,7.43//",
    "GSP27moksop_u:2307": "jagadādidṛśyāsattāpratijñā nāma sargaḥ",
    "GSP27moksop_u:2308": "aṣṭamas sargaḥ",
    "GSP27moksop_u:2309": "rāmaḥ: kayaitaj jñāyate yuktyā katham etat prasidhyati / nyāye 'nubhūta etasmin na jñeyam avaśiṣyate //MU_3,8.1//",
    "GSP27moksop_u:2310": "vasiṣṭhaḥ: bahukālam iyaṃ rūḍhā mithyājñānaviṣūcikā / jagannāmnī vicārākhyād ṛte mantrān na śāmyati //MU_3,8.2//",
    "GSP27moksop_u:2311": "vadāmy ākhyāyikā rāma yā imā bodhasiddhaye / tāś cec chṛṇoṣi tat sādho mukta evāsi buddhimān //MU_3,8.3//",
    "GSP27moksop_u:2312": "no ced udvegaśīlatvād ardhād utthāya gacchasi / tat tiryagdharmiṇas te 'dya kiñcin nāpi tu setsyati //MU_3,8.4//",
    "GSP27moksop_u:2313": "yo 'yam arthaṃ prārthayate tadarthaṃ yatate tathā / so 'vaśyaṃ tad avāpnoti na cec chrānto nivartate //MU_3,8.5//",
    "GSP27moksop_u:2314": "sādhusaṅgamasacchāstraparo bhavasi rāma cet / tad dinair eva no māsaiḥ prāpnoṣi paramaṃ padam //MU_3,8.6//",
    "GSP27moksop_u:2315": "rāmaḥ: ātmajñānaprabodhāya śāstraṃ śāstravidāṃ vara / kiṃnāma tat pradhānaṃ syād yasmiñ jñāte na śocyate //MU_3,8.7//",
    "GSP27moksop_u:2316": "vasiṣṭhaḥ: ātmajñānapradhānānām idam eva mahāmate / śāstrāṇāṃ paramaṃ śāstraṃ mahārāmāyaṇābhidham //MU_3,8.8//",
    "GSP27moksop_u:2317": "itihāsottamād asmāt paro bodhaḥ pravartate / sarveṣām itihāsānām ayaṃ sāra udāhṛtaḥ //MU_3,8.9//",
    "GSP27moksop_u:2318": "śrute 'smin vāṅmaye yasmāj jīvanmuktatvam akṣatam / udeti svayam evāta idam evātipāvanam //MU_3,8.10//",
    "GSP27moksop_u:2319": "sthitam evāstam āyāti jagad dṛśyaṃ vicāraṇāt / yathā svapne parijñāte svapnārthād eva bhāvanā //MU_3,8.11//",
    "GSP27moksop_u:2320": "yad ihāsti tad anyatra yan nehāsti na tat kvacit / imaṃ samastavijñānaśāstrakośaṃ vidur budhāḥ //MU_3,8.12//",
    "GSP27moksop_u:2321": "ya idaṃ śṛṇuyān nityaṃ tasyodāracamatkṛteḥ / bālasyāpi paraṃ bodhaṃ buddhir eti na saṃśayaḥ //MU_3,8.13//",
    "GSP27moksop_u:2322": "yasmai nedaṃ tv abhavyāya rocate duṣkṛtodayāt / vicārayatu yat kiñcit sa śāstraṃ jñānavāṅmayam //MU_3,8.14//",
    "GSP27moksop_u:2323": "jīvanmuktatvam asmiṃs tu śrute samanubhūyate / svayam eva yathā pīte nīrogatvaṃ varauṣadhe //MU_3,8.15//",
    "GSP27moksop_u:2324": "śrūyamāṇe hi śāstre 'smiñ śrotā vetty etad ātmanā / yathāvad idam asmābhir na tūktaṃ varaśāpavat //MU_3,8.16//",
    "GSP27moksop_u:2325": "śāmyati saṃsṛtiduḥkham idaṃ te svātmavicāramahākathayaiva / no dhanadānatapaśśrutavedais tatkathanojjhitayatnaśatena //MU_3,8.17//",
    "GSP27moksop_u:2326": "sacchāstranirṇayo nāma sargaḥ",
    "GSP27moksop_u:2327": "navamas sargaḥ",
    "GSP27moksop_u:2328": "vasiṣṭhaḥ: taccittās tadgataprāṇā bodhayantaḥ parasparam / kathayantaś ca tan nityaṃ tuṣyanti ramayanti ye //MU_3,9.1//",
    "GSP27moksop_u:2329": "teṣāṃ jñānaikaniṣṭhānām ātmajñānavicāraṇāt / sā jīvanmuktatodeti videhonmuktataiva yā //MU_3,9.2//",
    "GSP27moksop_u:2330": "rāmaḥ: brahman videhamuktasya jīvanmuktasya lakṣaṇam / brūhi yena tathaivāhaṃ yate śāstradṛśā dhiyā //MU_3,9.3//",
    "GSP27moksop_u:2331": "vasiṣṭhaḥ: yathāsthitam idaṃ yasya vyavahāravato 'pi ca / astaṅgataṃ sthitaṃ vyoma sa jīvanmukta ucyate //MU_3,9.4//",
    "GSP27moksop_u:2332": "bodhaikaniṣṭhatāṃ yāto jāgarty eva suṣuptavat / ya āste vyavahartaiva sa jīvanmukta ucyate //MU_3,9.5//",
    "GSP27moksop_u:2333": "nodeti nāstam āyāti sukhe duḥkhe mukhaprabhā / yathāprāptasthiter yasya sa jīvanmukta ucyate //MU_3,9.6//",
    "GSP27moksop_u:2334": "yo jāgarti suṣuptastho yasya jāgran na vidyate / yasya nirvāsano bodhas sa jīvanmukta ucyate //MU_3,9.7//",
    "GSP27moksop_u:2335": "rāgadveṣabhayādīnām anurūpaṃ carann api / yo 'ntar vyomavad atyacchas sa jīvanmukta ucyate //MU_3,9.8//",
    "GSP27moksop_u:2336": "yasya nāhaṅkṛto bhāvo buddhir yasya na lipyate / kurvato 'kurvato vāpi sa jīvanmukta ucyate //MU_3,9.9//",
    "GSP27moksop_u:2337": "yaś conmeṣanimeṣābhyāṃ vidheḥ pralayasambhavau / paśyet trilokyāḥ khasamas sa jīvanmukta ucyate //MU_3,9.10//",
    "GSP27moksop_u:2338": "bhoktaiva yo na bhoktaiva śuddhabodhaikatāṃ gataḥ / buddhas supta ivāste 'ntas sa jīvanmukta ucyate //MU_3,9.11//",
    "GSP27moksop_u:2339": "nityaṃ draṣṭaiva cādraṣṭā jīvann eva mṛtopamaḥ / vyavahartaiva śailābhas sa jīvanmukta ucyate //MU_3,9.12//",
    "GSP27moksop_u:2340": "yasmān nodvijate loko lokān nodvijate ca yaḥ / harṣāmarṣabhayonmuktas sa jīvanmukta ucyate //MU_3,9.13//",
    "GSP27moksop_u:2341": "śāntasaṃsārakalanaḥ kalāvān api niṣkalaḥ / yas sacitto 'pi niścittas sa jīvanmukta ucyate //MU_3,9.14//",
    "GSP27moksop_u:2342": "yas samastārthajāteṣu vyavahāry api śītalaḥ / parārtheṣv iva pūrṇātmā sa jīvanmukta ucyate //MU_3,9.15//",
    "GSP27moksop_u:2343": "jīvanmuktapadaṃ tyaktvā dehe kālavaśāt kṣate / cid yāty adehamuktatvaṃ pavano 'spandatām iva //MU_3,9.16//",
    "GSP27moksop_u:2344": "videhamukto nodeti nāstam eti na śāmyati / na san nāsan na dūrasthaṃ na cāhaṃ na ca vetarat //MU_3,9.17//",
    "GSP27moksop_u:2345": "sūryo bhūtvā pratapati viṣṇuḥ pāti jagattrayam / rudras sarvān saṃharati sarvān sṛjati padmabhūḥ //MU_3,9.18//",
    "GSP27moksop_u:2346": "khaṃ bhūtvā pavanaskandhān dhatte sarkṣasurāsurān / kulācalagaṇo bhūtvā lokapālapurāspadam //MU_3,9.19//",
    "GSP27moksop_u:2347": "bhūmir bhūtvā bibhartīmāṃ lokasthitim akhaṇḍitām / tṛṇagulmalatā bhūtvā dadāti phalasantatim //MU_3,9.20//",
    "GSP27moksop_u:2348": "bibhraj jalānalākārañ jvalati dravati drutaḥ / candro 'mṛtaṃ prasavati mṛtiṃ hālāhalaṃ viṣam //MU_3,9.21//",
    "GSP27moksop_u:2349": "tejaḥ prakaṭayaty āśās tanoty āndhyaṃ tamo bhavan / śūnyaṃ san vyomatām eti giris san rodhayaty alam //MU_3,9.22//",
    "GSP27moksop_u:2350": "karoti jaṅgamaṃ cittve sthāvaraṃ sthāvarākrṭiḥ / bhūtvārṇavo valayati bhūstriyaṃ valayo yathā //MU_3,9.23//",
    "GSP27moksop_u:2351": "paramārkavapur bhūtvā prakāśe 'ntar visārayan / trijagattrasareṇvoghaṃ śāntam evāvatiṣṭhati //MU_3,9.24//",
    "GSP27moksop_u:2352": "yat kiñcid idam ābhāti bhātaṃ vā bhām upaiṣyati / kālatrayagataṃ dṛśyaṃ tad asau sarvam eva vā //MU_3,9.25//",
    "GSP27moksop_u:2353": "rāmaḥ: katham evaṃ vada brahman bhūyate viṣamā hi me / dṛṣṭir eṣā tu duṣprāpā durākramyeti niścayaḥ //MU_3,9.26//",
    "GSP27moksop_u:2354": "vasiṣṭhaḥ: muktir eṣocyate rāma brahmaitat samudāhṛtam / nirvāṇam etat kathitaṃ śṛṇu samprāpyate katham //MU_3,9.27//",
    "GSP27moksop_u:2355": "yad idaṃ dṛśyate dṛśyam ahantvattādisaṃyutam / sato 'py asyāpy anutpattyā buddhayaitad avāpyate //MU_3,9.28//",
    "GSP27moksop_u:2356": "rāmaḥ: videhamuktās trailokyaṃ sampadyante yadā tadā / manye te sargatām eva gatā vedyavidāṃ vara //MU_3,9.29//",
    "GSP27moksop_u:2357": "vasiṣṭhaḥ: vidyate cet tribhuvanaṃ tat tattāṃ samprayāntu te / yatra trailokyaśabdārtho na sambhavati kaścana //MU_3,9.30//",
    "GSP27moksop_u:2358": "tatra trilokatāṃ yātaṃ brahmety uktyarthadhīḥ kutaḥ / tasmān no sambhavaty anyā jagacchabdārthakalpanā //MU_3,9.31//",
    "GSP27moksop_u:2359": "ananyac chāntam ābhāsamātram ākāśanirmalam / brahmaiva jagad ity eva satyaṃ satyāvabodhinaḥ //MU_3,9.32//",
    "GSP27moksop_u:2360": "yathā hi hemakaṭake vicāryāpi na dṛśyate / kaṭakatvaṃ kvacin nāma ṛte nirmalahāṭakam //MU_3,9.33//",
    "GSP27moksop_u:2361": "jalād ṛte payovīcau nāhaṃ paśyāmi kiñcana / vīcitvaṃ tvādṛśair dṛṣṭaṃ yat tu nāsty eva tatra hi //MU_3,9.34//",
    "GSP27moksop_u:2362": "spandatvaṃ pavanād anyan na kadācana kutracit / spanda eva sadā vāyur jagat tasmān na vidyate //MU_3,9.35//",
    "GSP27moksop_u:2363": "yathā śūnyatvam ākāśas tāpa eva marau jalam / teja eva yathāloko brahmaiva trijagat tathā //MU_3,9.36//",
    "GSP27moksop_u:2364": "rāmaḥ: atyantābhāvasampattyā jagaddṛśyasya muktatā / yayodeti mune yuktyā tāṃ mamopadiśottamām //MU_3,9.37//",
    "GSP27moksop_u:2365": "[vasiṣṭhaḥ:] mithas sampannayor draṣṭṛdṛśyayor ekasaṅkṣaye / dvayābhāve sthitiṃ yāte nirvāṇam avaśiṣyate //MU_3,9.38//",
    "GSP27moksop_u:2366": "[rāmaḥ:] dṛśyasya jagatas tasmād atyantānudbhavo yathā / brahma cetthaṃ svabhāvasthaṃ budhyate vada me tathā //MU_3,9.39//",
    "GSP27moksop_u:2367": "kayaitaj jñāyate yuktyā katham etat prasidhyati / etasmiṃs tu mune siddhe na sādhyam avaśiṣyate //MU_3,9.40//",
    "GSP27moksop_u:2368": "vasiṣṭhaḥ: bahukālam iyaṃ rūḍhā mithyājñānaviṣūcikā / nūnaṃ vicāramantreṇa nirmūlam upaśāmyati //MU_3,9.41//",
    "GSP27moksop_u:2369": "na śakyate jhagity eva samucchedayituṃ kṣaṇāt / samaprayatane hy adrau samārohāvarohaṇe //MU_3,9.42//",
    "GSP27moksop_u:2370": "tasmād abhyāsayogena yuktyā nyāyopapattibhiḥ / jagadbhrāntir yathā śāmyet tathedaṃ kathyate śṛṇu //MU_3,9.43//",
    "GSP27moksop_u:2371": "vadāmy ākhyāyikāṃ rāma yām imāṃ bodhasiddhaye / tāṃ cec chṛṇoṣi tat sādho mukta evāsi buddhimān //MU_3,9.44//",
    "GSP27moksop_u:2372": "athotpattiprakaraṇaṃ mayedaṃ tava kathyate / yaḥ kilotpadyate rāma tena muktena bhūyate //MU_3,9.45//",
    "GSP27moksop_u:2373": "iyam itthaṃ jagadbhrāntir bhāty ajātaiva khātmikā / ity utpattiprakaraṇe kathyate 'smin mayādhunā //MU_3,9.46//",
    "GSP27moksop_u:2374": "yad idaṃ dṛśyate kiñcij jagat sthāvarajaṅgamam / sarvaṃ sarvaprakārāḍhyaṃ sasurāsurakinnaram //MU_3,9.47//",
    "GSP27moksop_u:2375": "tan mahāpralaye prāpte rudrādipariṇāmini / bhavaty asad adṛśyaṃ ca kvāpi yāti vinaśyati //MU_3,9.48//",
    "GSP27moksop_u:2376": "tatas stimitagambhīraṃ na tejo na tamas tatam / anākhyam anabhivyaktaṃ sat kiñcid avaśiṣyate //MU_3,9.49//",
    "GSP27moksop_u:2377": "na śūnyaṃ nāpi cākāśaṃ na dṛśyaṃ na ca darśanam / na ca bhūtapadārthaugho yad anantatayā sthitam //MU_3,9.50//",
    "GSP27moksop_u:2378": "kim apy avyapadeśātma pūrṇāt pūrṇatarākrṭi / na san nāsan na sadasan nābhāvo bhavanaṃ na ca //MU_3,9.51//",
    "GSP27moksop_u:2379": "cinmātraṃ cetyarahitam anantam ajaraṃ śivam / anādimadhyaparyantaṃ yad anādhi nirāmayam //MU_3,9.52//",
    "GSP27moksop_u:2380": "yasmiñ jagat prasphurati dṛṣṭimauktikahaṃsavat / yaś cedaṃ yaś ca naivedaṃ devas sadasadātmakaḥ //MU_3,9.53//",
    "GSP27moksop_u:2381": "akarṇajihvo 'nāsātvaṅnetras sarvatra sarvadā / yaś śṛṇoty āsvādayati jighran spṛśati paśyati //MU_3,9.54//",
    "GSP27moksop_u:2382": "sa eva sadasadrūpaṃ yenālokena lakṣyate / sargacitram anādyantaṃ kharūpaṃ cāpy arañjanam //MU_3,9.55//",
    "GSP27moksop_u:2383": "ardhonmīlitadṛg bhrūbhūmadhyatārakavaj jagat / vyomātmaiva sadābhāsaṃ svarūpaṃ yo 'bhipaśyati //MU_3,9.56//",
    "GSP27moksop_u:2384": "yasyānyad asti na vibhoḥ kāraṇaṃ śaśaśṛṅgavat / yasyedaṃ ca jagat kāryaṃ taraṅgaugha ivāmbhasaḥ //MU_3,9.57//",
    "GSP27moksop_u:2385": "jvalatas sarvato 'jasraṃ cittasthālīṣu tiṣṭhataḥ / yasya cinmātradīpasya bhāsā bhāti jagattrayam //MU_3,9.58//",
    "GSP27moksop_u:2386": "yaṃ vinārkādayo 'py ete prakāśās timiropamāḥ / sati yasmin pravartante trijaganmṛgatṛṣṇikāḥ //MU_3,9.59//",
    "GSP27moksop_u:2387": "saspande samudetīva nisspande 'ntargateva ca / iyaṃ yasmiñ jagallakṣmīr alāta iva cakratā //MU_3,9.60//",
    "GSP27moksop_u:2388": "jagannirmāṇavilayavilāso vyāpako mahān / spandāspandātmako yasya svabhāvo nirmalo 'kṣayaḥ //MU_3,9.61//",
    "GSP27moksop_u:2389": "spandāspandamayī yasya pavanasyeva sarvagā / sattā nāmnaiva bhinneva vyavahārān na vastutaḥ //MU_3,9.62//",
    "GSP27moksop_u:2390": "sarvadaiva prabuddho yas supto yas sarvadaiva ca / na supto na prabuddhaś ca yas sarvatraiva sarvadā //MU_3,9.63//",
    "GSP27moksop_u:2391": "yadaspandaś śivaṃ śāntaṃ yatspandas trijagatsthitiḥ / spandāspandavilāsātmā ya eko bharitākṛtiḥ //MU_3,9.64//",
    "GSP27moksop_u:2392": "āmoda iva puṣpeṣu na naśyati vināśiṣu / pratyakṣastho 'py athāgrāhyaś śauklyaṃ śuklapaṭeṣv iva //MU_3,9.65//",
    "GSP27moksop_u:2393": "mūkopamo 'pi yo vaktā mantā yo 'py upalopamaḥ / yo bhoktā nityatṛpto 'pi kartā yaś cāpy akiñcana //MU_3,9.66//",
    "GSP27moksop_u:2394": "yo 'naṅgo 'pi samastāṅgas sahasrakaralocanaḥ / nakiñcit saṃsthitenāpi yena vyāptam idaṃ jagat //MU_3,9.67//",
    "GSP27moksop_u:2395": "nirindriyabalasyāpi yasyāśeṣendriyakriyāḥ / yasya nirmanaso 'py etā manonirmāṇarītayaḥ //MU_3,9.68//",
    "GSP27moksop_u:2396": "yadanālocanād bhānti saṃsāroragabhītayaḥ / yasmin dṛṣṭe palāyante sarvathā sarvadetayaḥ //MU_3,9.69//",
    "GSP27moksop_u:2397": "sākṣiṇi sphāra ābhāse dhruve dīpa iva kriyāḥ / sati yasmin pravartante citrehās spandapūrvikāḥ //MU_3,9.70//",
    "GSP27moksop_u:2398": "yasmād ghaṭapaṭākārapadārthaśatapaṅktayaḥ / taraṅgakaṇakallolavīcayo vāridher iva //MU_3,9.71//",
    "GSP27moksop_u:2399": "sa evānyatayodeti yaḥ padārthaśatabhramaiḥ / kaṭakāṅgadakeyūranūpurair iva kāñcanam //MU_3,9.72//",
    "GSP27moksop_u:2400": "yas tvam ekāvabhāsātmā yo 'ham ete janāś ca ye / yaś ca na tvam abuddhātman nāhaṃ naite janāś ca ye //MU_3,9.73//",
    "GSP27moksop_u:2401": "anyevāvyatiriktaiva saivāseva ca bhaṅgurā / payasīva taraṅgālī yasmin sphurati dṛśyabhūḥ //MU_3,9.74//",
    "GSP27moksop_u:2402": "yataḥ kālasya kalanā yato dṛśyasya dṛśyatā / mānasī kalanā yena yena bhāsāṃ vibhāsanam //MU_3,9.75//",
    "GSP27moksop_u:2403": "kriyāṃ rūpaṃ rasaṃ gandhaṃ sparśaṃ śabdaṃ ca cetanam / yad vetsi tad asau devo yena vetsi tad apy asau //MU_3,9.76//",
    "GSP27moksop_u:2404": "draṣṭṛdarśanadṛśyānāṃ madhye yad darśanaṃ sthitam / sādho tadavadhānena svātmānam avabudhyase //MU_3,9.77//",
    "GSP27moksop_u:2405_0": "ajam ajaram ajāḍyaṃ śāśvataṃ brahma nityaṃ śivam amalam anādyaṃ vandhyavedyair anindyam / sakalakalanaśūnyaṃ kāraṇaṃ kāraṇānām",
    "GSP27moksop_u:2405_1": "anubhavanam avedyaṃ vedanaṃ vittvam antaḥ //MU_3,9.78 //",
    "GSP27moksop_u:2406": "paramakāraṇavarṇanaṃ nāma sargaḥ",
    "GSP27moksop_u:2407": "daśamas sargaḥ",
    "GSP27moksop_u:2408": "rāmaḥ: mahāpralayasampattau yad etad avaśiṣyate / bhavatv etad anākāraṃ nāma nāsty atra saṃśayaḥ //MU_3,10.1//",
    "GSP27moksop_u:2409": "na śūnyaṃ katham etat syān na prakāśaḥ kathaṃ bhavet / kathaṃ vā na tamorūpaṃ kathaṃ vā naiva khātmakam //MU_3,10.2//",
    "GSP27moksop_u:2410": "kathaṃ vā naiva cidrūpaṃ jīvo vā na kathaṃ bhavet / kathaṃ na buddhitattvaṃ syāt kathaṃ vā na mano bhavet //MU_3,10.3//",
    "GSP27moksop_u:2411": "kathaṃ vā na nakiñcit syāt kathaṃ vā sarvam ity api / anayā ca vacobhaṅgyā mama moha ivoditaḥ //MU_3,10.4//",
    "GSP27moksop_u:2412": "vasiṣṭhaḥ: viṣamo 'yam ati praśno bhavatā samudāhṛtaḥ / bhinadmy enaṃ tv ayatnena naiśaṃ tama ivāṃśumān //MU_3,10.5//",
    "GSP27moksop_u:2413": "mahākalpāntasampattau yat tat sad avaśiṣyate / tan nāma na yathā śūnyaṃ tad idaṃ kathyate śṛṇu //MU_3,10.6//",
    "GSP27moksop_u:2414": "anutkīrṇā yathā stambhe saṃsthitā sālabhañjikā / tathā viśvaṃ sthitaṃ tatra tena śūnyaṃ na tat padam //MU_3,10.7//",
    "GSP27moksop_u:2415": "ayam itthaṃ mahābhogo jagadākhyo 'vabhāsate / satyo bhavatv asatyo vā yatra tatra kva śūnyatā //MU_3,10.8//",
    "GSP27moksop_u:2416": "yathā na putrikāśūnyas stambho 'nutkīrṇasālikaḥ / tathā tāta jagad brahma tena śūnyaṃ na tat padam //MU_3,10.9//",
    "GSP27moksop_u:2417": "saumyāmbhasi yathā vīcir na cāsti na ca nāsti ca / tathā jagad brahmaṇīdaṃ śūnyāśūnyapadaṃ gatam //MU_3,10.10//",
    "GSP27moksop_u:2418": "deśakālādiśāntatvāt putrikāracanaṃ drume / sambhavaty ajadhātau tu kena nāntar vimuhyate //MU_3,10.11//",
    "GSP27moksop_u:2419": "tat stambhaputrikādy etat paramārthajagatsthiteḥ / ekadeśena sadṛśam upamānaṃ na sarvataḥ //MU_3,10.12//",
    "GSP27moksop_u:2420": "na kadācid udetīdaṃ parasmān na ca śāmyati / itthaṃrūpaṃ kevalaṃ sad brahma svātmani saṃsthitam //MU_3,10.13//",
    "GSP27moksop_u:2421": "aśūnyāpekṣayā śūnyaśabdārthaparikalpanā / aśūnyatvāsambhavataś śūnyatāśūnyate kutaḥ //MU_3,10.14//",
    "GSP27moksop_u:2422": "brahmaṇy ayaṃ prakāśo hi na sambhavati bhūtajaḥ / sūryānalendutārādi kutas tatra kilāvyaye //MU_3,10.15//",
    "GSP27moksop_u:2423": "mahābhūtaprakāśānām abhāvas tama ucyate / mahābhūtābhāvajaṃ tu tenātra na tamaḥ kvacit //MU_3,10.16//",
    "GSP27moksop_u:2424": "svānubhūtiprakāśo 'sya kevalaṃ vyomarūpiṇaḥ / yo 'ntar asti sa tenaiva na tv anyenānubhūyate //MU_3,10.17//",
    "GSP27moksop_u:2425": "muktaṃ tamaḥprakāśābhyām ity etad ajaraṃ padam / ākāśakośam evainaṃ viddhi kośaṃ jagatsthiteḥ //MU_3,10.18//",
    "GSP27moksop_u:2426": "bilvasya bilvasañjñasya yathā bhedo na kaścana / tatheha brahmajagator na manāg api bhinnatā //MU_3,10.19//",
    "GSP27moksop_u:2427": "salile 'ntar yathā vīcir mṛdo 'ntar ghaṭako yathā / tathā yatra jagatsattā tat kathaṃ khātmakaṃ bhavet //MU_3,10.20//",
    "GSP27moksop_u:2428": "mṛjjalādyupamānaśrīs sākārātrā samā na sā / brahma tv ākāśaviśadaṃ tasyāntassthaṃ tathaiva tat //MU_3,10.21//",
    "GSP27moksop_u:2429": "tasmād yādṛk cidākāśam ākāśād api nirmalam / tadantassthaṃ tādṛg eva jagacchabdārthabhāg api //MU_3,10.22//",
    "GSP27moksop_u:2430": "marice 'ntar yathā taikṣṇyam ṛte bhoktur na lakṣyate / cinmātratvaṃ parākāśe tathā cetyakalāṃ vinā //MU_3,10.23//",
    "GSP27moksop_u:2431": "tasmāc cid apy acidrūpā cetyariktatayātmani / jagattā tādṛśy eveyaṃ tādṛṅmātrātmatāvaśā //MU_3,10.24//",
    "GSP27moksop_u:2432": "rūpālokamanaskārās tanmayā eva netarat / yathāsthitam ato viśvaṃ suṣuptaṃ turyam eva vā //MU_3,10.25//",
    "GSP27moksop_u:2433": "tena yogī suṣuptātmā vyavahāry api śāntadhīḥ / āste brahma nirābhāsaṃ sarvabhāsāṃ samudgakam //MU_3,10.26//",
    "GSP27moksop_u:2434": "ākāriṇi yathā saumye sthitas toye dravakramaḥ / anākṛtau tathā viśvaṃ sthitaṃ tatsadṛśaṃ pare //MU_3,10.27//",
    "GSP27moksop_u:2435": "pūrṇāt pūrṇaṃ prasarati nirākārān nirākṛti / brahmaṇo viśvam ābhātaṃ tad viśvārthavivarjitam //MU_3,10.28//",
    "GSP27moksop_u:2436": "pūrṇāt pūrṇaṃ prasarati saṃsthitaṃ pūrṇam eva tat / ato viśvam anutpannaṃ yac cotpannaṃ tad eva tat //MU_3,10.29//",
    "GSP27moksop_u:2437": "cetyāsambhavatas tasmin pade keva cidarthatā / āsvādakāsambhavato marice keva tīkṣṇatā //MU_3,10.30//",
    "GSP27moksop_u:2438": "satyeveyam asatyaiva citeś cittoditā pare / abhāvāt pratibimbasya pratibimbārhatā kutaḥ //MU_3,10.31//",
    "GSP27moksop_u:2439": "paramāṇor api paraṃ tad aṇīyo 'py aṇīyasaḥ / śuddhaṃ sūkṣmaṃ paraṃ śāntaṃ tad ākāśodarād api //MU_3,10.32//",
    "GSP27moksop_u:2440": "dikkālādyanavacchinnarūpatvād ativistṛtam / tad anādyantam ābhāsaṃ bhāsanīyavivarjitam //MU_3,10.33//",
    "GSP27moksop_u:2441": "cidrūpam eva no yatra labhyate tatra jīvatā / kathaṃ syāc cittatākārā vāsanānilarūpiṇī //MU_3,10.34//",
    "GSP27moksop_u:2442": "cidrūpānudayād eva tatra nāsty eva jīvatā / na buddhitā na cittatvaṃ nendriyatvaṃ na vāsanāḥ //MU_3,10.35//",
    "GSP27moksop_u:2443": "evaṃ sthitaṃ layārambhapūrṇam apy ajaraṃ padam / asmaddṛṣṭyā sthitaṃ śāntaṃ śūnyam ākāśato 'dhikam //MU_3,10.36//",
    "GSP27moksop_u:2444": "rāmaḥ: paramārthasya kiṃ rūpaṃ tasyānantacidākṛteḥ / punar etat samācakṣva nipuṇaṃ bodhavṛddhaye //MU_3,10.37//",
    "GSP27moksop_u:2445": "vasiṣṭhaḥ: mahāpralayasampattau sarvakāraṇakāraṇam / śiṣyate yat paraṃ brahma tad idaṃ varṇyate śṛṇu //MU_3,10.38//",
    "GSP27moksop_u:2446": "nāśayitvā svam ātmānaṃ manaso vṛttisaṅkṣaye / yad rūpaṃ yad anākhyeyaṃ tad rūpaṃ tasya vastunaḥ //MU_3,10.39//",
    "GSP27moksop_u:2447": "nāsti dṛśyaṃ jagad draṣṭā dṛśyābhāvād vilīnavat / bhātīti bhāsanaṃ yat syāt tad rūpaṃ tasya vastunaḥ //MU_3,10.40//",
    "GSP27moksop_u:2448": "citer jīvasvabhāvo yo yadi cetyonmukho vapuḥ / cinmātraṃ vimalaṃ śāntaṃ yat tat kāraṇakāraṇam //MU_3,10.41//",
    "GSP27moksop_u:2449": "aṅguṣṭhasyātha vāṅgulyā vātādyasparśane sati / jīvataś cetaso rūpaṃ yat tad paramam ātmanaḥ //MU_3,10.42//",
    "GSP27moksop_u:2450": "asvapnāyā anantāyā ajaḍāyā ghanasthiteḥ / yad rūpaṃ ciracintāyās tat tadānagha śiṣyate //MU_3,10.43//",
    "GSP27moksop_u:2451": "yad vyomno hṛdayaṃ yad vā śilāyāḥ pavanasya ca / tasyācetyasya cidvyomnas tad rūpaṃ paramātmanaḥ //MU_3,10.44//",
    "GSP27moksop_u:2452": "acetyasyāmanaskasya jīvato yā kriyāvataḥ / syāt sthitis sā parā śāntā sattā tasyādyavastunaḥ //MU_3,10.45//",
    "GSP27moksop_u:2453": "citprakāśasya yan madhyaṃ prakāśasya ghanasya vā / darśanasya ca yan madhyaṃ tad rūpaṃ paramātmanaḥ //MU_3,10.46//",
    "GSP27moksop_u:2454": "vedanasya prakāśasya dṛśyasya tamasas tathā / vedanaṃ yad anādyantaṃ tad rūpaṃ paramātmanaḥ //MU_3,10.47//",
    "GSP27moksop_u:2455": "yato jagad udetīva nityānuditarūpy api / vibhinnavad ivābhinnaṃ tad rūpaṃ pāramātmanaḥ //MU_3,10.48//",
    "GSP27moksop_u:2456": "vyavahāraparasyāpi yat pāṣāṇavad āsanam / avyomna eva vyomatvaṃ tad rūpaṃ pāramātmikam //MU_3,10.49//",
    "GSP27moksop_u:2457": "vedyavedanavettṛtvarūpatrayam idaṃ punaḥ / yatrodety astam āyāti tat tat paramam uttamam //MU_3,10.50//",
    "GSP27moksop_u:2458": "vedyavedanavettṛtvaṃ yatredaṃ pratibimbati / abuddhyādau mahādarśe tad rūpaṃ paramaṃ smṛtam //MU_3,10.51//",
    "GSP27moksop_u:2459": "manaṣṣaṣṭhendriyonmuktaṃ yad rūpaṃ syān mahāciteḥ / jaṅgame sthāvare vāpi tat sargānte 'vaśiṣyate //MU_3,10.52//",
    "GSP27moksop_u:2460": "sthāvarāṇāṃ hi yad rūpaṃ tac ced bodhamayaṃ bhavet / manobuddhyādinirmuktaṃ tat pareṇa samaṃ bhavet //MU_3,10.53//",
    "GSP27moksop_u:2461": "brahmārkaviṣṇuharaśakrasadāśivādiśāntau śivaṃ paramam etad ihaikam āste / śiṣṭaṃ pradiṣṭam avinaṣṭam akaṣṭam iṣṭaṃ miśraṃ na miśram aṇunāśritam āśritena //MU_3,10.54//",
    "GSP27moksop_u:2462": "mahākalpāntāvaśiṣṭaparamārthavarṇanaṃ nāma sargaḥ",
    "GSP27moksop_u:2463": "ekādaśas sargaḥ",
    "GSP27moksop_u:2464": "rāmaḥ: itthaṃrūpam idaṃ dṛśyaṃ jagan nāmāsti bhāsuram / mahāpralayasampattau bho brahman kva nu gacchati //MU_3,11.1//",
    "GSP27moksop_u:2465": "vasiṣṭhaḥ: kuta āyāti kīdṛg vā vandhyāputraḥ kva gacchati / kva yāti kuta āyāti vada vā vyomakānanam //MU_3,11.2//",
    "GSP27moksop_u:2466": "rāmaḥ: vandhyāputro vyomavanaṃ naivāsti na bhaviṣyati / kīdṛśī dṛśyatā tasya kīdṛśī tasya nāstitā //MU_3,11.3//",
    "GSP27moksop_u:2467": "vasiṣṭhaḥ: vandhyāputravyomavane yathā na staḥ kadācana / jagadādy akhilaṃ dṛśyaṃ tathā nāsti kadācana //MU_3,11.4//",
    "GSP27moksop_u:2468": "na cotpannaṃ na ca dhvaṃsi yat kilādau na vidyate / utpattiḥ kīdṛśī tasya nāśaśabdasya kā kathā //MU_3,11.5//",
    "GSP27moksop_u:2469": "rāmaḥ: vandhyāputranabhovṛkṣakalpanā tāvad asti hi / sā yathā nāśajanmādyā tathaivedaṃ na kiṃ bhavet //MU_3,11.6//",
    "GSP27moksop_u:2470": "vasiṣṭhaḥ: phullasyātulabhus samyag ālakaiḥ kuru kolanam / niranvayā yathaivoktir jagatsattā tathaiva hi //MU_3,11.7//",
    "GSP27moksop_u:2471": "yathā sauvarṇakaṭake dṛśyamānam api sphuṭam / kaṭakatvaṃ tu nāsty eva jagattvaṃ tu tathā pare //MU_3,11.8//",
    "GSP27moksop_u:2472": "ākāśe ca yathā nāsti śūnyatvaṃ vyatirekavat / jagattvaṃ brahmaṇi tathā nāsty evāpy upalabdhimat //MU_3,11.9//",
    "GSP27moksop_u:2473": "kajjalān na yathā kārṣṇyaṃ śaityaṃ ca na yathā himāt / pṛthag eva bhaved buddhaṃ jagan nāsti pare pade //MU_3,11.10//",
    "GSP27moksop_u:2474": "yathā ca śaityaṃ śaśino na himād vyatiricyate / brahmaṇo na tathā sargo vidyate vyatirekavān //MU_3,11.11//",
    "GSP27moksop_u:2475": "marunadyāṃ yathā toyaṃ dvitīyendau yathendutā / nāsty evaivaṃ jagan nāsti dṛṣṭam apy amalātmani //MU_3,11.12//",
    "GSP27moksop_u:2476": "saṃvidvilocanāloko bhāty ayaṃ saṃvidambare / jagadākhye 'male vyomni dṛṣṭimuktāvalī yathā //MU_3,11.13//",
    "GSP27moksop_u:2477": "cidākāśe cidākāśaś cittvād yaḥ kacati svayam / tad eva tena rūpaṃ svaṃ jagad ity avabudhyate //MU_3,11.14//",
    "GSP27moksop_u:2478": "ādāv eva hi yan nāsti kāraṇāsambhavāt svayam / vartamāne 'pi tan nāsti nāśas syāt tatra kīdṛśaḥ //MU_3,11.15//",
    "GSP27moksop_u:2479": "kvāsambhavadbhūtajāḍyaṃ pṛṭhvyāder jaḍavastunaḥ / kāraṇaṃ bhavituṃ śaktaṃ chāyāyā ātapo yathā //MU_3,11.16//",
    "GSP27moksop_u:2480": "kāraṇābhāvataḥ kāryaṃ nedaṃ tat kiñcanoditam / yat tatkāraṇam evāsti tad evettham avasthitam //MU_3,11.17//",
    "GSP27moksop_u:2481": "ajātam eva yad bhāti saṃvido bhānam eva tat / yaj jagad dṛśyate svapne saṃvitkacanam eva tat //MU_3,11.18//",
    "GSP27moksop_u:2482": "saṃvitkacanam evāntar yathā svapnajagadbhramaḥ / sargādau brahmaṇi tathā jagatkacanam ātatam //MU_3,11.19//",
    "GSP27moksop_u:2483": "yad idaṃ dṛśyate kiñcit tat sad evātmani sthitam / nāstam eti na codeti jagat kiñcit kadācana //MU_3,11.20//",
    "GSP27moksop_u:2484": "yathā dravatvaṃ salilaṃ spandatvaṃ pavano yathā / yathā prakāśa ābhāso brahmaiva trijagat tathā //MU_3,11.21//",
    "GSP27moksop_u:2485": "yathā puram ivāste 'ntar vid eva svapnasaṃvidi / tathā jagad ivābhāti svātmaiva paramātmani //MU_3,11.22//",
    "GSP27moksop_u:2486": "rāmaḥ: evaṃ cet tat kathaṃ brahman sughanapratyayaṃ vada / idaṃ dṛśyaviṣaṃ jātam asatsvapnānubhūtivat //MU_3,11.23//",
    "GSP27moksop_u:2487": "[vasiṣṭhaḥ:] sati dṛśye kila draṣṭā sati draṣṭari dṛśyatā / ekasattve dvayor bandho muktir ekakṣaye dvayoḥ //MU_3,11.24//",
    "GSP27moksop_u:2488": "atyantāsambhavo yāvad buddho dṛśyasya nākṣayaḥ / tāvad draṣṭur adraṣṭṛtvaṃ na sambhavati mokṣadam //MU_3,11.25//",
    "GSP27moksop_u:2489": "dṛśyaṃ cet sambhavaty ādau paścāt kṣayam upāgatam / tad dṛśyasmaraṇānartharūpo bandho na śāmyati //MU_3,11.26//",
    "GSP27moksop_u:2490": "yatra kvacana saṃsthasya svādarśasyeva cidgateḥ / pratibimbo lagaty eva sargasmṛtimayo hy ayam //MU_3,11.27//",
    "GSP27moksop_u:2491": "ādāv eva hi notpannaṃ dṛśyaṃ nāsty eva cet svayam / draṣṭṛdṛśyabhramābhāvāt tat sambhavati muktatā //MU_3,11.28//",
    "GSP27moksop_u:2492": "[rāmaḥ:] tasmād asambhavanmukter mama protsārya yuktitaḥ / atyantāsambhavaṃ dṛśye kathayātmavidāṃ vara //MU_3,11.29//",
    "GSP27moksop_u:2493": "vasiṣṭhaḥ: asad eva yathā bhāti jagatsargātmakaṃ tathā / śṛṇv ahaṃ kathayā rāma dīrghayā kathayāmi te //MU_3,11.30//",
    "GSP27moksop_u:2494": "vyavasāyakathāvākyair yāvat tan nānuvarṇitam / na viśrāmyati te tāvad dhṛdi pāṃsur yathā hrade //MU_3,11.31//",
    "GSP27moksop_u:2495": "atyantābhāvam asyās tvaṃ jagatsargabhramasthiteḥ / buddhvaikadhyānaniṣṭhātmā vyavahāraṃ kariṣyasi //MU_3,11.32//",
    "GSP27moksop_u:2496": "bhāvābhāvagrahotsargasthūlasūkṣmacalācalāḥ / dṛśas tvā vedhayiṣyanti na mahādrim iveṣavaḥ //MU_3,11.33//",
    "GSP27moksop_u:2497": "sa eṣo 'sty eka evātmā na dvitīyāsti kalpanā / jagad atra yathotpannaṃ tat te vakṣyāmi rāghava //MU_3,11.34//",
    "GSP27moksop_u:2498": "tasmād imāni sakalāni vijṛmbhitāni yo hīdam aṅga sakale sakalaṃ mahātmā / rūpāvalokanamanomananaprakāśakośāspadaṃ svayam udeti ca līyate ca //MU_3,11.35//",
    "GSP27moksop_u:2499": "paramārthavarṇanaṃ nāma sargaḥ",
    "GSP27moksop_u:2500": "dvādaśas sargaḥ",
    "GSP27moksop_u:2501": "vasiṣṭhaḥ: etasmāt paramāc chāntāt padāt paramapāvanāt / yathedam utthitaṃ viśvaṃ tac chṛṇūttamayā dhiyā //MU_3,12.1//",
    "GSP27moksop_u:2502": "suṣuptaṃ svapnavad bhāti bhāti brahmaiva sargavat / sarvam ekaṃ ca tac chāntaṃ tatra tāvat kramaṃ śṛṇu //MU_3,12.2//",
    "GSP27moksop_u:2503": "tasyānantaprakāśātmarūpasyātatacinmaṇeḥ / sattāmātrātma kacanaṃ yad ajasraṃ svabhāvataḥ //MU_3,12.3//",
    "GSP27moksop_u:2504": "tad ātmani svayaṃ kiñcic cetyatām iva gacchati / agṛhītārthakaṃ saṃvidīhāmarśanasūcakam //MU_3,12.4//",
    "GSP27moksop_u:2505": "bhāvināmārthakalanaiḥ kiñcidūhitarūpakam / ākāśād aṇu śuddhaṃ ca sarvasmin bhāvibodhanam //MU_3,12.5//",
    "GSP27moksop_u:2506": "tatas sā paramā sattā satītaś cetanonmukhī / cinnāmayogyā bhavati kiñcillabhyatayā tayā //MU_3,12.6//",
    "GSP27moksop_u:2507": "ghanasaṃvedanāt paścād bhāvijīvādināmikā / sā bhavaty ātmakalanā yadā yāntī parāt padāt //MU_3,12.7//",
    "GSP27moksop_u:2508": "svataikabhāvanāmātrasārā saṃsaraṇonmukhī / tadā vastusvabhāvena tanvas tiṣṭhanti tām imāḥ //MU_3,12.8//",
    "GSP27moksop_u:2509": "samanantaram etasyāḥ khasattodeti śūnyatā / śabdādiguṇabījaṃ sā bhaviṣyadabhidhārthadā //MU_3,12.9//",
    "GSP27moksop_u:2510": "ahantodeti tadanu saha vai kālasattayā / bhaviṣyadabhidhārthe te bījaṃ mukhyaṃ jagatsthiteḥ //MU_3,12.10//",
    "GSP27moksop_u:2511": "tasyāś śakteḥ parāyās tu svasaṃvedanamātrakam / etaj jālam asadrūpaṃ sad ivodeti visphurat //MU_3,12.11//",
    "GSP27moksop_u:2512": "evamprāyātmikā sā cid bījaṃ saṅkalpaśākhinaḥ / tatrāpy ahaṅkārakaras sa tatspandatayā marut //MU_3,12.12//",
    "GSP27moksop_u:2513": "cid ahantāvatī vyomaśabdatanmātrabhāvanāt / svato ghanībhūya śanaiḥ khatanmātraṃ bhavaty alam //MU_3,12.13//",
    "GSP27moksop_u:2514": "bhāvināmārtharūpaṃ tad bījaṃ śabdaughaśākhinaḥ / padavākyapramāṇāḍhyavedavṛndavikāri tat //MU_3,12.14//",
    "GSP27moksop_u:2515": "tasmād udeṣyaty akhilā jagacchrīś śabdarūpiṇaḥ / śabdaughanirmitārthaughapariṇāmavisāriṇī //MU_3,12.15//",
    "GSP27moksop_u:2516": "cid evamparivārā sā jīvaśabdena kathyate / bhāviśabdārthajālena bījaṃ bhūtaughaśākhinaḥ //MU_3,12.16//",
    "GSP27moksop_u:2517": "caturdaśavidhaṃ bhūtajātam āvalitāmbaram / jagajjaṭharayantraughaṃ prasariṣyati vai tataḥ //MU_3,12.17//",
    "GSP27moksop_u:2518": "asamprāptābhidhāsārā cij jīvatvāt sphuradvapuḥ / yā saiva sparśatanmātraṃ bhāvanād bhavati kṣaṇāt //MU_3,12.18//",
    "GSP27moksop_u:2519": "pavanaskandhavistāraṃ bījaṃ sparśaikaśākhinaḥ / sarvabhūtakriyāspandas tasmāt samprasariṣyati //MU_3,12.19//",
    "GSP27moksop_u:2520": "tatra yaś cidvilāsena prakāśo 'nubhavād bhavet / tejastanmātrakaṃ tattadbhaviṣyadabhidhārthadam //MU_3,12.20//",
    "GSP27moksop_u:2521": "tat sūryādivijṛmbhābhir bījam ālokaśākhinaḥ / tasmād rūpavibhedena saṃsāraḥ prasariṣyati //MU_3,12.21//",
    "GSP27moksop_u:2522": "bhavac caturṇām avatas tatas sata ivāsataḥ / svadanaṃ tasya saṅghasya rasatanmātram ucyate //MU_3,12.22//",
    "GSP27moksop_u:2523": "bhāvivārivilāsātma tad bījaṃ rasaśākhinaḥ / anyo'nyāsvadanenāsmāt saṃsāraḥ prasariṣyati //MU_3,12.23//",
    "GSP27moksop_u:2524": "bhaviṣyadgandhasaṅkalpanāmāsau kalanātmakā / saṅkalpātmā sasaugandhatanmātratvaṃ prayacchati //MU_3,12.24//",
    "GSP27moksop_u:2525": "bhāvibhūgolakatvena bījam ākṛtiśākhinaḥ / sarvādhārātmanas tasmāt saṃsāraḥ prasariṣyati //MU_3,12.25//",
    "GSP27moksop_u:2526": "citā vibhāvyamānāni tanmātrāṇi parasparam / svayaṃ pariṇatāny antar ambunīva nirantaram //MU_3,12.26//",
    "GSP27moksop_u:2527": "tathaitāni vimiśrāṇi viviktāni punar yathā / na śuddhāny upalabhyante sarvanāśāntam eva hi //MU_3,12.27//",
    "GSP27moksop_u:2528": "saṃvittimātrarūpāṇi sthitāni gaganodare / bhavanti vaṭajālāni yathā bījakaṇāntare //MU_3,12.28//",
    "GSP27moksop_u:2529": "prasavaṃ paripaśyanti śataśākhaṃ sphuranti ca / paramāṇvantare mānti kṣaṇāt kalpībhavanti ca //MU_3,12.29//",
    "GSP27moksop_u:2530": "vivartam eva dhāvanti nirvivartāni santi ca / cidveditāni sarvāṇi kṣaṇāt piṇḍībhavanti hi //MU_3,12.30//",
    "GSP27moksop_u:2531": "tanmātragaṇam etat sā svasaṅkalpātmakaṃ citiḥ / vedanāvasare 'ṇvaugham anākāraiva paśyati //MU_3,12.31//",
    "GSP27moksop_u:2532": "bījaṃ jagatsu nanu pañcakamātram asya bījaṃ parā vyavahitā citiśaktir ādyā / tajjaṃ tad eva bhavatīti sadānubhūtaṃ cinmātram ekam ajam ādyam ato jagacchrīḥ //MU_3,12.32//",
    "GSP27moksop_u:2533": "saṃsṛtibījopadeśo nāma sargaḥ",
    "GSP27moksop_u:2534": "trayodaśas sargaḥ",
    "GSP27moksop_u:2535": "vasiṣṭhaḥ: parame brahmaṇi sphāre same samasamasthitau / anutpannanabhastejastamassattādikātmani //MU_3,13.1//",
    "GSP27moksop_u:2536": "pūrvaṃ cetyatvakalanaṃ svacetyāṃśasya cetanāt / udeti cittvakalanaṃ citiśaktitvacetanāt //MU_3,13.2//",
    "GSP27moksop_u:2537": "tato jīvatvakalanaṃ cetyasampoṣacetanāt / tato 'hambhāvakalanaṃ cetyaikaparatāvaśāt //MU_3,13.3//",
    "GSP27moksop_u:2538": "tato buddhitvakalanam ahantāpariṇāmataḥ / etad eva manastādiśabdatanmātrakādimat //MU_3,13.4//",
    "GSP27moksop_u:2539": "aucchūnyād anyatanmātrabhāvanād bhūtarūpiṇaḥ / ayam itthaṃ mahāgulmo jagadādir vilokyate //MU_3,13.5//",
    "GSP27moksop_u:2540": "jhagity eva krameṇeti svapne puram ivākṛtam / mahākāśamahāṭavyām udbhūyodbhūya naśyatām //MU_3,13.6//",
    "GSP27moksop_u:2541": "jagatkarañjakuñjānāṃ bījam etad avāpajam / nāpekṣate kiñcid api kṣitivāryanilādikam //MU_3,13.7//",
    "GSP27moksop_u:2542": "etac cidātmakaṃ paścāt kilorvyādi kariṣyati / svapnasaṃvitpuram iva cinmātrātmakam eva tat //MU_3,13.8//",
    "GSP27moksop_u:2543": "jagadādyaṅkuraṃ yatratatrastham api muñcati / jagataḥ pañcakaṃ bījaṃ pañcakasya cid avyayā //MU_3,13.9//",
    "GSP27moksop_u:2544": "yad bījaṃ tat phalaṃ viddhi tasmād brahmamayaṃ jagat / evam eṣa mahākāśe sargādau pañcako gaṇaḥ //MU_3,13.10//",
    "GSP27moksop_u:2545": "cicchaktyākāśabhūtātmā kalpito 'sti na vāstavaḥ / anenocchūnatām etya yad apīdaṃ vitanyate //MU_3,13.11//",
    "GSP27moksop_u:2546": "tad apy ākāśarūpātma kalanātma na sanmayam / na kvacin nāma tat siddhaṃ yad asiddhena sādhyate //MU_3,13.12//",
    "GSP27moksop_u:2547": "kharūpaṃ yad vikalpātma kathaṃ tat satyatām iyāt / atha cet pañcakaṃ brahma brahmātmakatayā tayā //MU_3,13.13//",
    "GSP27moksop_u:2548": "tat pañcakavidhiprauḍho brahmaiva trijagadbhramaḥ / yathā sphurati sargādāv eṣa pañcakasambhavaḥ //MU_3,13.14//",
    "GSP27moksop_u:2549": "tathaivādyeha bhūtatve yāti kāraṇatāṃ svayam / evaṃ na jāyate kiñcij jagaj jātaṃ ca lakṣyate //MU_3,13.15//",
    "GSP27moksop_u:2550": "svapnasaṅkalpapuravad asat sad anubhūyate / brahmākāśaḥ parākāśo jīvākāśatvam ātmani //MU_3,13.16//",
    "GSP27moksop_u:2551": "iti vetty avadātātmā pṛthvyādīnām asambhavāt / ity eṣa jīvaḥ kathito vyomni khātmā yathoditaḥ //MU_3,13.17//",
    "GSP27moksop_u:2552": "jīvākāśas tv imaṃ dehaṃ yathā vindati tac chṛṇu / jīvākāśaḥ kham evāsau tasmiṃs tu paramāmbare //MU_3,13.18//",
    "GSP27moksop_u:2553": "atra tejaḥkaṇo 'smīti svayaṃ cetati cintayā / tam evocchūnam iva sad bhāvayaty ātmanāmbare //MU_3,13.19//",
    "GSP27moksop_u:2554": "asad eva sadākāraṃ saṅkalpendur yathā śaśam / tam eva bhāvayan draṣṭṛdṛśyarūpatayā sthitaḥ / eka eva dvitām eti svapne svamṛtiboddhṛvat //MU_3,13.20//",
    "GSP27moksop_u:2555": "kiñcit sthaulyam ivādatte tatas tārakatāṃ vidan / yathābhāvitvam atrārthabhāvitāc citsvarūpataḥ //MU_3,13.21//",
    "GSP27moksop_u:2556": "kha eva khātmā satato 'py ayaṃ so 'ham iti svayam / cittvāt pratyayam ādatte svapne tvam iva pānthatām //MU_3,13.22//",
    "GSP27moksop_u:2557": "tārakākāram ākāraṃ bhāvidehābhidhaṃ tataḥ / bhāvayan yāti tadbhāvaṃ cittaṃ cetyārthatām iva //MU_3,13.23//",
    "GSP27moksop_u:2558": "parityajyeva tad bāhyaṃ tatas tārakakoṭare / antar bhāti bahisstho 'pi parvato makure yathā //MU_3,13.24//",
    "GSP27moksop_u:2559": "kūpasaṃsthaṃ yathā dehaṃ samudgakagataṃ ca vā / svapnasaṅkalpayos saṃvid vetty evaṃ jīvako 'ṇuke //MU_3,13.25//",
    "GSP27moksop_u:2560": "kharūpatārakāntasstho jīvo yac cetati svayam / tad etad buddhicittādi jñānasantānarūpakam //MU_3,13.26//",
    "GSP27moksop_u:2561": "jīvākāśas tatas tatra tārakākāśakośagaḥ / prekṣe 'ham iti bhāvena draṣṭuṃ prasaratīva khe //MU_3,13.27//",
    "GSP27moksop_u:2562": "tato randhradvayeneva bhāvibāhyābhidhaṃ punaḥ / yena paśyati tan netrayugmaṃ nāmnā bhaviṣyati //MU_3,13.28//",
    "GSP27moksop_u:2563": "yena spṛśati sāsya tvag yac chṛṇoti śrutis tu sā / yena jighrati tad ghrāṇaṃ sa svam ātmani paśyati //MU_3,13.29//",
    "GSP27moksop_u:2564": "tat tasya svadanaṃ paścād rasanāmnollasiṣyati / yat spandati sa tad vāyuceṣṭāḥ karmendriyavrajam //MU_3,13.30//",
    "GSP27moksop_u:2565": "rūpālokamanaskārajātam ity eva bhāvayan / ātivāhikadehātmā tiṣṭhaty ambaram ambare //MU_3,13.31//",
    "GSP27moksop_u:2566": "evam ucchūnatāṃ tasmin bhāvayaṃs tejasaḥ kaṇe / asatyaṃ satyasaṅkāśaṃ brahmāste jīvaśabdadhṛt //MU_3,13.32//",
    "GSP27moksop_u:2567": "itthaṃ sa jīvaśabdārthakalanākulatāṃ gataḥ / ātivāhikadehātmā cittadehāmbarākṛtiḥ //MU_3,13.33//",
    "GSP27moksop_u:2568": "svakalpanāta ākāram aṇḍasaṃsthaṃ prapaśyati / kaścij jalagataṃ vetti kaścit samrāṭsvarūpiṇam //MU_3,13.34//",
    "GSP27moksop_u:2569": "bhāvibrahmāṇḍakalanaṃ paśyaty anubhavaty api / ātmagarbhagṛhaṃ cittād yathā saṅkalpitātmakaḥ //MU_3,13.35//",
    "GSP27moksop_u:2570": "deśakālakriyādravyakalanāvedanaṃ sa tat / bhāvayañ śabdanirmātā śabdair badhnāti kalpitaiḥ //MU_3,13.36//",
    "GSP27moksop_u:2571": "ātivāhikadeho 'sāv ity asatye jagadbhrame / asatya eva kacati svapneṣūḍḍayanaṃ yathā //MU_3,13.37//",
    "GSP27moksop_u:2572": "ity anudbhūta evāsau svayambhūs svayam utthitaḥ / ātivāhikadehātmā prabhur ādyaḥ prajāpatiḥ //MU_3,13.38//",
    "GSP27moksop_u:2573": "etasminn api sampanne brahmāṇḍākāriṇi bhrame / na kiñcid api sampannaṃ na ca jātaṃ na dṛśyate //MU_3,13.39//",
    "GSP27moksop_u:2574": "tad brahmākāśam ākāśam eva sthitam aśaṅkitam / saṅkalpanagarākāram etat sad api naiva sat //MU_3,13.40//",
    "GSP27moksop_u:2575": "anirmitam anaṅgaṃ ca etad khe citram utthitam / akṛtaṃ cānubhūtaṃ ca na satyaṃ satyavat sthitam //MU_3,13.41//",
    "GSP27moksop_u:2576": "mahākalpe vimuktatvād brahmādīnām asaṃśayam / smṛtir na prāktanī kācit kāraṇaṃ sā svayambhuvaḥ //MU_3,13.42//",
    "GSP27moksop_u:2577": "tena yādṛk svayambhūs syāt tādṛk tajjam idaṃ smṛtam / anādyanubhavas tv itthaṃ ya evāvanitādibhiḥ //MU_3,13.43//",
    "GSP27moksop_u:2578": "svapnānubhūtaṃ pṛthvyādi prabodhe yādṛśaṃ bhavet / smṛtaṃ sad vyomamātrātma sarvadaivedṛśaṃ jagat //MU_3,13.44//",
    "GSP27moksop_u:2579": "yatra yatra yathā toye dravatvaṃ nāma vidyate / tatra tatra tathā nānyas sargo 'sti paramātmani //MU_3,13.45//",
    "GSP27moksop_u:2580": "sṛṣṭir evam iyaṃ prauḍhā sarga evam ayaṃ sthitaḥ / brahmāṇḍaṃ nāma bhāty eva vyomātmaivāpanirmitiḥ //MU_3,13.46//",
    "GSP27moksop_u:2581": "dṛśyam evam idaṃ śāntaṃ khātma nirbhitti nirbhramam / nirādhāraṃ nirādheyam advaitaṃ caikyavarjitam //MU_3,13.47//",
    "GSP27moksop_u:2582": "jagatsaṃvidi jātāyām api jātaṃ na kiñcana / paramākāśam āśūnyam accham eva vyavasthitam //MU_3,13.48//",
    "GSP27moksop_u:2583": "sarvasaṃhārakhe tv āsīd yad eva tad avasthitam / nādheyaṃ tatra nādhāro na ca dṛśyaṃ na draṣṭṛtā //MU_3,13.49//",
    "GSP27moksop_u:2584": "brahmāṇḍaṃ nāsti na brahmā na ca brahmāṇḍikā kvacit / na jagan nāsti jagatī śāntam evākhilaṃ sthitam //MU_3,13.50//",
    "GSP27moksop_u:2585": "brahmaiva kacati svaccham ittham ātmātmanātmani / cittvād dravatvāt salilam ivāvartatayātmani //MU_3,13.51//",
    "GSP27moksop_u:2586": "asad evedam ābhāti sad ivehānubhūyate / vinaśyaty asad evānte svapne svamaraṇaṃ yathā //MU_3,13.52//",
    "GSP27moksop_u:2587": "atha vājasvarūpatvāt sad evedam anāmayam / akhaṇḍitam anādyantaṃ jñānamātrāmbarodaram //MU_3,13.53//",
    "GSP27moksop_u:2588": "ākāśa eva parame prathamaḥ prajeśo nityaṃ svayaṃ kacati śūnyatayā samānaḥ / sa hy ātivāhikavapur na tu bhūtarūpī pṛthvyādi tena na sad asti yadā na jātam //MU_3,13.54//",
    "GSP27moksop_u:2589": "svayambhūtpattivarṇanaṃ nāma sargaḥ",
    "GSP27moksop_u:2590": "caturdaśas sargaḥ",
    "GSP27moksop_u:2591": "vasiṣṭhaḥ: itthaṃ jagadahantādi dṛśyajātaṃ na kiñcana / ajātatvāc ca nāsty eva yac cāsti param eva tat //MU_3,14.1//",
    "GSP27moksop_u:2592": "paramākāśa evāsau jīvatāṃ cetati svayam / nisspandāmbhodhijaṭhare salilaṃ spandatām iva //MU_3,14.2//",
    "GSP27moksop_u:2593": "ākāśarūpam ajahad eva vettīva dṛśyatām / svapnasaṅkalpaśailādāv iva cidvṛttir āntarī //MU_3,14.3//",
    "GSP27moksop_u:2594": "pṛthvyādirahito deho yo virāḍātmano mahān / ātivāhika evāsau cinmātrācchanabhomayaḥ //MU_3,14.4//",
    "GSP27moksop_u:2595": "akṣayasvapnaśailābhas sthirasvapnapuropamaḥ / citrakṛtsthitacittasthacitrasainyasamākṛtiḥ //MU_3,14.5//",
    "GSP27moksop_u:2596": "anikhātamahāstambhaputrikaughasamopamaḥ / brahmākāśe 'nikhātātmā svastambhe sālabhañjikā //MU_3,14.6//",
    "GSP27moksop_u:2597": "ādyaḥ prajāpatiḥ pūrvaṃ svayambhūr iti viśrutaḥ / prāktanānāṃ svakāryāṇām abhāvād apakāraṇaḥ //MU_3,14.7//",
    "GSP27moksop_u:2598": "mahāpralayaparyanteṣv ādyāḥ kila pitāmahāḥ / mucyante sarva evātaḥ prāktanaṃ karma teṣu kim //MU_3,14.8//",
    "GSP27moksop_u:2599": "moktavya eva kuḍyātmā dṛśyo 'dṛśyaś ca saṃsthitaḥ / na ca dṛśyaṃ na ca draṣṭā na sraṣṭā sarvam eva ca //MU_3,14.9//",
    "GSP27moksop_u:2600": "praticchandaḥ padārthānāṃ sarveṣām eṣa eva saḥ / asmād udeti jīvālī dīpālī dīpakād iva //MU_3,14.10//",
    "GSP27moksop_u:2601": "saṅkalpa eva saṅkalpāt kilaiti kṣmādivarjitaḥ / kṣmādimān iva niṣkuḍyas svapnāt svapnāntaraṃ yathā //MU_3,14.11//",
    "GSP27moksop_u:2602": "asmād eva praticchandāj jīvās samprasaranty amī / sahakārikāraṇānām abhāvāc ca sa eva te //MU_3,14.12//",
    "GSP27moksop_u:2603": "sahakārikāraṇānām abhāve kāryakāraṇam / ekam etad ato nānyaḥ parasmāt sargavibhramaḥ //MU_3,14.13//",
    "GSP27moksop_u:2604": "brahmaivādyo virāḍātmā virāḍātmaiva sargatā / jīvākāśas sa evetthaṃ sthitaḥ pṛthvyādy asad yataḥ //MU_3,14.14//",
    "GSP27moksop_u:2605": "rāmaḥ: kiṃ syāt parimito jīvarāśir āho anantakaḥ / āhosvid asty anantātmā jīvapiṇḍo 'calopamaḥ //MU_3,14.15//",
    "GSP27moksop_u:2606": "dhārāḥ payomuca iva śīkarā iva vāridheḥ / kaṇās taptāyasa iva kasmān niryānti jīvakāḥ //MU_3,14.16//",
    "GSP27moksop_u:2607": "iti me bhagavan brūhi jīvajālavinirṇayam / jñātam etan mayā prāyas tad eva prakaṭīkuru //MU_3,14.17//",
    "GSP27moksop_u:2608": "vasiṣṭhaḥ: eka eva na jīvo 'sti rāśīnāṃ sambhavaḥ kutaḥ / śaśaśṛṅgaṃ samuḍḍīya prayātītīva te vacaḥ //MU_3,14.18//",
    "GSP27moksop_u:2609": "na jīvo 'sti na jīvānāṃ rāśayas santi rāghava / na caikaḥ parvataprakhyo jīvapiṇḍo 'sti kaścana //MU_3,14.19//",
    "GSP27moksop_u:2610": "jīvaśabdārthakalanās samastakalanānvitāḥ / na ca kāścana santīti niścayo 'stu tavācalaḥ //MU_3,14.20//",
    "GSP27moksop_u:2611": "śuddhaṃ cinmātram amalaṃ brahmāstīha hi sarvataḥ / tad yathā sarvaśaktitvād vindate yāṃ svayaṃ kalām //MU_3,14.21//",
    "GSP27moksop_u:2612": "cinmātrānukrameṇaiva sampraphultāṃ latām iva / nanu mūrtām amūrtāṃ vā tām evāśu prapaśyati //MU_3,14.22//",
    "GSP27moksop_u:2613": "jīvo buddhiḥ kriyāspando mano dvitvaikyam ity api / svasattāṃ prakacantīṃ tāṃ niyojayati vedane //MU_3,14.23//",
    "GSP27moksop_u:2614": "sābuddhaivaṃ bhavaty eva bhaved brahmaiva bodhataḥ / abodhaḥ prekṣayā yāti nāśaṃ na tu sa budhyate //MU_3,14.24//",
    "GSP27moksop_u:2615": "yathāndhakāro dīpena prekṣyamāṇaḥ praṇaśyati / na cāsya jñāyate tattvam abodhasyaivam eva hi //MU_3,14.25//",
    "GSP27moksop_u:2616": "evaṃ brahmaiva jīvātmā nirvibhāgo nirantaraḥ / sarvaśaktir anādyantaṃ mahācitsārarūpadhṛt //MU_3,14.26//",
    "GSP27moksop_u:2617": "sarvānantatayā tv asya na kācid bhedakalpanā / vidyate yā hi kalanā sā tad evānubhūtitaḥ //MU_3,14.27//",
    "GSP27moksop_u:2618": "rāmaḥ: evam etat kathaṃ brahmann ekajīvecchayākhilāḥ / jagajjīvā na yujyante mahājīvaikatāvaśāt //MU_3,14.28//",
    "GSP27moksop_u:2619": "vasiṣṭhaḥ: mahājīvātma tad brahma sarvaśaktimayātmakam / sthitaṃ yatheccham eveha nirvibhāgaṃ nirantaram //MU_3,14.29//",
    "GSP27moksop_u:2620": "yad evecchati tat tasya bhavaty āśu mahātmanaḥ / pūrvaṃ tu naśyatīcchā ced ato dvitvam udeti tat //MU_3,14.30//",
    "GSP27moksop_u:2621": "paścād dvitvavibhaktānāṃ svaśaktīnāṃ prakalpitaḥ / anenetthaṃ hi bhavatīty evaṃ tena kriyākramaḥ //MU_3,14.31//",
    "GSP27moksop_u:2622": "śaktyādyayā tayā brāhmyā niyamo yaḥ prakalpitaḥ / taṃ vinā nodayo 'nyāsāṃ pradhānecchaiva rohati //MU_3,14.32//",
    "GSP27moksop_u:2623": "yasyā jīvābhidhānāyāś śaktyā yecchā phalaty asau / pradhānaśaktiniyamānuṣṭhānena vinā tu na //MU_3,14.33//",
    "GSP27moksop_u:2624": "pradhānaśaktiniyamas supratiṣṭho bhaven na cet / tat phalaṃ śaktyaśaktitvān nehitānāṃ kvacid bhavet //MU_3,14.34//",
    "GSP27moksop_u:2625": "evaṃ brahma mahājīvo vidyate 'ntādivarjitaḥ / jīvat koṭimahākoṭībhavaty atha na kiñcana //MU_3,14.35//",
    "GSP27moksop_u:2626": "cetyasaṃvedanāj jīvo bhavaty āyāti saṃsṛtim / tadasaṃvedanād rūpaṃ śamam āyāti saṃsṛteḥ //MU_3,14.36//",
    "GSP27moksop_u:2627": "evaṃ kaniṣṭhajīvānāṃ jyeṣṭhajīvakriyākramaiḥ / samudety ādyajīvatvaṃ tāmrāṇām iva hematā //MU_3,14.37//",
    "GSP27moksop_u:2628": "atrānante parākāśe ittham eṣa gaṇo 'py asan / khātmaiva sann ivodeti ciccamatkaraṇātmakaḥ //MU_3,14.38//",
    "GSP27moksop_u:2629": "svayam eva camatkāro yas samāgamyate citā / bhaviṣyannāmadehādi tad ahambhāvanaṃ viduḥ //MU_3,14.39//",
    "GSP27moksop_u:2630": "cito yas syāc cidālokas tanmayatvād anantakaḥ / sa eṣa bhuvanābhoga iti tasyāḥ prabimbati //MU_3,14.40//",
    "GSP27moksop_u:2631": "pariṇāmavikārādiśabdais saiva cid avyayā / tādṛgrūpyād abhedyāpi svaśaktyaiva vibudhyate //MU_3,14.41//",
    "GSP27moksop_u:2632": "avicchinnavilāsātma svato yat svadanaṃ citaḥ / acetyasya prakāśasya jagad ity eva tat sthitam //MU_3,14.42//",
    "GSP27moksop_u:2633": "ākāśād api sūkṣmaiṣā yā śaktir vitatā citaḥ / sā svabhāvata evainām ahantāṃ paripaśyati //MU_3,14.43//",
    "GSP27moksop_u:2634": "ātmany ātmātmanaivāsyā yat prasphurati vārivat / jagadantam ahantāṇuṃ tad evāsau prapaśyati //MU_3,14.44//",
    "GSP27moksop_u:2635": "camatkārakarī cāru yac camatkurute citiḥ / iyaṃ svātmani tasyaiva jagannāma tataṃ kṛtam //MU_3,14.45//",
    "GSP27moksop_u:2636": "citaś cittvam ahaṅkāras saiva rāghava kalpanā / tanmātrādi cid evāto dvitvaikatve kva saṃsthite //MU_3,14.46//",
    "GSP27moksop_u:2637": "jīvahetāv asantyāge tvaṃ cāhaṃ ceti santyaja / śeṣaṃ sadasator madhye bhavety arthātmako bhavet //MU_3,14.47//",
    "GSP27moksop_u:2638": "citā yathādau kalitā svasattā sā tathoditā / abhinnā dṛśyate vyomnas sattāsatte 'tha vedmy aham //MU_3,14.48//",
    "GSP27moksop_u:2639": "citkhaṃ khaṃ jagadīhāḥ khaṃ kham abdhivibudhācalāḥ / khākāraciccamatkārarūpatvān nānyad asti hi //MU_3,14.49//",
    "GSP27moksop_u:2640": "yo yadvilāsas tasmāt sa na kadācana bhidyate / api sāvayavāt tattvāt kaivānavayave kathā //MU_3,14.50//",
    "GSP27moksop_u:2641": "citer nityam acetyāyāś cin nāsty avitatākṛteḥ / yad rūpaṃ jagato rūpaṃ tat tatsphuraṇarūpiṇaḥ //MU_3,14.51//",
    "GSP27moksop_u:2642": "mano buddhir ahaṅkāro bhūtāni girayo diśaḥ / iti paryāyaracanā citas tattvāj jagatsthiteḥ //MU_3,14.52//",
    "GSP27moksop_u:2643": "citaś cittvaṃ jagad viddhi nājagac cittvam asti hi / ajagattvād acic cit syād bhāvābhedāj jagat kutaḥ //MU_3,14.53//",
    "GSP27moksop_u:2644": "citer maricabījasya nijā yāntaś camatkṛtiḥ / saivaiṣā jīvatanmātramātraṃ jagad iti sthitā //MU_3,14.54//",
    "GSP27moksop_u:2645": "cittvāt svaśaktikacanaṃ yad ahambhāvanaṃ citeḥ / jīvas spandātmakarmātmā bhaviṣyadabhidho hy asau //MU_3,14.55//",
    "GSP27moksop_u:2646": "yac cic cittvena kalanaṃ svasampādyābhidhārthadik / vyavacchedavikārais tad bhidyate 'to na vidyate //MU_3,14.56//",
    "GSP27moksop_u:2647": "citspandarūpiṇor asti na bhedaḥ kartṛkarmaṇoḥ / spandamātraṃ bhavet karma sa eva puruṣas smṛtaḥ //MU_3,14.57//",
    "GSP27moksop_u:2648": "jīvaś cittve parispandaḥ puṃsāṃ cittaṃ sa eva ca / manas tv indriyarūpaṃ san nānānānaiva gacchati //MU_3,14.58//",
    "GSP27moksop_u:2649": "śāntāśeṣaviśeṣaṃ hi citprakāśacchaṭā jagat / kāryakāraṇatāditvaṃ tasmād anyan na vidyate //MU_3,14.59//",
    "GSP27moksop_u:2650": "acchedyo 'ham adāhyo 'ham akledyo 'śoṣya eva ca / nityas satatagas sthāṇur acalo 'ham iti sthitam //MU_3,14.60//",
    "GSP27moksop_u:2651": "vivadante yathā hy atra vivadantu tathā bhramaiḥ / bhramanto na vayaṃ tv ete jātā vigatavibhramāḥ //MU_3,14.61//",
    "GSP27moksop_u:2652": "dṛśye mūrte 'jñasaṃrūḍhe vikārādi pṛthag bhavet / nāmūrte tajjñakacite citkhe sadasadātmani //MU_3,14.62//",
    "GSP27moksop_u:2653": "cittaruś cetyarasataś śaktīḥ kālādināmikāḥ / tanoty ākāśaviśadāś cinmadhuśrīs svamañjarīḥ //MU_3,14.63//",
    "GSP27moksop_u:2654": "svayaṃ vicitraṃ sphurati citkarmukam anāhatam / svayaṃ vicitraṃ kacati cidratnam apakāraṇam //MU_3,14.64//",
    "GSP27moksop_u:2655": "svayaṃ vilakṣaṇaspandaś cidvāyur ajaḍātmakaḥ / svayaṃ vicitravalanaṃ cidvāri na nikhātagam //MU_3,14.65//",
    "GSP27moksop_u:2656": "svayaṃ vicitradhātūccaiś cicchṛṅgam apanirmitam / svayaṃ citrarasollāsā cijjyotsnā satatoditā //MU_3,14.66//",
    "GSP27moksop_u:2657": "svayaṃ sadaiva prakaṭaś cidāloko 'malātmakaḥ / svayam astaṅgatevājñe jñe jñānād uditā citiḥ //MU_3,14.67//",
    "GSP27moksop_u:2658": "svayaṃ jaḍeṣu jāḍyena padaṃ sauṣuptam āgatā / svayaṃ spandi tathāspandi cittvāc citimahānabhaḥ //MU_3,14.68//",
    "GSP27moksop_u:2659": "citprakāśaprakāśo hi jagad asti ca nāsti ca / cidākāśaikaśūnyatvaṃ jagad asti ca nāsti ca //MU_3,14.69//",
    "GSP27moksop_u:2660": "cidālokamahārūpaṃ jagad asti ca nāsti ca / cinmārutaghanaspando jagad asti na cāsti ca //MU_3,14.70//",
    "GSP27moksop_u:2661": "cidghanadhvāntakṛṣṇatvaṃ jagad asti ca nāsti ca / cidarkālokadivaso jagad asti na cāsti ca //MU_3,14.71//",
    "GSP27moksop_u:2662": "citkajjalarajaśśailaparamāṇur jagadbhramaḥ / cidagnyauṣṇyaṃ jagallekhā jagac cicchaṅkhaśuklatā //MU_3,14.72//",
    "GSP27moksop_u:2663": "jagac cicchailajaṭharaṃ cijjaladravatā jagat / jagac cidikṣumādhuryaṃ citkṣīrasnigdhatā jagat //MU_3,14.73//",
    "GSP27moksop_u:2664": "jagac ciddhimaśītatvaṃ cijjvālājvalanaṃ jagat / jagac citsarpiṣi sneho vīciś citsarito jagat //MU_3,14.74//",
    "GSP27moksop_u:2665": "jagac citkṣaudramādhuryaṃ jagac citkanakāṅgadam / jagac citpuṣpasaugandhyaṃ cillatāgraphalaṃ jagat //MU_3,14.75//",
    "GSP27moksop_u:2666": "citsattaiva jagatsattā jagatsattaiva cidvapuḥ / atra bhedavikārādi na khe malam iva sthitam //MU_3,14.76//",
    "GSP27moksop_u:2667": "itīdaṃ sanmayatvena sad asad bhuvanatrayam / avikalpyatadātmatvāt sattāsatte tad eva vā //MU_3,14.77//",
    "GSP27moksop_u:2668": "avayavāvayavitāśabdārthau śaśaśṛṅgavat / anubhūtyapalāpāya kalpitau yair dhig astu tān //MU_3,14.78//",
    "GSP27moksop_u:2669": "na vidyate jagad yatra sādridyūrvīnadīśvaram / cidekatvāt prasaṅgas syāt kas tatretaravibhrame //MU_3,14.79//",
    "GSP27moksop_u:2670": "śilāhṛdayapīnāpi svākāśaviśadaiva cit / dhatte 'ntar akhilaṃ śāntaṃ sanniveśaṃ yathā śilā //MU_3,14.80//",
    "GSP27moksop_u:2671": "padārthanikarākāśe tvam ākāśalavopamaḥ / tvattāmattātmatātattāsattollekhā na santi te //MU_3,14.81//",
    "GSP27moksop_u:2672": "pallavāntaralekhaughasanniveśavad ātatam / anyānanyātmakam idaṃ dhatte 'ntaś cit svabhāvataḥ //MU_3,14.82//",
    "GSP27moksop_u:2673": "samastakāraṇaughānāṃ kāraṇādipitāmaham / svabhāvato 'kāraṇātma cittvaṃ viddhy anubhūtitaḥ //MU_3,14.83//",
    "GSP27moksop_u:2674": "na cāsattvam acetyāyāś cito vācāpi sidhyati / yad asti tad udetīti dṛṣṭaṃ bījād ivāṅkuram //MU_3,14.84//",
    "GSP27moksop_u:2675": "gaganam iva suśūnyabhedam asti tribhuvanam aṅga mahācito 'ntar asyāḥ / paramapadamayaṃ samastadṛśyaṃ tv idam iti niścayavān bhavānubhūteḥ //MU_3,14.85//",
    "GSP27moksop_u:2676": "vālmīkiḥ: ity uktavaty atha munau divaso jagāma sāyantanāya vidhaye 'stam ino jagāma / snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_3,14.86//",
    "GSP27moksop_u:2677": "brahmatvapratipādanaṃ nāma sargaḥ",
    "GSP27moksop_u:2678": "pañcadaśas sargaḥ",
    "GSP27moksop_u:2679": "vasiṣṭhaḥ: jagad ākāśam evedaṃ yathā hi vyomni mauktikam / vimale bhāti khātmaiva jagac cidgagane tathā //MU_3,15.1//",
    "GSP27moksop_u:2680": "anutkīrṇaiva bhātīva trijagatsālabhañjikā / citstambhe na ca sotkīrṇā na cotkartātra vidyate //MU_3,15.2//",
    "GSP27moksop_u:2681": "samudre 'ntar jalāspandās svabhāvād acyutā api / vidi vedyā bhavantīva pare dṛśyavidas tathā //MU_3,15.3//",
    "GSP27moksop_u:2682": "jalāntargatasūryābhājālakāracanāny api / jagadbhānaṃ prati sthūlāny aṇuṃ prati yathācalāḥ //MU_3,15.4//",
    "GSP27moksop_u:2683": "jagadbhānam abhānābhaṃ brahmaṇo 'vyatirekataḥ / jalasūryāṃśujālaṃ tu vyatirekānubhūtidam //MU_3,15.5//",
    "GSP27moksop_u:2684": "anubhūtāny apīmāni jagati vyomarūpiṇi / pṛthvyādīni na santy eva svapnasaṅkalpayor iva //MU_3,15.6//",
    "GSP27moksop_u:2685": "piṇḍagrahe sad ity asmin vijñānākāśarūpiṇi / marunadyāṃ jalam iva na sambhavati kutracit //MU_3,15.7//",
    "GSP27moksop_u:2686": "jagaty apiṇḍagrāhe 'smin gandharvanagaropame / marau sarid ivābhāti dṛśyatā bhrāntirūpiṇī //MU_3,15.8//",
    "GSP27moksop_u:2687": "svapnādriṇeva jagatā tulādeśau na kaucana / pūritau kalanonmuktā dṛśyaśrīr vyoma kevalam //MU_3,15.9//",
    "GSP27moksop_u:2688": "varjayitvājñavijñātajagacchabdārthabhāvanam / jagadbrahmakhaśabdānām arthe nāsty eva bhinnatā //MU_3,15.10//",
    "GSP27moksop_u:2689": "idaṃ tv acetyacinmātrabhānor bhānaṃ nabhaḥ prati / tathā sūkṣmaṃ yathā meghaṃ prati saṅkalpavāridaḥ //MU_3,15.11//",
    "GSP27moksop_u:2690": "yathā svapnapuraṃ svacchaṃ jāgratpuravaraṃ prati / tathā jagad idaṃ svacchaṃ saṅkalpitajagat prati //MU_3,15.12//",
    "GSP27moksop_u:2691": "tasmād acetyacidrūpaṃ jagad vyomaiva kevalam / śūnyau vyomajagacchabdau paryāyau viddhi cinmayau //MU_3,15.13//",
    "GSP27moksop_u:2692": "tasmān na kiñcid utpannaṃ jagadādīha dṛśyakam / anākhyam anabhivyaktaṃ yathāsthitam avasthitam //MU_3,15.14//",
    "GSP27moksop_u:2693": "jagad eva mahākāśaṃ cidākāśam abhittimat / tad deśasyāṇumātrasya tulāyāś cāprapūrakam //MU_3,15.15//",
    "GSP27moksop_u:2694": "ākāśarūpam evācchaṃ piṇḍagrahavivarjitam / vyomni vyomamayaṃ citraṃ saṅkalpapuravat sthitam //MU_3,15.16//",
    "GSP27moksop_u:2695": "atredaṃ maṇḍapākhyānaṃ śṛṇu śravaṇabhūṣaṇam / nissandeho yathaiṣo 'rthaś citte viśrāntim eti te //MU_3,15.17//",
    "GSP27moksop_u:2696": "rāmaḥ: sadbodhavṛddhaye brahman samāsena vadāśu me / maṇḍapākhyānam akhilaṃ yena bodho vivardhate //MU_3,15.18//",
    "GSP27moksop_u:2697": "vasiṣṭhaḥ: abhūd asmin mahīpīṭhe kulapadmo vikāsavān / padmo nāma nṛpaś śrīmān bahuputro 'tikośavān //MU_3,15.19//",
    "GSP27moksop_u:2698": "maryādāpālane 'mbhodhir dviṣattimirabhāskaraḥ / kāntākumudinīcandro doṣatṛṇahutāśanaḥ //MU_3,15.20//",
    "GSP27moksop_u:2699": "merur vibudhavṛndānāṃ yaśaścandrodbhavārṇavaḥ / saras sadguṇahaṃsānāṃ kalākamalabhāskaraḥ //MU_3,15.21//",
    "GSP27moksop_u:2700": "śātravāmbhodapavano mānamātaṅgakesarī / samastavidyādayitas sarvāścaryaguṇākaraḥ //MU_3,15.22//",
    "GSP27moksop_u:2701": "śūrārisāgarakṣobhavilasanmandarācalaḥ / vilāsapuṣpaughamadhus saubhāgyakusumāyudhaḥ //MU_3,15.23//",
    "GSP27moksop_u:2702": "līlālatālāsyamarut sāhasotsavakeśavaḥ / saujanyakairavaśaśī durlīlālatikānalaḥ //MU_3,15.24//",
    "GSP27moksop_u:2703": "tasyāsīt subhagā bhāryā līlā nāma vilāsinī / sarvasaubhāgyavalitā kamalevoditāvanau //MU_3,15.25//",
    "GSP27moksop_u:2704": "sarvasampattilalitā līlāmadhurabhāṣiṇī / sānandamandavalitā dvitīyendūdayasmitā //MU_3,15.26//",
    "GSP27moksop_u:2705": "alakālimanohārivadanāmbhojaśālinī / śītāṅgī karṇikāgaurī jaṅgameva sarojinī //MU_3,15.27//",
    "GSP27moksop_u:2706": "latāvilāsakundaughahāsinī rasaśālinī / pravālahastā puṣpāḍhyā madhuśrīr iva dehinī //MU_3,15.28//",
    "GSP27moksop_u:2707": "avadātatanuḥ puṇyā janatāhlādadāyinī / gaṅgeva gāṃ gatā devanadī haṃsavilāsinī //MU_3,15.29//",
    "GSP27moksop_u:2708": "tasya bhūtalapuṣpeṣos sakalāhlādadāyinaḥ / paricaryāṃ ciraṃ kartum anyā ratir ivoditā //MU_3,15.30//",
    "GSP27moksop_u:2709": "udvigne prodvignā muditā mudite samākulākulite / pratibimbasamā kāntā saṅkruddhe kevalaṃ bhītā //MU_3,15.31//",
    "GSP27moksop_u:2710": "jagaty ākāśapratipādanāya maṇḍapopākhyāne rājavarṇanaṃ nāma sargaḥ",
    "GSP27moksop_u:2711": "ṣoḍaśas sargaḥ",
    "GSP27moksop_u:2712": "vasiṣṭhaḥ: bhūtalāpsarasā sārdham ananyavanitāpatiḥ / akṛtrimapremarasaṃ sa reme kāntayā tayā //MU_3,16.1//",
    "GSP27moksop_u:2713": "udyānavanagulmeṣu tamālagahaneṣu ca / puṣpamaṇḍapatalpeṣu latāvalayasadmasu //MU_3,16.2//",
    "GSP27moksop_u:2714": "puṣpāntaḥpuraśayyāsu puṣpasambhāravīthiṣu / vasantodyānadolāsu krīḍāpuṣkariṇīṣu ca //MU_3,16.3//",
    "GSP27moksop_u:2715": "candanadrumaṣaṇḍeṣu santānakataleṣu ca / kadambanimbageheṣu pāribhadrodareṣu ca //MU_3,16.4//",
    "GSP27moksop_u:2716": "śailakandarakaccheṣu vātāyanapureṣu ca / sarittaṭakaṭapreṣu vāraṇoparisadmasu //MU_3,16.5//",
    "GSP27moksop_u:2717": "grīṣme tuṣāraharmyeṣu latāmaṇḍapakeṣu ca / hemamandiravṛkṣeṣu muktāmāṇikyabhittiṣu //MU_3,16.6//",
    "GSP27moksop_u:2718": "vikasatkundamandāramakarandasugandhiṣu / vasantavanajāleṣu kūjatkokilamāliṣu //MU_3,16.7//",
    "GSP27moksop_u:2719": "nānāratnatṛṇānāṃ ca sthaleṣu mṛdudīptiṣu / nirjhareṣu tarattāraśīkarāsāravarṣiṣu //MU_3,16.8//",
    "GSP27moksop_u:2720": "śailānāṃ hemamāṇikyaśilāphalahakeṣu ca / devarṣimunigeheṣu dūrapuṇyāśrameṣu ca //MU_3,16.9//",
    "GSP27moksop_u:2721": "kumudvatīṣu phullāsu smerāsu nalinīṣu ca / vanasthalīṣu phullāsu phullāsūtpalinīṣu ca //MU_3,16.10//",
    "GSP27moksop_u:2722": "prahelikābhir ākhyānais tathaivākṣaramuṣṭibhiḥ / aṣṭāpadair bahūddyotais tathā gūḍhacaturthakaiḥ //MU_3,16.11//",
    "GSP27moksop_u:2723": "nāṭakākhyāyikābhiś ca ślokair bindumatībhramaiḥ / deśabhāṣāvibhāgaiś ca nagaragrāmaceṣṭitaiḥ //MU_3,16.12//",
    "GSP27moksop_u:2724": "sragdāmamālyavalanair nānābharaṇayojanaiḥ / līlāvilolacalanair vicitrarasabhājanaiḥ //MU_3,16.13//",
    "GSP27moksop_u:2725": "ārdrakramukakarpūratāmbūlīdalacarvaṇaiḥ / samālambhanalīlābhir dolārohaṇavibhramaiḥ //MU_3,16.14//",
    "GSP27moksop_u:2726": "gṛhe kusumadolābhir anyo'nyāndolanakramaiḥ / phullapuṣpalatākuñjadehagopanakharvaṇaiḥ //MU_3,16.15//",
    "GSP27moksop_u:2727": "nauyānayugyahastyaśvadāntoṣṭrādigamāgamaiḥ / jalakelivilāsena parasparasamukṣaṇaiḥ //MU_3,16.16//",
    "GSP27moksop_u:2728": "nṛttagītakalālāsyatāṇḍavodbhaṭavṛttibhiḥ / saṅgītakais saṅkathanair vīṇāmurajavādanaiḥ //MU_3,16.17//",
    "GSP27moksop_u:2729": "udyāneṣu sarittīravṛkṣeṣu vanavīthiṣu / antaḥpureṣu harmyeṣu teṣu teṣu tathā tathā //MU_3,16.18//",
    "GSP27moksop_u:2730": "sā bālā sukhasaṃvṛddhā tasya praṇayinī priyā / ekadā cintayām āsa śubhasaṅkalpaśālinī //MU_3,16.19//",
    "GSP27moksop_u:2731": "prāṇebhyo 'pi priyo bhartā mamaiṣa jagatīpatiḥ / yauvanollāsalakṣmīvān kathaṃ syād ajarāmaraḥ //MU_3,16.20//",
    "GSP27moksop_u:2732": "bhartrānena sahottuṅgastanī kusumasadmasu / kathaṃ svairaṃ ciraṃ kāntā rameyābdaśatāny aham //MU_3,16.21//",
    "GSP27moksop_u:2733": "tathā yateya kramatas tapojapayamehitaiḥ / rajanīśarucī rājā yathā syād ajarāmaraḥ //MU_3,16.22//",
    "GSP27moksop_u:2734": "jñānavṛddhāṃs tapovṛddhān vidyāvṛddhān ahaṃ dvijān / pṛcchāmi tāvan maraṇaṃ kathaṃ na syān nṛṇām iti //MU_3,16.23//",
    "GSP27moksop_u:2735": "athānāyyāśu sampūjya dvijān papraccha sānatā / amaratvaṃ kathaṃ viprā bhaved iti punaḥ punaḥ //MU_3,16.24//",
    "GSP27moksop_u:2736": "viprāḥ: tapojapayamair devi samastās siddhasiddhayaḥ / samprāpyante 'maratvaṃ tu na kadācana labhyate //MU_3,16.25//",
    "GSP27moksop_u:2737": "ity ākarṇya dvijamukhāc cintayām āsa sā punaḥ / idaṃ svaprajñayaivāśu bhītā priyaviyogataḥ //MU_3,16.26//",
    "GSP27moksop_u:2738": "maraṇaṃ bhartur agre me yadi daivād bhaviṣyati / tat sarvaduḥkhanirmuktā saṃsthāsye sukham ātmani //MU_3,16.27//",
    "GSP27moksop_u:2739": "atha varṣasahasreṇa bhartādau cen mariṣyati / tat kariṣye tathā yena jīvo gehān na yāsyati //MU_3,16.28//",
    "GSP27moksop_u:2740": "udbhramadbhartṛjīve 'smin nije śuddhāntamaṇḍape / bhartrāvalokitā nityaṃ nivatsyāmi yathāsukham //MU_3,16.29//",
    "GSP27moksop_u:2741": "adyaivārabhyaitadarthaṃ devīṃ jñaptiṃ sarasvatīm / japopavāsaniyamair ātoṣaṃ pūjayāmy aham //MU_3,16.30//",
    "GSP27moksop_u:2742": "iti niścitya sā nātham anuktvaiva varāṅganā / yathāśāstraṃ cacārograṃ tapo niyamam āsthitā //MU_3,16.31//",
    "GSP27moksop_u:2743": "trirātrasya trirātrasya paryante kṛtapāraṇā / devadvijaguruprājñavidvatpūjāparāyaṇā //MU_3,16.32//",
    "GSP27moksop_u:2744": "snānadānatapodhyānanityodyuktaśarīrikā / sarvāstikyasadācārakāriṇī kleśabhāriṇī //MU_3,16.33//",
    "GSP27moksop_u:2745": "yathākālaṃ yathodyogaṃ yathāśāstraṃ yathākramam / toṣayām āsa bhartāram aparijñātatatsthitim //MU_3,16.34//",
    "GSP27moksop_u:2746": "trirātraśatam evaṃ sā bālā niyamaśālinī / anāratataponiṣṭham atiṣṭhat kaṣṭaceṣṭayā //MU_3,16.35//",
    "GSP27moksop_u:2747": "trirātrāṇāṃ śatenātha pūjitā pratimām itā / tuṣṭā bhagavatī gaurī vāgīśīdam uvāca tām //MU_3,16.36//",
    "GSP27moksop_u:2748": "sarasvatī: nirantareṇa tapasā bhartṛbhaktyatiśāyinā / parituṣṭāsmi te vatse gṛhāṇa varam īpsitam //MU_3,16.37//",
    "GSP27moksop_u:2749": "rājñī: jaya janmajarājvālādāhadoṣaśaśiprabhe / jaya hārdāndhakāraughanivāraṇaraviprabhe //MU_3,16.38//",
    "GSP27moksop_u:2750": "amba māṃ trijaganmātas trāyasva kṛpaṇām imām / idaṃ varadvayaṃ dehi yad iha prārthaye śubham //MU_3,16.39//",
    "GSP27moksop_u:2751": "ekaṃ tāvad videhasya bhartur jīvo mamāmbike / asmād eva hi mā yāsīn nijāntaḥpuramaṇḍapāt //MU_3,16.40//",
    "GSP27moksop_u:2752": "dvitīyaṃ tvāṃ mahādevi prārthaye 'haṃ yadā yadā / darśanāya varārthena tadā me dehi darśanam //MU_3,16.41//",
    "GSP27moksop_u:2753": "ity ākarṇya jaganmātā tathāstv evam iti kṣaṇāt / uktvāntardhānam agamad utthāyormir ivārṇave //MU_3,16.42//",
    "GSP27moksop_u:2754": "atha sā rājamahiṣī parituṣṭeṣṭadevatā / śrutagīteva hariṇī babhūvānandadhāriṇī //MU_3,16.43//",
    "GSP27moksop_u:2755": "parāvṛttyugrakaṭake dināre varṣadaṇḍake / kṣaṇanābhau spandamaye kālacakre vahaty api //MU_3,16.44//",
    "GSP27moksop_u:2756": "antardhim ājagāmāsyāḥ patyus tac cetanaṃ tanau / sandṛśyamāna evāśu śuṣkaparṇe raso yathā //MU_3,16.45//",
    "GSP27moksop_u:2757": "raṇakhaṇḍitadehe 'smin mṛte 'ntaḥpuramaṇḍape / nirjalā nalinīvāsau parāṃ mlānim upāyayau //MU_3,16.46//",
    "GSP27moksop_u:2758": "viṣoṣṇaśvasanastabdhasakalādharapallavā / prāpa sā maraṇāvasthāṃ malayādhityakām iva //MU_3,16.47//",
    "GSP27moksop_u:2759": "prāpa sā tamasāndhatvaṃ tasmin maraṇam āgate / dīpajvālālave kṣīṇe sadmaśrīr iva bhūṣitā //MU_3,16.48//",
    "GSP27moksop_u:2760": "kārśyam āpa kṣaṇenāsau bālā virasatāṃ gatā / yathā srotasvinī srotaḥkṣaye kṣāmavidhūsarā //MU_3,16.49//",
    "GSP27moksop_u:2761": "kṣipram ākrandinī kṣipraṃ maunāsaktā viyoginī / babhūva cakravākīva māninī maraṇonmukhī //MU_3,16.50//",
    "GSP27moksop_u:2762": "atha tām atimātravihvalāṃ sakṛd ākāśabhavā sarasvatī / śapharīṃ hradaśoṣavihvalāṃ prathamā vṛṣṭir ivānvakampata //MU_3,16.51//",
    "GSP27moksop_u:2763": "maṇḍapopākhyāne rājñīparidevanaṃ nāma sargaḥ",
    "GSP27moksop_u:2764": "saptadaśas sargaḥ",
    "GSP27moksop_u:2765": "sarasvatī: śavībhūtam imaṃ vatse bhartāraṃ puṣpakambalaiḥ / ācchādya sthāpayeha tvaṃ punar enam avāpsyasi //MU_3,17.1//",
    "GSP27moksop_u:2766": "puṣpāṇi mlānim eṣyanti no na caiṣa vinaṅkṣyati / bhūyaś ca tava bhartāyam acireṇa bhaviṣyati //MU_3,17.2//",
    "GSP27moksop_u:2767": "etadīyaś ca jīvo 'sāv ākāśaviśadas tava / na nirgamiṣyati kṣipram apy antaḥpuramaṇḍapāt //MU_3,17.3//",
    "GSP27moksop_u:2768": "[vasiṣṭhaḥ:] ṣaṭpadaśreṇinayanā samākarṇyeti bandhubhiḥ / sā samāśvāsitāgatya payobhir iva padminī //MU_3,17.4//",
    "GSP27moksop_u:2769": "patiṃ saṃsthāpya tatraiva puṣpapūrapragopitam / kiñcid āśvāsitātiṣṭhat kṛpaṇeva nidhāninī //MU_3,17.5//",
    "GSP27moksop_u:2770": "tasminn eva dine saikā tasmiñ śuddhāntamaṇḍape / ardharātraṃ parijane sarvasmin nidrayā hṛte //MU_3,17.6//",
    "GSP27moksop_u:2771": "jñaptiṃ bhagavatīṃ devīṃ śuddhajñānamahādhiyā / duḥkhād āhvāyayām āsa sovaca samupetya tām //MU_3,17.7//",
    "GSP27moksop_u:2772": "[sarasvatī:] kiṃ smṛtāsmi tvayā vatse dhatse kim iti śokitām / saṃsāre bhrāntayo bhānti mṛgatṛṣṇāmbuvan mudhā //MU_3,17.8//",
    "GSP27moksop_u:2773": "līlā: kva mamāmba sthito bhartā kiṃ karoty atha kīdṛśaḥ / samīpaṃ naya māṃ tasya naikā śaknomi jīvitum //MU_3,17.9//",
    "GSP27moksop_u:2774": "devī: cittākāśaṃ cidākāśam ākāśaṃ ca tṛtīyakam / tebhyaś śūnyatamaṃ viddhi cidākāśaṃ varānane //MU_3,17.10//",
    "GSP27moksop_u:2775": "śūnyam evedam akhilaṃ jagat tatra vyavasthitam / ahaṃ tvam iti dṛśyātma nānānānaiva nirvapuḥ //MU_3,17.11//",
    "GSP27moksop_u:2776": "abhittimayam evedaṃ kalpanārūpitaṃ jagat / jñaptibhāmātrakaṃ deśatulāpūraṇavarjitam //MU_3,17.12//",
    "GSP27moksop_u:2777": "tac cidākāśakośātmā cidākāśaikyabhāvanāt / avidyamānam apy āśu dṛśyate 'thānubhūyate //MU_3,17.13//",
    "GSP27moksop_u:2778": "deśād deśāntaraprāptau saṃvido madhyam eva yat / nimeṣeṇa cidākāśaṃ tad viddhi varavarṇini //MU_3,17.14//",
    "GSP27moksop_u:2779": "tasmin nirastaniśśeṣasaṅkalpasthitim eṣi cet / sarvātmakapadaṃ tat tad dṛṣṭvā prāpnoṣy asaṃśayam //MU_3,17.15//",
    "GSP27moksop_u:2780": "atyantābhāvasaṃvittyā jagatas tv etad āpyate / nānyathā madvareṇāśu tvaṃ tu prāpsyasi sundari //MU_3,17.16//",
    "GSP27moksop_u:2781": "vasiṣṭhaḥ: ity uktvā sā yayau devī divyam ātmīyam āspadam / līlā tu līlayaivāsīn nirvikalpasamādhibhāk //MU_3,17.17//",
    "GSP27moksop_u:2782": "tat tatyāja nimeṣeṇa sāntaḥkaraṇapañjaram / svadehaṃ kham ivoḍḍīnā nijanīḍaṃ vihaṅgamī //MU_3,17.18//",
    "GSP27moksop_u:2783": "dadarśa ca svabhartāraṃ tasminn evālayāmbare / saṃsthitaṃ pṛthivīpālam āsthāne bahurājake //MU_3,17.19//",
    "GSP27moksop_u:2784": "siṃhāsanasamārūḍhaṃ jaya jīveti saṃstutam / prastutaṃ maṇḍalānekakāryam āhartum ādṛtam //MU_3,17.20//",
    "GSP27moksop_u:2785": "patākāmañjarīkīrṇarājadhānīgṛhasthitam / pūrvadvārasthitāsaṅkhyamuniviprarṣimaṇḍalam //MU_3,17.21//",
    "GSP27moksop_u:2786": "dakṣiṇadvāragāsaṅkhyalalanālokamaṇḍalam / paścimadvāragāsaṅkhyarājarājeśamaṇḍalam //MU_3,17.22//",
    "GSP27moksop_u:2787": "uttaradvāragāsaṅkhyarathahastyaśvasaṅkulam / ekabhṛtyavinirṇītadakṣiṇāpathavigraham //MU_3,17.23//",
    "GSP27moksop_u:2788": "karṇāṭanātharacitapūrvadeśakriyākramam / surāṣṭrādhipanirṇītasarvamlecchottarāpatham //MU_3,17.24//",
    "GSP27moksop_u:2789": "mālaveśasamākrāntasarvapāścātyataṅgaṇam / dakṣiṇābdhitaṭāyātalaṅkādūtavinoditam //MU_3,17.25//",
    "GSP27moksop_u:2790": "pūrvābdhitaṭamāhendrasiddhoktagaganāpagam / uttarābdhitaṭāyātadūtavarṇitaguhyakam //MU_3,17.26//",
    "GSP27moksop_u:2791": "paścimābdhitaṭīlokavarṇitāstamayakramam / asaṅkhyabaddhabhūpālakarākīrṇākhilājiram //MU_3,17.27//",
    "GSP27moksop_u:2792": "yajñavāṭapaṭhadviprajitatūryogranissvanam / vandikolāhalollāsapratiśrudghanakandaram //MU_3,17.28//",
    "GSP27moksop_u:2793": "geyavādyodyatadhvānapradhvanadgaganāntaram / hayahastirathāvārirajomeghaghanāmbaram //MU_3,17.29//",
    "GSP27moksop_u:2794": "puṣpakarpūradhūmotthagandhāmoditaparvatam / sarvamaṇḍalasambhāraracitānekaśāsanam //MU_3,17.30//",
    "GSP27moksop_u:2795": "yaśaḥkarpūrajaladhisuśuklāmbaraparṣadam / rodasīstambhabhūtaikasvaprabhāvajitārkakam //MU_3,17.31//",
    "GSP27moksop_u:2796": "ārambhamantharodārakāryasaṃvyagrabhūmipam / nānānagaranirmāṇasodyogasthapatīśvaram //MU_3,17.32//",
    "GSP27moksop_u:2797": "papātātha mahārambhāṃ sā tāṃ narapates sabhām / vyomātmikā vyomamayīṃ mihikevāmbarāṭavīm //MU_3,17.33//",
    "GSP27moksop_u:2798": "bhramantīṃ tatra tām agre dadṛśus te na kecana / anyasaṅkalparacitāṃ puruṣāḥ kāminīm iva //MU_3,17.34//",
    "GSP27moksop_u:2799": "tathā te tāṃ na dadṛśus sañcarantīṃ purogatām / anyasaṅkalparacitāṃ madhye svanagarīṃ yathā //MU_3,17.35//",
    "GSP27moksop_u:2800": "prāktanān eva tān sarvān sā dadarśa purogatān / bhūbhṛtaiva samaṃ prāptān nagarān nagarāntaram //MU_3,17.36//",
    "GSP27moksop_u:2801": "tadveśāṃs tanmayācārāṃs tathā tān eva bālakān / tā eva bālavanitās tāṃs tān eva ca mantriṇaḥ //MU_3,17.37//",
    "GSP27moksop_u:2802": "tān eva bhuvi bhūpālāṃs tāṃs tān eva ca paṇḍitān / tān eva narmasacivān bhṛtyāṃs tān eva tādṛśān //MU_3,17.38//",
    "GSP27moksop_u:2803": "athānyān anyapūrvāṃś ca paṇḍitān suhṛdas tathā / vyavahārāṃs tathā cānyān paurān anyāṃs tathaiva ca //MU_3,17.39//",
    "GSP27moksop_u:2804": "madhyāhnakālaṃ divasaṃ ghanagharmākulā diśaḥ / antarikṣaṃ sacandrārkaṃ sāmbhodapavanadhvani //MU_3,17.40//",
    "GSP27moksop_u:2805": "mahīṃ hradanadīśailapurapattanamaṇḍitām / nānānagaravinyāsajaṅgalagrāmasaṅkulām //MU_3,17.41//",
    "GSP27moksop_u:2806": "dvir aṣṭavarṣaṃ bhūpālaṃ prāktanyā jarasojjhitam / prāktanīṃ janatāṃ sarvāṃ samastān grāmavāsinaḥ //MU_3,17.42//",
    "GSP27moksop_u:2807": "sā tān ālokya lalanā cintāparavaśābhavat / te 'smin nagaravāstavyāḥ kaṣṭaṃ sarve mṛtā iti //MU_3,17.43//",
    "GSP27moksop_u:2808": "punaḥprajñaptibodhena prāktanāntaḥpurāntaram / ājagāma dadarśātra sārdharātraṃ tathaiva tat //MU_3,17.44//",
    "GSP27moksop_u:2809": "śavarūpaṃ svabhartāraṃ puṣpasambhāragopitam / nidrākulaṃ parijanasanniveśaṃ tathaiva tam //MU_3,17.45//",
    "GSP27moksop_u:2810": "atha sotthāpayām āsa nidrākrāntaṃ sakhījanam / āha cātīva me duḥkham āsthānaṃ dīyatām iti //MU_3,17.46//",
    "GSP27moksop_u:2811": "bhartus siṃhāsanasyāsya pārśve tiṣṭhāmy ahaṃ yadi / paśyantī sabhyasaṅghātaṃ tat prajīvāmi nānyathā //MU_3,17.47//",
    "GSP27moksop_u:2812": "sa rājaparivāro 'tha tayety ukto yathākramam / āsīd anidras suvyagras sarvas sarvasvakarmasu //MU_3,17.48//",
    "GSP27moksop_u:2813": "paurān sabhyān samānetuṃ yayur yāṣṭīkapaṅktayaḥ / vyavahāraṃ kalayitum urvīm arkakarā iva //MU_3,17.49//",
    "GSP27moksop_u:2814": "āsthānabhūmiṃ bhṛtyāś ca mārjayām āsur ādṛtāḥ / prāvṛṭpayodamalinaṃ khaṃ śaradvāsarā iva //MU_3,17.50//",
    "GSP27moksop_u:2815": "aṅganaṃ prati dīpaughās tasthuḥ pītatamo'mbhasaḥ / āścāryadarśanāyeva prāptā nakṣatrapaṅktayaḥ //MU_3,17.51//",
    "GSP27moksop_u:2816": "janatāḥ pūrayām āsuḥ pūrair ajirabhūmikāḥ / abdhīn pralayasaṃśuṣkān purāsarge ivāmbhasā //MU_3,17.52//",
    "GSP27moksop_u:2817": "ājagmur mantrisāmantās svaṃ svaṃ sthānam aninditāḥ / trailokye punar utpanne lokapālā yathā diśaḥ //MU_3,17.53//",
    "GSP27moksop_u:2818": "vavur ākīrṇakarpūrasāndrā malayaśītalāḥ / utphullakusumodvāntamāṃsalāmodino 'nilāḥ //MU_3,17.54//",
    "GSP27moksop_u:2819": "paryanteṣu pratīhārās tasthur dhavalavāsasaḥ / vṛṣṭamūkārkatāpāntameghamālā ivādriṣu //MU_3,17.55//",
    "GSP27moksop_u:2820": "prabhāpītatamaḥpuñjāḥ petuḥ puṣpotkarā bhuvi / meghamārutavidhvastās tārakānikarā iva //MU_3,17.56//",
    "GSP27moksop_u:2821": "āsthānaṃ pūrayām āsur mahīpālānuyāyinaḥ / utphullakamalākīrṇaṃ haṃsā iva sarovaram //MU_3,17.57//",
    "GSP27moksop_u:2822": "siṃhāsanasamīpasthe haimavetrāsane śubhe / upāviśad asau līlā līleva smaracetasi //MU_3,17.58//",
    "GSP27moksop_u:2823": "dadarśa tān nṛpān bhṛtyān sarvān eva yathāsthitān / gurūn āryān sakhīn bhṛtyān suhṛtsambandhibāndhavān //MU_3,17.59//",
    "GSP27moksop_u:2824": "sakalam eva hi pūrvavad eva sā samavalokya mudaṃ paramāṃ yayau / nṛpatirāṣṭrajanaḥ khalu jīvatīty uditayā ca babhau śaśivac chriyā //MU_3,17.60//",
    "GSP27moksop_u:2825": "līlopākhyāne sadehādeharāṣṭravarṇanaṃ nāma sargaḥ",
    "GSP27moksop_u:2826": "aṣṭādaśas sargaḥ",
    "GSP27moksop_u:2827": "vasiṣṭha: itthaṃ vinodayāmīdaṃ duḥkhitaṃ cittam ity alam / bodhayitveṅgitair bhūpān āsthānād utthitātha sā //MU_3,18.1//",
    "GSP27moksop_u:2828": "praviśyāntaḥpuraṃ bhartuḥ pārśve 'ntaḥpuramaṇḍape / viveśa puṣpaguptasya cintayām āsa ceti sā //MU_3,18.2//",
    "GSP27moksop_u:2829": "aho vicitrā māyeyam ete 'smatpuramānavāḥ / bahir antaś cidādarśe tatra ceha ca saṃsthitāḥ //MU_3,18.3//",
    "GSP27moksop_u:2830": "tālītamālahintālamālitā girayo 'py amī / yathā tatra tathehāpi bata māyeyam ātatā //MU_3,18.4//",
    "GSP27moksop_u:2831": "ādarśe bahir antaś ca yathā śailo 'nubhūyate / bahir antaś cidādarśe tathā sargo 'nubhūyate //MU_3,18.5//",
    "GSP27moksop_u:2832": "atra bhrāntimayas sargaḥ kas syāt kaḥ pāramārthikaḥ / iti pṛcchāmi vāgīśīm abhyarcyottamasaṃśayam //MU_3,18.6//",
    "GSP27moksop_u:2833": "iti niścitya tāṃ devīṃ pūjayām āsa sā tadā / dadarśa ca puraḥ prāptāṃ kumārīrūpadhāriṇīm //MU_3,18.7//",
    "GSP27moksop_u:2834": "bhadrāsanagatāṃ devīm upaviśya purogatā / paramārthamahāśaktiṃ līlāpṛcchad bhuvi sthitā //MU_3,18.8//",
    "GSP27moksop_u:2835": "līlā: anukampyasya no devi bhajanty udvegam uttamāḥ / tvayaiva kila sargādau sthāpiteti purāsthitiḥ //MU_3,18.9//",
    "GSP27moksop_u:2836": "tad iyaṃ yat purā prahvā pṛcchāmi parameśvari / tvaṃ brūhi tvatkṛto nūnaṃ saphalo me 'sty anugrahaḥ //MU_3,18.10//",
    "GSP27moksop_u:2837": "[devī:] asty ādarśo jagannāmnaḥ khād apy adhikanirmalaḥ / yasya yojanakoṭīnāṃ koṭayo 'vayavo manāk //MU_3,18.11//",
    "GSP27moksop_u:2838": "nissandhibandho 'bhighano mṛdur masṛṇaśītalaḥ / acetyacid iti khyāto nāmnā nirbhittir agrahaḥ //MU_3,18.12//",
    "GSP27moksop_u:2839": "dikkālakalanākāśaprakāśaniyatikramāḥ / yatreme pratibimbanti parāṃ parimitiṃ gatāḥ //MU_3,18.13//",
    "GSP27moksop_u:2840": "trijagatpratibimbaśrīr bahir antaś ca saṃsthitā /",
    "GSP27moksop_u:2841": "[līlā:] tatrāmba kṛtrimā kā syāt kāsau vā syād akṛtrimā //MU_3,18.14//",
    "GSP27moksop_u:2842": "devī: akṛtrimatvaṃ sargasya kīdṛśaṃ vada sundari / kīdṛśaṃ kṛtrimatvaṃ syād yathāvat kathayeti me //MU_3,18.15//",
    "GSP27moksop_u:2843": "līlā: yathāham iha tiṣṭhāmi tvaṃ ca devi sthitāmbike / asāv akṛtrimas sarga iti deveśi vedmy aham //MU_3,18.16//",
    "GSP27moksop_u:2844": "yatrādhunā sa bhartā me sthitas sargas sa kṛtrimaḥ / ahaṃ manye yataś śūnyo deśakālādyapūrakaḥ //MU_3,18.17//",
    "GSP27moksop_u:2845": "devī: kṛtrimo 'kṛtrimāt sargo na kadācana jāyate / na hi kāraṇataḥ kāryam udety asadṛśaṃ kvacit //MU_3,18.18//",
    "GSP27moksop_u:2846": "līlā: dṛśyate kāraṇāt kāryaṃ suvilakṣaṇam ambike / ambv ādātum aśaktā mṛd ghaṭas tajjas tadāspadam //MU_3,18.19//",
    "GSP27moksop_u:2847": "devī: sampadyate hi yat kāryaṃ kāraṇais sahakāribhiḥ / mukhyakāraṇavaicitryaṃ kiñcit tasyāvalokyate //MU_3,18.20//",
    "GSP27moksop_u:2848": "na ca tvadbhartṛsargasya kiñcit pṛthvyādi kāraṇam / na bhūmaṇḍalato bhūmir jātā tatra varānane //MU_3,18.21//",
    "GSP27moksop_u:2849": "gatā cid ita uḍḍīya kutas syād ihabhūtalam / sahakārīṇi kāny eva kāraṇāny atra kāraṇam //MU_3,18.22//",
    "GSP27moksop_u:2850": "kāraṇānām abhāve 'pi yad eti sahakāriṇām / tat pūrvakāraṇān nānyat sarveṇety anubhūyate //MU_3,18.23//",
    "GSP27moksop_u:2851": "līlā: smṛtis sā devi madbhartus tathā sphāratvam āgatā / smṛteś ca kāraṇaṃ vedmi sargo 'yam iti niścayaḥ //MU_3,18.24//",
    "GSP27moksop_u:2852": "devī: smṛtir ākāśarūpaiva yathā tajjas tathaiva te / bhartṛsargo 'nubhūto hi sa kham eva tathābale //MU_3,18.25//",
    "GSP27moksop_u:2853": "līlā: smṛtyākāśamayas sargo yathā bhartur mamoditaḥ / tathaivemam ahaṃ manye sa sargo 'tra nidarśanam //MU_3,18.26//",
    "GSP27moksop_u:2854": "devī: evam etad asatsargo bhartus te bhāti bhāsuraḥ / tathaivāyam ihābhāti paśyāmy etad ahaṃ sute //MU_3,18.27//",
    "GSP27moksop_u:2855": "līlā: yathā patyur amūrto 'smāt sargāt sargo bhramātmakaḥ / jātas tathāyaṃ vada me jagatkuḍyanivṛttaye //MU_3,18.28//",
    "GSP27moksop_u:2856": "devī: prāksmṛtir bhrāntimātrātmā sargo 'yam udito yathā / svapnabhramātmako bhāti tathedaṃ kathyate śṛṇu //MU_3,18.29//",
    "GSP27moksop_u:2857": "asti kaścic cidākāśe kvacit saṃsāramaṇḍapaḥ / ākāśakācadalavac chādanācchādanākṛtiḥ //MU_3,18.30//",
    "GSP27moksop_u:2858": "merustambhasthalokeśapuraśrīsālabhañjikaḥ / caturdaśāpavarakas trigarto bhānudīpakaḥ //MU_3,18.31//",
    "GSP27moksop_u:2859": "koṇasthabhūtavalmīkavyāptaparvataloṣṭakaḥ / anekaputrajaraḍhaprajeśabrāhmaṇāspadam //MU_3,18.32//",
    "GSP27moksop_u:2860": "ṛkṣaughakośakārāḍhyavyomordhvatalakālimā / nabhonivāsisiddhaughamaṣakāhitaghuṅghumaḥ //MU_3,18.33//",
    "GSP27moksop_u:2861": "payodagṛhadhūmograjālāvalitakoṇakaḥ / vātamārgamahāvaṃśasthitavaimānikakrimiḥ //MU_3,18.34//",
    "GSP27moksop_u:2862": "surāsurādidurbālalīlākalakalākulaḥ / lokāntarapuragrāmabhāṇḍopaskaranirbharaḥ //MU_3,18.35//",
    "GSP27moksop_u:2863": "saritsroto'bdhisarasījalokṣitamahītalaḥ / pātālabhūtalasvargābhogabhāsurakoṭaraḥ //MU_3,18.36//",
    "GSP27moksop_u:2864": "tatra kasmiṃścid ekasmin koṇāpavarakodare / śailaloṣṭatale 'sty eko girigrāmakagartakaḥ //MU_3,18.37//",
    "GSP27moksop_u:2865": "asmin nadīśailavanopagūḍhe sāgnis sadāras sutavān arogaḥ / gokṣīravān rājabhayād vimuktaḥ sarvātithir dharmaparo dvijo 'bhūt //MU_3,18.38//",
    "GSP27moksop_u:2866": "līlopākhyāne sakalasargabhrāntitvapratipādanaṃ nāma sargaḥ",
    "GSP27moksop_u:2867": "ekonaviṃśas sargaḥ",
    "GSP27moksop_u:2868": "devī: vittaveśavayaḥkarmavidyāvibhavaceṣṭitaiḥ / vasiṣṭhasyeva sadṛśo na tu vāsiṣṭhacetanaḥ //MU_3,19.1//",
    "GSP27moksop_u:2869": "vasiṣṭha iti nāmnābhūt tasyābhūd indusundarī / nāmnā tv arundhatī bhāryā bhūmivyomany arundhatī //MU_3,19.2//",
    "GSP27moksop_u:2870": "vittaveśavayaḥkarmavidyāvibhavaceṣṭitaiḥ / sameva sāpy arundhatyā na tu cetanasattayā //MU_3,19.3//",
    "GSP27moksop_u:2871": "akṛtrimapremarasā vilāsālasagāminī / sāsya saṃsārasarvasvam āsīt kumudahāsinī //MU_3,19.4//",
    "GSP27moksop_u:2872": "sa vipras tasya śailasya sānau sarasaśādvale / kadācid upaviṣṭas san dadarśādho mahīpatim //MU_3,19.5//",
    "GSP27moksop_u:2873": "samagraparivāreṇa yāntam ākheṭakecchayā / mahatā sainyaghoṣeṇa meror iva bibhitsayā //MU_3,19.6//",
    "GSP27moksop_u:2874": "cāmaraiḥ kīrṇacandrāṃśu patākābhir latāvanam / kurvāṇaṃ khaṃ sitacchatramaṇḍalai raupyakuṭṭimam //MU_3,19.7//",
    "GSP27moksop_u:2875": "aśvīyāgnipṛṣatpūrapūrṇareṇvabhravarṇavat / hāstikottambhitakaravāṭāṭṭālakagopitam //MU_3,19.8//",
    "GSP27moksop_u:2876": "mahākalakalāvartadravaddigbhūtamaṇḍalam / kacatkāñcanamāṇikyahārakeyūrakuṇḍalam //MU_3,19.9//",
    "GSP27moksop_u:2877": "tam ālokya mahīpālam idaṃ cintitavān asau / aho nu ramyā nṛpatā sarvasaubhāgyabhāsitā //MU_3,19.10//",
    "GSP27moksop_u:2878": "padātirathahastyaśvapatākācchatracāmaraiḥ / kadā syāṃ daśadikkuñjapūrako 'haṃ mahīpatiḥ //MU_3,19.11//",
    "GSP27moksop_u:2879": "kadā me vāyavaḥ kundamakarandasugandhayaḥ / pāsyanty antaḥpurastrīṇāṃ surataśramaśīkarān //MU_3,19.12//",
    "GSP27moksop_u:2880": "karpūreṇa purandhrīṇāṃ kīrṇena yaśasā diśām / indūdayāvadātāni kadā kuryāṃ mukhāny aham //MU_3,19.13//",
    "GSP27moksop_u:2881": "itthaṃ tataḥprabhṛty eva vipras saṅkalpavān abhūt / svadharmanirato nityaṃ yāvajjīvam atandritaḥ //MU_3,19.14//",
    "GSP27moksop_u:2882": "himāśanir ivāmbhojaṃ jarjarīkartum ādṛtā / jarā hārdānvitevainaṃ javād dvijam upāyayau //MU_3,19.15//",
    "GSP27moksop_u:2883": "āsannamaraṇasyātra bhāryā mlānim upāyayau / tasya śāmyati puṣpartau lateva grīṣmabhītitaḥ //MU_3,19.16//",
    "GSP27moksop_u:2884": "mām athārādhitavatī sā tatas tvam ivāṅganā / amaratvaṃ suduṣprāpaṃ buddhvemaṃ sāvṛṇod varam //MU_3,19.17//",
    "GSP27moksop_u:2885": "devi svamaṇḍapād eva jīvo bhartur mṛtasya me / mā yāsīd ity atas tasyās sa evāṅgīkṛto mayā //MU_3,19.18//",
    "GSP27moksop_u:2886": "atha kālavaśād vipras sa pañcatvam upāyayau / tasminn eva gṛhākāśe jīvākāśatayā sthitaḥ //MU_3,19.19//",
    "GSP27moksop_u:2887": "sampannaḥ prāktanānalpasaṅkalpavaśatas svayam / ākāśavapur evorvīpatiḥ paramaśaktimān //MU_3,19.20//",
    "GSP27moksop_u:2888": "prabhāvāj jitabhūpīṭhaḥ pratāpākrāntaviṣṭapaḥ / kṛpāpālitapātālas trilokavijayī nṛpaḥ //MU_3,19.21//",
    "GSP27moksop_u:2889": "kālāgnir aripakṣāṇāṃ strīṇāṃ makaraketanaḥ / merur viṣayavāyūnāṃ sādhvabjānāṃ divākaraḥ //MU_3,19.22//",
    "GSP27moksop_u:2890": "ādarśas sarvaśāstrāṇām arthināṃ kalpapādapaḥ / pādapīṭhaṃ dvijāgryāṇāṃ rākā dharmāmṛtatviṣaḥ //MU_3,19.23//",
    "GSP27moksop_u:2891": "svagṛhābhyantarākāśe cittākāśamayātmani / tasmin dvije śavībhūte bhūtākāśaśarīriṇi //MU_3,19.24//",
    "GSP27moksop_u:2892": "sā tasya brāhmaṇī bhāryā śokeṇātyantakarṣitā / śuṣkeva māṣaśimikā hṛdayena dvidhāgamat //MU_3,19.25//",
    "GSP27moksop_u:2893": "bhartrā saha śavībhūtā deham utsṛjya dūrataḥ / ātivāhikadehena bhartāraṃ samupāyayau //MU_3,19.26//",
    "GSP27moksop_u:2894": "nadī nikhātam iva taṃ bhartāram anusṛtya sā / ājagāma viśokatvaṃ savasanteva mañjarī //MU_3,19.27//",
    "GSP27moksop_u:2895": "tatrāsya viprasya sutā gṛhāṇi bhūsthāvarādīni ghanāni santi / adyāṣṭamaṃ vāsaram āptamṛtyor jīvo girigrāmakamandirasthaḥ //MU_3,19.28//",
    "GSP27moksop_u:2896": "līlopākhyāne brāhmaṇamaraṇaṃ nāma sargaḥ",
    "GSP27moksop_u:2897": "viṃśas sargaḥ",
    "GSP27moksop_u:2898": "devī: sa te bhartādya sampanno dvijo bhūpatvam āgataḥ / yāsāv arundhatī nāma brāhmaṇī sā tvam aṅgane //MU_3,20.1//",
    "GSP27moksop_u:2899": "ihemau kuruto rājyaṃ tau bhavantau sudampatī / cakravākāv iva navau bhuvi jātau śivāv iva //MU_3,20.2//",
    "GSP27moksop_u:2900": "eṣa te kathitas sarvaḥ prāktanas saṃsṛtibhramaḥ / bhrāntimātrakam ākāśam eva jīvasvarūpadhṛt //MU_3,20.3//",
    "GSP27moksop_u:2901": "bhramād asmāc cidādarśe bhramo 'yaṃ pratibimbitaḥ / asatya eva cāsatyād bhavator bhavabhaṅgadaḥ //MU_3,20.4//",
    "GSP27moksop_u:2902": "tasmād bhrāntimayaḥ kas syāt ko vā bhrāntyujjhito bhavet / sargo nirargalānalpabodhān nānyad vijṛmbhate //MU_3,20.5//",
    "GSP27moksop_u:2903": "vasiṣṭhaḥ: ity ākarṇya ciraṃ cāruvismayotphullalocanā / bhūtvovāca vaco līlā līlālasapadākṣaram //MU_3,20.6//",
    "GSP27moksop_u:2904": "devi tvadvacanaṃ mithyā kathaṃ sampannam īdṛśam / kva viprajīvas svagṛhe kveme vayam iha sthitāḥ //MU_3,20.7//",
    "GSP27moksop_u:2905": "tādṛg lokāntaraṃ sā bhūs te śailās tā diśo daśa / kathaṃ mānti gṛhasyāntar madbhartā yeṣv avasthitaḥ //MU_3,20.8//",
    "GSP27moksop_u:2906": "matta airāvaṇo baddhas siddhārthakaṇakodare / maṣakena kṛtaṃ yuddhaṃ siṃhaughair aṇukoṭare //MU_3,20.9//",
    "GSP27moksop_u:2907": "padmākṣe sthāpito merur nigīrṇo madhupāyinā / svapnābhragarjitaṃ śrutvā citre nṛtyanti varhiṇaḥ //MU_3,20.10//",
    "GSP27moksop_u:2908": "asamañjasam evaitad yathā sarveśvareśvari / tathā gṛhāntaḥ pṛthivī śailāś cety asamañjasam //MU_3,20.11//",
    "GSP27moksop_u:2909": "yathāvad etad deveśi kathayāmalayā dhiyā / prasādasugṛhīte hi nodvijante mahaujasaḥ //MU_3,20.12//",
    "GSP27moksop_u:2910": "devī: nāhaṃ mithyā vadāmīdaṃ yathāvac chṛṇu sundari / bhedanaṃ niyatīnāṃ hi kriyate nāsmadādibhiḥ //MU_3,20.13//",
    "GSP27moksop_u:2911": "vibhidyamānām anyena sthāpayāmy aham eva yām / maryādāṃ tāṃ mayā bhinnāṃ ko 'paraḥ pālayiṣyati //MU_3,20.14//",
    "GSP27moksop_u:2912": "sagrāmaṃ dvijajīvātmā tasminn eva svasadmani / vyomny evedaṃ mahīrāṣṭraṃ vyomātmaiva prapaśyati //MU_3,20.15//",
    "GSP27moksop_u:2913": "prāktanī sā smṛtir luptā yuvayor uditānyathā / svapne jāgratsmṛtir yadvad etanmaraṇam aṅgane //MU_3,20.16//",
    "GSP27moksop_u:2914": "yathā svapne tribhuvanaṃ saṅkalpāt trijagad yathā / yathā kathārthasaṅgrāmo marubhūmau yathā jalaṃ //MU_3,20.17//",
    "GSP27moksop_u:2915": "tasya brāhmaṇagehasya saśailavanapattanā / iyam antassthitā bhūmis saṅkalpādarśayor iva //MU_3,20.18//",
    "GSP27moksop_u:2916": "asatyaiveyam ābhāti satyeva ghanasargatā / tasyāsatyāvabhāsasya cidvyomnaḥ kośakoṭare //MU_3,20.19//",
    "GSP27moksop_u:2917": "asatyād yat samutpannaṃ smṛtyā nāma tad apy asat / mṛgatṛṣṇātaraṅgiṇyās taraṅgo 'pi na satyataḥ //MU_3,20.20//",
    "GSP27moksop_u:2918": "idaṃ tvadīyaṃ sadanaṃ tadgehākāśakośagam / viddhi māṃ tvāṃ ca sarvaṃ vā tac ca vyomaiva kevalam //MU_3,20.21//",
    "GSP27moksop_u:2919": "svapnasaṅgamasaṅkalpasvānubhūtiparamparāḥ / pramāṇāny atra mukhyāni sambodhāya pradīpavat //MU_3,20.22//",
    "GSP27moksop_u:2920": "sthito brāhmaṇagehe 'ntar dvijajīvas tadantare / sasamudravanā pṛthvī sthitābja iva ṣaṭpadī //MU_3,20.23//",
    "GSP27moksop_u:2921": "tasyāḥ kasmiṃścid ekasmin pelave koṭarodare / idaṃ pattanam ābhāti keśoṇḍuka ivāmbare //MU_3,20.24//",
    "GSP27moksop_u:2922": "tasminn asmin pure tanvi tavedaṃ sadanaṃ sthitam / tasmāt kim aṇumātre 'ntar gajavṛndam iva sthitam //MU_3,20.25//",
    "GSP27moksop_u:2923": "paramāṇau paramāṇau santi vatse cidātmani / antar antar jagantīti kenaitan nāma saṅkhyate //MU_3,20.26//",
    "GSP27moksop_u:2924": "līlā: aṣṭamaṃ divasaṃ vipras sa mṛtaḥ parameśvari / gato varṣagaṇo 'smākam ataḥ katham idaṃ bhavet //MU_3,20.27//",
    "GSP27moksop_u:2925": "devī: deśadairghyaṃ yathā nāsti kāladairghyaṃ tathaiva ca / nāsty eveti yathānyāyaṃ kathyamānaṃ mayā śṛṇu //MU_3,20.28//",
    "GSP27moksop_u:2926": "yathaitat pratibhāmātraṃ jagatsargāvabhāsanam / tathaitat pratibhāmātraṃ kṣaṇakalpāvabhāsanaṃ //MU_3,20.29//",
    "GSP27moksop_u:2927": "kṣaṇakalpajagatsargatvattāmattātmajanmanām / yathāvat pratibhāsasya vatse kramam imaṃ śṛṇu //MU_3,20.30//",
    "GSP27moksop_u:2928": "anubhūya kṣaṇaṃ jīvo mithyāmaraṇamūrchanām / tadaivonmeṣamātreṇa vyomny eva vyomarūpy api //MU_3,20.31//",
    "GSP27moksop_u:2929": "ādheyo 'ham ihādhāre sthito 'ham iti cetati / hastapādādimān deho mamāyam iti paśyati //MU_3,20.32//",
    "GSP27moksop_u:2930": "yadaiva cetati vapus tadaivedaṃ sa cetati / etasyāhaṃ pituḥ putro varṣāṇīmāni santi me //MU_3,20.33//",
    "GSP27moksop_u:2931": "ime me bāndhavā ramyā mamedaṃ ramyam āspadam / jāto 'ham abhavaṃ bālo vṛddhiṃ yāto 'ham īdṛśaḥ //MU_3,20.34//",
    "GSP27moksop_u:2932": "bāndhavāś cāsya te sarve tathaiva viharanty api / cidākāśaghanaikyatvāt svātmany api bhavanti te //MU_3,20.35//",
    "GSP27moksop_u:2933": "evaṃ nāmodite 'py asyāś cites saṃsāraṣaṇḍake / na kiñcid apy abhyuditaṃ sthitaṃ vyomaiva nirmalam //MU_3,20.36//",
    "GSP27moksop_u:2934": "svapne draṣṭari yadvac cit tadvad dṛśye cid eva sā / sarvadaikatayā tasmāt sā svapne draṣṭṛdarśanam //MU_3,20.37//",
    "GSP27moksop_u:2935": "yathā svapne tathodeti paralokadṛśā citiḥ / paraloke yathodeti tathaivehāpy udeti sā //MU_3,20.38//",
    "GSP27moksop_u:2936": "tat svapnaparalokehalokānām asatāṃ satāṃ / na manāg api bhedo 'sti vīcīnām iva vāriṇi //MU_3,20.39//",
    "GSP27moksop_u:2937": "ato 'jātam idaṃ viśvam ajātatvād anāśi ca / kharūpatvāc ca nāsty eva yac ca bhāti cid eva sā //MU_3,20.40//",
    "GSP27moksop_u:2938": "yathaiṣā cetyanirhīnā paramavyomarūpiṇī / sacetyāpi tathaivaiṣā paramavyomarūpiṇī //MU_3,20.41//",
    "GSP27moksop_u:2939": "yasmāc cetyam ato nānyad vīcitvād iva vāritā / vīcitvaṃ ca na caivāsti śaśaśṛṅgavad eva hi //MU_3,20.42//",
    "GSP27moksop_u:2940": "saiva cetyam ivāpannā svabhāvād acyutāpy alam / tasmān nāsty eva dṛśyo 'rthaḥ kuto 'to draṣṭṛdṛśyadhīḥ //MU_3,20.43//",
    "GSP27moksop_u:2941": "nimeṣeṇaiva jīvasya mṛtimohād anantaram / trijagatsargadṛśyaśrīḥ pratibhām upagacchati //MU_3,20.44//",
    "GSP27moksop_u:2942": "yathādeśaṃ yathākālaṃ yathārambhaṃ yathākramam / yathotpādaṃ yathāmātṛ yathāpitṛ yathaurasam //MU_3,20.45//",
    "GSP27moksop_u:2943": "yathāvayo yathāsaṃvid yathāsthānaṃ yathehitam / yathābandhu yathābhṛtyaṃ yathehāstamayodayam //MU_3,20.46//",
    "GSP27moksop_u:2944": "ajātam eva jāto 'ham iti paśyati cidvapuḥ / deśakālakriyādravyamanobuddhīndriyāṇi ca //MU_3,20.47//",
    "GSP27moksop_u:2945": "jhagity eva mṛter ante vapuḥ paśyati yauvanam / eṣā mātā pitā tv eṣa bālo 'bhūvam ahaṃ tv iti //MU_3,20.48//",
    "GSP27moksop_u:2946": "nānubhūto 'nubhūto vā yas syāt smṛtimayaḥ kramaḥ / paścād udety asau tasya puṣpasyeva phalodayaḥ //MU_3,20.49//",
    "GSP27moksop_u:2947": "nimeṣeṇaiva sakalo gata ity anubhūyate / rātrir dvādaśavarṣāṇi hariścandre tathāpy abhūt //MU_3,20.50//",
    "GSP27moksop_u:2948": "kāntāvirahiṇām ekaṃ vāsaraṃ vatsarāyate / mṛto jāto 'ham anyo me piteti svapnadhāmni ca //MU_3,20.51//",
    "GSP27moksop_u:2949": "abhuktasyaiva bhogyasya bhuktadhīr upajāyate / bhukte cābhuktadhīr dṛṣṭam ity alaṃ kitavādiṣu //MU_3,20.52//",
    "GSP27moksop_u:2950": "śūnyam ākīrṇatām eti tulyaṃ vyasanam utsavaiḥ / vipralambho 'pi lābhaś ca madasvapnādisaṃvidi //MU_3,20.53//",
    "GSP27moksop_u:2951_0": "taikṣṇyaṃ yathā maricabījakaṇe sthitaṃ svaṃ stambhe 'thavā racitaputrakajālam antaḥ / dṛśyaṃ tv ananyad idam evam aje 'sti",
    "GSP27moksop_u:2951_1": "śāntaṃ kasyāsti bandhanavimokṣadṛśaḥ kutaḥ kāḥ //MU_3,20.54 //",
    "GSP27moksop_u:2952": "maṇḍapopākhyāne līlopākhyānāparanāmni jagataḥ paramārthatvapratipādanaṃ nāma sargaḥ ekaviṃśas sargaḥ",
    "GSP27moksop_u:2953": "devī: pratibhānti jaganty āśu mṛtimohād anantaram / jīvasyonmīlanād akṣṇo rūpāṇīvākhilāny alam //MU_3,21.1//",
    "GSP27moksop_u:2954": "dikkālakalanākāśadharmakarmamayāni ca / parisphārāṇy anantāni kalpāntasthairyavanti ca //MU_3,21.2//",
    "GSP27moksop_u:2955": "nānubhūtaṃ na yad dṛṣṭaṃ tan mayā kṛtam ity api / tat kṣaṇāt smṛtitām eti svapne svamaraṇaṃ yathā //MU_3,21.3//",
    "GSP27moksop_u:2956": "bhrāntir evam ananteyaṃ cidvyomavyomni bhāsurā / apakuḍyā jagannāmnī nagarīkalpanātmikā //MU_3,21.4//",
    "GSP27moksop_u:2957": "ahaṃ jagad iyaṃ sargasmṛtir eveti jṛmbhati / dūrakalpakṣaṇābhyāsaviparyāsaikakāriṇī //MU_3,21.5//",
    "GSP27moksop_u:2958": "nānubhūtānubhūtā ca jñaptir itthaṃ dvirūpiṇī / pūrvaṃ kāraṇarikteva cidrūpaiva pravartate //MU_3,21.6//",
    "GSP27moksop_u:2959": "nānubhūte 'nubhūtatvaṃ saṃvido 'ntar udety api / svapnabhramād ananyasmin pitarīva pitṛsmṛtiḥ //MU_3,21.7//",
    "GSP27moksop_u:2960": "kadācit smṛtitām tyaktvā pratibhāmātram eva sat / bhāti prathamasargeśarūpeṇa tadanu kramāt //MU_3,21.8//",
    "GSP27moksop_u:2961": "dṛśyaṃ tribhuvanādīdam anubhūtasmṛtau sthitam / keṣāñcit tanvi keṣāñcin nānubhūtasmṛtau sthitam //MU_3,21.9//",
    "GSP27moksop_u:2962": "pratibhāsata evedaṃ keṣāñcit smaraṇaṃ vinā / cidaṇūnāṃ prajeśatvaṃ kākatālīyavad yataḥ //MU_3,21.10//",
    "GSP27moksop_u:2963": "atyantavismṛtaṃ dṛśyaṃ mokṣa ity abhidhīyate / īpsitānīpsite tatra na staḥ kecana kasyacit //MU_3,21.11//",
    "GSP27moksop_u:2964": "atyantābhāvasampattiṃ vināhantvajagatsthiteḥ / anutpādamayīm eva nodety eva vimuktatā //MU_3,21.12//",
    "GSP27moksop_u:2965": "rajjvāṃ sarpabhramas sarpaśabdārthāsambhavaṃ vinā / anutpādamayo nityaṃ śānto 'pi na hi śāmyati //MU_3,21.13//",
    "GSP27moksop_u:2966": "ardhaśānto na śānto 'sau samety anyatayā punaḥ / udety ekapiśācānte piśāco 'nyo 'py adhīmataḥ //MU_3,21.14//",
    "GSP27moksop_u:2967": "saṃsāraś cāyam ābhogī param eveti niścayaḥ / kāraṇābhāvato bhāti yad ihābhāvam eti tat //MU_3,21.15//",
    "GSP27moksop_u:2968": "līlā: brāhmaṇabrāhmaṇīrūpe sarge yā kāraṇaṃ smṛtiḥ / katham abhyuditā sā syāt smaraṇīyam idaṃ vinā //MU_3,21.16//",
    "GSP27moksop_u:2969": "devī: pitāmahasmṛtis tatra kāraṇaṃ tasya ca smṛtiḥ / pūrvaṃ na sambhavaty eva muktatvāt pūrvajanmanaḥ //MU_3,21.17//",
    "GSP27moksop_u:2970": "pūrvaṃ na sambhavaty eva smaraṇīyā citis svayam / padmajāditvam āyāti cetanasya yathāsthiteḥ //MU_3,21.18//",
    "GSP27moksop_u:2971": "abhūvam aham ity anyaḥ prajānāthaḥ prajāyate / kākatālīyavat kaścid bhavati pratibhāmayaḥ //MU_3,21.19//",
    "GSP27moksop_u:2972": "evam abhyudite loke na kiñcin na kadācana / kvacid abhyuditaṃ nāma kevalaṃ cinnabhas sthitam //MU_3,21.20//",
    "GSP27moksop_u:2973": "dvividhāyās smṛter asyāḥ kāraṇaṃ paramaṃ padam / kāryakāraṇabhāvo 'sāv ekam eva cidambaram //MU_3,21.21//",
    "GSP27moksop_u:2974": "kāryakāraṇayos sattā kāraṇais sahakāribhiḥ / kāryakāraṇayor aikyaṃ tadabhāvān na śāmyati //MU_3,21.22//",
    "GSP27moksop_u:2975": "mahācidrūpam evedaṃ smaraṇād viddhi vedanam / kāryakāraṇabhāvo 'tra tena śabdo na vāstavaḥ //MU_3,21.23//",
    "GSP27moksop_u:2976": "evaṃ na kiñcid utpannaṃ dṛśyaṃ trijagadādy api / cidākāśaṃ cidākāśe kevalaṃ svātmani sthitam //MU_3,21.24//",
    "GSP27moksop_u:2977": "līlā: aho nu paramā dṛṣṭir darśitā devi me tvayā / rūpaśrīr jāgatī prātaḥprabhayevekṣaṇadyuteḥ //MU_3,21.25//",
    "GSP27moksop_u:2978": "idānīm aham etasyāṃ yāvat pariṇatā dṛśi / nābhyāsena vinā tāvad bhinddhīmaṃ devi kautukam //MU_3,21.26//",
    "GSP27moksop_u:2979": "yatrāsau brāhmaṇo gehe brāhmaṇyā sahito 'bhavat / taṃ sargaṃ taṃ girigrāmaṃ naya māṃ samavekṣitum //MU_3,21.27//",
    "GSP27moksop_u:2980": "devī: acetyacidrūpamayīṃ paramāṃ pāvanīṃ dṛśam / avalambyemam ākāram avamucya bhavāmalā //MU_3,21.28//",
    "GSP27moksop_u:2981": "tataḥ prāpsyasy asandehaṃ vyomātmānaṃ nabhassthitam / bhūmiṣṭhanarasaṅkalpo gaganāntaḥ puraṃ yathā //MU_3,21.29//",
    "GSP27moksop_u:2982": "evaṃsthitaṃ taṃ paśyāvas saha sargam anantaram / evaṃ taddarśanadvāre deho hi paramārgalā //MU_3,21.30//",
    "GSP27moksop_u:2983": "līlā: amunā devi dehena jagad anyad avāpyate / na vā kasmād atra yuktiṃ kathayānugrahagrahāt //MU_3,21.31//",
    "GSP27moksop_u:2984": "devī: jagantīmāny amūrtāni mūrtimanti mudhāgrahāt / bhavadbhir avabuddhāni hemanīvormikādhiyā //MU_3,21.32//",
    "GSP27moksop_u:2985": "hemny ūrmikārūpavane 'py ūrmikātvaṃ na vidyate / yathā tathā jagadrūpe jagattvaṃ nāsti citpade //MU_3,21.33//",
    "GSP27moksop_u:2986": "jagad ākāśam evedaṃ brahmaiva na tu dṛśyatā / dṛśyate kācid apy atra dhūlir ambunidhāv iva //MU_3,21.34//",
    "GSP27moksop_u:2987": "brahmaiva paśyati brahma nābrahma brahma paśyati / sargādināmnā prathitas svabhāvo 'syaivam īdṛśaḥ //MU_3,21.35//",
    "GSP27moksop_u:2988": "na brahmajagator asti kāryakāraṇatodayaḥ / kāraṇānām abhāvena sarveṣāṃ sahakāriṇām //MU_3,21.36//",
    "GSP27moksop_u:2989": "yāvad abhyāsayogena na śāntā bhedadhīs tava / nūnaṃ tāvad atadrūpā na brahma paripaśyasi //MU_3,21.37//",
    "GSP27moksop_u:2990": "tatra rūḍhim upāyātā ime ye tv asmadādayaḥ / abhyāsād brahmasaṃvitteḥ paśyāmas te hi tat padam //MU_3,21.38//",
    "GSP27moksop_u:2991": "saṅkalpanagarasyeva mamākaśamayaṃ vapuḥ / brahmaiva vātaḥ paśyāmi dehenānena tat padam //MU_3,21.39//",
    "GSP27moksop_u:2992": "viśuddhajñānadehāhaṃ yathaite padmajādayaḥ / brahmātmajagadādīdam aṅgam asmākam aṅgane //MU_3,21.40//",
    "GSP27moksop_u:2993": "tavābhyāsaṃ vinā bālo nākāro brahmatāṃ gataḥ / sthitaḥ kalanarūpātmā tena tan nānupaśyasi //MU_3,21.41//",
    "GSP27moksop_u:2994": "yatra svasaṅkalpapuraṃ svadehe nānulabhyate / tatrānyasaṅkalpapuraṃ svadehe nānulabhyate //MU_3,21.42//",
    "GSP27moksop_u:2995": "tasmād enaṃ parityajya dehaṃ cidvyomarūpiṇī / tat paśyasy etad evāśu kuru kāryavidāṃ vare //MU_3,21.43//",
    "GSP27moksop_u:2996": "saṅkalpanagaraṃ satyaṃ yathā saṅkalpinaṃ prati / sadehaṃ vā videhaṃ vā netaraṃ prati kiñcana //MU_3,21.44//",
    "GSP27moksop_u:2997": "ādisarge jagadbhrāntir yatheyaṃ sthitim āgatā / tathā tadāprabhṛty eva niyatiḥ prauḍhim āgatā //MU_3,21.45//",
    "GSP27moksop_u:2998": "līlā: tvayoktaṃ devi gacchāvo brāhmaṇabrāhmaṇīgṛham / sahetīdam ahaṃ vacmi kathaṃ gantavyam amba he //MU_3,21.46//",
    "GSP27moksop_u:2999": "iha dehaṃ imaṃ nyasya śuddhasattvānupātinā / cetasā tat paraṃ yāmi lokaṃ tvaṃ kathayeti tu //MU_3,21.47//",
    "GSP27moksop_u:3000": "devī: saṅkalpavyomavṛkṣas te yathā sann api khātmakaḥ / na kuḍyātmā na kuḍyena rodhyate nāpi kuḍyahā //MU_3,21.48//",
    "GSP27moksop_u:3001": "śuddhaikasattvanirmāṇacittarūpasya tat kila / pratibhānam atas tasmād paramād bhidyate manāk //MU_3,21.49//",
    "GSP27moksop_u:3002": "so 'yam etādṛśo deho nainaṃ santyajya yāmy aham / anenaiva tam āpnomi deśaṃ gandham ivānilaḥ //MU_3,21.50//",
    "GSP27moksop_u:3003": "yathā jalaṃ jalair vāgnir agninā vāyunānilaḥ / milaty evaṃ manodeho dehair anyair manomayaiḥ //MU_3,21.51//",
    "GSP27moksop_u:3004": "na hi pārthivatāṃ saṃvid ety apārthivasaṃvidā / ekatvaṃ kalpanāśailaśailayoḥ kvāhatir mithaḥ //MU_3,21.52//",
    "GSP27moksop_u:3005": "ātivāhika evāyaṃ tvādṛśaś cittadehakaḥ / ādhibhautikabuddhyā tu gṛhītaś cirabhāvanāt //MU_3,21.53//",
    "GSP27moksop_u:3006": "yathā svapne yathā dīrghakāladhyāne yathā bhramaiḥ / yathā vyasanisaṅkalpe yathā gandharvapattane //MU_3,21.54//",
    "GSP27moksop_u:3007": "vāsanātānavaṃ nūnaṃ yadā te sthitim eṣyati / tadādhibhautikībhāvaṃ punar eti na dehakaḥ //MU_3,21.55//",
    "GSP27moksop_u:3008": "līlā: ātivāhikadehatvapratyaye ghanatāṃ gate / tam avāpnoty ayaṃ deho daśāmohe vinaśyati //MU_3,21.56//",
    "GSP27moksop_u:3009": "devī: yad asti nāma tatraiṣa nāśānāśakramo bhavet / vastuto nāsti yat tv eva nāśas syāt tatra kīdṛśaḥ //MU_3,21.57//",
    "GSP27moksop_u:3010": "rajjvāṃ sarpabhrame naṣṭe satyabodhavaśāt sute / sarpo na naṣṭas tan naṣṭo vety evaṃ keva saṅkathā //MU_3,21.58//",
    "GSP27moksop_u:3011": "yathā satyaparijñānād dṛśyate nādhibhautikaḥ / tathātivāhikajñānād dṛśyate nādhibhautikaḥ //MU_3,21.59//",
    "GSP27moksop_u:3012": "kalpanā vinivarteta kalpitā yadi kenacit / sā śilā samapāstaiva yā nehāsti kadācana //MU_3,21.60//",
    "GSP27moksop_u:3013": "parasparaṃ parāpūrṇam idaṃ dehādikaṃ sthitam / iti satyaṃ vayaṃ bhadre paśyāmo nāsi paśyasi //MU_3,21.61//",
    "GSP27moksop_u:3014": "ādisarge bhavec cittvaṃ kalpanākalitaṃ yadā / tadā tataḥprabhṛty ekaṃ svatvaṃ dṛśyam ivekṣyate //MU_3,21.62//",
    "GSP27moksop_u:3015": "līlā: ekasminn eva saṃśānte dikkālādyavibhāgini / vidyamāne pare tattve kalpanāvasaraḥ kutaḥ //MU_3,21.63//",
    "GSP27moksop_u:3016": "devī: kaṭakatvaṃ yathā hemni taraṅgatvaṃ yathāmbhasi / satyatvaṃ ca yathā svapnasaṅkalpanagarādiṣu //MU_3,21.64//",
    "GSP27moksop_u:3017": "nāsty eva satyānubhave tathā nāsty eva citpade / kalpanaṃ vyatiriktātma tatsvabhāvād anāmayāt //MU_3,21.65//",
    "GSP27moksop_u:3018": "yathā nāsty ambare pāṃsuḥ pare nāsti tathā kalā / akalākalanaṃ śāntam idam ekam ajaṃ tataḥ //MU_3,21.66//",
    "GSP27moksop_u:3019": "yad vedaṃ bhāsate kiñcit tat tasyaiva nirāmayam / kacanaṃ kāñcanākhyānakāntasyātimaṇer iva //MU_3,21.67//",
    "GSP27moksop_u:3020": "līlā: etāvantaṃ ciraṃ kālam evaṃ devi vayaṃ vada / bhrāmitāḥ ke ca nāmeme dvaitādvaitavikalpanaiḥ //MU_3,21.68//",
    "GSP27moksop_u:3021": "devī: avicāreṇa tarale bhrāntāsi ciram ākulā / avicāras svabhāvotthas sa vicārād vinaśyati //MU_3,21.69//",
    "GSP27moksop_u:3022": "avicāro vicāreṇa nimeṣād eva naśyati / eṣo 'sann eva tenāntar avidyaiṣā na vidyate //MU_3,21.70//",
    "GSP27moksop_u:3023": "tasmān naivāvicāro 'sti nāvidyā naiva bandhanam / na mokṣo 'sti nirābādhaṃ śuddhabodhas tv idaṃ jagat //MU_3,21.71//",
    "GSP27moksop_u:3024": "etāvantaṃ yadā kālaṃ tvayaitan na vicāritam / tadā na samprabuddhā tvaṃ bhrāntaivārṇava ākulā //MU_3,21.72//",
    "GSP27moksop_u:3025": "adyaprabhṛti buddhāsi vimuktāsi vivekinī / vāsanātānave bījaṃ patitaṃ tava cetasi //MU_3,21.73//",
    "GSP27moksop_u:3026": "ādāv eva hi notpannaṃ dṛśyaṃ saṃsāranāṭakam / yadā tadā kathaṃ kena vāsyate vāsanāpi kā //MU_3,21.74//",
    "GSP27moksop_u:3027": "atyantābhāvasampattau draṣṭṛdṛśyadṛśām ataḥ / ekadhyāne paraṃ rūḍhe nirvikalpasamādhini //MU_3,21.75//",
    "GSP27moksop_u:3028": "vāsanākṣayabīje 'smin kiñcid aṅkurite hṛdi / kramān nodayam eṣyanti rāgadveṣādikā dṛśaḥ //MU_3,21.76//",
    "GSP27moksop_u:3029": "saṃsārasambhavaś cāyaṃ nirmūlatvam upaiṣyati / nirvikalpasamādhānaṃ pratiṣṭhām alam eṣyati //MU_3,21.77//",
    "GSP27moksop_u:3030": "vigatakalanakālimākalaṅkā gaganakalāntaranirmalā balena / sakalakaraṇakāryakāraṇāntaḥ katipayakāryavaśād bhaviṣyasīti //MU_3,21.78//",
    "GSP27moksop_u:3031": "līlopākhyāne viśrāntyupadeśo nāma sargaḥ",
    "GSP27moksop_u:3032": "dvāviṃśas sargaḥ",
    "GSP27moksop_u:3033": "devī: yathā svapnaparijñānāt svapnadeho na vāstavaḥ / anubhūto 'py ayaṃ tadvaj jāgraddeho na vāstavaḥ //MU_3,22.1//",
    "GSP27moksop_u:3034": "yathā svapnaparijñānāt svapnadeho 'pi śāmyati / vāsanātānavāt tadvaj jāgraddeho 'pi śāmyati //MU_3,22.2//",
    "GSP27moksop_u:3035": "svapnasaṅkalpadehānte deho 'yaṃ cetyate yathā / tathā jāgradbhāvanāntar udety evātivāhikaḥ //MU_3,22.3//",
    "GSP27moksop_u:3036": "svapne nirvāsanābīje yathodeti suṣuptatā / jāgraty avāsanābīje tathodeti vimuktatā //MU_3,22.4//",
    "GSP27moksop_u:3037": "yeyaṃ tu jīvanmuktānāṃ vāsanā sā na vāsanā / śuddhasattvābhidhānaṃ tat sattāsāmānyam ucyate //MU_3,22.5//",
    "GSP27moksop_u:3038": "yā suptavāsanā nidrā sā suṣuptam iti smṛtā / yat suptavāsanaṃ jāgrat sa ghano moha ucyate //MU_3,22.6//",
    "GSP27moksop_u:3039": "prakṣīṇavāsanā nidrā turyaśabdena kathyate / jāgraty api bhavaty etad vidite parame pade //MU_3,22.7//",
    "GSP27moksop_u:3040": "prakṣīṇavāsanā yeha jīvatāṃ jīvitasthitiḥ / amuktair aparijñātā sā jīvanmuktir ucyate //MU_3,22.8//",
    "GSP27moksop_u:3041": "śuddhasattvānupatitaṃ cetaḥ prabhinnavāsanam / ātivāhikatām eti himaṃ tāpād ivāplutam //MU_3,22.9//",
    "GSP27moksop_u:3042": "ātivāhikatāṃ yātaṃ buddhaṃ cittāntarair manaḥ / sargajanmāntaragatais siddhair milati netarat //MU_3,22.10//",
    "GSP27moksop_u:3043": "yadā te 'yam ahambhāvas svābhyāsāc chāntim eṣyati / tadodeṣyati te sphārā dṛśyānte bodhatā svayam //MU_3,22.11//",
    "GSP27moksop_u:3044": "ātivāhikatā jñātā sthitiṃ te yāti śāśvatīm / yadā tadānyasaṅkalpālokāt prakṛtipāvanī //MU_3,22.12//",
    "GSP27moksop_u:3045": "vāsanātānave tasmāt kuru yatnam anindite / tasmin prauḍhim upāyāte jīvanmuktā bhaviṣyasi //MU_3,22.13//",
    "GSP27moksop_u:3046": "yāvan na pūritas tv eṣa nirmalo bodhacandramāḥ / tāvad deham iha sthāpya lokāntaram avekṣyatām //MU_3,22.14//",
    "GSP27moksop_u:3047": "māṃsadeho māṃsadehenaiva saṃśleṣam ṛcchati / na tu cittaśarīreṇa vyavahāreṣu karmasu //MU_3,22.15//",
    "GSP27moksop_u:3048": "yathānubhavam evaitad yathāsthitam udāhṛtam / ābālasiddhaṃ saṃsiddhaṃ na nāma varaśāpavat //MU_3,22.16//",
    "GSP27moksop_u:3049": "avabodhaghanābhyāsād dehasyāsyaiva jāyate / saṃsāravāsanākārśyaṃ nūnaṃ cittaśarīratā //MU_3,22.17//",
    "GSP27moksop_u:3050": "udeṣyantī ca saiṣātra kenacin nopalakṣyate / kevalaṃ tu janair deho mriyamāṇo 'valokyate //MU_3,22.18//",
    "GSP27moksop_u:3051": "dehas tv ayaṃ na mriyate na ca jīvati kiñcana / ke kila svapnasaṅkalpabhrānter maraṇajīvite //MU_3,22.19//",
    "GSP27moksop_u:3052": "jīvitaṃ maraṇaṃ caitat saṅkalpapuruṣe yathā / asatyam eva bhāty etad asmin putri śarīrake //MU_3,22.20//",
    "GSP27moksop_u:3053": "līlā: tad etad upadiṣṭaṃ me jñānaṃ devi tvayāmalam / yasmiñ śrutiṃ gate śāntim eti viśvaviṣūcikā //MU_3,22.21//",
    "GSP27moksop_u:3054": "atropakurute ko hi ko 'bhyāsaḥ kīdṛśo 'thavā / sa kathaṃ poṣam āyāti puṣṭe tasmiṃś ca kiṃ bhavet //MU_3,22.22//",
    "GSP27moksop_u:3055": "devī: yad eva kriyate kiñcid yena yena yadā yadā / vinābhyāsena tan neha siddhim eti kadācana //MU_3,22.23//",
    "GSP27moksop_u:3056": "taccintanaṃ tatkathanam anyo'nyaṃ tatprabodhanam / tadgataprāṇamananaṃ brahmābhyāsaṃ vidur budhāḥ //MU_3,22.24//",
    "GSP27moksop_u:3057": "yeṣāṃ tv antaṃ gataṃ pāpaṃ janānāṃ puṇyakarmaṇām / te dvandvamohanirmuktā vijñeyā brahmasevakāḥ //MU_3,22.25//",
    "GSP27moksop_u:3058": "adhyātmaśāstracintābhir yeṣāṃ gacchanti rātrayaḥ / vāsanātānavotkābhis te brahmābhyāsinas sthitāḥ //MU_3,22.26//",
    "GSP27moksop_u:3059": "ye viraktā mahātmāno bhogabhāvanatānavam / bhāvayanty abhavāyāntar bhavyā bhuvi jayanti te //MU_3,22.27//",
    "GSP27moksop_u:3060": "uditaudāryasaundaryā vairāgyarasarañjitā / ānandasyandinī yeṣāṃ matis te 'bhyāsinaḥ pare //MU_3,22.28//",
    "GSP27moksop_u:3061": "atyantābhāvasampattiṃ jñātuṃ jñeyasya vastunaḥ / yuktyā śāstre yatante ye te brahmābhyāsinas sthitāḥ //MU_3,22.29//",
    "GSP27moksop_u:3062": "sargādāv eva notpannaṃ dṛśyaṃ nāsty eva tat sadā / idaṃ jagad ahaṃ ceti bodhābhyāsaṃ viduḥ pare //MU_3,22.30//",
    "GSP27moksop_u:3063": "dṛśyāsambhavabodhena rāgadveṣāditānave / ratir baloditā yāsau brahmābhyāsa udāhṛtaḥ //MU_3,22.31//",
    "GSP27moksop_u:3064": "dṛśyāsambhavabodhena rāgadveṣāditānavam / tapa ity ucyate loke dṛśyadoṣas tu duḥkhakṛt //MU_3,22.32//",
    "GSP27moksop_u:3065": "dṛśyāsambhavabodhe hi jñānaṃ jñeyasya kathyate / tadabhyāsena nirvāṇam ity abhyāso mahodayaḥ //MU_3,22.33//",
    "GSP27moksop_u:3066": "bhavabahulaniśānitāntanidrā satatavivekavibodhavārisekaiḥ / pragalati himaśītalair ivoccaiḥ śaradi mahāmihikeva cetasīti //MU_3,22.34//",
    "GSP27moksop_u:3067": "vālmīkiḥ: ity uktavaty atha munau divaso jagāma sāyantanāya vidhaye 'stam ino jagāma / snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_3,22.35//",
    "GSP27moksop_u:3068": "līlopākhyāne vijñānābhyāsavarṇanaṃ nāma sargaḥ",
    "GSP27moksop_u:3069": "trayoviṃśas sargaḥ",
    "GSP27moksop_u:3070": "vasiṣṭhaḥ: iti saṅkathanaṃ kṛtvā tasyāṃ niśi varāṅgane / supte parijane nūnam athāntaḥpuramaṇḍape //MU_3,23.1//",
    "GSP27moksop_u:3071": "dṛḍhākhilārgaladvāragavākṣe dakṣacetasī / puṣpapūraṇasusphītamāṃsalāmodamanthare //MU_3,23.2//",
    "GSP27moksop_u:3072": "amlānamālāvasanaśavapārśvāsanasthite / sakalāmalapūrṇenduvadanoddyotitāspade //MU_3,23.3//",
    "GSP27moksop_u:3073": "samādhisthānakaṃ gatvā tasthatur niścalāṅgake / ratnastambhād ivotkīrṇe citrabhittāv ivārpite //MU_3,23.4//",
    "GSP27moksop_u:3074": "sarvās tatyajatuś cintās saṅkocaṃ samupāgate / divasānta ivābjinyau prasṛtāmodalekhike //MU_3,23.5//",
    "GSP27moksop_u:3075": "babhūvatur bhṛśaṃ śānte śuddhe spandavivarjite / girau śaradi nirvāta iva vṛṣṭyābhramālike //MU_3,23.6//",
    "GSP27moksop_u:3076": "nirvikalpasamādhānāj jahatur vyomni saṃvidam / yathā kalpalate kānte pūrṇam ṛtvantare rasam //MU_3,23.7//",
    "GSP27moksop_u:3077": "ahaṃ jagad iti bhrānter dṛśyasyādāv anudbhavaḥ / yadā tābhyām avagatas svātyantābhāvanātmakaḥ //MU_3,23.8//",
    "GSP27moksop_u:3078": "tadā dṛśyapiśāco 'yam alam astaṅgatas tayoḥ / asattvād eva cāsmākaṃ śaśaśṛṅgam ivānagha //MU_3,23.9//",
    "GSP27moksop_u:3079": "ādāv eva hi yan nāsti vartamāne 'pi tat tathā / bhātaṃ cābhātam evāto mṛgatṛṣṇāmbuvaj jagat //MU_3,23.10//",
    "GSP27moksop_u:3080": "svabhāvaḥ kevalaś śāntas strīdvayaṃ tad babhūva ha / candrārkādipadārthaughadūramuktam ivāmbaram //MU_3,23.11//",
    "GSP27moksop_u:3081": "tenaiva jñānadehena tatāra jñaptidevatā / mānuṣī tv itareṇāśu jñānājñānānurūpiṇā //MU_3,23.12//",
    "GSP27moksop_u:3082": "gehāntar eva prādeśamātram āruhya vai divaḥ / babhūvatuś cidākāśarūpiṇyau vyomagākṛtī //MU_3,23.13//",
    "GSP27moksop_u:3083": "atha te lalane līlālāne lalitalocane / svabhāvāc cetyasaṃvitter nabho dūram ivāgate //MU_3,23.14//",
    "GSP27moksop_u:3084": "tatrasthe ekacidvṛttyā pupluvāte nabhastalam / koṭiyojanavistīrṇaṃ dūrād dūratarāntaram //MU_3,23.15//",
    "GSP27moksop_u:3085": "dṛśyānusandhānanijasvabhāvād ākāśadehe api te mitho 'tra / parasparākāravilokanena babhūvatus snehapare vayasye //MU_3,23.16//",
    "GSP27moksop_u:3086": "līlopākhyāne līlāprajñaptyor vijñānadehākāśagamanaṃ nāma sargaḥ",
    "GSP27moksop_u:3087": "caturviṃśas sargaḥ",
    "GSP27moksop_u:3088": "vasiṣṭhaḥ: dūrād dūraṃ samāplutya śanair uccapadaṃ gate / haste hastaṃ samāsajya yāntyau dadṛśatur nabhaḥ //MU_3,24.1//",
    "GSP27moksop_u:3089": "ekārṇavam ivocchūnaṃ gambhīraṃ nirmalāntaram / komalaṃ komalamarudasaṅgasukhabhogadam //MU_3,24.2//",
    "GSP27moksop_u:3090": "āhlādakam alaṃ saumyaṃ śūnyatāmbhonimajjanāt / atyantaśuddhagambhīraṃ prasannam iva sajjanam //MU_3,24.3//",
    "GSP27moksop_u:3091": "śṛṅgasthanirmalāmbhodapīnodarasudhālaye / viśaśramatur āśāsu pūrṇacandrodarāmale //MU_3,24.4//",
    "GSP27moksop_u:3092": "siddhagandharvamandāramālāmodamanohare / candramaṇḍalaniṣkrānte remāte madhurānile //MU_3,24.5//",
    "GSP27moksop_u:3093": "sasnatur bhūri gharmānte taḍidraktābjasaṅkule / sarasīva jalāpūramanthare meghajālake //MU_3,24.6//",
    "GSP27moksop_u:3094": "bhūtalodyanmahāśailamṛnālāṅkurakoṭiṣu / dikṣu babhramatur bhūri bhramaryau sarasīṣv iva //MU_3,24.7//",
    "GSP27moksop_u:3095": "dhārāgṛhadhiyā dhīragaṅgānirjharadhāriṇi / vavatur vātavikṣubdhameghamaṇḍalamaṇḍape //MU_3,24.8//",
    "GSP27moksop_u:3096": "tato madhurakāminyau viśrāmyantyau svaśaktitaḥ / śūnye dadṛśatur vyoma mahāsaṃrambhamantharam //MU_3,24.9//",
    "GSP27moksop_u:3097": "adṛṣṭapūrvam anyo'nyam anyasaṅkaṭakoṭaram / āpūryamāṇam āśūnyaṃ jagatkoṭiśatair api //MU_3,24.10//",
    "GSP27moksop_u:3098": "upary upary upary uccair anyair anyair vṛtaṃ pṛthak / vicitrāvaraṇākārair bhūtābhrāṃśuvimānakaiḥ //MU_3,24.11//",
    "GSP27moksop_u:3099": "paritaḥ pūritavyomnāṃ mervādikulabhūbhṛtām / padmarāgataṭoddyotaiḥ kalpajvālodaropamam //MU_3,24.12//",
    "GSP27moksop_u:3100": "muktāśikharabhāpūrair himavatsānusundaram / kāñcanādristhalārcirbhiḥ kāñcanasthalabhāsuram //MU_3,24.13//",
    "GSP27moksop_u:3101": "mahāmarakatābhābhiś śādvalasthalanīlima / draṣṭur dṛṣṭikṣayāsatyajātadhvāntotthakālima //MU_3,24.14//",
    "GSP27moksop_u:3102": "pārijātalatālolavimānagaṇaketanam / bodhamañjaritākāram iva vaiḍūryabhūtalam //MU_3,24.15//",
    "GSP27moksop_u:3103": "manovegamahāsiddhajitavātagamāgamam / vimānagṛhadevastrīgītavādyaravākulam //MU_3,24.16//",
    "GSP27moksop_u:3104": "trailokyacarabhūtaughasañcāraviralāntaram / anyo'nyādṛṣṭasañcārasurāsurakulākulam //MU_3,24.17//",
    "GSP27moksop_u:3105": "paryantasthitakumbhāṇḍarakṣoguhyakamaṇḍalam / vātaskandhamahāvegavahadvaimānikavrajam //MU_3,24.18//",
    "GSP27moksop_u:3106": "vahadvimānajhāṅkāramuṣṭigrāhyaghanadhvani / graharkṣagaṇasañcārasañcaladvātayantrakam //MU_3,24.19//",
    "GSP27moksop_u:3107": "nikaṭātapadagdhālpasiddhisiddhojjhitāspadam / arkāśvamukhavātāstadagdhamugdhavimānakam //MU_3,24.20//",
    "GSP27moksop_u:3108": "lokapālāpsarovṛndasañcārācāracañcalam / devāntaḥpurikādagdhadhūpadhūmāmbudāvṛtam //MU_3,24.21//",
    "GSP27moksop_u:3109": "vihagāhṛtadevastrīsvāṅgavibhraṣṭabhūṣaṇam / sāmānyasiddhāsahyogratejaḥpuñjatamobalam //MU_3,24.22//",
    "GSP27moksop_u:3110": "balavatsiddhasaṅghaṭṭagamāgamavighaṭṭitaiḥ / ghanais sāṃśukapārśvasthahimavanmerumandaram //MU_3,24.23//",
    "GSP27moksop_u:3111": "kākolūkais sagṛdhraughaiḥ puñjībhūtaiś calair vṛtam / nṛtyadbhir ḍākinīvāhais taraṅgair iva vāridhim //MU_3,24.24//",
    "GSP27moksop_u:3112": "pranṛtyadyoginīsaṅghaiś śvakākoṣṭrakharānanaiḥ / nirarthaṃ yojanaśataṃ gatvāgacchadbhir āvṛtam //MU_3,24.25//",
    "GSP27moksop_u:3113": "lokapālapurodvāntadhūpadhūmābhramandiram / siddhagandharvamithunaprārabdhasuratotsavam //MU_3,24.26//",
    "GSP27moksop_u:3114": "svargagītaśravonmattakhadirākrāntamārgagam / anāratavahaddhiṣṇyalakṣalakṣitapakṣikam //MU_3,24.27//",
    "GSP27moksop_u:3115": "vātaskandhanikhātāntavahattripathagājalam / āścaryālokanavyagrasañcarattridaśārbhakam //MU_3,24.28//",
    "GSP27moksop_u:3116": "sandehasañcaradvajracakraśūlāsiśaktimat / kvacin nirbhittisadanagāyattumburunāradam //MU_3,24.29//",
    "GSP27moksop_u:3117": "meghamārgamahāmeghamahārambhākulaṃ kvacit / citranyastasamākāramūkakalpāntavāridam //MU_3,24.30//",
    "GSP27moksop_u:3118": "utpakṣakajjalādrīndrasundarāmbhodharaṃ kvacit / kvacit kanakaniṣṣyandakāntatāpādavāridam //MU_3,24.31//",
    "GSP27moksop_u:3119": "kvacic candrābhatāpāḍhyavṛṣṭamūkāmbudāṃśukam / kvacin niṣpavanāmbhodhisaṃśāntaṃ śūnyatājalam //MU_3,24.32//",
    "GSP27moksop_u:3120": "kvacid vātanadīprauḍhavimānatṛṇapallavam / kvacic caladalivrātapṛṣṭhatvakkāntinirmalam //MU_3,24.33//",
    "GSP27moksop_u:3121": "kvacin merudarīkalpavātadhūlividhūsaram / kvacid vimānagīrvāṇaprabhābhiś citritāṅganam //MU_3,24.34//",
    "GSP27moksop_u:3122": "kvacin nirambaronmattamātṛmaṇḍalamālitam / kvacin nityaravakṣīvakṣubdhayogīśvarīgaṇam //MU_3,24.35//",
    "GSP27moksop_u:3123": "kvacic chāntasamādhisthaviśrāntamunimaṇḍalam / samaṃ dūrāstasaṃrambhaṃ sādhucittamanoharam //MU_3,24.36//",
    "GSP27moksop_u:3124": "gāyatkinnaragandharvasurastrīmaṇḍalaṃ kvacit / kvacit stabdhapurākīrṇaṃ vahatsuravaraṃ kvacit //MU_3,24.37//",
    "GSP27moksop_u:3125": "kvacid ruddhapurāpūraṃ kvacid baddhamahāpuram / kvacin māyākṛtapuraṃ kvacid āgāmipattanam //MU_3,24.38//",
    "GSP27moksop_u:3126": "kvacid bhramaccandrasaraḥ kvacit stabdhapayassaraḥ / kvacit saratsiddhagaṇaṃ kvacid indukṛtodayam //MU_3,24.39//",
    "GSP27moksop_u:3127": "kvacit sūryodayamayaṃ kvacid rātritamomayam / kvacit sandhyāṃśukapiśaṃ kvacin nīhāradhūsaram //MU_3,24.40//",
    "GSP27moksop_u:3128": "kvacid vimānadhavalaṃ kvacid varṣatpayodharam / kvacit sthalam ivākāśam eva viśrāntalokapam //MU_3,24.41//",
    "GSP27moksop_u:3129": "ūrdhvādhogamanavyagrasurāsuragaṇaṃ kvacit / pūrvāparottarāyāmyadiksañcārākulaṃ kvacit //MU_3,24.42//",
    "GSP27moksop_u:3130": "api yojanalakṣāṇi kvacid duṣprāpadhūpakam / avināśatamaḥpūrṇadṛṣṭavad vyomavat kvacit //MU_3,24.43//",
    "GSP27moksop_u:3131": "avināśibṛhattejaḥ kvacid arkānalopamam / himānījaṭharāśītaṃ kvacic candrādisadmasu //MU_3,24.44//",
    "GSP27moksop_u:3132": "kvacid bṛhatpuronnṛtyatkalpavṛkṣalatāvanam / kvacid daityahatottuṅgaprapataddevapattanam //MU_3,24.45//",
    "GSP27moksop_u:3133": "vaimānikanipātena vahnilekhāṅkitaṃ kvacit / kvacit ketuśatotpātamithassaṅghaṭṭaghaṭṭitam //MU_3,24.46//",
    "GSP27moksop_u:3134": "kvacic chubhagrahagaṇapragṛhītādyamaṅgalam / kvacid rātritamovyāptaṃ kvacid divasabhāsuram //MU_3,24.47//",
    "GSP27moksop_u:3135": "kvacid durgarjadambhodaṃ kvacin mūkacalāmbudam / vātāvakīrṇaśuklābhrakhaṇḍapuṣpotkaraṃ kvacit //MU_3,24.48//",
    "GSP27moksop_u:3136": "kvacid atyantaniśśūnyam avadātam anantaram / ānandimṛduśāntācchaṃ jñasyeva hṛdayaṃ tatam //MU_3,24.49//",
    "GSP27moksop_u:3137": "śukavāhanabhekaughaiḥ kvacid galakṛtāravam / śūnyatārābhivalitaṃ kṣetram ākāśavāsinām //MU_3,24.50//",
    "GSP27moksop_u:3138": "mayūrahemacūḍādipakṣibhiḥ kvacid āvṛtam / vidyādharīṇāṃ devīnāṃ vāhanair vihitāspadaiḥ //MU_3,24.51//",
    "GSP27moksop_u:3139": "kvacid abhrāntaronnṛtyadguhamāyūramaṇḍalam / kvacid agniśukaiś śyāmaṃ śādvalānām iva sthalam //MU_3,24.52//",
    "GSP27moksop_u:3140": "kvacit preteśamahiṣamahimnā vāhanāmbudam / kvacid aśvais tṛṇagrāsaśaṅkāgrastāsitāmbudam //MU_3,24.53//",
    "GSP27moksop_u:3141": "kvacid devapuravyāptaṃ kvacid daityapurānvitam / anyo'nyāprāpyanagaraṃ nagarandhrakarālinam //MU_3,24.54//",
    "GSP27moksop_u:3142": "kvacit kulācalākāranṛtyadbhairavabhāsuram / kvacid gandharvanagarasurastrīvṛndabandhanam //MU_3,24.55//",
    "GSP27moksop_u:3143": "kvacid kampadgiridhvastavṛkṣalakṣokṣitāmbudhim / kvacin māyākṛtākāśanalinījalaśītalam //MU_3,24.56//",
    "GSP27moksop_u:3144": "kvacit sapakṣaśailendrasamanṛtyadvināyakam / kvacid ghargharavātāḍhyapakṣaproḍḍīnaparvatam //MU_3,24.57//",
    "GSP27moksop_u:3145": "kvacid indukarāvṛṣṭiśītalāhlādimārutam / kvacit taptānalādagdhadrumaparvatavāridam //MU_3,24.58//",
    "GSP27moksop_u:3146": "kvacid atyantasaṃśāntavātādyekāntanirdhvani / kvacit parvatatulyāgniśikhāsadṛśatodayam //MU_3,24.59//",
    "GSP27moksop_u:3147": "kvacit prāvṛḍbharonmattaghanābhraravaghargharam / kvacit surāsuragaṇapravṛttaraṇadurgamam //MU_3,24.60//",
    "GSP27moksop_u:3148": "kvacid vyomābjinīhaṃsīsvarāhūtājavāhanam / kvacin mandākinītīranalinīluṇṭhakānilam //MU_3,24.61//",
    "GSP27moksop_u:3149": "śarīriṇīnāṃ gaṅgādisaritāṃ sannidhānataḥ / proḍḍīnamatsyamakarakulīrāntarakoṭaram //MU_3,24.62//",
    "GSP27moksop_u:3150": "pātālagārkajanitabhūcchāyākākatodaram / kvacit kvacin maṇḍaleṣu grastacandrārkamaṇḍalam //MU_3,24.63//",
    "GSP27moksop_u:3151": "kvacit svargānilādhūtamāyākusumakānanam / patatpuṣpahimāsāratrastavaimānikāṅganam //MU_3,24.64//",
    "GSP27moksop_u:3152": "uḍumbarodaramaṣakakramabhramajjagattrayāntaragatabhūtasañcayam / vilaṅghya tad varalalane vimucya khaṃ mahītalaṃ punar api gantum udyate //MU_3,24.65//",
    "GSP27moksop_u:3153": "līlopākhyāne gaganavarṇanaṃ nāma sargaḥ",
    "GSP27moksop_u:3154": "pañcaviṃśas sargaḥ",
    "GSP27moksop_u:3155": "vasiṣṭhaḥ: nabhastalād girigrāmaṃ gacchantyau kiñcid eva hi / jñapticittasthite bhūmitalaṃ dadṛśatus striyau //MU_3,25.1//",
    "GSP27moksop_u:3156": "brahmāṇḍanarahṛtpadmaṃ digaṣṭakadalaṃ bṛhat / girikesarasambādhaṃ svāmodabharasundaram //MU_3,25.2//",
    "GSP27moksop_u:3157": "saritkesarikānālam avaśyāyāmbubindukam / śarvarībhramarībhrāntaṃ bhūtaughamaṣakākulam //MU_3,25.3//",
    "GSP27moksop_u:3158": "antarghuṇagaṇākīrṇaṃ surandhrais suṣirair vṛtam / uhyamānaṃ payaḥpūrair divasālokakāntimat //MU_3,25.4//",
    "GSP27moksop_u:3159": "rasārdraṃ khe bhramaddhaṃsaṃ rātrisaṅkocabhājanam / pātālapaṅkanirmagnanāganāthamṛṇālakam //MU_3,25.5//",
    "GSP27moksop_u:3160": "kadācid āspadāmbhodhikampakampitadigdalam / adho nāgagatānantadaityadānavakaṇṭakam //MU_3,25.6//",
    "GSP27moksop_u:3161": "asuravraṇavallaryā sambhogasukumārayā / vyāptabhūbhṛnmahābījahṛdayaṃ bījabhūtayā //MU_3,25.7//",
    "GSP27moksop_u:3162": "jambudvīpa iti khyātāṃ vipulāṃ tatra karṇikām / saritkesarikānālāṃ nagaragrāmakesarām //MU_3,25.8//",
    "GSP27moksop_u:3163": "kulaśailoddhurottuṅgabījasaptakasundarīm / madhyasthoccamahāmerubījākrāntanabhastalām //MU_3,25.9//",
    "GSP27moksop_u:3164": "saraḥprāleyakaṇikāvanajaṅgalayūthikām / svalekhāmaṇḍalāntassthajanajālābhramaṇḍalām //MU_3,25.10//",
    "GSP27moksop_u:3165": "tāṃ yojanaśatākāraiḥ pratirākāṃ prabodhibhiḥ / sāgarair bhramarair vyāptāṃ dikcatuṣṭayaśāyibhiḥ //MU_3,25.11//",
    "GSP27moksop_u:3166": "digdalāṣṭakaviśrāntasasvanāmbhojaṣaṭpadām / bhrātṛbhir navabhir bhūpair navadhā parikalpitām //MU_3,25.12//",
    "GSP27moksop_u:3167": "lakṣayojanavistīrṇām ākīrṇāṃ ca rajolavaiḥ / nānājanapadavyūhasthirāvaśyāyaśīkarām //MU_3,25.13//",
    "GSP27moksop_u:3168": "dvīpāt tu dviguṇaṃ sālaṃ lavaṇārṇavalekhayā / dadhatyā valitāṃ bāhye prakoṣṭham iva kambunā //MU_3,25.14//",
    "GSP27moksop_u:3169": "tato 'pi dviguṇaṃ dehaṃ dadhatyā valayākṛtim / jagadbhujalatāvyāptāṃ śākākhyadvīpalekhayā //MU_3,25.15//",
    "GSP27moksop_u:3170": "tato 'pi dviguṇākāradhāriṇyā pariveṣṭitām / pratyagrakṣīrapūrṇābdhilekhayā svāduśītayā //MU_3,25.16//",
    "GSP27moksop_u:3171": "tato 'pi dviguṇākāradhāriṇyā pariveṣṭitām / nānājanālaṅkṛtayā kuśākhyadvīpalekhayā //MU_3,25.17//",
    "GSP27moksop_u:3172": "tato 'pi dviguṇākāraṃ dhārayantyā viveṣṭitām / dadhyabdhilekhayā nityaṃ santarpitasuraughayā //MU_3,25.18//",
    "GSP27moksop_u:3173": "tataḥ krauñcābhidhadvīpalekhayaivampramāṇayā / veṣṭitāṃ khātakhadayā navāṃ nṛpapurīm iva //MU_3,25.19//",
    "GSP27moksop_u:3174": "tato 'pi ca ghṛtāmbhodhilekhayaivampramāṇayā / tato 'pi śalmalidvīpalekhayāmarapūrṇayā //MU_3,25.20//",
    "GSP27moksop_u:3175": "tatas surāmahāmbhodhilekhayā puṣpaśubhrayā / śeṣasya dehalatayā harimūrtim ivāśritām //MU_3,25.21//",
    "GSP27moksop_u:3176": "tato gomedakadvīpalekhayaivampramāṇayā / ikṣūdalekhayāpy evaṃ himavatsānuśuddhayā //MU_3,25.22//",
    "GSP27moksop_u:3177": "tato 'pi puṣkaradvīpalekhayā dviguṇasthayā / ante svādūdakāmbhodhilekhayaivampramāṇayā //MU_3,25.23//",
    "GSP27moksop_u:3178": "saptasv arṇavalekhāsu nairṛte kakubantare / jalendhanajvalajjvālavaḍavāgnikaṇāṅkitām //MU_3,25.24//",
    "GSP27moksop_u:3179": "tato 'pi koṭidaśakaṃ taptakāñcanakāntayā / valitāṃ kāntiśālinyā bhuvā gīrvāṇabhogyayā //MU_3,25.25//",
    "GSP27moksop_u:3180": "atha saptārṇavadvīpahemorvīṇāṃ pramāṇataḥ / tato daśaguṇenādhaḥ pātālatalagāminā //MU_3,25.26//",
    "GSP27moksop_u:3181": "nikhātavalayenoccaiś śvabhrasambhārarūpiṇā / pātālagamamārgeṇa valitāṃ bhayadātmanā //MU_3,25.27//",
    "GSP27moksop_u:3182": "etasmāt khalu sarvasmāt tato daśaguṇoccayā / āvyoma sacaturdikkaṃ śvabhrasambhārabhīmayā //MU_3,25.28//",
    "GSP27moksop_u:3183": "ardhe mlānatamorūpalagnanīlotpalasrajā / nānāmāṇikyaśikharakalhārakumudābjayā //MU_3,25.29//",
    "GSP27moksop_u:3184": "lokālokācalottālavipulāṭṭālamālayā / valitāṃ trijagallakṣmīdhammillavalanām iva //MU_3,25.30//",
    "GSP27moksop_u:3185": "etasmād atha sarvasmāt tato daśaguṇātmanā / ajñātabhūtasañcāranāmnāraṇyena pālitām //MU_3,25.31//",
    "GSP27moksop_u:3186": "etasmād atha sarvasmāt tato daśaguṇātmanā / nabhaseva caturdikkaṃ vyāptāṃ nirmalavāriṇā //MU_3,25.32//",
    "GSP27moksop_u:3187": "etasmād atha sarvasmāt tato daśaguṇātmanā / mervādidrāvaṇotkena jvālājālena mālitām //MU_3,25.33//",
    "GSP27moksop_u:3188": "etasmād atha sarvasmāt tato daśaguṇātmanā / mervādy apy acalanīkaṃ nayatā tṛṇapāṃsuvat //MU_3,25.34//",
    "GSP27moksop_u:3189": "vahatādrīndravisphoṭakāridārvāgnihāriṇā / niśśūnyatvād aśabdena marutā parito vṛtām //MU_3,25.35//",
    "GSP27moksop_u:3190": "etasmād atha sarvasmāt tato daśaguṇātmanā / parito valitāṃ vyomnā niśśūnyenaikarūpiṇā //MU_3,25.36//",
    "GSP27moksop_u:3191": "atha yojanalakṣāṇāṃ śatena ghanarūpiṇā / vyāptāṃ brahmāṇḍakhaṇḍena haimena raviparvaṇā //MU_3,25.37//",
    "GSP27moksop_u:3192": "iti jaladhimahādrilokapāla tridaśapurāmbarabhūtalapraṇītam / jagadudaram avekṣya mānuṣī prāg bhuvi nijamandirakoṭaraṃ dadarśa //MU_3,25.38//",
    "GSP27moksop_u:3193": "līlopākhyāne bhūlokavarṇanaṃ nāma sargaḥ",
    "GSP27moksop_u:3194": "ṣaḍviṃśas sargaḥ",
    "GSP27moksop_u:3195": "tato dadṛśatus sadma svam eva siddhayoṣitau / adṛśye eva lokasya maṇḍapaṃ brāhmaṇāspadam //MU_3,26.1//",
    "GSP27moksop_u:3196": "cintāvidhuradāsīkaṃ bāṣpaklinnāṅganāmukham / vidhvastaprāyaracanaṃ śīrṇapattrāmbujopamam //MU_3,26.2//",
    "GSP27moksop_u:3197": "naṣṭotsavapuraprāyam agastyāntam ivārṇavam / grīṣmadagdham ivodyānaṃ vidyuddagdham iva drumam //MU_3,26.3//",
    "GSP27moksop_u:3198": "vātacchinnam ivāmbhodaṃ himadagdham ivāmbujam / svalpasnehadaśaṃ dīpam ivālokanakhedadam //MU_3,26.4//",
    "GSP27moksop_u:3199": "āsannamṛtyutaruṇāntaravaktrakāntisaṃśīrṇajīrṇataruparṇavanopamānam / vṛṣṭivyapāyaparidhūsaradeśarūkṣaṃ jātaṃ gṛheśvaraviyogahataṃ gṛhaṃ tat //MU_3,26.5//",
    "GSP27moksop_u:3200": "atha sā nirmalajñānacirābhyāsena sundarī / sampannā satyasaṅkalpā satyakāmā ca devavat //MU_3,26.6//",
    "GSP27moksop_u:3201": "cintayām āsa mām ete devīṃ cemāṃ svabāndhavāḥ / paśyantu tāvat sāmānyalalanārūpadhāriṇīm //MU_3,26.7//",
    "GSP27moksop_u:3202": "tato gṛhajanas tatra sa dadarśāṅganādvayam / lakṣmīgauryor yugam iva samudbhāsitamandiram //MU_3,26.8//",
    "GSP27moksop_u:3203": "āpādaṃ vividhāmlānamālāvalanasundaram / vasantalakṣmyor yugalam ivāmoditakānanam //MU_3,26.9//",
    "GSP27moksop_u:3204": "sarvauṣadhivanagrāmaṃ pūrayat taṃ rasāyanaiḥ / śītalāhlādasukhadaṃ candradvayam ivoditam //MU_3,26.10//",
    "GSP27moksop_u:3205": "lambālakalatālolalocanālivilokitaiḥ / kirat kuvalayonmiśramālatīkusumotkarān //MU_3,26.11//",
    "GSP27moksop_u:3206": "drutahemarasāpūrṇasaritsaraṇahāriṇā / dehaprabhāprabhāvena kanakīkṛtakānanam //MU_3,26.12//",
    "GSP27moksop_u:3207": "sahajāyā vapur lakṣmyā līlādolāvilāsinā / tarateva taraṅgāḍhyanijalāvaṇyavāridheḥ //MU_3,26.13//",
    "GSP27moksop_u:3208": "vilolabāhulatikāyugenāruṇapāṇinā / prakirad vā navaṃ haimakalpavṛkṣalatāvanam //MU_3,26.14//",
    "GSP27moksop_u:3209": "pādair amṛditāmlānapuṣpapallavakomalaiḥ / phullābjadalamālābhair aspṛśadbhūtalaṃ punaḥ //MU_3,26.15//",
    "GSP27moksop_u:3210": "tālītamālaṣaṇḍānāṃ śuṣkānāṃ śaśirociṣām / ālokanāmṛtāsekair janayad bālapallavān //MU_3,26.16//",
    "GSP27moksop_u:3211": "namo 'stu vanadevībhyām ity uktvā kusumāñjalim / tatyāja jyeṣṭhaśarmātha sārdhaṃ gṛhajanena saḥ //MU_3,26.17//",
    "GSP27moksop_u:3212": "papāta pādayor devyos tayos sakusumāñjaliḥ / prāleyaśīkarāsāraḥ padminyā iva padmayoḥ //MU_3,26.18//",
    "GSP27moksop_u:3213": "jyeṣṭhaśarmādayaḥ: jayataṃ vanadevyau no duḥkhanāśārtham āgate / prāyaḥ paraparitrāṇam eva karma nijaṃ satām //MU_3,26.19//",
    "GSP27moksop_u:3214": "devyāv abhavatāṃ snigdhāv iha brāhmaṇadampatī / sarvātithī kulakarau stambhabhūtau dvijasthiteḥ //MU_3,26.20//",
    "GSP27moksop_u:3215": "tāv adya gṛham utsṛjya saputrapaśubāndhavam / svargaṃ gatau naḥ pitarau tena śūnyaṃ jagattrayam //MU_3,26.21//",
    "GSP27moksop_u:3216": "pakṣiṇo vṛkṣam āruhya vikṣipantaḥ pratikṣaṇam / gṛhe śūnye mṛtāv utkāś śocanti madhurasvanaiḥ //MU_3,26.22//",
    "GSP27moksop_u:3217": "guhā ghuraghurārāvapralāpakalanākulā / saritsthūlāśrudhārābhiḥ pariroditi parvataḥ //MU_3,26.23//",
    "GSP27moksop_u:3218": "nirjharākrandahāriṇyo muktāmbarapayodharāḥ / taptaniśśvāsavidhvastāḥ paraṃ kārśyam itā diśaḥ //MU_3,26.24//",
    "GSP27moksop_u:3219": "kṣatavikṣatasarvāṅgaḥ karuṇākrandakarkaśaḥ / upavāsaparo grāmo dīno mṛtiparas sthitaḥ //MU_3,26.25//",
    "GSP27moksop_u:3220": "divasaṃ prati vṛkṣāṇām avaśyāyāsrubindavaḥ / gucchalocanakośebhyas tāpoṣṇā nipatanty adhaḥ //MU_3,26.26//",
    "GSP27moksop_u:3221": "praśāntajanasañcārā rathyāḥ kṣāravidhūsarāḥ / vidhavā vigatānandās saṃśūnyahṛdayaṃ gatāḥ //MU_3,26.27//",
    "GSP27moksop_u:3222": "kokilālipralāpinyo vṛṣṭibāṣpahatā latāḥ / uṣṇoṣṇaśvasanā dehaṃ ghnanti pallavapāṇibhiḥ //MU_3,26.28//",
    "GSP27moksop_u:3223": "ātmānaṃ śatadhā kartuṃ bṛhacchvabhrāc chilātale / nirjharā nipatanty ete tāpataptaśarīrakāḥ //MU_3,26.29//",
    "GSP27moksop_u:3224": "nissaṅkathā gataśrīkā mūkā vilulitāśayāḥ / andhena tamasā pūrṇā gṛhā gahanatāṃ gatāḥ //MU_3,26.30//",
    "GSP27moksop_u:3225": "udyānapuṣpaṣaṇḍebhyo rudadbhyo bhramarāravaiḥ / pūtigandho viniryāti svāmodāparanāmakaḥ //MU_3,26.31//",
    "GSP27moksop_u:3226": "cūtadrumavilāsinyo virasāḥ prativāsaram / latāḥ kṛśā vilīyante saṅkucadgucchalocanāḥ //MU_3,26.32//",
    "GSP27moksop_u:3227": "prakṣeptum ambudhau dehaṃ pravṛttā gantum ākulāḥ / kulyāḥ kalakalālolā lolayantyas tanuṃ bhuvi //MU_3,26.33//",
    "GSP27moksop_u:3228": "aśaṅkamaṣakāpātaspandam apy aticāpalam / kalayantyas sthitā vāpyo nisspandānandam ātmani //MU_3,26.34//",
    "GSP27moksop_u:3229": "gāyatkinnaragandharvavidyādharasurāṅganam / nūnam adya nabho jātam asmattātābhyalaṅkṛtam //MU_3,26.35//",
    "GSP27moksop_u:3230": "tad devyau kriyatāṃ tāvad asmākaṃ śokanāśanam / mahatāṃ darśanaṃ nāma na kadācana niṣphalam //MU_3,26.36//",
    "GSP27moksop_u:3231": "ity uktavantaṃ sā putraṃ mūrdhni pasparśa pāṇinā / pallavenānatā namraṃ mūlagranthim ivābjinī //MU_3,26.37//",
    "GSP27moksop_u:3232": "tasyās sparśena tenāsau duḥkhadaurbhāgyasaṅkaṭam / jahau prāvṛḍghanāsaṅgād grīṣmatāpam ivācalaḥ //MU_3,26.38//",
    "GSP27moksop_u:3233": "sarvo gṛhajanas so 'tha tayor devyor vilokanāt / lakṣmīvān duḥkhanirmukto babhūvāmṛtapo yathā //MU_3,26.39//",
    "GSP27moksop_u:3234": "rāmaḥ: tayāsya līlayā mātrā putrasya jyeṣṭhaśarmaṇaḥ / kasmān na darśanaṃ dattaṃ no dattaḥ kathito 'thavā //MU_3,26.40//",
    "GSP27moksop_u:3235": "vasiṣṭhaḥ: buddhaḥ pṛthvyādibodhena yena pṛthvyādisaṅghakaḥ / tasya piṇḍātmatāṃ dhatte vyomaivānyasya kevalam //MU_3,26.41//",
    "GSP27moksop_u:3236": "asad evāṅga sad iva bhāti pṛthvyādivedanāt / yathā bālasya vetālo na bhāti tadavedanāt //MU_3,26.42//",
    "GSP27moksop_u:3237": "yathā pṛthvyāditā bhātā na pṛthvyādi bhavet kṣaṇāt / svapne svapnaparijñānāt tathā jāgraty api sphuṭam //MU_3,26.43//",
    "GSP27moksop_u:3238": "pṛthvyādi khatayā buddhaṃ kham ity evānubhūyate / tathā hi kṣubdhadhātūnāṃ kuḍye 'pi kha ivodyamaḥ //MU_3,26.44//",
    "GSP27moksop_u:3239": "svapne nagaram urvī vā śūnyaṃ khātaṃ ca budhyate / svapnāṅganā ca kurute śūnyāpy arthakriyā nṛṇām //MU_3,26.45//",
    "GSP27moksop_u:3240": "khaṃ pṛthvyāditayā buddhaṃ pṛthvyādi bhavati kṣaṇāt / mūrchayā paraloko 'pi pratyakṣam anubhūyate //MU_3,26.46//",
    "GSP27moksop_u:3241": "bālo vyomaiva vetālaṃ mriyamāno 'mbaraṃ vanam / keśoṇḍukaṃ kham anyas tu kham anyo vetti mauktikam //MU_3,26.47//",
    "GSP27moksop_u:3242": "trastakṣīvārdhanidrāś ca nauyānāś ca sadaiva khe / vetālavac ca vṛkṣādi paśyanty anubhavaty api //MU_3,26.48//",
    "GSP27moksop_u:3243": "prathābhāvitam eteṣāṃ padārthānām ado vapuḥ / abhyāsajanitaṃ bhāvi nāsty ekaṃ paramārthataḥ //MU_3,26.49//",
    "GSP27moksop_u:3244": "līlayā tu yathāvastu buddhaṃ pṛthvyādi nāsti tat / ākāśam eva saṃvittyā bhāvitvāditayoditam //MU_3,26.50//",
    "GSP27moksop_u:3245": "brahmātmaikacidākāśamātrabodhavato muneḥ / putramitrakalatrāṇi kathaṃ kāni kadā kutaḥ //MU_3,26.51//",
    "GSP27moksop_u:3246": "hastaś śirasi yad datto līlayā jyeṣṭhaśarmaṇaḥ / tat pravāhasthitārambhasambodhāyāś citeḥ phalam //MU_3,26.52//",
    "GSP27moksop_u:3247": "bodho hi cetati yathaiva tathā vibhāti sūkṣmas tu khād atitarāṃ ca tathā viśuddhaḥ / sarvatra rāghava sa eva padārthajālaṃ svapneṣu kalpitapureṣv anubhūtam eva //MU_3,26.53//",
    "GSP27moksop_u:3248": "līlopākhyāne siddhadarśanahetukathanaṃ nāma sargaḥ",
    "GSP27moksop_u:3249": "saptaviṃśas sargaḥ",
    "GSP27moksop_u:3250": "vasiṣṭhaḥ: tasmin giritaṭe grāme tasmin maṇḍapakodare / antardhim āśv āyayatus tatrasthe eva te striyau //MU_3,27.1//",
    "GSP27moksop_u:3251": "asmākaṃ vanadevībhyāṃ prasādaḥ kṛta ity atha / śāntaduḥkhe gṛhajane puṇyapārapare sthite //MU_3,27.2//",
    "GSP27moksop_u:3252": "maṇḍapākāśasaṃlīnā līlām āha sarasvatī / vyomarūpā vyomarūpāṃ smayāt tūṣṇīm avasthitām //MU_3,27.3//",
    "GSP27moksop_u:3253": "saṅkalpasvapnayor moghakriyāyāḥ kathanaṃ mithaḥ / yathehārthakriyāṃ dhatte tayos sā saṅkathā tathā //MU_3,27.4//",
    "GSP27moksop_u:3254": "pṛthvyādināḍīprāṇāder ṛte 'py abhyuditā tayoḥ / sā saṅkathanasaṃvittis svapnasaṅkalpayor iva //MU_3,27.5//",
    "GSP27moksop_u:3255": "sarasvatī: jñeyaṃ jñātam aśeṣeṇa dṛṣṭā draṣṭavyasaṃvidaḥ / īdṛśīyaṃ brahmasattā kim anyad vada pṛcchasi //MU_3,27.6//",
    "GSP27moksop_u:3256": "līlā: mṛtasya bhartur jīvo 'sau yatra rājyaṃ karoti me / tatrāhaṃ kiṃ na tair dṛṣṭā dṛṣṭāsmīha sutena kim //MU_3,27.7//",
    "GSP27moksop_u:3257": "sarasvatī: abhyāsena vinā vatse tadā te dvaitaniścayaḥ / nūnam astaṅgato nābhūd ṛtusandhāv ṛtur yathā //MU_3,27.8//",
    "GSP27moksop_u:3258": "advaitaṃ yo na yāto 'sau katham advaitakarmabhiḥ / yujyate tāpasaṃsthasya cchāyāṅgānubhavaḥ kutaḥ //MU_3,27.9//",
    "GSP27moksop_u:3259": "līlāsmīti vinābhyāsaṃ tatra nāstaṅgato 'bhavat / yadā bhāvas tadā satyasaṅkalpatvam abhūn na te //MU_3,27.10//",
    "GSP27moksop_u:3260": "adyāpi satyānubhavās saṅkalpās tena māṃ yayuḥ / sampaśyatv ity abhimataṃ phalitaṃ tava sundari //MU_3,27.11//",
    "GSP27moksop_u:3261": "idānīṃ tasya bhartus tvaṃ samīpaṃ yadi gacchasi / tat tena vyavahāras te pūrvavat sampravartate //MU_3,27.12//",
    "GSP27moksop_u:3262": "līlā: ihaiva mandirākāśe patir vipro mamābhavat / ihaiva sa mṛto bhūtvā sampanno vasudhādhipaḥ //MU_3,27.13//",
    "GSP27moksop_u:3263": "ihaiva tasya saṃsāre tasmin bhūmaṇḍalāntare / rājadhānīpure tasmin purandhry asmi vyavasthitā //MU_3,27.14//",
    "GSP27moksop_u:3264": "ihaivāntaḥpure tasmin sa mṛto mama bhūmipaḥ / ihaivāntaḥpurākāśe tasminn eva punar nṛpaḥ //MU_3,27.15//",
    "GSP27moksop_u:3265": "sampanno vasudhāpīṭhe nānājanapadeśvaraḥ / sarvo javañjavībhāva ihaivāyam avasthitaḥ //MU_3,27.16//",
    "GSP27moksop_u:3266": "asminn eva gṛhākāśe sarvā brahmāṇḍabhūtayaḥ / sthitās samudgakośasya yathāntas sarṣapotkarāḥ //MU_3,27.17//",
    "GSP27moksop_u:3267": "tad adūram ahaṃ manye tad bhartur mama maṇḍalam / kvacit pārśvasthitam iha yathā paśyāmi tat kuru //MU_3,27.18//",
    "GSP27moksop_u:3268": "śrīdevī: bhūtalārundhatisute bhartāras tava samprati / trayo nāmāthavābhūvan bahavaś śatasammitāḥ //MU_3,27.19//",
    "GSP27moksop_u:3269": "nedīyasāṃ trayāṇāṃ tu dvijas te bhasmasādgataḥ / rājā mālyāmbaravṛtas saṃsthito 'ntaḥpure śavaḥ //MU_3,27.20//",
    "GSP27moksop_u:3270": "saṃsāramaṇḍape 'py asmiṃs tṛtīyo vasudhādhipaḥ / mahāsaṃsārajaladhau patito bhramam āgataḥ //MU_3,27.21//",
    "GSP27moksop_u:3271": "bhogakallolavalanāvikalākulacetanaḥ / jāḍyajarjaracidvṛttis saṃsārāmbhodhikacchapaḥ //MU_3,27.22//",
    "GSP27moksop_u:3272": "citrāṇi rājakāryāṇi kurvann atyākulāny api / suptaḥ tejassthitatayā na jāgarti bhavabhrame //MU_3,27.23//",
    "GSP27moksop_u:3273": "īśvaro 'ham ahaṃ bhogī siddho 'haṃ balavān sukhī / ity anantamahārajjvā valito vaśatāṃ gataḥ //MU_3,27.24//",
    "GSP27moksop_u:3274": "tat kasya vada bhartus tvāṃ samīpe varavarṇini / vātyā vanāntaraṃ gandhalekhām iva vanān naye //MU_3,27.25//",
    "GSP27moksop_u:3275": "anya eva sa saṃsāras sevyo brahmāṇḍamaṇḍapaḥ / anyā eva ca tā vatse vyavahāraparamparāḥ //MU_3,27.26//",
    "GSP27moksop_u:3276": "saṃsāramaṇḍalānīha tāni pārśve sthitāny api / nūnaṃ yojanakoṭīnāṃ koṭayas teṣv ihāntaram //MU_3,27.27//",
    "GSP27moksop_u:3277": "ākāśamātram eteṣām idaṃ paśya vapuḥ puraḥ / merumandarakoṭīnāṃ koṭayas teṣv iha sthitāḥ //MU_3,27.28//",
    "GSP27moksop_u:3278": "paramāṇau paramāṇau sargavargā nirargalam / mahācitas sphuranty antā rucīva trasareṇavaḥ //MU_3,27.29//",
    "GSP27moksop_u:3279": "mahārambhagurūṇy evam api brahmāṇḍakāni ca / tulāyāṃ dhānakāmātram api tāni bhavanti no //MU_3,27.30//",
    "GSP27moksop_u:3280": "nānāratnācaloddyoto vanavad bhāti khe yathā / pṛthvyādibhūtarahitā jagadvad bhāti cit tathā //MU_3,27.31//",
    "GSP27moksop_u:3281": "kacati jñaptir eveyaṃ jagad ityādināmabhiḥ / na tu pṛthvyādi sampannaṃ sargādāv eva kiñcana //MU_3,27.32//",
    "GSP27moksop_u:3282": "yathā taraṅgas sariti bhūtvā bhūtvā punar bhavet / vicitrākārakalanādeśā jātāsy alaṃ tathā //MU_3,27.33//",
    "GSP27moksop_u:3283": "līlā: evam etaj jaganmātar mayā mṛtam ihādhunā / mamedaṃ rājasaṃ janma tāmasaṃ no na sāttvikam //MU_3,27.34//",
    "GSP27moksop_u:3284": "brahmaṇas tv avatīrṇāyā aṣṭau janmaśatāni me / nānāyonīny atītāni paśyāmīvādhunā puraḥ //MU_3,27.35//",
    "GSP27moksop_u:3285": "saṃsāramaṇḍale devi kasmiṃścid abhavaṃ purā / lokāntarābjabhramarī vidyādharavarāṅganā //MU_3,27.36//",
    "GSP27moksop_u:3286": "durvāsanākaluṣitā tato 'haṃ mānuṣī sthitā / saṃsāramaṇḍale 'nyasmiṃs taṅgaṇeśvarakāminī //MU_3,27.37//",
    "GSP27moksop_u:3287": "karañjakuñjajambīrakadambavanavāsinī / pattrāmbaradharā śyāmā śabary aham athābhavam //MU_3,27.38//",
    "GSP27moksop_u:3288": "vanavāsanayā mugdhā sampannāham atho latā / gulucchanayanā pattrahastā vananivāsinī //MU_3,27.39//",
    "GSP27moksop_u:3289": "puṇyāśramalatā sāhaṃ munisaṅgapavitritā / vanāgnidagdhā tasyaiva kanyābhūvaṃ mahāmuneḥ //MU_3,27.40//",
    "GSP27moksop_u:3290": "astrītvaphaladātṝṇāṃ karmaṇāṃ pariṇāmataḥ / rājāhaṃ cābhavaṃ śrīmān surāṣṭreṣu samāś śatam //MU_3,27.41//",
    "GSP27moksop_u:3291": "tālīnāṃ talakaccheṣu rājaduṣkṛtadoṣataḥ / nakulī navavarṣāṇi kuṣṭhanaṣṭāṅgikābhavam //MU_3,27.42//",
    "GSP27moksop_u:3292": "varṣāṇy aṣṭau surāṣṭreṣu devi gotvaṃ mayā kṛtam / soḍhuṃ durjanaduṣṭājñabālagopālalīlayā //MU_3,27.43//",
    "GSP27moksop_u:3293": "vihaṅgyā vairivinyastā vāgurā vipināvanau / kleśena mahatā cchinnā adyemā vāsanā iva //MU_3,27.44//",
    "GSP27moksop_u:3294": "karṇikākroḍaśayyāsu viśrāntam alinā saha / padmakuḍmalakośeṣu bhuktakiñjalkayā rahaḥ //MU_3,27.45//",
    "GSP27moksop_u:3295": "bhrāntam uttuṅgaśṛṅgāsu hariṇyā hārinetrayā / vanasthalīṣu ramyāsu kirātahatamarmayā //MU_3,27.46//",
    "GSP27moksop_u:3296": "dṛṣṭam aṣṭāsu dikṣv abdhikallolair uhyamānayā / matsyāśvakacchapāsphoṭaraṭanāṭanatāḍanam //MU_3,27.47//",
    "GSP27moksop_u:3297": "pītaṃ carmaṇvatītīre gāyantyā madhurasvanam / sāratas surate svairaṃ samantāt sādhurañjitaḥ //MU_3,27.48//",
    "GSP27moksop_u:3298": "tālītamālakuñjeṣu taralānananetrayā / kṣīvayekṣaṇavikṣobhaiḥ kṛtaṃ kāntāvalokanam //MU_3,27.49//",
    "GSP27moksop_u:3299": "kanakasyandasandohasundarair aṅkapaṅkajaiḥ / svargāpsaro'mbujinyāśutoṣitā suraṣaṭpadā //MU_3,27.50//",
    "GSP27moksop_u:3300": "maṇikāñcanamāṇikyamuktānikarabhūtale / kalpadrumavane meror yūnā saha rataṃ kṛtam //MU_3,27.51//",
    "GSP27moksop_u:3301": "kallolākulakacchāsu lasadgulugulāsu ca / velāvanaguhāsv abdheś ciraṃ kūrmatayā sthitam //MU_3,27.52//",
    "GSP27moksop_u:3302": "nalinīnāladolāsu dolanaṃ sarasānilam / calatpattrasajālāsu rājahaṃsatayā kṛtam //MU_3,27.53//",
    "GSP27moksop_u:3303": "śādvalīdaladolānām āndolanavinidratām / maṣakasya mayālokya dīnaṃ maṣikayā sthitam //MU_3,27.54//",
    "GSP27moksop_u:3304": "tarattārataraṅgāsu cañcadvīcyagracumbanaiḥ / bhrāntaṃ śailasravantīṣu jalavañjulabālayā //MU_3,27.55//",
    "GSP27moksop_u:3305": "gandhamādanamandāramandire madanāturaḥ / patitaḥ pādayoḥ pūrvaṃ vidyādharakumārakaḥ //MU_3,27.56//",
    "GSP27moksop_u:3306": "kīrṇakarpūrapūteṣu talpeṣu vyasanāturā / ciraṃ vilulitāsmīndor bimbeṣv iva śaśiprabhā //MU_3,27.57//",
    "GSP27moksop_u:3307": "yoniṣv anekavidhaduḥkhaśatānvitāsu bhrāntaṃ mayonnamanasannamanākulāṅgyā / saṃsāradīrghasaritaś calayā laharyā durvāravātahariṇīsaraṇakrameṇa //MU_3,27.58//",
    "GSP27moksop_u:3308": "līlopākhyāne janmāntaravarṇanaṃ nāma sargaḥ",
    "GSP27moksop_u:3309": "aṣṭaviṃśas sargaḥ",
    "GSP27moksop_u:3310": "rāmaḥ: vajrāṅgasārād brahmāṇḍakuḍyān nibiḍamaṇḍalāt / koṭiyojanasaṃviṣṭāt kathaṃ te nirgate ubhe //MU_3,28.1//",
    "GSP27moksop_u:3311": "vasiṣṭhaḥ: kva brahmāṇḍaṃ kva tadbhittiḥ kvātrāsau vajrasāratā / kilāvaśyaṃ sthite devyāv antaḥpuravarāmbare //MU_3,28.2//",
    "GSP27moksop_u:3312": "tasminn eva girigrāme tasminn evālayāmbare / brāhmaṇas sa vasiṣṭhākhya āsvādayati rājatām //MU_3,28.3//",
    "GSP27moksop_u:3313": "tam eva maṇḍapākāśakoṇakaṃ śūnyamātrakam / catussamudraparyantaṃ bhūtalaṃ so 'nubhūtavān //MU_3,28.4//",
    "GSP27moksop_u:3314": "ākāśātmani bhūpīṭhe tasmiṃs tad rājapattanam / rājasadmānubhavati sa ca sā cāpy arundhatī //MU_3,28.5//",
    "GSP27moksop_u:3315": "līlābhidhānā sañjātā tayā ca jñaptir arcitā / jñaptyā saha samullaṅghya kham āścaryamanoramam //MU_3,28.6//",
    "GSP27moksop_u:3316": "prādeśamātre nabhasi sā tatraiva gṛhodare / brahmāṇḍāntaram āsādya giriṃ vāsavamandiram //MU_3,28.7//",
    "GSP27moksop_u:3317": "brahmāṇḍāt parinirgatya svagṛhe sthitim āyayau / svapnāt svapnāntaraṃ prāpya yathā talpagataḥ pumān //MU_3,28.8//",
    "GSP27moksop_u:3318": "pratibhāmātram evaitat sarvam ākāśamātrakam / na brahmāṇḍaṃ na saṃsāro na kuḍyādi na dūratā //MU_3,28.9//",
    "GSP27moksop_u:3319": "svacittam eva kacati tayos tādṛṅ manoharam / vāsanāmātrasollekhaṃ kva brahmāṇḍaṃ kva saṃsṛtiḥ //MU_3,28.10//",
    "GSP27moksop_u:3320": "nirāvaraṇam evedaṃ jñaptyākāśam anantakam / kiñcit svacittenonnītaṃ spandayuktyeva mārutaḥ //MU_3,28.11//",
    "GSP27moksop_u:3321": "cidākāśam ajaṃ śāntaṃ sarvatraiva hi sarvadā / cittvāj jagad ivābhāti svayam evātmanātmani //MU_3,28.12//",
    "GSP27moksop_u:3322": "yena buddhaṃ tu tasyaitad ākāśād api śūnyakam / na buddhaṃ yena tasyaitad vajrasārācalopamam //MU_3,28.13//",
    "GSP27moksop_u:3323": "gṛha eva yathā svapne nagaraṃ bhāti bhāsvaram / tathaitad asad evāntaś ciddhātau bhāti bhāsvaram //MU_3,28.14//",
    "GSP27moksop_u:3324": "yathā marujale 'mbutvaṃ kaṭakatvaṃ ca hemani / asat sad iva bhātīdaṃ tathā dṛśyatvam ātmani //MU_3,28.15//",
    "GSP27moksop_u:3325": "evam ākalayantyau te lalane lalanākṛtī / gṛhān niryayatur bāhyaṃ cārucaṅkramaṇakramaiḥ //MU_3,28.16//",
    "GSP27moksop_u:3326": "adṛśye grāmalokena prekṣamāṇe puro girim / cumbitākāśakuharaṃ saṃsprṣṭādityamaṇḍalam //MU_3,28.17//",
    "GSP27moksop_u:3327": "nānāvarṇākhilotphullavicitravanakambalam / nānānirjharanirdhūtakūjadvanavihaṅgamam //MU_3,28.18//",
    "GSP27moksop_u:3328": "vicitramañjarīpuñjapiñjarāmbudamaṇḍalam / abhrakacchagulucchāgraviśrāntakhagasāravam //MU_3,28.19//",
    "GSP27moksop_u:3329": "sāravañjulavistāraguptākhilasarittaṭam / asamāptaśilāśvabhralatānartanamārutam //MU_3,28.20//",
    "GSP27moksop_u:3330": "puṣpābhrapihitākāśakośakuṭṭakavāridam / pataddīrghasaritsrotassitamuktākalāpakam //MU_3,28.21//",
    "GSP27moksop_u:3331": "caladvṛkṣavanavyūhavātaghaṭṭitadiktaṭam / nānāvanākulopāntacchāyāsatataśītalam //MU_3,28.22//",
    "GSP27moksop_u:3332": "atha te lalane tatra tadā dadṛśatus svayam / taṃ girigrāmakaṃ vyomnas svargakhaṇḍam iva cyutam //MU_3,28.23//",
    "GSP27moksop_u:3333": "vahatpraṇālīpaṭalaṃ pūrṇapuṣkariṇījalam / dvijaiḥ kurukucaiḥ kūjat suṣiraśvabhrakacchalam //MU_3,28.24//",
    "GSP27moksop_u:3334": "garjadgovṛndahuṅkārakarālākhilakuñjakam / guñjāgulmakaṣaṇḍāḍhyaṃ sacchāyaghanamārutam //MU_3,28.25//",
    "GSP27moksop_u:3335": "duṣpraveśārkakiraṇaṃ pṛthaṅ nīhāradhūsaram / udañcanmañjarīpuñjajaṭālaviśikhāntaram //MU_3,28.26//",
    "GSP27moksop_u:3336": "śilāphalahakasphāraprocchalacchuklanirjharaiḥ / smāritācalanirdhūtakṣīrodadhijalaśriyam //MU_3,28.27//",
    "GSP27moksop_u:3337": "phalamālāmahābhārabhāsurair ajiradrumaiḥ / ānīya puṣpasambhāraṃ tiṣṭhadbhir iva saṅkulam //MU_3,28.28//",
    "GSP27moksop_u:3338": "tarattaralajhāṅkārakārimārutakampitaiḥ / kīrṇapuṣpamahāvṛṣṭiṃ drumair iva rasākulaiḥ //MU_3,28.29//",
    "GSP27moksop_u:3339": "aśaṅkitaśilākūṭasravadabbindujhāṅkṛtaiḥ / kiñcitkṛtaravaṃ guptair aśaṅkaiś śaṅkitaiḥ khagaiḥ //MU_3,28.30//",
    "GSP27moksop_u:3340": "utphālalaharīprāntaśīkarāsvādanākulaiḥ / nadyām uḍḍayanāvartavṛttibhir vihagair vṛtam //MU_3,28.31//",
    "GSP27moksop_u:3341": "uttālatālaviśrāntakākālokanaśaṅkitaiḥ / bālaiḥ pragopitāmikṣākhaṇḍaṃ jīrṇasvabhūptakaiḥ //MU_3,28.32//",
    "GSP27moksop_u:3342": "puṣpaśekharasambhāravasanagrāmabālakam / kadambanimbajambīragahanopāntaśītalam //MU_3,28.33//",
    "GSP27moksop_u:3343": "kṣaumānutastāsvarayā mañjarīpūrṇakarṇayā / kṣutkṣāntayā bhrāntarathyaṃ grāmakheṭakakāntayā //MU_3,28.34//",
    "GSP27moksop_u:3344": "sarittaraṅgasaṅghaṭṭasaṃrāvāśrutasaṅkatham / karṇajāḍyaghanatrāsavāñchitaikāntasaṃsthitim //MU_3,28.35//",
    "GSP27moksop_u:3345": "dadhiliptāsyahastāṃsair baddhapuṣpalatādharaiḥ / nagnair gomayapaṅkāṅkair bālair ākulacatvaram //MU_3,28.36//",
    "GSP27moksop_u:3346": "tīraśādvalavallīnāṃ dolāndolanahāribhiḥ / taraṅgair vāhyamānāmbulekhikāṅkitasaikatam //MU_3,28.37//",
    "GSP27moksop_u:3347": "dadhikṣīraghanāmodamattamantharamakṣikam / kālyabhaktārthanodbāṣpajarjarāmbarabālakam //MU_3,28.38//",
    "GSP27moksop_u:3348": "gomayāsiktavalayakaravārīkṛtakrudham / dhammillavalanāvyagrabhūtastrīvihasajjanam //MU_3,28.39//",
    "GSP27moksop_u:3349": "dāntapucchacchaṭacchannapatatkakudavāyasam / gṛharathyāṅganadvārakīrṇakundakaraṇḍakam //MU_3,28.40//",
    "GSP27moksop_u:3350": "gṛhapārśvasthitaśvabhrajātaiḥ kusumitadrumaiḥ / pratyahaṃ prātar āgulpham ākīrṇakusumājiram //MU_3,28.41//",
    "GSP27moksop_u:3351": "saraccāmarasāraṅgacalajaṅgalaṣaṇḍakam / guñjānikuñjasañjātaśaṣpasuptamṛgārbhakam //MU_3,28.42//",
    "GSP27moksop_u:3352": "ekāntarāstavatsaikakarṇaspandāstamakṣikam / gopocchiṣṭīkṛtadadhisamparkāspandamakṣikam //MU_3,28.43//",
    "GSP27moksop_u:3353": "samastasadmasu kṣīṇamākṣikākṣiptamakṣikam / phullāśokadrumoddyotakṛtalākṣikamandiram //MU_3,28.44//",
    "GSP27moksop_u:3354": "śīkarāsāramarutā nityārdravikacaddrumam / kadambamukulaprotasaptacchadacchadotkaram //MU_3,28.45//",
    "GSP27moksop_u:3355": "vṛtivrātalatāphullaketakotkaramālinam / bṛhatpraṇālīpaṭalīraṇadruṭaruṭāravam //MU_3,28.46//",
    "GSP27moksop_u:3356": "vātāyanaguhāniryatsaudhaviśrāntavāridam / pūrṇapuṣkariṇīpaṅktipūtarājapathāntaram //MU_3,28.47//",
    "GSP27moksop_u:3357": "nīrandhraviṭapacchāyāśītalāmalaśādvalam / sarvapuṣpāsravadbindupratibimbitatārakam //MU_3,28.48//",
    "GSP27moksop_u:3358": "anāratapatatpuṣpahimavarṣasitālayam / vicitramañjarīpuṣpapattrapalvalapādapam //MU_3,28.49//",
    "GSP27moksop_u:3359": "gṛhakakṣyāntarālīnameghaguptaciraṇṭikam / saudhasthameghavidyudbhir anādeyapradīpakam //MU_3,28.50//",
    "GSP27moksop_u:3360": "kandarānilajhāṅkāraghanaghuṅghumamaṇḍapam / caraccakorahārītahariṇīhārimandiram //MU_3,28.51//",
    "GSP27moksop_u:3361": "unnidrakandalodvāntamāṃsalāmodamantharaiḥ / marudbhir mandam ādātum ārabdhair lolapallavam //MU_3,28.52//",
    "GSP27moksop_u:3362": "lāvakālāpalīlāyām ālīnalalanākulam / kokakokilakākolakolāhalasamākulam //MU_3,28.53//",
    "GSP27moksop_u:3363": "sālatālītamālāḍhyanīlapalvalamālitam / valīvalayavinyāsavilāsavalitadhruvam //MU_3,28.54//",
    "GSP27moksop_u:3364": "ālolapallavalatāvalitālayānām utphullakandalasilindhrasugandhitānām / sārāvavārivalanākulagokulānām ānīlaṣaṣpakusumasthalaśobhitānām //MU_3,28.55//",
    "GSP27moksop_u:3365": "tīradrumaprakaraguptasaridrayāṇām nīrandhrapuṣpitalatogravitānakānām / udyānakundamakarandasugandhitānām gandhāndhaṣaṭpadakulāntaritāmbudānām //MU_3,28.56//",
    "GSP27moksop_u:3366": "saundaryatarjitapurandaramandirāṇām rājīvarājirajasāruṇitāmbarāṇām / raṃhovahadgirinadīravaghargharāṇām kundāvadātajaladadyutibhāsurāṇām //MU_3,28.57//",
    "GSP27moksop_u:3367": "saudhasthalollasitapuṣpalatālayānāṃ līlāvilolakalakaṇṭhavihaṅgamānām / ullāsikausumadalāstaraṇasthayūnām āpādam āvalitamālyavilāsinīnām //MU_3,28.58//",
    "GSP27moksop_u:3368": "sarvaṃ tu sundaranavāṅkuradanturāṇām helollasadvanalatākulamārgagāṇām / sañjātakomalalatopalasaṅkulānām varṣatpayodapaṭasaṃvalitālayāṇām //MU_3,28.59//",
    "GSP27moksop_u:3369": "nīhārahāriharitasthalavistṛtānām saudhasthameghataḍidākulitāṅganānām / nīlotpalollasitasaurabhasundarāṇām huṅkārahāriharitonmukhagokulānām //MU_3,28.60//",
    "GSP27moksop_u:3370": "vidhvastamugdhamṛgaśāvagṛhāṅganānām unmattabarhigaṇaśīkaranirjharāṇām / saugandhyamattapavanāhṛtasaurabhānām vaprauṣadhijvalanavismṛtadīpakānām //MU_3,28.61//",
    "GSP27moksop_u:3371": "kolāhalākulakulāyakulākulānām kulyākulākalakalāśrutasaṅkathānām / muktāphalaprakarasundarabindupātaśītākhiladrumalatātṛṇapallavānām //MU_3,28.62//",
    "GSP27moksop_u:3372": "lakṣmīm anastamitapuṣpavikāsabhājām / śaknoti kaḥ kalayituṃ girimandirāṇām //MU_3,28.63//",
    "GSP27moksop_u:3373": "līlopākhyāne girigrāmavarṇanaṃ nāma sargaḥ",
    "GSP27moksop_u:3374": "ekonatriṃśas sargaḥ",
    "GSP27moksop_u:3375": "vasiṣṭhaḥ: tatra te petatur devyau grāme 'ntaśśītalātmani / bhogamokṣaśriyau śānte puṃsīva viditātmani //MU_3,29.1//",
    "GSP27moksop_u:3376": "kālenaitāvatā līlā tenābhyāsena sābhavat / śuddhajñānaikadehatvāt trikālāmaladarśinī //MU_3,29.2//",
    "GSP27moksop_u:3377": "atha sasmāra sarvās tāḥ prāktanīs saṃsṛter gatīḥ / svās svayaṃ svarasenaiva prāgjanmamaraṇādikāḥ //MU_3,29.3//",
    "GSP27moksop_u:3378": "līlā: devi deśam imaṃ dṛṣṭvā tvatprasādāt smarāmy aham / iha tat prāktanaṃ sarvaṃ ceṣṭitaṃ veṣṭitāntaram //MU_3,29.4//",
    "GSP27moksop_u:3379": "ihābhūvam ahaṃ jīrṇā sirālāṅgī kṛśāsitā / brāhmaṇī śuṣkadarbhāgrabhedarūkṣakarodarā //MU_3,29.5//",
    "GSP27moksop_u:3380": "bhartuḥ kulakarī bhāryā dohamanthānaśobhinī / mātā sakalaputrāṇām atithīnāṃ priyaṅkarī //MU_3,29.6//",
    "GSP27moksop_u:3381": "devadvijasatāṃ bhaktā siktāṅgī ghṛtagorasaiḥ / gargarīcarukumbhādibhāṇḍopaskaraśodhinī //MU_3,29.7//",
    "GSP27moksop_u:3382": "nityam annalavāktaikakācakambuprakoṣṭhakā / jāmātṛduhitṛbhrātṛpitṛmātṛprapūjinī //MU_3,29.8//",
    "GSP27moksop_u:3383": "ādehaṃ sadmavṛttyaiva prakṣīṇadinayāminī / vācaṃ ciraṃ ciram iti vadanty aniśam ākulā //MU_3,29.9//",
    "GSP27moksop_u:3384": "kāhaṃ ka iva saṃsāra iti svapne 'py asaṅkathā / jāyā śrotriyamūḍhasya tādṛśasyaiva durdhiyaḥ //MU_3,29.10//",
    "GSP27moksop_u:3385": "ekaniṣṭhā samicchākagomayendhanasañcaye / mlānakambalasaṃvītasirālakṣā sagātrikā //MU_3,29.11//",
    "GSP27moksop_u:3386": "tarṇakīkarṇajāhasthakriminiṣkāsatatparā / gṛhaśākavanāsekasatvarā gṛhakarmaṇāṃ //MU_3,29.12//",
    "GSP27moksop_u:3387": "nīlatīrataraṅgāktatṛṇatarpitatarṇakā / pratikṣaṇaṃ gṛhadvārakṛtacandanavarṇakā //MU_3,29.13//",
    "GSP27moksop_u:3388": "nītyarthaṃ gṛhabhṛtyānāṃ sādināṃ kṛtavācyatā / maryādāniyamād abdhivelevāniśam acyutā //MU_3,29.14//",
    "GSP27moksop_u:3389": "jīrṇaparṇasavarṇaikakarṇadolādhirūḍhayā / kaṣṭatāpajarābhītajīvabhṛtyeva cihnitā //MU_3,29.15//",
    "GSP27moksop_u:3390": "vasiṣṭhaḥ: ity uktvā sañcarantī sā śikharigrāmakoṭare / sañcarantyās sarasvatyā darśayām āsa sā svayam //MU_3,29.16//",
    "GSP27moksop_u:3391": "iyaṃ me pāṭalāṣaṇḍamaṇḍitā puṣpavāṭikā / iyaṃ me puṣpitodyānamaṇḍapākāravāṭikā //MU_3,29.17//",
    "GSP27moksop_u:3392": "iyaṃ puṣkariṇītīradrumagrathitatarṇakā / iyaṃ sā karṇikānāmnī tarṇikā bhuktaparṇikā //MU_3,29.18//",
    "GSP27moksop_u:3393": "iyaṃ sā medasā kṣīṇā varākī jalahārikā / adyāṣṭamaṃ dinaṃ bāṣpapūrṇākṣī pariroditi //MU_3,29.19//",
    "GSP27moksop_u:3394": "iha devi mayā proktam ihoṣitam iha sthitam / iha suptam ihātītam idaṃ dattam ihāhṛtam //MU_3,29.20//",
    "GSP27moksop_u:3395": "eṣa me jyeṣṭhaśarmākhyaḥ putro roditi mandire / eṣā me jaṅgale dhenur doghdrī carati śādvalam //MU_3,29.21//",
    "GSP27moksop_u:3396": "gṛhe 'vasannaṃ dāhāya rūkṣaṃ kṣāravidhūsaram / svaṃ deham iha pañcākhyaṃ paśyemaṃ praghanaṃ mama //MU_3,29.22//",
    "GSP27moksop_u:3397": "tumbīlatābhir ugrābhis tṛṣṇābhir iva veṣṭitam / mahānasasthānam idaṃ mama deham ivāparam //MU_3,29.23//",
    "GSP27moksop_u:3398": "ete rodanatāmrākṣā bandhavo bhuvi bandhanam / aṅgadārpitarudrākṣā āharanty analendhanam //MU_3,29.24//",
    "GSP27moksop_u:3399": "anārataṃ śilākacchagucchācchoṭanakāribhiḥ / taraṅgais tuṅgitākāraspṛṣṭatīralatādalaiḥ //MU_3,29.25//",
    "GSP27moksop_u:3400": "śīkarākīrṇaparyantaśādvalasthalavellitaiḥ / śilāphalahakāsphālaphenilotphālaśīkaraiḥ //MU_3,29.26//",
    "GSP27moksop_u:3401": "tuṣārīkṛtamadhyāhnadivākarakarotkaraiḥ / phullapuṣpotkarāsārapradānotkataṭadrumaiḥ //MU_3,29.27//",
    "GSP27moksop_u:3402": "vidrumair iva saṅkrāntaphullakiṃśukakāntibhiḥ / vyāptayā puṣparāśīnāṃ samullāsanakāribhiḥ //MU_3,29.28//",
    "GSP27moksop_u:3403": "uhyamānaphalāpūrasuvyagragrāmabālayā / mahākalakalāvartasaktayā grāmyakulyayā //MU_3,29.29//",
    "GSP27moksop_u:3404": "veṣṭitas taralāsphālajaladhautatalopamaḥ / ghanapattratarucchattracchāyāsatataśītalaḥ //MU_3,29.30//",
    "GSP27moksop_u:3405": "ayam ālakṣyate puṣpalatāvalanasundaraḥ / laladgulucchakacchannagavākṣo gṛhamaṇḍapaḥ //MU_3,29.31//",
    "GSP27moksop_u:3406": "atra me saṃsthito bhartā jīvākāśalavākṛtiḥ / catussamudraparyantamekhalāyā bhuvaḥ patiḥ //MU_3,29.32//",
    "GSP27moksop_u:3407": "āsmṛtaṃ pūrvam etena kilāsīd abhivāñchitam / śīghraṃ syām iva rājeti tīvrasaṃvegadharmiṇā //MU_3,29.33//",
    "GSP27moksop_u:3408": "dinair aṣṭabhir evāsau tena rājyaṃ samṛddhimat / cirakālapratyayadaṃ prāptavān parameśvari //MU_3,29.34//",
    "GSP27moksop_u:3409": "atrāsau bhartṛjīvo me gṛhe vyomni sthito nṛpaḥ / adṛśyaḥ khe yathā vāyur āmodo vā yathānile //MU_3,29.35//",
    "GSP27moksop_u:3410": "ihaivāṅguṣṭhamātrānte tad vyomnīva padaṃ sthitam / madbhartṛrājyaṃ mama tu gataṃ yojanakoṭitām //MU_3,29.36//",
    "GSP27moksop_u:3411": "āvāṃ kham eva tat khaṃ ca bhartṛrājyaṃ mameśvari / pūrṇaṃ sahasraiś śailānām aho māyeyam ātatā //MU_3,29.37//",
    "GSP27moksop_u:3412": "tad devi bhartur nikaṭaṃ punar gantuṃ mamepsitam / tad ehi tatra gacchāvaḥ kiṃ dūraṃ vyavasāyinām //MU_3,29.38//",
    "GSP27moksop_u:3413": "vasiṣṭhaḥ: ity uktvā praṇatā devīṃ sā praviśyāśu maṇḍapam / vihaṅgīva tayā sārdhaṃ pupluve 'sinibhaṃ nabhaḥ //MU_3,29.39//",
    "GSP27moksop_u:3414": "bhinnāñjanacayaprakhyaṃ saumyaikārṇavasundaram / nārāyaṇāṅgasadṛśaṃ bhṛṅgapṛṣṭhāmalachavim //MU_3,29.40//",
    "GSP27moksop_u:3415": "meghamārgam atikramya vātaskandhāvaniṃ tathā / sauraṃ mārgam athākramya cāndraṃ mārgam atītya ca //MU_3,29.41//",
    "GSP27moksop_u:3416": "dhruvamārgottaraṃ gatvā sādhyānāṃ mārgam eva ca / siddhānāṃ samatītyorvīm ullaṅghya svargamaṇḍalam //MU_3,29.42//",
    "GSP27moksop_u:3417": "brahmalokāntare gatvā tuṣitānāṃ ca maṇḍalam / golokaṃ śivalokaṃ ca pitṛlokam atītya ca //MU_3,29.43//",
    "GSP27moksop_u:3418": "videhānāṃ ca devānāṃ dūram uttīrya dūragam / dūrād dūrataraṃ gatvā kiñcid ruddhā babhūva sā //MU_3,29.44//",
    "GSP27moksop_u:3419": "paścād ālokayām āsa samatītaṃ nabhastalam / yāvan na kiñcic candrārkatārādy ālakṣyate hy adhaḥ //MU_3,29.45//",
    "GSP27moksop_u:3420": "tamas stimitagambhīram āśākuharapūrakam / ekārṇavodaraprakhyaṃ śilodaraghanaṃ sthitam //MU_3,29.46//",
    "GSP27moksop_u:3421": "līlā: tad devi bhāskarādīnāṃ kvādhas tejo gataṃ vada / śilājaṭharanisspandaṃ muṣṭigrāhyaṃ tamaḥ kutaḥ //MU_3,29.47//",
    "GSP27moksop_u:3422": "devī: etāvatīm imāṃ vyomnaḥ padavīm āgatāsi bhoḥ / arkādīny api tejāṃsi yato dṛśyanta eva no //MU_3,29.48//",
    "GSP27moksop_u:3423": "yathā mahāndhakūpādhaḥ khadyoto nāvalokyate / pṛṣṭhagena tathehāto nādhas sūryo 'valokyate //MU_3,29.49//",
    "GSP27moksop_u:3424": "līlā: aho nu padavīm etāṃ dūrām āvām upāgate / sūryo 'py adho 'ṇukaṇavan na manāg api lakṣyate //MU_3,29.50//",
    "GSP27moksop_u:3425": "ita uttaram anyā syāt padavī kā nu kīdṛśī / kathaṃ ca pātanī bhavyā kathyatām iti devi me //MU_3,29.51//",
    "GSP27moksop_u:3426": "sarasvatī: ita uttaram agre te brahmāṇḍapuṭakarparam / yasya vajrādayo nāma dhūlileśās samutthitāḥ //MU_3,29.52//",
    "GSP27moksop_u:3427": "vasiṣṭhaḥ: iti prakathayantyau te prāpte brahmāṇḍakarparam / bhramaryāv iva śailasya kuḍyaṃ nibiḍamaṇḍalam //MU_3,29.53//",
    "GSP27moksop_u:3428": "akleṣenaiva te tasmān nirgate gaganād iva / niścayatvaṃ hi yad vastu tad vajragati netarat //MU_3,29.54//",
    "GSP27moksop_u:3429": "nirāvaraṇavijñānā sā dadarśa tatas tataḥ / jalādyāvaraṇān pāre brahmāṇḍasyātibhāsurān //MU_3,29.55//",
    "GSP27moksop_u:3430": "brāhmād aṇḍād daśaguṇaṃ toyatattvaṃ vyavasthitam / āsthitaṃ veṣṭayitvā tat tvag ivākṣoṭapṛṣṭhagā //MU_3,29.56//",
    "GSP27moksop_u:3431": "tasmād daśaguṇo vahnis tasmād daśaguṇo 'nilaḥ / tato daśaguṇaṃ vyoma tataḥ paramam ambaram //MU_3,29.57//",
    "GSP27moksop_u:3432": "tasmin paramake vyomni madhyādyantavikalpanāḥ / na kāścana samudyanti vandhyāputrakathā iva //MU_3,29.58//",
    "GSP27moksop_u:3433": "kevalaṃ vimalaṃ śāntaṃ tad anādi gatabhramam / ādyantamadhyarahitaṃ mahaty ātmani tiṣṭhati //MU_3,29.59//",
    "GSP27moksop_u:3434": "ākalpam uttamabalena śivāpatiś cet tasmin balād garuḍaketurathotpateś cet / taddhyānato 'valabhate vimale 'mbare 'ntam ākalpam ekajavagāmy atha māruto 'pi //MU_3,29.60//",
    "GSP27moksop_u:3435": "līlopākhyāne paramākāśavarṇanaṃ nāma sargaḥ",
    "GSP27moksop_u:3436": "triṃśas sargaḥ",
    "GSP27moksop_u:3437": "vasiṣṭhaḥ: pṛthivyaptejasām atra nabhasvannabhasor api / yathottaraṃ daśaguṇān atītyāvarakān kṣaṇāt //MU_3,30.1//",
    "GSP27moksop_u:3438": "dadarśa paramākāśaṃ tat pramāṇavivarjitam / tathā tataṃ jagad idaṃ yathā tatrāṇumātrakam //MU_3,30.2//",
    "GSP27moksop_u:3439": "tādṛkṣāvaraṇān sargān brahmāṇḍeṣu dadarśa sā / koṭiśas sphuritā vyomni trasareṇur ivātape //MU_3,30.3//",
    "GSP27moksop_u:3440": "mahākāśamahāmbhodhau mahāśūnyatvavāriṇi / mahāciddravabhāvotthān budbudān arbudakramān //MU_3,30.4//",
    "GSP27moksop_u:3441": "kāṃścid āpatato 'dhastāt kāṃścic copari gacchataḥ / kāṃścit tiryaggatīn anyān sthitān stabdhān svasaṃvidā //MU_3,30.5//",
    "GSP27moksop_u:3442": "yatra yatroditā saṃvid yeṣāṃ yeṣāṃ yathā yathā / tatra tatroditaṃ rūpaṃ teṣāṃ teṣāṃ tathā tathā //MU_3,30.6//",
    "GSP27moksop_u:3443": "na caiva tatra nāmordhvaṃ nādho na ca gamāgamāḥ / anyad eva padaṃ kiñcid asmaddehāgamaṃ hi tat //MU_3,30.7//",
    "GSP27moksop_u:3444": "utpadyotpadyate tatra svayaṃ saṃvit svabhāvataḥ / svasaṅkalpaiś śamaṃ yāti bālasaṅkalpajālavat //MU_3,30.8//",
    "GSP27moksop_u:3445": "rāmaḥ: kim adhas syāt kim ūrdhvaṃ syāt kiṃ tiryak tatra bhāsure / iti brūhi mama brahmann ihaiva yadi na sthitiḥ //MU_3,30.9//",
    "GSP27moksop_u:3446": "vasiṣṭhaḥ: sasarvāvaraṇāny atra mahaty antavivarjite / brahmaṇo 'ṇḍāni bhāsante vyomni keśoṇḍuko yathā //MU_3,30.10//",
    "GSP27moksop_u:3447": "asvatantrāḥ pradhāvanti padārthās sarva eva yat / brahmāṇḍaṃ pārthivaṃ bhāgaṃ tad adhaś śūnyam anyathā //MU_3,30.11//",
    "GSP27moksop_u:3448": "pipīlikānām bhramatāṃ vyomni vartulaloṣṭake / daśadikkam adhaḥpādāḥ pṛṣṭham ūrdhvam udāhṛtam //MU_3,30.12//",
    "GSP27moksop_u:3449": "vṛkṣavalmīkajālena keṣāñcid dhṛdi bhūtalam / sendvarkāmaradaityena veṣṭitaṃ vyoma nirmalam //MU_3,30.13//",
    "GSP27moksop_u:3450": "sambhūtaṃ marubhūtena sagrāmapuraparvatam / idaṅkalpam alūnena pakvākṣoṭam iva tvacā //MU_3,30.14//",
    "GSP27moksop_u:3451": "yathā vindhyavanābhoge prasphuranti kareṇavaḥ / tathā tasmin parābhoge brahmāṇḍatrasareṇavaḥ //MU_3,30.15//",
    "GSP27moksop_u:3452": "tasmin sarvaṃ tatas sarvaṃ tat sarvaṃ sarvataś ca tat / tac ca sarvamayaṃ nityaṃ tathā tad aṇukaṃ prati //MU_3,30.16//",
    "GSP27moksop_u:3453": "śuddhabodhamaye tasmin paramālokavāridhau / ajasram etya gacchanti brahmāṇḍākhyās taraṅgakāḥ //MU_3,30.17//",
    "GSP27moksop_u:3454": "antaśśūnyās sthitāḥ kecit sakalpakṣayarātrayaḥ / taraṅgā iva toyābdhau prohyante śūnyatārṇave //MU_3,30.18//",
    "GSP27moksop_u:3455": "keṣāñcid antaḥ kalpāntaḥ pravṛtto ghargharāravaḥ / na śruto 'nyair na ca jñātas svabhāvarasanākulaiḥ //MU_3,30.19//",
    "GSP27moksop_u:3456": "anyeṣāṃ prathamārambheṣūdbubhūṣā vijṛmbhate / sargasaṃsiktabījānāṃ kośe 'ṅkuralatā yathā //MU_3,30.20//",
    "GSP27moksop_u:3457": "mahāpralayasampattau sūryārcirvidrutāśrayāḥ / pravṛttā galituṃ kecit tāpe himakaṇā yathā //MU_3,30.21//",
    "GSP27moksop_u:3458": "ākalpaṃ nipatanty eva kecid aprāptabhūmayaḥ / yāvad viśīrya jāyante tathāsaṃvinmayāḥ kila //MU_3,30.22//",
    "GSP27moksop_u:3459": "stabdhā eva sthitāḥ kecit keṣoṇḍukam ivāmbare / vāyos spandā ivābhānti tathāproditasampadaḥ //MU_3,30.23//",
    "GSP27moksop_u:3460": "ācārād vedaśāstrāṇām anya evānyathoditaḥ / ārambho vitato 'nyeṣām anitthaṃ saṃsthitakramaḥ //MU_3,30.24//",
    "GSP27moksop_u:3461": "kecid brahmādipuruṣāḥ kecid viṣṇvādisargapāḥ / kecic cānye prajānāthāḥ kecin nirnāthajantavaḥ //MU_3,30.25//",
    "GSP27moksop_u:3462": "kecid vicitrasargeśāḥ kecit tiryaṅmayāntarāḥ / kecid ekārṇavāpūrṇā jaletaravivarjitāḥ //MU_3,30.26//",
    "GSP27moksop_u:3463": "kecic chilāṅganiṣpiṇḍāḥ kecit krimipathāntarāḥ / kecid devamayā eva kecin naramayāntarāḥ //MU_3,30.27//",
    "GSP27moksop_u:3464": "kecin nityāndhakārāḍhyās tathāśīlitajantavaḥ / kecin maṣakasampūrṇā uḍumbaraphalaśriyaḥ //MU_3,30.28//",
    "GSP27moksop_u:3465": "nityaṃ śūnyāntarāḥ kecic chūnyaspandātmajantavaḥ / sargeṇa tādṛśenānye pūrṇā ye 'smaddhiyām iha / kalpanām api nāyānti vyomamūkācalā iva //MU_3,30.29//",
    "GSP27moksop_u:3466": "tādṛgantaram eteṣāṃ mahākāśaṃ tatas sthitam / ājīvitaṃ prayacchadbhir viṣṇvādyair yan na dīyate //MU_3,30.30//",
    "GSP27moksop_u:3467": "pratyekam aṇḍagolasya sthitaḥ kaḍḍhakaratnavat / bhūtākṛṣṭikaro bhāgaḥ pārthivas sa svabhāvataḥ //MU_3,30.31//",
    "GSP27moksop_u:3468": "yas sargavibhavo 'smākaṃ dhiyām aviṣayas tataḥ / tajjagatkathane śaktir na mamāsti mahāmate //MU_3,30.32//",
    "GSP27moksop_u:3469": "bhīmāndhakāragahane sumahaty araṇye nṛtyanty adarśitaparasparam eva mattāḥ / yakṣā yathā pravitate paramāmbare 'ntar evaṃ sphuranti subahūni mahājaganti //MU_3,30.33//",
    "GSP27moksop_u:3470": "līlopākhyāne brahmāṇḍavarṇanaṃ nāma sargaḥ",
    "GSP27moksop_u:3471": "ekatriṃśas sargaḥ",
    "GSP27moksop_u:3472": "vasiṣṭhaḥ: evam ākalayantyau te nirgatya jagato nijam / antaḥpuraṃ dadṛśatur jhagitīva vinidrite //MU_3,31.1//",
    "GSP27moksop_u:3473": "sthitapuṣpabharāpūrṇamahārājamahāśavam / śavapārśvopaviṣṭāntaścittalīlāśarīrakam //MU_3,31.2//",
    "GSP27moksop_u:3474": "ghanarātritayālpālpamahānidrajanākulam / dhūpacandanakarpūrakuṅkumāmodamantharam //MU_3,31.3//",
    "GSP27moksop_u:3475": "tam ālokya punar bhartus saṃsāraṃ gantum ādṛtā / papāta līlā saṅkalpadehenātraiva tannabhaḥ //MU_3,31.4//",
    "GSP27moksop_u:3476": "viveśa bhartṛsaṅkalpasaṃsāraṃ kañcid ātatam / saṃsārāvaraṇaṃ bhittvā bhittvā brahmāṇḍakarparam //MU_3,31.5//",
    "GSP27moksop_u:3477": "prāpa sārdhaṃ tayā devyā punar āvaraṇānvitam / brahmāṇḍamaṇḍapaṃ sphāraṃ taṃ praviśya tathā javāt //MU_3,31.6//",
    "GSP27moksop_u:3478": "dadarśa bhartṛsaṅkalpajagaj jambālapalvalam / sā haṃsī śailakamalaṃ tamojaladapaṅkilam //MU_3,31.7//",
    "GSP27moksop_u:3479": "devyau viviśatus tat te vyoma vyomātmake jagat / brahmāṇḍe 'ntar yathā pakvamṛdubilvaṃ pipīlike //MU_3,31.8//",
    "GSP27moksop_u:3480": "tatra lokāntarāṇy adrīn antarikṣam atītya te / prāpatur bhūtalaṃ śailamaṇḍalāmbhodhisaṅkulam //MU_3,31.9//",
    "GSP27moksop_u:3481": "meruṇālaṅkṛtaṃ jambudvīpaṃ navadalodaram / tatrātha bhārate varṣe līlānāthasya maṇḍalam //MU_3,31.10//",
    "GSP27moksop_u:3482": "etasminn antare tasmin maṇḍale maṇḍitāvanau / cakre 'vaskandanaṃ kaścit sīmāntodriktabhūmipaḥ //MU_3,31.11//",
    "GSP27moksop_u:3483": "tena saṅgrāmasaṃrambhaprekṣārthaṃ samupāgataiḥ / trailokyabhūtais tad vyoma babhūvātyantasaṅkaṭam //MU_3,31.12//",
    "GSP27moksop_u:3484": "aśaṅkitāgate te tu devyau dadṛśatur nabhaḥ / nabhaścaragaṇākrāntam ambudair iva mālitam //MU_3,31.13//",
    "GSP27moksop_u:3485": "siddhacāraṇagandharvagaṇavidyādharānvitam / śūragrahaṇasaṃrabdhasvargalokāpsarovṛtam //MU_3,31.14//",
    "GSP27moksop_u:3486": "raktamāṃsamukhonnṛtyadbhūtarakṣaḥpiśācakam / vṛṣṭipuṣpabharāpūrṇahastavidyādharāṅganam //MU_3,31.15//",
    "GSP27moksop_u:3487": "vetālayakṣakumbhāṇḍair dvandvālokanasādaraiḥ / āyudhāpātarakṣārthagṛhītādritaṭair vṛtam //MU_3,31.16//",
    "GSP27moksop_u:3488": "astramārganabhobhāgavidravadbhūtamaṇḍalam / svargārhaśūrānayanavyagrendrabhaṭabhāsuram //MU_3,31.17//",
    "GSP27moksop_u:3489": "śūrārthālaṅkṛtottuṅgalokapālāgryavāraṇam / āgacchacchūrasaṅghātagandharvonmukhacāraṇam //MU_3,31.18//",
    "GSP27moksop_u:3490": "śūrotsukāmarastraiṇakaṭākṣekṣitasadbhaṭam / āhopuruṣikākṣubdhaprekṣakāmoṭanodbhaṭam //MU_3,31.19//",
    "GSP27moksop_u:3491": "āsannabhīmasaṅgrāmakiṃvadantīparamparam / līlāhāsavilāsotkasundarīdhūtacāmaram //MU_3,31.20//",
    "GSP27moksop_u:3492": "dharmyapakṣaprayuktāgryamunisvastyayanastavam / sampannānekalokeśavanitānavasaṃstavam //MU_3,31.21//",
    "GSP27moksop_u:3493": "vīradormaṇḍalāśleṣalampaṭastrīgaṇākaram / śuklena śūrayaśasā candrīkṛtadivākaram //MU_3,31.22//",
    "GSP27moksop_u:3494": "rāmaḥ: bhagavañ śūraśabdena kīdṛśaḥ procyate bhaṭaḥ / svarge 'laṅkaraṇaṃ kas syāt ko vā ḍimbāhato bhavet //MU_3,31.23//",
    "GSP27moksop_u:3495": "vasiṣṭhaḥ: śāstroktācārayuktasya prabhor arthena yo raṇe / mṛto 'thavā jayī vā syāt sa śūraś śūralokabhāk //MU_3,31.24//",
    "GSP27moksop_u:3496": "anyathā tu nikṛttāṅgo raṇe yo mṛtim āpnuyāt / ḍimbāhavahataḥ proktas sa naro narakāspadam //MU_3,31.25//",
    "GSP27moksop_u:3497": "ayathāśāstrasañcāravṛttenārthena yudhyate / yo naras tasya saṅgrāme mṛtasya nirayo 'kṣayaḥ //MU_3,31.26//",
    "GSP27moksop_u:3498": "yathāsambhavaśāstrārthalokācārānuvṛttimān / yudhyate tādṛśasyaiva bhaktyā śūras sa ucyate //MU_3,31.27//",
    "GSP27moksop_u:3499": "gor arthe brāhmaṇasyārthe mitrasyārthe ca sanmatiḥ / śaraṇāgatayatnena mṛtas svarge vibhūṣaṇam //MU_3,31.28//",
    "GSP27moksop_u:3500": "paripālya svadeśaikapālanīyasthitiṃ sadā / rājā mṛtas tadarthaṃ yas sa vīro vīralokabhāk //MU_3,31.29//",
    "GSP27moksop_u:3501": "prajopadravaniṣṭhasya yasya rājño 'thavā prabhoḥ / arthena ye mṛtā yuddhe te vai nirayagāminaḥ //MU_3,31.30//",
    "GSP27moksop_u:3502": "dharmyaṃ yathā tathā yuddhaṃ yadi syāt tad imāṃ sthitim / nāśayeyur alaṃ mattā yena lokabhayojjhitāḥ //MU_3,31.31//",
    "GSP27moksop_u:3503": "yatra yatra hataś śūras svargya ity adhamoktayaḥ / dharmyo yoddhā bhavec chūra ity evaṃ śāstraniścayaḥ //MU_3,31.32//",
    "GSP27moksop_u:3504": "sadācāravatām arthe khaḍgadhārāṃ sahanti ye / te śūrā iti kathyante śeṣā ḍimbāhavāhatāḥ //MU_3,31.33//",
    "GSP27moksop_u:3505": "teṣām arthe raṇavyomni tiṣṭhanty utkaṇṭhitāśayāḥ / surībhūtamahāsattvadayitotkās surāṅganāḥ //MU_3,31.34//",
    "GSP27moksop_u:3506": "vidyādharīmadhuramantharagītagarbhaṃ mandāramālyavalanākulamāninīkam / viśrāntakāntasurasiddhavimānapaṅkti vyomotsave racitaśobham ivollalāsa //MU_3,31.35//",
    "GSP27moksop_u:3507": "līlopākhyāne gaganacarayuddhaprekṣakānvitāmbaravarṇanaṃ nāma sargaḥ",
    "GSP27moksop_u:3508": "dvātriṃśaḥ sargaḥ",
    "GSP27moksop_u:3509": "vasiṣṭhaḥ: atha vīravarotkaṇṭhanṛtyadapsarasi sthitā / līlā vilokayām āsa vyomni vidyānvitāvanau //MU_3,32.1//",
    "GSP27moksop_u:3510": "surāṣṭramaṇḍale bhartṛpālite vanamālite / kasmiṃścid vitatāraṇye dvitīyākāśabhīṣaṇe //MU_3,32.2//",
    "GSP27moksop_u:3511": "senādvitayam akṣubdhaṃ saumyābdhidvitayopamam / mahārambhaghanaṃ mattaṃ sthiraṃ rājadvayānvitam //MU_3,32.3//",
    "GSP27moksop_u:3512": "yuddhasajjaṃ susannaddhasiddham agnim ivāhutam / pūrvaprahārasampātaprekṣākṣubdhākṣilakṣakam //MU_3,32.4//",
    "GSP27moksop_u:3513": "udyatāmalanistriṃśadhārāsārabruḍajjanam / kacatparaśvadhaprāsabhiṇḍipālarddhisaṅkulam //MU_3,32.5//",
    "GSP27moksop_u:3514": "garutmatpakṣavikṣubdhavanasampātakampitam / udyaddinakarālokakacatkanakakaṅkaṭam //MU_3,32.6//",
    "GSP27moksop_u:3515": "parasparamukhālokakopaproddhāsitāyudham / anyo'nyabaddhadṛṣṭitvāc citrabhittāv ivārpitam //MU_3,32.7//",
    "GSP27moksop_u:3516": "lekhāmaryādayā dīrghabaddhayā sthāpitasthiti / anivāryamahāhāryajhāṅkārāśrutasaṅkatham //MU_3,32.8//",
    "GSP27moksop_u:3517": "pūrvaprahārasmayataś cirasaṃśāntadundubhi / nibaddhayodhasaṃsthānaniścalānīkamantharam //MU_3,32.9//",
    "GSP27moksop_u:3518": "dhanurdvitayamātrātmaśūnyamadhyaikasetunā / vibhaktaṃ kalpavātena mattam ekārṇavaṃ yathā //MU_3,32.10//",
    "GSP27moksop_u:3519": "kāryasaṅkaṭasaṃrambhacintāparavaśeśvaram / ravavadbhekakaṇṭhatvagbhaṅgurāturahṛdguham //MU_3,32.11//",
    "GSP27moksop_u:3520": "prāṇasarvasvasannyāsasodyogāsaṅkhyasainikam / karṇasthasaśarajyaughatyāgonmukhadhanurdharam //MU_3,32.12//",
    "GSP27moksop_u:3521": "prahārapātasamprekṣānisspandāsaṅkhyasainikam / anyo'nyotkaṭakāṭhinyabhaṭabhrūkuṭisaṅkaṭam //MU_3,32.13//",
    "GSP27moksop_u:3522": "parasparāṃsasaṅghaṭṭakaṭuṭāṅkārakaṅkaṭam / vīrayodhadurādharṣabhīruprojjhitakoṭaram //MU_3,32.14//",
    "GSP27moksop_u:3523": "mithassaṃsthānakālokamātrasandigdhajīvitam / samastāṅgaruhāsaktapāṃsuvṛddhābhamānavam //MU_3,32.15//",
    "GSP27moksop_u:3524": "pūrvaprahārasamprekṣāvyagraprāṇitayā tayā / saṃśāntakallolaravaṃ nidrāmudrapuropamam //MU_3,32.16//",
    "GSP27moksop_u:3525": "saṃśāntaśaṅkhasaṅghātatūryanirhrādadundubhi / bhūtalāvaśasaṃlīnasarvapāṃsupayodharam //MU_3,32.17//",
    "GSP27moksop_u:3526": "palāyanaparaiḥ paścāt tyaktam aṅgulam aṅgulam / visārimakaravyūhamatsyasaṃsthābdhibhāsuram //MU_3,32.18//",
    "GSP27moksop_u:3527": "patākāmañjarīpuñjavījitadrumanāyakam / hāstikottambhitakarakānanīkṛtakhāntaram //MU_3,32.19//",
    "GSP27moksop_u:3528": "tarattaralabhāpūrasapakṣasakalāyudham / dhamad dham iti śabdaiś ca śvāsotthair vyāptakhāntaram //MU_3,32.20//",
    "GSP27moksop_u:3529": "cakravyūhakarākrāntadurvṛttasubhaṭāsuram / garuḍavyūhasaṃrambhavivalannāgasañcayam //MU_3,32.21//",
    "GSP27moksop_u:3530": "śyenavyūhāvibhinnograsanniveśonnamaddhvani / anyo'nyasphoṭaniṣpeṣaprapatacchūravṛndakam //MU_3,32.22//",
    "GSP27moksop_u:3531": "vividhavyūhavinyāsam āntarārāvabhairavam / karapratolanollāsamattamudgaramandiram //MU_3,32.23//",
    "GSP27moksop_u:3532": "kṛṣṇāyudhāṃśujālena śyāmīkṛtadivākaram / anilādhūtaśalmīlaśūtkarābhaśaradhvani //MU_3,32.24//",
    "GSP27moksop_u:3533": "anekakalpakalpāntasadharmam iva saṃsthitam / pralayānilasaṅkṣubdham ekārṇavam ivotthitam //MU_3,32.25//",
    "GSP27moksop_u:3534": "pātālakuharākṣubdham andhakāram ivotthitam / lokālokam ivonmattanṛttalolalasattaṭam / mahānarakasaṅghātaṃ bhittvāvanim ivotthitam //MU_3,32.26//",
    "GSP27moksop_u:3535": "ālolakuntamusulāsiparaśvadhāṃśuśyāmāyamānam iva sātapavāripūraiḥ / ekārṇavaṃ bhuvanakośam ivācireṇa kartuṃ samudyatam agādham anantapūraiḥ //MU_3,32.27//",
    "GSP27moksop_u:3536": "līlopākhyāna āhavārambhavikāravarṇanaṃ nāma sargaḥ",
    "GSP27moksop_u:3537": "trayastriṃśas sargaḥ",
    "GSP27moksop_u:3538": "rāmaḥ: bhagavan yuddham etan me samāsena manāg vada / śrutir āhlādyate śrotur yasmād etābhir uktibhiḥ //MU_3,33.1//",
    "GSP27moksop_u:3539": "vasiṣṭhaḥ: atha khe tatra te devyau saṅgrāmaṃ tad avekṣitum / vimāne kalpite kānte ruddhe ruruhatus sthire //MU_3,33.2//",
    "GSP27moksop_u:3540": "etasminn antare tatra līleśapratipakṣataḥ / tāmyan soḍhum aśaktas san duḥkhavyatikaraṃ raṇe //MU_3,33.3//",
    "GSP27moksop_u:3541": "pralayārṇavakallola ivotpatyodbhaṭo bhaṭaḥ / jahau sānāv iva śilāṃ bhaṭasyorasi mudgaram //MU_3,33.4//",
    "GSP27moksop_u:3542": "atha pravṛttaḥ prasabhaṃ pralayārṇavaraṃhasā / senayoś śastrasampātaḥ kirann analavidyutaḥ //MU_3,33.5//",
    "GSP27moksop_u:3543": "tarattaraladhārāgrarekhāṅkitanabhastalaḥ / dhvanajjhaṇajhaṇāśabdamadhyalakṣitajhāṅkṛtiḥ //MU_3,33.6//",
    "GSP27moksop_u:3544": "vīrahuṅkāramiśrajyāghargharārāvaghasmaraḥ / pravṛttaśaradhārābhrabhāskarārcirvitānakaḥ //MU_3,33.7//",
    "GSP27moksop_u:3545": "raṇatkaṅkaṭaṭāṅkāraproḍḍīnakaṇapāvakaḥ / parasparāhaticchinnahetikhaṇḍakhagāmbaraḥ //MU_3,33.8//",
    "GSP27moksop_u:3546": "vīradordrumasañcāravahadvananabhastalaḥ / kodaṇḍacakrakreṅkāradravadvaimānikāṅganaḥ //MU_3,33.9//",
    "GSP27moksop_u:3547": "mahāhalahalārāvabhṛṅgīkṛtaghanadhvaniḥ / nirvikalpasamādhistha ivaikaghanatāvaśāt //MU_3,33.10//",
    "GSP27moksop_u:3548": "nārācāsāradhārāgralūnaśūraśiraḥkaṇaḥ / parasparāṃsasaṅghaṭṭaraṇatkaṅkaṭasaṅkaṭaḥ //MU_3,33.11//",
    "GSP27moksop_u:3549": "huṅkārahatahetyagrasaṅghaṭṭakaṭuṭāṅkṛtaḥ / taraddhārātaraṅgogradanturāśeṣadiṅmukhaḥ //MU_3,33.12//",
    "GSP27moksop_u:3550": "hetisaṅghaṭṭavikṣobhamuṣṭigrāhyajhaṇajjhaṇaḥ / vikacatsphoṭakasphoṭaraṭaccaṭacaṭāravaḥ //MU_3,33.13//",
    "GSP27moksop_u:3551": "pravahatkhaḍgaṭāṅkārajvalacchaṇaśaṇadhvaniḥ / saraccharabharodvāntalasacchavaśavasvanaḥ //MU_3,33.14//",
    "GSP27moksop_u:3552": "dhag dhag dhag iti vicchinnakaṇṭhotthavraṇalohitaḥ / chinnabāhuśiraḥkhaḍgakhaṇḍanirvivarāmbaraḥ //MU_3,33.15//",
    "GSP27moksop_u:3553": "kaṅkaṭotthasphuradvahnicchaṭāpluṣṭaśiroruhaḥ / raṇatpatadasivrātadattapīnajhaṇajjhaṇaḥ //MU_3,33.16//",
    "GSP27moksop_u:3554": "kuntakuṇṭhitamātaṅgataraṅgodgatalohitaḥ / dantidantaviniṣpeṣatārakreṅkārakarkaśaḥ //MU_3,33.17//",
    "GSP27moksop_u:3555": "mahāmusulasampātapiṣṭavṛndoddhurasvaraḥ / taracchūraśiraḥpadmaprakarācchāditāmbaraḥ //MU_3,33.18//",
    "GSP27moksop_u:3556": "vyomavyastabhujāhīndrapūrṇadhūlimayāmbudaḥ / chinnahetinarārabdhakeśākeśipratikriyaḥ //MU_3,33.19//",
    "GSP27moksop_u:3557": "nakhānakhinikṛṣṭākṣikarṇanāsomahābhayaḥ / patatsamadamātaṅgakampitorvīluṭhadrathaḥ //MU_3,33.20//",
    "GSP27moksop_u:3558": "raṇaprāsarayotpannavraṇaraktaparicchadaḥ / rajoracitanīhārakacatpravahadāyudhaḥ //MU_3,33.21//",
    "GSP27moksop_u:3559": "ekīkṛtaghanakṣobhasainyasāgaragarvitaḥ / mattahāsavilāsena mṛtyunā paricarvitaḥ //MU_3,33.22//",
    "GSP27moksop_u:3560": "garvitādrīndranāgendrakharvitāmbhodagarjitaḥ / vṛkṣapārśvataṭīsannacakraśaktyṛṣṭimudgaraḥ //MU_3,33.23//",
    "GSP27moksop_u:3561": "śarorṇātantunīrandhravṛkṣayodhādimeṣakaḥ / meghavibhrāntivicchinnapatākāpaṭṭacāmaraḥ //MU_3,33.24//",
    "GSP27moksop_u:3562": "yantrapāṣāṇacakraughadrutavidrutakhecaraḥ / maraṇavyagrakṛttāṅgayodhākrandātighargharaḥ //MU_3,33.25//",
    "GSP27moksop_u:3563": "kudhārāghātasaṅghātavidalanmastakavraṇaḥ / dūroḍḍīnakacatkhaḍgakhaṇḍatārakitāmbaraḥ //MU_3,33.26//",
    "GSP27moksop_u:3564": "śaṅkunirmuktaśaktyoghaviṣaktebhāvṛtāvaniḥ / sainyavyākulavetālavalganonmuktamudgaraḥ //MU_3,33.27//",
    "GSP27moksop_u:3565": "gaganottambhitottuṅgaśūratomaratoraṇaḥ / bhusuṇḍībhagnakhaḍgaughakhaṇḍālīvyomakuṇḍalaḥ //MU_3,33.28//",
    "GSP27moksop_u:3566": "kuntaveṇuvanavyastatāpāmbarakacacchikhī / khaḍgarṣṭivṛṣṭisantuṣṭarājapūjitasainikaḥ //MU_3,33.29//",
    "GSP27moksop_u:3567": "śūrottambhitasacchūragrahaṇodyamitāpsarāḥ / gadānusāravigalatsphuritāṅgadadiṅmukhaḥ //MU_3,33.30//",
    "GSP27moksop_u:3568": "prāsaprasabhaniṣpiṣṭakaṣṭaceṣṭabhaṭotkaṭaḥ / cakricakrakhasañcāracchinnācaturavāraṇaḥ //MU_3,33.31//",
    "GSP27moksop_u:3569": "paraśuvrātasampātapatatsamadavāraṇaḥ / laguḍaloḍanoḍḍīnaproḍḍāmararaṇadbhaṭaḥ //MU_3,33.32//",
    "GSP27moksop_u:3570": "yantrapāṣāṇasampātapiṣṭaketurathadrumaḥ / karavālavilūnogracchattrapaṅkajapāṇḍuraḥ //MU_3,33.33//",
    "GSP27moksop_u:3571": "kṣepaṇakṣobhasaṅkṣīṇasainyakṣoṇyopalakṣitaḥ / kabandhabandhamattebhapātasampiṣṭapārśvagaḥ //MU_3,33.34//",
    "GSP27moksop_u:3572": "śaṅkuśaṅkitaśaṅkhasthavīravāritavāraṇaḥ / pāśāveśaviśeṣajñavīrātiparidevanaḥ //MU_3,33.35//",
    "GSP27moksop_u:3573": "kṣurikākukṣinirbhedagalatpadmapatajjanaḥ / triśūlavadanodāttaśūlaśaṅkaranartanaḥ //MU_3,33.36//",
    "GSP27moksop_u:3574": "dhāvaddhānuṣkasampūrṇatūṇakūjanakākaliḥ / bhiṇḍipālabhaṭāṭopapatrātārabhaṭīnaṭaḥ //MU_3,33.37//",
    "GSP27moksop_u:3575": "vajramuṣṭiviniṣpiṣṭapṛṣṭhasadbhaṭasaṅkaṭaḥ / śyenavad vyomapadavīṃ protpatatsūtapaṭṭiśaḥ //MU_3,33.38//",
    "GSP27moksop_u:3576": "aṅkuśākrāntaśūrendramahebhahayaketanaḥ / hālāhalahalālūnahelākulabalācalaḥ //MU_3,33.39//",
    "GSP27moksop_u:3577": "sutālottālakuddālanikhātabalabhūtalaḥ / dhanurdviguṇadattāstralūnalokaśilāvaliḥ //MU_3,33.40//",
    "GSP27moksop_u:3578": "krakacobhayapārśvehācchinnamattamataṅgajaḥ / saṅgrāmolūkhalāpūrṇalokataṇḍulamausulī / abhrābhaśṛṅkhalājālabaddhasenāvihaṅgamaḥ //MU_3,33.41//",
    "GSP27moksop_u:3579": "nārācavarṣavaravāridavīrapūra mattābhrasambhramasanṛttakabandhabarhī / kalpāntakāla iva vegavivartamānamātaṅgaśailavalito raṇasambhramo 'bhūt //MU_3,33.42//",
    "GSP27moksop_u:3580": "līlopākhyāne senayoḥ prathamāpātavarṇanaṃ nāma sargaḥ",
    "GSP27moksop_u:3581": "catustriṃśas sargaḥ",
    "GSP27moksop_u:3582": "vasiṣṭhaḥ: atha rājñāṃ yuyutsūnāṃ bhaṭānāṃ mantriṇām api / rabhasaprekṣakāṇāṃ ca tatremāḥ prodagur giraḥ //MU_3,34.1//",
    "GSP27moksop_u:3583": "calatpadmaṃ sara iva vahadvihagam eva vā / nabhaś śūraśiraḥkīrṇaṃ bhāti tārakitākṛti //MU_3,34.2//",
    "GSP27moksop_u:3584": "paśya raktapṛṣatpūrasindūrāruṇamārutaiḥ / sandhyā iva vibhānty ete madhyāhne 'mbudabhānavaḥ //MU_3,34.3//",
    "GSP27moksop_u:3585": "kim idaṃ bhagini vyoma palālabharitaṃ sthitam / nedaṃ palālaṃ vīrāṇām ete śarabharāmbudāḥ //MU_3,34.4//",
    "GSP27moksop_u:3586": "yāvanto bhuvi śāmyanti rudhirair aṇureṇavaḥ / tāvanty abdasahasrāṇi bhaṭānām āspadaṃ divi //MU_3,34.5//",
    "GSP27moksop_u:3587": "mā bhaiṣṭa naite nistriṃśā nīlotpaladalatviṣaḥ / amī vīrāvalokinyā lakṣmyā nayanavibhramāḥ //MU_3,34.6//",
    "GSP27moksop_u:3588": "vīrāliṅganalolānāṃ nitambe surayoṣitām / mekhalāś śithilīkartuṃ pravṛttaḥ kusumāyudhaḥ //MU_3,34.7//",
    "GSP27moksop_u:3589": "laladbhujalatālolaraktapallavapāṇayaḥ / mañjarīmattanayanā madhvāmodasugandhayaḥ //MU_3,34.8//",
    "GSP27moksop_u:3590": "yācantyo madhurālāpair nandanodyānadevatāḥ / tavāgamanam āśaṅkya pravṛttāḥ parinartitum //MU_3,34.9//",
    "GSP27moksop_u:3591": "pratyanīkaṃ bhinatty antaḥ kuṭhāraiḥ kaṭhinair iyam / senā grāmyeva vanitā dayitaṃ duṣṭaceṣṭitaiḥ //MU_3,34.10//",
    "GSP27moksop_u:3592": "hā pitur mama bhallena śiro jvalitakuṇḍalam / sūryasya nikaṭaṃ nītaṃ kālenevāṣṭamo grahaḥ //MU_3,34.11//",
    "GSP27moksop_u:3593": "āpādaṃ śṛṅkhalāprotabhramatsthūlopaladvayam / bhramayaṃś citradaṇḍākhyaṃ cakram ūrdhvabhujo javāt //MU_3,34.12//",
    "GSP27moksop_u:3594": "yodho yama ivāyāmī yāmyād āyāti diktaṭāt / sarvatas saṃharan senām ehi yāmo yathāgatam //MU_3,34.13//",
    "GSP27moksop_u:3595": "sadyaśchinnaśiraśśvabhramajjatkaṅkakulākulāḥ / kabandhāḥ paśya nṛtyanti tālottālā raṇāṅgane //MU_3,34.14//",
    "GSP27moksop_u:3596": "gīrvāṇagaṇagoṣṭhīṣu pravṛttā saṅkathā mithaḥ / vada lokāntaraṃ vīrāḥ kathaṃ yāsyanti ke kutaḥ //MU_3,34.15//",
    "GSP27moksop_u:3597": "nigiranty āgatās senās sravantīr iva sāgarāḥ / samatsyamakaravyūhā aho nu viṣamā bhaṭāḥ //MU_3,34.16//",
    "GSP27moksop_u:3598": "kaṭeṣu kariṇāṃ kīrṇā dhārānārācarāśayaḥ / patitā iva sampūrṇāś śṛṅgasaṅgheṣu vṛṣṭayaḥ //MU_3,34.17//",
    "GSP27moksop_u:3599": "hā kuntena śiro nītaṃ mamety evaṃ vivakṣataḥ / śira ānītam ity eva khe khageneva vāśitam //MU_3,34.18//",
    "GSP27moksop_u:3600": "yantrapāṣāṇavarṣeṇa yenāsmān pariṣiñcati / senāsyāṃ śṛṅkhalājālavalanā kriyatāṃ balāt //MU_3,34.19//",
    "GSP27moksop_u:3601": "sarvān samagrato mūḍhān nayatārdhamṛtān narān / nijān pādaprahāreṇa maitān mārayatādhamāḥ //MU_3,34.20//",
    "GSP27moksop_u:3602": "dhammillavalanāvyagre ghanotkaṇṭhāpsarogaṇe / bhaṭo divyaśarīreṇa pārśvaṃ prāpto vilokyatām //MU_3,34.21//",
    "GSP27moksop_u:3603": "phullahemāravindāsu cchāyāśītajalānilaiḥ / svarganadyās taṭīṣv evaṃ dūrāyātaṃ vilokaya //MU_3,34.22//",
    "GSP27moksop_u:3604": "vividhāyudhasaṅghaṭṭakhaṇḍitogrādrikoṭayaḥ / khe carantyo jhaṇatkāraiḥ pramṛtās tārakā iva //MU_3,34.23//",
    "GSP27moksop_u:3605": "vyomni śūnyanadīvāhe vahatsāyakavāriṇi / cakrāvartini gacchanti girayo 'py aṇupaṅkatām //MU_3,34.24//",
    "GSP27moksop_u:3606": "bhramadbhir grahamārgeṣu śirobhir vīrabhūbhṛtām / āyudhāṃśulatānālalagnāsidalakaṇṭakaiḥ //MU_3,34.25//",
    "GSP27moksop_u:3607": "ketupaṭṭamṛṇālāṅkatalair lagnaśilīmukhaiḥ / vahadvātalalatpadmaṃ nabhaḥ padmasaraḥ kṛtam //MU_3,34.26//",
    "GSP27moksop_u:3608": "mṛtamātaṅgasaṅghāte girāv iva pipīlikāḥ / bhīravaḥ parilīyante striyaḥ puṃvakṣasīva vā //MU_3,34.27//",
    "GSP27moksop_u:3609": "apūrvottamasaundaryakāntasaṅgamaśaṃsinaḥ / vānti vidyādharastrīṇām alakollāsino 'nilāḥ //MU_3,34.28//",
    "GSP27moksop_u:3610": "chattreṣūḍḍīya yāteṣu chinneṣu vyomacandrikām / indunaitya yaśomūrtyā kṛtā śubhrātapatratā //MU_3,34.29//",
    "GSP27moksop_u:3611": "bhaṭo maraṇamūrchānte nimeṣeṇāmaraṃ vapuḥ / svakalpaśilpiracitaṃ prāptas svapnapuraṃ yathā //MU_3,34.30//",
    "GSP27moksop_u:3612": "śūlaśaktyṛṣṭicakrāṇāṃ vṛṣṭayo muktamuṣṭayaḥ / vyomābdhau matsyamakarakulīrāś śūravat sthitāḥ //MU_3,34.31//",
    "GSP27moksop_u:3613": "śarotkṛttapatacchattrakalahaṃsair nabhastalam / bhāti sañcitapūrṇendubimbalakṣair ivāvṛtam //MU_3,34.32//",
    "GSP27moksop_u:3614": "kriyate gaganoḍḍīnaiś cāmaraiś cārughargharaiḥ / vātāvadhūtasārāvataraṅganikaradyutiḥ //MU_3,34.33//",
    "GSP27moksop_u:3615": "dṛśyante te 'tidalitāś chattracāmaraketavaḥ / ākāśakṣetranikṣiptā yaśaś śālilavā iva //MU_3,34.34//",
    "GSP27moksop_u:3616": "vahadbhir vyomny asaṅkhyeyaiḥ paśya nītā śaraiḥ kṣayaṃ / śaktivṛṣṭir upāyāntī sasyaśrīś śalabhair iva //MU_3,34.35//",
    "GSP27moksop_u:3617": "eṣā prasṛtadordaṇḍabhaṭakhaḍgacchanatkṛtiḥ / kaṭhināt kaṅkaṭāj jātā mṛtyor evograhuṅkṛtiḥ //MU_3,34.36//",
    "GSP27moksop_u:3618": "hetikalpānilakṣuṇṇā dantanirjharavārayaḥ / janatākṣayakāle 'smin bhagnanāgā nagā iva //MU_3,34.37//",
    "GSP27moksop_u:3619": "sacakranāthasūtāśvaṃ vyūharaktamahāhrade / hā hā dhig bruḍitaṃ bhraṣṭaṃ vinaṣṭaṃ rathapattanam //MU_3,34.38//",
    "GSP27moksop_u:3620": "kaṭukaṅkaṭakuṭṭākakhaḍgasaṅghaṭṭaṭāṅkṛtaiḥ / kālarātryā pranṛtyantyā raṇe vīṇeva vādyate //MU_3,34.39//",
    "GSP27moksop_u:3621": "narebhāśvaśavādribhyo ye cyutā raktanirjharāḥ / paśya tadbindusiktena vāyunāruṇitā diśaḥ //MU_3,34.40//",
    "GSP27moksop_u:3622": "śastrāṃśujaladher vyomni kālīcikuramecakī / śarakorakabhārasrag ghemavidyud ivombhitā //MU_3,34.41//",
    "GSP27moksop_u:3623": "anantaraktasaṃraktasenāvanibhir āyudhaiḥ / bhuvanaṃ bhāty atijvālam agnilokam ivākulam //MU_3,34.42//",
    "GSP27moksop_u:3624": "bhusuṇḍīśaktiśūlāsimusulaprāsavṛṣṭayaḥ / anyo'nyacchedabhedābhyāṃ kaṇaprakaratām itāḥ //MU_3,34.43//",
    "GSP27moksop_u:3625": "akṣobhaikapraharaṇād abuddhānyo'nyaceṣṭitam / saṃrambhāṇveṣaṇaprajñaṃ raṇaṃ suptam iva sthitam //MU_3,34.44//",
    "GSP27moksop_u:3626": "ananyaśabdāviratahatahetijhaṇajhaṇaiḥ / gāyatīva kṣayakṣobhamudito raṇabhairavaḥ //MU_3,34.45//",
    "GSP27moksop_u:3627": "anyo'nyahatahetyagracūrṇapūrṇo raṇārṇavaḥ / vālukāmaya evābhūc chinnacchattrataraṅgakaḥ //MU_3,34.46//",
    "GSP27moksop_u:3628": "atirabhasarasadvidāritūrya pratiravapūritalokapālalokaḥ / raṇagirir ayam ugrapakṣadakṣaḥ pravisṛtanṛtta ivāmbare yugānte //MU_3,34.47//",
    "GSP27moksop_u:3629": "hā hā dhik pravikaṭakaṅkaṭāṭanodyatproḍḍīnaprakaṭataḍicchaṭāḥ pradīptāḥ / kreṅkārasphuritaguṇeritā raṇanto nārācāś śikhariśilābhido vahanti //MU_3,34.48//",
    "GSP27moksop_u:3630": "chinnecchā ccham iti na yāvad aṅgabhaṅgaṃ kurvanti jvaladanalojjvalāḥ pṛṣatkāḥ / tāvad drāg drutam ita ehi mitra yāmo yāmo 'yaṃ pravahati vāsaraś caturthaḥ //MU_3,34.49//",
    "GSP27moksop_u:3631": "līlopākhyāne raṇaprekṣakajanoktivarṇanaṃ nāma sargaḥ",
    "GSP27moksop_u:3632": "pañcatriṃśas sargaḥ",
    "GSP27moksop_u:3633": "vasiṣṭhaḥ: atha proḍḍayanodyuktaturaṅgamataraṅgakaḥ / uttāṇḍava ivāmatto babhūva sa raṇārṇavaḥ //MU_3,35.1//",
    "GSP27moksop_u:3634": "chattradiṇḍīraviśrāntaśiteṣuśapharotkaraḥ / aśvebhasainyollalanakallolākulakoṭaraḥ //MU_3,35.2//",
    "GSP27moksop_u:3635": "nānāyudhanadīnītasainyāvartavivṛttimān / mattahastighaṭāpīṭhacalācalakulākulaḥ //MU_3,35.3//",
    "GSP27moksop_u:3636": "kacaccakraśatāvartavṛttibhrāntaśirastṛṇaḥ / dhūlījaladharāpītabhramatkhaḍgaprabhājalaḥ //MU_3,35.4//",
    "GSP27moksop_u:3637": "makaravyūhavistārabhagnābhagnabhaṭogranauḥ / mahāguḍuguḍāvartapratiśrudghanakandaraḥ //MU_3,35.5//",
    "GSP27moksop_u:3638": "mīnavyūhaviniṣkrāntaśarabījaughasarṣapaḥ / hetivīcighaṭālūnapatākāvīcimaṇḍalaḥ //MU_3,35.6//",
    "GSP27moksop_u:3639": "śastravārikṣatāmbhodasadṛśāvartakuṇḍalaḥ / saṃrambhaghanasañcāraghaṭātimitimiṅgilaḥ //MU_3,35.7//",
    "GSP27moksop_u:3640": "kṛṣṇāyasaparīdhānacalatsenāmbubhīṣaṇaḥ / kabandhāvartalekhāntarbaddhasainyādribhīṣaṇaḥ //MU_3,35.8//",
    "GSP27moksop_u:3641": "śaraśīkaranīhārasāndhakārakakubgaṇaḥ / nirghoṣāśeṣitāśeṣaśabdaikaghanaghuṅghumaḥ //MU_3,35.9//",
    "GSP27moksop_u:3642": "patanotpatanavyagraśiraśśakalaśīkaraḥ / āvartacakravyūhāntaḥprabhramadbhaṭakāṣṭakaḥ //MU_3,35.10//",
    "GSP27moksop_u:3643": "kaṣṭaṭāṅkārakodaṇḍakuṇḍalormighaṭodbhaṭaḥ / aśaṅkam eva pātālād ivodyatsainikormimān //MU_3,35.11//",
    "GSP27moksop_u:3644": "gamāgamaparānantapatākācchatraphenilaḥ / vahadraktanadīraṃhaḥprohyamānarathadrumaḥ //MU_3,35.12//",
    "GSP27moksop_u:3645": "gajapratimasampannamahārudhirabudbudaḥ / sainyapravāhavivaladdhayahastijalecaraḥ //MU_3,35.13//",
    "GSP27moksop_u:3646": "sa saṅgrāmo 'mbaragrāma ivāścaryakaro nṛṇām / abhūt pralayabhūkampakampitācalacañcalaḥ //MU_3,35.14//",
    "GSP27moksop_u:3647": "taratturaṅgavihagaḥ patatkarighaṭātaṭaḥ / bhramadbhīrumṛgānīkas sphūrjadghuraghurāravaḥ //MU_3,35.15//",
    "GSP27moksop_u:3648": "saraccharālīśarabhaś śarabhaṅgurasainyabhūḥ / taratturaṅgaśarabhaś śarabhāravahāvaniḥ //MU_3,35.16//",
    "GSP27moksop_u:3649": "valadvīrebhanirhrādo rasatūryaguhāgṛhaḥ / visaratsainyajalado luṭhadbhaṭamṛgādhipaḥ //MU_3,35.17//",
    "GSP27moksop_u:3650": "prasaraddhūlijalado vigalatsainyasānumān / patadrathavarāḍhyaṅgaḥ prapatatkhaḍgamaṇḍalaḥ //MU_3,35.18//",
    "GSP27moksop_u:3651": "protpatatpaṭṭapuṣpāḍhyaḥ patākāchatravāridaḥ / vahadraktanadīpūraḥ patatsārāvavāraṇaḥ //MU_3,35.19//",
    "GSP27moksop_u:3652": "so 'bhūt samarakalpānto jagatkavalanākulaḥ / paryastasadhvajacchatrapatākārathapattanaḥ //MU_3,35.20//",
    "GSP27moksop_u:3653": "patadvimalahetyoghabhūribhāskarabhāsvaraḥ / kaṭhinaprāṇisantāpatāpitākhilamānavaḥ //MU_3,35.21//",
    "GSP27moksop_u:3654": "kodaṇḍapuṣkarāvartaśaradhārānirantaraḥ / vahatkhaḍgaśilālekhāvidyudvalayitāmbaraḥ //MU_3,35.22//",
    "GSP27moksop_u:3655": "ucchūnaraktajaladhipatitebhakulācalaḥ / nabhovikīrṇanipatadyantrāśmagaṇatārakaḥ //MU_3,35.23//",
    "GSP27moksop_u:3656": "cakrakalpāmbudāvartapūrṇavyomaśarāmbudaḥ / astrakalpāgninirdagdhasainyalokāntarāntarāḥ //MU_3,35.24//",
    "GSP27moksop_u:3657": "hetivarṣāśanicchinnabhūtabhūtalabhūdharaḥ / gajarājagirivrātapātapiṣṭajanavrajaḥ //MU_3,35.25//",
    "GSP27moksop_u:3658": "śaradhārādharānīkameghacchannamahīnabhaḥ / mahānīkārṇavakṣobhasaṅghaṭṭakaṭhināravaḥ //MU_3,35.26//",
    "GSP27moksop_u:3659": "vyāpta ugrāniloddhūtair jalavyālānalācalaiḥ / anyo'nyadalanavyagrair astrotpātaphalotthitaiḥ //MU_3,35.27//",
    "GSP27moksop_u:3660": "śūlāsicakraśaraśaktigadābhusuṇḍīprāsādayo vidalanena mitho dhvanantaḥ / dīptā dadhur daśadiśaṃ śataśo bhramantaḥ kalpāntavātaparivṛttapadārthalīlām //MU_3,35.28//",
    "GSP27moksop_u:3661": "līlopākhyāne raṇavarṇanaṃ nāma sargaḥ",
    "GSP27moksop_u:3662": "ṣaṭtriṃśas sargaḥ",
    "GSP27moksop_u:3663": "vasiṣṭhaḥ: atha śṛṅgopamāneṣu sthiteṣu śavarādiṣu / gaṅgātulyāsu jātāsu vahadraktanadīṣu ca //MU_3,36.1//",
    "GSP27moksop_u:3664": "nṛtyatsu loladordaṇḍaṃ kabandheṣu sabandhuṣu / bruḍatsu narahastyaśvaratheṣu rudhirāmbhasi //MU_3,36.2//",
    "GSP27moksop_u:3665": "sarvasainyeṣu yāteṣu viralatvaṃ visāriṣu / sarvabhīruṣu bhagneṣu vidruteṣu diśo daśa //MU_3,36.3//",
    "GSP27moksop_u:3666": "mātaṅgaśavaśaileṣu viśrāntāmbudapaṅktiṣu / yakṣarakṣaḥpiśāceṣu krīḍatsu rudhirārṇave //MU_3,36.4//",
    "GSP27moksop_u:3667": "mahatāṃ dharmaniṣṭhānāṃ śīlaujassattvaśālinām / śuddhānāṃ kulapadmānāṃ vīrāṇām anivartinām //MU_3,36.5//",
    "GSP27moksop_u:3668": "dvandvayuddhāni jātāni meghānām iva garjatām / mitho nigaraṇotkāni milatsāgarapūravat //MU_3,36.6//",
    "GSP27moksop_u:3669": "sapañjaraḥ pañjariṇā gajaughena gajoccayaḥ / savanas savanenādrir adriṇevāmilad balāt //MU_3,36.7//",
    "GSP27moksop_u:3670": "aśvaugho 'milad aśvānāṃ vṛndenārāviraṃhasā / taraṅgoghena ghoreṇa taraṅgogha ivārṇave //MU_3,36.8//",
    "GSP27moksop_u:3671": "narānīko narānīkaṃ samāyudham ayodhayat / veṇvaugham iva veṇvaugho marullolo maruccalam //MU_3,36.9//",
    "GSP27moksop_u:3672": "rathaughaś ca rathaughena niṣpipeṣākhilaṃ vapuḥ / nagaraṃ nagareṇeva daivenoḍḍīnam ambaram //MU_3,36.10//",
    "GSP27moksop_u:3673": "saraccharabharāsāraracitāpūrvavāridam / yuyudhe sthagitākāśā dhanurdharapatākinī //MU_3,36.11//",
    "GSP27moksop_u:3674": "viṣamāyudhayuddheṣu yoddhāraḥ pelavāśayāḥ / yadā yuktyā palāyante raṇakalpānale tadā //MU_3,36.12//",
    "GSP27moksop_u:3675": "militāś cakriṇaś cakrair dhanurdhārair dhanurdharāḥ / khaḍgibhiḥ khaḍgayoddhāro bhusuṇḍībhir bhusuṇḍinaḥ //MU_3,36.13//",
    "GSP27moksop_u:3676": "musulair musuloddhārāḥ kuntinaḥ kuntadhāribhiḥ / ṛṣṭyāyudhā ṛṣṭidharaiḥ prāsibhiḥ prāsapāṇayaḥ //MU_3,36.14//",
    "GSP27moksop_u:3677": "samudgarā mudgaribhis sagadair vilasadgadāḥ / prāsamārgavidaḥ prāsaiḥ paraśūtkāḥ paraśvadhaiḥ //MU_3,36.15//",
    "GSP27moksop_u:3678": "laguḍaughair laguḍina upalair upalāyudhāḥ / pāśibhiḥ pāśaparamāś śaṅkubhiś śaṅkudhāriṇaḥ //MU_3,36.16//",
    "GSP27moksop_u:3679": "kṣurikābhis sakṣurikā bhiṇḍipālaiś ca tadbhṛtaḥ / vajramuṣṭidharās tatsthair aṅkuśair aṅkuśoddhṛtāḥ //MU_3,36.17//",
    "GSP27moksop_u:3680": "halair halanikāṣajñās triśūlaiś ca triśūlinaḥ / śṛṅkhalājālino jālaiś śārṅkhalair alikomalaiḥ //MU_3,36.18//",
    "GSP27moksop_u:3681": "śāktīkaiś śaktiyoddhāraś śūlaiś śūlaviśāradāḥ / kṣubhitāḥ kalpavikṣubdhasāgarormighaṭā iva //MU_3,36.19//",
    "GSP27moksop_u:3682": "kṣubdhaś cakrajalāvartaiś śaraśīkaramārutaiḥ / prabhramaddhetimakaro vyomaikārṇava ābabhau //MU_3,36.20//",
    "GSP27moksop_u:3683": "utphālāyudhakallolas senākulajalecaraḥ / rodhorandhrasamudro 'sau babhūvāmaradustaraḥ //MU_3,36.21//",
    "GSP27moksop_u:3684": "digaṣṭakajanānīkaṃ pakṣadvayatayā tayā / ardhenārdhena kuṣitaṃ bhūpālābhyāṃ tathā sthitam //MU_3,36.22//",
    "GSP27moksop_u:3685": "paśya deśādisaṅkhyena prāgdigbhāgagatān imān / līlānāthasya padmasya pakṣe janapadāñ śṛṇu //MU_3,36.23//",
    "GSP27moksop_u:3686": "pūrvasyāṃ kāśimagadhāḥ kosalā mithilotkalāḥ / mekalāḥ kavaṭāḥ puṇḍrās tathauṇḍrās samagauḍakāḥ //MU_3,36.24//",
    "GSP27moksop_u:3687": "drimayo madrasuhmāś ca tāmraliptās tathaiva ca / prāgjyotiṣā vājimukhā ambaṣṭhāḥ puruṣādakāḥ //MU_3,36.25//",
    "GSP27moksop_u:3688": "karṇākṣaṣṭhā aviśrotrā āmamīnāśanās tathā / vyāghravaktrāḥ kirātāś ca śavarā ekapādakāḥ //MU_3,36.26//",
    "GSP27moksop_u:3689": "mālyavān nāma śailo 'tra śibivāñ jñāna eva ca / vṛṣabhadhvajapadmādyās tathodayakaro giriḥ //MU_3,36.27//",
    "GSP27moksop_u:3690": "atha prāgdakṣiṇāyāṃ tu ime vindhyādrivāsinaḥ / cedayo vatsadāśārṇā aṅgavaṅgopavaṅgakāḥ //MU_3,36.28//",
    "GSP27moksop_u:3691": "kaliṅgapuṇḍrajaṭharā vidarbhā mekhalās tathā / śavarā nagnaparṇāś ca kaṇṭhatripurapūrakāḥ //MU_3,36.29//",
    "GSP27moksop_u:3692": "kaṇṭakasthalanāmānaḥ pṛthudvīpakakomalāḥ / kaṇṭhadrāś śoṇikāś caiva tathā carmaṇvatā api //MU_3,36.30//",
    "GSP27moksop_u:3693": "kokakā hemakuḍyāś ca tathā śmaśrudharā iti / baligrīvamahāgrīvāḥ kiṣkindhā nārikelinaḥ //MU_3,36.31//",
    "GSP27moksop_u:3694": "atha līlāpater asya dakṣiṇasyām ime 'drayaḥ / vindhyo 'tha kusumāpīḍo mahendro dunduras tathā //MU_3,36.32//",
    "GSP27moksop_u:3695": "malayas sūryavāṃś caiva gaṇarājyanṛrājyakāḥ / avantir iti vikhyātā tathā sāmbavatīti ca //MU_3,36.33//",
    "GSP27moksop_u:3696": "daśapuryā ekakacchā ṛṣikās turuṣkāś śakāḥ / vanavāsopagirayas te bhadragirayas tathā //MU_3,36.34//",
    "GSP27moksop_u:3697": "nāgarā daṇḍakāś caiva gaṇarājyā nṛrājyakāḥ / sahārā ṛṣyamūkāś ca kārkoṭā vanatimbilāḥ //MU_3,36.35//",
    "GSP27moksop_u:3698": "padmā nivāsinaś caiva caurakāḥ karkavīrakāḥ / vairikāḥ pāśikāś caiva dharmapattanapāṃsikāḥ //MU_3,36.36//",
    "GSP27moksop_u:3699": "śākikāḥ kṛṣṇacelūrā nārmadās tāmraparṇakāḥ / gonandāḥ kanakāś caiva cīnapattananāmakāḥ //MU_3,36.37//",
    "GSP27moksop_u:3700": "tālīkaṭās saritkīrṇā rahakā veṇṇakārhaṇāḥ / vaivuṇḍakās tumbavanā lājinadvīpakarṇakāḥ //MU_3,36.38//",
    "GSP27moksop_u:3701": "karṇikārāś ca śivayaḥ kuṅkuṇāś citrakūṭakāḥ / karṇāṭamañcakaṭakā mahākaṭavikās tathā //MU_3,36.39//",
    "GSP27moksop_u:3702": "āndhrāś ca kollaśinayaś śivātakacavairikāḥ / baladevāḥ pattanakāḥ krauñcāṣ ṭīvās tathaiva ca //MU_3,36.40//",
    "GSP27moksop_u:3703": "śilākṣā radato nandanandanāmalayābhidhāḥ / te citrakūṭaśikharā laṅkārakṣogaṇāspadāḥ //MU_3,36.41//",
    "GSP27moksop_u:3704": "atha pratyagdakṣiṇāyāṃ mahārāṣṭrasurāṣṭrakāḥ / sindhusauvīraśūdrākhyā ābhīrā dramiḍās tathā //MU_3,36.42//",
    "GSP27moksop_u:3705": "koṭakāṣ ṣaṇḍasindhvākhyās tathā kaliruhā api / atra hemagiriś śailas tathā raivatako giriḥ //MU_3,36.43//",
    "GSP27moksop_u:3706": "nabhukākhyaṃ mayavanaṃ yavanās tatra jantavaḥ / pahlavā mārgaṇāvartā dhūmrāmbaṣṭhakanāmakāḥ //MU_3,36.44//",
    "GSP27moksop_u:3707": "tathā lājakaṇāś caiva tathāmragirivāsinaḥ / tato 'bdhir aurvāgniyutā ete līlāpater janāḥ //MU_3,36.45//",
    "GSP27moksop_u:3708": "atha tatpratipakṣasthān imāñ janapadāñ śṛṇu / paścimāyāṃ diśi prauḍhā ime tāvan mahādrayaḥ //MU_3,36.46//",
    "GSP27moksop_u:3709": "matimān nāma śailendraḥ kṣurārpaṇagiris tathā / vanaukahā meghavāṃś ca cakravān astaparvataḥ //MU_3,36.47//",
    "GSP27moksop_u:3710": "janāḥ pañcanadā nāma kāśā brahmāvasātakāḥ / tathaiva tārakṣatayaḥ pāravāś śāntikās tathā //MU_3,36.48//",
    "GSP27moksop_u:3711": "pārśve vatakapokrāṇāṃ girivānavamās tathā / santyaktadharmamaryādās te 'dhamā mlecchajātayaḥ //MU_3,36.49//",
    "GSP27moksop_u:3712": "tato janapadā bhūmir yojanānāṃ śatadvayam / tato mahendraśikharī muktā maṇimayāvaniḥ //MU_3,36.50//",
    "GSP27moksop_u:3713": "vṛto mahīdharaśatair athāsto nāma parvataḥ / tato mahārṇavo bhīmāḥ pāriyātragires taṭe //MU_3,36.51//",
    "GSP27moksop_u:3714": "paścimottaradigbhāge deśo girimatis sthitaḥ / tathā veṇumatiś caiva tatas turamatir mahī //MU_3,36.52//",
    "GSP27moksop_u:3715": "tathā phalgunakāś caiva māṇḍavyā ekanetrakāḥ / purukundās tukhārāś ca tālamallalahāvahāḥ //MU_3,36.53//",
    "GSP27moksop_u:3716": "vandilā navilā vālā dīrghakeśāṅgabāhavaḥ / raṅgāḥ khamūnikāḥ kampā guruhāś cāruhās tathā //MU_3,36.54//",
    "GSP27moksop_u:3717": "tatas strīrājyam atulaṃ govṛṣāpatyabhājanam / athottarasyāṃ himavān kāñjo 'tha madhumān giriḥ //MU_3,36.55//",
    "GSP27moksop_u:3718": "kailāso vasumān merus tatpatheṣu janā ime / madrapauravayaudheyā mālavāś śūrasenakāḥ //MU_3,36.56//",
    "GSP27moksop_u:3719": "rājanyāś ca tathāśvinyā arjunāvanayas tathā / trigartakekayaḥ kṣudramācelāścūstavāsinaḥ //MU_3,36.57//",
    "GSP27moksop_u:3720": "ambalāḥ prasthalāś śākāḥ kṣemadhūrtaya eva ca / antaradvīpagāndhāras tathā vandivaṭastavaḥ //MU_3,36.58//",
    "GSP27moksop_u:3721": "atha takṣaśilā nāma tato 'pi lavaṇāvatī / puṣkalāvatideśaś ca yaśovatimahī tataḥ //MU_3,36.59//",
    "GSP27moksop_u:3722": "tato maṇimatī bhūmiś śyāmākā khacarās tathā / dāśadānā gavyasanā daṇḍahavyasanās tathā //MU_3,36.60//",
    "GSP27moksop_u:3723": "dānadāś śūrakāś caiva vāṭādhārās tathaiva ca / kohakaṃ nagaraṃ caiva surabhūtipuraṃ tathā //MU_3,36.61//",
    "GSP27moksop_u:3724": "tato vai taṭakādarśā danturādarśa eva ca / tataḥ piṇḍalamālavyayāyaneyābhidhānakāḥ //MU_3,36.62//",
    "GSP27moksop_u:3725": "mālahālā hūnahematālāśvās svamukhās tathā / himavān vasumān kauñjaḥ kailāsaś cetyagās tathā //MU_3,36.63//",
    "GSP27moksop_u:3726": "tato janapadā bhūmir aśītiśatayojanā / atha prāguttarasyāṃ tvam imāñ janapadāñ śṛṇu //MU_3,36.64//",
    "GSP27moksop_u:3727": "kaulūtā brahmaputrāś ca kuvindāś ca dinādanāḥ / maḍavā naṣṭarājyāś ca vanarāṣṭrās tathaiva ca //MU_3,36.65//",
    "GSP27moksop_u:3728": "kaiḍabhallās siṃhapurās tathā cāmavataṅganāḥ / sārpātakāḥ pārvatakāḥ kaśmīrā daradās tathā //MU_3,36.66//",
    "GSP27moksop_u:3729": "abhisārajadārvākāḥ pallolukaciroḍunāḥ / kirātāḥ paśupālāś ca cīnās svarṇamahī tataḥ //MU_3,36.67//",
    "GSP27moksop_u:3730": "devasthalopavanabhūs tadanūditaśrīr viśvāvasos tadanu mandiram uttamarddhi / kailāsabhūs tadanu muñjavanaś ca śailo vidyādharāmaravihāravimānabhūmiḥ //MU_3,36.68//",
    "GSP27moksop_u:3731": "līlopakhyāne janapadavarṇanaṃ nāma sargaḥ",
    "GSP27moksop_u:3732": "saptatriṃśas sargaḥ",
    "GSP27moksop_u:3733": "vasiṣṭhaḥ: raṇe rabhasanirlūnanaravāraṇadāruṇe / ahaṃ pūrvam ahaṃ pūrvam iti vṛndānupātini //MU_3,37.1//",
    "GSP27moksop_u:3734": "ete cānye ca bahavas tatra bhasmatvam āgatāḥ / praviśantaḥ prayatnena śalabhā iva pāvake //MU_3,37.2//",
    "GSP27moksop_u:3735": "atrānye madhyadeśīyā janā nodāhṛtā mayā / tān imāñ śṛṇu vakṣyāmi pakṣyāṃl līlāmahībhṛtaḥ //MU_3,37.3//",
    "GSP27moksop_u:3736": "uddehikāś śūrasenā guḍā aśvatthanīpakāḥ / uttamajyotikadrāṇi padamadhyamikādayaḥ //MU_3,37.4//",
    "GSP27moksop_u:3737": "sālvakāḥ ketakā matsyā dauleyakakapiṣṭalāḥ / māṇḍavyapāṇḍunagarasauragrīvā gurugrahāḥ //MU_3,37.5//",
    "GSP27moksop_u:3738": "pāriyātrāḥ kurāḍhyaś ca yāmunoḍumbarā api / gajāhvā ujjihānāś ca kālakoṭikamāthurāḥ //MU_3,37.6//",
    "GSP27moksop_u:3739": "kapoladharmāraṇyāś ca tathaivottaradakṣiṇāḥ / pāñcālakāḥ kurukṣetrās tathā sārasvatā janāḥ //MU_3,37.7//",
    "GSP27moksop_u:3740": "avantīsyandanaśreṇīkuntaiḥ pañcanaderitāḥ / syandamānā vidravantī nipapāta mahābhṛgau //MU_3,37.8//",
    "GSP27moksop_u:3741": "kāśā brahmāvasātāś ca chinnās sāmbavatījanaiḥ / bhūmau nipatitās santo mathitā mattavāraṇaiḥ //MU_3,37.9//",
    "GSP27moksop_u:3742": "śūrā daśapurāś śastrair nikṛttodārakandharāḥ / tārakṣatibhir ākramya yojitā yojane hrade //MU_3,37.10//",
    "GSP27moksop_u:3743": "ṛṣyakārurukacchāś ca śaivyaśaṅkuśatāṅkitāḥ / paṅkile paṅkatāṃ yātā bhūtale sainyamardanaiḥ //MU_3,37.11//",
    "GSP27moksop_u:3744": "vanavāsopagirayo 'nilaye nilayārthinaḥ / paritaḥ paridhāvantaḥ patitā yamunāhrade //MU_3,37.12//",
    "GSP27moksop_u:3745": "dīrṇodaraviniryātasvāntratantrīniyantritāḥ / rātrikāś śāntasañcārāḥ piśācaiś carvitā niśi //MU_3,37.13//",
    "GSP27moksop_u:3746": "udravair bhadragiribhis saṅgrāmādhvani dīkṣitaiḥ / kṣoṇīgarteṣu nikṣiptā rasalāḥ kamalā iva //MU_3,37.14//",
    "GSP27moksop_u:3747": "vidrutyeva dravadraktā vidrāvitamahārathāḥ / daṇḍakāntrāniloddhūtā hehayā hariṇā iva //MU_3,37.15//",
    "GSP27moksop_u:3748": "dantidantavinirbhinnā dāradā dalitārayaḥ / nītā raktamahānadyā drumāṇāṃ pallavā iva //MU_3,37.16//",
    "GSP27moksop_u:3749": "nārācaiś carvitāś cīnā jīrṇajarjarajīvitāḥ / jahur jalanidhau dehān bhārabhūtān avasthitān //MU_3,37.17//",
    "GSP27moksop_u:3750": "karṇāṭasubhaṭoḍḍīnakuntakartitakandarāḥ / terur ābhīraśūrāḥ khe tārakānikarā iva //MU_3,37.18//",
    "GSP27moksop_u:3751": "karīndramakaravyūharaṃhasāhatahetayaḥ / keśākeśikṛtārambhā vinemur daśakāś śakāḥ //MU_3,37.19//",
    "GSP27moksop_u:3752": "daśārṇād āśanir muktaśṛṅkhalā jālabhīravaḥ / nilīnā raktajambāle vaitastās timayo yathā //MU_3,37.20//",
    "GSP27moksop_u:3753": "gūrjarānīkanāśena gūrjarīkeśaluñchanam / vihitaṃ taṅganottuṅgaśitaśaṅkuśateraṇaiḥ //MU_3,37.21//",
    "GSP27moksop_u:3754": "siṣicuś śastrakāṣodyadvidyud dyaunirgatā dravāt / śaradhārāvanānīva mīnahetipradāmbudāt //MU_3,37.22//",
    "GSP27moksop_u:3755": "bhusuṇḍīmaṇḍaloddyotaśyāmārkotpātabhīruṣu / ābhīreṣv arayaḥ petur gogaṇā hariteṣv iva //MU_3,37.23//",
    "GSP27moksop_u:3756": "kāntakāñcanakāntāṅgī nagnā taṅganavāhinī / bhuktā gauḍabhaṭenāṅganakhakeśanikarṣaṇaiḥ //MU_3,37.24//",
    "GSP27moksop_u:3757": "raṇadgaganagāsajjacakricakravikartanaiḥ / taṅganāḥ kaṇaśaḥ kīrṇāḥ kaṅkagṛddhreṣu rudrakaiḥ //MU_3,37.25//",
    "GSP27moksop_u:3758": "laguḍāloḍanoḍḍīnaṃ gauḍaṃ guḍaguḍāravam / śrutvā gāndhāragāvogre dudruvuḥ pramitā iva //MU_3,37.26//",
    "GSP27moksop_u:3759": "ākāśagārṇavaprakhyo vahacchastrakadambakaḥ / akarod pārasīkānāṃ ghananaiśatamobhramam //MU_3,37.27//",
    "GSP27moksop_u:3760": "mandarāhananoḍḍīnakhasthakṣīrodasundare / vanālīvāyudhāny āsañ chattraprāleyasānuni //MU_3,37.28//",
    "GSP27moksop_u:3761": "yad ambudair ivoḍḍīnaṃ śastravṛndair nabho'ṅgane / tad dṛṣṭaṃ vīcivalayair lolaiḥ plutam ivārṇave //MU_3,37.29//",
    "GSP27moksop_u:3762": "śatacandraṃ sitacchatraiś śaraiś śalabhanirbharam / śaktibhiḥ kākanīrandhraṃ dṛṣṭam ākāśakānanam //MU_3,37.30//",
    "GSP27moksop_u:3763": "līnāś cīracayākrandakāriṇaḥ kekayāḥ kṛtāḥ / kaṅkaiḥ kaṅkakulākrāntair vyomocchalitamastakāḥ //MU_3,37.31//",
    "GSP27moksop_u:3764": "himavacchailakanyānāṃ kāmaṃ kalakalāravaiḥ / aṅgair anaṅgatāṃ nītvā bhairavair iva garjitam //MU_3,37.32//",
    "GSP27moksop_u:3765": "kāśair uddehakākrāntā adṛśyair dayayā khagaiḥ / nirdhūtapakṣaiḥ kṣubhitaiḥ pavanair iva pāṃsavaḥ //MU_3,37.33//",
    "GSP27moksop_u:3766": "unmattāstravinirdhūtās tyaktahetiraṇāmbarāḥ / nandanānandanirmātṛ nanṛtur jahasur jaguḥ //MU_3,37.34//",
    "GSP27moksop_u:3767": "prakvaṇatkiṅkiṇījālaṃ śaktivarṣam upāgatam / sālvabāṇāniloddhūtam agamat pṛṣadākṛtim //MU_3,37.35//",
    "GSP27moksop_u:3768": "śaivyāstraiḥ khaṇḍitāḥ kauntā bhramatkuntair vighaṭṭitāḥ / śavībhūtā divaṃ nītā dṛṣṭā vidyādharā iva //MU_3,37.36//",
    "GSP27moksop_u:3769": "dharādharaṇadharmiṇyā dhīrayā vīrasenayā / loṭhitāḥ pāṇḍunagarāś calanollāsamātrataḥ //MU_3,37.37//",
    "GSP27moksop_u:3770": "uddehakāḥ pañcanadair dalitā mattakāśibhiḥ / kuntadantakṣatoddāmaiḥ padmā iva mataṅgajaiḥ //MU_3,37.38//",
    "GSP27moksop_u:3771": "brahmavāsantakānīkaiḥ kṛttāś cakrair gatā mahīm / māhāryāḥ krakacotkṛttā vṛkṣāḥ kusumitā iva //MU_3,37.39//",
    "GSP27moksop_u:3772": "bhokkāṇakānanaṃ lūnaṃ kuṭhārair jaṭhareritaiḥ / patad dadāha pārśvastho bhadreśaś śaravahninā //MU_3,37.40//",
    "GSP27moksop_u:3773": "kāśayo vandilālānalagnā jīrṇamataṅgajāḥ / layam ājagmur ābuddham iddhe 'gnāv indhanaṃ yathā //MU_3,37.41//",
    "GSP27moksop_u:3774": "trigartāvartagarteṣu bhramitvauṇḍrās tṛṇopamāḥ / viviśur vyastamūrdhānaḥ pātālāntaṃ palāyitāḥ //MU_3,37.42//",
    "GSP27moksop_u:3775": "mandānilācalāmbhodhibhāsure māgadhe bale / nimagnā vandilā mandāḥ paṅke jīrṇagajā iva //MU_3,37.43//",
    "GSP27moksop_u:3776": "cedayac cetanāṃ jahnus taṅganānāṃ raṇāṅgane / puṣpāṇāṃ pathi śīrṇānāṃ saukumāryam ivātapāḥ //MU_3,37.44//",
    "GSP27moksop_u:3777": "kosalāḥ pauravārāvam asahanto 'rbhakā iva / terur muktagadāprāsaśaraśaktyṛṣṭivṛṣṭayaḥ //MU_3,37.45//",
    "GSP27moksop_u:3778": "babhur bhallanikṛttāṅgā drimayo vidrumadrumāḥ / ivādrau vidravatsvāntrasāndrāsṛksravamūrtayaḥ //MU_3,37.46//",
    "GSP27moksop_u:3779": "nārācaughā mahāhetimārutādhūtamūrtayaḥ / babhramur bhramarānīkabhāsurā jaladhāv iva //MU_3,37.47//",
    "GSP27moksop_u:3780": "śaradhārādharāmeghāś śarorṇāpūrṇamecakāḥ / śarapatrāvṛtā vṛkṣā bhremur udgarjanā javāḥ //MU_3,37.48//",
    "GSP27moksop_u:3781": "vanarājyo javāj jīrṇāḥ kaṭakasthalajantavaḥ / atruṭan paramākṛṣṭāḥ pelavā iva tantavaḥ //MU_3,37.49//",
    "GSP27moksop_u:3782": "ratheṣūrdhvasthacakreṣu nikhātonmagnamūrdhasu / nipetur janasaṅghātā meghā iva vanādriṣu //MU_3,37.50//",
    "GSP27moksop_u:3783": "sālatālavanaṃ prāpya janatālavanaṃ ghanam / bhujāvakartanaṃ cāsīd uttālasthāṇukānanam //MU_3,37.51//",
    "GSP27moksop_u:3784": "nanandur nandanodyānasundaryo mattayauvanāḥ / vanopavanadeśeṣu meror vīravarāśritāḥ //MU_3,37.52//",
    "GSP27moksop_u:3785": "tāvat tārāravaṃ reje sainyakānanam unnatam / yāvan na parapakṣeṇa krāntaṃ kalpānalaujasā //MU_3,37.53//",
    "GSP27moksop_u:3786": "chinnān piśācasaṃyuktā hūnāpahṛtahetayaḥ / pātayitvā yayuḥ karṇān daśārṇās tarṇakā iva //MU_3,37.54//",
    "GSP27moksop_u:3787": "jahur bhagnasvarāḥ kāntiṃ tājikājijanaujasā / kāśayaḥ kamalānīva śuṣkasrotassvinojasā //MU_3,37.55//",
    "GSP27moksop_u:3788": "bhukhārā mekhalaiḥ kīrṇāś śaraśaktyṛṣṭimudgaraiḥ / vidrutā narake kṣiptāḥ kārkoṭasthalanāmani //MU_3,37.56//",
    "GSP27moksop_u:3789": "kaurukṣetrāsthas tavasaiś chadmayodhibhir āvṛtāḥ / guṇā iva khalākrāntā gatā vyaktam aśaktatām //MU_3,37.57//",
    "GSP27moksop_u:3790": "drimayo vaṭadhānānāṃ kṣaṇenādāya mastakam / bhallaiḥ palāyyāśu gatā vilūnakamalā iva //MU_3,37.58//",
    "GSP27moksop_u:3791": "mithas sārasvatādityā ādināntaṃ kṛtājayaḥ / paṇḍitā iva vādeṣu nodvignā na parājitāḥ //MU_3,37.59//",
    "GSP27moksop_u:3792": "kavāṭāḥ kharvitakṣudrāvāṭadhānaiḥ parāvṛtāḥ / tejaḥ paramam ājagmuś śāntāgnaya ivendhanaiḥ //MU_3,37.60//",
    "GSP27moksop_u:3793": "kiyadākhyāyata etaj jihvānicayaiḥ kilālam ākulitam / vāsukir api varṇayituṃ na samartho raṇavaraṃ nāma //MU_3,37.61//",
    "GSP27moksop_u:3794": "līlopākhyāne janapadadvandvayuddhavarṇaṃ nāma sargaḥ",
    "GSP27moksop_u:3795": "aṣṭatriṃśas sargaḥ",
    "GSP27moksop_u:3796": "vasiṣṭhaḥ: evam atyākule yuddhe sāsphoṭabhaṭasaṅkaṭe / ādināntam asaṃruddhe raṭatkaṭhinakaṅkaṭe //MU_3,38.1//",
    "GSP27moksop_u:3797": "vahantīṣūtpatantīṣu patantīṣv aśmavṛṣṭiṣu / nadīṣu kṣepaṇotthāsu caṭatketvabjapaṅktiṣu //MU_3,38.2//",
    "GSP27moksop_u:3798": "mithaḥ phalāgraṭaṅkotthavahniśīkariṇīsu khe / āyāntīṣu patantīṣu dūraṃ śaranadīṣu ca //MU_3,38.3//",
    "GSP27moksop_u:3799": "vahallūnaśiraḥpadmacakrāvartais taraṅgitaiḥ / khārṇave pūrite hetivṛndamandākinīgaṇaiḥ //MU_3,38.4//",
    "GSP27moksop_u:3800": "samīraṇaraṇadvāriśastracūrṇaghanair ghanaiḥ / sadāhāṅgeṣu siddheṣu kapikacchavyathāpradaiḥ //MU_3,38.5//",
    "GSP27moksop_u:3801": "aṣṭabhāgadaśāśeṣaṃ pratāpamadhurākṛtiḥ / śastraghātaujasā vīra ivāhas tanutāṃ yayau //MU_3,38.6//",
    "GSP27moksop_u:3802": "śrāntāśvena prabhagnāgrahetisaṅghātadīptayaḥ / dineśena samaṃ senā yayur mandapratāpatām //MU_3,38.7//",
    "GSP27moksop_u:3803": "atha senādhināthābhyāṃ vicārya saha mantribhiḥ / dūtāḥ parasparaṃ dattā yuddhaṃ saṃhriyatām iti //MU_3,38.8//",
    "GSP27moksop_u:3804": "tataś śramavaśān mandapattraśastraparākramaiḥ / raṇasaṃharaṇaṃ kāle sarvair evorarīkṛtam //MU_3,38.9//",
    "GSP27moksop_u:3805": "tato mahārathottuṅgaketuprānte kṛtāspadam / balayor ārurohaika eko yodho dhruvo yathā //MU_3,38.10//",
    "GSP27moksop_u:3806": "aṃśukaṃ bhrāmayām āsa sarvadiṅmaṇḍalekṣitam / dyām eva dīrgham indvaṃśuṃ yuddhaṃ saṃhriyatām iti //MU_3,38.11//",
    "GSP27moksop_u:3807": "tato dundubhayaś śemuḥ pratidhvanitadiṅmukhāḥ / mahāpralayasaṃśāntau puṣkarāvartakā iva //MU_3,38.12//",
    "GSP27moksop_u:3808": "śarādihetisarito vistīrṇe gaganasthale / pravṛttāś śoṣam āgantuṃ śāradyas sarito yathā //MU_3,38.13//",
    "GSP27moksop_u:3809": "yodhadordrumasañcāras tanutām āyayau śanaiḥ / bhūkampānte vanaspanda ivāvāta ivārṇavaḥ //MU_3,38.14//",
    "GSP27moksop_u:3810": "vinirgantuṃ pravavṛte raṇāraṇyād baladvayam / vāripūraś caturdikkaṃ pralayaikārṇavād iva //MU_3,38.15//",
    "GSP27moksop_u:3811": "utkṣiptamandarakṣīrasamudravalanākulam / sainyaṃ praśamadāvartaṃ śanais sāmyam upāyayau //MU_3,38.16//",
    "GSP27moksop_u:3812": "krameṇāsīn muhūrtena vikaṭodarabhīṣaṇam / agastyapītārṇavavac chūnyam eva raṇāṅganam //MU_3,38.17//",
    "GSP27moksop_u:3813": "śavasantatisampūrṇaṃ vahadraktamahāhradam / parikūjanajhāṅkārapūrṇakhillīvanopamam //MU_3,38.18//",
    "GSP27moksop_u:3814": "bṛhadraktasaritsrotastaraṅgaravaghargharam / sākrandāvasṛtāhūtasvatrāṇavyagramānavam //MU_3,38.19//",
    "GSP27moksop_u:3815": "mṛtārdhamṛtadehaugharaktaughasrutanirjharam / sajīvanarapṛṣṭhasthaśavaspandanabhītidam //MU_3,38.20//",
    "GSP27moksop_u:3816": "karīndraśavarāśyagraviśrāntāmbudakhaṇḍakam / viśīrṇarathasaṅghātajitacchattramahāvanam //MU_3,38.21//",
    "GSP27moksop_u:3817": "vahadraktanadīraṃhaḥprohyamānarathadvipam / śaraśaktyṛṣṭimusulagadāprāsāsisaṅkulam //MU_3,38.22//",
    "GSP27moksop_u:3818": "paryāṇāñcalasannāhakavacāvṛtabhūtalam / ketucāmarapaṭṭaughaguptaśāvaśarīrakam //MU_3,38.23//",
    "GSP27moksop_u:3819": "sphārasphoṭakatūṇīrakuñjakūjatsamīraṇam / śararāśipalāśaughatalpasuptaśaveśvaram //MU_3,38.24//",
    "GSP27moksop_u:3820": "maulihārāṅgadoddyotacakracāpavanāvṛtam / śvasṛgālakhagākṛṣṭasāndrāntradīrgharajjukam //MU_3,38.25//",
    "GSP27moksop_u:3821": "raktakṣetrakvaṇatkiñciccheṣajīvātidanturam / raktakardamanirmagnasajīvanaradurduram //MU_3,38.26//",
    "GSP27moksop_u:3822": "varāṭakacayaprekṣyanirgatākṣiśatoccayam / vahadbhujaughakāṣṭaughaghoraraktasaricchatam //MU_3,38.27//",
    "GSP27moksop_u:3823": "sākrandabandhuvalitamṛtārdhamṛtamānavam / sarvāyudharathāśvebhaparyāṇāsañcarāntaram //MU_3,38.28//",
    "GSP27moksop_u:3824": "nṛtyatkabandhadordaṇḍaṣaṇḍakānanitāmbaram / madamedovasāgandhapiṇḍāktaghrāṇakoṭaram //MU_3,38.29//",
    "GSP27moksop_u:3825": "utphālārdhamṛtebhāśvamāryamāṇālpajīvitam / vahadraktanadīvīcīprahārahatadundubhi //MU_3,38.30//",
    "GSP27moksop_u:3826": "uhyamānamṛtāśvebhamakarāsṛksaricchaṭam / mriyamāṇanarānīkaphūtkṛtāsṛgghanānilam //MU_3,38.31//",
    "GSP27moksop_u:3827": "svalpajīvaśarāpūrṇamukhahikkāṅkitasvaram / piṇḍahāryavasāgandhavātāttotpīḍalohitam //MU_3,38.32//",
    "GSP27moksop_u:3828": "unnāsārdhamṛtebhendrakarākrāntakabandhakam / niradhiṣṭhitahastyaśvapātitodyatkabandhakam //MU_3,38.33//",
    "GSP27moksop_u:3829": "rudadbandhusakhibhraṣṭaśavakṣubdhāsṛguddhvani / mṛtabhartṛgale śastratyaktaprāṇakulāṅganam //MU_3,38.34//",
    "GSP27moksop_u:3830": "śavasthānakṛtodgrīvabandhukāyaparīkṣaṇam / śavahārakharākṛṣṭasampṛktanaravyākulam //MU_3,38.35//",
    "GSP27moksop_u:3831": "keśaśevalavaktrābjacakrāvartananartanam / tarattuṅgataraṅgāḍhyavahadraktamahānadam //MU_3,38.36//",
    "GSP27moksop_u:3832": "prāṇāntasmṛtaputreṣṭamātṛdevadhanābhidham / hāhāhīhītikathitamarmacchedanavedanam //MU_3,38.37//",
    "GSP27moksop_u:3833": "aṅgalagnāyudhoddhāravyagrārdhamṛtamānavam / videśamṛtasākrandahūnataṅganatājikam //MU_3,38.38//",
    "GSP27moksop_u:3834": "mriyamāṇamithodviṣṭaprārabdharathasaṅgaram / dantayuddhāsamarthāsyasmṛtageheṣṭadaivatam //MU_3,38.39//",
    "GSP27moksop_u:3835": "mriyamāṇapathalajjaśūrāśritapalāyanam / aśaṅkitāsṛgāvartanītāspadagamotsukam //MU_3,38.40//",
    "GSP27moksop_u:3836": "marmacchediśaravrātavyathāvihitahuṅkṛti / kabandhabandhaprārabdhavetālavalanākramam //MU_3,38.41//",
    "GSP27moksop_u:3837": "uhyamānadhvajacchattracārucāmarapaṅkajam / kiratsandhyāruṇaṃ dikṣu tejasviraktapaṅkajam //MU_3,38.42//",
    "GSP27moksop_u:3838": "rathacakravanāvartaṃ raktārṇavam ivāṣṭamam / patākāphenapuñjāḍhyaṃ cārucāmarabudbudam //MU_3,38.43//",
    "GSP27moksop_u:3839": "viparyastarathaṃ bhūmikampabhagnapuropamam / utpātavātanirdhūtadrumaṃ vanam ivātatam //MU_3,38.44//",
    "GSP27moksop_u:3840": "kalpadagdhajagatprakhyaṃ munipītārṇavopamam / ativṛṣṭihato deśa iva procchinnamānavam //MU_3,38.45//",
    "GSP27moksop_u:3841": "kālāyaḥkuntavalitaṃ bhusuṇḍīmaṇḍalākulam / mattanāgaśavākāraṃ sannatomaramudgaram //MU_3,38.46//",
    "GSP27moksop_u:3842": "śilāśikharasañjātatālajālam ivātatam / patadraktanadītīrajātakuntonnatadrumam //MU_3,38.47//",
    "GSP27moksop_u:3843": "nāgāgasyūtahetyoghavṛkṣāṃśukusumākulam / kaṅkakṛṣṭāntraraśanāvṛndajālakitāmbaram //MU_3,38.48//",
    "GSP27moksop_u:3844": "asṛksarovaradhvastapatākānalinīgaṇam / raktakardamanirmagnanarāhūtasuhṛjjanam //MU_3,38.49//",
    "GSP27moksop_u:3845": "karīndrakuṇapāgāraniryadbhītajanekṣitam / hetilūnalatair vṛkṣais sandigdhograkabandhakam //MU_3,38.50//",
    "GSP27moksop_u:3846": "asṛṅnadīvahaddhastikaṭakarparanaugaṇam / raktasrotassphuracchuklavastradiṇḍīrapiṇḍakam //MU_3,38.51//",
    "GSP27moksop_u:3847": "sañcarannipatatkṣipramṛtyuvicchinnamānavam / itaś cetaś ca nipatatkabandhanavadānavam //MU_3,38.52//",
    "GSP27moksop_u:3848": "ūrdhvasthālakṣyacakraughachinnasainyadravajjanam / raktanissrāvabhāṅkārahikkārārdhamṛtāravam //MU_3,38.53//",
    "GSP27moksop_u:3849": "sirāmukhollasadraktadhārādhautavrajatkhagam / sutālottālavetālatālatāṇḍavasaṅkaṭam //MU_3,38.54//",
    "GSP27moksop_u:3850": "paryastarathadārvantarvanāntaritasadbhaṭam / antassthasajjīvabhaṭasyandisyandanabhītidam //MU_3,38.55//",
    "GSP27moksop_u:3851": "raktakardamapūrṇāsyakiñcijjīvakvaṇacchavam / kiñcijjīvanarodgrīvakaṣṭadṛṣṭaśvavāyasam //MU_3,38.56//",
    "GSP27moksop_u:3852": "ekāmiṣograkravyādayuddhakolāhalākulam / ekāmiṣārthayuddhehāmṛtakravyādasaṅkulam //MU_3,38.57//",
    "GSP27moksop_u:3853_0": "vivṛttāsaṅkhyāśvadviradapuruṣādhīśvararathapravṛttāstagrīvaprakṛtirudhirodgārasusarit / raṇodyānaṃ mṛtyos tad abhavad aśuṣkāyudhalataṃ",
    "GSP27moksop_u:3853_1": "saśailaṃ kalpānte jagad iva viparyastam akhilam //MU_3,38.58 //",
    "GSP27moksop_u:3854": "līlopākhyāna āhavavarṇanaṃ nāma sargaḥ",
    "GSP27moksop_u:3855": "ekonatriṃśas sargaḥ",
    "GSP27moksop_u:3856": "vasiṣṭhaḥ: atha vīra ivāraktaḥ kālenāstamito raviḥ / śaśvattejaḥparimlānapratāpo 'bdhau samujjhitaḥ //MU_3,39.1//",
    "GSP27moksop_u:3857": "raṇaraktarucivyomadarpaṇapratibimbitā / ahnas sūryaśiraśchede sandhyālekhodabhūt kṣaṇāt //MU_3,39.2//",
    "GSP27moksop_u:3858": "bhūpātālanabhodigbhyaḥ pralayābdhijalaughavat / samājagmus tamastālā vetālavalayā iva //MU_3,39.3//",
    "GSP27moksop_u:3859": "dṛṣṭaṃ dhvāntāsidalite dinanāgendramastake / sandhyārāgāruṇākīrṇaṃ tārānikaramauktikam //MU_3,39.4//",
    "GSP27moksop_u:3860": "nissattveṣu tamo'ndheṣu sarassv arasaśāliṣu / saṅkocam āyayuḥ padmā mṛtānāṃ hṛdayeṣv iva //MU_3,39.5//",
    "GSP27moksop_u:3861": "mīlatpakṣāḥ kṣaṇāt suptāḥ kacchavruḍitakandharāḥ / kulāyeṣu khagā āsan sarvāṅgeṣv iva hetayaḥ //MU_3,39.6//",
    "GSP27moksop_u:3862": "āsannacandrasubhagālokāḥ kumudapaṅktayaḥ / ullasaddhṛdayā jātā vīrapakṣeṣv iva śriyaḥ //MU_3,39.7//",
    "GSP27moksop_u:3863": "raktavārimayī sāyasaṅgaguptaśilīmukhā / saṅkucadvaktrapadmābhūd raṇabhūmir ivābjinī //MU_3,39.8//",
    "GSP27moksop_u:3864": "upary abhūd vyomasaras tārākumudamaṇḍitam / adhas tv abhūd vāriviyat sphuratkumudatārakam //MU_3,39.9//",
    "GSP27moksop_u:3865": "tamāṃsy apītakāryāṇi bhūtāni cākhilāny alam / payāṃsīva viserūni prasṛtāni diśaṃ prati //MU_3,39.10//",
    "GSP27moksop_u:3866": "āsīd raṇāṅganaṃ gāyadvetālakulasaṅkulam / kvaṇatkaṅkālakaṇṭhasthakaṅkakākolakelimat //MU_3,39.11//",
    "GSP27moksop_u:3867": "rathakāṣṭacitijvālāsatārāmbarabhāsuram / pacatpacapacāśabdamedomāṃsamayānalam //MU_3,39.12//",
    "GSP27moksop_u:3868": "śavāṅgāsthisphuṭāsphoṭaluṭhacciticayolmukam / vetālalalanārabdhajalalīlātirohitam //MU_3,39.13//",
    "GSP27moksop_u:3869": "śvakākayakṣavetālatālakolāhalolbaṇam / samāgamena bhūtānāṃ samuḍḍīnavanopamam //MU_3,39.14//",
    "GSP27moksop_u:3870": "raktamāṃsavasāmedoharaṇavyagraḍākinam / carvitāsṛgvasāmāṃsasravatsṛkvipiśācakam //MU_3,39.15//",
    "GSP27moksop_u:3871": "sabhyamadhyacitālokaprakaṭāsṛkśavavrajam / kharūpikānīyamānāśvasannyastamahāśavam //MU_3,39.16//",
    "GSP27moksop_u:3872": "uttāṇḍavograkumbhāṇḍamaṇḍaloḍḍāmarodaram / chamacchamivilāpāntaṃ medo'sṛgbāṣpasāmbudam //MU_3,39.17//",
    "GSP27moksop_u:3873": "vahadraktanadīraṃhorūḍhabhūcararūpikam / vetālākulakaṅkālakarṣaṇākulakākakam //MU_3,39.18//",
    "GSP27moksop_u:3874": "mṛtebhodaramañjūṣāsuptavetālabālakam / viviktaikatarūddeśapānakrīḍāstharākṣasam //MU_3,39.19//",
    "GSP27moksop_u:3875": "mattavetālakalahe citālātaraṇojjvalam / vahadraktavasāmiśragandhabandhuramārutam //MU_3,39.20//",
    "GSP27moksop_u:3876": "rūpikāpeṭake vegaraṇadruṭaruṭāravam / ardhapakvaśavāsvādalubdhayakṣollasatkili //MU_3,39.21//",
    "GSP27moksop_u:3877": "tuṅgavaṅgakaliṅgāṅgataṅganāṅgalagatkhagam / tārāpātopamabhavatsaṃmukhajvālarūpikam //MU_3,39.22//",
    "GSP27moksop_u:3878": "patadvetālasollāsamadhyasthāsṛksurūpikam / piśācākarṇitābhyarṇayoginīgaṇagāyanam //MU_3,39.23//",
    "GSP27moksop_u:3879": "prasṛtāntramahātantrīprāyasampannavādanam / piśācavāsanotkrāntapiśācībhūtamānavam //MU_3,39.24//",
    "GSP27moksop_u:3880": "rūpikālokanāpūrvatrāsārdhamṛtasadbhaṭam / kvacidvetālarakṣobhir ahanīvonnamadraṇam //MU_3,39.25//",
    "GSP27moksop_u:3881": "kharūpikāskandhapatacchavatrastaniśācaram / nabhassaṅghaṭitāpūrvabhūtapeṭakasaṅkaṭam //MU_3,39.26//",
    "GSP27moksop_u:3882": "atiprayatnāpahṛtamriyamāṇanarādhipam / subhakṣāpekṣiyakṣekṣāvikṣiptaśavarāśimat //MU_3,39.27//",
    "GSP27moksop_u:3883": "śivāmukhānalaśikhākhaṇḍaiś chamitanaktagaiḥ / samuḍḍīnanavāśokapuṣpaguccham ivābhitaḥ //MU_3,39.28//",
    "GSP27moksop_u:3884": "kabandhakandharābaddhavyagravetālabālakam / yakṣarakṣaḥpiśācājikacadākāśagolmukam //MU_3,39.29//",
    "GSP27moksop_u:3885": "ākāśabhūdharanikuñjaguhāntarāla piṇḍopamasthitatamo'mbudapīṭhapūram / vyālolabhūtarabhasākulakalpavāta vyādhūtalokakarakāṇḍakavāṭakalpam //MU_3,39.30//",
    "GSP27moksop_u:3886": "līlopākhyāne niśācarākularātriraṇāṅganasthānavarṇavaṃ nāma sargaḥ",
    "GSP27moksop_u:3887": "catvāriṃśat sargaḥ",
    "GSP27moksop_u:3888": "vasiṣṭhaḥ: evaṃ niśācarācāraciraghore raṇāṅgane / ullasantīṣu vetālakṣveḍāsūḍḍāmarāravaiḥ //MU_3,40.1//",
    "GSP27moksop_u:3889": "nabhaḥprekṣakasenāsu pragatāsu yathāgatam / viśrānteṣv iva bhūpeṣu rathādiṣu nijāspade //MU_3,40.2//",
    "GSP27moksop_u:3890": "mahāsarojala iva jane dṛśye raṇāṅgane / ahanīva janācāre sthite śyāmācarehite //MU_3,40.3//",
    "GSP27moksop_u:3891": "hastahāryatamaḥpiṇḍasphuṭakuḍye niśāgṛhe / lābhotsavocchalaccitte bhūtasaṅghe pranṛtyati //MU_3,40.4//",
    "GSP27moksop_u:3892": "niśśabdaśāntasañcāre nidrāmudre kakubgaṇe / līlāpatir udārātmā kiñcit khinnamanā iva //MU_3,40.5//",
    "GSP27moksop_u:3893": "prātaḥkāryaṃ vicāryāśu mantribhir mantrakovidaiḥ / dīrghacandrasamākāre śayane himaśītale //MU_3,40.6//",
    "GSP27moksop_u:3894": "candrodayanibhe vāsagṛhe śiśirakoṭare / nidrāṃ muhūrtam agaman mudritekṣaṇapuṣkaraḥ //MU_3,40.7//",
    "GSP27moksop_u:3895": "atha te lalane vyoma tat parityajya tad gṛham / randhrair viviśatur vātalekho 'bjamukulaṃ yathā //MU_3,40.8//",
    "GSP27moksop_u:3896": "rāmaḥ: iyanmātram idaṃ sthūlaṃ śarīraṃ vāgvidāṃ vara / randhreṇa tantutanunā kathaṃ praviśati prabho //MU_3,40.9//",
    "GSP27moksop_u:3897": "vasiṣṭhaḥ: ādhibhautikadeho 'yam iti yasya matibhramaḥ / tasyāsāv aṇurandhreṇa gantuṃ śaknoti nānagha //MU_3,40.10//",
    "GSP27moksop_u:3898": "rodhito 'ham aneneti na māmy atreti yasya dhīḥ / anubhūtānubhavinī bhavatīty anubhūyate //MU_3,40.11//",
    "GSP27moksop_u:3899": "yenānubhūtaṃ pūrvārdhaṃ gacchāmīti sa tatkriyaḥ / kathaṃ bhavati paścārdhagamanonmukhacetanaḥ //MU_3,40.12//",
    "GSP27moksop_u:3900": "vāri naivordhvam āyāti nādho gacchati pāvakaḥ / yā yathaiva pravṛttā cit sā tathaivāvatiṣṭhate //MU_3,40.13//",
    "GSP27moksop_u:3901": "chāyāyām upaviṣṭasya kutas tāpānubhūtayaḥ / anyasaṃvedano 'nyo'rthaḥ kenacin nānubhūyate //MU_3,40.14//",
    "GSP27moksop_u:3902": "yā yathā sampravṛttā cit sā tathaiva sthitiṃ gatā / parameṇa prayatnena nīyate 'nyāṃ daśāṃ punaḥ //MU_3,40.15//",
    "GSP27moksop_u:3903": "sarpaikapratyayo rajjvām asatyapratyayād balāt / nivartate 'nyathā tv eṣa tiṣṭhaty eva yathāsthitam //MU_3,40.16//",
    "GSP27moksop_u:3904": "yathā saṃvit tathā cittaṃ yathā cittaṃ tathehitam / bālaṃ praty api saṃsiddham etat ko nānubhūyate //MU_3,40.17//",
    "GSP27moksop_u:3905": "yaḥ punas svapnasaṅkalpapuruṣapratimākṛtiḥ / ākāśamātrakākāras sa kathaṃ kena rodhyate //MU_3,40.18//",
    "GSP27moksop_u:3906": "cittamātraśarīraṃ tu sarvasyaiva hi sarvataḥ / vidyate vedanātve tat kvacid etīva hṛdgatāt //MU_3,40.19//",
    "GSP27moksop_u:3907": "yathābhimatam evāsya bhavaty astamayodayam / ādisarge svabhāvotthaṃ paścād dvaitaikyabhāvanam //MU_3,40.20//",
    "GSP27moksop_u:3908": "cittākāśaṃ cidākāśam ākāśaṃ ca tṛtīyakam / viddhy etat trayam evaikam avinābhāvatāvaśāt //MU_3,40.21//",
    "GSP27moksop_u:3909": "etac cittaśarīraṃ tvaṃ viddhi sarvagatodayam / yathā saṃvedanecchatvād yathā saṃvedanodayam //MU_3,40.22//",
    "GSP27moksop_u:3910": "vasati trasareṇvantar nīyate gaganodare / līyate 'ṅkurakośeṣu rasībhavati pallave //MU_3,40.23//",
    "GSP27moksop_u:3911": "ullasaty ambuvīcitve pranṛtyati śilodare / pravarṣaty ambudo bhūtvā śilībhūyāvatiṣṭhate //MU_3,40.24//",
    "GSP27moksop_u:3912": "yatheccham ambare yāti jaṭhare 'pi ca bhūbhṛtām / anantam ākāśavapur dhatte 'tha paramāṇutām //MU_3,40.25//",
    "GSP27moksop_u:3913": "bhavaty adrivarādhāro baddhapīṭho nabhaśśiraḥ / dehasyāntar bahir api dadhadvaratanūruham //MU_3,40.26//",
    "GSP27moksop_u:3914": "bhavaty ākāśam ādhatte koṭīḥ padmajasadmanām / ananyās svātmanāmbhodhir āvartaracana iva //MU_3,40.27//",
    "GSP27moksop_u:3915": "anudbhinnaprabodho 'sau sargādau cittadehakaḥ / ākāśātmā mahān bhūtvā vetti prakṛtitāṃ gataḥ //MU_3,40.28//",
    "GSP27moksop_u:3916": "asatyam eva vāritvaṃ buddhvodetīva tattayā / vandhyāputro 'yam asmīti yathā svapnabhrame naraḥ //MU_3,40.29//",
    "GSP27moksop_u:3917": "rāmaḥ: kiṃ cittam etad bhavati kiṃ vā bhavati no katham / katham evaṃmayād rūpān nānyad bhavati vā kṣaṇāt //MU_3,40.30//",
    "GSP27moksop_u:3918": "vasiṣṭhaḥ: pratyekam eva yac cittaṃ tad evaṃrūpaśaktimat / pṛthak pratyekam uditāḥ praticittaṃ jagadbhramāḥ //MU_3,40.31//",
    "GSP27moksop_u:3919": "kṣaṇakalpajagatsaṅgāt samudyanti galanti ca / nimeṣāt kasyacit kalpāt kasyacit tat kramaṃ śṛṇu //MU_3,40.32//",
    "GSP27moksop_u:3920": "maraṇāder mahāmohād anantaram iyaṃ sthitiḥ / kṣaṇāc cirād vodety āśu tatremaṃ tvaṃ kramaṃ śṛṇu //MU_3,40.33//",
    "GSP27moksop_u:3921": "maraṇādimayī mūrchā pratyekenānubhūyate / yaivaitāṃ viddhi sumate mahāpralayayāminīm //MU_3,40.34//",
    "GSP27moksop_u:3922": "tadante tanute sargaṃ sarva eva pṛthak pṛthak / sahajasvapnasaṅkalpasambhramācalavṛttivat //MU_3,40.35//",
    "GSP27moksop_u:3923": "mahāpralayarātryante virāḍātmā manovapuḥ / yathedaṃ tanute tadvat pratyekaṃ mṛtyanantaram //MU_3,40.36//",
    "GSP27moksop_u:3924": "rāmaḥ: mṛter anantaraṃ sargo yathā smṛtyānubhūyate / virāṭ tathānubhavati nāto viśvam akāraṇam //MU_3,40.37//",
    "GSP27moksop_u:3925": "vasiṣṭhaḥ: mahati pralaye rāma sarve hariharādayaḥ / videhamuktatāṃ yānti smṛteḥ ka iva sambhavaḥ //MU_3,40.38//",
    "GSP27moksop_u:3926": "asmadādiprabuddhātmā kilāvaśyaṃ vimucyate / kathaṃ bhavantu vāmuktā videhāḥ padmajādayaḥ //MU_3,40.39//",
    "GSP27moksop_u:3927": "adyatve te hi ye jīvās teṣāṃ maraṇajanmasu / smṛtiḥ kāraṇatām eti mokṣābhāvavaśād iha //MU_3,40.40//",
    "GSP27moksop_u:3928": "jīvo hi mṛtimūrchānte yad antaḥ pronmiṣann iva / anunmiṣita evāste tat pradhānam udāhṛtam //MU_3,40.41//",
    "GSP27moksop_u:3929": "tad vyoma prakṛtis soktā tad avyaktaṃ jaḍājaḍam / saṃsṛter asmṛteś caiva krama eṣa bhavodaye //MU_3,40.42//",
    "GSP27moksop_u:3930": "bodhonmukhatve hi mahat tat prabuddhaṃ yadā bhavet / tadā tanmātradikkālakriyābhūtādy udeti khāt //MU_3,40.43//",
    "GSP27moksop_u:3931": "tad evocchūnam ābuddhaṃ bhavatīndriyapañcakam/ tad eva budhyate dehaṃ sa eṣo 'sty ātivāhikaḥ //MU_3,40.44//",
    "GSP27moksop_u:3932": "cirakālapratyayataḥ kalpanāparipīvaraḥ / ādhibhautikatābodham ādhatte 'thaiṣa eva vaḥ //MU_3,40.45//",
    "GSP27moksop_u:3933": "tato dikkālakalanās tadādhāratayā sthitāḥ / udyanty anuditā eva vāyau spandakriyā iva //MU_3,40.46//",
    "GSP27moksop_u:3934": "vṛddhim ittham ayaṃ yāto mudhaiva bhuvanabhramaḥ / svapnāṅganāsaṅgasamas svanubhūto 'py asanmayaḥ //MU_3,40.46 [sic!]//",
    "GSP27moksop_u:3935": "yadaiva mriyate jantuḥ paśyaty āśu tadaiva saḥ / tatraiva bhuvanābhogam idam ittham avasthitam //MU_3,40.47//",
    "GSP27moksop_u:3936": "vyomnaivānubhavaty accham ahaṃ jagad iti bhramam / vyomarūpaṃ vyomarūpī jīvo jāta ivātmavān //MU_3,40.48//",
    "GSP27moksop_u:3937": "purapattanaśailārkatārānikaradanturam / jarāmaraṇavaiklavyavyādhisaṅkaṭakoṭaram //MU_3,40.49//",
    "GSP27moksop_u:3938": "sabhāvābhāvasaṃrambhasthūlasūkṣmacalācalam / sādridyūrvīnadīśāhorātrikalpakṣayodayam //MU_3,40.50//",
    "GSP27moksop_u:3939": "ahaṃ jāto 'munā pitrā kilātrety āttaniścayam / iyaṃ mātā dhanam idaṃ mamety uditavāsanam //MU_3,40.51//",
    "GSP27moksop_u:3940": "sukṛtaṃ duṣkṛtaṃ ceti mameti kṛtakalpanam / bālo 'bhūvam ahaṃ tv adya yuveti vilasan hṛdi //MU_3,40.52//",
    "GSP27moksop_u:3941": "pratyekam evam uditas saṃsāravanaṣaṇḍakaḥ / tārākusumito nīlameghacañcalapallavaḥ //MU_3,40.53//",
    "GSP27moksop_u:3942": "carannaramṛgānīkas surāsuravihaṅgamaḥ / sālokakausumarajomāyāgahanakuñjakaḥ //MU_3,40.54//",
    "GSP27moksop_u:3943": "abdhipuṣkariṇīpūrṇo mervādyacalaloṣṭakaḥ / cittapuṣkarabīje 'ntar nilīnānubhavāṅkuraḥ //MU_3,40.55//",
    "GSP27moksop_u:3944": "yatraiṣa mriyate jīvas tatraivaṃ paśyati kṣaṇāt / pratyekam uditeṣv evaṃ jagatṣaṇḍeṣu bhūriśaḥ //MU_3,40.56//",
    "GSP27moksop_u:3945": "koṭayo brahmarudrendramarudviṣṇuvivasvatām / mervabdhimaṇḍaladvīpalokāntaradṛśaṃ gatāḥ //MU_3,40.57//",
    "GSP27moksop_u:3946": "yātā yāsyanti yānty etā dṛṣtayo 'naṣṭarūpiṇi / yā brahmaṇy upabṛṃhāḍhye tāḥ ke gaṇayituṃ kṣamāḥ //MU_3,40.58//",
    "GSP27moksop_u:3947": "evaṃ kuḍyamayaṃ viśvaṃ nāsty eva mananād ṛte / mananaṃ ca kham evātas tad idānīṃ vicāraya //MU_3,40.59//",
    "GSP27moksop_u:3948": "yad eva tac cidākāśaṃ tad eva paramaṃ smṛtaṃ / mananaṃ ca cidākāśaṃ tad eva paramaṃ padam //MU_3,40.60//",
    "GSP27moksop_u:3949": "yad evāmbu sa āvarto na tv asty āvarta vastusat / dṛṣṭvaivāste dṛśyam iva dṛśyaṃ na tv asti vastusat //MU_3,40.61//",
    "GSP27moksop_u:3950": "cidvyomno bhūtanabhasi kacanaṃ yan maṇer iva / taj jagad bhāti nānātmaratnaṃ śvabhram ivāmbare //MU_3,40.62//",
    "GSP27moksop_u:3951": "madbuddhārtho jagacchabdo vidyate paramaṃ padam / tvadbuddhārthas tu nāsty eva tvamahaṃśabdakāv api //MU_3,40.63//",
    "GSP27moksop_u:3952": "tasmāl līlāsarasvatyāv ākāśavapuṣau sthite / sarvage paramātmācche sarvatrāpratighe 'naghe //MU_3,40.64//",
    "GSP27moksop_u:3953": "yatra tatra tadā vyomni yathākāśaṃ yathepsitam / udayaṃ kurutas tena tadgṛhe te sthitiṃ gate //MU_3,40.65//",
    "GSP27moksop_u:3954": "sarvatra sambhavati cidgaganaṃ tadantas tadvedanaṃ kalanam āmananaṃ visāri / tac cātivāhikam ihāhur akuḍyam eva dehaṃ kathaṃ ka iva taṃ vada kiṃ ruṇaddhi //MU_3,40.66//",
    "GSP27moksop_u:3955": "līlopākhyāne maraṇasamanantaraṃ saṃsṛtyanubhavanaṃ nāma sargaḥ",
    "GSP27moksop_u:3956": "ekacatvāriṃśattamas sargaḥ",
    "GSP27moksop_u:3957": "tayoḥ praviṣṭayor devyoḥ padmasadma babhūva tat / candradvayodayoddyotadhavalodarasundaram //MU_3,41.1//",
    "GSP27moksop_u:3958": "komalāmalasaugandhyamṛdumandāramārutam / tatprabhāveṇa nidrālunṛpetararaṇāṅganam //MU_3,41.2//",
    "GSP27moksop_u:3959": "saubhāgyanandanodyānaṃ vidrutavyādhivedanam / savasantaṃ vanam iva phullaṃ prātar ivāmbujam //MU_3,41.3//",
    "GSP27moksop_u:3960": "tayor dehaprabhāpūraiś śaśiniṣṣyandaśītalaiḥ / āhlādito 'sau bubudhe rājokṣita ivāmṛtaiḥ //MU_3,41.4//",
    "GSP27moksop_u:3961": "āsanadvayaviśrāntaṃ sa dadarśāpsarodvayam / meruśṛṅgadvaye līnaṃ candradvayam ivoditam //MU_3,41.5//",
    "GSP27moksop_u:3962": "nimeṣam iva sañcintya sa vismitamanā nṛpaḥ / uttasthau śayanāc cheṣād iva cakragadādharaḥ //MU_3,41.6//",
    "GSP27moksop_u:3963": "parisamyamitālambamālyahāravarāmbaraḥ / puṣpotkara ivotphullaṃ jagrāha kusumāñjalim //MU_3,41.7//",
    "GSP27moksop_u:3964": "upadhānapradeśasthāt svayaṃ paṭalakodarāt / baddhapadmāsano bhūmau bhūtvovācedam ānataḥ //MU_3,41.8//",
    "GSP27moksop_u:3965": "jayatāṃ janmadaussthityadāhadoṣaśaśiprabhe / devyau bāhyāntaratamovidrāvaṇaraviprabhe //MU_3,41.9//",
    "GSP27moksop_u:3966": "tayor uktveti tatyāja pādayoḥ kusumāñjalim / tīradrumo vikasitaṃ padminyoḥ padmayor iva //MU_3,41.10//",
    "GSP27moksop_u:3967": "līlāyai bhūpajanmātha vaktuṃ mantriṇam īśvarī / bodhayām āsa pārśvasthaṃ saṅkalpena sarasvatī //MU_3,41.11//",
    "GSP27moksop_u:3968": "prabuddho 'psarasau dṛṣṭvā praṇamya kusumāñjalim / tayoḥ pādeṣu santyajya viveśa purato nataḥ //MU_3,41.12//",
    "GSP27moksop_u:3969": "uvāca devī he rājan kas tvam kasya sutaḥ kadā / iha jāta iti śrutvā sa mantrī vākyam abravīt //MU_3,41.13//",
    "GSP27moksop_u:3970": "devyau yuṣmatprasādo 'yaṃ bhavatyor api yat puraḥ / vaktuṃ śaknomi tad idaṃ śrūyatāṃ janma matprabhoḥ //MU_3,41.14//",
    "GSP27moksop_u:3971": "āsīd ikṣvākuvaṃśottho rājā rājīvalocanaḥ / śrīmatkundaratho nāma dośchāyācchāditāvaniḥ //MU_3,41.15//",
    "GSP27moksop_u:3972": "tasyābhūd induvadanaḥ putro bhadrarathābhidhaḥ / tasya viśvarathaḥ putras tasya putro bṛhadrathaḥ //MU_3,41.16//",
    "GSP27moksop_u:3973": "tasya sindhurathaḥ putras tasya śailarathas sutaḥ / tasya kāmarathaḥ putras tasya putro mahārathaḥ //MU_3,41.17//",
    "GSP27moksop_u:3974": "tasya viṣṇurathaḥ putras tasya putraḥ kalārathaḥ / tasya sūryarathaḥ putras tasya putro nabhorathaḥ //MU_3,41.18//",
    "GSP27moksop_u:3975": "ayam asmatprabhus tasya putraḥ pūrṇāmaladyuteḥ / amṛtāpūritarathaḥ kṣīrodasyeva candramāḥ //MU_3,41.19//",
    "GSP27moksop_u:3976": "mahadbhiḥ puṇyasambhārair vidūratha iti śrutaḥ / jāto mātus sumitrāyā gauryā guha ivāparaḥ //MU_3,41.20//",
    "GSP27moksop_u:3977": "pitāsya daśavarṣasya dattvā rājyaṃ vanaṃ gataḥ / pālayaty eṣa bhūpīṭhaṃ tataḥprabhṛti dharmataḥ //MU_3,41.21//",
    "GSP27moksop_u:3978": "bhavantyāv adya samprāpte phalite sukṛtadrume / devyau dīrghatapaḥkleśaśataduṣprāpadarśane //MU_3,41.22//",
    "GSP27moksop_u:3979": "ity ayaṃ vasudhādhīśo vidūratha iti śrutaḥ / adya yuṣmatprasādena parāṃ pāvanatāṃ gataḥ //MU_3,41.23//",
    "GSP27moksop_u:3980": "ity uktvā saṃsthite tūṣṇīṃ mantriṇy avanipe tathā / kṛtāñjalau natamukhe baddhapadmāsane 'vanau //MU_3,41.24//",
    "GSP27moksop_u:3981": "rājan smara vivekena pūrvajātim imāṃ svayam / vadantī mūrdhni pasparśa taṃ kareṇa sarasvatī //MU_3,41.25//",
    "GSP27moksop_u:3982": "atha hārdatamomāyā padmasya kṣayam āyayau / savikāsaṃ ca hṛdayaṃ jñaptisparśād athābhavat //MU_3,41.26//",
    "GSP27moksop_u:3983": "sasmāra pūrvavṛttāntam antassphurad iva sthitam / anyadehaikarājatvaṃ līlāvilasitānvitam //MU_3,41.27//",
    "GSP27moksop_u:3984": "jñātvā prajñaptivṛttāntaṃ līlāyatnavijṛmbhitam / ātmodantaṃ babhūvāsāv uhyamāna ivārṇave //MU_3,41.28//",
    "GSP27moksop_u:3985": "uvācātmani saṃsāre bata māyeyam ātatā / parijñātā prasādena devyor iha mayādhunā //MU_3,41.29//",
    "GSP27moksop_u:3986": "he devyau kim idaṃ nāma dinam ekaṃ mṛtasya me / gatam adyeha yātāni vayo varṣāṇi saptatiḥ //MU_3,41.30//",
    "GSP27moksop_u:3987": "smarāmy anekakāryāṇi smarāmi prapitāmaham / smarāmi bālyaṃ tāruṇyaṃ mitrabandhuparicchadam //MU_3,41.31//",
    "GSP27moksop_u:3988": "jñaptiḥ: rājan mṛtimahāmohamūrchāyās samanantaram / tasmiṃl lokāntare 'tīte tasminn eva muhūrtake //MU_3,41.32//",
    "GSP27moksop_u:3989": "tasminn eva gṛhe 'thāsmin naiva vetsy atha vacmi te / ayaṃ tasya gṛhasyāntar vyomany eva kila sthitaḥ //MU_3,41.33//",
    "GSP27moksop_u:3990": "girigrāmakaviprasya gṛhe 'ntar bhūpamaṇḍapaḥ / tasyāntar idam ābhāti pratyekaṃ ca jagadgṛham //MU_3,41.34//",
    "GSP27moksop_u:3991": "kila brāhmaṇagehāntar jīvas te madvarāt sthitaḥ / tatraiva tasya bhūpīṭhaṃ tasmiṃś ca nijamaṇḍapaḥ //MU_3,41.35//",
    "GSP27moksop_u:3992": "tasyaiva ca gṛhasyāntar idaṃ saṃsāramaṇḍalam / tatraivedaṃ tava gṛhaṃ sthitam ārambhamantharam //MU_3,41.36//",
    "GSP27moksop_u:3993": "tatraiva cetasi tava nirmalākāśanirmale / pratibhāsāgatam idaṃ vyavahārabhramaṃ tatam //MU_3,41.37//",
    "GSP27moksop_u:3994": "vidūrathaḥ: yathedaṃ nāma me janma tathekṣvākukulaṃ mama / etannāmāna ete me purābhūvan pitāmahāḥ //MU_3,41.38//",
    "GSP27moksop_u:3995": "jāto 'ham abhavaṃ bālo daśavarśasya me pitā / parivrāḍ vipinaṃ yāta iha rājye 'bhiṣicya mām //MU_3,41.39//",
    "GSP27moksop_u:3996": "tato digvijayaṃ kṛtvā kṛtvā rājyam akaṇṭakam / amībhir mantribhiḥ pauraiḥ pālayāmi vasundharām //MU_3,41.40//",
    "GSP27moksop_u:3997": "yajñakriyākramavato dharme pālayataḥ prajāḥ / vayasas samatītāni mama varṣāṇi saptatiḥ //MU_3,41.41//",
    "GSP27moksop_u:3998": "idaṃ parabalaṃ prāptaṃ mama dāruṇavigraham / yuddhaṃ kṛtvedam āyāto gṛham asmi yathāsthitam //MU_3,41.42//",
    "GSP27moksop_u:3999": "ime devyau gṛhaṃ prāpte mamaite pūjayāmy aham / pūjitā hi prayacchanti devatās svaṃ samīhitam //MU_3,41.43//",
    "GSP27moksop_u:4000": "mameyam etayor ekā jñānaṃ jātismṛtipradam / iha dattavatī devī bhābjasyeva vikāsanam //MU_3,41.44//",
    "GSP27moksop_u:4001": "idānīṃ kṛtakṛtyo 'smi jāto 'smi gatasaṃśayaḥ / śāmyāmi parinirvāmi sukham āse ca kevalam //MU_3,41.45//",
    "GSP27moksop_u:4002": "sarasvatī: itīyam ātatā bhrāntir bhavato bhūrisambhramā / nānāhāravihārāḍhyā salokāntarasañcarā //MU_3,41.46//",
    "GSP27moksop_u:4003": "yasminn eva muhūrte tvaṃ mṛtim abhyāgataḥ purā / tadaiva pratibhaiṣā te svayam abhyuditā hṛdi //MU_3,41.47//",
    "GSP27moksop_u:4004": "ekām āvartavalanāṃ tyaktvādhatte yathāparām / kṣipram eva nadīvāhaś citpravāhas tathaiva vaḥ //MU_3,41.48//",
    "GSP27moksop_u:4005": "āvartāntarasaṃmiśro yathāvartaḥ pravartate / kadācid evaṃ sargaśrīr miśrāmiśrā ca vardhate //MU_3,41.49//",
    "GSP27moksop_u:4006": "tasmin mṛtimuhūrte te pratibhānam upāgatam / etaj jālam asadrūpaṃ cidbhāge sad iva sthitam //MU_3,41.50//",
    "GSP27moksop_u:4007": "yathā svapnamuhūrte 'ntas saṃvatsaraśatakramaḥ / yathā saṅkalpanirmāṇe jīvitān maraṇaṃ punaḥ //MU_3,41.51//",
    "GSP27moksop_u:4008": "yathā gandharvanagare kuḍyamaṇḍapakuṭṭanam / yathā nauyānasaṃrambhe vṛkṣaparvatacopanam //MU_3,41.52//",
    "GSP27moksop_u:4009": "yathā svadhātusaṅkṣobhe puraparvatanartanam / yathā samañjasaṃ svapne svaśiraḥparikartanam //MU_3,41.53//",
    "GSP27moksop_u:4010": "mithyaiveyam iha prauḍhā bhrāntir ātatarūpiṇī / vastutas tu na jāto 'si na mṛto 'si kadācana //MU_3,41.54//",
    "GSP27moksop_u:4011": "śuddhavijñānarūpas tvaṃ śāntam ātmani tiṣṭhasi / paśyasīvaitad akhilaṃ na ca paśyasi kiñcana //MU_3,41.55//",
    "GSP27moksop_u:4012": "sarvātmakatayā nityaṃ prakacasy ātmanātmani / mahāmaṇir ivodāra āloka iva bhāsuraḥ //MU_3,41.56//",
    "GSP27moksop_u:4013": "vastutas tu na bhūpīṭham idam na ca bhavān ayam / na ceme girayo grāmā na ceha na ca vai vayam //MU_3,41.57//",
    "GSP27moksop_u:4014": "girigrāmakaviprasya maṇḍapākāśake kila / tal līlāpatirājyāḍhyaṃ jagad ābhāti bhāsuram //MU_3,41.58//",
    "GSP27moksop_u:4015": "tatra līlārājadhānīmaṇḍapo maṇḍitākṛtiḥ / bhāti tasyodare vyomni tavedaṃ vitataṃ jagat //MU_3,41.59//",
    "GSP27moksop_u:4016": "yasmiñ jagati gehe 'ntar yasmin vayam iha sthitāḥ / evaṃ teṣāṃ maṇḍapānāṃ vyoma vyomaiva nirmalam //MU_3,41.60//",
    "GSP27moksop_u:4017": "teṣu maṇḍapakheṣv asti na mahī na ca pattanam / na vanāni va śailaughā na meghasaridarṇavāḥ //MU_3,41.61//",
    "GSP27moksop_u:4018": "kevalaṃ tatra niśśūnye viharanti gṛhe janāḥ / na paśyanti jagan nāpi pārthivān na ca bhūdharān //MU_3,41.62//",
    "GSP27moksop_u:4019": "vidūrathaḥ: evaṃ cet tat kathaṃ devi mamehānucarā ime / sampannā ātmanā santi te kim ātmani nāthavā //MU_3,41.63//",
    "GSP27moksop_u:4020": "jagat svapnārthavad bhāti tatra svapne navādrayaḥ / katham ātmani satyās syur nāsatyā veti me vada //MU_3,41.64//",
    "GSP27moksop_u:4021": "devī: rājan viditavedyeṣu śuddhabodhaikarūpiṣu / na kiñcid etat sadrūpaṃ cidvyomātmasu jāgatam //MU_3,41.65//",
    "GSP27moksop_u:4022": "śuddhabodhātmano bhāti kuto nāma jagadbhramaḥ / rajjvāṃ sarpabhrame śānte punas sarpabhramaḥ kutaḥ //MU_3,41.66//",
    "GSP27moksop_u:4023": "asadbhāte parijñāte kutas sattā jagadbhrame / parijñāte marujale punar jalamatiḥ kutaḥ //MU_3,41.67//",
    "GSP27moksop_u:4024": "svapnakāle parijñāte sve svapnamaraṇe kutaḥ / svasvapne svapnamṛtibhīr amṛtasyaiva jāyate //MU_3,41.68//",
    "GSP27moksop_u:4025": "buddhasya śuddhasya śarannabhaśśrīsvacchāvadātasya ghanāśayasya / ahaṃ jagac ceti kuśabdakārthavarjaṃ yad asty aṅganavācikaṃ tat //MU_3,41.69//",
    "GSP27moksop_u:4026": "vālmīkiḥ: ity uktavaty atha munau divaso jagāma sāyantanāya vidhaye 'stam ino jagāma / snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_3,41.70//",
    "GSP27moksop_u:4027": "līlopākhyāne bhrāntivicāro nāma sargaḥ",
    "GSP27moksop_u:4028": "dvicatvāriṃśattamas sargaḥ",
    "GSP27moksop_u:4029": "yas tv abuddhamatir mūḍho rūḍho na vitate pade / vajrasāram idaṃ tasya jagad asty asad eva sat //MU_3,42.1//",
    "GSP27moksop_u:4030": "yathā bālasya vetālo mṛtiparyantaduḥkhadaḥ / asad eva sadākāraṃ tathā mūḍhamater jagat //MU_3,42.2//",
    "GSP27moksop_u:4031": "tāpa eva yathā vāri mṛgāṇāṃ bhramakāraṇam / asatyam eva satyābhaṃ tathā mūḍhadhiyāṃ jagat //MU_3,42.3//",
    "GSP27moksop_u:4032": "yathā svapne mṛtir jantor asatyā satyarūpiṇī / nārthakriyākarī bhāti tathedaṃ durvidāṃ jagat //MU_3,42.4//",
    "GSP27moksop_u:4033": "avyutpannasya kanake kānake kaṭake yathā / kaṭakajñaptir evāsti na manāg api hemadhīḥ //MU_3,42.5//",
    "GSP27moksop_u:4034": "yathājñasya purāgāranaganāgendrakalpanā / iyaṃ dṛśyadṛg evāsti na tv anyā paramārthadṛk //MU_3,42.6//",
    "GSP27moksop_u:4035": "yathā nabhasi muktālīpiñchakeśoṇḍukādayaḥ / asatyās satyatāṃ yātā tathedaṃ durdṛśāṃ jagat //MU_3,42.7//",
    "GSP27moksop_u:4036": "dīrghasvapnam idam viśvaṃ viddhy ahantādisaṃyutam / atrānye svapnapuruṣā yathā satyās tathā śṛṇu //MU_3,42.8//",
    "GSP27moksop_u:4037": "asti sarvagataṃ śāntaṃ paramārthaghanaṃ śuci / acetyacinmātravapuḥ paramākāśam ātatam //MU_3,42.9//",
    "GSP27moksop_u:4038": "tat sarvagaṃ sarvaśakti sarvaṃ sarvātmakaṃ svayam / yatra yatra yathodeti tathāste tatra tatra vai //MU_3,42.10//",
    "GSP27moksop_u:4039": "tena svapnapure draṣṭā yān vetti puravāsinaḥ / narān iti narā eva kṣaṇāt tasya bhavanti te //MU_3,42.11//",
    "GSP27moksop_u:4040": "yad draṣṭuś citsvarūpaṃ tat svapnākāśāntarasthitam / svapnākāśacitāhaṃ hi naro 'neneti bhāvitam //MU_3,42.12//",
    "GSP27moksop_u:4041": "citpakṣataikyavaśato narataivāvabudhyate / ātmany ato digdvayena dvayor apy eti satyatā //MU_3,42.13//",
    "GSP27moksop_u:4042": "rāmaḥ: svapne te svapnapuruṣā na satyās syur mune yadā / vada tat ko bhaved doṣo māyāmātraśarīriṇi //MU_3,42.14//",
    "GSP27moksop_u:4043": "vasiṣṭhaḥ: svapne 'nyapuravāstavyā vastutas satyarūpiṇaḥ / pramāṇam atra śṛṇu me pratyakṣaṃ nāma netarat //MU_3,42.15//",
    "GSP27moksop_u:4044": "sargādāv ātmabhūr bhāti svapnābho 'nubhavātmakaḥ / tatsaṅkalpakalā viśvam evaṃ svapnābham eva tat //MU_3,42.16//",
    "GSP27moksop_u:4045": "evaṃ viśvam idaṃ svapnas tatra satyaṃ bhavān mama / yathaiva tvaṃ tathaivānye svapne svapnaṃ tathā nṛṇām //MU_3,42.17//",
    "GSP27moksop_u:4046": "svapne nagaravāstavyās satyā na syur ime yadi / tad ihāpi tadākāre na satyaṃ me bhavān api //MU_3,42.18//",
    "GSP27moksop_u:4047": "yathāhaṃ tava satyātmā satyam evaṃ bhavān mama / svapnopalambhe saṃsāre mithas siddhyai prathedṛśī //MU_3,42.19//",
    "GSP27moksop_u:4048": "saṃsāravipule svapne yathā satyam ahaṃ tava / tathā tvam api me satyaṃ sarvasvapneṣv iti kramaḥ //MU_3,42.20//",
    "GSP27moksop_u:4049": "rāmaḥ: svapnadraṣṭari nirnidre tad dṛṣṭaṃ svapnapattanam / sadrūpatvāt tathaivāste mamaivaṃ bhagavan matiḥ //MU_3,42.21//",
    "GSP27moksop_u:4050": "vasiṣṭhaḥ: evam etat tathaivāste satyatvāt svapnapattanam / svapnadraṣṭari nirnidre 'py ākāśaviṣadākṛtiḥ //MU_3,42.22//",
    "GSP27moksop_u:4051": "etad āstām idaṃ tāvad yaj jāgrad iti manyase / viddhi tat svapnam evāntar deśakālādyapūrakam //MU_3,42.23//",
    "GSP27moksop_u:4052": "evaṃ sarvam idaṃ bhāti na satyaṃ satyavat sthitam / rañjayaty api mithyaiva svapnastrīsuratopamam //MU_3,42.24//",
    "GSP27moksop_u:4053": "sarvatra vartate sarvaṃ dehasyāntar bahis tathā / yat tu vetti yathā saṃvit tat tathāśv eva paśyati //MU_3,42.25//",
    "GSP27moksop_u:4054": "yat kośe vidyate dravyaṃ tad dṛṣṭvā labhyate yathā / tathāsti sarvaṃ cidvyomni labhyate yat pracetyate //MU_3,42.26//",
    "GSP27moksop_u:4055": "vasiṣṭhaḥ: anantaram uvācedaṃ devī jñaptir vidūratham / kṛtvā bodhāmṛtāsekair vivekāṅkurasundaram //MU_3,42.27//",
    "GSP27moksop_u:4056": "sarasvatī: tad evam eṣa rājaṃs tvaṃ līlārtham upavarṇitaḥ / svasti te 'stu gamiṣyāvo dṛṣṭā dṛṣṭāntadṛṣṭayaḥ //MU_3,42.28//",
    "GSP27moksop_u:4057": "vasiṣṭhaḥ: iti proktaṃ sarasvatyā girā madhuravarṇayā / uvāca vacanaṃ dhīmān bhūmipālo vidūrathaḥ //MU_3,42.29//",
    "GSP27moksop_u:4058": "mamāpi darśanaṃ devi moghaṃ bhavati nārthini / mahāphalapradāyās tu kathaṃ tava bhaviṣyati //MU_3,42.30//",
    "GSP27moksop_u:4059": "ahaṃ dehaṃ samutsṛjya lokāntaram itaḥ param / nijam āyāmi he devi svapnāt svapnāntaraṃ yathā //MU_3,42.31//",
    "GSP27moksop_u:4060": "atrādiśāśu māṃ mātaḥ prapannaṃ śaraṇāgatam / bhakte 'vahelā varade mahatāṃ na virājate //MU_3,42.32//",
    "GSP27moksop_u:4061": "yaṃ pradeśam aham yāmi tam evāyātv ayaṃ mama / mantrī kumārī caiveyaṃ bāleti kuru me dayām //MU_3,42.33//",
    "GSP27moksop_u:4062": "sarasvatī: āgaccha rājyam ucitāṅgavicāracāru prāgjanmamaṇḍalavare kuru nirviśaṅkam / asmābhir arthijanakāmanirākṛtir hi dṛṣṭā na kācana kadācid apīti viddhi //MU_3,42.34//",
    "GSP27moksop_u:4063": "līlopākhyāne svapnapuruṣasatyatvanirūpaṇaṃ nāma sargaḥ",
    "GSP27moksop_u:4064": "tricatvāriṃśattamas sargaḥ",
    "GSP27moksop_u:4065": "sarasvatī: asmin raṇavare rājan mṛtavyaṃ bhavatādhunā / prāptavyaṃ prāktanaṃ rājyam etat pratyakṣam eva me //MU_3,43.1//",
    "GSP27moksop_u:4066": "kumāryā mantriṇā caiva tvayā ca prāktanaṃ puram / āgantavyaṃ śavībhūtaṃ prāptavyaṃ taccharīrakam //MU_3,43.2//",
    "GSP27moksop_u:4067": "āvāṃ yāvo yathāyātaṃ vātarūpeṇa ca tvayā / āgantavyaś ca taddeśaḥ kumāryā mantriṇāpi ca //MU_3,43.3//",
    "GSP27moksop_u:4068": "anyaiva gatir aśvasya gatir anyā kharoṣṭrayoḥ / madaklinnakapolasya gatir anyaiva dantinaḥ //MU_3,43.4//",
    "GSP27moksop_u:4069": "prastuteti kathā yāvan mitho madhurabhāṣiṇoḥ / tāvad praviśya sambhrānta uvācordhvaṃ sthito naraḥ //MU_3,43.5//",
    "GSP27moksop_u:4070": "deva sāyakacakrāsigadāparighavṛṣṭimat / mahat parabalaṃ prāptam ekārṇava ivoddhataḥ //MU_3,43.6//",
    "GSP27moksop_u:4071": "kalpakālāniloddhūtakulācalaśilopamaḥ / gadāśaktibhusuṇḍīnāṃ vṛṣṭīn muñcati vṛṣṭivat //MU_3,43.7//",
    "GSP27moksop_u:4072": "nagare nagasaṅkāśe lagno 'gnir vyāptadiktaṭaḥ / dahaṃś caṭacaṭāsphoṭaiḥ pātayaty uttamāḥ purīḥ //MU_3,43.8//",
    "GSP27moksop_u:4073": "kalpāmbudaghaṭātulyā vyomni dhūmamahādrayaḥ / balāt proḍḍayanaṃ kartuṃ pravṛttā garuḍā iva //MU_3,43.9//",
    "GSP27moksop_u:4074": "vasiṣṭhaḥ: sasambhramaṃ vadanty evaṃ puruṣe paruṣārave / udabhūt pūrayann āśā bahiḥ kolāhalo mahān //MU_3,43.10//",
    "GSP27moksop_u:4075": "balād ākṛṣṭakarṇānāṃ dhanuṣāṃ śaravarṣiṇām / bṛhatāṃ mattamattānāṃ kuñjarāṇāṃ tarasvinām //MU_3,43.11//",
    "GSP27moksop_u:4076": "pure caṭacaṭāsphoṭair vellatāṃ jātavedasām / paurāṇāṃ dagdhadārāṇāṃ mahāhalahalāravaiḥ //MU_3,43.12//",
    "GSP27moksop_u:4077": "taratām agnikhaṇḍānāṃ ṣvakkārakaṭhināravam / jvalantīnāṃ parispandād dhvagadhvagiti cārciṣām //MU_3,43.13//",
    "GSP27moksop_u:4078": "atha vātāyanād devyau mantrī rājā vidūrathaḥ / dadṛśuḥ pronnamannādaṃ mahāniśi mahāpuram //MU_3,43.14//",
    "GSP27moksop_u:4079": "pralayānilasaṅkṣubdhapūrṇaikārṇavaraṃhasā / pūrṇaṃ parabalenograhetimeghataraṅgiṇā //MU_3,43.15//",
    "GSP27moksop_u:4080": "kalpāntavahnivigalandehabhūdharabhāsuraiḥ / dahyamānaṃ mahājvālājālair ambarapūrakaiḥ //MU_3,43.16//",
    "GSP27moksop_u:4081": "muṣṭigrāhyamahāmeghagarjasantarjanorjitaiḥ / ghoraṃ kalakalārāvair māṃsalair mantrijalpitaiḥ //MU_3,43.17//",
    "GSP27moksop_u:4082": "puṣkarāvartasaṅkāśadhūmābhrapihitāmbaram / proḍḍīnahemābhranibhajvālāpuñjair nirantaram //MU_3,43.18//",
    "GSP27moksop_u:4083": "taradulmukakhaṇḍoghatārātaralitāmbaram / anyo'nyadehasadmaughaprajvalajjvālanākulam //MU_3,43.19//",
    "GSP27moksop_u:4084": "hatasainyapurāpātadhūtāṅgārābhrakoṭaram / karkaśākrandanirdagdhalokapūrogragarjitam //MU_3,43.20//",
    "GSP27moksop_u:4085": "kṛśānukaṇanārācanirantaratarāmbaram / bṛhadagniśikhājālaluṭhaddagdhapurotkaram //MU_3,43.21//",
    "GSP27moksop_u:4086": "raṇaddviradasaṅghaṭṭakuṭṭitodbhaṭasadbhaṭam / vidravattaskaracchedamārgakīrṇamahādhanam //MU_3,43.22//",
    "GSP27moksop_u:4087": "aṅgārarāśinipatannaranāryugrarodanam / sphuṭaccaṭacaṭāśabdapraluṭhatpluṣṭakāṣṭakam //MU_3,43.23//",
    "GSP27moksop_u:4088": "vipulālātacakraughaśatasūryanabhastalam / aṅgāraśikharākīrṇasamastavasudhātalam //MU_3,43.24//",
    "GSP27moksop_u:4089": "dagdhāgnikāṣṭhakreṅkāraraṇajjvalanavaiṇikam / dagdhajantuparākrandarudatsakalasairibham //MU_3,43.25//",
    "GSP27moksop_u:4090": "paṭaviśrāntarājastrīvṛddhotsannahṛtāśanam / sakalagrasanārambhasodyogāgnimahāśikham //MU_3,43.26//",
    "GSP27moksop_u:4091": "kaṭacchākkāradukkārakaṭhināgniraṇadgṛham / anantajantubhojyānnavahnimuktendhanaspṛham //MU_3,43.27//",
    "GSP27moksop_u:4092": "atha śuśrāva tatrāsau giro rājā vidūrathaḥ / yodhānāṃ dahyamānānāṃ paśyatām abhidhāvatām //MU_3,43.28//",
    "GSP27moksop_u:4093": "hā mattamarud ūrdhvasthān aṅgāragṛhapādapān / raṇatkhagavaralīnajvalanān pātayan sthitaḥ //MU_3,43.29//",
    "GSP27moksop_u:4094": "hā khaḍgadhārā prāleyaśītā deheṣu dantinām / lagnā manassu mahatām iva vijñānasūktayaḥ //MU_3,43.30//",
    "GSP27moksop_u:4095": "hā tāta hetayo lagnās taruṇīkavarītṛṇe / jvalanti śuṣkaparṇaughā iva vīrānaleritāḥ //MU_3,43.31//",
    "GSP27moksop_u:4096": "āvartavartinī dīrghā vahaty ūrdhvaṃ taraṅginī / paśyeyaṃ dhūmayamunā vyomagaṅgāṃ pradhāvati //MU_3,43.32//",
    "GSP27moksop_u:4097": "vahadulmukakāṣṭaurdhvagāminī dhūmanimnagā / vaimānikān andhayati paśyāgnikaṇabudbudā //MU_3,43.33//",
    "GSP27moksop_u:4098": "asya mātā pitā bhrātā jāmātā tanayas sutā / asmin sadmani nirdagdhā dagdhaiṣām antam icchati //MU_3,43.34//",
    "GSP27moksop_u:4099": "hā hā hā gaccha bhoś śīghram etad aṅgāramandiram / itaḥ pravṛttaṃ patituṃ sumeroś śikharaṃ yathā //MU_3,43.35//",
    "GSP27moksop_u:4100": "aho śaraśilāśaktikuntaprāsāsihetayaḥ / jvālāsandhyabhrapaṭalaṃ viśanti śalabhā iva //MU_3,43.36//",
    "GSP27moksop_u:4101": "hetipravāhā jvalanaṃ nabhas sarve viśanty aho / vaḍavānalam ujjvālam arṇaḥpūrā ivārṇavāt //MU_3,43.37//",
    "GSP27moksop_u:4102": "dhūmāyante mahābhrāṇi jvālāśikharakoṭiṣu / sarasāny api śuṣyanti hṛdayānīva rāginām //MU_3,43.38//",
    "GSP27moksop_u:4103": "ālānatvaruṣaivaitā dantibhir vṛkṣapaṅktayaḥ / sphuṭatkaṭakaṭārāvaṃ pātyante kṛtapītkṛtaiḥ //MU_3,43.39//",
    "GSP27moksop_u:4104": "pluṣṭapuṣpaphalaskandhagandhaśrīkā gṛhadrumāḥ / gatā nirdagdhasarvasvā gṛhasthā iva dīnatām //MU_3,43.40//",
    "GSP27moksop_u:4105": "mātāpitṛvinirmuktā bālakās timirāvalīḥ / mathnanto 'ṅgeṣu rathyāsu kuḍyapātena hā hatāḥ //MU_3,43.41//",
    "GSP27moksop_u:4106": "vata vidrāvitāndhasya kariṇo raṇamūrdhani / patadaṅgārakāgārabhāriṇaḥ kaṭukūjitam //MU_3,43.42//",
    "GSP27moksop_u:4107": "hā kaṣṭham asinirbhinnaskandhe sannadṛḍholmuke / patito yantrapāṣāṇaḥ puruṣasyāśanir yathā //MU_3,43.43//",
    "GSP27moksop_u:4108": "gavāśvamahiṣājoṣṭraśvaśṛgālavṛkair aho / ghoro raṇa ihārabdho mārgarodhaka ākulaiḥ //MU_3,43.44//",
    "GSP27moksop_u:4109": "paṭaiḥ paṭapaṭāśabdair jvalajjvālālimārutaiḥ / ākrandinyas striyo yānti sthalapadmācitā iva //MU_3,43.45//",
    "GSP27moksop_u:4110": "strīṇāṃ jvālālavāḥ paśya lihanty alakavallarīḥ / kurvanto 'śokapuṣpābhāṃ karabhā iva pannagīḥ //MU_3,43.46//",
    "GSP27moksop_u:4111": "hā hā hariṇaśāvākṣyāḥ pakṣmalekṣaṇapakṣmasu / kuśāgreṣv iva viśrāntim eti kārṣāṇavī śikhā //MU_3,43.47//",
    "GSP27moksop_u:4112": "dahyamāno 'pi niryāti na kalatraṃ vinā naraḥ / aho bata durucchedāḥ prāṇināṃ snehavāgurāḥ //MU_3,43.48//",
    "GSP27moksop_u:4113": "karī rabhasanirbhinnajvaladaṅgārapādapaiḥ / pluṣṭapuṣkarakaḥ kopān mathnāty utpuṣkaraṃ saraḥ //MU_3,43.49//",
    "GSP27moksop_u:4114": "dhūmo'mbudapadaṃ prāpya lolālātataḍillatam / jvaladaṅgāranārācanikaraṃ parivarṣati //MU_3,43.50//",
    "GSP27moksop_u:4115": "iha dhūmas sphuradvahnikaṇa āvartavṛttimān / sthita āpīḍavān vyomni ratnapūra ivāmbare //MU_3,43.51//",
    "GSP27moksop_u:4116": "gauram ambaram ābhāti jvālāśikharatejasā / mṛtyor ivotsave dattaḥ kuṅkumāṅkaḥ kadarthakaḥ //MU_3,43.52//",
    "GSP27moksop_u:4117": "aho nu viṣamaṃ vairaṃ vartate vṛttivarjitam / hriyante rājanāryo 'pi varavīrair udāyudhaiḥ //MU_3,43.53//",
    "GSP27moksop_u:4118": "lolasragdāmakusumair mārgaprakarakārikāḥ / ardhanirdagdhakavarīkīrṇavakṣassthalāmbarāḥ //MU_3,43.54//",
    "GSP27moksop_u:4119": "ālolāmbarasaṃlakṣyanitambajaghanasthalāḥ / patanmāṇikyavalayā valitāvanimaṇḍalāḥ //MU_3,43.55//",
    "GSP27moksop_u:4120": "chinnahāralatājālavikīrṇāmalamauktikāḥ / dṛṣṭādṛṣṭastanaśroṇipārśvodyatkanakaprabhāḥ //MU_3,43.56//",
    "GSP27moksop_u:4121": "kurarīkarkaśākrandamandīkṛtaraṇāravāḥ / dhārāpātyasrunārācabhinnapārśvasthacetanāḥ //MU_3,43.57//",
    "GSP27moksop_u:4122": "raktakardamabāṣpāmbuklinnagrathitavāsasaḥ / bhujamūlārpitabhujair nīyamānā balān nṛbhiḥ //MU_3,43.58//",
    "GSP27moksop_u:4123": "ka ivāsmatparitrātā syād ity ādīnavīkṣitaiḥ / utpalair iva varṣadbhiḥ pariroditasainikāḥ //MU_3,43.59//",
    "GSP27moksop_u:4124": "mṛṇālakomalācchorumūlajālais sunirmalaiḥ / svacchāmbaratalālakṣyair ākāśanalinīnibhāḥ //MU_3,43.60//",
    "GSP27moksop_u:4125": "ālolamālyavasanābharaṇāṅgarāgā īrṣyākulānanacalālakavallarīkāḥ / ānandasundaraniraṅkuśamathyamānāt kāmārṇavāt samuditā iva rājalakṣmyaḥ //MU_3,43.61//",
    "GSP27moksop_u:4126": "līlopākhyāne 'gnidāhavarṇanaṃ nāma sargaḥ",
    "GSP27moksop_u:4127": "catuścatvāriṃśattamas sargaḥ",
    "GSP27moksop_u:4128": "vasiṣṭhaḥ: etasminn antare rājamahiṣī mattayauvanā / tad viveśa gṛhaṃ lakṣmīr iva paṅkajakoṭaram //MU_3,44.1//",
    "GSP27moksop_u:4129": "ālolamālyavasanā cchinnahāralatākulā / anuyātā vayasyābhir dāsībhir bhayavihvalā //MU_3,44.2//",
    "GSP27moksop_u:4130": "candrānanāvadātāṅgī śvāsotkampipayodharā / tārakākāradaśanā sthitā dyaur iva rūpiṇī //MU_3,44.3//",
    "GSP27moksop_u:4131": "atha tasyā vayasyaikā rājānaṃ taṃ vyajijñapat / vṛtrasaṅgrāmasaṃrabhdam amarendram ivāpsarāḥ //MU_3,44.4//",
    "GSP27moksop_u:4132": "deva devī sahāsmābhiḥ palāyyāntaḥpurāntarāt / śaraṇaṃ devam āyātā vātārteva latā drumam //MU_3,44.5//",
    "GSP27moksop_u:4133": "rājadārā hṛtās stenair balavadbhir udāyudhaiḥ / ūrmijālair mahābdhīnāṃ tīre drumalatā iva //MU_3,44.6//",
    "GSP27moksop_u:4134": "antaḥpurādhipās sarve piṣṭāś śatrubhir uddhataiḥ / aśaṅkitābhipatitair vātair iva vanadrumāḥ //MU_3,44.7//",
    "GSP27moksop_u:4135": "pūreṇāśaṅkam āyātaiḥ parair naḥ puram āhṛtam / rātrau varṣāsv ivodgārair udakaplavavāribhiḥ //MU_3,44.8//",
    "GSP27moksop_u:4136": "dhūmravarmabhir unnādair lelihānāgrahetibhiḥ / vahnibhir naḥ puraṃ vyāptaṃ parayodhaiś ca bhūribhiḥ //MU_3,44.9//",
    "GSP27moksop_u:4137": "parivāravilāsinyo devya āhṛtya mūrdhajaiḥ / ākrandantyo balān nītāḥ kurarya iva dhīvaraiḥ //MU_3,44.10//",
    "GSP27moksop_u:4138": "iti no yeyam āyātā śākhā prasaraśālinī / āpat tām alam uddhartuṃ devasyaivāsti śaktitā //MU_3,44.11//",
    "GSP27moksop_u:4139": "ity ākarṇyāvalokyāsau devyau yuddhāya yāmy aham / kṣamyatāṃ mama bhāryeyaṃ yuṣmatpādābjaṣaṭpadī //MU_3,44.12//",
    "GSP27moksop_u:4140": "ity uktvā niryayau rājā kopākulitacetanaḥ / mattebhanirbhinnavanaḥ kandarād iva keśarī //MU_3,44.13//",
    "GSP27moksop_u:4141": "līlā līlāṃ dadarśātha svākārasadṛśākṛtim / pratibimbam ivāyātām ādarśe cārudarśanām //MU_3,44.14//",
    "GSP27moksop_u:4142": "prabuddhalīlā: kim idaṃ devi me brūhi kasmād iyam ahaṃ sthitā / yā sābhavam ahaṃ pūrvaṃ kathaṃ seyam iha sthitā //MU_3,44.15//",
    "GSP27moksop_u:4143": "mantriprabhṛtayaḥ paurā yodhās sabalavāhanāḥ / sarva eva ta eveme sthitās tatra tathaiva ye //MU_3,44.16//",
    "GSP27moksop_u:4144": "tatrāpīdam ayaṃ devi sarve katham iha sthitāḥ / bahir antaś ca makura ivaite kiṃ pracetanāḥ //MU_3,44.17//",
    "GSP27moksop_u:4145": "devī: yathā jñaptir udety antas tathānubhavati kṣaṇāt / citiś cetyārthatām eti cittaṃ cittārthatām iva //MU_3,44.18//",
    "GSP27moksop_u:4146": "yādṛgbhāvana evāntaścetanas tanute smṛtim / tādṛgarthajagadrūpas tatraivodeti tatkṣaṇāt //MU_3,44.19//",
    "GSP27moksop_u:4147": "na deśakāladīrghatvaṃ na vaicitryaṃ padārthajam / bāhyam asty antaraṃ bhāti svapnārtho 'tra nidarśanam //MU_3,44.20//",
    "GSP27moksop_u:4148": "yad antas svapnasaṅkalpapuravat kacanaṃ citeḥ / tad etad bāhyanāmnaiva svābhyāsāt susphuṭaṃ sthitam //MU_3,44.21//",
    "GSP27moksop_u:4149": "yādṛgbhāvo mṛto bhartā tava tasmiṃs tadā pure / tādṛgbhāvas tam evārthaṃ tatraiva samupāgataḥ //MU_3,44.22//",
    "GSP27moksop_u:4150": "anya eva hy amī bhṛtyās tebhyas tatsadṛśā api / sadrūpā eva caitasya svapnasaṅkalpasainyavat //MU_3,44.23//",
    "GSP27moksop_u:4151": "avisaṃvādi sarvārtharūpaṃ yad anubhūyate / tasya tāvad vada kathaṃ kīdṛśī vāpy asatyatā //MU_3,44.24//",
    "GSP27moksop_u:4152": "athavottarakāle tu bhaṅguratvān na vastusat / tad īdṛk sarvam evedaṃ tatra kā nāstikādhikā //MU_3,44.25//",
    "GSP27moksop_u:4153": "svapno jāgraty asadrūpas svapne jāgrad asadvapuḥ / mṛtir janmany asadrūpā mṛtau janmāpy asanmayam //MU_3,44.26//",
    "GSP27moksop_u:4154": "vicāraviśarārutvād anubhūteś ca sundari / evaṃ na san nāsad idaṃ bhrāntimātraṃ vibhāsate //MU_3,44.27//",
    "GSP27moksop_u:4155": "mahākalpāntasampattāv apy adyānyayuge 'thavā / na kadācana yan nāśi tad brahmaivāsti taj jagat //MU_3,44.28//",
    "GSP27moksop_u:4156": "tasmin madhye kacantīmā bhrāntayas sṛṣṭināmikāḥ / vyomni keśoṇḍukānīva na kacanti tu vastutaḥ //MU_3,44.29//",
    "GSP27moksop_u:4157": "yathā taraṅgā jaladhau tathemās sṛṣṭayaḥ pare / utpatyotpatya līyante rajāṃsīva mahānile //MU_3,44.30//",
    "GSP27moksop_u:4158": "tasmād bhrāntimayābhāse mithyātvam ahamātmake / mṛgatṛṣṇājalaraye kevāsthā sargabhasmani //MU_3,44.31//",
    "GSP27moksop_u:4159": "bhrāntayaś ca na tatrānyās tās tā eva paraṃ padam / ghane tamasi yakṣābhā tama eva na yakṣakāḥ //MU_3,44.32//",
    "GSP27moksop_u:4160": "tasmāj janma mṛtir moho vyomāhaṃ tvam idaṃ tatam / sarvaṃ tac ca mahākalpaśāntau yad avaśiṣyate //MU_3,44.33//",
    "GSP27moksop_u:4161": "nātas satyam idaṃ dṛṣṭaṃ na cāsatyaṃ kadācana / dvayam evaitad atha vā brahma tatraiva sambhavat //MU_3,44.34//",
    "GSP27moksop_u:4162": "ākāśaparamāṇvantar dravyāder aṇuke 'pi vā / jīvāṇur yatra tatredaṃ jagad vetti nijaṃ vapuḥ //MU_3,44.35//",
    "GSP27moksop_u:4163": "agnir auṣṇyaṃ yathā vetti nijabhāvakramoditam / paśyatīdaṃ tathaivātmā svātmabhūtaṃ viśuddhacit //MU_3,44.36//",
    "GSP27moksop_u:4164": "yathā sūryātape gehe bhramanti trasareṇavaḥ / tatheme paramākāśe brahmāṇḍatrasareṇavaḥ //MU_3,44.37//",
    "GSP27moksop_u:4165": "yathā vāyau sthitas spanda āmodaś śaityam ambare / piṇḍagrahavinirmuktaṃ tathā viśvaṃ sthitam pare //MU_3,44.38//",
    "GSP27moksop_u:4166": "bhāvābhāvagrahotsargasthūlasūkṣmacarācarāḥ / vivarjitasyāvayavair bhāvā brahmaṇa īdṛśaiḥ //MU_3,44.39//",
    "GSP27moksop_u:4167": "sākārasyeva bodhāya vijñeyā bhavatādhunā / ananyās svātmanas te syus taror avayavā iva //MU_3,44.40//",
    "GSP27moksop_u:4168": "yathāsthitam idaṃ viśvaṃ nijabhāvakramoditam / riktaṃ tad viśvaśabdārthair ananyad brahmaṇi sthitam //MU_3,44.41//",
    "GSP27moksop_u:4169": "na tat satyaṃ na cāsatyaṃ rajjvāṃ sarpabhramopamam / mithyānubhūtitas satyam asatyaṃ tat parīkṣaṇāt //MU_3,44.42//",
    "GSP27moksop_u:4170": "paramaṃ kāraṇaṃ vittvāj jīvatvam iva vetty alam / atas tad evānubhavañ jīvatvaṃ vindate sphuṭam //MU_3,44.43//",
    "GSP27moksop_u:4171": "satyaṃ bhavaty asatyaṃ vā khe 'pi bhātam idaṃ jagat / rañjayaty eva jīvāṇuṃ svotthābhir anubhūtibhiḥ //MU_3,44.44//",
    "GSP27moksop_u:4172": "anubhūtaya etās tu kāścit pūrvānubhūtitaḥ / apūrvānubhavāḥ kāścit samāś caivāsamāś ca tāḥ //MU_3,44.45//",
    "GSP27moksop_u:4173": "kvacit kadācit tā eva kvacid eva samā api / kacanty asatyās satyābhā jīvākāśe 'nubhūtayaḥ //MU_3,44.46//",
    "GSP27moksop_u:4174": "tatkulās tatsamācārās tajjanmānas tadīhitāḥ / ta eva mantriṇaḥ paurāḥ pratibhāne bhavanti vaḥ //MU_3,44.47//",
    "GSP27moksop_u:4175": "te caivātmany alaṃ satyā deśakālehitais samāḥ / sarvagātmasvarūpāyāḥ pratibhāyā iti sthitiḥ //MU_3,44.48//",
    "GSP27moksop_u:4176": "yathā rājātmani vyomni pratibhodeti sanmayī / tathānv agagragodeti satyaiva pratibhāsvare //MU_3,44.49//",
    "GSP27moksop_u:4177": "tvacchīlā tvatsamācārā tvatkulā tvadvapuṣmayī / iti līleyam ābhāti pratibhā pratibimbajā //MU_3,44.50//",
    "GSP27moksop_u:4178": "sarvage saṃvidādarśe pratibhā pratibimbati / yādṛśī yatra sā tatra tathodeti nirantarā //MU_3,44.51//",
    "GSP27moksop_u:4179": "jīvākāśasya yāntassthā pratibhā kacati svayam / sā bahiḥ khe cidādarśapratibimbād iyaṃ sthitā //MU_3,44.52//",
    "GSP27moksop_u:4180": "eṣā tvam ambaram ahaṃ bhuvanaṃ dharādi rājeti sarvam ajam eva vibhātamātram / cidvyoma bilvajaṭharaṃ vidur aṅga viddhi tvaṃ ceti śāntam alam āssva yathāsthiteha //MU_3,44.53//",
    "GSP27moksop_u:4181": "līlopākhyāne 'gnidāharātriyuddhajagadbrahmatvavarṇanaṃ nāma sargaḥ",
    "GSP27moksop_u:4182": "pañcacatvāriṃśattamas sargaḥ",
    "GSP27moksop_u:4183": "sarasvatī: vidūrathas te bhartaiṣa tanuṃ tyaktvā raṇāṅgane / tad evāntaḥpuraṃ prāpya tādṛgātmā bhaviṣyati //MU_3,45.1//",
    "GSP27moksop_u:4184": "vasiṣṭhaḥ: ity ākarṇya vaco devyā līlā sā tatpurāspadā / punaḥ prahvā sthitovāca vacanaṃ vihitāñjaliḥ //MU_3,45.2//",
    "GSP27moksop_u:4185": "dvitīyalīlā: devī bhagavatī jñaptir nityam eva mayārcitā / svapneṣu darśanaṃ devi sā dadāti niśāsu me //MU_3,45.3//",
    "GSP27moksop_u:4186": "sā yādṛg eva deveśi tādṛg eva tvam ambike / tvaṃ me kṛpaṇakāruṇyād varaṃ dehi varānane //MU_3,45.4//",
    "GSP27moksop_u:4187": "vasiṣṭhaḥ: ity uktā sā tadā jñaptis smṛtvā tad bhaktibhāvanām / idaṃ prasannā provāca tāṃ līlāṃ tatpurāspadām //MU_3,45.5//",
    "GSP27moksop_u:4188": "devī: ananyayā bhāvanayā yāvajjīvam ajīrṇayā / parituṣṭāsmi te vatse gṛhāṇābhīpsitaṃ varam //MU_3,45.6//",
    "GSP27moksop_u:4189": "taddeśalīlā: raṇe dehaṃ parityajya yatra tiṣṭhati me patiḥ / anenaiva śarīreṇa tatra syām etadaṅganā //MU_3,45.7//",
    "GSP27moksop_u:4190": "devī: evam astu tvayāvighnaṃ pūjitāsmi sute ciram / ananyabhāvayā devi puṣpadhūpasaparyayā //MU_3,45.8//",
    "GSP27moksop_u:4191": "vasiṣṭhaḥ: atha taddeśalīlāyāṃ phullāyāṃ tadvarodayāt / pūrvalīlābravīd devīṃ sandehalulitāśayā //MU_3,45.9//",
    "GSP27moksop_u:4192": "pūrvalīlā: ye satyakāmās satyaikasaṅkalpā brahmarūpiṇaḥ / tvādṛśās sarvam evāśu teṣāṃ siddhyaty abhīpsitam //MU_3,45.10//",
    "GSP27moksop_u:4193": "tat tenaiva śarīreṇa kim arthaṃ nāham īśvari / lokāntaram imaṃ nītā taṃ girigrāmakaṃ ca vā //MU_3,45.11//",
    "GSP27moksop_u:4194": "devī: na kiñcit kasyacid ahaṃ karomi varavarṇini / sarvaṃ sampādayaty āśu svayaṃ jīvas samīhitam //MU_3,45.12//",
    "GSP27moksop_u:4195": "ahaṃ hi sarale jñaptis saṃvinmātrādhidevatā / pratyekam asmi cicchaktir jīvaśaktisvarūpiṇī //MU_3,45.13//",
    "GSP27moksop_u:4196": "jīvasyodety ahaṃśaktir yasya yasya yathā yathā / bhāti tatphaladā nityaṃ tasya tasya tathā tathā //MU_3,45.14//",
    "GSP27moksop_u:4197": "māṃ samārādhayanty āśu jīvaśaktis tathoditā / yathā bhavaty adehāsyāṃ muktāsmīti ciraṃ tadā //MU_3,45.15//",
    "GSP27moksop_u:4198": "tena tena prakāreṇa tvaṃ mayā samprabodhitā / tayā yuktyāmalaṃ bhāvaṃ nītāsi varavarṇini //MU_3,45.16//",
    "GSP27moksop_u:4199": "anayaivaṃ bhāvanayā bodhitāsmi ciraṃ yadā / tam evārthaṃ prāpnuvatī tadā svacitiśaktitaḥ //MU_3,45.17//",
    "GSP27moksop_u:4200": "yasya yasya yathodeti svacitprayatanaṃ ciram / phalaṃ dadāti kālena tasya tasya tathā tathā //MU_3,45.18//",
    "GSP27moksop_u:4201": "tapo vā devatā vāpi bhūtvā saiva cid avyayā / phalaṃ dadāty atha svairaṃ nabhaḥphalanipātavat //MU_3,45.19//",
    "GSP27moksop_u:4202": "svasaṃviddyotanād anyan na kiñcana kadācana / phalaṃ bhavati tenāśu yathecchasi tathā kuru //MU_3,45.20//",
    "GSP27moksop_u:4203": "cidbhāva eva nanu sarvagato 'ntarātmā yaś cetati prayatate ca tad eti tacchrīḥ / ramyaṃ na ramyam athaveti vicārya tasmād yat pāvanaṃ tad avabudhya tad antar āssva //MU_3,45.21//",
    "GSP27moksop_u:4204": "līlopākhyāne satyakāmasatyasaṅkalpasthitir nāma sargaḥ",
    "GSP27moksop_u:4205": "ṣaṭcatvāriṃśatitamas sargaḥ",
    "GSP27moksop_u:4206": "rāmaḥ: evaṃ saṅkathayantīṣu tāsu tasmin gṛhodare / vidūrathaḥ kim akaron nirgatya kupito gṛhāt //MU_3,46.1//",
    "GSP27moksop_u:4207": "vasiṣṭhaḥ: vidūrathas svasadanān nirgatya parivāritaḥ / parivāreṇa mahatā ṛkṣaughenaiva candramāḥ //MU_3,46.2//",
    "GSP27moksop_u:4208": "sannaddhasarvāvayavo lagnahāravibhūṣaṇaḥ / mahājayajayārāvais surendra iva nirgataḥ //MU_3,46.3//",
    "GSP27moksop_u:4209": "samādiśan yodhagaṇaṃ śṛṇvan maṇḍalasaṃsthitim / ālokayan vīraraṇān āruroha nṛpo ratham //MU_3,46.4//",
    "GSP27moksop_u:4210": "bhūtāgārasamākāraṃ muktāmāṇikyamaṇḍitam / patākāpuñjakavyāptaṃ dyuvimānam ivāgatam //MU_3,46.5//",
    "GSP27moksop_u:4211": "candrabhittiparisrotaḥprapatatkāñcanāṅkuram / muktājhaṇajhaṇatkāracāruvidrumakūvaram //MU_3,46.6//",
    "GSP27moksop_u:4212": "sugrīvair lakṣaṇopetaiḥ praśastair dhavalaiḥ kṛśaiḥ / javonnayanavegena prasravadbhiḥ khurān iva //MU_3,46.7//",
    "GSP27moksop_u:4213": "vāyūn apīva sahajān asahadbhir gatikramaiḥ / projjhadbhir iva paścārdham āpibadbhir ivāmbaram //MU_3,46.8//",
    "GSP27moksop_u:4214": "yojitair iva saṃpūrṇaiś candraiś cāmaradīptibhiḥ / aśvair aṣṭabhir ābaddham āśāpūrakaheṣitaiḥ //MU_3,46.9//",
    "GSP27moksop_u:4215": "athodabhūt tadoddāmanāgābhraravanirbharaḥ / śailabhittipratidhvānadāruṇo dundubhidhvaniḥ //MU_3,46.10//",
    "GSP27moksop_u:4216": "mattasainikanirmuktair vyāptaiḥ kalakalāravaiḥ / kiṅkiṇījālanidhvānair hetisaṅghaṭṭaṭāṅkṛtaiḥ //MU_3,46.11//",
    "GSP27moksop_u:4217": "dhanuścaṭacaṭāśabdaiś śaraśītkāragāyanaiḥ / parasparāṃsaniṣpiṣṭakavacaughajhaṇajjhaṇaiḥ //MU_3,46.12//",
    "GSP27moksop_u:4218": "jvaladagniṭaṇatkārair ārtimatkrandanāravaiḥ / parasparaṃ bhaṭāhvānair bandīvikṣubdharodanaiḥ //MU_3,46.13//",
    "GSP27moksop_u:4219": "śilāghanīkṛtāśeṣabrahmāṇḍakuharo dhvaniḥ / hastagrāhyo bhavadbhīmo daśāśākuñjapūrakaḥ //MU_3,46.14//",
    "GSP27moksop_u:4220": "athodapatad ādityapathapīvararodhakam / rajonibhena bhūpīṭham ambaroḍḍayanonmukham //MU_3,46.15//",
    "GSP27moksop_u:4221": "garbhavāsam ivāpannaṃ tenāsīt tanmahāpuram / mūrkhatvaṃ yauvaneneva ghanatām āyayau tamaḥ //MU_3,46.16//",
    "GSP27moksop_u:4222": "prayayuḥ kvāpi dīpaughā divaseneva tārakāḥ / āyayur balam ālolā naiśabhūtaparamparāḥ //MU_3,46.17//",
    "GSP27moksop_u:4223": "dadṛśus tanmahāyuddhaṃ dve līle sā kumārikā / prasphuraddhṛdayenaitā devīdattamahādṛśā //MU_3,46.18//",
    "GSP27moksop_u:4224": "praśemur atha geheṣu prodyatkaṭakaṭāravāḥ / ekārṇavapayaḥpūrair vāḍavā iva vahnayaḥ //MU_3,46.19//",
    "GSP27moksop_u:4225": "śarais senāṃ samākarṣan rājā parabalāntaram / viveśa pakṣaproḍḍīno merur ekam ivārṇavam //MU_3,46.20//",
    "GSP27moksop_u:4226": "athodabhūd guṇadhvānaś caṭaccaṭad iti sphuṭam / racitātmamayāmbhodās teruś śaraparamparāḥ //MU_3,46.21//",
    "GSP27moksop_u:4227": "yayur ambaram āśritya nānāhetivihaṅgamāḥ / prasasrur alam āśāsu mihikāś śastradīptayaḥ //MU_3,46.22//",
    "GSP27moksop_u:4228": "babhramuś śastrasaṅghaṭṭajvalanā ulmukāgnivat / jagarjuś śaradhāraughān varṣanto vīravāridāḥ //MU_3,46.23//",
    "GSP27moksop_u:4229": "vileguḥ kaṅkavatkrūrā vīrāṅgeṣu ca hetayaḥ / petuḥ paṭapaṭārāvaṃ hetiniṣpiṣṭayo 'mbare //MU_3,46.24//",
    "GSP27moksop_u:4230": "jagmuś śamaṃ tamāṃsy āśu śastrajvalanadīpakaiḥ / babhūvur akhilās senā navanārācaromaśāḥ //MU_3,46.25//",
    "GSP27moksop_u:4231": "uttasthur nṛttayātrāyāṃ kabandhanaṭapaṅktayaḥ / jagur uccai raṇadrohaṃ piśācyo raṇadārikāḥ //MU_3,46.26//",
    "GSP27moksop_u:4232": "udagur mattasaṅghaṭṭatkreṅkārā dantināṃ bale / ūhuḥ kṣepaṇapāṣāṇamattanadyo nabhastale //MU_3,46.27//",
    "GSP27moksop_u:4233": "petuś ca rathasaṅghātās saṃśuṣkavanaparṇavat / niryayur lohitā nadyo raṇādrer mṛtivarṣiṇaḥ //MU_3,46.28//",
    "GSP27moksop_u:4234": "praśemuḥ pāṃsavo raktais tamāṃsy āyudhavahnibhiḥ / yuddhaikadhyānataś śabdā bhayāni mṛtiniścayaiḥ //MU_3,46.29//",
    "GSP27moksop_u:4235": "abhavat kevalaṃ yuddhaṃ saśabdam asamaṃ bhramam / anākulāmbuvāhābhakhaḍgavīcisajhāṅkṛtam //MU_3,46.30//",
    "GSP27moksop_u:4236": "ṣavaṣavaravasaṃvahaccharaughaṃ kaṭakaṭaravasaṃpatadbhusuṇḍi / jhaṇajhaṇaravasaṃmilanmahāstraṃ niśi navaraṇam āsa suptavat tat //MU_3,46.31//",
    "GSP27moksop_u:4237": "līlopākhyāne vidūrathaniryāṇaṃ nāma sargaḥ",
    "GSP27moksop_u:4238": "saptacatvāriṃśattamas sargaḥ",
    "GSP27moksop_u:4239": "vasiṣṭhaḥ: etasmin vartamāne tu ghore samarasambhrame / līlādvayam uvācedaṃ jñaptiṃ bhagavatīṃ puraḥ //MU_3,47.1//",
    "GSP27moksop_u:4240": "līlādvayam: devi kasmād akasmān no bhartā jayati no raṇe / vada tvayy api tuṣṭāyām asmin vidrutavāraṇe //MU_3,47.2//",
    "GSP27moksop_u:4241": "sarasvatī: ciram ārādhitānena vidūrathanṛpāriṇā / ahaṃ pratijayārthena na vidūrathabhūbhujā //MU_3,47.3//",
    "GSP27moksop_u:4242": "tenāsāv eva jayati jīyate na vidūrathaḥ / jñaptir antargatā saṃvid eṣāsau yad yathā yadā //MU_3,47.4//",
    "GSP27moksop_u:4243": "codayaty āśu tat tasya tadā sampādayāmy aham / yo yathā codayati māṃ tasya tiṣṭhāmi tatphalā //MU_3,47.5//",
    "GSP27moksop_u:4244": "na svabhāvodyataṃ dhatte vahner auṣṇyam ivaiṣa me / jayas syān mama saṃgrāma ity anenāsmi pūjitā //MU_3,47.6//",
    "GSP27moksop_u:4245": "pratimārūpiṇī tena phalam āpnoty asau tathā / vidūrathenaitam arthaṃ asañcintyāsmi bodhitā //MU_3,47.7//",
    "GSP27moksop_u:4246": "anena caiva muktas syām aham ity asmi bhāvitā / tasmād vidūratho dehaṃ taṃ prāpya saha bhāryayā //MU_3,47.8//",
    "GSP27moksop_u:4247": "tvayānayā ca kālena bāle mukto bhaviṣyati / etadīyas tv ayaṃ śatrus sindhunāma mahīpatiḥ / hatvainaṃ vasudhāpīṭhe jayī rājyaṃ kariṣyati //MU_3,47.9//",
    "GSP27moksop_u:4248": "vasiṣṭhaḥ: evaṃ devyāṃ vadantyāṃ tu balayor yudhyamānayoḥ / ravir draṣṭum ivāścaryam ājagāmodayācalam //MU_3,47.11 [sic!]//",
    "GSP27moksop_u:4249": "celus timirasaṃghātā balānīvālirūpiṇaḥ / asṛjīva śavāny āsan sandhyāyāṃ tārakā divi //MU_3,47.12//",
    "GSP27moksop_u:4250": "śanair vikaṭatāṃ jagmū raṇākāśādribhūmayaḥ / bhuvanaṃ kajjalāmbhodher ivotkṣiptam arājata //MU_3,47.13//",
    "GSP27moksop_u:4251": "petuḥ kanakaniṣṣyandasundarā raviraśmayaḥ / śaileṣu varavīreṣu raṇaraktacchaṭā iva //MU_3,47.14//",
    "GSP27moksop_u:4252": "adṛśyata tato vyoma tathā raṇamahītalam / bāhubhir bhrāntabhujagaṃ prabhābhiḥ kīrṇakāñcanam //MU_3,47.15//",
    "GSP27moksop_u:4253": "kuṇḍalaiḥ kīrṇaratnaughaṃ śirobhir vṛddhapaṅkajam / āyudhaiḥ khaganīrandhraṃ śaraiś śarabhanirbharam //MU_3,47.16//",
    "GSP27moksop_u:4254": "raktābhāsthirasandhyāḍhyaṃ sasiddhapuruṣaṃ śavaiḥ / hārais sasarpanirmokaṃ paṭair evāṃśusaṅkulam //MU_3,47.17//",
    "GSP27moksop_u:4255": "lasallatāpatākābhir ūrubhiḥ kṛtatoraṇam / hastapādaiḥ pallavitaṃ śaraiś śaravanopamam //MU_3,47.18//",
    "GSP27moksop_u:4256": "śastrāṃśuśādvalaśyāmaṃ śastratārṇais sasaikatam / kīrṇam āyudhamālābhir unmattam iva bhairavam //MU_3,47.19//",
    "GSP27moksop_u:4257": "phullāśokavanākāraṃ śastrasaṃghaṭṭavahnibhiḥ / udghuṅghumaṃ mahāśabdair vidravatsiddhanāyakam //MU_3,47.20//",
    "GSP27moksop_u:4258": "sauvarṇaracitākāraṃ bālārkakacitāyudhaiḥ / prāsāsicakraśaktyṛṣṭimudgarāraṇitāntaram //MU_3,47.21//",
    "GSP27moksop_u:4259": "etasminn antare senās sarvās saṅkṣayam āyayuḥ / āsīd raṇāṅganaṃ śūnyam ivālpobhayasainikam //MU_3,47.22//",
    "GSP27moksop_u:4260": "chinnabhinnamṛtadhvastayātavidrutamānavam / patacchavamahārāśipaṅkasravadasṛksarit //MU_3,47.23//",
    "GSP27moksop_u:4261": "vahadraktanadīraṃhaḥprohyamānaśavotkaram / bhusuṇḍīśaktikuntāsisthūlapāṣāṇasaṅkulam //MU_3,47.24//",
    "GSP27moksop_u:4262": "śūraśastrāhaticchinnakabandhapatanānvitam / tālatāṇḍavivetālakulārabdhakalāravam //MU_3,47.25//",
    "GSP27moksop_u:4263": "śūnye raṇāṅgane dīptau padmasindhurathau calau / adṛśyetāṃ nabhaścihnau candrasūryau divīva tau //MU_3,47.26//",
    "GSP27moksop_u:4264": "cakraśūlabhusuṇḍarṣṭiprāsāyudhasamākulau / sahasreṇa sahasreṇa vīrāṇāṃ parivāritau //MU_3,47.27//",
    "GSP27moksop_u:4265": "vicarantau yathākāmaṃ maṇḍale vitatāvanau / sacītkāramahācakrapiṣṭānekamṛtāmṛtau //MU_3,47.28//",
    "GSP27moksop_u:4266": "tarantau raktasarito mattavāraṇalīlayā / keśaśevalasañchannacakraraktajalārdrakau //MU_3,47.29//",
    "GSP27moksop_u:4267": "vahaccakrāhatikṣobhapātitākulavāraṇau / maṇimuktājhaṇatkāraraṇatkūvarakoṭarau //MU_3,47.30//",
    "GSP27moksop_u:4268": "vātāhatapatākāgrapaṭatpaṭapaṭāravau / anuyātau mahāvīrair bhūribhir bhītasainikaiḥ //MU_3,47.31//",
    "GSP27moksop_u:4269": "bhārān dadhadbhiḥ kuntānāṃ śarāṇāṃ dhanuṣām api / śaktīnāṃ prāsaśaṅkūnāṃ cakrāṇāṃ kacatāṃ rucā //MU_3,47.32//",
    "GSP27moksop_u:4270": "tatra tau kṣaṇam āvṛtya maṇḍalair bhūrimaṇḍalaiḥ / ubhau vyatibabhūvāte saṃmukhāv āyudhāmbudau //MU_3,47.33//",
    "GSP27moksop_u:4271": "nārācadhārānikaravikṣepakarakāghanau / anyo'nyam abhigarjantau mattābdhijaladāv iva //MU_3,47.34//",
    "GSP27moksop_u:4272": "tayoḥ praharator bāṇān vasudhā narasiṃhayoḥ / pāṣāṇamusulākārā vyomavistāriṇo 'bhavan //MU_3,47.35//",
    "GSP27moksop_u:4273": "karavālaphalāḥ kecin mudgarānanakāḥ pare / śitacakramukhāḥ kecit kecit paraśuvaktrakāḥ //MU_3,47.36//",
    "GSP27moksop_u:4274": "kecic chaktimukhā bāṇāḥ kecit kṣuramukhā api / kecit kuntographalakā ardhacandramukhās tathā //MU_3,47.37//",
    "GSP27moksop_u:4275": "siṃhopalamukhāḥ kecit kecic chūlaśikhāmukhāḥ / triśūlavadanāḥ kecit sthūlā iva mahāśilāḥ //MU_3,47.38//",
    "GSP27moksop_u:4276": "pralayapavanapātitāḥ śilaughā iva vicaranti śilīmukhās tadā sma / pramilitam abhavat tayos tadānīṃ pralayavijṛmbhitasindhusaṃbhrameṇa //MU_3,47.39//",
    "GSP27moksop_u:4277": "līlopākhyāne vidūrathasindhusamāgamo nāma sargaḥ",
    "GSP27moksop_u:4278": "aṣṭacatvāriṃśattamas sargaḥ",
    "GSP27moksop_u:4279": "vasiṣṭhaḥ: prāpya rājā puraḥ prāptaṃ sindhum uddhurakandharam / madhyāhnatapanābhena kopena vitato 'bhavat //MU_3,48.1//",
    "GSP27moksop_u:4280": "dhanur āsphālayām āsa parirāvitadiṅmukham / kalpāntapavanāsphoṭa ivāmaragires taṭam //MU_3,48.2//",
    "GSP27moksop_u:4281": "visasarjorjito rājā prātar arkaḥ karān iva / tūṇīrarajanībaddhāś śilīmukhaparamparāḥ //MU_3,48.3//",
    "GSP27moksop_u:4282": "eka eva viniryāti guṇāt tasya śaro mahān / sahasraṃ patati vyomni gacchan patati lakṣaśaḥ //MU_3,48.4//",
    "GSP27moksop_u:4283": "sindhor api tathaivāsīc chaktir lāghavam eva ca / raver ānanasāmyaṃ vai viṣṇor dhānuṣkatā tayoḥ //MU_3,48.5//",
    "GSP27moksop_u:4284": "musulā nāma te bāṇā musulākṛtayo 'mbaram / chādayām āsur unnādāḥ kalpāntagirayo yathā //MU_3,48.6//",
    "GSP27moksop_u:4285": "rejuḥ kanakanārācarājayo vyomni tasya tāḥ / śaravyāḥ kalpavātārtāḥ patantya iva tārakāḥ //MU_3,48.7//",
    "GSP27moksop_u:4286": "vidūrathāc charāsārā ajasram abhiniryayuḥ / abdher iva payaḥpūrās sūryād iva marīcayaḥ //MU_3,48.8//",
    "GSP27moksop_u:4287": "pracaṇḍapavanoddhūtapuṣpāṇīva mahātaroḥ / ayaḥpiṇḍād ivottaptatāḍitāḥ kaṇapaṅktayaḥ //MU_3,48.9//",
    "GSP27moksop_u:4288": "dhārāḥ payomuca iva śīkarā iva nirjharāt / tatpurāgnimahādāhāt sphuliṅgā iva bhāsvarāḥ //MU_3,48.10//",
    "GSP27moksop_u:4289": "tayoś caṭacaṭāsphoṭaṃ śṛṇvan kodaṇḍayor dvayoḥ / baladvayam abhūt prekṣāmūkaṃ śānta ivāmbudhiḥ //MU_3,48.11//",
    "GSP27moksop_u:4290": "vahanti sma śarāpūrā gaṅgāpūra ivāmbare / sindhor abhimukhaṃ yakṣaghargharāravaraṃhasaḥ //MU_3,48.12//",
    "GSP27moksop_u:4291": "kacatkanakanārācaśaravarṣāṇy anāratam / vahacchavaśavāśabdaṃ niryayur dhanur ambudāt //MU_3,48.13//",
    "GSP27moksop_u:4292": "bāṇamandākinīpūraṃ vrajantaṃ sindhupūraṇe / vātāyanāt tam ālokya līlā tatpuravāsinī //MU_3,48.14//",
    "GSP27moksop_u:4293": "tena bāṇasamūhena jayam āśaṅkya bhartari / uvāca vākyam ānandavikasanmukhapaṅkajā //MU_3,48.15//",
    "GSP27moksop_u:4294": "jaya devi jayaty eṣa nātho 'smākaṃ vilokaya / kilānena śaraughena merur apy eti cūrṇatām //MU_3,48.16//",
    "GSP27moksop_u:4295": "tasyām evaṃ vadantyāṃ tu ghanasneharavākulam / prekṣaṇavyagrayor devyor hasantyor mānuṣaṃ hṛdā //MU_3,48.17//",
    "GSP27moksop_u:4296": "tac charārṇavam āmattam apibat sindhuvāḍavaḥ / śaroṣmaṇāpy agamyena jahnur mandākinīm iva //MU_3,48.18//",
    "GSP27moksop_u:4297": "bāṇavarṣeṇa sakalaṃ sāyakaughaṃ ghanaṃ ghanam / bhittvā tato 'py adhaḥkṛtvā cikṣepa gaganārṇave //MU_3,48.19//",
    "GSP27moksop_u:4298": "yathā dīpasya śāntasya na parijñāyate gatiḥ / tasya sāyakasaṅghasya na vijñātā tathā gatiḥ //MU_3,48.20//",
    "GSP27moksop_u:4299": "taṃ chittvā sāyakāsāraṃ svaśarāmbudharaṃ ghanam / vyomni prasārayām āsa saracchavaśavānvitam //MU_3,48.21//",
    "GSP27moksop_u:4300": "vidūrathas tam apy āśu vyadhamat sāyakottamaiḥ / sāmānyajaladaṃ mattakalpāntapavano yathā //MU_3,48.22//",
    "GSP27moksop_u:4301": "kṛtapratikṛtair evaṃ bāṇavarṣair mahīpatī / vyarthīkṛtair anayatāṃ prahāram avirāmiṇau //MU_3,48.23//",
    "GSP27moksop_u:4302": "athādade mohanāstraṃ sindhur gandharvasauhṛdāt / prāptaṃ tena yayur lokā vinā mohaṃ vidūratham //MU_3,48.24//",
    "GSP27moksop_u:4303": "nyastaśastrāmbarā mūkā viṣaṇṇavadanekṣaṇāḥ / mṛtā ivābhavan yodhāś citranyastā ivāthavā //MU_3,48.25//",
    "GSP27moksop_u:4304": "yāvad vidūratharatho mohenāyāti mandatām / tāvad vidūratho rājā prabodhāstram upādadhe //MU_3,48.26//",
    "GSP27moksop_u:4305": "tataḥ prabodham āpannā prajā prātar ivābjinī / vidūrathe 'bhavat sindhuḥ kruddhotka iva rākṣase //MU_3,48.27//",
    "GSP27moksop_u:4306": "nāgāstram ādadhe bhīmaṃ pāśabandhanakhedadam / tenābhavan nabho vyāptaṃ bhogibhiḥ parvatopamaiḥ //MU_3,48.28//",
    "GSP27moksop_u:4307": "sarpair vivalitā bhūmir mṛṇālais sarasī yathā / sampannā girayas sarve kṛṣṇapannagakambalāḥ //MU_3,48.29//",
    "GSP27moksop_u:4308": "padārthās sarva eveme pihitā ahivigrahaiḥ / saparvatavanābhogā yayau vivaśatāṃ mahī //MU_3,48.30//",
    "GSP27moksop_u:4309": "dhūtāṅgārakaṇākīrṇā viṣavegasya śaṃsinī / vavur uṣṇoṣṇanīhārā vātajvalanareṇavaḥ //MU_3,48.31//",
    "GSP27moksop_u:4310": "vidūratho 'tha sauparṇam ādadhe 'straṃ mahāstravit / udagur garuḍās tena sauvarṇā iva parvatāḥ //MU_3,48.32//",
    "GSP27moksop_u:4311": "kāñcanīkṛtasarvāśās sarvāśaparipūrakāḥ / pakṣaparvatasaṃrambhajanitapralayānilāḥ //MU_3,48.33//",
    "GSP27moksop_u:4312": "ghoṇāvivalanākṛṣṭaśvasadbhujagamaṇḍalāḥ / mahāgharagharārāvapūritāmbhodaṣaṇḍakāḥ //MU_3,48.34//",
    "GSP27moksop_u:4313": "bhūpūrakaṃ tu sarpaughaṃ sa suparṇaghano 'pibat / kṛṣṭaṃ śalaśalāyantam agastya iva vāridhim //MU_3,48.35//",
    "GSP27moksop_u:4314": "sarpakambalanirmuktaṃ bhūmaṇḍalam arājata / viśālam iva nīrandhram iva nirvāri rāśi vā //MU_3,48.36//",
    "GSP27moksop_u:4315": "tatas tadgaruḍānīkaṃ kvāpy agacchad adṛśyatām / dīpaugha iva vātena śaradīvābhramaṇḍalam //MU_3,48.37//",
    "GSP27moksop_u:4316": "vajrabhītyeva pakṣāḍhyaṃ parvataprakaraṃ punaḥ / svapnadṛṣṭaṃ jagad iva saṅkalpapurapūravat //MU_3,48.38//",
    "GSP27moksop_u:4317": "tatas tamo'stram asṛjat sindhur andhāndhakāradam / tenāndhakāro vavṛdhe kṛṣṇābhrajaṭharopamaḥ //MU_3,48.39//",
    "GSP27moksop_u:4318": "rodorandhre pravisṛta ekārṇava ivābhavat / matsyā ivābhavañ śailās tārāś ca maṇayo 'bhavan //MU_3,48.40//",
    "GSP27moksop_u:4319": "andhakāraḥ pravavṛdhe maṣīpaṅkārṇavopamaḥ / kajjalācalasambhāro dhutaḥ kalpāntarair api //MU_3,48.41//",
    "GSP27moksop_u:4320": "andhakūpe nipatitā ivāsan sakalāḥ prajāḥ / kalpānta iva saṃśemur vyavahārā diśāṃ prati //MU_3,48.42//",
    "GSP27moksop_u:4321": "vidūratho 'tha mārtāṇḍam astraṃ brahmāṇḍamaṇḍape / dadāv astravidāṃ śreṣṭhaḥ puṣṭamantraviceṣṭitaḥ //MU_3,48.43//",
    "GSP27moksop_u:4322": "athoditas tamo'mbhodhim arkāgastyo gabhastibhiḥ / apibat kṛṣṇam ambhodaṃ śaratkāla ivāmalaḥ //MU_3,48.44//",
    "GSP27moksop_u:4323": "andhakārāmbaronmuktā virejur amalā diśaḥ / bhūpateḥ purataḥ kāntā iva ramyapayodharāḥ //MU_3,48.45//",
    "GSP27moksop_u:4324": "yayuḥ prakaṭatām antar akhilā vanarājayaḥ / lobhakajjalajālena muktā iva satāṃ dhiyaḥ //MU_3,48.46//",
    "GSP27moksop_u:4325": "atha kopākulas sindhū rākṣasāstraṃ mahābhayam / kṣaṇād udīrayām āsa mantroditaśarātmakam //MU_3,48.47//",
    "GSP27moksop_u:4326": "udagur bhīṣaṇā digbhyas saruṣo vanarākṣasāḥ / pātālagajahūṅkārakṣubdhā iva mahārṇavāḥ //MU_3,48.48//",
    "GSP27moksop_u:4327": "kapilordhvajaṭādhūmrās sphuṭaccaṭacaṭāravāḥ / agnayo lelihānograjihvā ardrendhanā iva //MU_3,48.49//",
    "GSP27moksop_u:4328": "sāvartavṛttayo vyomni bhīmaḍakkāraṭāṅkṛtāḥ / agnidāhamahādhūmavipulā iva solmukāḥ //MU_3,48.50//",
    "GSP27moksop_u:4329": "daṃṣṭrābisāṅkurākrāntamukhapaṅkajadehakāḥ / utthitā lomaniryātaduṣprajvālajaṭā iva //MU_3,48.51//",
    "GSP27moksop_u:4330": "nigirantaḥ pradhāvanto garjantas tarjitāśayāḥ / jaṭojjvālitaḍitpuñjajaladās sajalā iva //MU_3,48.52//",
    "GSP27moksop_u:4331": "etasminn antare tasmiṃl līlānātho vidūrathaḥ / nārāyaṇāstraṃ pradadau duṣṭabhūtanivāraṇam //MU_3,48.53//",
    "GSP27moksop_u:4332": "udīryamāṇa evāsminn astrarāje tu rājayaḥ / rākṣasānāṃ praśemus tā andhakārā ivodaye //MU_3,48.54//",
    "GSP27moksop_u:4333": "pramṛṣṭarākṣasānīkam abhavad bhuvanatrayam / śaradīva gatāmbhodaṃ vyoma nirmalam ābabhau //MU_3,48.55//",
    "GSP27moksop_u:4334": "atha sindhur mumocāstram āgneyaṃ jvalitāmbaram / jajvaluḥ kakubhas tena kalpāgnivalitā iva //MU_3,48.56//",
    "GSP27moksop_u:4335": "dhūmāmbudabharacchannā babhūvus sakalā diśaḥ / gaganaprotthapātālatimirākulitā iva //MU_3,48.57//",
    "GSP27moksop_u:4336": "babhuḥ prajvālitākārā girayaḥ kāñcanā iva / praphullanavanīrandhracaṇpakaughavanā iva //MU_3,48.58//",
    "GSP27moksop_u:4337": "yayur vyomādridikkuñjā jvālājālajaṭālatām / kuṅkumenotsave mṛtyos samālabdhā ivāsṛjā //MU_3,48.59//",
    "GSP27moksop_u:4338": "jvalitā janatāntaikaśaṅkināsannabhasspṛśā / sahasrākṛtinor veṇavalitā iva sāgarāḥ //MU_3,48.60//",
    "GSP27moksop_u:4339": "jitvā ripuṃ punar asau yathā praharate tathā / vāruṇaṃ visasarjāstraṃ pūjayitvā vidūrathaḥ //MU_3,48.61//",
    "GSP27moksop_u:4340": "āyayus salilāpūrās tamaḥpūrā ivābhitaḥ / adhastād ūrdhvato digbhyo dravarūpā ivādrayaḥ //MU_3,48.62//",
    "GSP27moksop_u:4341": "bhāgā iva śaradvyomno drutapātā ivāmbudāḥ / mahārṇavā ivordhvasthāḥ kulaśailaśilā iva //MU_3,48.63//",
    "GSP27moksop_u:4342": "tamālaughā ivoḍḍīnās sañcitā iva rātrayaḥ / kajjalaughā ivoddhūtā lokāloka ivottaṭaḥ //MU_3,48.64//",
    "GSP27moksop_u:4343": "rasātalaguhābhogā iva vyomadidṛkṣavaḥ / mahāghuraghurārāvaraṃhobṛṃhitamūrtayaḥ //MU_3,48.65//",
    "GSP27moksop_u:4344": "tāpāgnisantatilatāṃ sā cacāmāmbusaṃhatiḥ / bhuvanavyāpinī sandhyām āśu kṛṣṇeva yāminī //MU_3,48.66//",
    "GSP27moksop_u:4345": "tām agnisantatiṃ pītvā pūrayām āsa bhūtalam / jalaśrīs santataṃ dehaṃ nirdravavyaktim īyuṣī //MU_3,48.67//",
    "GSP27moksop_u:4346": "evaṃvidhān astramohān viruddhān eva netare / mitho māyāmayān agre paśyanty anubhavanti ca //MU_3,48.68//",
    "GSP27moksop_u:4347": "hetibhāravahās sindhoś cakrarakṣās tato 'mbhasā / tṛṇānīva gatāḥ prohya rathaś cāsyābhavat plutaḥ //MU_3,48.69//",
    "GSP27moksop_u:4348": "etasminn antare sindhur astraṃ sasmāra śoṣaṇam / āpattrāṇakaraṃ devaṃ dadau ca śararūpiṇam //MU_3,48.70//",
    "GSP27moksop_u:4349": "śaśāmāmbumayī māyā tena yāmeva bhāsvatā / ye mṛtās te mṛtā eva babhūvuś śoṣitā bhuvaḥ //MU_3,48.71//",
    "GSP27moksop_u:4350": "atha mūrkharuṣā tulyatāpas santāpayan prajāḥ / jajṛmbhe jarjarājīrṇavanavistārakarkaśaḥ //MU_3,48.72//",
    "GSP27moksop_u:4351": "kacatkanakaniṣṣyandasundarāṅgacchavir diśām / āsīd rājavarastrīṇām ivāṅgopāṅgasaṅginī //MU_3,48.73//",
    "GSP27moksop_u:4352": "tena gharmamayīṃ mūrchām ājagmus tadvirodhinaḥ / grīṣmadāvānalottaptā mṛdavaḥ pallavā iva //MU_3,48.74//",
    "GSP27moksop_u:4353": "vidūratho raṇaddīrghatārakreṅkāramānasam / kodaṇḍaṃ kuṇḍalīkṛtya parjanyāstram athādadhe //MU_3,48.75//",
    "GSP27moksop_u:4354": "udaguḥ paṅktayo 'bdānāṃ yāminya iva sañcitāḥ / tamālavipinoḍḍīnasaṃrambhārambhamantharāḥ //MU_3,48.76//",
    "GSP27moksop_u:4355": "vāsanāvāripūreṇa garjanoddāmasañcarāḥ / mihikāmantharāśeṣakakubmaṇḍalakuṇḍalāḥ //MU_3,48.77//",
    "GSP27moksop_u:4356": "vavur āvalitāsārā meghāḍambarabhedinaḥ / kīrṇaśīkaranīhārahārodārās samīraṇāḥ //MU_3,48.78//",
    "GSP27moksop_u:4357": "prasphurus trastasauvarṇasarpāpasaraṇopamāḥ / vidyuto divi daityastrīkaṭākṣavalanā iva //MU_3,48.79//",
    "GSP27moksop_u:4358": "jughūrṇur garjanocchūnapratiśrudghanakandarāḥ / diśaś calitamātaṅgasiṃharkṣavanaghargharāḥ //MU_3,48.80//",
    "GSP27moksop_u:4359": "mahāmusuladhārābhiḥ petur āsāravṛṣṭayaḥ / kaṣṭaṭāṅkārakaṭhināḥ kṛtāntasyeva dṛṣṭayaḥ //MU_3,48.81//",
    "GSP27moksop_u:4360": "udabhūt prathamaṃ bāṣpa uṣṇoṣṇo 'drinibho bhuvaḥ / pātālād abhravṛndānāṃ yuddhāyevābhravibhramāḥ //MU_3,48.82//",
    "GSP27moksop_u:4361": "tato nimeṣamātreṇa praśemur mṛgatṛṣṇikāḥ / parabodharasāpūrair yathā saṃsāravāsanāḥ //MU_3,48.83//",
    "GSP27moksop_u:4362": "āsīt paṅkāṅkam akhilaṃ bhūmaṇḍalam asañcaram / pūritaḥ pūrṇadhārābhis sindhus sindhum ivāmbunā //MU_3,48.84//",
    "GSP27moksop_u:4363": "vāyavyam astram asṛjad ghūrṇitākāśakoṭaram / kalpāntanṛttasaṃpannaraṇadbhairavabhīṣaṇam //MU_3,48.85//",
    "GSP27moksop_u:4364": "vavur aśaninipātapiṇḍitāṅgā dalitaśilāśakalāḥ kakummukheṣu / pralayasamayasūcakā bhaṭānāṃ kṛtakaṭuṭāṅkṛtaṭaṅkinas samīrāḥ //MU_3,48.86//",
    "GSP27moksop_u:4365": "līlopākhyāne astrayuddhavarṇanaṃ nāma sargaḥ",
    "GSP27moksop_u:4366": "ekonapañcāśattamas sargaḥ",
    "GSP27moksop_u:4367": "vasiṣṭhaḥ: vavur valitanīhārā vikīrṇaghanapallavāḥ / vāyavo dhūtavṛkṣaughāḥ patanotpāṭanodbhaṭāḥ //MU_3,49.1//",
    "GSP27moksop_u:4368": "vikuṭṭitāṭavīṣaṇḍāś śvabhrabhittivibhedinaḥ / tenātibhīmavātena vidūratharatho 'py atha //MU_3,49.2//",
    "GSP27moksop_u:4369": "uhyamāno 'bhavan nadyā yathā jarjarapallavaḥ / vidūratho 'tha tatyāja parvatāstraṃ mahāstravit //MU_3,49.3//",
    "GSP27moksop_u:4370": "vyomāpi ghanatāṃ yena samādhātum ivodyatam / tena śailāstraghātena virarāma samīraṇaḥ //MU_3,49.4//",
    "GSP27moksop_u:4371": "śamaṃ ca tena śāntena prayayau vāyunā yataḥ / antarikṣagatā vṛkṣapaṅktayaḥ patitā bhuvi //MU_3,49.5//",
    "GSP27moksop_u:4372": "nānājanāśanavyūhe kākānām iva koṭayaḥ / śemuś śītkāraḍakkārabhākkārokkārakā diśām //MU_3,49.6//",
    "GSP27moksop_u:4373": "pralāpā iva vidhvastaprathāḥ pavanavīrudhām / girīn apaśyan nabhasaḥ patataḥ parṇapattravat //MU_3,49.7//",
    "GSP27moksop_u:4374": "sindhus sindhur ivotpannān mainākādīn itas tataḥ / vajrāstram asṛjad dīptaṃ terur vajraghanās tataḥ //MU_3,49.8//",
    "GSP27moksop_u:4375": "pibanto 'drīn pratigiraṃ vahnidāhād ivāgnayaḥ / te girīṇāṃ purīṇāṃ ca koṭituṇḍāvakhaṇḍanaiḥ //MU_3,49.9//",
    "GSP27moksop_u:4376": "śirāṃsi śātayām āsuḥ phalānīvolbanānilāḥ / vidūratho 'tha vajrāstraśāntyai brahmāstram abhyadāt //MU_3,49.10//",
    "GSP27moksop_u:4377": "tato brahmāstravajrāstre samaṃ praśamam āgate / śyāmāśyāmaṃ piśācāstram atha sindhur acodayat //MU_3,49.11//",
    "GSP27moksop_u:4378": "tenodaguḥ piśācānāṃ paṅktayo 'nantabhītidāḥ / sandhyāyām iva bhītyeva divasaś śyāmatāṃ yayau //MU_3,49.12//",
    "GSP27moksop_u:4379": "piśācā bhuvanaṃ jahrur andhakārabharā iva / bhāsmanastambhasadṛśās tālottālavilāsinaḥ //MU_3,49.13//",
    "GSP27moksop_u:4380": "dṛśyamānamahākārā muṣṭigrāhyā nakiñcana / ūrdhvakeśāḥ kṛśāṅgāś ca kecic ca śmaśrulā api //MU_3,49.14//",
    "GSP27moksop_u:4381": "kṛśāṅgā malināṅgāś ca grāmyā iva nabhaścarāḥ / sabhāyāṃ mūḍhadṛṣṭāś ca yatkiñcanakarāḥ khalāḥ //MU_3,49.15//",
    "GSP27moksop_u:4382": "dīnā bahvāśinaḥ krūrā dīnā grāmyajanā iva / tarukardamarathyāntaśśūnyagehagṛhāś calāḥ //MU_3,49.16//",
    "GSP27moksop_u:4383": "lelihānāḥ pretarūpāḥ kṛṣṇāṅgāś śvapacā iva / jagṛhus te tadā mattā hataśiṣṭam arer balam //MU_3,49.17//",
    "GSP27moksop_u:4384": "āsannasainikās tatra vitrastakṣubdhacetanāḥ / tyaktāyudhatanutrāṇās trastaprāṇās skhaladgamāḥ //MU_3,49.18//",
    "GSP27moksop_u:4385": "netrair aṅgair mukhaiḥ pādair vikārabhayakāriṇaḥ / tyaktakaupīnavasanā nirnagnā hasanottarāḥ //MU_3,49.19//",
    "GSP27moksop_u:4386": "viṣṭhāṃ mūtraṃ ca kurvantas sthiram ārabdhanartanāḥ / piśācarājo rājānam atha yāvadvidūratham //MU_3,49.20//",
    "GSP27moksop_u:4387": "samākrāmati tāvat sa māyāṃ tāṃ bubudhe budhaḥ / piśācasaṅgrāmakarīṃ māyāṃ vetti sa bhūmipaḥ //MU_3,49.21//",
    "GSP27moksop_u:4388": "tayā piśācasainyaṃ tat parasainye nyayojayat / tatas svasainikās svasthāḥ parayodhāḥ piśācinaḥ //MU_3,49.22//",
    "GSP27moksop_u:4389": "tasyātha rūpikāstraṃ tad dadau cānyad asau ruṣā / udagur bhūtalād vyomno rūpikās stabdhamūrdhajāḥ //MU_3,49.23//",
    "GSP27moksop_u:4390": "nirnagnā vikarālākṣyo lambaśroṇipayodharāḥ / udbhinnayauvanā vṛddhāḥ pīvarāṅgyo 'tha jarjarāḥ //MU_3,49.24//",
    "GSP27moksop_u:4391": "svarūpārūpajaghanā durnāṭyavikasadbhagāḥ / narapadmaśirohastā rudhirāruṇagātrakāḥ //MU_3,49.25//",
    "GSP27moksop_u:4392": "ardhacarvitamāṃsāsṛksravatsṛkvāktalālanāḥ / nānānānāṅgavalanānanonnamanasannamāḥ //MU_3,49.26//",
    "GSP27moksop_u:4393": "sirālabhujavaktrorukucapārśvakarāṅgikāḥ / tāḍīkṛtārbhakaśavād anukṛṣṭāntrarajjavaḥ //MU_3,49.27//",
    "GSP27moksop_u:4394": "śvakākolūkavadanā nimnavaktrahanūdarāḥ / jagṛhus tāḥ piśācāṃs tān durbalān duśśiśūn iva //MU_3,49.28//",
    "GSP27moksop_u:4395": "piśācarūpikāsainyaṃ tadāsīd ekatāṃ gatam / nirnagnaṃ nartanottānavadanāṅgavilocanam //MU_3,49.29//",
    "GSP27moksop_u:4396": "parasparākrāntikaraṃ bhīṣayaṃś ca parasparam / niṣkāsitamahājihvaṃ nānāmukhavikāradam //MU_3,49.30//",
    "GSP27moksop_u:4397": "śavabhārāḍhyam anyo'nyaṃ hriyamāṇaśavāṅgakam / rudhirāmbhasi majjat tadunmajjac ca lasattanu //MU_3,49.31//",
    "GSP27moksop_u:4398": "lambodaraṃ lambabhujaṃ lambakarṇoṣṭhanāsikam / raktamāṃsavasāpaṅkeṣv anyo'nyaṃ vellanātma tat //MU_3,49.32//",
    "GSP27moksop_u:4399": "mandaroddhūtadugdhābdhilasatkalakalākulam / yathaiva māyāsañcāras tena tasya kṛtaḥ punaḥ //MU_3,49.33//",
    "GSP27moksop_u:4400": "tenāpi tasyāśu tathā kṛto buddhvāśu lāghavam / vetālāstraṃ tato dattaṃ tenottasthuś śavavrajāḥ //MU_3,49.34//",
    "GSP27moksop_u:4401": "amūrdhānas samūrdhāno vetālāveśavalgitāḥ / tataḥ piśācavetālarūpikaughakabandhavat //MU_3,49.35//",
    "GSP27moksop_u:4402": "udbabhūva balaṃ bhīmam ūrvīnigaraṇakṣamam / athetaro 'pi bhūpālo māyāṃ sañcārya cāparām //MU_3,49.36//",
    "GSP27moksop_u:4403": "rākṣasāstraṃ sasarjāśu trailokyākramaṇonmukham / udaguḥ parvatākārās sarvatas sthūlarākṣasāḥ //MU_3,49.37//",
    "GSP27moksop_u:4404": "deham āśritya niṣkrāntāḥ pātālān narakā iva / athābhūt tad balaṃ bhīmaṃ sasurāsurabhītidam //MU_3,49.38//",
    "GSP27moksop_u:4405": "garjadrakṣomahāmbhodavādyanṛtyatkabandhakam / rūpikādārikārūpaṃ piśācasthānasusthiti //MU_3,49.39//",
    "GSP27moksop_u:4406": "āttakvaṇitavaṃśāḍhyaṃ śiraḥ padmotkarākulam / lolāntramālāvalitaṃ rudhirāmbusamukṣitam //MU_3,49.40//",
    "GSP27moksop_u:4407": "vetālatālasollāsaṃ lasaddhāma piśācakam / medomāṃsavasādyāḍhyaṃ rudhirāsavasundaram / kṣībavetālakumbhāṇḍayakṣatāṇḍavasaṅkaṭam //MU_3,49.41//",
    "GSP27moksop_u:4408": "kumbhāṇḍakottāṇḍavadaṇḍapādakṣubdhāsṛgutkṣiptataraṅgasiktaiḥ / sandhyābhradhārotkarakoṭikāntair bhūtair asṛksrotasi dattasetu //MU_3,49.42//",
    "GSP27moksop_u:4409": "līlopākhyāne dvitīyāstrayuddhaṃ nāma sargaḥ",
    "GSP27moksop_u:4410": "pañcāśas sargaḥ",
    "GSP27moksop_u:4411": "vasiṣṭhaḥ: tasmiṃs tadā vartamāne ghore samrambhavibhrame / sarvārisainyanāśārtham ekas svabalaśāntaye //MU_3,50.1//",
    "GSP27moksop_u:4412": "sasmāra smṛtimān antar anantodāradhairyabhṛt / astram astreśvaraṃ śrīmad vaiṣṇavaṃ śaṅkaropamam //MU_3,50.2//",
    "GSP27moksop_u:4413": "atha yo 'sau śaras tena vaiṣṇavāstrābhimantritaḥ / muktas tasya phalaprāntād ulmukānīva niryayuḥ //MU_3,50.3//",
    "GSP27moksop_u:4414": "paṅktayas sphāracakrāṇāṃ śatārkīkṛtadiktaṭāḥ / gadānām abhiyāntīnāṃ śatavaṃśīkṛtāmbarāḥ //MU_3,50.4//",
    "GSP27moksop_u:4415": "vajrāṇām urudhārāṇāṃ śaracchṛṅgīkṛtāmbarāḥ / paṭṭisānāṃ ca paṭṭānāṃ tīravṛkṣīkṛtāmbarāḥ //MU_3,50.5//",
    "GSP27moksop_u:4416": "atha rājā dvitīyo 'pi vaiṣṇavāstrapraśāntaye / dadau vaiṣṇavam evāstraṃ śastraniṣṭhīvapūrakam //MU_3,50.6//",
    "GSP27moksop_u:4417": "tato 'pi niryayur nadyo hetīnāṃ hatahetayaḥ / śaraśaktigadāprāsapaṭṭisādipayorayāḥ //MU_3,50.7//",
    "GSP27moksop_u:4418": "śastrāstrasaritāṃ tāsāṃ vyomni yuddham avartata / rodorandhrakṣayakaraṃ kulaśailendradāraṇam //MU_3,50.8//",
    "GSP27moksop_u:4419": "śaraśātitaśūlāśrikhaḍgākuṭṭitapaṭṭisam / suprāsaprahataprāsaṃ śūlaśātitaśaktikam //MU_3,50.9//",
    "GSP27moksop_u:4420": "śarāmburāśimathanamattamudgaramandaram / gadāvadalanodyuktadurvārādrinibhāśani //MU_3,50.10//",
    "GSP27moksop_u:4421": "ṛṣṭivṛṣṭipraśamanabhramatkuntendumaṇḍalam / prāsagrasanasaṃrabdhaprodyacchaṅkukṛtāntakam //MU_3,50.11//",
    "GSP27moksop_u:4422": "cakrārdhacaṭitoccādrivajravijvaraparvatam / śaṅkuśaṅkitaśūtkārakāśiśūlaśilātalam //MU_3,50.12//",
    "GSP27moksop_u:4423": "bhusuṇḍībhaṇḍitoddaṇḍabhiṇḍipāloḍumaṇḍalam / paraśūlakarānekaparaśūlūkalaṅghitam //MU_3,50.13//",
    "GSP27moksop_u:4424": "vahatkacakrakacavacchinnacañcuracāmaram / sphuṭaccaṭacaṭāsphoṭatruṭyattripathagārayam //MU_3,50.14//",
    "GSP27moksop_u:4425": "hetyaśricūrṇasaṃbhāramahābhramavitānakam / anyo'nyaśastrasaṃghaṭṭabhramajjvālollasattaḍit //MU_3,50.15//",
    "GSP27moksop_u:4426": "śabdasphuradviriñcāṇḍaṃ ghātabhagnakulācalam / dhārānikṛttaśastraugham astrayor yudhyamānayoḥ //MU_3,50.16//",
    "GSP27moksop_u:4427": "sadastravāraṇenaiva yātaḥ kālo balātmanaḥ / svayaṃ kiyadbala iti sindhau tiṣṭhati helayā //MU_3,50.17//",
    "GSP27moksop_u:4428": "vidūratho 'stram āgneyaṃ tatyājāśaniśabdavat / jvālayām āsa sa rathaṃ sindhoḥ kakṣam ivārasam //MU_3,50.18//",
    "GSP27moksop_u:4429": "etasminn antare vyomni hetinirvivarodare / sa sannāha iva prāvṛṭpayodapaṭinīva vā //MU_3,50.19//",
    "GSP27moksop_u:4430": "astrarājekṣaṇaṃ kṛtvā yuddhaṃ paramadāruṇaṃ / anyo'nyaṃ śamam āyātau savīryau subhaṭāv iva //MU_3,50.20//",
    "GSP27moksop_u:4431": "etasminn antare 'strāgnī rathaṃ kṛtvāśu bhasmasāt / prāpa dagdhvā vanaṃ sindhuṃ mṛgendram iva kandarāt //MU_3,50.21//",
    "GSP27moksop_u:4432": "sindhur abhyāśato 'gnyastraṃ vāruṇāstreṇa śātayan / rathaṃ tyaktvāvaniṃ prāpya khaḍgakheṭakavān abhūt //MU_3,50.22//",
    "GSP27moksop_u:4433": "akṣṇor nimeṣamātreṇa rathāśvānāṃ ripoḥ khurān / lulāva karavālena mṛṇālānīva lāghavāt //MU_3,50.23//",
    "GSP27moksop_u:4434": "vidūratho 'pi viratho babhūva kheṭakāsimān / samāyudhau samotsāhau ceratur maṇḍalānvitau //MU_3,50.24//",
    "GSP27moksop_u:4435": "khaḍgau krakacatāṃ yātau mithaḥ praharatos tayoḥ / dantamāleyam asyeva calecarcayataḥ prajāḥ //MU_3,50.25//",
    "GSP27moksop_u:4436": "śaktim ādāya cikṣepa khaḍgaṃ tyaktvā vidūrathaḥ / sindhāv udghargharārāvaṃ mahotpāta ivāśanim //MU_3,50.26//",
    "GSP27moksop_u:4437": "avicchinnaṃ samāyāntī patitā sāsya vakṣasi / apriyasya yathā bhartur anicchantī svakāminī //MU_3,50.27//",
    "GSP27moksop_u:4438": "tena śaktiprahāreṇa nāsau maraṇam āptavān / kevalaṃ rudhirasroto nāgo jalam ivātyajat //MU_3,50.28//",
    "GSP27moksop_u:4439": "taddeśalīlā taṃ dṛṣṭvā bhagnaṃ tama ivendunā / savikāsā ghanānandā pūrvalīlām uvāca ha //MU_3,50.29//",
    "GSP27moksop_u:4440": "devi paśya nṛsiṃhena hato bhartāyam āvayoḥ / śaktikoṭinakhair daityas sindhur uddhurakandharaḥ //MU_3,50.30//",
    "GSP27moksop_u:4441": "sarastalasthanāgendravarahūṅkṛtavārivat / diṣṭyorasy asya niryāti raktaṃ śuluśulāravaiḥ //MU_3,50.31//",
    "GSP27moksop_u:4442": "hā kaṣṭaṃ ratham ānītaṃ sindhur āroḍhum udyataḥ / sauvarṇaṃ mairavaṃ śṛṅgaṃ puṣkarāvartako yathā //MU_3,50.32//",
    "GSP27moksop_u:4443": "paśya devi ratho 'syāsau mudgareṇāvacūrṇitaḥ / bhramatparvatapātena sauvarṇaṃ nagaraṃ yathā //MU_3,50.33//",
    "GSP27moksop_u:4444": "pravṛtto ratham ānītam āroḍhuṃ patir eṣa me / kaṣṭaṃ vajram ivendreṇa musulaṃ sindhuneritam //MU_3,50.34//",
    "GSP27moksop_u:4445": "vañcayitvā vilāsena ratham āruhya lāghavāt / paśya bhartā madīyo 'sau cakāsti nitarāṃ raṇe //MU_3,50.35//",
    "GSP27moksop_u:4446": "hā dhik kaṣṭam asau sindhur āryaputrarathaṃ balāt / hariś śvabhram ivarūḍhaḥ plavenontar iva drumam //MU_3,50.36//",
    "GSP27moksop_u:4447": "khaḍgenārohato 'syāṃsacchinno bhartā vilokaya / padmarāgagirir dyotam iva muñcati śoṇitam //MU_3,50.37//",
    "GSP27moksop_u:4448": "hā hā dhik kaṣṭam etena sindhunā khaḍgadhārayā / jaṅghayor me patiś chinnaḥ krakaceneva pādapaḥ //MU_3,50.38//",
    "GSP27moksop_u:4449": "hā hā hatāsmi dagdhāsmi mṛtāsmy apahatāsmi ca / mṛṇāle iva lūne me patyur dve api jānunī //MU_3,50.39//",
    "GSP27moksop_u:4450": "ity uktvā sā tadālokya bhartṛbhāvabhayāturā / latā paraśukṛtteva mūrchitā patitā bhuvi //MU_3,50.40//",
    "GSP27moksop_u:4451": "vidūratho 'pi nirjānuḥ praharann eva vidviṣi / papāta syandane 'py āśu chinnamūla iva drumaḥ //MU_3,50.41//",
    "GSP27moksop_u:4452": "patann evaiṣa sūtena rathenaivāpavāhitaḥ / yadā tadāhatiṃ tasya kaṇṭhe 'dāt sindhur uddhataḥ //MU_3,50.42//",
    "GSP27moksop_u:4453": "ardhavicchinnakaṇṭho 'sāv anuyāto 'tha sindhunā / syandanenāviśat sadma padmam evendirā yathā //MU_3,50.43//",
    "GSP27moksop_u:4454": "sarasvatīprabhāvāḍhyaṃ tat praveṣṭum asau gṛham / nāśakan maṣako matto mahājvālāntaraṃ yathā //MU_3,50.44//",
    "GSP27moksop_u:4455": "khaḍgāvakṛttagalagartagalatsavātaraktacchaṭācchuritavastratanutragātram / tatyāja taṃ bhagavatīm abhito gṛhāntas sūtaḥ praviśya mṛtitalpatale gatārim //MU_3,50.45//",
    "GSP27moksop_u:4456": "līlopākhyāne vidūrathamaraṇaṃ nāma sargaḥ",
    "GSP27moksop_u:4457": "ekapañcāśattamas sargaḥ",
    "GSP27moksop_u:4458": "vasiṣṭhaḥ: hato rājā hato rājā pratirājena saṃyuge / iti śabde samudbhūte rāṣṭram āsīd bhayākulam //MU_3,51.1//",
    "GSP27moksop_u:4459": "bhāṇḍopaskarabhārāḍhyavidravatsakalaprajam / sākrandārtakalatrāḍhyadravannāgaraṃ durgamam //MU_3,51.2//",
    "GSP27moksop_u:4460": "palāyamānasākrandamārgāhṛtavadhūgaṇam / anyo'nyaluṇṭhanavyagralokalagnamahāhavam //MU_3,51.3//",
    "GSP27moksop_u:4461": "pararāṣṭrajanānīkatāṇḍavollāsanāravam / niradhiṣṭhitamātaṅgahayacārapatajjanam //MU_3,51.4//",
    "GSP27moksop_u:4462": "kavāṭapāṭanoḍḍīnakośotthāravaghargharam / luṇṭhitāsaṅkhyakauśeyaprāvṛtāribhaṭodbhaṭam //MU_3,51.5//",
    "GSP27moksop_u:4463": "kṣurikotpāṭitārdrāntramṛtarājagṛhāṅganam / rājāntaḥpuraviśrāntacaṇḍālaśvapacotkaram //MU_3,51.6//",
    "GSP27moksop_u:4464": "gṛhāpahṛtabhojyānnabhojanonmukhapāmaram / sahemabhāracauraughapādāhatarudacchiśu //MU_3,51.7//",
    "GSP27moksop_u:4465": "apūrvataruṇākrāntakeśāntaḥpurikāṅganam / caurahastacyutānargharatnadanturamārgadik //MU_3,51.8//",
    "GSP27moksop_u:4466": "hayebharathasaṅghaṭṭavyagrasāmantamaṇḍalam / abhiṣekodyamādeśaparamantripurassaram //MU_3,51.9//",
    "GSP27moksop_u:4467": "rājadhānīvinirmāṇasānusthasthapatīśvaram / kūpavātāyanaśvabhranipatadrājavallabham //MU_3,51.10//",
    "GSP27moksop_u:4468": "jayaśabdaśatodghoṣasindhurājanyanirbharam / asaṅkhyanijarājaughavṛtasindhukṛtasthitim //MU_3,51.11//",
    "GSP27moksop_u:4469": "grāmāntarasamākrāntavidravadrājavallabham / maṇḍalāntarasañjātanagaragrāmaluṇṭhanam //MU_3,51.12//",
    "GSP27moksop_u:4470": "anantacauryamaukharyaruddhamārgagamāgamam / mahānubhāvavaidhuryasanīhāradinātapam //MU_3,51.13//",
    "GSP27moksop_u:4471": "mṛtabandhujanākrandair śrutatūryaravair api / hayebharathaśabdaiś ca piṇḍagrāhyaghanadhvani //MU_3,51.14//",
    "GSP27moksop_u:4472": "sindhudevo jayaty ekacchattrabhūmaṇḍalādhipaḥ / ity anantaram āremur bheryaḥ pratipuraṃ tadā //MU_3,51.15//",
    "GSP27moksop_u:4473": "rājadhānīṃ viveśātha sindhur uddhatakandharaḥ / prajās sraṣṭuṃ yugasyānte manur jagad ivāparaḥ //MU_3,51.16//",
    "GSP27moksop_u:4474": "pravṛttā daśadigbhyo 'tha praveṣṭuṃ saindhavaṃ puram / narāḥ karihayāgārai ratnapūrā ivāmbhudhim //MU_3,51.17//",
    "GSP27moksop_u:4475": "nibandhanāni cihnāni śāsanāni diśāṃ prati / kṣaṇaṃ niveśayām āsur maṇḍalaṃ prati mantriṇaḥ //MU_3,51.18//",
    "GSP27moksop_u:4476": "udabhūd acireṇaiva deśe deśe pure pure / jīvite maraṇe māne niyamo yamato yathā //MU_3,51.19//",
    "GSP27moksop_u:4477": "atha śemur nimeṣeṇa deśopaplavavibhramāḥ / praśāntotpātapavanāḥ padārthāvṛttayo yathā //MU_3,51.20//",
    "GSP27moksop_u:4478": "saumyatām ājagāmāśu deśo daśadiganvitaḥ / kṣīrodaḥ kṣubhitāvarto drāg ivodvṛttamandaraḥ //MU_3,51.21//",
    "GSP27moksop_u:4479": "vavur alakacayān vilolayanto mukhakamalālimukhāni saindhavīnām / jalalavavalanākulās samīrā aśivaguṇā iva sarvataḥ kṣaṇena //MU_3,51.22//",
    "GSP27moksop_u:4480": "līlopākhyāne sindhurājyaṃ nāma sargaḥ",
    "GSP27moksop_u:4481": "dvipañcāśattamas sargaḥ",
    "GSP27moksop_u:4482": "vasiṣṭhaḥ: etasminn antare līlā samuvāca sarasvatīm / śvāsāvaśeṣam ālokya pūrvaṃ bhartāram agragam //MU_3,52.1//",
    "GSP27moksop_u:4483": "pravṛtto deham utsraṣṭuṃ madbhartāyam ihāmbike / sthitā ca mṛtakalpeyaṃ līlā nisspandagātrikā //MU_3,52.2//",
    "GSP27moksop_u:4484": "dehenānena gantavyam anayā vīrabhāryayā / yatrāvābhyāṃ ca tat sthānaṃ kathaṃ gantavyam ambike //MU_3,52.3//",
    "GSP27moksop_u:4485": "jñaptiḥ: evaṃrūpamahārambhe saṅgrāme rāṣṭrasambhrame / saṃpanne 'pi sthite 'py uccair vicitrārambhamanthare //MU_3,52.4//",
    "GSP27moksop_u:4486": "na kiñcid api saṃpannaṃ rāṣṭraṃ na ca mahītalam / na sthitaṃ kvacanāpy evaṃ svapnātmakam idaṃ yataḥ //MU_3,52.5//",
    "GSP27moksop_u:4487": "tasya tvanmaṇḍapasyāntaś śavasya nikaṭāmbare / itthaṃ bhūrāṣṭram ābhāti bhartṛjīvasya te 'naghe //MU_3,52.6//",
    "GSP27moksop_u:4488": "antaḥpuragṛhaṃ te tad idaṃ rāṣṭrānvitodaram / vasiṣṭhavipragehe 'ntaś śavagehe jagat sthitam //MU_3,52.7//",
    "GSP27moksop_u:4489": "evam eṣa mahārambho jagattrayamayo bhramaḥ / tvayā mayānayānena saṃyuktas sārṇavāvaniḥ //MU_3,52.8//",
    "GSP27moksop_u:4490": "girigrāmakagehe 'ntar madhye gaganakośake / khātmāvakacati vyakto na kacaty eva vā kvacit //MU_3,52.9//",
    "GSP27moksop_u:4491": "evam ārambhaghanayor api maṇḍapayos tayoḥ / udare śūnyam ākāśam evāsti na jagadbhramaḥ //MU_3,52.10//",
    "GSP27moksop_u:4492": "bhramadraṣṭur abhāve hi kīdṛśī bhramatā bhrame / nāsty eva bhramasattā tu yad asti tad ajaṃ padam //MU_3,52.11//",
    "GSP27moksop_u:4493": "bhrame dṛśyam asat tasya draṣṭur draṣṭṛdaśā kutaḥ / draṣṭṛdṛśyakramābhāvād atra yat sahajaṃ hi tat //MU_3,52.12//",
    "GSP27moksop_u:4494": "tat padaṃ paramaṃ viddhi nāśotpādavivarjitam / svakaṃ kacati cābhātaṃ śāntam ādyam anāmayam //MU_3,52.13//",
    "GSP27moksop_u:4495": "kila maṇḍapagehāntas svasvabhāvoditātmani / viharanti janās tatra svagṛhe saṃvyavasthayā //MU_3,52.14//",
    "GSP27moksop_u:4496": "na jagat tatra no sargaḥ kaścit tair anubhūyate / tenāhaṃ jagad ākāśam ajam ity eva vacmi te //MU_3,52.15//",
    "GSP27moksop_u:4497": "sarvaṃ śūnyātmavijñānaṃ mervādigirijālakam / nedaṃ kuḍyamayaṃ kiñcid yathā svapne mahāpuram //MU_3,52.16//",
    "GSP27moksop_u:4498": "deśe prādeśamātre 'pi girijālamayāny api / vajrasārāṇi khāny eva sambhavanty aṇuke 'ṇuke //MU_3,52.17//",
    "GSP27moksop_u:4499": "kadalīpallavāpīḍasanniveśena bhūriśaḥ / trijagac cidaṇāv antar asti svapnapuraṃ yathā //MU_3,52.18//",
    "GSP27moksop_u:4500": "tasyāpy antar vibhāgena kramād ekaikaśo jagat / teṣāṃ yasmiñ jagaty eva padmo rājā śavas sthitaḥ //MU_3,52.19//",
    "GSP27moksop_u:4501": "līlā tava sapatnī taṃ prāptā pūrvataraṃ śubhe / yadaiva mūrchām āyātā līleyaṃ puratas tava / tadaiva bhartuḥ padmasya śavasya nikaṭe sthitā //MU_3,52.20//",
    "GSP27moksop_u:4502": "līlā: katham eṣā gatā devi sampannā tatra dehinī / kathaṃ kathaṃ vā tatpatnībhāvam āptavatī sthitā //MU_3,52.21//",
    "GSP27moksop_u:4503": "te vāsyā vada kiṃ rūpaṃ paśyanty atha vadanti kim / tadgehavaravāstavyās samāseneti me vada //MU_3,52.22//",
    "GSP27moksop_u:4504": "devī: śṛṇu sarvaṃ samāsena yathādṛṣṭaṃ vadāmi te / līle līlāsvavṛttāntam antadaṃ dṛśyadurdṛśām //MU_3,52.23//",
    "GSP27moksop_u:4505": "padma eva sa bhartaiṣa bhrāntiṃ tāvat tatām imām / itthaṃ jaganmayīṃ svasminn eva sadmani paśyati //MU_3,52.24//",
    "GSP27moksop_u:4506": "bhrāntiyuddham idaṃ yuddham ime bhrāntijanā janāḥ / bhrāntyaivāstīha maraṇam eṣa caiva bhramātmakaḥ //MU_3,52.25//",
    "GSP27moksop_u:4507": "bhramakrameṇānenaiva līlāsya dayitā sthitā / tvaṃ caiṣā ca varārohe svapnamātrā varāṅgane //MU_3,52.26//",
    "GSP27moksop_u:4508": "tathā bhavatyor bhartaiṣa tathaivāham api svayam / jagacchobhaiva saṃsāre dṛśyase tad ihocyate //MU_3,52.27//",
    "GSP27moksop_u:4509": "etad eva parijñātaṃ dṛśyaśabdārtham ujjhati / evam eṣā tvam evaṃ ca sampannaivam asau nṛpaḥ //MU_3,52.28//",
    "GSP27moksop_u:4510": "ahaṃ cātmani satyatvagatās sarvatayātmanaḥ / ime vayam ihānyo'nyaṃ sampannās svoditā iva //MU_3,52.29//",
    "GSP27moksop_u:4511": "itthaṃ sarvātmakatayā mahācidghanasaṃsthiteḥ / evam eṣā sthitā rājñī hārihāsavilāsinī //MU_3,52.30//",
    "GSP27moksop_u:4512": "līlāvilolanayanā navayauvanaśālinī / peśalācāramadhurā madhurodārabhāṣiṇī //MU_3,52.31//",
    "GSP27moksop_u:4513": "kokilasvarasaṅkāśā madamanmathamantharā / asitotpalapattrākṣī vṛttapīnāpayodharā //MU_3,52.32//",
    "GSP27moksop_u:4514": "kāntakāñcanagaurāṅgī pakvabimbaphalādharā / tvatsaṅkalpātmakasyaiṣā yathā bhartur manaḥkalā //MU_3,52.33//",
    "GSP27moksop_u:4515": "tadā tvatsadṛśākārā sthitaiṣā ciccamatkṛtau / tvadbhartṛmaraṇe kṣipraṃ samanantaram eva hi //MU_3,52.34//",
    "GSP27moksop_u:4516": "tvadbhartaiṣā puro dṛṣṭā tvatsaṅkalpātmanāṇunā / yadādhibhautikaṃ bhāvaṃ ceto 'nubhavati svayam //MU_3,52.35//",
    "GSP27moksop_u:4517": "vetty asanmayam evāta ātivāhikakalpanam / yadādhibhautikaṃ bhāvaṃ vetty etaṃ tu na sanmayam //MU_3,52.36//",
    "GSP27moksop_u:4518": "ātivāhikasaṅkalpas tadā so 'nyasya jāyate / ato maraṇasaṃvittyā punarjanmamaye bhrame //MU_3,52.37//",
    "GSP27moksop_u:4519": "tvaṃ hi saṃviditānena tvayāvagata eṣa saḥ / itthaṃ tvāṃ dṛṣṭavān eṣa dṛṣṭaś caiṣa tvayeti ca //MU_3,52.38//",
    "GSP27moksop_u:4520": "tvam asyātmani saṃpannā sarvagatvāc cidātmanaḥ / brahma sarvagataṃ yasmād yathā yatra yadoditam //MU_3,52.39//",
    "GSP27moksop_u:4521": "bhavaty āśu tathā tatra tat svaśaktyaiva paśyati / sarvatra sarvaśaktitvād yatra yāṃ śaktim unnayan //MU_3,52.40//",
    "GSP27moksop_u:4522": "āste tatra tathā bhāti tīvrasaṃvegahetutaḥ / mṛtimohakṣaṇenaiva tad etau dampatī sthitau //MU_3,52.41//",
    "GSP27moksop_u:4523": "tadaivābhyām idaṃ buddhaṃ pratibhāsavaśād dhṛdi / āvayoḥ pitarāv etāv ime caivāpi mātarau //MU_3,52.42//",
    "GSP27moksop_u:4524": "deha eṣa dhanaṃ cedaṃ karmedaṃ pūrvam īdṛśam / āvāṃ vivāhitāv evam evaṃ nāmaikatāṃ gatau //MU_3,52.43//",
    "GSP27moksop_u:4525": "etayoś cāpi janatā yātā tatraiva satyatām / tathaivātrāsti dṛṣṭāntaḥ pratyakṣas svapnavedanam //MU_3,52.44//",
    "GSP27moksop_u:4526": "ity evaṃbhāvayā līle līlayāham athārcitā / māhaṃ syāṃ vidhavety evaṃ varo datto mayāpy asau //MU_3,52.45//",
    "GSP27moksop_u:4527": "ity arthīva mṛtā pūrvam eṣeha khalu bālikā / bhavatāṃ cetanāṃśānām ahaṃ cetanadharmiṇī //MU_3,52.46//",
    "GSP27moksop_u:4528": "kuladevī sadā pūjyāpy ata etat karomy aham / athāsyā jīvako dehāt prāṇamārutarūpadhṛt //MU_3,52.47//",
    "GSP27moksop_u:4529": "manasā valitaḥ prāpto mukhāgraṃ tyaktadehakaḥ / tato maraṇamūrchānte gṛhe 'sminn eva caitayā / buddho bhāvita ākāro dṛṣṭo jīvātmanā tataḥ //MU_3,52.48//",
    "GSP27moksop_u:4530_0": "sampannaiṣā hariṇanayanā pūrṇacandrānanaśrīr mānonnaddhā dayitavalitā kāntam ābhoktukāmā / pūrvasmṛtyā sarabhasamukhī saṃyatāntassvabhāvā",
    "GSP27moksop_u:4530_1": "svapnastheva prakṛtavibhavā padminīvoditeva //MU_3,52.49 //",
    "GSP27moksop_u:4531": "līlopākhyāne maraṇasamanantaraṃ dehapratibhāvanaṃ nāma sargaḥ",
    "GSP27moksop_u:4532": "tripañcāśattamas sargaḥ",
    "GSP27moksop_u:4533": "vasisṭhaḥ: atha labdhavarā dehenānenaiva mahīpatim / patiṃ prāptuṃ prayāmy eṣā nabhomārgeṇa viṣṭapam //MU_3,53.1//",
    "GSP27moksop_u:4534": "iti sañcintya sānandam uddāmamakaradhvajā / pupluve peśalākārā pakṣiṇīva nabhastale //MU_3,53.2//",
    "GSP27moksop_u:4535": "kumārī tatra sā prāpa jñaptyaiva prahitāṃ hitām / svasaṅkalpamahādarśāt purato nirgatām iva //MU_3,53.3//",
    "GSP27moksop_u:4536": "kumārī: duhitāsmi sakhi jñapte svāgataṃ te 'stu sundari / pratīkṣamāṇā tvām eva sthitāsmīha nabhaḥpathe //MU_3,53.4//",
    "GSP27moksop_u:4537": "līlā: devi bhartṛsamīpaṃ māṃ naya nīrajalocane / mahatāṃ darśanaṃ yasmān na kadācana niṣphalam //MU_3,53.5//",
    "GSP27moksop_u:4538": "vasiṣṭhaḥ: ehi tatraiva gacchāva ity uktvā sā kumārikā / puras tasyās sthitā vyomni mārgadarśanatatparā //MU_3,53.6//",
    "GSP27moksop_u:4539": "tatas tadanuyātā sā prāpa koṭaram ambaram / nirmalaṃ karavālāṅgaṃ yathā lakṣaṇalekhikā //MU_3,53.7//",
    "GSP27moksop_u:4540": "meghamārgam athollaṅghya vātaskandhāntarotthitā / sūryamārgād atigatā tārāmārgamahīm itā //MU_3,53.8//",
    "GSP27moksop_u:4541": "vāyvindrasurasiddhānāṃ lokān ullaṅghya lāghavāt / brahmaviṣṇumaheśānāṃ prāpa brahmāṇḍakarparam //MU_3,53.9//",
    "GSP27moksop_u:4542": "himaśaityaṃ yathāntassthaṃ kumbhabhitter bahir bhavet / tathā saṅkalpasiddhā sā brahmāṇḍān nirgatā bahiḥ //MU_3,53.10//",
    "GSP27moksop_u:4543": "svacittamātradehaiṣā svasaṅkalpaprabhāvajam / antare vānubhavati kilaivaṃ nāma vibhramam //MU_3,53.11//",
    "GSP27moksop_u:4544": "tato brahmāṇḍapārasthāñ jalādyāvaraṇān nava / samullaṅghya puraḥ prāpa mahācidgaganāntaram //MU_3,53.12//",
    "GSP27moksop_u:4545": "adṛṣṭapāraparyantam ativegena dhāvatā / sarvato garuḍenāpi kalpakoṭiśatair api //MU_3,53.13//",
    "GSP27moksop_u:4546": "tatra brahmāṇḍalakṣāṇi santy asaṅkhyāni bhūriśaḥ / anyo'nyaṃ tāny adṛṣṭāni phalānīva mahāvane //MU_3,53.14//",
    "GSP27moksop_u:4547": "tatraikasmin purassaṃsthe vitatāvaraṇānvite / vedhayitvā viveśāntar vadanaṃ krimiko yathā //MU_3,53.15//",
    "GSP27moksop_u:4548": "punar brahmendraviṣṇvādi lokān ullaṅghya bhāsurān / sā mahīmaṇḍalaṃ śrīmat prāpa tārāpathād adhaḥ //MU_3,53.16//",
    "GSP27moksop_u:4549": "tatra tan maṇḍalaṃ prāpya tatpuraṃ taṃ ca maṇḍapam / praviśya puṣpaguptasya śavasya nikaṭe sthitā //MU_3,53.17//",
    "GSP27moksop_u:4550": "etasminn antare sātra na dadarśa kumārikām / māyām iva parijñātāṃ kvāpi yātāṃ varānanā //MU_3,53.18//",
    "GSP27moksop_u:4551": "mukham ālokya sā tasya svabhartuś śavarūpinaḥ / idaṃ buddhavatī satyaṃ pratibhāvaśatas svataḥ //MU_3,53.19//",
    "GSP27moksop_u:4552": "ayaṃ sa bhartā saṃgrāme nihato mama sindhunā / vīralokān imān prāpya kṣaṇaṃ śete yathāsukham //MU_3,53.20//",
    "GSP27moksop_u:4553": "ahaṃ devyāḥ prasādena saśarīrainam īdṛśam / iha prāptavatī dhanyā madanyā nāsti kācana //MU_3,53.21//",
    "GSP27moksop_u:4554": "iti sañcintya sā haste gṛhītvā cārucāmaram / vījayām āsa cāndreṇa taṃ dyaur vāvanimaṇḍalam //MU_3,53.22//",
    "GSP27moksop_u:4555": "līlā: te bhṛtyās tāś ca vā dāsyas sa rājā vā prabuddhavān / vakṣyanti vadatāṃ devi kiṃ kayeva kathaṃ dhiyā //MU_3,53.23//",
    "GSP27moksop_u:4556": "devī: sa rājā sā ca te bhṛtyās sarva eva parasparam / cidākāśaikatāyogād āvayoś ca prabhāvataḥ //MU_3,53.24//",
    "GSP27moksop_u:4557": "mahācitpratibhāsāś ca mahāniyatiniścayāt / anyo'nyam evaṃ vetsyanti mithas sampratibimbitam //MU_3,53.25//",
    "GSP27moksop_u:4558": "iyaṃ me sahajā bhāryā mameyaṃ sahajā sakhī / mameyaṃ sahajā rājñī bhṛtyo 'yaṃ sahajo mama //MU_3,53.26//",
    "GSP27moksop_u:4559": "kevalaṃ tvam ahaṃ sā ca yathāvṛttam akhaṇḍitam / jñāsyāma mahadāścaryaṃ na tu kaścid apītaraḥ //MU_3,53.27//",
    "GSP27moksop_u:4560": "līlā: amunaiva śarīreṇa kimarthaṃ nāgatā patim / eṣā vare 'pi saṃprāpte līlā lalitavādini //MU_3,53.28//",
    "GSP27moksop_u:4561": "devī: aprabuddhadhiyas siddhalokān puṇyavaśoditān / na samarthās svadehena prāptuṃ chāyā ivātapān //MU_3,53.29//",
    "GSP27moksop_u:4562": "ādisarge hi niyatis sthāpiteti prabodhibhiḥ / yathā satyam alīkena na milaty eva kiñcana //MU_3,53.30//",
    "GSP27moksop_u:4563": "yāvad vetālasaṅkalpo bālasya kila vidyate / nirvetāladhiyas tāvad udayas tasya kaḥ katham //MU_3,53.31//",
    "GSP27moksop_u:4564": "avivekajvaroṣṇatvaṃ vidyate yāvad ātmani / tāvad vivekaśītāṃśuśaityaṃ kuta udety alam //MU_3,53.32//",
    "GSP27moksop_u:4565": "ahaṃ pṛthvyādidehaḥ khegatir nāsti mamottamā / iti niścayavān yo 'ntaḥ kathaṃ syāt so 'nyaniścayaḥ //MU_3,53.33//",
    "GSP27moksop_u:4566": "ato jñānavivekena puṇyenātha vareṇa vā / puṇyadehe na gacchanti paraṃ lokam anena no //MU_3,53.34//",
    "GSP27moksop_u:4567": "śuṣkaparṇaṃ kilāṅgāre patad evāśu dahyate / ayaṃ devamayīṃ dehaḥ prāpta eva viśīryate //MU_3,53.35//",
    "GSP27moksop_u:4568": "etāvad eva bhavati varalābhavijṛmbhitaiḥ / yathā saṃvit sa evāhaṃ tathā smṛta iti sthitiḥ //MU_3,53.36//",
    "GSP27moksop_u:4569": "yas sarpapratyayo rajjvāṃ sa kathaṃ sarpakāryakṛt / ātmany eva hi yo nāsti tasya kā kāryakāritā //MU_3,53.37//",
    "GSP27moksop_u:4570": "yat tv etan mṛta ity eva mithyā samanubhūyate / prāgabhyāsasya puṣṭasya nāmaitat pravijṛmbhitam //MU_3,53.38//",
    "GSP27moksop_u:4571": "svānubhūte jagajjāle sugame saṃsṛtibhramaḥ / nānyasaṅkalpite nāma sargādyabhyāsa īdṛśaḥ //MU_3,53.39//",
    "GSP27moksop_u:4572": "antar anubhūyamānās saṃsṛtayo bāhyabhūtajālānām / aviditavedyadṛśām atidūre puṃsām ivaindavaṃ bimbam //MU_3,53.40//",
    "GSP27moksop_u:4573": "līlopākhyāne saṃsṛtivicāropadeśo nāma sargaḥ",
    "GSP27moksop_u:4574": "catuṣpañcāśattamas sargaḥ",
    "GSP27moksop_u:4575": "devī: tasmād ye vedyavettāro ye vā dharmaṃ paraṃ śritāḥ / ātivāhikadehatvaṃ prāpnuvanty eva netare //MU_3,54.1//",
    "GSP27moksop_u:4576": "ādhibhautikadehatvaṃ mithyā bhramamayātmakam / katham anye sthitiṃ yātu cchāyās te katham ātape //MU_3,54.2//",
    "GSP27moksop_u:4577": "līlā viditavedyā no paramaṃ dharmam āśritā / kevalaṃ tena sā bhartṛkalpitaṃ nagaraṃ gatā //MU_3,54.3//",
    "GSP27moksop_u:4578": "līlā: evam eṣā prayātā tu bhartā paśya mamāmbike / pravṛttaḥ prāṇasantyāge kartavyam kim ihādhunā //MU_3,54.4//",
    "GSP27moksop_u:4579": "bhāvābhāveṣu bhāvānāṃ kathaṃ niyatir āgatā / kathaṃ bhūyo 'py aniyatir mṛtijanmādiṣūcitā //MU_3,54.5//",
    "GSP27moksop_u:4580": "kathaṃ svabhāvasaṃsiddhiḥ kathaṃ sattā padārthagā / katham agnyādiṣūṣṇatvaṃ pṛthvyādau sthiratā katham //MU_3,54.6//",
    "GSP27moksop_u:4581": "himādiṣu kathaṃ śaityaṃ kā sattā kālakhādiṣu / bhāvābhāvagrahotsargas sthūlasūkṣmadṛśaḥ katham //MU_3,54.7//",
    "GSP27moksop_u:4582": "katham atyantam ucchrāyaṃ tṛṇagulmāṅkurādikam / vastunāyāty anaṣṭe 'pi sthite svocchrāyakāraṇe //MU_3,54.8//",
    "GSP27moksop_u:4583": "devī: mahāpralayasaṃpattau sargāsthāstamaye sati / anantākāśam āśāntaṃ sad brahmaivāvatiṣṭhate //MU_3,54.9//",
    "GSP27moksop_u:4584": "taccidrūpatayā tejaḥkaṇo 'ham iti cetati / svapne saṃvid yathā hi tvam ākāśagamanādi vā //MU_3,54.10//",
    "GSP27moksop_u:4585": "tejaḥkaṇo sausthūlatvam ātmanātmani vindati / asatyam eva satyābhaṃ brahmāṇḍaṃ tad idaṃ smṛtam //MU_3,54.11//",
    "GSP27moksop_u:4586": "tatrāntar brahma tad vetti brahmāham ayam ity atha / manorājyaṃ sa kurute khātmaiva tad idaṃ jagat //MU_3,54.12//",
    "GSP27moksop_u:4587": "tasmin prathamatas sarge yā yathā yatra saṃvidaḥ / kathitās tās tathā tatra sthitā adyāpi niścalāḥ //MU_3,54.13//",
    "GSP27moksop_u:4588": "yad yathā sphuritaṃ cittvaṃ tat tathānyatma cid bhavet / svayam evāniyamitas tatas syān neha kiñcana //MU_3,54.14//",
    "GSP27moksop_u:4589": "na ca nāma nakiñcittvaṃ yujyate citsvarūpiṇaḥ / tyaktvā samastasaṃsthānaṃ hi saṃtiṣṭhatu vai katham //MU_3,54.15//",
    "GSP27moksop_u:4590": "sargādau svayam evāntaś cid yathā kacitātmani / himāgnyāditayādyāpi sā tathāste svasattayā //MU_3,54.16//",
    "GSP27moksop_u:4591": "tasmāt svasattāsantyāgas sataḥ kartuṃ na yujyate / yadā cidādes teneyaṃ niyatir na vinaśyati //MU_3,54.17//",
    "GSP27moksop_u:4592": "yad yathā kacitaṃ yatra vyomarūpy api pārthivam / sargādau tasya calitum adya yāvan na yujyate //MU_3,54.18//",
    "GSP27moksop_u:4593": "yā yathā cit prakacitā pratipakṣavidaṃ vinā / na sā tataḥ pracalati vedanābhyāsatas svayam //MU_3,54.19//",
    "GSP27moksop_u:4594": "jagadādāv anutpannaṃ yac cedam anubhūyate / tat saṃvidvyomakacanaṃ svapnastrīsurataṃ yathā //MU_3,54.20//",
    "GSP27moksop_u:4595": "asatyam eva satyābhaṃ pratibhānam iti sthitam / iti svabhāvasaṃvittir itthaṃ bhūtānubhūtayaḥ //MU_3,54.21//",
    "GSP27moksop_u:4596": "sargādau yā yathā rūḍhā saṃvitkacanasantatiḥ / sādyāpi cālitānyena sthitā niyatir dṛśyate //MU_3,54.22//",
    "GSP27moksop_u:4597": "gṛhītavyomatāsaṃvic cidvyoma vyomatāṃ gatam / gṛhītakālatāsaṃvic cinnabhaḥ kālatāṃ gatam //MU_3,54.23//",
    "GSP27moksop_u:4598": "gṛhītajalasaṃvid cidvyoma vāri vyavasthitam / svapne tathā hi puruṣaḥ paśyaty ātmani vāritām //MU_3,54.24//",
    "GSP27moksop_u:4599": "svamarutsaṃvidā bhāti bhavaty eṣā yathāsthitā / ciccamatkāracāturyam asad etat samūhate //MU_3,54.25//",
    "GSP27moksop_u:4600": "khatvaṃ maruttvam urvītvam aptvam agnitvam apy asat / vetty antas svapnasaṅkalpadhyāneṣv iva citis svayam //MU_3,54.26//",
    "GSP27moksop_u:4601": "maraṇānantaraṃ karmaphalānubhavanakramam / sarvakarmehaśāntyarthaṃ śrutaṃ śreyaskaraṃ śṛṇu //MU_3,54.27//",
    "GSP27moksop_u:4602": "rūḍhādisarge niyatir yaikadvitricaturmitā / puṣṭyādiṣv āyuṣaḥ puṃsāṃ tasyātha niyatiṃ śṛṇu //MU_3,54.28//",
    "GSP27moksop_u:4603": "deśakālakriyādravyaśuddhyaśuddhī svakarmaṇām / ūnatve cādhikatve ca nṛṇāṃ kāraṇam āyuṣaḥ //MU_3,54.29//",
    "GSP27moksop_u:4604": "svakarmadharme hrasati hrasaty āyur nṛṇām iha / vṛddhe vṛddhim upāyāti samam eva bhavet same //MU_3,54.30//",
    "GSP27moksop_u:4605": "bālamṛtyupradair bālo yuvā yauvanamṛtyudaiḥ / vṛddhamṛtyupradair vṛddhaḥ karmabhir mṛtim ṛcchati //MU_3,54.31//",
    "GSP27moksop_u:4606": "yo yathā śāstram ārabdhaṃ svadharmam anutiṣṭhati / bhājanaṃ bhavati śrīmān sa yathāśāstram āyuṣaḥ //MU_3,54.32//",
    "GSP27moksop_u:4607": "evaṃ karmānusāreṇa jantur antyāṃ daśām itaḥ / bhavaty astaṅgatavaco dṛṅmarmacchedivedanaḥ //MU_3,54.33//",
    "GSP27moksop_u:4608": "līlā: maraṇaṃ me samāsena kathayendusamānane / kiṃ sukhaṃ maraṇaṃ kiṃ vā duḥkhaṃ mṛtvā ca kiṃ bhavet //MU_3,54.34//",
    "GSP27moksop_u:4609": "devī: trividhāḥ puruṣās santi dehasyānte mumūrṣavaḥ / mūrkho 'tha dhāraṇābhyāsī yuktimān puruṣas tathā //MU_3,54.35//",
    "GSP27moksop_u:4610": "abhyasya dhāraṇāś ceṣṭā dehaṃ tyaktvā yathāsukham / prayāti dhāraṇābhyāsī yuktiyuktas tathaiva ca //MU_3,54.36//",
    "GSP27moksop_u:4611": "dhāraṇā yasya nābhyāsaṃ prāptā naiva sa muktibhāk / mūrkhas svamṛtikāle 'sau duḥkham ety avaśāśayaḥ //MU_3,54.37//",
    "GSP27moksop_u:4612": "vāsanāveśavaivaśyaṃ bhāvayan viṣayāśayaḥ / dīnatāṃ paramām eti parilūnam ivāmbujam //MU_3,54.38//",
    "GSP27moksop_u:4613": "aśāstrasaṃskṛtamatir asajjanaparāyaṇaḥ / mṛtāv anubhavaty antar dāham agnāv iva cyutaḥ //MU_3,54.39//",
    "GSP27moksop_u:4614": "yadā ghargharakaṇṭhatvaṃ vairūpyaṃ dṛṣṭivarṇajam / gacchaty eṣa vināśātmā tadā bhavati dīnadhīḥ //MU_3,54.40//",
    "GSP27moksop_u:4615": "paramaśyāmalāloko divābhyuditarātrikaḥ / bhramaddiṅmaṇḍalābhogo ghanamecakitāmbaraḥ //MU_3,54.41//",
    "GSP27moksop_u:4616": "marmavyathāvidhuritaḥ prabhramadvṛkṣamaṇḍalaḥ / ākāśībhūtavasudho vasudhībhūtakhāntaraḥ //MU_3,54.42//",
    "GSP27moksop_u:4617": "parivṛttakakupcakra uhyamāna ivārṇave / nīyamāna ivākāśe ghananidronmukhāśayaḥ //MU_3,54.43//",
    "GSP27moksop_u:4618": "andhakūpam ivāpannaś śilāntar iva yojitaḥ / svayaṃ jaḍībhavajjihvo vikartita ivāśaye //MU_3,54.44//",
    "GSP27moksop_u:4619": "patatīva nabhomārgād ghuṇāvarta ivārpitaḥ / rathadruta ivārūḍho himavadgalanonmukhaḥ //MU_3,54.45//",
    "GSP27moksop_u:4620": "jyotkurvann iva saṃsāraṃ vahnimadhyaṃ spṛśann iva / bhramitaḥ kṣepaṇeṇeva vātayantra iva sthitaḥ //MU_3,54.46//",
    "GSP27moksop_u:4621": "bhramito vā bhrama iva kṛṣṭo raśanayeva vā / bhramann iva jalāvarte śastrayantra ivārpitaḥ //MU_3,54.47//",
    "GSP27moksop_u:4622": "prohyamānas tṛṇam iva mahaty arṇavamārute / dūroḍho vāripūreṇa nipatann iva vāḍave //MU_3,54.48//",
    "GSP27moksop_u:4623": "anantagagane śvabhre cakrāvarte patann iva / adridyūrvīviparyāsadaśām anubhavan sthitaḥ //MU_3,54.49//",
    "GSP27moksop_u:4624": "patann ivānavarataṃ protpatann iva vābhitaḥ / ghūtkārākarṇanodbhrāntaḥ pūrṇasarvendriyavrajaḥ //MU_3,54.50//",
    "GSP27moksop_u:4625": "kramāc chyāmalatāṃ yānti tasya sarvārthasaṃvidaḥ / yathāstaṅgacchanti ravau mandālokatayā diśaḥ //MU_3,54.51//",
    "GSP27moksop_u:4626": "pūrvāparaṃ na jānāti smṛtis tānavam āgatā / yathā pāścātyasandhyānte naṣṭā dṛṣṭir digaṣṭake //MU_3,54.52//",
    "GSP27moksop_u:4627": "manaḥkalpanasāmarthyaṃ jahāty asya vimohitaḥ / avivekena tenāsau mahāmohe nimajjati //MU_3,54.53//",
    "GSP27moksop_u:4628": "yadeṣanmoham ādatte nādatte pavanas tadā / na tv ādatte yathā prāṇān moham āyāty alaṃ tadā //MU_3,54.54//",
    "GSP27moksop_u:4629": "anyo'nyaṃ puṣṭatāṃ yātair mohāt saṃvedanabhramaiḥ / jantuḥ pāṣāṇatām eti sthitam ity ādisargataḥ //MU_3,54.55//",
    "GSP27moksop_u:4630": "līlā: vyathāṃ vimohaṃ mūrchāṃ ca bhramaṃ vyādhim acetanam / kim artham ayam āyāti deho khaṇḍāṅgavān api //MU_3,54.56//",
    "GSP27moksop_u:4631": "devī: evaṃ saṃviditaṃ karma sargādau spandanaṃ vidaḥ / yady asmin samaye duḥkhaṃ kālenaitāvatedṛśam //MU_3,54.57//",
    "GSP27moksop_u:4632": "syāt kacaty eva viṭapagucchavat tat svabhāvajam / vetti cittvavijṛmbhotthaṃ nānyad atrāsti kāraṇam //MU_3,54.58//",
    "GSP27moksop_u:4633": "yadā vyathāvaśān nāḍyas svasaṅkocavikāsane / tyajanti maruto dehāt pariyānti nijāṃ sthitim //MU_3,54.59//",
    "GSP27moksop_u:4634": "praviṣṭā na viniryānti niryātāḥ praviśanti no / yadā vātā vināḍitvāt tadāspandān mṛtir bhavet //MU_3,54.60//",
    "GSP27moksop_u:4635": "na viśaty eva vā naiva niryāti pavano yadā / śarīrān nāḍivaidhurye mṛta ity ucyate tadā //MU_3,54.61//",
    "GSP27moksop_u:4636": "āgantavyaṃ mayā nāśaṃ kālenaitāvateti yā / pūrvaṃ saṃviditā saṃvid yāti taccoditā mṛtim //MU_3,54.62//",
    "GSP27moksop_u:4637": "īdṛśena mayehetthaṃ bhāvyam ity ādisargajā / saṃvid bījakalānāśaṃ na kadācana gacchati //MU_3,54.63//",
    "GSP27moksop_u:4638": "saṃvido vedanaṃ nāma svabhāvo 'vyatirekavān / tasmāt svabhāvasaṃvitter nānyan maraṇajanmanī //MU_3,54.64//",
    "GSP27moksop_u:4639": "kvacid āvartavad daussthyaṃ kvacin nadyāṃ jalaṃ yathā / kvacit saumyaṃ kvacij jīvadharmīdaṃ cetanaṃ tathā //MU_3,54.65//",
    "GSP27moksop_u:4640": "yathā latāyāḥ parvāṇi dīrghāyā madhyamadhyataḥ / tathā cetanasattāyā janmāni maraṇāni ca //MU_3,54.66//",
    "GSP27moksop_u:4641": "na jāyate na mriyate cetanaṃ puruṣaḥ kvacit / svapnasambhramavad bhrāntam etat paśyati kevalam //MU_3,54.67//",
    "GSP27moksop_u:4642": "puruṣaś cetanāmātraṃ sa kadā kveva naśyati / cetanavyatiriktaṃ ca vadānyat kiṃ pumān bhavet //MU_3,54.68//",
    "GSP27moksop_u:4643": "kvādya yāvan mṛtaṃ brūhi cetanaṃ kasya kiṃ katham / mriyante dehalakṣāṇi cetanaṃ sthitam akṣayam //MU_3,54.69//",
    "GSP27moksop_u:4644": "amariṣyat tu cec cittvam ekasminn eva tanmṛte / abhaviṣyan sarva eva mṛtā ekamṛtāv iha //MU_3,54.70//",
    "GSP27moksop_u:4645": "vāsanāmātravaicitryaṃ yaj jīvo 'nubhavet svayam / tasyaiva janmamaraṇe nāmanī parikalpite //MU_3,54.71//",
    "GSP27moksop_u:4646": "evaṃ na kiñcin mriyate jāyate na ca kaścana / vāsanāvartagarteṣu jīvo luṭhati kevalam //MU_3,54.72//",
    "GSP27moksop_u:4647": "atyantāsambhavād eva dṛśyasyāsau ca vāsanā / nāsty eveti vicāreṇa dṛḍhajñāne vinaśyati //MU_3,54.73//",
    "GSP27moksop_u:4648": "anuditam uditaṃ jagatprabandhaṃ bhavabhayato vyasanair vilokya samyak / alam anuditavāsano hi jīvo bhavati vimukta itīha satyam astu //MU_3,54.74//",
    "GSP27moksop_u:4649": "līlopākhyāne maraṇavicāro nāma sargaḥ",
    "GSP27moksop_u:4650": "pañcapañcāśattamas sargaḥ",
    "GSP27moksop_u:4651": "līlā: yathaiṣa jantur mriyate jāyate ca yathā punaḥ / tan me kathaya deveśi punar bodhavivṛddhaye //MU_3,55.1//",
    "GSP27moksop_u:4652": "devī: nāḍīpravāhe vidhure yadā vātavisaṃsthatām / jantuḥ prāpnoti hi tadā śāmyatīvāsya cetanam //MU_3,55.2//",
    "GSP27moksop_u:4653": "śuddhaṃ hi cetanaṃ nityaṃ nodeti na ca śāmyati / sthāvare jaṅgame vyomni śaile 'gnau pavane sthitam //MU_3,55.3//",
    "GSP27moksop_u:4654": "kevalaṃ vātasaṃrodhād yadā spandaḥ praśāmyati / mṛta ity ucyate dehas tadā sa jaḍanāmakaḥ //MU_3,55.4//",
    "GSP27moksop_u:4655": "tasmin dehe śavībhūte vāte khānilatāṃ gate / cetanaṃ vāsanāyuktaṃ khātma tatraiva tiṣṭhati //MU_3,55.5//",
    "GSP27moksop_u:4656": "jīva ity ucyate tasya nāmāṇor vāsanāvataḥ / tatraivāste sa ca śavāgāre gaganake tathā //MU_3,55.6//",
    "GSP27moksop_u:4657": "tato 'sau pretaśabdena procyate vyavahāribhiḥ / cetano vāsanāmiśras sāmodānilavat sthitaḥ //MU_3,55.7//",
    "GSP27moksop_u:4658": "idaṃ sarvaṃ parityajya yadāste darśanāntare / sa svapna iva saṅkalpa iva nānākṛtis tadā //MU_3,55.8//",
    "GSP27moksop_u:4659": "tasminn eva pradeśe 'ntaḥ pūrvavat smṛtibhāg bhavet / tadaiva mṛtimūrchānte paśyaty anyac charīrakam //MU_3,55.9//",
    "GSP27moksop_u:4660": "ātmany asthighaṭāpuṣṭam anyasya vyoma kevalam / ādhāre bhūtale sārkam ākāśajanavāsanam //MU_3,55.10//",
    "GSP27moksop_u:4661": "bhavanti yadvidhāḥ pretās teṣāṃ bhedam imaṃ śṛṇu / sāmānyapāpino madhyapāpinas sthūlapāpinaḥ //MU_3,55.11//",
    "GSP27moksop_u:4662": "sāmānyadharmā madhyasthadharmā cottamadharmavān / eteṣāṃ kasyacid bhedo dvau trayo 'py atha kasyacit //MU_3,55.12//",
    "GSP27moksop_u:4663": "kaścin mahāpātakavān vatsarān mṛtimūrchanām / vimūḍho 'nubhavaty antaḥ pāṣāṇahṛdayopamām //MU_3,55.13//",
    "GSP27moksop_u:4664": "tataḥ kālena sambuddho vāsanājaṭharoditam / anubhūya ciraṃ kālaṃ vāsanāduḥkham akṣatam //MU_3,55.14//",
    "GSP27moksop_u:4665": "bhuktvā yoniśatāny uccair duḥkhād duḥkhāntaraṃ gataḥ / kadācid imam āyāti saṃsārasvapnavibhramam //MU_3,55.15//",
    "GSP27moksop_u:4666": "atha vā mṛtimohānte jaḍāṃ duḥkhaśatākulāṃ / kṣaṇād vṛkṣāditām eva hṛtsthām anubhavanti te //MU_3,55.16//",
    "GSP27moksop_u:4667": "svavāsanānurūpāṇi duḥkhāni narake punaḥ / anubhūyātha yonīṣu jāyante bhūtale cirāt //MU_3,55.17//",
    "GSP27moksop_u:4668": "atha madhyamapāpo yo mṛtimohād anantaram / sa śilājaṭharaṃ jāḍyaṃ kañcit kālaṃ prapaśyati //MU_3,55.18//",
    "GSP27moksop_u:4669": "tataḥ prabudhya kālena kenacid vā tathaiva vā / tiryagādikramair bhuktvā yonīs saṃsāram eṣyati //MU_3,55.19//",
    "GSP27moksop_u:4670": "mṛta evānubhavati kaścit sāmānyapātakī / svavāsanānusāreṇa dehaṃ sampannam akṣatam //MU_3,55.20//",
    "GSP27moksop_u:4671": "saṅkalpa iva saṅkalpa iva vetti sa tādṛśam / tasminn eva kṣaṇe tasya smṛtir ittham udety api //MU_3,55.21//",
    "GSP27moksop_u:4672": "ye tūttamamahāpuṇyamṛtimohād anantaram / svargaṃ vidyādharapuraṃ smṛtyāsv anubhavanti te //MU_3,55.22//",
    "GSP27moksop_u:4673": "tato 'nyakarmasadṛśaṃ bhuktvānyatra nijaṃ phalam / jāyante mānuṣe loke saśrīke sajjanāspade //MU_3,55.23//",
    "GSP27moksop_u:4674": "ye 'tha madhyamadharmāṇo mṛtimohād anantaram / ta ihottāraṃ kurvantas sthitaṃ paśyanti dehakam //MU_3,55.24//",
    "GSP27moksop_u:4675": "ye 'tha sāmānyadharmāṇo mṛtimohād anantaram / te vyomavāyuvalitāḥ prayānty oṣadhipallavān //MU_3,55.25//",
    "GSP27moksop_u:4676": "tatra cāruphalaṃ bhūtvā praviśya hṛdayaṃ nṛṇām / tatas tām adhitiṣṭhanti garbhe jātikramodite //MU_3,55.26//",
    "GSP27moksop_u:4677": "svavāsanānusāreṇa pretā etāṃ vyavasthitiṃ / mūrchānte 'nubhavanty antaḥ krameṇaivākrameṇa ca //MU_3,55.27//",
    "GSP27moksop_u:4678": "ādau mṛtā vayam iti budhyante tadanukramāt / bandhupiṇḍādidānena protpannā iti vedinaḥ //MU_3,55.28//",
    "GSP27moksop_u:4679": "tato yamabhaṭā ete kālapāśānvitās tathā / nīyamāno vrajāmy ebhiḥ kṣaṇād yamapuraṃ tv iti //MU_3,55.29//",
    "GSP27moksop_u:4680": "udyānāni vimānāni śobhanāni punaḥ punaḥ / svakarmabhir upāttāni puṇyānīty eva puṇyavān //MU_3,55.30//",
    "GSP27moksop_u:4681": "imāni kaṇṭakaśvabhraśastrapattravanāni ca / svakarmaduṣkṛtotthāni saṃprāptānīti pāpavān //MU_3,55.31//",
    "GSP27moksop_u:4682": "iyaṃ me saumyasaṃpātā dharaṇiś śītaśādvalā / snigdhacchāyāsavāpīkā purassaṃstheti madhyamaḥ //MU_3,55.32//",
    "GSP27moksop_u:4683": "ayaṃ prāpto yamapuram ayam eṣa sa bhūtapaḥ / ayaṃ karmavicāro me kṛta ity anubhūtimān //MU_3,55.33//",
    "GSP27moksop_u:4684": "iti pratyekam abhyeti pṛthus saṃsāraṣaṇḍakaḥ / yathāsaṃsthitaniśśeṣapadārthācārabhāsuraḥ //MU_3,55.34//",
    "GSP27moksop_u:4685": "ākāśa eva niśśūnye śūnyātmaivaṃ vibhodhavān / deśakālakriyādairghyabhāsuro 'pi na kiñcana //MU_3,55.35//",
    "GSP27moksop_u:4686": "ito 'yam aham ādiṣṭas svakarmaphalabhojane / gacchāmy āśu śubhaṃ svargam ito narakam eva vā //MU_3,55.36//",
    "GSP27moksop_u:4687": "ayaṃ svargo mayā bhukto bhukto 'yaṃ narako 'thavā / imās tā yonayo tyaktā jāye 'haṃ saṃsṛtau punaḥ //MU_3,55.37//",
    "GSP27moksop_u:4688": "ayaṃ śālir ahaṃ jātaḥ kramāt phalam iha sthitam / ity udarkaprabodhena buddhyamāno bhaviṣyati //MU_3,55.38//",
    "GSP27moksop_u:4689": "saṃsuptavāsanas tv evaṃ bījatāṃ yāty asau nare / tadbījaṃ yonigalitaṃ garbho bhavati mātari //MU_3,55.39//",
    "GSP27moksop_u:4690": "sa garbho jāyate loke pūrvakarmānusārataḥ / bhavyo bhavaty abhavyo vā bālako lalitākṛtiḥ //MU_3,55.40//",
    "GSP27moksop_u:4691": "tato 'nubhavatīdaṃ hi yauvanaṃ madanonmukham / tato jarāṃ padmamukhe himāśanim iva cyutām //MU_3,55.41//",
    "GSP27moksop_u:4692": "tato 'pi vyādhimaraṇaṃ punar maraṇamūrchanam / punas svapnavad āyātaṃ piṇḍair dehaparigraham //MU_3,55.42//",
    "GSP27moksop_u:4693": "yāmyaṃ yāti punar lokaṃ punar enaṃ bhramakramam / bhūyo bhūyo 'nubhavati vyomny eva vyomarūpavān //MU_3,55.43//",
    "GSP27moksop_u:4694": "līlā: ādisarge yathā devi bhrama eva pravartate / tathā kathaya me bhūyaḥ prasādād bodhavṛddhaye //MU_3,55.44//",
    "GSP27moksop_u:4695": "devī: paramārthaghanaṃ śailāḥ paramārthaghanaṃ drumāḥ / paramārthaghanaṃ pṛthvī paramārthaghanaṃ nabhaḥ //MU_3,55.45//",
    "GSP27moksop_u:4696": "sarvātmakatvāt sa yato yathodeti cidīśvaraḥ / paramākāśaśuddhātmā tathā tatra bhavaty alam //MU_3,55.46//",
    "GSP27moksop_u:4697": "sargādau svapnapuruṣanyāyenādiprajāpatiḥ / yathā sphuratprakacitas tathādyāpi sthitā sthitiḥ //MU_3,55.47//",
    "GSP27moksop_u:4698": "prathamo 'sau praticchandaḥ padārthānāṃ hi bimbakam / pratibimbitam etasmād yat tad adyāpi saṃsthitam //MU_3,55.48//",
    "GSP27moksop_u:4699": "yan nāma suśiraṃ sthānaṃ dehānāṃ tadgato 'nilaḥ / karoty aṅgaparispandaṃ jīvatīty ucyate tataḥ //MU_3,55.49//",
    "GSP27moksop_u:4700": "sargādāv eva me vaiṣā jaṅgame 'dhiṣṭhitā sthitiḥ / cetanā api nisspandās tena te pādapādayaḥ //MU_3,55.50//",
    "GSP27moksop_u:4701": "cidākāśo 'yam evāṃśaṃ kurute cetanoditam / sa eva saṃvid bhavati śeṣaṃ tad api naiva tat //MU_3,55.51//",
    "GSP27moksop_u:4702": "naro yadi khuraprāntaṃ cetaty akṣipaṭaṃ na tu / tat tasya nākṣiṇirjīvaṃ nājīvaty eva sarvataḥ //MU_3,55.52//",
    "GSP27moksop_u:4703": "tathā khaṃ khatayā bhūmir bhūmitvenāptayā jalam / yad yathā cetati svairaṃ tad vetty eva tathāvapuḥ //MU_3,55.53//",
    "GSP27moksop_u:4704": "iti sarvaśarīreṇa jaṅgamatvena jaṅgamam / sthāvaraṃ sthāvaratvena sarvātmā bhāvayan sthitaḥ //MU_3,55.54//",
    "GSP27moksop_u:4705": "tasmād yaj jaṅgamaṃ nāma tat sacopanarūpadhṛt / tena buddhaṃ tatas tadvat tad evādyāpi saṃsthitam //MU_3,55.55//",
    "GSP27moksop_u:4706": "yaj jaḍābhidham ābuddhaṃ sthāvaraṃ tena vai punaḥ / jaḍam adyāpi saṃviddhi śilātarutṛṇādi tat //MU_3,55.56//",
    "GSP27moksop_u:4707": "na tu jāḍyaṃ pṛthak kiñcid asti nāpi ca cetanam / nāsti bhedo 'tra sargādau sattāsāmānyakena tu //MU_3,55.57//",
    "GSP27moksop_u:4708": "vṛkṣāṇām upalānāṃ yā nāmāntassthās svasaṃvidaḥ / buddhyādīnīhitāny eva tāni teṣām iha sthitiḥ //MU_3,55.58//",
    "GSP27moksop_u:4709": "vido 'ntas sthāvarāder yās tasyā buddhyādayo hi te / anyābhidhānās tv anyārthās saṅketair aparais sthitāḥ //MU_3,55.59//",
    "GSP27moksop_u:4710": "krimikīṭapataṅgānāṃ yeṣām antas svasaṃvidaḥ / tāny eva teṣāṃ buddhyādīny anyābhikhyārthakāni tu //MU_3,55.60//",
    "GSP27moksop_u:4711": "yathottarābdhijanatā dakṣiṇābdhijanasthitim / na kiñcid api jānāti nijasaṃvedanād ṛte //MU_3,55.61//",
    "GSP27moksop_u:4712": "svasaṃjñānubhave līnās tathā sthāvarajaṅgamāḥ / parasparajaḍās sarve svasaṅketaparāyaṇāḥ //MU_3,55.62//",
    "GSP27moksop_u:4713": "yathā śilāntassaṃsthānāṃ bahissthānāṃ ca vedanam / asaj jaḍaṃ ca bhekānāṃ mitho'ntas tasthuṣāṃ tathā //MU_3,55.63//",
    "GSP27moksop_u:4714": "tatra sarvagataṃ cittvāc cidvyomnā yat pracetitam / sargādau copanaṃ vāyus sa ihādyāpi saṃsthitaḥ //MU_3,55.64//",
    "GSP27moksop_u:4715": "viditaṃ yat tu sauśiryaṃ tan nabhas tatra mārutaḥ / spandātmetyādi sa mahān padārtheṣv iti copanam //MU_3,55.65//",
    "GSP27moksop_u:4716": "cittvaṃ tu paramārthena sthāvare jaṅgame sthitam / copanāny anilair eva bhavanti na bhavanti ca //MU_3,55.66//",
    "GSP27moksop_u:4717": "evaṃ bhrāntimayaṃ viśvaṃ padārthās saṃvidaṃśavaḥ / sargādiṣu yathaivāsaṃs tathaivādyāpi saṃsthitāḥ //MU_3,55.67//",
    "GSP27moksop_u:4718": "yathā viśvapadārthānāṃ svabhāvasya vijṛmbhaṇam / asatyam eva satyābhaṃ tad etat kathitaṃ tava //MU_3,55.68//",
    "GSP27moksop_u:4719": "ayam astaṅgataprāyaḥ paśya rājā vidūrathaḥ / mālāśavasya padmasya patyus te yāti hṛdguhām //MU_3,55.69//",
    "GSP27moksop_u:4720": "līlā: kena mārgeṇa deveśi yāntyau vai śavamaṇḍapam / enam evāśu paśantyāv āvāṃ gacchāva uttame //MU_3,55.70//",
    "GSP27moksop_u:4721": "devī: manuṣyavāsanāntassthaṃ mārgam āśritya gacchati / eṣo 'ham aparaṃ lokaṃ dūraṃ yāmīti cinmayam //MU_3,55.71//",
    "GSP27moksop_u:4722": "mārgeṇāvāsanenaiva yā vas tenaiva sammatam / parasparecchā saṃvittir na hi sauhārdabandhinī //MU_3,55.72//",
    "GSP27moksop_u:4723": "vasiṣṭhaḥ: iti vihitakathāśamakramāyāṃ paramadṛśi prasṛte prabodhabhānau / nṛpativarasutāmanasy udāre vigalitavij jaraḍho vidūratho 'bhūt //MU_3,55.73//",
    "GSP27moksop_u:4724": "līlopākhyāne saṃsāramaraṇayor calanaṃ nāma sargaḥ",
    "GSP27moksop_u:4725": "ṣaṭpañcāśattamas sargaḥ",
    "GSP27moksop_u:4726": "vasiṣṭhaḥ: etasminn antare rājā parivṛttākṣitārakaḥ / babhūvaikatanuprāṇas sadyaś śuṣkasitādharaḥ //MU_3,56.1//",
    "GSP27moksop_u:4727": "jīrṇaparṇasavarṇābhaḥ kṣīṇapāṇḍumukhacchaviḥ / bhṛṅgakūjitasacchāyāśvāsakūṭāvikūṇitaḥ //MU_3,56.2//",
    "GSP27moksop_u:4728": "mahāmaraṇamūrchāndhakūpe nipatitāśayaḥ / antarnilīnaniśśeṣanetrādīndriyavṛttimān //MU_3,56.3//",
    "GSP27moksop_u:4729": "citranyasta ivākāramātradṛśyo vicetanaḥ / nisspandasarvāvayavas samutkīrṇa ivopale //MU_3,56.4//",
    "GSP27moksop_u:4730": "bahunātra kim uktena tāludeśena taṃ jahau / prāṇaḥ pipatiṣuṃ vṛkṣaṃ supakṣīvāntarikṣagaḥ //MU_3,56.5//",
    "GSP27moksop_u:4731": "taṃ te dadṛśatur bāle divyadṛṣṭī nabhogatam / jīvaṃ prāṇamayaṃ saṃvidgandhaleśam ivānile //MU_3,56.6//",
    "GSP27moksop_u:4732": "sā jīvasaṃvid gaganavātenāvalitā satī / khe dūraṃ gantum ārebhe vāsanānuvidhāyinī //MU_3,56.7//",
    "GSP27moksop_u:4733": "tām evānusasārātha strīdvayaṃ jīvasaṃvidam / bhramarīyugalaṃ vātalagnāṃ gandhakalām iva //MU_3,56.8//",
    "GSP27moksop_u:4734": "tato muhūrtamātreṇa śānte maraṇamūrchane / sāmbare bubudhe saṃvid gandhalekheva vayunā //MU_3,56.9//",
    "GSP27moksop_u:4735": "apaśyat puruṣān yāmyān nīyamānaṃ ca tair vapuḥ / bandhupiṇḍapradānena śarīraṃ jātam ātmanaḥ //MU_3,56.10//",
    "GSP27moksop_u:4736": "mārge karmaphalollāsavati dūratare sthitam / vaivasvatapuraṃ gantuṃ pravṛttam anivāritam //MU_3,56.11//",
    "GSP27moksop_u:4737": "prāptaṃ vaivasvatapuram ādiṣṭaṃ ca tato yathā / asya karmāṇy aśubhrāṇi naiva santi kadācana //MU_3,56.12//",
    "GSP27moksop_u:4738": "nityam evāvadātānāṃ kartāyaṃ śubhakarmaṇām / bhagavatyās sarasvatyā vareṇāyaṃ vivardhitaḥ //MU_3,56.13//",
    "GSP27moksop_u:4739": "prāktano 'sya śavībhūto deho 'sti kusumāmbaraḥ / praviśatv eṣa taṃ gatvā tyajyatām ity avekṣya saḥ //MU_3,56.14//",
    "GSP27moksop_u:4740": "tatas tyakto nabhomārgaṃ yantropala iva plutaḥ / atha jīvakalā līlā jñaptiś ceti trayaṃ nabhaḥ //MU_3,56.15//",
    "GSP27moksop_u:4741": "pupluve jīvalekhā tv arūpiṇy ete na paśyati / tam evānusarantyau te samullaṅghya nabhastalam //MU_3,56.16//",
    "GSP27moksop_u:4742": "lokāntarāṇy atītyātha vinirgatya jagadgṛhāt / dvitīyaṃ jagad āsādya bhūmaṇḍalam upetya ca //MU_3,56.17//",
    "GSP27moksop_u:4743": "kānte saṅkalparūpiṇyau saṅgate jīvalekhayā / padmarājapuraṃ prāpya līlāntaḥpuramaṇḍapam //MU_3,56.18//",
    "GSP27moksop_u:4744": "kṣaṇād viviśatus svairaṃ vāyulekhe yathāmbudam / sūryātapo yathāmbhojaṃ sugandhaḥ pavanaṃ yathā //MU_3,56.19//",
    "GSP27moksop_u:4745": "rāmaḥ: brahman prāptaḥ katham asau śavasya nikaṭaṃ gṛham / kathaṃ tena parijñāto mārgo mṛtaśarīriṇā //MU_3,56.20//",
    "GSP27moksop_u:4746": "vasiṣṭhaḥ: tasya svavāsanāntasstham avaśyaṃ kila rāghava / tat sarvaṃ hṛdgataṃ tasmān māsau prāpnotu tat katham //MU_3,56.21//",
    "GSP27moksop_u:4747": "bhrāntimātram asaṅkhyeyaṃ jagajjīvakaṇodare / bīje vaṭatarum iva sthitaṃ ko vai na paśyati //MU_3,56.22//",
    "GSP27moksop_u:4748": "svabhāvabhūtaṃ cidaṇus trailokyanicayaṃ tathā / naro yathaikadeśastho dūradeśāntarasthitam //MU_3,56.23//",
    "GSP27moksop_u:4749": "saṃpaśyati nidhānaṃ svaṃ manasānārataṃ sadā / yathā jīvadvapur jīvamakuraṃ hṛdi paśyati //MU_3,56.24//",
    "GSP27moksop_u:4750": "tathā svavāsanāntasstham abhīṣṭhaṃ paripaśyati / jīvo jātiśatāḍhyo 'pi bhrame parigato 'pi vā //MU_3,56.25//",
    "GSP27moksop_u:4751": "rāmaḥ: bhagavan piṇḍadānādivāsanārahitākṛtiḥ / kīdṛk saṃpadyate dehaḥ piṇḍo yasmai na dīyate //MU_3,56.26//",
    "GSP27moksop_u:4752": "vasiṣṭhaḥ: piṇḍo 'tha dīyatāṃ mātre piṇḍo datto mameti cet / vāsanā hṛdi saṃrūḍhā tat piṇḍaphalabhāṅ naraḥ //MU_3,56.27//",
    "GSP27moksop_u:4753": "yaccittas tanmayo jantur bhavatīty anubhūtayaḥ / sadeheṣu videheṣu na bhavanty anyathā kvacit //MU_3,56.28//",
    "GSP27moksop_u:4754": "sapiṇḍo 'smīti saṃvittyā niṣpiṇḍo 'pi hi piṇḍavān / niṣpiṇḍo 'smīti saṃvittyā sapiṇḍo 'pi na piṇḍavān //MU_3,56.29//",
    "GSP27moksop_u:4755": "yathābhāvanam eteṣāṃ padārthānāṃ hi satyatā / bhāvanā ca padārthebhyaḥ kāraṇebhya udeti hi //MU_3,56.30//",
    "GSP27moksop_u:4756": "yathā vāsanayā jantor viṣam apy amṛtāyate / asatyas satyatām eti padārtho bhāvanāt tathā //MU_3,56.31//",
    "GSP27moksop_u:4757": "kāraṇena vinodeti na kadācana kasyacit / kāryatā kācid api bho iti niścayavān bhava //MU_3,56.32//",
    "GSP27moksop_u:4758": "kāraṇena vinā kāryam ā mahāpralayaṃ kvacit / na dṛṣṭaṃ na śrutaṃ kiñcit svayaṃ svaikatayā ṛte //MU_3,56.33//",
    "GSP27moksop_u:4759": "vid eva vāsanā saiva dhatte svapna ivārthatām / kāryakāraṇatām eti saivam anyeva tiṣṭhati //MU_3,56.34//",
    "GSP27moksop_u:4760": "rāmaḥ: dharmo nāsti mamety eva yaḥ preto vāsanānvitaḥ / tasya cet suhṛdā bhūridharmā kṛtvā samarpitaḥ //MU_3,56.35//",
    "GSP27moksop_u:4761": "tatra cātra sa kiṃ dharmo naṣṭas syād uta bhāvanam / satyārthād vāpy asatyārthād bhāvanāt kiṃ balādhikam //MU_3,56.36//",
    "GSP27moksop_u:4762": "vasiṣṭhaḥ: deśakālakriyādravyasampadbhyaś ceti bhāvanā / yatraivābhyuditā sāmyāt sa dvayor adhiko jayī //MU_3,56.37//",
    "GSP27moksop_u:4763": "dharmadātuḥ pravṛddhā ced vāsanā tat tayā kṣaṇāt / āpūryate pretamatir no cet pretadhiyāśu sā //MU_3,56.38//",
    "GSP27moksop_u:4764": "evaṃ parasparajayo jayaty atrātivīryavān / tasmāc chubhena yatnena śubhābhyāsam upāharet //MU_3,56.39//",
    "GSP27moksop_u:4765": "rāmaḥ: deśakālādhikā brahman vāsanā samudeti cet / tan mahākalpasargādau deśakālodayaḥ kutaḥ //MU_3,56.40//",
    "GSP27moksop_u:4766": "kāraṇais samudetīdaṃ kais tadā sahakāribhiḥ / sahakārikāraṇānām abhāve vāsanā kutaḥ //MU_3,56.41//",
    "GSP27moksop_u:4767": "vasiṣṭhaḥ: evam etan mahābhāga satyātmani kadācana / mahāpralayasargādau deśakālādi kiñcana //MU_3,56.42//",
    "GSP27moksop_u:4768": "sahakārikāraṇānām abhāve sati dṛśyadhīḥ / neyam asti na cotpannā na ca sphurati kācana //MU_3,56.43//",
    "GSP27moksop_u:4769": "dṛśyasyāsambhavād dhetoḥ kiñcid yad dṛśyate tv idam / tad brahmaiva kacadrūpaṃ sthitam ittham anāmayam //MU_3,56.44//",
    "GSP27moksop_u:4770": "etac cāgre yuktiśataiḥ kathayiṣyāma eva te / etadarthaṃ prayatno 'yaṃ vartamānakathāṃ śṛṇu //MU_3,56.45//",
    "GSP27moksop_u:4771": "tat te dadṛśatuḥ prāpte mandiraṃ sundarodaram / kīrṇaṃ puṣpopakāreṇa vasantam iva śītalam //MU_3,56.46//",
    "GSP27moksop_u:4772": "prabhātācārasārambharājadhānyāṃ samaṃ sthitam / mandārakundasragdāmavṛndāmbaravalacchavam //MU_3,56.47//",
    "GSP27moksop_u:4773": "śavaśayyāśirassthāgryapūrṇakumbhādimaṅgalam / anivṛttagṛhadvāragavākṣakaṭhinārgalam //MU_3,56.48//",
    "GSP27moksop_u:4774": "praśāmyaddīpikālokaśyāmalāmalabhittikam / gṛhaikadeśasaṃsuptamukhaśvāsasasītkṛtam //MU_3,56.49//",
    "GSP27moksop_u:4775": "sampūrṇacandraśakalodarakāntikāntasaundaryanirjitapurandaramandirarddhi / vairiñcapadmamukulāntaracāruśobhā niśśabdam abdam iva nirmalam indukāntam //MU_3,56.50//",
    "GSP27moksop_u:4776": "līlopākhyāne maraṇasamanantarapretavyavasthāvarṇanaṃ nāma sargaḥ",
    "GSP27moksop_u:4777": "saptapañcāśattamas sargaḥ",
    "GSP27moksop_u:4778": "vasiṣṭhaḥ: tato dadṛśatus tatra śavaśayyaikapārśvagām / līlāṃ vidūrathasyāgre mṛtāṃ tāṃ prathamāgatām //MU_3,57.1//",
    "GSP27moksop_u:4779": "prāgveṣāṃ prāksamācārāṃ prāgdehāṃ prāksvavāsanām / prāktanākārasadṛśasarvarūpāṅgasundarīm //MU_3,57.2//",
    "GSP27moksop_u:4780": "prāksmṛtyavayavaspandāṃ prāgambaraparāvṛtām / prāgbhūṣaṇabharacchannāṃ kevalaṃ tatra saṃsthitām //MU_3,57.3//",
    "GSP27moksop_u:4781": "gṛhītacāmarāṃ cāru vījayantīṃ mahīpatim / maunasthāṃ vāmahastasthavadanendutayānatām //MU_3,57.4//",
    "GSP27moksop_u:4782": "bhūṣaṇāṃśulatāpuṣpaiḥ phullām iva vanasthalīm / kurvāṇāṃ vīkṣaṇair dikṣu mālatyutpalavarṣaṇam //MU_3,57.5//",
    "GSP27moksop_u:4783": "sṛjantīm ātmalāvaṇyād bindūn indūn ivoditān / narādhipātmano viṣṇor lakṣmīm iva samāgatām //MU_3,57.6//",
    "GSP27moksop_u:4784": "uditāṃ puṣpasambhārād iva puṣpākaraśriyam / bhartur vadanavinyastadṛṣṭim iva viceṣṭitām //MU_3,57.7//",
    "GSP27moksop_u:4785": "kiñcitpramlānavadanāṃ mlānacandrāṃ niśām iva / tābhyāṃ sā lalanā dṛṣṭā tayā te tu na lakṣite / yasmāt te satyasaṅkalpe sā na tāvat tathoditā //MU_3,57.8//",
    "GSP27moksop_u:4786": "rāmaḥ: tasmin pradeśe sā pūrvalīlā saṃsthāpya dehakam / dhyānena jñaptisahitā gatābhūd iti varṇitam //MU_3,57.9//",
    "GSP27moksop_u:4787": "kim idānīṃ ca līlā yā dehas tatra na varṇitaḥ / kiṃ sampannaḥ kva vāyāta iti me kathaya prabho //MU_3,57.10//",
    "GSP27moksop_u:4788": "vasiṣṭhaḥ: kvāsīl līlāśarīraṃ tat kutas tasya hi satyatā / sā kila bhrāntir evābhūj jalabuddhir marāv iva //MU_3,57.11//",
    "GSP27moksop_u:4789": "yathaiva bodhe līlāsau pariṇāmam itā kramāt / pare tathaiva tasyās tad dhimavadgalitaṃ vapuḥ //MU_3,57.12//",
    "GSP27moksop_u:4790": "ātivāhikadehasya kālenābhyudito bhramaḥ / ādhibhautikadeho 'ham iti rajjubhujaṅgavat //MU_3,57.13//",
    "GSP27moksop_u:4791": "ātivāhikadehena dṛśyaṃ yad avakalpitam / bhūmyādi nāma tasyaiva kṛtaṃ tat tv ādhibhautikam //MU_3,57.14//",
    "GSP27moksop_u:4792": "vāstavena tu rūpeṇa bhūmyādyātmādhibhautikaḥ / na śabdena na cārthena śabdārthau śaśaśṛṅgavat //MU_3,57.15//",
    "GSP27moksop_u:4793": "puṃso hariṇako 'smīti svapne yasyoditā matiḥ / sa kim anviṣyati mṛgaṃ svamṛgatvaparikṣaye //MU_3,57.16//",
    "GSP27moksop_u:4794": "udety asatyam evāśu tathāsatyam pralīyate / bhrāntir hi bhramato rajjvām iva sarpatvasaṅgrahe //MU_3,57.17//",
    "GSP27moksop_u:4795": "samastasyāprabuddhasya manojātasya kasyacit / viḍambena dṛg eveyaṃ mithyārūḍhim upāgatā //MU_3,57.18//",
    "GSP27moksop_u:4796": "svapnopalambhaṃ sargākhyaṃ svaṃ sarvo 'nubhavan sthitaḥ / ciram āvṛttadehātmā bhūcakrasphuraṇaṃ yathā //MU_3,57.19//",
    "GSP27moksop_u:4797": "rāmaḥ: brahmaṃl lokaiḥ purassthasya gacchato yogino nijām / ātivāhikatāṃ dehaḥ kīdṛśo 'yaṃ vilokyate //MU_3,57.20//",
    "GSP27moksop_u:4798": "vasiṣṭhaḥ: dehād dehāntaraprāptiḥ pūrvadehavināśadā / ātivāhikadehe hi svapneṣv iva vikasvarā //MU_3,57.21//",
    "GSP27moksop_u:4799": "yathātāpe himakaṇaś śaradvyomni sito 'mbudaḥ / dṛśyamāno 'py adṛśyatvam ety evaṃ yogidehakaḥ //MU_3,57.22//",
    "GSP27moksop_u:4800": "jhagity evāthavā kaścid yogideho na lakṣyate / sayogibhiḥ puro vegāt proḍḍīna iva khe khagaḥ //MU_3,57.23//",
    "GSP27moksop_u:4801": "svavāsanākrameṇaiva kvacit kecit kadācana / mṛto 'yam iti paśyanti kaṃcid yoginam agragāḥ //MU_3,57.24//",
    "GSP27moksop_u:4802": "bhrāntimātraṃ tu dehātma teṣāṃ tad upaśāmyati / satyabodhena rajjūnāṃ sarpabuddhir ivātmani //MU_3,57.25//",
    "GSP27moksop_u:4803": "ko dehaḥ kasya vā sattā kasya nāśaḥ kathaṃ kutaḥ / sthiraṃ tad evaṃ yad abhūd abodhaḥ kevalaṃ gataḥ //MU_3,57.26//",
    "GSP27moksop_u:4804": "rāmaḥ: ātivāhikatāṃ yāti ādhibhautika eva kim / utānya iti me brūhi yenohya iva na prabho //MU_3,57.27//",
    "GSP27moksop_u:4805": "vasiṣṭhaḥ: bahuśo 'py uktam etan me na gṛhṇāsi kim uttaram / ātivāhika evāsti nāsty evehādhibhautikaḥ //MU_3,57.28//",
    "GSP27moksop_u:4806": "tasyaivābhyāsato 'bhyeti sādhibhautikatāmatiḥ / yadā śāmyati saivāsya tadā pūrvā pravartate //MU_3,57.29//",
    "GSP27moksop_u:4807": "tadā gurutvaṃ kāṭhinyaṃ bhittimattvaṃ mudhāgrahaḥ / śāmyet svapne narasyeva boddhur bodhān nirāmayāt //MU_3,57.30//",
    "GSP27moksop_u:4808": "laghutūlasamāpattis tatas samupajāyate / svapne svapnaparijñānād yathā deho laghūbhavet //MU_3,57.31//",
    "GSP27moksop_u:4809": "tathā bodhād ayaṃ dehas sthūlavat plutimān bhavet / anekadinasaṅkalpadehe pariṇatātmanām //MU_3,57.32//",
    "GSP27moksop_u:4810": "asmin dehe śave dagdhe tatraiva sthitim īyuṣām / laghudehānubhavanam avaśyaṃbhāvi vai tathā //MU_3,57.33//",
    "GSP27moksop_u:4811": "prabodhātiśayād eti jīvatām api yoginām / uditāyāṃ smṛtau tatra saṅkalpātmāham ity alam //MU_3,57.34//",
    "GSP27moksop_u:4812": "yādṛśas sa bhaved dehas tādṛśo 'yaṃ prabodhinaḥ / bhrāntir evam iyaṃ bhāti rajjvām iva bhujaṅgatā / kiṃ naṣṭam asyāṃ naṣṭāyāṃ jātāyāṃ kiṃ prajāyate //MU_3,57.35//",
    "GSP27moksop_u:4813": "rāmaḥ: anantaraṃ te vāstavyā līle paśyanti te yadi / tat satyasaṅkalpatayā budhyante kiṃ tataḥ prabho //MU_3,57.36//",
    "GSP27moksop_u:4814": "vasiṣṭhaḥ: evaṃ jñāsyanti te rājñī duḥkhiteyam iha sthitā / vayasyā kācid anyeyaṃ kuto 'py asyā upāgatā //MU_3,57.37//",
    "GSP27moksop_u:4815": "sandehaḥ ka ivātraiṣāṃ paśavo hy avivekinaḥ / yathādṛṣṭaṃ viceṣṭante kuta eṣāṃ vicāraṇā //MU_3,57.38//",
    "GSP27moksop_u:4816": "yathā loṣṭo luṭhan vṛkṣaṃ vañcayitvāśu gacchati / ajñātvaivājñajanatā tathādryagnisurādikam //MU_3,57.39//",
    "GSP27moksop_u:4817": "yathā svapnavapur bodhena jāne kveva gacchati / asatyam eva tad yasmāt tathaivehādhibhautikam //MU_3,57.40//",
    "GSP27moksop_u:4818": "rāmaḥ: bhagavan svapnaśikharī prabodhe kveva gacchati / iti me saṃśayaṃ chindhi śaradabhram ivānilaḥ //MU_3,57.41//",
    "GSP27moksop_u:4819": "vasiṣṭhaḥ: svapne bhrame 'tha saṅkalpe padārthāḥ parvatādayaḥ / saṃvido 'ntar milanty ete spandanāny anilaṃ yathā //MU_3,57.42//",
    "GSP27moksop_u:4820": "aspandasya yathā vāyos svaspando 'ntar viśaty alam / asphurantī tu tenaiva yāty ekatvaṃ tadātmikā //MU_3,57.43//",
    "GSP27moksop_u:4821": "saṃvitsvapnārthayor dvitvaṃ na kadācana labhyate / yathā dravatvapayasor yathā vā spandavātayoḥ //MU_3,57.44//",
    "GSP27moksop_u:4822": "yas tv atra syād dvitābodhas tad ajñānam anuttamam / saiṣā saṃsṛtir ity uktā mithyājñānātmikoditā //MU_3,57.45//",
    "GSP27moksop_u:4823": "sahakārikāraṇānām abhāve kila kīdṛśī / saṃvit svapnapadārthānāṃ dvitvaṃ svapne nirarthakam //MU_3,57.46//",
    "GSP27moksop_u:4824": "yathā svapnas tathā jāgrad idaṃ nātrāsti saṃśayaḥ / svapne puram asad bhāti sargādau bhāti asaj jagat //MU_3,57.47//",
    "GSP27moksop_u:4825": "na cārtho bhavituṃ śaktas satyatve svapnacoditaḥ / saṃvido nityasatyatvaṃ svapnārthānām asatyatā //MU_3,57.48//",
    "GSP27moksop_u:4826": "jhagity eva yathākāśaṃ bhavati svapnaparvataḥ / krameṇa vā tathā bodhe khaṃ bhavaty ādhibhautikaḥ //MU_3,57.49//",
    "GSP27moksop_u:4827": "uḍḍīno 'yaṃ mṛto veti paśyanti nikaṭe sthitāḥ / jñānātivāhikībhūtasvasvabhāvahatā yataḥ //MU_3,57.50//",
    "GSP27moksop_u:4828": "mithyādṛṣṭaya evemās sṛṣṭayo mohadṛṣṭayaḥ / māyāmātradṛśo bhānti śūnyās svapnānubhūtayaḥ //MU_3,57.51//",
    "GSP27moksop_u:4829": "svapnānubhūtaya imā maraṇāntarbodhabhātetarabhramadṛśas sphuṭasargabhāsaḥ / bhānty ātivāhikaśarīragatās samastā mithyoditā mṛganadīmaraṇakrameṇa //MU_3,57.52//",
    "GSP27moksop_u:4830": "aṣṭapañcāśattamas sargaḥ",
    "GSP27moksop_u:4831": "vasiṣṭhaḥ: etasminn antare jñaptir jīvaṃ vaidūrathaṃ puraḥ / saṅkalpena rurodhāśu manasas spandanaṃ yathā //MU_3,58.1//",
    "GSP27moksop_u:4832": "līlā: vada devi kiyat kālo gato 'yam iha mandire / samādhau mayi līnāyāṃ mahīpālaśave sthite //MU_3,58.2//",
    "GSP27moksop_u:4833": "jñaptiḥ: iha māsas tv atikrānta iha dāsyāv ime ubhe / rakṣārthaṃ vāsakagṛhe svapato vahite sthite //MU_3,58.3//",
    "GSP27moksop_u:4834": "śṛṇu dehasya kiṃ vṛttaṃ taveha varavarṇini / śarīraṃ kila pakṣeṇa cotklinnasnāyutāṃ gatam //MU_3,58.4//",
    "GSP27moksop_u:4835": "nirjīvaṃ patitaṃ bhūmau saṃśuṣkam iva pallavam / kāṣṭhakuḍyopasaṃjātaṃ śavaṃ tuhinaśītalam //MU_3,58.5//",
    "GSP27moksop_u:4836": "tato mantribhir āgatya mṛtaiveyam iti svayam / kledalokād vinirṇīya bhītyā niṣkālitaṃ gṛhāt //MU_3,58.6//",
    "GSP27moksop_u:4837": "bahunātra kim uktena nītvā candanadārubhiḥ / citau prakṣipya saghṛtaṃ sahasā bhasmasātkṛtam //MU_3,58.7//",
    "GSP27moksop_u:4838": "tato rājñī mṛte 'tyuccaiḥ kṛtvā rodanam ākulaḥ / parivāras tavāśeṣaḥ kṛtavān aurdhvadehikam //MU_3,58.8//",
    "GSP27moksop_u:4839": "idānīṃ tvām ihālokya saśarīrām ihāgatām / paralokād āgateti mahac citraṃ bhaviṣyati //MU_3,58.9//",
    "GSP27moksop_u:4840": "tvaṃ tu tenaiva dehena satyasaṅkalpatas sute / dṛśyase svavadātena tena cittaṃ tavopari //MU_3,58.10//",
    "GSP27moksop_u:4841": "yadvāsanā tvam abhavo dehaṃ prati tad eva te /",
    "GSP27moksop_u:4842": "rūpam abhyuditaṃ bāle tena prāksadṛśaṃ tava //MU_3,58.11//",
    "GSP27moksop_u:4843": "svavāsanānusāreṇa sarvas sarvaṃ hi paśyati / dṛṣṭānto 'trāvisaṃvādī bālavetāladarśanam //MU_3,58.12//",
    "GSP27moksop_u:4844": "ātivāhakadehāsi sampannā siddhasundarī / vismṛtas tava deho 'sau prāktano nayatas svayam //MU_3,58.13//",
    "GSP27moksop_u:4845": "dṛḍhātivāhikadṛśaḥ praśāmyaty ādhibhautikaḥ / buddhasya dṛśyamāno 'pi śaranmegha ivāmbare //MU_3,58.14//",
    "GSP27moksop_u:4846": "rūḍhātivāhikībhāvaś śavo bhavati dehakaḥ / nirjalāmbhodasadṛśo nirgandhakusumopamaḥ //MU_3,58.15//",
    "GSP27moksop_u:4847": "adyārabhya prarūḍhāyām ātivāhikasaṃvidi / deho vismṛtim āyāti garbhasaṃstheva yauvane //MU_3,58.16//",
    "GSP27moksop_u:4848": "ekatriṃśe 'dya divase prāptā vayam ihāmbaram / prabhāte mohite dāsyau mayaite nidrayādhunā //MU_3,58.17//",
    "GSP27moksop_u:4849": "tad ehi yāval līlāyai līle saṅkalpalīlayā / ātmānaṃ darśayāvo 'syai vyavahāraḥ pravartatām //MU_3,58.18//",
    "GSP27moksop_u:4850": "āvāṃ tāvad ime līlā paśyatv ity eva cintite / jñaptyā devyau tatas tatra dṛśye dīpte babhūvatuḥ //MU_3,58.19//",
    "GSP27moksop_u:4851": "sā vidūrathalīlātha samākulavilocanā / gṛham ālokayām āsa tat tejaḥpuñjabhāsuram //MU_3,58.20//",
    "GSP27moksop_u:4852": "candrabimbād ivotkīrṇaṃ dhautaṃ hemadravair iva / jvālāyā iva śītāyās sumadhyam iva bhittimat //MU_3,58.21//",
    "GSP27moksop_u:4853": "gṛham ālokya purato līlājñaptī vilokyate / utthāya sambhramavatī tayoḥ pādeṣu sāpatat //MU_3,58.22//",
    "GSP27moksop_u:4854": "majjayāyāgate devyau jayataṃ jīvitaprade / iha pūrvam ahaṃ prāptā bhavatyor mārgaśodhinī //MU_3,58.23//",
    "GSP27moksop_u:4855": "ity uktavatyāṃ tasyāṃ tā māninyo mattayauvanāḥ / upāviśan viṣṭareṣu latā meruśirassv iva //MU_3,58.24//",
    "GSP27moksop_u:4856": "jñaptiḥ: sute vada kathaṃ prāptā tvam imaṃ deśam āditaḥ / kiṃ vṛttaṃ te tvayā dṛṣṭaṃ kim ivādhvani kutra vā //MU_3,58.25//",
    "GSP27moksop_u:4857": "vidūrathalīlā: devi tasmin pradeśe sā jātamūrchā tadābhavam / dvitīyendukalevāhaṃ kalpāntajvālayāvṛtā //MU_3,58.26//",
    "GSP27moksop_u:4858": "na cetitaṃ mayā kiñcit samaṃ viṣamam eva vā / tatas taralapakṣmānte vinimīlya vilocane //MU_3,58.27//",
    "GSP27moksop_u:4859": "tato maraṇamūrchānte paśyāmi parameśvari / yāvad abhyutthitāsmy āśu plutā ca gaganodaram //MU_3,58.28//",
    "GSP27moksop_u:4860": "bhūtākāśe 'nilarathaṃ samārūḍhāsmy ahaṃ tathā / ānītā gandhalekheva tenāham imam ālayam //MU_3,58.29//",
    "GSP27moksop_u:4861": "iha paśyāmi sadanaṃ nāyakenābhyalaṅkṛtam / dīptadīpaṃ viviktaṃ ca mahārhaśayanānvitam //MU_3,58.30//",
    "GSP27moksop_u:4862": "patim ālokayāmīmaṃ yāvad eṣa vidūrathaḥ / śete kusumaguptāṅgo madhuḥ puṣpavane yathā //MU_3,58.31//",
    "GSP27moksop_u:4863": "atha saṅgrāmasaṃrambhaśramārto 'yaṃ svapity alam / iti nidrā mayāsyaivaṃ deveśvari na vāritā //MU_3,58.32//",
    "GSP27moksop_u:4864": "anantaram imaṃ deśaṃ prāpte devyāv ime tv iti / yathānubhūtaṃ kathitaṃ madanugrahakāriṇi //MU_3,58.33//",
    "GSP27moksop_u:4865": "jñaptiḥ: he haṃsahārigāminyau līle lalitalocane / utthāpayāmo nṛpatiṃ śavatalpatalād imam //MU_3,58.34//",
    "GSP27moksop_u:4866": "sety uktvā mumuce jīvam āmodam iva padminī / sa samīralavākāras tannāsānikaṭaṃ yayau //MU_3,58.35//",
    "GSP27moksop_u:4867": "ghrāṇakośaṃ viveśāśu vaṃśarandhram ivānilaḥ / svavāsanāśatāny antar dadhad abdhir maṇīn iva //MU_3,58.36//",
    "GSP27moksop_u:4868": "antassthajīvaṃ vadanaṃ tasya tatkāntim āyayau / padmasyāvagrahe padmaṃ praviṣṭam iva vāriṇi //MU_3,58.37//",
    "GSP27moksop_u:4869": "kramād aṅgāni sarvāṇi sarasāni cakāśire / tasya puṣpākara iva latājālāni būbhṛtaḥ //MU_3,58.38//",
    "GSP27moksop_u:4870": "athābabhau kalāpūrṇas sa rākāyām ivoḍurāṭ / bhāsayan bhavanaṃ bhūri vadanendumarīcibhiḥ //MU_3,58.39//",
    "GSP27moksop_u:4871": "sphārayām āsa so 'ṅgāni rasavanti mṛdūni ca / kanakojjvalakāntīni pallavānīva mādhavaḥ //MU_3,58.40//",
    "GSP27moksop_u:4872": "unmīlayam āsa dṛśau vimalālokakāraṇe / hāriṇyau subhagābhoge candrārkau bhuvanaṃ yathā //MU_3,58.41//",
    "GSP27moksop_u:4873": "uttasthau prollasatkāyo vindhyādrir iva vṛddhimān / uvāca kas sthita iha prabhākapiśitālayaḥ //MU_3,58.42//",
    "GSP27moksop_u:4874": "līlādvayam athāsyāgre provācādiśyatām iti / sa dadarśa puro namraṃ līlādvayam avasthitam //MU_3,58.43//",
    "GSP27moksop_u:4875": "samādhāraṃ samākāraṃ samarūpaṃ samasthiti / samavākyaṃ samodyogaṃ samānandaṃ samodayam //MU_3,58.44//",
    "GSP27moksop_u:4876": "kā tvaṃ keyaṃ kutaś ceyam ity āha sa vilokayan / tasmai līlāha he deva śrūyatāṃ yad vadāmy aham //MU_3,58.45//",
    "GSP27moksop_u:4877": "mahilā tava līlāhaṃ prāktanī saha vardhitā / vāg arthasyeva saṃsaktā sthitā saṃśleṣaśālinī //MU_3,58.46//",
    "GSP27moksop_u:4878": "iyaṃ līlā dvitīyā te mahilā helayā mayā / upārjitā tvadarthena kathayiṣye 'ham īdṛśam //MU_3,58.47//",
    "GSP27moksop_u:4879": "śirobhāgopaviṣṭeyaṃ yeha hemamahāsanā / eṣā sarasvatī devī trailokyajananī śivā //MU_3,58.48//",
    "GSP27moksop_u:4880": "asmākaṃ puṇyasaṃbhārair iha sākṣād upāgatā / anayāsi parāl lokād ihānīto mahīpatiḥ //MU_3,58.49//",
    "GSP27moksop_u:4881": "ity ākarṇya samutthāya rājā rājīvalocanaḥ / lambamālyāmbaradharaḥ papāta jñaptipādayoḥ //MU_3,58.50//",
    "GSP27moksop_u:4882": "sarasvati namas tubhyaṃ sarvalokahitaprade / prayaccha varade medhāṃ dīrgham āyur dhanāni ca //MU_3,58.51//",
    "GSP27moksop_u:4883": "ity uktavantaṃ hastena pasparśa jñaptidevatā / tvaṃ putrābhimatārthāḍhyo bhaveti vacanānvitaḥ //MU_3,58.52//",
    "GSP27moksop_u:4884_0": "sarasvatī: sarvāpadas sakaladuṣkṛtadṛṣṭayaś ca gacchantu vaś śamam anantasukhāni samyak / āyāntu nityamuditā janatā bhavantu",
    "GSP27moksop_u:4884_1": "rāṣṭre sthirāś ca vilasantu sadaiva lakṣmyaḥ //MU_3,58.53 //",
    "GSP27moksop_u:4885": "līlopākhyāne padmajīvanaṃ nāma sargaḥ",
    "GSP27moksop_u:4886": "navapañcāśattamas sargaḥ",
    "GSP27moksop_u:4887": "vasiṣṭhaḥ: sarasvatī tadetyuktvā tatraivāntardhim āyayau / prabhāte paṅkajais sārdhaṃ bubudhe sakalo janaḥ //MU_3,59.1//",
    "GSP27moksop_u:4888": "āliliṅga ghanaṃ līlāṃ līlā ca dayitaṃ kramāt / punaḥ punar mahānando mṛtaprojjīvito nṛpaḥ //MU_3,59.2//",
    "GSP27moksop_u:4889": "tadāsīd rājasadanaṃ madamanmathamantharaṃ / ānandamattajanataṃ vādyageyaravākulam //MU_3,59.3//",
    "GSP27moksop_u:4890": "jayamaṅgalapuṇyāhaghoṣaghuṅghumaghargharam / hṛṣṭapuṣṭajanākīrṇarājalokavṛtāṅganam //MU_3,59.4//",
    "GSP27moksop_u:4891": "siddhavidyādharonmuktapuṣpavarṣasaśītkṛtam / dhvananmṛdaṅgamurajakāhalāśaṅkhadundubhi //MU_3,59.5//",
    "GSP27moksop_u:4892": "ūrdhvīkṛtabṛhaddhastahāstikastanitotkaṭam / uttālatāṇḍavastraiṇapūrṇāṅganalasaddhvani //MU_3,59.6//",
    "GSP27moksop_u:4893": "mithassaṅghaṭṭanipatannānopāyanadanturam / puṣpaśekharasambhāramayasragdāmasundaram //MU_3,59.7//",
    "GSP27moksop_u:4894": "vikīrṇapāṭitakṣaumaṃ mantrisāmantanāgaraiḥ / sthalapadmamayaṃ vyoma raktais tāṇḍavinīkaraiḥ //MU_3,59.8//",
    "GSP27moksop_u:4895": "mattastrīkandharāvṛttalīlāndolitakuṇḍalam / pranṛttapādasampātapronnamatpuṣpakardamam //MU_3,59.9//",
    "GSP27moksop_u:4896": "paṭavāsaśaranmeghavitānakavitānitam / varāṅganāmukhair nṛtyaccandralakṣyagṛhājiram //MU_3,59.10//",
    "GSP27moksop_u:4897": "paralokād upānīto rājñātmā patir eva ca / ity evaṃ vṛttagāthābhir jagur deśāntare janāḥ //MU_3,59.11//",
    "GSP27moksop_u:4898": "padmo bhūmipatiś śrutvā vṛttāntakathanaṃ manāk / cakre snānaṃ samānītaiś catussāgaravāribhiḥ //MU_3,59.12//",
    "GSP27moksop_u:4899": "tato 'bhiṣiṣicur viprā mantriṇo bhūbhujaś śatam / labdhodayam ananteham amarendram ivāmarāḥ //MU_3,59.13//",
    "GSP27moksop_u:4900": "līlā līlā ca rājātha jīvanmuktā mahādhiyaḥ / remire pūrvavṛttāntakathanais suratair iva //MU_3,59.14//",
    "GSP27moksop_u:4901": "sarasvatyāḥ prasādena svapauruṣakṛtena tat / prāptaṃ lokadvayaṃ śreyaḥ padmeneti mahībhujā //MU_3,59.15//",
    "GSP27moksop_u:4902": "prajñaptijñānasaṃbuddho rājā līlādvayānvitaḥ / cakre varṣāyutāny aṣṭau tatra rājyam aninditam //MU_3,59.16//",
    "GSP27moksop_u:4903": "jīvanmukto jitamanā jitapañcendriyabhramaḥ / asaṃsaktamanā maunī yathāprāptānuvṛttimān //MU_3,59.17//",
    "GSP27moksop_u:4904": "tasya lāvaṇyajaladher bindur indur ivoddhṛtaḥ / tasya pratāpakalpāgner bhānuḥ kaṇa ivotthitaḥ //MU_3,59.18//",
    "GSP27moksop_u:4905": "jīvanmuktās ta ity evaṃ rājyaṃ varṣāyutāṣṭakam / kṛtvā videhamuktatvam āsedus siddhasaṃvidaḥ //MU_3,59.19//",
    "GSP27moksop_u:4906": "yad udayi viśadaṃ vidagdhamugdhaṃ samuditam ātmahitaṃ ca peśalaṃ ca / tad akhilajanatoṣadaṃ svarājyaṃ ciram anupālya sudampatī vimuktau //MU_3,59.19//",
    "GSP27moksop_u:4907": "līlopākhyāne nirvāṇaṃ nāma sargaḥ",
    "GSP27moksop_u:4908": "ṣaṣṭitamas sargaḥ",
    "GSP27moksop_u:4909": "vasiṣṭhaḥ: etat te kathitaṃ rāma dṛśyadoṣanivṛttaye / līlopākhyānam anagha ghanatāṃ jagatas tyaja //MU_3,60.1//",
    "GSP27moksop_u:4910": "śāntaiva dṛśyasattāsyāś śamanaṃ nopayujyate / sato hi mārjanaṃ kleśo nāsatas tu kadācana //MU_3,60.2//",
    "GSP27moksop_u:4911": "jñānenākāśarūpeṇa dṛśyaṃ jñeyaṃ kharūpakam / ity ekībhūtam ālokya jñas tiṣṭhaty ambaropamaḥ //MU_3,60.3//",
    "GSP27moksop_u:4912": "pṛthvyādirahitenedaṃ cidbhāsaiva svayambhuvā / sādhitaṃ yad asiddhena tan na dvyātma na sādhitam //MU_3,60.4//",
    "GSP27moksop_u:4913": "saṃvid yathā yā yatate sā tathā bāhyalekhikā / visṛtā sṛṣṭicinnadyāṃ yāvad yatnān na bodhitā //MU_3,60.5//",
    "GSP27moksop_u:4914": "cidākāśāvabhāso 'yaṃ jagad ity eva budhyate / cidvyomnaivātmani svacche paramāṇukaṇaṃ prati //MU_3,60.6//",
    "GSP27moksop_u:4915": "evam asyā mudhābhrānteḥ kā sattā keva vāsanā / kāsthā kā niyatiḥ kehā kāvaśyambhāvitocyatām //MU_3,60.7//",
    "GSP27moksop_u:4916": "sarvaṃ caitad yathādṛṣṭaṃ sthitam ittham akhaṇḍitam / māyaivaivam ananteyaṃ na ca māyāsti kācana //MU_3,60.8//",
    "GSP27moksop_u:4917": "rāmaḥ: aho nu paramā dṛṣṭir darśitā bhagavaṃs tvayā / dāvārcirdṛśyakakṣyāṇāṃ dāhaśāntau kalaindavī //MU_3,60.9//",
    "GSP27moksop_u:4918": "aho nu sucireṇaitaj jñātaṃ jñātavyam akṣatam / mayā yathedaṃ yac cedaṃ yādṛk cedaṃ yato yadā //MU_3,60.10//",
    "GSP27moksop_u:4919": "śāmyāmīva dvijaśreṣṭha nirvāmīvāvikalpanaḥ / etad āścaryam ākhyānaṃ vyākhyānaṃ śāstradṛṣṭiṣu //MU_3,60.11//",
    "GSP27moksop_u:4920": "idaṃ me bhagavan brūhi saṃśayaṃ sarvakovida / tava pātuṃ na tṛpto 'smi śrotrapātrair vaco'mṛtam //MU_3,60.12//",
    "GSP27moksop_u:4921": "sa sargatritaye kālo līlābhartur hi yogataḥ / sa kvacit kim ahorātraḥ kvacit kiṃ māsamātrakaḥ //MU_3,60.13//",
    "GSP27moksop_u:4922": "kvacit kiṃ bahuvarṣāṇi kasyacit kiṃ supelavaḥ / kasyacit kiṃ mahādīrghaḥ kasyacit kiṃ kṣaṇasthitaḥ //MU_3,60.14//",
    "GSP27moksop_u:4923": "iti me bhagavan brūhi tvaṃ yathāvad anugrahāt / sakṛc chrutaṃ na viśrāntim eti loṣṭe yathā jalam //MU_3,60.15//",
    "GSP27moksop_u:4924": "vasiṣṭhaḥ: yena yena yadā yad yad yathā saṃvedyate 'nagha / tena tena tadā tat tat tathā samanubhūyate //MU_3,60.16//",
    "GSP27moksop_u:4925": "amṛtatvaṃ viṣaṃ yāti sadaivāmṛtavedanāt / śatrur mitratvam āyāti mitrasaṃvittivedanāt //MU_3,60.17//",
    "GSP27moksop_u:4926": "yathābhāvitam eteṣāṃ padārthānāṃ nijaṃ vapuḥ / tad eva hi cirābhyāsān niyater vaśam āgatam //MU_3,60.18//",
    "GSP27moksop_u:4927": "kacanaikātmikaiṣā cid yathā kacati yādṛśam / tathā tatrāśu bhavati tat svabhāvaikakāraṇāt //MU_3,60.19//",
    "GSP27moksop_u:4928": "nimeṣe yadi kalpaughaṃ pravidan parivindate / nimeṣa eva tat kalpībhavaty atra na saṃśayaḥ //MU_3,60.20//",
    "GSP27moksop_u:4929": "kalpe yadi nimeṣatvaṃ vetti kalpo 'py asau tataḥ / nimeṣībhavati kṣipraṃ tādṛgrūpātmikā hi cit //MU_3,60.21//",
    "GSP27moksop_u:4930": "duḥkhitasya niśā kalpas sukhinas saiva ca kṣaṇaḥ / kṣaṇas svapne bhavet kalpaḥ kalpaś ca bhavati kṣaṇaḥ //MU_3,60.22//",
    "GSP27moksop_u:4931": "tathā ca mṛtvā jāto 'haṃ taruṇo 'ham avasthitaḥ / yāto 'smi yojanaśataṃ svapna ity anubhūyate //MU_3,60.23//",
    "GSP27moksop_u:4932": "rātriṃ dvādaśavarṣāṇi hariścandro 'nubhūtavān / lavaṇo bhuktavān āyur ekarātryāṃ samāś śatam //MU_3,60.24//",
    "GSP27moksop_u:4933": "yo nimeṣaḥ prajeśasya sa manor jīvitaṃ muneḥ / jīvitaṃ yad viriñcasya tad dinaṃ kila cakriṇaḥ //MU_3,60.25//",
    "GSP27moksop_u:4934": "dhyāne prakṣīṇacittasya na dināni na rātrayaḥ / na padārthā na ca jagat satyaṃ nātmāpi yoginaḥ //MU_3,60.26//",
    "GSP27moksop_u:4935": "madhuraṃ kaṭutām eti kaṭubhāvena cintitam / kaṭv apy āyāti mādhuryaṃ madhuratvena cetitam //MU_3,60.27//",
    "GSP27moksop_u:4936": "mitrabuddhyā dviṣan mitraṃ ripubuddhyā ripus suhṛt / bhavatīti mahābāho yathāsaṃvedanaṃ jagat //MU_3,60.28//",
    "GSP27moksop_u:4937": "anabhyastāḥ padārthā ye śāstrapāṭhajapādayaḥ / eṣāṃ saṃvedanābhyāsān nūnam abhyeti sātmatā //MU_3,60.29//",
    "GSP27moksop_u:4938": "naur yāyināṃ bhramārtānāṃ vedanāt tu vivartate / avedanād bhramārtānām api naiṣā vivartate //MU_3,60.30//",
    "GSP27moksop_u:4939": "śūnyam ākīrṇatām eti vedanāt svapnadṛkṣv iva / vedanāt pītam ānīlaṃ śuklaṃ vāpy anubhūyate //MU_3,60.31//",
    "GSP27moksop_u:4940": "āpadvad utsavaḥ khedaṃ karoti parimohinaḥ / kuḍye 'pi kha ivācāro dṛṣṭo dhātuvikāriṇaḥ //MU_3,60.32//",
    "GSP27moksop_u:4941": "asadyakṣo vimūḍhānāṃ prāṇān apy apakarṣati / vedanāt svapnavanitā jāgratīva ratipradā //MU_3,60.33//",
    "GSP27moksop_u:4942": "yad yathābhyāsam āyātaṃ tat tathā sthiratāṃ gatam / asad eva nabhasy eva nabha eva cidātmani //MU_3,60.34//",
    "GSP27moksop_u:4943": "śatahastakhuracchāyānaṭavṛttam ivātatam / gagane mānasaṃ spandaṃ jagad viddhi na vastu tat //MU_3,60.35//",
    "GSP27moksop_u:4944": "mithyājñānapiśācasya sandarśanam anākṛti / kāyāmātrakam evedam arodhakam abhittimat //MU_3,60.36//",
    "GSP27moksop_u:4945": "idaṃ bhāsvaram ābhāsaṃ svapnasandarśanaṃ citaḥ / apūrvam eva suptāyā narasyevoditaṃ viduḥ //MU_3,60.37//",
    "GSP27moksop_u:4946": "akhātāś cetati stambho yādṛśaṃ sālabhañjikāḥ / paramārthamahāstambhas sṛṣṭīś cetati tādṛśam //MU_3,60.38//",
    "GSP27moksop_u:4947": "yādṛśo mānavaḥ pārśve svapne kṣubdho mahābhaṭaiḥ / tādṛśo brahmaṇas sargo buddha eva suṣuptavat //MU_3,60.39//",
    "GSP27moksop_u:4948": "tṛṇagulmalatāyuktaś śiśirānte yathā rasaḥ / vāsantas saṃsthito bhūmau tathā sargaḥ pare pade //MU_3,60.40//",
    "GSP27moksop_u:4949": "yathā dravatvaṃ kanake sthitam antar anunmiṣat / tathā sthitaḥ pare sargaḥ khātmā valgann aṇāv aṇau //MU_3,60.41//",
    "GSP27moksop_u:4950": "sanniveśo yathāṅgānām aṅgino 'nanyad ātmanaḥ / jagad evam anaṅgasya khātmanaḥ khātma brahmaṇaḥ //MU_3,60.42//",
    "GSP27moksop_u:4951": "yādṛg ekanarasvapnayuddham anyanaraṃ prati / tādṛśaṃ sadasadrūpaṃ khātmedaṃ vyomagaṃ jagat //MU_3,60.43//",
    "GSP27moksop_u:4952": "mahākalpāntasargādau citsvabhāva idaṃ vapuḥ / kāraṇatvaṃ mithaḥ paścād asad vetti na vāstavam //MU_3,60.44//",
    "GSP27moksop_u:4953": "mukte 'smin brahmaṇi yadi brahmānyas smṛtijo bhavet / tatsmṛtir jñaptije sarge sthiteva jñaptimātrataḥ //MU_3,60.45//",
    "GSP27moksop_u:4954": "rāmaḥ: paurāṇāṃ mantrimukhyānāṃ vidūrathakulakramaḥ / samam eva kathaṃ tatra sarveṣāṃ pratibhāsitaḥ //MU_3,60.46//",
    "GSP27moksop_u:4955": "vasiṣṭhaḥ: citas samanuvartante mukhyāyās sarvasaṃvidaḥ / yathā vipulavātyāyās sāmānyā vātalekhikāḥ //MU_3,60.47//",
    "GSP27moksop_u:4956": "parasparānubhāvena tathārūpeṇa saṃvidaḥ / kacitās tāḥ prajāpālaprajāvāstavyamantriṇām //MU_3,60.48//",
    "GSP27moksop_u:4957": "evaṃrūpāt kulāj jāto rājāsmākam ayaṃ tv asau / kacitā iti vāstavyavido vaidūrathe pure //MU_3,60.49//",
    "GSP27moksop_u:4958": "kacane citsvabhāvasya na ca kāraṇamārgaṇam / yuktaṃ mahāmaṇer bhāsām ivānyat svasvabhāvataḥ //MU_3,60.50//",
    "GSP27moksop_u:4959": "aham eva kulācāro rājāsyā bhuva ity api / vidūrathavido ratnād uditā pratibhāprabhā //MU_3,60.51//",
    "GSP27moksop_u:4960": "yāvanto jantavo yasmin ye ye sarge yadā yadā / te sarvagatvāc ciddhātor anyo'nyādarśatāṃ gatāḥ //MU_3,60.52//",
    "GSP27moksop_u:4961": "tīvravegavatī yā syāt tatra saṃvid akalpitā / saivāyāti paraṃ sthairyaṃ sāmokṣatvaikarūpiṇī //MU_3,60.53//",
    "GSP27moksop_u:4962": "balavadvidvilāsānām anuvṛttyā parasparam / svabhāvāḥ pratibimbanti cidādarśasvabhāvataḥ //MU_3,60.54//",
    "GSP27moksop_u:4963": "tatrātiyatnā jayati sānyās saṃvida ātmasāt / kurvatī sarid ambhodhigāminīs sarito yathā //MU_3,60.55//",
    "GSP27moksop_u:4964": "ye samās tv atra te tāvad yatante citsvabhāvataḥ / yāvad eko jayet tatra dvitīyas sannimajjati //MU_3,60.56//",
    "GSP27moksop_u:4965": "jāyamāneṣu naśyatsu vartamāneṣu bhūriśaḥ / evaṃ sargasahasreṣu paramāṇukaṇaṃ prati //MU_3,60.57//",
    "GSP27moksop_u:4966": "na kiñcit kenacid vyāptaṃ na ca kiñcit kvacit sthitam / cidākāśam ajaṃ śāntam etat sarvam abhittimat //MU_3,60.58//",
    "GSP27moksop_u:4967": "ayam ābhāsate svapno nirnidro draṣṭṛvarjitaḥ / avaśyambhāvabodhaś ca so 'nubhūto 'py asanmayaḥ //MU_3,60.59//",
    "GSP27moksop_u:4968": "puṣpapattraphalāṃśātmā yathaikas svāsthito drumaḥ / anantasarvaśaktyātmā caika eva tathā vibhuḥ //MU_3,60.60//",
    "GSP27moksop_u:4969": "mātṛmeyapramāṇādimayātmakam ajaṃ padam / buddhaṃ vismṛtim āyāti na kadācana kasyacit //MU_3,60.61//",
    "GSP27moksop_u:4970": "śūnyodayāstamayavastu tamaḥprakāśadikkālarūpy api sad ekam anādiśuddham / ādyantamadhyarahitaṃ sthitam accham ambusomyatvavīcivalanāḍhyam ivaikam eva //MU_3,60.62//",
    "GSP27moksop_u:4971": "ahaṃ tvam ityādi jagatsvarūpā viśuddhabodhaikavibhā vibhāti / ākāśakośe nijaśūnyataiva dvaitaikyasaṅkalpavikalpanāḥ kva //MU_3,60.63//",
    "GSP27moksop_u:4972": "līlopākhyāne prayojanavarṇanaṃ nāma sargaḥ",
    "GSP27moksop_u:4973": "ekaṣaṣṭitamas sargaḥ",
    "GSP27moksop_u:4974": "rāmaḥ: ahaṃ jagad iti bhrāntiḥ parasmāt kāraṇaṃ vinā / yathodeti tathā brahman bhūyaḥ kāthaya sādhu me //MU_3,61.1//",
    "GSP27moksop_u:4975": "vasiṣṭhaḥ: samastās samam evāntas saṃvido vindate yataḥ / sarvathā sarvadā sarvaṃ sarvātmaikam ajas tataḥ //MU_3,61.2//",
    "GSP27moksop_u:4976": "sarvādiśabdārthakalā brahmaivaitāḥ pṛthaṅ na tu / sarvārthaśabdādikalārūpam āsāṃ na vidyate //MU_3,61.3//",
    "GSP27moksop_u:4977": "kaṭakatvaṃ pṛthag ghemnas taraṅgatvaṃ pṛthag jalāt / yathā na sambhavaty evaṃ na jagat pṛthag īśvarāt //MU_3,61.4//",
    "GSP27moksop_u:4978": "īśa eva jagadrūpaṃ jagadrūpaṃ tu neśvaraḥ / hemaiva kaṭakāditvaṃ kaṭakatvaṃ tu hema no //MU_3,61.5//",
    "GSP27moksop_u:4979": "yathāvayavino rūpam anekāvayavātmakam / tathānavayavāyās tu cittvaṃ sarvātmakaṃ citaḥ //MU_3,61.6//",
    "GSP27moksop_u:4980": "yat tulyakālam akhilaṃ tanmātrāvedanaṃ pare / antassthaṃ tad idaṃ bhāti jagad ity aham ity api //MU_3,61.7//",
    "GSP27moksop_u:4981": "lekhaughānāṃ yathā bhedī sanniveśaś śilodare / tathānanyaj jagad ahaṃ cety antaś cidghane ghanam //MU_3,61.8//",
    "GSP27moksop_u:4982": "sthitās taraṅgās salile yathāntarataraṅgite / sṛṣṭiśabdārtharahitās tathāntas sṛṣṭayaḥ pare //MU_3,61.9//",
    "GSP27moksop_u:4983": "nāsargaṃ tiṣṭhati paraṃ sargas tiṣṭhati nāparaḥ / avayavāvayavivat sattānavayavaitayoḥ //MU_3,61.10//",
    "GSP27moksop_u:4984": "cidrūpeṇa khasaṃvittyā khatanmātraṃ vibhāvyate / svam eva rūpaṃ hṛdayaṃ vātena spandanaṃ yathā //MU_3,61.11//",
    "GSP27moksop_u:4985": "tatkālam eṣa śabdāṇuś ciccamatkārarūpadhṛt / cetyate śaminaivāntas saṅkalpa iva cetasā //MU_3,61.12//",
    "GSP27moksop_u:4986": "tadaivānilatāṃ vetti nijasattātmikāṃ svayam / antargataspandarasāṃ pavanas spandatām iva //MU_3,61.13//",
    "GSP27moksop_u:4987": "tadaivābhāsatām eti nijasattātmikāṃ svayam / kośasthitālokalavāṃ tejaḥ prakaṭatām iva //MU_3,61.14//",
    "GSP27moksop_u:4988": "tadaivāptāṃ cetayate nijasattātmikām ajaḥ / hṛtsaṃstharasatanmātrāṃ salilaṃ dravatām iva //MU_3,61.15//",
    "GSP27moksop_u:4989": "tadaivāvanitāṃ vetti svacittaikātmikām ajaḥ / antassthagandhatanmātrām urvī sthairyakalām iva //MU_3,61.16//",
    "GSP27moksop_u:4990": "tulyakālanimeṣāṃśalakṣabhāgaṃ pratītayaḥ / nityaṃ citaḥ prakacanaṃ tat sargaughaparamparāḥ //MU_3,61.17//",
    "GSP27moksop_u:4991": "evaṃ sakṛt svabhāvāntar dṛśyamadhyam anāmayam / udayāstamayonmuktaṃ brahma tiṣṭhaty aniṣṭhitam //MU_3,61.18//",
    "GSP27moksop_u:4992": "buddhaṃ sad apasargaṃ tat sasargam api tat samam / abuddhaṃ sargarūpātma visargam api tat sadā //MU_3,61.19//",
    "GSP27moksop_u:4993": "cidbrahma yad yathā yena vindate svatvam ātmani / tat tat tathānubhavati sarvaṃ tat sarvaśaktimat //MU_3,61.20//",
    "GSP27moksop_u:4994": "tat satyaṃ vidvilāsatvān nityānubhavarūpataḥ / tad asatyaṃ manaṣṣaṣṭhaṃ sarvākhyātigataṃ yataḥ //MU_3,61.21//",
    "GSP27moksop_u:4995": "yathā tat saraṇaṃ vāyau tathā sargas sthitaḥ pare / asatkalpe tv asatkalpas satye 'satya ivāpi ca //MU_3,61.22//",
    "GSP27moksop_u:4996": "anyarūpā yathānanyā tejasy ālokatodare / tathā brahmaṇi viśvaśrīs satyāsatyātmikātmani //MU_3,61.23//",
    "GSP27moksop_u:4997": "anutkīrṇā yathā paṅke putrikā vātha dāruṇi / varṇā yathā maṣīkalke tathā sargās sthitāḥ pare //MU_3,61.24//",
    "GSP27moksop_u:4998": "ananyānyeva kacati brahmatattvamarusthale / asatyānityasatteyaṃ trijaganmṛgatṛṣṇikā //MU_3,61.25//",
    "GSP27moksop_u:4999": "brahmaṇā cinmayenātmāsargātmaiva vibhāvyate / na bhāvyate cānanyatvād bījenāntar iva drumaḥ //MU_3,61.26//",
    "GSP27moksop_u:5000": "yathā kṣīrasya mādhuryaṃ tīkṣṇatvaṃ maricasya ca / dravatvaṃ payasaś caiva spando 'ntaḥ pavanasya ca //MU_3,61.27//",
    "GSP27moksop_u:5001": "sthito 'nanyo 'py athānyas san na sthitaś ca tathātmani / sargo 'nargalacidrūpaḥ paramātmātmarūpadhṛt //MU_3,61.28//",
    "GSP27moksop_u:5002": "kacanaṃ brahmaratnasya jagad ity eva yat sthitam / tad akāraṇakaṃ tasmāt tena na vyatiricyate //MU_3,61.29//",
    "GSP27moksop_u:5003": "vāsanācittajīvādivedanaṃ vedanoditam / nodety avedanād eva yan nānātmaiva pauruṣam //MU_3,61.30//",
    "GSP27moksop_u:5004": "nāstam eti na codeti kvacit kiñcit kadācana / sarvaṃ śāntam ajaṃ brahma cidghanaṃ suśilāghaṇam //MU_3,61.31//",
    "GSP27moksop_u:5005": "parāṇuṃ prati sargaughāś cittvād bhānti sahasraśaḥ / teṣv anye 'ṇāv aṇāv antaḥ kaivātra gaṇanā katham //MU_3,61.32//",
    "GSP27moksop_u:5006": "yathā jalāntar ūrmyādyā guptāguptās svaśaktayaḥ / jāgratsvapnasuṣuptādyās tathā jīve 'ntar āsthitāḥ //MU_3,61.33//",
    "GSP27moksop_u:5007": "jātā ced aratir bhogān prati manāg api / tadāsau tāvataivoccaiḥ padaṃ prāpta iti śrutiḥ //MU_3,61.34//",
    "GSP27moksop_u:5008": "yato yato viyujyate tatas tato vimucyate / ato 'ham ity asaṃvidaḥ ka eti janmasaṃvidam //MU_3,61.35//",
    "GSP27moksop_u:5009": "citaṃ parāparām ajām arūpikām anāmikām / carācarādharāmayīṃ vidanti ye jayanti te //MU_3,61.36//",
    "GSP27moksop_u:5010": "pare cid asty aprakaṭādvitīyā svāvartalekheva jaladrave 'ntaḥ / sā hanta yena trijaganti dhatte na santi nāsanti parātmakāni //MU_3,61.37//",
    "GSP27moksop_u:5011": "ahammayī padmajabhāvanā cit saṅkalpabhedāt pratanoti viśvam / antar mudhaivānubhavaty anantaṃ nimeṣakoṭyaṃśavidhau yugāntam //MU_3,61.38//",
    "GSP27moksop_u:5012": "jagattākacanavarṇanaṃ nāma sargaḥ",
    "GSP27moksop_u:5013": "dviṣaṣṭitamas sargaḥ",
    "GSP27moksop_u:5014": "vasiṣṭhaḥ: paramāṇunimeṣāṇāṃ lakṣāṃśakalanāsv api / jagatkalpasahasrāṇi satyānīva vibhānty alam //MU_3,62.1//",
    "GSP27moksop_u:5015": "teṣv apy antas tathaivāntaḥ paramāṇukaṇaṃ prati / bhrāntir evam anantāho iyam ity avabhāsate //MU_3,62.2//",
    "GSP27moksop_u:5016": "vahantīmāḥ parā sattā śāntās sargaparamparāḥ / saliladravatevāntar asphuṭāvartavartikāḥ //MU_3,62.3//",
    "GSP27moksop_u:5017": "mithyātmikaiva sargaśrīr vahatīha mahāmarau / tīradrumalatonmuktapuṣpāṇīva taraṅgiṇī //MU_3,62.4//",
    "GSP27moksop_u:5018": "svapnendrajālapuravat saṅkathehāpurādrivat / saṅkalpavad asatyaiva bhāti sargānubhūtibhūḥ //MU_3,62.5//",
    "GSP27moksop_u:5019": "rāmaḥ: aikātmyaikatayaivaṃ hi jāte samyagvicāraṇāt / nirvikalpātmani jñāne parijñānavatāṃ vara //MU_3,62.6//",
    "GSP27moksop_u:5020": "kimartham iha tiṣṭhanti dehās tattvavidām api / daiveneva samākrāntā daivam atra ca kiṃ bhavet //MU_3,62.7//",
    "GSP27moksop_u:5021": "vasiṣṭhaḥ: astīha niyatir brāhmī cicchaktisparśarūpiṇī / avaśyambhavitavyaikasattā sakalakalpagā //MU_3,62.8//",
    "GSP27moksop_u:5022": "ādisarge hi niyatir bhāvavaicitryam akṣayam / anenetthaṃ sadā bhāvyam iti sampadyate param //MU_3,62.9//",
    "GSP27moksop_u:5023": "mahāsatteti kathitā mahācitir iti smṛtā / mahāśaktir iti khyātā mahādṛṣṭir iti sthitā //MU_3,62.10//",
    "GSP27moksop_u:5024": "mahākriyeti gaditā mahodbhava iti śrutā / mahāspanda iti prauḍhā mahātmaikatayoditā //MU_3,62.11//",
    "GSP27moksop_u:5025": "tṛṇānīti jagantīti daityā iti surā iti / iti nāgā iti nagā ity ākalpam iti sthitiḥ //MU_3,62.12//",
    "GSP27moksop_u:5026": "kadācid brahmasattāyā vyabhicāro 'numīyate / citram ākāśakośe vā nānyathā niyates sthitiḥ //MU_3,62.13//",
    "GSP27moksop_u:5027": "viriñcādyātmabhir buddhair bodhāyāviditātmanām / bṛṃhaṇāt saiva niyatis sargo 'yam iti kathyate //MU_3,62.14//",
    "GSP27moksop_u:5028": "acalaṃ calavad dṛṣṭaṃ brahmaṇy āryavyavasthitam / anādimadhyaparyantaṃ śāstro vṛkṣa ivāmbaram //MU_3,62.15//",
    "GSP27moksop_u:5029": "pāṣāṇodaralekhaughanyāyenātmani tiṣṭhatā / brahmaṇā niyatis sargo buddho bodhayateva kham //MU_3,62.16//",
    "GSP27moksop_u:5030": "dehe yathāṅgināṅgādi spṛśyate citsvabhāvataḥ / brahmaṇā padmajatvena niyatyādyaṅgakaṃ tathā //MU_3,62.17//",
    "GSP27moksop_u:5031": "eṣā daivam iti proktā sarvaṃ sakalakālagam / padārtham alam ākramya śuddhā cid iti saṃsthitā //MU_3,62.18//",
    "GSP27moksop_u:5032": "spanditavyaṃ padārthena bhāvyaṃ vā bhoktṛtāpadam / anenettham anenettham avaśyam iti daivadhīḥ //MU_3,62.19//",
    "GSP27moksop_u:5033": "eṣaiva puruṣaspandatṛṇagulmādi cākhilam / eṣaiva sarvabhūtādi jagatkālakriyādi ca //MU_3,62.20//",
    "GSP27moksop_u:5034": "anayā pauruṣī sattā sattāsyāḥ pauruṣeṇa ca / lakṣyete bhavanaṃ yāte dve ekātmatayeti hi //MU_3,62.21//",
    "GSP27moksop_u:5035": "nareṇa pauruṣeṇaiva kārye sattātmike ubhe / īdṛśy eva hi niyatir evaṃ niyatipauruṣam //MU_3,62.22//",
    "GSP27moksop_u:5036": "praṣṭavyo 'haṃ tvayā rāma daivapauruṣanirṇayam / maduktaṃ pauruṣaṃ pālyaṃ tvayeti niyatis sthitā //MU_3,62.23//",
    "GSP27moksop_u:5037": "bhojayiṣyati māṃ daivam iti daivaparāyaṇaḥ / yat tiṣṭhaty akriyo maunaṃ niyater eṣa niścayaḥ //MU_3,62.24//",
    "GSP27moksop_u:5038": "pauruṣeṇa samāhṛtya bhogān bhuṅkte naraś ca yat / rājyādīn mokṣaparyantān niyater eṣa niścayaḥ //MU_3,62.25//",
    "GSP27moksop_u:5039": "muktir bhavati saṃsārān na kalpanicayair api / bhramatāṃ yac charīraughair niyater eṣa niścayaḥ //MU_3,62.26//",
    "GSP27moksop_u:5040": "nāsyā buddhir na karmāṇi na vikārādi nākṛtiḥ / kevalaṃ tv ittham ākalpaṃ sthityā bhāvyam iti sthitam //MU_3,62.27//",
    "GSP27moksop_u:5041": "avaśyaṃ bhavitā hy evam idam ittham iti sthitiḥ / na śakyate laṅghayitum api rudrādibuddhibhiḥ //MU_3,62.28//",
    "GSP27moksop_u:5042": "pauruṣam na parityājyam enām āśritya dhīmatā / pauruṣeṇaiva rūpeṇa niyatir hi niyāmikā //MU_3,62.29//",
    "GSP27moksop_u:5043": "apauruṣaṃ hi niyatiḥ pauruṣaṃ saiva sargagā / niṣphalāpauruṣākārā saphalā pauruṣātmikā //MU_3,62.30//",
    "GSP27moksop_u:5044": "niyatyā mūkatāhetuniṣpauruṣatayākriyaḥ / yas tiṣṭhati prāṇamarutspandas tasya kva gacchati //MU_3,62.31//",
    "GSP27moksop_u:5045": "atha prāṇakriyārodham api kṛtvā virāmadam / yadi tiṣṭhati tat sādhur mukta eva kim ucyate //MU_3,62.32//",
    "GSP27moksop_u:5046": "pauruṣaikātmatā śreyo mokṣo 'tyantam akarmatā / ābhyāṃ tu śabalaḥ pakṣo duḥkhāyaiva mahātmanām //MU_3,62.33//",
    "GSP27moksop_u:5047": "niyatir brahmatattvābhā tasyāṃ cet pariṇamyate / nūnaṃ paramaśuddhāyāṃ tat prāptaiva parā gatiḥ //MU_3,62.34//",
    "GSP27moksop_u:5048": "etair niyatyādimahāvilāsair brahmaiva visphūrjati sarvagātma / tṛṇādivallītarugulmajālais satteva toyasya dharāntarasthā //MU_3,62.35//",
    "GSP27moksop_u:5049": "daivaśabdārthavicāro nāma sargaḥ",
    "GSP27moksop_u:5050": "triṣaṣṭitamas sargaḥ",
    "GSP27moksop_u:5051_0": "vasiṣṭhaḥ: etad brahmatattvaṃ sarvathā sarvadaiva sarvata eva sarvaśakti sarvākāraṃ sarveśvaraṃ sarvagaṃ sarvam eveti / eṣa",
    "GSP27moksop_u:5051_1": "tv ātmā sarvaśaktitvād anantaśaktitvāc ca kvacic cicchaktiṃ prakaṭayati kvacij jaḍaśaktiṃ kvacid ullāsaṃ kvacic chāntiṃ kvacit",
    "GSP27moksop_u:5051_2": "kiñcit kvacin nakiñcit prakaṭayati / yatra yadā yad evāsau yathā bhāvayati tatra tadā tad evāsau tathā paśyati / (MU_3,63.1)",
    "GSP27moksop_u:5052": "sarvaśakter hi yā yaiva yathodeti tathaiva sā / tadā svaśaktir nānābhārūpiṇī sā svabhāvataḥ //MU_3,63.2//",
    "GSP27moksop_u:5053_0": "imāś śaktayo 'yam ātmety evaṃ vikalpajālaṃ vyavahārārthaṃ dhīmadbhiḥ parikalpitaṃ loke na tv ātmani vidyate bhedaḥ / yathormitaraṅgaiḥ",
    "GSP27moksop_u:5053_1": "payasāṃ kaṭakāṅgadakeyūrair vā hemnaḥ avayavāvayavinos saṃvit kālpanikī dvidhā na vāstavī / yathā yac cetyate tathaiva tan",
    "GSP27moksop_u:5053_2": "na bāhyato nāntarataś cetanaṃ samudeti hi / sarvātmatvāt svam ābhāsaṃ kvacit kiñcit prapaśyati sarvākāramayaṃ brahmaivedaṃ",
    "GSP27moksop_u:5053_3": "tatra mithyājñānavadbhiś śaktiśaktimatte avayavāvayavirūpe kalpite na pāramārthike sad vā bhavatv asad vā cid yat saṅkalpayaty",
    "GSP27moksop_u:5053_4": "abhiniviṣṭā tat tatpaśyati sakalaṃ tat tat sadvastuvad bhāti / (MU_3,63.3)",
    "GSP27moksop_u:5054": "cittāvatāro nāma sargaḥ",
    "GSP27moksop_u:5055": "catuṣṣaṣṭitamas sargaḥ",
    "GSP27moksop_u:5056": "vasiṣṭhaḥ: yo 'yaṃ sarvagato devaḥ paramātmā maheśvaraḥ / svacchas svānubhavānandarūpo 'ntādivivarjitaḥ //MU_3,64.1//",
    "GSP27moksop_u:5057": "etasmāt paramānandāc chuddhacinmātrarūpiṇaḥ / jīvas sañjāyate pūrvaṃ sa cittaṃ tat tato jagat //MU_3,64.2//",
    "GSP27moksop_u:5058": "rāmaḥ: svānubhūtipramāṇe 'smin brahman brahmaṇi bṛṃhite / kathaṃ sattām avāpnoti jīvako dvaitavarjite //MU_3,64.3//",
    "GSP27moksop_u:5059": "vasiṣṭhaḥ: asadābhāsam adhyātma brahmāstīha prabṛṃhitam / bṛṃhaccidbhairavavapur ānandābhidham avyayam //MU_3,64.4//",
    "GSP27moksop_u:5060": "tasya yat samam āpūrṇaṃ śuddhaṃ sattvam acihnitam / tadvidām apy anirdeśyaṃ tac chāntaṃ paramaṃ padam //MU_3,64.5//",
    "GSP27moksop_u:5061": "tasyaivodyan mahāśānti yat sattvaṃ saṃvidātmakam / svabhāvāt spandanaṃ tat taj jīvaśabdena kathyate //MU_3,64.6//",
    "GSP27moksop_u:5062": "tatremāḥ paramādarśe cidvyomny anubhavātmikāḥ / asatyāḥ pratibimbanti jagajjālaparamparāḥ //MU_3,64.7//",
    "GSP27moksop_u:5063": "brahmaṇas sphuraṇaṃ kiñcid yad avātāmbudher iva / dīpasya vāpy avātasya taj jīvaṃ viddhi rāghava //MU_3,64.8//",
    "GSP27moksop_u:5064": "śāntatvāpagame 'cchasya manāksaṃvedanātmakam / svābhāvikaṃ yat sphuraṇaṃ cidvyomnas so 'ṅga jīvakaḥ //MU_3,64.9//",
    "GSP27moksop_u:5065": "yathā vātasya calanaṃ kṛśāṇor uṣṇatā yathā / śītatā vā tuṣārasya tathā jīvatvam ātmanaḥ //MU_3,64.10//",
    "GSP27moksop_u:5066": "cidrūpasyātmatattvasya svabhāvavaśatas svayam / manāksaṃvedanaṃ pūrvaṃ yat taj jīva iti smṛtaḥ //MU_3,64.11//",
    "GSP27moksop_u:5067": "tad eva ghanasaṃvitti yāty ahantām anukramāt / vahnyaṇus svendhanādhikyāt svāṃ prakāśakatām iva //MU_3,64.12//",
    "GSP27moksop_u:5068": "yathāsya tārakāsarge vyomnas sphurati nīlimā / śūnyasyāpy asya jīvasya tathāhambhāvabhāvanā //MU_3,64.13//",
    "GSP27moksop_u:5069": "jīvo 'haṅkṛtim ādatte saṅkalpakalayeddhayā / svayaiva vā ghanatayā nīlimānam ivāmbaram //MU_3,64.14//",
    "GSP27moksop_u:5070": "ahambhāvo hi dikkālavyavacchedāṅkitākṛtiḥ / khasthas saṅkalpavaśato vātaspanda iva sphuran //MU_3,64.15//",
    "GSP27moksop_u:5071": "saṅkalponmukhatāṃ yātas tv ahaṅkārābhidhas sthitaḥ / cittaṃ jīvo mano māyā prakṛtiś ceti nāmabhiḥ //MU_3,64.16//",
    "GSP27moksop_u:5072": "tatsaṅkalpātmakaṃ ceto bhūtamātrātmakalpanam / kurvaṃs tattāṃ vrajaty eva saṅkalpād yāti pañcatām //MU_3,64.17//",
    "GSP27moksop_u:5073": "tanmātrapañcakākāraṃ cittaṃ tejaḥkaṇo bhavet / ajātajagati vyomni tārakā pelavā yathā //MU_3,64.18//",
    "GSP27moksop_u:5074": "tejaḥkaṇatvam ādatte cittaṃ tanmātrakalpanāt / śanais svasmāt parispandād bījam aṅkuratām iva //MU_3,64.19//",
    "GSP27moksop_u:5075": "asau tejaḥkaṇo 'ṇḍākhyāt kalpanāt kaścid aṇḍatām / prayāty antassphuradbrahmā jalam āpīḍatām iva //MU_3,64.20//",
    "GSP27moksop_u:5076": "kaścid drāgiti dehādikalpanād yāti dehatām / bhrāntyutthāṃ tadatadrūpāṃ gandharveccheva pūśśriyam //MU_3,64.21//",
    "GSP27moksop_u:5077": "kaścit sthāvaratām eti kaścij jaṅgamatām api / kaścid yāti khavāryādirūpaṃ saṅkalpatas svajāt //MU_3,64.22//",
    "GSP27moksop_u:5078": "sargādāv ādijo deho jīvasaṅkalpasambhavaḥ / krameṇa padam āsādya vairiñcaṃ kurute jagat //MU_3,64.23//",
    "GSP27moksop_u:5079": "ātmabhūḥ kalanātmābho yat saṅkalpayati kṣaṇāt / tat svabhāvavaśād eva jātam eva prapaśyati //MU_3,64.24//",
    "GSP27moksop_u:5080": "citsvabhāvāt svam āyātaṃ brahmatvaṃ sarvakāraṇam / saṃsṛtau kāraṇaṃ paścāt karma nirmāya saṃsthitam //MU_3,64.25//",
    "GSP27moksop_u:5081": "cittvaṃ svabhāvāt sphurati citaḥ phena ivāmbhasaḥ / karmabhir badhyate paścād diṇḍīram iva rajjubhiḥ //MU_3,64.26//",
    "GSP27moksop_u:5082": "saṅkalpaḥ karmaṇo bījaṃ tadātmaiva hi jīvakaḥ / karma paścāt tanoty uccair utthāyākarmakakramam //MU_3,64.27//",
    "GSP27moksop_u:5083": "kroḍīkṛtāṅkurāṃ pūrvaṃ bījaṃ dhatte svabījatām / paścān nānātvam āyāti pattrāṅkuraphalabhramaiḥ //MU_3,64.28//",
    "GSP27moksop_u:5084": "anye kha eva ye jīvā evam evākṛtiṃ gatāḥ / pūrvotpanne jagati te yānti bhūtāśritās sthitim //MU_3,64.29//",
    "GSP27moksop_u:5085": "svakarmabhis tato janmamṛtikāraṇatāṃ gataiḥ / prayānty ūrdhvam adhastād vā karma citspanda ucyate //MU_3,64.30//",
    "GSP27moksop_u:5086": "citspandanaṃ bhavati karma tad eva daivaṃ cittaṃ tad eva ca tad eva śubhāśubhādi / tasmād bhavanti bhuvanāni jaganti pūrvaṃ bhūtāni cāśu kusumāni taror ivādyāt //MU_3,64.31//",
    "GSP27moksop_u:5087": "bījāṅkuranirṇayo nāma sargaḥ",
    "GSP27moksop_u:5088": "pañcaṣaṣṭitamas sargaḥ",
    "GSP27moksop_u:5089": "vasiṣṭhaḥ: etasmāt kāraṇād evaṃ manaḥ prathamam utthitam / mananātmakam ābhogi tatstham eva sthitiṃ gatam //MU_3,65.1//",
    "GSP27moksop_u:5090": "bhāvābhāvarddhimaddolas tenāyam avalokyate / sargas sadasadābhāsaḥ pūr gandharvecchayā yathā //MU_3,65.2//",
    "GSP27moksop_u:5091": "na kaścid vidyate bhedo dvaitaikyakalanātmakaḥ / brahmajīvamanomāyākartṛkarmajagaddṛśām //MU_3,65.3//",
    "GSP27moksop_u:5092": "apāravānavistārasaṃvitsalilavalganaiḥ / cidekārṇava evāyaṃ svayam ātmā vijṛmbhate //MU_3,65.4//",
    "GSP27moksop_u:5093": "asatyam asthairyavaśāt satyaṃ svapratibhāsataḥ / yathā svapnas tathā citte jagat sadasadātmakam //MU_3,65.5//",
    "GSP27moksop_u:5094": "na san nāsann ayaṃ jātaś cetaso jāgato bhramaḥ / oṣadhīsamavāyānām indrajālam ivotthitam //MU_3,65.6//",
    "GSP27moksop_u:5095": "dīrghas svapnas sthitiṃ yātas saṃsārākhyo manovaśāt / asamyagdarśanāt sthāṇāv iva pumpratyayo mudhā //MU_3,65.7//",
    "GSP27moksop_u:5096": "anātmālokanāc cittaṃ cittatvenānuśocati / vetālakalpanād bāla iva saṅkalpite bhaye //MU_3,65.8//",
    "GSP27moksop_u:5097": "anākhyasya svarūpasya sarvāṃśātigatātmanaḥ / cetyonmukhatayā cittvaṃ cittvāj jīvatvakalpanam //MU_3,65.9//",
    "GSP27moksop_u:5098": "jīvatvād apy ahambhāvas tv ahambhāvāc ca cittatā / cittatvād indriyāditvaṃ tato dehādivibhramaḥ //MU_3,65.10//",
    "GSP27moksop_u:5099": "dehādimohatas svarganarakau mokṣabandhane / bījāṅkuravad ārambhas saṃrūḍho dehakarmaṇoḥ //MU_3,65.11//",
    "GSP27moksop_u:5100": "dvaitaṃ yathā nāsti cidātmatattvayos tathaiva bhedo 'sti na jīvacittayoḥ / yathaiva bhedo 'sti na jīvacittayos tathaiva bhedo 'sti na dehakarmaṇoḥ //MU_3,65.12//",
    "GSP27moksop_u:5101": "karmaiva deho nanu deha eva cittaṃ tad evāham itīva jīvaḥ / sa jīva eveśvaracit sa ātmā sarvaṃ śivāt tv ekapadottham etat //MU_3,65.13//",
    "GSP27moksop_u:5102": "jīvavicāro nāma sargaḥ",
    "GSP27moksop_u:5103": "ṣaṭṣaṣṭitamas sargaḥ",
    "GSP27moksop_u:5104": "vasiṣṭhaḥ: evam ekaṃ paraṃ vastu rāmānānātvam apy alam / nānātvam iva saṃyātaṃ dīpād dīpaśataṃ yathā //MU_3,66.1//",
    "GSP27moksop_u:5105": "yathābhūtam asadrūpam ātmānaṃ yadi paśyati / vicārya cetas tad ahambhāvahīnaṃ na śocati //MU_3,66.2//",
    "GSP27moksop_u:5106": "cittamātraṃ naras tasmin śānte śāntam idaṃ jagat / upānadrūḍhapādasya nanu carmāvṛtaiva bhūḥ //MU_3,66.3//",
    "GSP27moksop_u:5107": "pattramātrād ṛte nānyat kadalyā vidyate yathā / bhramamātrād ṛte nānyaj jagatāṃ vidyate tathā //MU_3,66.4//",
    "GSP27moksop_u:5108": "jāyate bālatām eti yauvanaṃ vārdhakaṃ tathā / mṛtiṃ svargaṃ ca narakaṃ bhramāc ceto hi nṛtyati //MU_3,66.5//",
    "GSP27moksop_u:5109": "vicitrabudbudollāse svātmano 'vyatirekiṇi / yathā surāyās sāmarthyaṃ tathā cittasya saṃsṛtau //MU_3,66.6//",
    "GSP27moksop_u:5110": "yathā dvitvaṃ śaśāṅkādau paśyaty akṣi malābilam / cic cetanakalākrāntā tathaiva paramātmani //MU_3,66.7//",
    "GSP27moksop_u:5111": "yathā madavaśād bhrāntān kṣīvaḥ paśyati pādapān / tathā cetanavikṣubdhā saṃsārāṃś cit prapaśyati //MU_3,66.8//",
    "GSP27moksop_u:5112": "yathā līlābhramād bālaḥ kumbhakṛccakravaj jagat / bhrāntaṃ paśyati cittvāt tu cid vai dṛśyaṃ tathaiva hi //MU_3,66.9//",
    "GSP27moksop_u:5113": "yadā cic cetati dvitvaṃ tadā dvaitaikyavibhramaḥ / yadā na cetati dvitvaṃ tadā dvaitaikyayoḥ kṣayaḥ //MU_3,66.10//",
    "GSP27moksop_u:5114": "yac cetyate tad itarad vyatiriktaṃ cito 'sti no / kiñcin nāstīti saṃśāntyā citaś śāmyati cetanam //MU_3,66.11//",
    "GSP27moksop_u:5115": "cidghanenaikatām etya yadā tiṣṭhasi niścalaḥ / śāmyan vyavaharan vāpi tadā saṃśānta ucyase //MU_3,66.12//",
    "GSP27moksop_u:5116": "tanvī cetayate cetyaṃ ghanā cin nāṅga cetati / alpakṣīvaḥ kṣobham eti ghanakṣīvo hi śāmyati //MU_3,66.13//",
    "GSP27moksop_u:5117": "cidghanaikyaṃ prayātasya rūḍhasya parame pade / nairātmyaśūnyavādādyaiḥ paryāyaiḥ kathanaṃ bhavet //MU_3,66.14//",
    "GSP27moksop_u:5118": "cic cetanena cetyatvam ity evaṃ paśyati bhramam / jāye jīvāmi naśyāmi saṃsarāmīty asanmayam //MU_3,66.15//",
    "GSP27moksop_u:5119": "svabhāvād vyatiriktaṃ tu na citaś cāsti cetanam / spandād ṛte yathā vāyāv ataḥ kiṃ kena cetyate //MU_3,66.16//",
    "GSP27moksop_u:5120": "cetye tv asambhavaty eva kiñcid yac cetyate citā / rajjos sarpabhramābhāsaṃ tad avidyābhramaṃ viduḥ //MU_3,66.17//",
    "GSP27moksop_u:5121": "saṃvinmātracikitsye 'smin vyādhau saṃsāranāmani / cittamātraparispande saṃrambho 'nagha kiṃ tava //MU_3,66.18//",
    "GSP27moksop_u:5122": "yadi sarvaṃ parityajya tiṣṭhasy utkrāntavāsanam / amunaiva nimeṣeṇa tan mukto 'si na saṃśayaḥ //MU_3,66.19//",
    "GSP27moksop_u:5123": "yathā rajjvāṃ bhujaṅgāśā vināṅgacalanaṃ kṣaṇāt / saṃvinmātravivartena naśyaty evaṃ hi saṃsṛtiḥ //MU_3,66.20//",
    "GSP27moksop_u:5124": "yatrābhilāṣas tan nūnaṃ santyajya sthīyate yadi / prāpta evāṅga tan mokṣaḥ kim etāvati duṣkaram //MU_3,66.21//",
    "GSP27moksop_u:5125": "api prāṇāṃs tṛṇam iva tyajantīha mahāśayāḥ / yatrābhilāṣas tanmātratyāge kṛpaṇatā katham //MU_3,66.22//",
    "GSP27moksop_u:5126": "yatrābhilāṣas tat tyaktvā cetasā niravagraham / prāptaṃ karmendriyair gṛhṇaṃs tyajann iṣṭaṃ ca tiṣṭha bhoḥ //MU_3,66.23//",
    "GSP27moksop_u:5127": "yathā karatale bilvaṃ yathā vā parvataḥ puraḥ / pratyakṣam evam asyālam ajatvaṃ paramātmanaḥ //MU_3,66.24//",
    "GSP27moksop_u:5128": "ātmaiva bhāti jagad ity uditas taraṅgaiḥ kalpānta eka iva vāridhir aprameyaḥ / jñātas sa eva hi dadāti vimokṣasiddhim ajñāta eva manasā cirabandhanāya //MU_3,66.25//",
    "GSP27moksop_u:5129": "saṃsṛtyupaśamayogo nāma sargaḥ",
    "GSP27moksop_u:5130": "saptaṣaṣṭitamas sargaḥ",
    "GSP27moksop_u:5131": "rāmaḥ: manastvayogyo jīvo 'yaṃ ko bhavet paramātmanaḥ / kathaṃ vāsmin samutpannaḥ ko vāyaṃ vada me punaḥ //MU_3,67.1//",
    "GSP27moksop_u:5132": "vasiṣṭhaḥ: samastaśaktikacitaṃ brahma sarveśvaraṃ sadā / yayaiva śaktyā sphurati prāptāṃ tām eva paśyati //MU_3,67.2//",
    "GSP27moksop_u:5133": "svayaṃ yāṃ vetti sarvātmā citiṃ cetanarūpiṇīm / sā proktā jīvaśabdena saiva saṅkalpakāriṇī //MU_3,67.3//",
    "GSP27moksop_u:5134": "svabhāvakāraṇaṃ dvitve pūrvaṃ saṅkalpya cit svayam / nānākāraṇatāṃ paścād yāti janmamṛtisthitau //MU_3,67.4//",
    "GSP27moksop_u:5135": "rāmaḥ: evaṃ sthite muniśreṣṭha daivaṃ nāma kim ucyate / kim ucyate tathā karma kāraṇaṃ ca kim ucyate //MU_3,67.5//",
    "GSP27moksop_u:5136": "vasiṣṭhaḥ: spandāspandasvabhāvaṃ hi cinmātram iha vidyate / khe vāta iva tatspandāt sollāsaṃ śāntam anyathā //MU_3,67.6//",
    "GSP27moksop_u:5137": "citaś cittvaṃ bhāvitaṃ sat spanda ity ucyate budhaiḥ / dṛśyatvābhāvitaṃ caitad aspandanam iti smṛtam //MU_3,67.7//",
    "GSP27moksop_u:5138": "spandāt sphurantī cit sargo nisspandā brahma śāśvatam / jīvakāraṇakarmādyāś citspandasyābhidhās smṛtāḥ //MU_3,67.8//",
    "GSP27moksop_u:5139": "ya evānubhavātmāyaṃ citspando 'sti sa eva hi / jīvakāraṇakarmākhyo bījam etad dhi saṃsṛteḥ //MU_3,67.9//",
    "GSP27moksop_u:5140": "kṛtadvitvacidābhāsavaśād deha upasthite / saṅkalpavividhārthatvaṃ citspando 'nubhavaṃś cirāt //MU_3,67.10//",
    "GSP27moksop_u:5141": "nānākāraṇatāṃ yātaś citspando mucyate cirāt / kaścij janmasahasreṇa kaścid ekena janmanā //MU_3,67.11//",
    "GSP27moksop_u:5142": "svabhāvakāraṇād dvitvaṃ cit sametyātha gacchati / svargāpavarganarakabandhakāraṇatāṃ śanaiḥ //MU_3,67.12//",
    "GSP27moksop_u:5143": "hemnīva kaṭakāditvaṃ kāṣṭhaloṣṭasamasthitau / dehe tiṣṭhati nānātvaṃ jaḍe bhāvavikārajam //MU_3,67.13//",
    "GSP27moksop_u:5144": "ajātam apy asadrūpaṃ paśyatīmaṃ bhramaṃ manaḥ / jātas sthito mṛto 'smīti bhramāntaḥpatanaṃ yathā //MU_3,67.14//",
    "GSP27moksop_u:5145": "ahaṃ mamety asadrūpam eva cetaḥ prapaśyati / adṛṣṭaparamārthatvād āśāvivaśasaṃsthiti //MU_3,67.15//",
    "GSP27moksop_u:5146": "mathurādhipate rājño yathā śvapacasambhramaḥ / āsīd evaṃ hi cittasya sphuratīyaṃ jagatsthitiḥ //MU_3,67.16//",
    "GSP27moksop_u:5147": "sarvam eva manomātrabhrāntyullāsavijṛmbhaṇam / idaṃ jīvatayā nāma prasphuraty ambubhaṅgavat //MU_3,67.17//",
    "GSP27moksop_u:5148": "śivāt prāk kāraṇāt pūrvaṃ cic cetyakalanonmukhī / udeti saumyāj jaladheḥ payasspando manāg iva //MU_3,67.18//",
    "GSP27moksop_u:5149": "sphuraṇāj jīvacakratvam etya cittormitāṃ gatam / cidvāri brahmajaladhau kurute sargabudbudam //MU_3,67.19//",
    "GSP27moksop_u:5150": "svacchasaumyasamasyeṣad yat siṃhasyeva jṛmbhaṇam / brahmaṇas sa cidābhāsas tat sacetyam iva svayam //MU_3,67.20//",
    "GSP27moksop_u:5151": "cit sacetyocyate jīvas sa saṅkalpān mano bhavet / buddhiś cetyam ahaṅkāro māyetyādyabhidhaṃ tataḥ //MU_3,67.21//",
    "GSP27moksop_u:5152": "tanmātrakalpanā pūrvaṃ tanotīdaṃ jagan manaḥ / asatyaṃ satyasaṅkāśaṃ gandharvanagaraṃ yathā //MU_3,67.22//",
    "GSP27moksop_u:5153": "yathā śūnyadṛśas tārāmuktāvalyādidarśanam / yathā svapne bhramaś caiva tathā cittasya saṃsṛtiḥ //MU_3,67.23//",
    "GSP27moksop_u:5154": "śuddha ātmā nityatṛpta iva śāntas samasthitiḥ / apaśyan paśyatīvemaṃ cittākhyaṃ svapnavibhramam //MU_3,67.24//",
    "GSP27moksop_u:5155": "saṃsṛtir jāgrad ity uktaṃ svapnaṃ vidur ahaṅkṛtim / cittaṃ suṣuptabhāvas syāc cinmātraṃ turyam ucyate //MU_3,67.25//",
    "GSP27moksop_u:5156": "atyantaśuddhacinmātre pariṇāmaś cirāya yaḥ / turyātītaṃ padaṃ yat syāt tatstho bhūyo na śocati //MU_3,67.26//",
    "GSP27moksop_u:5157": "tasmin sarvam udetīdaṃ tasminn eva pralīyate / tatraiva tanute cedaṃ dṛṣṭau muktāvalī yathā //MU_3,67.27//",
    "GSP27moksop_u:5158": "arodhakatvāt khaṃ hetur yathā vṛkṣasamunnateḥ / akartry api tathā kartrī cetanāc cij jagatsthiteḥ //MU_3,67.28//",
    "GSP27moksop_u:5159": "sannidhānād yathā lohaḥ pratibimbasya hetutām / yāty ādarśas tathaivāyaṃ cinmayo 'py arthavedane //MU_3,67.29//",
    "GSP27moksop_u:5160": "bījam aṅkurapattrādiyuktyā yadvat phalaṃ bhavet / cinmātraṃ cetyajīvādiyuktyā tadvan mano bhavet //MU_3,67.30//",
    "GSP27moksop_u:5161": "svato bījaṃ phalādy ujjhad yathā bījaṃ punar bhavet / tathā cic cetyacittādi tyaktvā svāsthyena tiṣṭhati //MU_3,67.31//",
    "GSP27moksop_u:5162": "yady apy abodhe bodhe ca bījāntas tarubījayoḥ / iva bhedo 'sti na jagadbrahmaṇor api cittayoḥ //MU_3,67.32//",
    "GSP27moksop_u:5163": "tathāpi vyajyate bodhe saty ātmatvam akhaṇḍitam / rūpaśrīr iva dīpena cinmātrālokam eti yat //MU_3,67.33//",
    "GSP27moksop_u:5164": "yad yan nikhanyate bhūmer yathā tat tan nabho bhavet / yā yā vicāryate 'vidyā tathā sā sā paraṃ bhavet //MU_3,67.34//",
    "GSP27moksop_u:5165": "sphaṭikāntas sanniveśas svāṇūnāṃ vedanād yathā / śuddho 'pi bhāti nāneva tathā brahmodaraṃ jagat //MU_3,67.35//",
    "GSP27moksop_u:5166": "brahma sarvaṃ jagad vastu piṇḍa ekam akhaṇḍitam / phalapattralatāgulmapīṭhaṃ bījam iva sthitam //MU_3,67.36//",
    "GSP27moksop_u:5167": "rāmaḥ: aho citraṃ jagad idam asat sad iva bhāsate / aho bṛhad aho svaccham aho sphuṭam aho tanu //MU_3,67.37//",
    "GSP27moksop_u:5168": "brahmaṇi pratibhāsātmā tanmātragaṇagolakaḥ / avaśyāyakaṇābho 'sau yathā sphurati tac chrutam //MU_3,67.38//",
    "GSP27moksop_u:5169": "yathāsau yāti vaimukhyaṃ yathā bhavati cātmabhūḥ / yathā svabhāvasiddhir vā tathā kathaya me prabho //MU_3,67.39//",
    "GSP27moksop_u:5170": "vasiṣṭhaḥ: atyantāsambhavad rūpam ananyat svasvabhāvataḥ / atyantānanubhūtaṃ sat svanubhūtam ivāgrataḥ //MU_3,67.40//",
    "GSP27moksop_u:5171": "hullas sabhullo ghullāṅgha iti bālahṛdi sphuṭam / yathodeti tathodeti pare brahmaṇi jīvatā //MU_3,67.41//",
    "GSP27moksop_u:5172": "mānameyātmikāśuddhāsatyaiva satyavat sthitā / bhinneva ca na bhinnāsmād brahmaṇo bṛṃhaṇātmikā //MU_3,67.42//",
    "GSP27moksop_u:5173": "yathā brahma bhavaty āśu jīvaḥ kalanajīvitaḥ / tathā jīvo bhavaty āśu mano mananavedanam //MU_3,67.43//",
    "GSP27moksop_u:5174": "cittaṃ tanmātramananaṃ paśyaty āśu svarūpavat / eṣa saṅgho 'nilalavaprakhyas sphurati khāntare //MU_3,67.44//",
    "GSP27moksop_u:5175": "aucchūnyam eṣo 'nubhavaty avaśyāyakaṇopamam / saṃvedanātmakaṃ kālakalitaikāntam ātmani //MU_3,67.45//",
    "GSP27moksop_u:5176": "ahaṃ kim iti śabdārthavedanām so 'ṅgasaṃvidam / saṃvidan vastuśabdārthaṃ jīvaḥ paśyati sārthakam //MU_3,67.46//",
    "GSP27moksop_u:5177": "tādṛksaṃvedanas so 'tha rasaśabdārthavedanam / bhāvijihvārthanāmnaikadeśe 'nubhavati kṣaṇāt //MU_3,67.47//",
    "GSP27moksop_u:5178": "tādṛksaṃvedanāj jīvaś śabdārthonmukhatāṃ gataḥ / bhaviṣyannetranāmnaikadeśe bhavati bhāsanam //MU_3,67.48//",
    "GSP27moksop_u:5179": "tādṛksaṃvedanas so 'tha ghrāṇaṃ tadvṛttivedanāt / sthito yasmin bhaviṣyantī tāvad dṛṣṭyāditatsthitiḥ //MU_3,67.49//",
    "GSP27moksop_u:5180": "evamprāyas sa jīvātmā kākatālīyavac chanaiḥ / viśiṣṭasanniveśatvaṃ bhāvitaṃ paśyati svataḥ //MU_3,67.50//",
    "GSP27moksop_u:5181": "sa tasya sanniveśasya tv asato 'pi satas sataḥ / śabdabhāvaikadeśatvaṃ śravaṇārthena vindati //MU_3,67.51//",
    "GSP27moksop_u:5182": "sparśabhāvaikadeśatvaṃ tvakchabdārthena vindati / rasabhāvaikadeśatvaṃ jihvārthākṛti paśyati //MU_3,67.52//",
    "GSP27moksop_u:5183": "rūpabhāvaikadeśatvaṃ netrārthākṛti paśyati / gandhabhāvaikadeśatvaṃ nāsikātvena paśyati //MU_3,67.53//",
    "GSP27moksop_u:5184": "evambhāvamayaitattā prakaṭīkaraṇakṣamam / bhaviṣyad indriyākhyaṃ sā randhraṃ paśyati dehake //MU_3,67.54//",
    "GSP27moksop_u:5185": "ity evam ādijīvasya rāghavādyatanasya ca / udeti pratibhāsātmā deha evātivāhikaḥ //MU_3,67.55//",
    "GSP27moksop_u:5186": "anākhyaiva parā sattā svātivāhikatām iva / sā gacchaty apy agacchantī tādṛkśaktyātmabhāvanāt //MU_3,67.56//",
    "GSP27moksop_u:5187": "mātṛmeyapramāṇādi yadā brahmaiva vedanāt / tadātivāhikoktīnāṃ kaḥ prasaṅgas tad eva tat //MU_3,67.57//",
    "GSP27moksop_u:5188": "rāmaḥ: anyatvavedanād anyaḥ parasmād ātivāhikaḥ / brahmatvavedanād brahma nāsaṃvittir hi sānyathā //MU_3,67.58//",
    "GSP27moksop_u:5189_0": "asambhavād asaṃvitter brahmātmakatayāthavā / ko mokṣaḥ ko vicāras syād vasiṣṭhaḥ:&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;alaṃ",
    "GSP27moksop_u:5189_1": "bhedavikalpanaiḥ //MU_3,67.59 //",
    "GSP27moksop_u:5190": "siddhāntakāla evaiṣa praśnas te rāma rājate / akālapuṣpamālā hi śobhanāpi na śobhate //MU_3,67.60//",
    "GSP27moksop_u:5191": "sārthaivānarthikākālamālā vivalitā yathā / tathaivākālagīr jantos sarvaṃ kāle hi śobhate //MU_3,67.61//",
    "GSP27moksop_u:5192": "pratibandhābhyanujñānāṃ kālo dāteti dṛśyate / nanu sarvapadārthānāṃ kālena phalayogitā //MU_3,67.62//",
    "GSP27moksop_u:5193": "evam eṣa sa jīvātmā suptātmā samupasthitaḥ / pitāmahatvam ucchūnaḥ paśyann ātmani kālataḥ //MU_3,67.63//",
    "GSP27moksop_u:5194": "omuccāraṇasaṃvittipūrvaṃ vedān prapaśyati / yaḥ karoti manorājyaṃ bhavaty āśu sa tanmatiḥ //MU_3,67.64//",
    "GSP27moksop_u:5195": "idam evam asat sadvad vidan vyomni sutātmani / parvataughākṛti vyomajagad vyomni vijṛmbhate //MU_3,67.65//",
    "GSP27moksop_u:5196": "neha prajāyate kiñcin neha kiñcana naśyati / jagad gandharvanagararūpeṇa brahmabṛṃhitam //MU_3,67.66//",
    "GSP27moksop_u:5197": "yathaiva brahmajādīnāṃ jīvānāṃ sadasanmayī / sattā tathaiva sarveṣām āsarīsṛpam āsuram //MU_3,67.67//",
    "GSP27moksop_u:5198": "saṃvidvibhrama evāyam evam abhyutthito 'py asat / ābrahma kīṭasaṃvittes samyaksaṃvedanakṣayaḥ //MU_3,67.68//",
    "GSP27moksop_u:5199": "yathā sampadyate brahmā kīṭas sampadyate tathā / kīṭas tu rūḍhabhūtaughavalanāt tucchakarmataḥ //MU_3,67.69//",
    "GSP27moksop_u:5200": "yad eva jīvanaṃ jīve cetyonmukhamayātmakam / tad eva pauruṣaṃ tasmin sāraṃ karma tad eva ca //MU_3,67.70//",
    "GSP27moksop_u:5201": "brahmaṇas sargatāhante kīṭasyāpy asadutthite / cittamātrātmake bhrānte prekṣāmātrabhavatkṣaye //MU_3,67.71//",
    "GSP27moksop_u:5202": "mātṛmānaprameyārtho na cinmātretaro yadā / tadā dvaitaikyavādārthaś śaśaśṛṅgābjinīsamaḥ //MU_3,67.72//",
    "GSP27moksop_u:5203": "bhāvadārḍhyātmakaṃ mithyā brahmaṇo 'ṇḍaṃ vibhāvyate / ātmaiva kośakāreṇa lālārūpātmakaṃ yathā //MU_3,67.73//",
    "GSP27moksop_u:5204": "sattayā brahmaṇā yad yad yathā dṛṣṭaṃ vibhāti tat / tat tathā dṛśyate tajjñais svabhāvasyaiṣa niścayaḥ //MU_3,67.74//",
    "GSP27moksop_u:5205": "yathā yad uditaṃ vastu tan na tattāṃ vinā bhavet / nimeṣam api kalpo vā svabhāvasyaiṣa niścayaḥ //MU_3,67.75//",
    "GSP27moksop_u:5206": "alīkam idam utpannam alīkaṃ ca vivardhate / alīkam eva svadate tathālīkaṃ vilīyate //MU_3,67.76//",
    "GSP27moksop_u:5207_0": "śuddhaṃ sarvagataṃ brahmānantam advitīyaṃ duravabodhavaśād aśuddham ivāsad ivānekam ivāsarvagam ivāvabudhyate / jalam anyat",
    "GSP27moksop_u:5207_1": "taraṅgo 'nyad iti bālakalpanayā bhedaḥ parikalpyata eva na vāstavaḥ / tasmād yo 'yam ābhāti bhedas sa kevalam atattvavidbhiḥ",
    "GSP27moksop_u:5207_2": "parikalpito rajjvām ahitvam iva / (MU_3,67.77)",
    "GSP27moksop_u:5208_0": "evaṃ bhedābhedaśaktyor abhinnayor eva brahmaṇy eva sambhavāt tenātmanādvitīyenaiva dvitvam ivānītaṃ yathā salilena taraṅgakalpanayā",
    "GSP27moksop_u:5208_1": "suvarṇena kaṭakaparikalpanayaivam iti atas tena svayam evātmanātmānya iva cetyate / ataḥ kalanā jātā / saiva sphāratāṃ prāpya",
    "GSP27moksop_u:5208_2": "manas sampannā / tenāhambhāvaḥ kalpitaḥ nirvikalpapratyakṣarūpaṃ yat prathamaṃ tan manaḥ / tad ahaṃ bhavati kṣipram ahaṃśabdārthabhāvanāt /",
    "GSP27moksop_u:5208_3": "tato mano'haṅkārābhyāṃ smṛtir anusaṃhitā / tais tribhis tadanubhūtatanmātrāṇi kalpitāni / satsu tanmātreṣu jīvena cittātmanā",
    "GSP27moksop_u:5208_4": "svayam kākatālīyavad dhastapādādimān sanniveśaḥ kalpito dṛśyata eva yad eva manaḥ kalpayati tad eva paśyati sad vā bhavatv",
    "GSP27moksop_u:5208_5": "asad vā / cittaṃ yat kalpayaty abhiniviṣṭaṃ tat tat paśyati sad iva pratibhāsam upāgataṃ yathā svapne / (MU_3,67.78)",
    "GSP27moksop_u:5209": "cinmātrasyāntare sargaś cinmātraṃ sakalāntare / tattvāt samastasattānāṃ cinmātraṃ sarvam eva vā //MU_3,67.79//",
    "GSP27moksop_u:5210": "cinmātram eva bahir antar upary adhastān mānaprameyam iti mātṛpadaṃ ca dhatte / nityopaśāntam iti tena samastasattā nityaṃ sthitaṃ susamam ekam apetaturyam //MU_3,67.80//",
    "GSP27moksop_u:5211": "satyopadeśo nāma sargaḥ",
    "GSP27moksop_u:5212": "aṣṭaṣaṣṭitamas sargaḥ",
    "GSP27moksop_u:5213": "vasiṣṭhaḥ: atraivodāharantīmam itihāsaṃ purātanam / rākṣasyoktaṃ mahāpraśnajālam āvalitākhilam //MU_3,68.1//",
    "GSP27moksop_u:5214": "asti kajjalapaṅkādrer ivogrā sālabhañjikā / himādrer uttare pārśve karkaṭī nāma rākṣasī //MU_3,68.2//",
    "GSP27moksop_u:5215": "viṣūcikābhidhānā yā kanyā sā nyāyabādhikā / vindhyāṭavīva dehena yuktyā kārśyam upāgatā //MU_3,68.3//",
    "GSP27moksop_u:5216": "mahābalāgninayanā rodorandhrāvapūriṇī / nīlāmbarāmbarā kṛṣṇā dehabaddheva yāminī //MU_3,68.4//",
    "GSP27moksop_u:5217": "nīhāravasanācchannā medurābhraśiraḥpaṭā / lambābhrabimborasijā nityordhvatimirordhvajā //MU_3,68.5//",
    "GSP27moksop_u:5218": "sthiravidyullatānetrā tamālatarutārakā / vaiḍūryaśūrpāgranakhī bhasmanīhārahāsinī //MU_3,68.6//",
    "GSP27moksop_u:5219": "nirmāṃsanaradehaughapuṣpasragdāmabhūṣitā / sarvāṅgogrāntrasamprotaśavamālāvirājitā //MU_3,68.7//",
    "GSP27moksop_u:5220": "vetālāveśavivalatkālakaṅkālakuṇḍalā / arkādānotkadīptābhrabhīmograbhujamaṇḍalā //MU_3,68.8//",
    "GSP27moksop_u:5221": "tasyā vipulakāyatvād durlabhatvān nijāndhasaḥ / atṛpto 'rṇavalekhāyā ivābhūj jāṭharo 'nalaḥ //MU_3,68.9//",
    "GSP27moksop_u:5222": "na kadācana sā tṛptim upāyāti mahodarī / vaḍavānalajihveva cintayām āsa caikadā //MU_3,68.10//",
    "GSP27moksop_u:5223": "jambudvīpagatān sarvān nigirāmi janān yadi / anāratam anucchvāsaṃ jalarāśīn ivārṇavaḥ //MU_3,68.11//",
    "GSP27moksop_u:5224": "meghena mṛgatṛṣṇeva tan me kṣud upaśāmyati / aviruddhaiva sā yuktir yayāpadi hi jīvyate //MU_3,68.12//",
    "GSP27moksop_u:5225": "mantrauṣadhatapodānadevapūjādirakṣitam / samam eva janaṃ sarvaṃ nirbādhaṃ kaḥ prabādhate //MU_3,68.13//",
    "GSP27moksop_u:5226": "tapaḥ karomi paramam akhinnenaiva cetasā / tapasaiva mahogreṇa yad durāpaṃ tad āpyate //MU_3,68.14//",
    "GSP27moksop_u:5227": "iti sañcintya sā sarvajantujātajighatsayā / tapo'rtham atha sasmāra pradeśaṃ bhūtadurgamam //MU_3,68.15//",
    "GSP27moksop_u:5228": "āruroha ca tac chṛṅgaṃ sthiravidyudvilocanā / hastapādādimaddehā śyāmalevābhramaṇḍalī //MU_3,68.16//",
    "GSP27moksop_u:5229": "tatrāmbarāmbarā snātuṃ tapaḥ kartuṃ kṛtasthitiḥ / atiṣṭhad ekapādena candrārkāspandalocanā //MU_3,68.17//",
    "GSP27moksop_u:5230": "krameṇa divasāḥ pakṣās tasyā māsartavo yayuḥ / śītātapeṣv alolāyāḥ kṛttāyā iva śailataḥ //MU_3,68.18//",
    "GSP27moksop_u:5231": "sā babhūvābhramālāyās samā saṃstambhitākṛtiḥ / kṛṣṇotthitordhvakeśī kham āhartum iva codbhujā //MU_3,68.19//",
    "GSP27moksop_u:5232": "ālokya tāṃ pavanajarjaritāṅgakatvakklīvāṃ sajhāṅkṛtiraṇatpavanāvadhūtaiḥ / ūrdhvasthamūrdhajatamaḥpaṭalair dadhānāṃ tāraughamauktikam ajas samupājagāma //MU_3,68.20//",
    "GSP27moksop_u:5233": "rākṣasīvarṇanaṃ nāma sargaḥ",
    "GSP27moksop_u:5234": "ekonasaptatitamas sargaḥ",
    "GSP27moksop_u:5235": "vasiṣṭhaḥ: atha varṣasahasreṇa tāṃ pitāmaha āyayau / dāruṇaṃ hi tapas siddhyai viṣṭhāgnir api śītahā //MU_3,69.1//",
    "GSP27moksop_u:5236": "manasaiva praṇamyainaṃ sā tatheti sthitā satī / ko varaḥ kṣutkṣayāyālam iti cintānvitābhavat //MU_3,69.2//",
    "GSP27moksop_u:5237": "anāyasī cāyasī ca syām ahaṃ jīvasūcikā / asyoktyā dvividhā sūcībhūtvālakṣyā viśāmy aham //MU_3,69.3//",
    "GSP27moksop_u:5238": "prāṇena saha sarveṣāṃ hṛdayaṃ surabhir yathā / yathābhimatam etena graseyaṃ sakalaṃ janam //MU_3,69.4//",
    "GSP27moksop_u:5239": "krameṇa kṣudvināśāya kṣudvināśaḥ paraṃ sukham / iti sañcintayantīṃ tām uvāca kamalodbhavaḥ //MU_3,69.5//",
    "GSP27moksop_u:5240": "anyādṛṣṭas tayā dṛṣṭas tv amṛtābhraravopamam / brahmā: putri karkaṭike rakṣaḥkulaśailābhramālike //MU_3,69.6//",
    "GSP27moksop_u:5241": "uttiṣṭha tvayi tuṣṭo 'smi gṛhāṇābhimataṃ varam / bhagavan bhūtabhavyeśa syām ahaṃ jīvasūcikā //MU_3,69.7//",
    "GSP27moksop_u:5242": "anāyasī cāyasī ca vikalpaya ca me varam / vasiṣṭhaḥ: evam astv iti tām uktvā punar eva pitāmahaḥ //MU_3,69.8//",
    "GSP27moksop_u:5243": "sūcikām āha sarge tvaṃ bhaviṣyasi viṣūcikā / sūkṣmayā māyayā sarvalokahiṃsāṃ kariṣyasi //MU_3,69.9//",
    "GSP27moksop_u:5244": "durbhojanā durārambhā mūrkhā dussthitayaś ca ye / durdeśavāsino dhṛṣṭās teṣāṃ hiṃsāṃ kariṣyasi //MU_3,69.10//",
    "GSP27moksop_u:5245": "praviśya hṛdayaṃ prāṇaiḥ padmaplīhādivedhanāt / vātalekhātmikā vyādhir bhaviṣyasi viṣūcikā //MU_3,69.11//",
    "GSP27moksop_u:5246": "saguṇaṃ viguṇaṃ vāpi janam āsādayiṣyasi / guṇini tvaccikitsārthaṃ mantro 'yaṃ tu mayocyate //MU_3,69.12//",
    "GSP27moksop_u:5247": "brahmā: himādrer uttare pārśve karkaṭī nāma rākṣasī / viṣūcikābhidhānā yā kanyā sā nyāyabādhikā //MU_3,69.13//",
    "GSP27moksop_u:5248_0": "tasyā mantraḥ: oṃ hrīṃ hrīṃ hrīṃ rām / viṣṇuśaktaye namaḥ / bhagavati viṣṇuśakte enāṃ daha daha paca paca matha matha hana",
    "GSP27moksop_u:5248_1": "hana utsādaya utsādaya dūrīkuru / svāhā / viṣūcike rkhraḥ rkhraḥ rkhraḥ himavantaṃ gaccha himavantaṃ gaccha jīva / saḥ saḥ",
    "GSP27moksop_u:5248_2": "saḥ candramaṇḍala gatāsi / svāhā / (MU_3,69.14)",
    "GSP27moksop_u:5249": "iti mantraṃ mahāmantraṃ nyasya vāmakarodare / mārjayed āturākāraṃ tena hastena saṃyataḥ //MU_3,69.15//",
    "GSP27moksop_u:5250": "himaśailābhimukhyena vidrutāṃ tāṃ vicintayet / karkaṭīṃ karkaśākrandāṃ mantramudgaracūrṇitām //MU_3,69.16//",
    "GSP27moksop_u:5251": "āturaṃ cintayec candre rasāyanahrade sthitam / ajarāmaraṇaṃ muktaṃ sarvādhivyādhivibhramaiḥ //MU_3,69.17//",
    "GSP27moksop_u:5252": "sādhako hi śucir bhūtvā svācāntas susamāhitaḥ / krameṇānena sakalāḥ procchinatti viṣūcikāḥ //MU_3,69.18//",
    "GSP27moksop_u:5253": "iti gaganagatas trilokanātho gaganagasiddhagṛhītasiddhamantraḥ / gata ibhagataśakravandyamāno nijapuram akṣayam agryam ujjvalaśri //MU_3,69.19//",
    "GSP27moksop_u:5254": "sūcyupākhyāne viṣūcikāmantrakathanaṃ nāma sargaḥ",
    "GSP27moksop_u:5255": "saptatitamas sargaḥ",
    "GSP27moksop_u:5256": "vasiṣṭhaḥ: atha vaiḍūryaśṛṅgābhā sā mahākṛṣṇā rākṣasī / kajjalāmbudalekheva tānavaṃ gantum udyatā //MU_3,70.1//",
    "GSP27moksop_u:5257": "babhūvābhropamākāratyāge viṭapirūpiṇī / pumpramāṇā tato 'py āsīt tato 'bhūd dhastamātrakam //MU_3,70.2//",
    "GSP27moksop_u:5258": "tataḥ prādeśamātrābhā tato 'py aṅgularūpiṇī / tato māṣaśimītulyā tatas sūcī babhūva ha //MU_3,70.3//",
    "GSP27moksop_u:5259": "tataḥ kauśeyasūcītvaṃ padmakesarasundaram / prāptā sā śikharākārā saṅkalpādrir ivātatā //MU_3,70.4//",
    "GSP27moksop_u:5260": "rarāja sūcikā kṛṣṇā ślakṣṇāyasakalāmayī / puryaṣṭakena valitā vyomagā vātavāhinī //MU_3,70.5//",
    "GSP27moksop_u:5261": "sūcir dṛśyata evāsau na tv ayo nāma vidyate / saṃvidbhramakalaivaiṣā svapnasūcīva lakṣyate //MU_3,70.6//",
    "GSP27moksop_u:5262": "ratnasūcīva masṛṇā manomananasaṃyutā / vaiḍūryaraśmilekheva daṇḍasantānasundarī //MU_3,70.7//",
    "GSP27moksop_u:5263": "kajjalāmbhojakiñjalkalateva pavanāhṛtā / sūkṣmarandhrekṣaṇasvacchadṛṣṭavyomakanīnikā //MU_3,70.8//",
    "GSP27moksop_u:5264": "svamukhagrāhyasūtreṇa ślakṣṇapucchaśikhāṇunā / dṛśyā vaipulyaśāntyarthaṃ paraṃ maunavrataṃ gatā //MU_3,70.9//",
    "GSP27moksop_u:5265": "sudūrād dīpavad dṛṣṭaṃ sutanmātratvam āgatam / dūrād eva manojñena prodgirantī mukhena kham //MU_3,70.10//",
    "GSP27moksop_u:5266": "kuñcitekṣaṇasandṛśyadīrghadīpāṃśukomalā / sadyassnānasamucchūnabhālabālavilāsinī //MU_3,70.11//",
    "GSP27moksop_u:5267": "tantur bisād ivoḍḍīnā bāhyasañcārakautukāt / brahmanāḍir ivodyuktā bahir indvaṃśasundarī //MU_3,70.12//",
    "GSP27moksop_u:5268": "niyatendriyaśaktis svā jīveneva bahiṣkṛtā / bauddhatīrthikavijñānasantānavad alakṣitā //MU_3,70.13//",
    "GSP27moksop_u:5269": "śūnyasiddhāntaśisikā randhrānilalavābhayā / kṣīṇadīpāṃśusūcyeva tīkṣṇayānupalabhyayā //MU_3,70.14//",
    "GSP27moksop_u:5270": "grāsārthaṃ sūcitāṃ yātā sa cāsyā nopayujyate / vicāritaṃ tayā naitad aho maurkhyavijṛmbhitam //MU_3,70.15//",
    "GSP27moksop_u:5271": "sāgrā sañcintayām āsa na sūcī tuccharūpatām / caittam īhitam evaikaṃ paśyanty āste yathāsukham //MU_3,70.16//",
    "GSP27moksop_u:5272": "avicāryaiva sūcitvaṃ tayā mūḍhadhiyārthitam / nānārthabuddhes sphurati pūrvāparavicāraṇā //MU_3,70.17//",
    "GSP27moksop_u:5273": "sārthakriyo 'gryasāmarthyo yāti bhāvanayānyatām / padārtho 'bhimatārthāḍhyāṃ niśśvāseneva darpaṇaḥ //MU_3,70.18//",
    "GSP27moksop_u:5274": "sūcībhāvaṃ prapannāyās tyajantyāḥ pīvaraṃ vapuḥ / mahāmaraṇam apy asyā rākṣasyās susukhaṃ sthitam //MU_3,70.19//",
    "GSP27moksop_u:5275": "ekavastvanurāgāṇām aho nu viṣamā gatiḥ / deho 'pi tṛṇavat tyakto rākṣasyā nijayecchayā //MU_3,70.20//",
    "GSP27moksop_u:5276": "ekavastvatigarveṇa naśyanty anyā hi saṃvidaḥ / rāksasyā grāsagarveṇa dehanāśo 'pi nekṣitaḥ //MU_3,70.21//",
    "GSP27moksop_u:5277": "nāśo 'pi sukhayaty ajñam ekavastvatirāgiṇam / sūcībhūtā videhāpi parituṣṭaiva rākṣasī //MU_3,70.22//",
    "GSP27moksop_u:5278": "anyā babhūva tallagnā sā tathā jīvasūcikā / vyomātmikā nirākārā vyomavṛttiśarīrakā //MU_3,70.23//",
    "GSP27moksop_u:5279": "tejastantupravāhābhā prāṇatantumayātmikā / śūlasaṃvedanākārā tadrandhrārkāṃśusundarī //MU_3,70.24//",
    "GSP27moksop_u:5280": "pṛthaksthevāsidhārā sā paramāṇvāvalīva ca / kausumī gandhalekheva kalākalanarūpiṇī //MU_3,70.25//",
    "GSP27moksop_u:5281": "pāpātmikā manovṛttis sā hi tasyās tathā sthitā / paraprāṇadaśāvedhaparamārthaparāyaṇā //MU_3,70.26//",
    "GSP27moksop_u:5282": "evam asyās tanur jātā sūcidvayamayī hi sā / nīvāraśūkavat tanvī karpāsāṃśusupelavā //MU_3,70.27//",
    "GSP27moksop_u:5283": "tanudvayena tenāsau praviśya hṛdayaṃ nṛṇām / vedhayantī tataḥ krūrā prababhrāma diśo daśa //MU_3,70.28//",
    "GSP27moksop_u:5284": "sarvas svasaṅkalpavaśāl laghur bhavati vā guruḥ / karkaṭyograṃ vapus tyaktvā sūcītvam urarīkṛtam //MU_3,70.29//",
    "GSP27moksop_u:5285": "tuccho 'py artho 'lpasattvānāṃ yāty atiprārthanīyatām / sūcīvṛttapiśācītvaṃ rākṣasyā tapasārjitam //MU_3,70.30//",
    "GSP27moksop_u:5286": "api puṇyaśarīrāṇāṃ jātibandho na śāmyati / anusūci piśācītvaṃ rākṣasyā samupārjitam //MU_3,70.31//",
    "GSP27moksop_u:5287": "tasyāṃ digantabhramaṇe pravṛttāyāṃ sahānilaiḥ / tatraiva sā tanus sthūlā galitā śāradābhravat //MU_3,70.32//",
    "GSP27moksop_u:5288": "kasyacid vivaśāṅgasya kṣīvasya vipulasya vā / praviśyāntar vātasūcī bhavaty ati viṣūcikā //MU_3,70.33//",
    "GSP27moksop_u:5289": "kasyacit tanudehasya svacchasya sudhiyo 'pi ca / praviśya jīvasūcitve bhavaty antar viṣūcikā //MU_3,70.34//",
    "GSP27moksop_u:5290": "evaṃ kvacit tṛpyati sā durbuddhihṛdayasthitā / kvacid ucchidyate puṇyair mantrauṣadhikṛtakramaiḥ //MU_3,70.35//",
    "GSP27moksop_u:5291": "āsīd bahūni varṣāṇi bhramaṇaikaparāyaṇā / dehadvayena gacchantī vyomni bhūmitale tathā //MU_3,70.36//",
    "GSP27moksop_u:5292": "rajastirohitā bhūmau haste 'ṅgulitirohitā / prabhātirohitā vyomni vastre sūtratirohitā //MU_3,70.37//",
    "GSP27moksop_u:5293": "antassthā snāyusariti durbhage pāṃsupāṇḍuni / śuṣkarekhāsaritkhāte sūkṣmarekhājarattṛṇe //MU_3,70.38//",
    "GSP27moksop_u:5294": "arthahīne gatacchāye śūnye ucchvāsakāriṇi / makṣikāvātaharaṇe śrīvṛkṣaparivarjite //MU_3,70.39//",
    "GSP27moksop_u:5295": "sthūlāsthigranthivalite nityakampasphurattale / anātmīyācchanīhāraśuddhāṃśukakṛtabhrame //MU_3,70.40//",
    "GSP27moksop_u:5296": "kiṇasthāṇvagraviśrāntamakṣikāviṅkavāyase / raukṣyarūḍharasadvāte vilolāṅguliśākhini //MU_3,70.41//",
    "GSP27moksop_u:5297": "malābhralekhāsaṃsāre svāṅgulivraṇagartake / svedāvaśyāyaduṣṣṭhyūte parvavālmīkaparvate //MU_3,70.42//",
    "GSP27moksop_u:5298": "kacatpāṃsujalabhrāntau nakhājagarakarkaśe / kvacit kvacit saridbhītabhītayūkākupānthake //MU_3,70.43//",
    "GSP27moksop_u:5299": "viralā śuṣkasandṛṣṭapiṭakāpūtapalvale / madhyasthalekhāmārgaughe śītaśvasanagocare //MU_3,70.44//",
    "GSP27moksop_u:5300": "grastayūkānaraughāsṛkpūrṇasṛkvinakhāsyatām / dadhatāṅguṣṭhayakṣeṇa krānte sarvatra pātinā //MU_3,70.45//",
    "GSP27moksop_u:5301": "nānāviracanā citrapaṭapattanagāminī / gamāgamapariśrāntā tatrātyantacirāśvagā //MU_3,70.46//",
    "GSP27moksop_u:5302": "nagarān nagare nyastasūtrabhāṇḍikabhāriṇī / prāpte karatalāraṇye balīvardavivartinī //MU_3,70.47//",
    "GSP27moksop_u:5303": "gupte viśramaṇāyaiva manāk karaparicyutā / tantuprotamukhākṛṣṭikhinnā kvāpi viśīryate //MU_3,70.48//",
    "GSP27moksop_u:5304": "vedhanaṃ karṇasaṃśliṣṭā kaṭhināpi na sākarot / na hi tīkṣṇo bahiḥ kārye nīcatvaṃ vijahāti cet //MU_3,70.49//",
    "GSP27moksop_u:5305": "sāyassūcī manassūcyā valitā vijahāra ha / dikṣv apsv iva śilāgurvī nāvaṅgavalitā satī //MU_3,70.50//",
    "GSP27moksop_u:5306": "visasāra diganteṣu sāntaḥkaraṇasattayā / tṛṇalekheva pavanaśaktyā saṃsṛtirūpayā //MU_3,70.51//",
    "GSP27moksop_u:5307": "mukhena sūkṣmasūtrāntaṃ tyajantī suśirombhane / parāpūrodyamenāśu jāteva hṛdayānvitā //MU_3,70.52//",
    "GSP27moksop_u:5308": "parāpūraraseneva sūcyā hṛt suvikāsitam / anāratavamat sūkṣmasūtrāntam iva sūmbhane //MU_3,70.53//",
    "GSP27moksop_u:5309": "tīkṣṇair api cirakṣīṇaḥ pūryate nirvicāraṇam / dṛṣṭānto 'tra kṣaṇāt sūcyā pūrito jarjaraḥ paṭaḥ //MU_3,70.54//",
    "GSP27moksop_u:5310": "sūtrāṃśunirgatair yogyaṃ sūcyā hṛdayam arjitam / parapūraṇayaivāśu tejaś ca kacitārkaruk //MU_3,70.55//",
    "GSP27moksop_u:5311": "akasmāt tena rūḍheṇa kṣīṇapūraṇarūpiṇā / hṛdaye rākṣasī sūcī karmaṇātapyateva sā //MU_3,70.56//",
    "GSP27moksop_u:5312": "vedhaṃ khuraraveṇaiva karotīṣatpracāritā / prakṛtena nijenāpi khedāya vyavahāritā //MU_3,70.57//",
    "GSP27moksop_u:5313": "sañcārayati vastreṣu sūtraṃ caturavedhanā / ādīrghaṃ vāsanātantuṃ śarīreṣv iva vedanā //MU_3,70.58//",
    "GSP27moksop_u:5314": "sañcāryamāṇā vegena dhāvatīvākṣipāṭane / adarśitamukhā eva durjanā marmavedhinaḥ //MU_3,70.59//",
    "GSP27moksop_u:5315": "skandhavastrajavaprotā vedhākṣṇā sukham īkṣate / katham enaṃ bhinadmīti tīkṣṇānām etad īpsitam //MU_3,70.60//",
    "GSP27moksop_u:5316": "samam eva ca kauśeye kṣaume ca vasane śitā / jaḍaḥ ka iva vā nāma guṇāguṇam upekṣate //MU_3,70.61//",
    "GSP27moksop_u:5317": "sā dadhānojjvalaṃ sūtram aṅguṣṭhāṅgulipīḍitā / antratantum ivānantam udgirantī nirīkṣate //MU_3,70.62//",
    "GSP27moksop_u:5318": "tīkṣṇāsyahṛdayatvena saraseṣu na keṣucit / sūtritāpi padārtheṣu viśaty alasagāminī //MU_3,70.63//",
    "GSP27moksop_u:5319": "agardabhīmukhaprotā sutīkṣṇāpi na cāpi dhīḥ / avedhitāpy ahṛdayā rājaputry api durbhagā //MU_3,70.64//",
    "GSP27moksop_u:5320": "vinā parāpakāreṇa tīkṣṇe saraṇam īhate / vedhanād rodhitā sūciḥ karṇapāśe pralambate //MU_3,70.65//",
    "GSP27moksop_u:5321": "śete kiṃ cāru maitryeva buse karaparicyutā / svarūpasadṛśaṃ mitraṃ kasmai nāma na rocate //MU_3,70.66//",
    "GSP27moksop_u:5322": "miśritā mūḍhacittānāṃ vṛttibhiḥ prākṛte jane / tiṣṭhaty ātmasamāṃ ko hi saṅgatiṃ tyaktum icchati //MU_3,70.67//",
    "GSP27moksop_u:5323": "bhavaty ayaskāracitau santyaktāntardhigāminī / bhastrāvātair vivalitā gaganoḍḍayanonmukhī //MU_3,70.68//",
    "GSP27moksop_u:5324": "prāṇāpānapravāhasthā hṛtpadmāntaragāminī / duḥkhaśaktir mahāghorā jīvaśaktir ivodyatā //MU_3,70.69//",
    "GSP27moksop_u:5325": "samānavaiparītyena samānasamagāminī / udānaviparītatvād udānasamagāminī //MU_3,70.70//",
    "GSP27moksop_u:5326": "vyānasthā vyādhijananī sarvāṅgarasacāriṇī / hṛtkaṇṭaśūlotplavanavaivarṇyonmādakāriṇī //MU_3,70.71//",
    "GSP27moksop_u:5327": "prāyas saucikahastasthā suptorṇāgaṇḍakoṭare / bālahaste 'ṅgulītalpavedhanaikavilāsinī //MU_3,70.72//",
    "GSP27moksop_u:5328": "pādapraviṣṭā rudhirapānapājiravistṛtā / tuṣyaty atitarāṃ tucchabhojanā tucchabhojanaiḥ //MU_3,70.73//",
    "GSP27moksop_u:5329": "śete kardamakośasthā cirakālam adhomukhī / icchānurūpam āsādya ka ivāspadam ujjhati //MU_3,70.74//",
    "GSP27moksop_u:5330": "krauryeṇāpahṛtātmānaṃ darśayaty upavedhanaiḥ / utsavād api nīcānāṃ kalaho hi sukhāyate //MU_3,70.75//",
    "GSP27moksop_u:5331": "kapardikā valabhyāntarātmānaṃ bahu manyate / durucchedā hi bhūtānām ahaṅkāracamatkṛtiḥ //MU_3,70.76//",
    "GSP27moksop_u:5332": "śvetikāyugmalabhyena sāhṛtenātmanā nṛṇām / mṛtim ādhāsyate citrā svārthe nodeti mūḍhatā //MU_3,70.77//",
    "GSP27moksop_u:5333": "vastratantuvibhedena paramāraṇam āśu me / idaṃ sampadyata iti bhavaty atyantanirmalā //MU_3,70.78//",
    "GSP27moksop_u:5334": "sthāpitā malam ādatte sūcī yad gharṣaṇaṃ vinā / parāpavedhavirahād vyādhis so 'syāḥ pravartate //MU_3,70.79//",
    "GSP27moksop_u:5335": "sūkṣmadṛśyā vedhadātrī kṣaṇād vismṛtim eti vā / tīkṣṇā bhedakarī krūrā sūciceṣṭeva daivikī //MU_3,70.80//",
    "GSP27moksop_u:5336": "tantuvedhanamātreṇa hato 'nya iti toṣitā / durjano yena tenaiva nāśito vetti duṣṭatām //MU_3,70.81//",
    "GSP27moksop_u:5337_0": "paṅke majjati yāti khe viharati vyomānilair diktaṭāñ śete pāṃsuṣu bhūtale pathi gṛhe haṭṭe vane 'ntaḥpure / haste śrotrasaroruhe",
    "GSP27moksop_u:5337_1": "'tha mṛduni svasthorṇikāgaṇḍake randhre kāṣṭhamṛdāṃ ca nāḍihṛdaye dravyātmasattaiva sā //MU_3,70.82 //",
    "GSP27moksop_u:5338": "vālmīkiḥ: ity uktavaty atha munau divaso jagāma sāyantanāya vidhaye 'stam ino jagāma / snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_3,70.83//",
    "GSP27moksop_u:5339": "sūcyupākhyāne sūcivyavahāravarṇanaṃ nāma sargaḥ",
    "GSP27moksop_u:5340": "ekasaptatitamas sargaḥ",
    "GSP27moksop_u:5341": "vasiṣṭhaḥ: atha sā bahukālena karkaṭī nāma rākṣasī / sarveṣāṃ naramāṃsānāṃ nūnaṃ tṛptim upāyayau //MU_3,71.1//",
    "GSP27moksop_u:5342": "pūrveṇaiva kilāhnā sā tṛptā rudhirabindunā / sūcyāṃ kim iva māty antas tṛṣṇāsūcis tu durbharā //MU_3,71.2//",
    "GSP27moksop_u:5343": "cintayām āsa hā kaṣṭaṃ kim idaṃ sūcitāṃ gatā / sūkṣmāsmi hataśaktiś ca mayi grāso na māti ca //MU_3,71.3//",
    "GSP27moksop_u:5344": "kva me tāni viśālāni gatāny aṅgāni durdhiyaḥ / kālameghavilāsāni vane śīrṇāni parṇavat //MU_3,71.4//",
    "GSP27moksop_u:5345": "mayy asyāṃ mandabhāgyāyāṃ manāg api na māti ca / svādumāṃsarasagrāso vasāvāsita āsavaḥ //MU_3,71.5//",
    "GSP27moksop_u:5346": "paṅke 'ntar vinimajjāmi patāmi dharaṇītale / hatāsmi janapadaughais taskarair dalitāsmi ca //MU_3,71.6//",
    "GSP27moksop_u:5347": "hā hatāham anāthāham anāśvāsā nirāspadā / duḥkhād duḥkhe nimajjāmi saṅkaṭāt saṅkaṭe 'pi ca //MU_3,71.7//",
    "GSP27moksop_u:5348": "na me sakhī na me dāsī na me mātā na me pitā / na me bandhur na me bhṛtyo na me bhrātā na me sutaḥ //MU_3,71.8//",
    "GSP27moksop_u:5349": "na me deho na me sthānaṃ na me kaścit samāśrayaḥ / naikasthānasamāśvāso bhramāmi vanaparṇavat //MU_3,71.9//",
    "GSP27moksop_u:5350": "āpadāṃ dhuri tiṣṭhāmi niviṣṭāsmi sudāruṇe / abhāvam abhivāñchāmi so 'pi sampadyate na me //MU_3,71.10//",
    "GSP27moksop_u:5351": "svako dehaḥ parityakto mūḍhacetanayā mayā / kācabuddhyā vimūḍhena hastāc cintāmaṇir yathā //MU_3,71.11//",
    "GSP27moksop_u:5352": "āpatantī manomohaṃ pūrvam āpat prayacchati / paścād anarthavistārarūpeṇa pravijṛmbhate //MU_3,71.12//",
    "GSP27moksop_u:5353": "buseṣu parisuptāsmi mārgeṣu lulitāsmi ca / vraṇeṣu preṣitāsmy antar hā me duḥkhaparamparā //MU_3,71.13//",
    "GSP27moksop_u:5354": "parapreṣyakarī nityaṃ parasañcāracāriṇī / paraṃ kārpaṇyam āyātā jātā paravaśāsmy aham //MU_3,71.14//",
    "GSP27moksop_u:5355": "bhṛtiṃ karomi tucchaiva sāpi vedhanarūpiṇī / aho mamālpabhāgyāyā daurbhāgyam api durlabham //MU_3,71.15//",
    "GSP27moksop_u:5356": "utthitas sphāravetālaḥ kurvantyāś śāntim eva me / sarvanāśo dhanādāne pravṛttāyā mamoditaḥ //MU_3,71.16//",
    "GSP27moksop_u:5357": "kim andhayā mayā tādṛk santyaktaṃ tan mahāvapuḥ / yathā nāśena vā bhāvyaṃ tathodety aśubhā matiḥ //MU_3,71.17//",
    "GSP27moksop_u:5358": "mām avāntaranirdagdhāṃ nyūnāṃ kīṭakaṇād api / uddhariṣyati ko nāma pāṃsurāśiṣu hāritām //MU_3,71.18//",
    "GSP27moksop_u:5359": "viviktamanasāṃ buddhau kva sphuranti hatāśayāḥ / grāmamārgatṛṇānīva girer upari vāsinām //MU_3,71.19//",
    "GSP27moksop_u:5360": "sthitānām ajñasambodhe katham abhyudayo bhavet / aṇv apy udeti prākāśyaṃ na khadyotānusevinaḥ //MU_3,71.20//",
    "GSP27moksop_u:5361": "ataḥ kiyantaṃ no jāne kālam āvalitāpadam / mayāpacchvabhragarteṣu luṭhitavyaṃ hatehayā //MU_3,71.21//",
    "GSP27moksop_u:5362": "kadā syām añjanamahāśailaputrakarūpiṇī / dyāvāpṛthivyor vaiḍūryastambhatām anutiṣṭhatī //MU_3,71.22//",
    "GSP27moksop_u:5363": "meghamālāsamabhujā sthiravidyucchaṭekṣaṇā / nīhārajālavasanā proccakeśāsitāmbarā //MU_3,71.23//",
    "GSP27moksop_u:5364": "lambodarābhrasandarśapranartitaśikhaṇḍinī / lambalolastanī śyāmadehapātadravatsurā //MU_3,71.24//",
    "GSP27moksop_u:5365": "hāsabhasmacchaṭācchannasūryamaṇḍalarodhinī / kṛtāntagrasanodyuktakṛtyaikākṛtidhāriṇī //MU_3,71.25//",
    "GSP27moksop_u:5366": "kuṇālolūkhalabṛsīśūrpasragdāmabhāriṇī / parvatāt parvate śṛṅge nyasya pādaṃ vihāriṇī //MU_3,71.26//",
    "GSP27moksop_u:5367": "kadā me syād uruśvabhrabhāsuraṃ tan mahodaram / kadā me syāc charanmeghamedurā nakharāvalī //MU_3,71.27//",
    "GSP27moksop_u:5368": "kadā me syān mahārakṣovidrāvaṇakaraṃ smitam / svasphigvādyair araṇyānyāṃ kadā nṛtyeyam unmadā //MU_3,71.28//",
    "GSP27moksop_u:5369": "vasāsavamahākumbhair mṛtamāṃsāsthisañcayaiḥ / kadā kariṣye virataṃ madhurodarapūraṇam //MU_3,71.29//",
    "GSP27moksop_u:5370": "kadā pītamahālokarudhirā kṣīvatāṃ gatā / bhaveyam uditonnṛttā mudritā nidrayā tataḥ //MU_3,71.30//",
    "GSP27moksop_u:5371": "mayaiva kutapovahnau tad dagdhvā bhāsuraṃ vapuḥ / bhasmatvaṃ kanakeneva sūcitvam urarīkṛtam //MU_3,71.31//",
    "GSP27moksop_u:5372": "kva kilāñjanaśailābhaṃ vapur bharitadiktaṭam / kva mūṣikākhurasamaṃ sūcitvaṃ tṛṇapelavam //MU_3,71.32//",
    "GSP27moksop_u:5373": "tyajaty āśu mṛd ity ajñaḥ prāpyāpi kanakāṅgadam / mayā sūcitvalobhena santyaktaṃ bhāsuraṃ vapuḥ //MU_3,71.33//",
    "GSP27moksop_u:5374": "hā mahodara vindhyādrisanīhāraguhopamam / adya nāntaṃ karoṣi tvaṃ kathaṃ siṃhaiṇahastinām //MU_3,71.34//",
    "GSP27moksop_u:5375": "hā bhujau bharanirbhugnaśikharau śaśabhṛnnakhau / puroḷāśadhiyā candraṃ katham adya na dhāvathaḥ //MU_3,71.35//",
    "GSP27moksop_u:5376": "hā vakṣaḥ kācavaiḍūryagirīndrataṭasundara / nādya siṃhādiyaukaṃ tad dhṛtaṃ romavanaṃ tvayā //MU_3,71.36//",
    "GSP27moksop_u:5377": "hā netre kṛṣṇarajanījvalacchuṣkavanojjvale / kasmān na me bhūṣayatho dṛgjvālāmālayā diśaḥ //MU_3,71.37//",
    "GSP27moksop_u:5378": "hā skandhabandho naṣṭo 'si vibhraṣṭo 'si mahītale / kālena viniviṣṭo 'si nighṛṣṭo 'si śilodare //MU_3,71.38//",
    "GSP27moksop_u:5379": "hā mukhendo tapasi kiṃ nādya tvaddantaraśmibhiḥ / kalpāgnidagdhasaṃśāntacandrabimbamanohara //MU_3,71.39//",
    "GSP27moksop_u:5380": "hā hā hastau mahākārau tāv adya kva gatau mama / sampannā kim ahaṃ sūcī makṣikākhuradolitā //MU_3,71.40//",
    "GSP27moksop_u:5381": "hā bhagograkarañjāḍhyasukhadaśvabhraśobhana / vindhyādryaraṇyavipulanitambāmalabimbaka //MU_3,71.41//",
    "GSP27moksop_u:5382_0": "kvākāro 'mbarapūrakaḥ kva ca navaṃ tucchātmasūcīvapū rodorandhrasamaḥ kva cāsyakuharaḥ kvedaṃ ca sūcīmukham / kva grāso bahumāṃsabhārabahalaḥ",
    "GSP27moksop_u:5382_1": "kvābbindunā rodhanaṃ sūkṣmāsy etad aho mayaiva racitaṃ svātmakṣaye nāṭakam //MU_3,71.42 //",
    "GSP27moksop_u:5383": "viṣūcikāparidevanaṃ nāma sargaḥ",
    "GSP27moksop_u:5384": "dvisaptatitamas sargaḥ",
    "GSP27moksop_u:5385": "vasiṣṭhaḥ: sūcī sāsambhavadvāṇī cintayitvety akalpayat / punas taddehalābhāya bhavāmy āśu tapasvinī //MU_3,72.1//",
    "GSP27moksop_u:5386": "iti sañcintya sattvasthaṃ saṃhṛtya janamāraṇam / tad eva himavacchṛṅgaṃ jagāma tapase sthiram //MU_3,72.2//",
    "GSP27moksop_u:5387": "apaśyad evaṃ sūcītvaṃ sā tan mānasam ātmani / prāṇavātātmakā prāṇaiḥ praviśya hatamānavā //MU_3,72.3//",
    "GSP27moksop_u:5388": "athātmany eva sūcītvaṃ paśyanty eva manomayī / prāṇavātaśarīrāsau jagāma himavacchiraḥ //MU_3,72.4//",
    "GSP27moksop_u:5389": "dṛḍhadāvānale tatra sarvabhūtavivarjite / mahāśilātalakṣobharūkṣe pāṃsuvidhūsare //MU_3,72.5//",
    "GSP27moksop_u:5390": "tasthāv abhyutthitaikāsau nistṛṇe vipulasthale / marāv akasmāt sañjātā śuṣkā tṛṇaśikhā yathā //MU_3,72.6//",
    "GSP27moksop_u:5391": "sūkṣmasyaikasya pādasya sārdhenaivāśritorvarā / svasaṃvidekapādātmatapaḥ kartuṃ pracakrame //MU_3,72.7//",
    "GSP27moksop_u:5392": "sūkṣmapādatalenaiṣā vasudhāreṇusaṅkaṭam / nivāryāttapadā kṛcchrād yatnenordhvamukhī sthitā //MU_3,72.8//",
    "GSP27moksop_u:5393": "kṛṣṇatvahiṃsratātaikṣṇyā vṛttāsyā pavanāśanaiḥ / yatnāt padaṃ nibadhnantī reṇvaṇūpalasaṅkaṭe //MU_3,72.9//",
    "GSP27moksop_u:5394": "araṇye kṣubhitāṃ sarpīṃ dūrālokārtham utthitām / pucchakoṭisthitāṃ pātalolām anucakāra sā //MU_3,72.10//",
    "GSP27moksop_u:5395": "mukharandhraviniṣkrāntā tasyā bhāskaradīdhitiḥ / sakhī babhūva sūcyābhā paścādbhāgaikarakṣiṇī //MU_3,72.11//",
    "GSP27moksop_u:5396": "kṣudre 'pi svajanībhūte yāti vatsalatāṃ janaḥ / dīdhityāpi sakhīvṛttaṃ sūcyās sūcitayāśritam //MU_3,72.12//",
    "GSP27moksop_u:5397": "babhūva tasyās svacchā yā dvitīyā tāpasī sakhī / enassūcīva malinā tayā paścāt kṛtaiva sā //MU_3,72.13//",
    "GSP27moksop_u:5398": "sūcyāsyanirgatārkāṃśupātākṣasmayakūṇitam / paścāt smayatatā dṛṣṭā sā dhūlyaivātra kevalam //MU_3,72.14//",
    "GSP27moksop_u:5399": "dhūlyāpi prekṣyate yā tām api drumalatādayaḥ / mahātapasvinīṃ sūcīṃ draṣṭuṃ notkaṇṭhayanti ke //MU_3,72.15//",
    "GSP27moksop_u:5400": "sthirabaddhapadām enāṃ sumanovṛttim utthitām / anilāḥ kṣobhayāṃ cakrur mukhanirgatabhāṅkṛtaiḥ //MU_3,72.16//",
    "GSP27moksop_u:5401": "prasūtāni bhaviṣyāmo nigīrṇāny anayāciram / kausumāni rajāṃsy asyā ity āsyaṃ paryapūpuran //MU_3,72.17//",
    "GSP27moksop_u:5402": "tapoharendraprahitavātanunnāmiṣaṃ rajaḥ / tayā tv ahṛttvavyājena na nigīrṇaṃ mukhe 'pi sat //MU_3,72.18//",
    "GSP27moksop_u:5403": "na nigīrṇavatī tāni rajāṃsi dṛḍhaniścayā / antassāratayā kāryaṃ laghavo 'py āpnuvanti hi //MU_3,72.19//",
    "GSP27moksop_u:5404": "na pibanty āsyasaṃsthānitayā puṣparajāṃsy api / vismayaṃ pavanaḥ prāpa sumerūnmūlanādhikam / āśiraḥpihitā paṅkaiḥ pūritāpi mahājalaiḥ //MU_3,72.20//",
    "GSP27moksop_u:5405": "vidhutāpi bṛhadvātais trāsitāpi taḍidbhramaiḥ / uddhūlitāpi jaladaiḥ kṣobhitāpy abhragarjitaiḥ //MU_3,72.21//",
    "GSP27moksop_u:5406": "api varṣasahasrais sā cittasthadṛḍhaniścayā / paṭṭagaṇḍakasupteva nākampata tapasvinī //MU_3,72.22//",
    "GSP27moksop_u:5407": "nivṛttāyā bahisspandād atha kāle 'sahāgate / vicārayantyās tasyās svam ātmatattvaṃ svacetanam //MU_3,72.23//",
    "GSP27moksop_u:5408": "jñānālokas samudabhūt sā parāvaradarśinī / babhūva nirmalā sūcī citsūcī pāvanī param //MU_3,72.24//",
    "GSP27moksop_u:5409": "jātā viditavedyā sā svayam eva tayā dhiyā / tapasā duṣkṛte kṣīṇe sūcī svamukhasūcanī //MU_3,72.25//",
    "GSP27moksop_u:5410": "iti varṣasahasrāṇi sākarod dāruṇaṃ tapaḥ / sapta saptamahālokasantāpakaram unmukhī //MU_3,72.26//",
    "GSP27moksop_u:5411": "tasyāḥ kalpāgnibhīmena tapasā himavān giriḥ / babhūva tena jvalito jajvāleva tato jagat //MU_3,72.27//",
    "GSP27moksop_u:5412": "kasyedaṃ tapasākrāntaṃ jagad ity atha vāsavaḥ / nāradaṃ paripapraccha sa tasyākathayac ca tat //MU_3,72.28//",
    "GSP27moksop_u:5413": "sapta varṣasahasrāṇi sūcī dīrghatapasvinī / mayā vijñātadehāsau tenedaṃ jvalitaṃ jagat //MU_3,72.29//",
    "GSP27moksop_u:5414": "nāgāś śvasanti vidalanti nagāḥ patanti vaimānikā jaladavāridhayaḥ prayānti / śoṣaṃ diśo 'rkasahitā malinībhavanti sūcyendra paśya tapasā kṣayamāyayaiva //MU_3,72.30//",
    "GSP27moksop_u:5415": "sūcītapaḥprabhāvo nāma sargaḥ",
    "GSP27moksop_u:5416": "trisaptatitamas sargaḥ",
    "GSP27moksop_u:5417": "vasiṣṭhaḥ: karkaṭīkaṭuvṛttāntaṃ sarvam ākarṇya vāsavaḥ / nāradaṃ paripapraccha punarjātakutūhalaḥ //MU_3,73.1//",
    "GSP27moksop_u:5418": "śakraḥ: sūcīvṛttapiśācītvaṃ tapasopārjya tat tayā / karkaṭyā himavatkukṣyāṃ ke bhuktā vibhavā mune //MU_3,73.2//",
    "GSP27moksop_u:5419": "nāradaḥ: jīvasūcī piśācītvaṃ gatā yā śūkapelavam / asīt kārṣṇāyasī sūcis tasyās svam avalambanam //MU_3,73.3//",
    "GSP27moksop_u:5420": "tat svam ālambanaṃ tyaktvā vyomavātarathasthayā / prāṇamārutamārgeṇa tayā dehapraviṣṭayā //MU_3,73.4//",
    "GSP27moksop_u:5421": "sarvāsām antratantrīṇāṃ snāyumedovasāsṛjām / randhreṣu pakṣiṇyevāntar nilīnaṃ malināṅgayā //MU_3,73.5//",
    "GSP27moksop_u:5422": "yasyāṃ nāḍyāṃ na yo vāyur māti tat tām upetayā / tatra śūlaṃ kṛtaṃ mūlaṃ nyagrodhāgra ivotkaṭam //MU_3,73.6//",
    "GSP27moksop_u:5423": "tac charīrendriyais tāni tathānyāni bahūni ca / bhuktāni naramāṃsāni bhojanāny ucitāni ca //MU_3,73.7//",
    "GSP27moksop_u:5424": "suptaṃ vivalitānalpamālayā mugdhabālayā / kāntavakṣassthalasyūtamliṣṭapattrakapolayā //MU_3,73.8//",
    "GSP27moksop_u:5425": "vihṛtaṃ vītaśokāsu vihaṅgyā vanavīthiṣu / kalpadrumotthapuṣpābhradviguṇāmbhodapaṅktiṣu //MU_3,73.9//",
    "GSP27moksop_u:5426": "pīta āmodimandāramakarandakaṇāsavaḥ / vaneṣv amaraśailānām alinyālinilīnayā //MU_3,73.10//",
    "GSP27moksop_u:5427": "carvitāni śavāṅgāni gṛdhragarvātivṛddhayā / khaḍgayaṣṭyeva saṅgrāme vīrāṅgāni javeddhayā //MU_3,73.11//",
    "GSP27moksop_u:5428": "sarvāṅgakośanāḍīṣu dikṣv ivānilalekhayā / uḍḍīnam avaḍīnaṃ ca kākyeva vyomavīthiṣu //MU_3,73.12//",
    "GSP27moksop_u:5429": "virāḍātmahṛdi prāṇā vātaskandhās sphuranti khe / yathā tathā prasphuritaṃ prati dehagṛhaṃ tayā //MU_3,73.13//",
    "GSP27moksop_u:5430": "sarvaprāṇiśarīreṣu bhrāntaṃ cicchaktiduṣṭayā / dīpaprabhābhāsitayā gṛhiṇyeva svasadmasu //MU_3,73.14//",
    "GSP27moksop_u:5431": "vihṛtaṃ rudhireṣv antar dravaśaktyeva vāriṣu / abdhiṣv āvartavṛttyeva jaṭhareṣu vivalgitam //MU_3,73.15//",
    "GSP27moksop_u:5432": "suptaṃ medassu śubhreṣu śeṣāṅgeṣv iva śauriṇā / svāditas svāmagandho 'ntar vātaśaktyāmṛtaṃ yathā //MU_3,73.16//",
    "GSP27moksop_u:5433": "tarugulmauṣadhādīnāṃ hṛtsthāraṇyānilaśriyā / paribhuktāny aśaktāni hiṃsayā vīkṣitāni ca //MU_3,73.17//",
    "GSP27moksop_u:5434": "ahaṃ jīvamayī sūcī syām itīcchāvareṇa sā / sampannā mānasī sūciś cetanī pāvanī śitā //MU_3,73.18//",
    "GSP27moksop_u:5435": "adṛśyayā tayā tena mārutograturaṅgayā / ayassūcīnilayayā vihṛtaṃ dikṣu ruddhayā //MU_3,73.19//",
    "GSP27moksop_u:5436": "pītaṃ bhuktaṃ vilasitaṃ hasitaṃ dattam āhṛtam / nartitaṃ gītam uṣitam anantaiḥ prāṇidehakaiḥ //MU_3,73.20//",
    "GSP27moksop_u:5437": "adṛśyayā śarīriṇyā manaḥ pavanadehayā / kṛtam ākāśarūpiṇyā na tad asti na yat tayā //MU_3,73.21//",
    "GSP27moksop_u:5438": "mattayāśaktayā svādurasāṃś carvitum etayā / bālayālānam āśritya kariṇyeva vivalgitam //MU_3,73.22//",
    "GSP27moksop_u:5439": "kallolabahalādyūnadehaduṣṭanadīṣv alam / vegair vaidhuryakāriṇyā mattayā makarāyitam //MU_3,73.23//",
    "GSP27moksop_u:5440": "aśaktayā nigirituṃ medomāṃsaṃ tayā hṛdi / dūnaṃ suciram arthāḍhyavṛddhāturadhiyā yathā //MU_3,73.24//",
    "GSP27moksop_u:5441": "gajoṣṭramṛgahastyaśvasiṃhādihṛdi nartitam / nartakyeva ciraṃ raṅge vellayantyāṅgam aṅgake //MU_3,73.25//",
    "GSP27moksop_u:5442": "bahir antaś ca vāyūnām ekatvam anuyātayā / gandhalekhikayevāntassthitaṃ durlakṣyayānayā //MU_3,73.26//",
    "GSP27moksop_u:5443": "mantrauṣadhatapodānadevapūjādibhir hitā / valgadgirinadītuṅgataraṅgavad apadrutā //MU_3,73.27//",
    "GSP27moksop_u:5444": "dīpaprabhevāvijñātagatir gatvāśu līyate / ayassūcyāṃ mātarīva tatra nivṛtim eti sā //MU_3,73.28//",
    "GSP27moksop_u:5445": "svavāsanānusāreṇa sarva āspadam īhate / sūcitvam eva rākṣasyā sūcitvenāspadīkṛtam //MU_3,73.29//",
    "GSP27moksop_u:5446": "sarvo vihṛtyāpi diśas svam evāspadam āpadi / jīvasūcī lohasūcīm ivāyāti jaḍo janaḥ //MU_3,73.30//",
    "GSP27moksop_u:5447": "evaṃ prayatamānā sā viharantī diśo daśa / mānasīṃ tṛptim āyāti na śārīrīṃ kadācana //MU_3,73.31//",
    "GSP27moksop_u:5448": "sati dharmiṇi dharmā hi sambhavantīha nāsati / śarīraṃ dṛśyate yasya tasya tat kila tṛpyati //MU_3,73.32//",
    "GSP27moksop_u:5449": "atha tṛptasya dehasya smaraṇāt prāktanasya sā / babhūva duḥkhitā svādupūrṇodarasukhārthinī //MU_3,73.33//",
    "GSP27moksop_u:5450": "tataḥ prāktanadehārthaṃ karomi vipulaṃ tapaḥ / iti sañcintya tapase deśaṃ nirṇīya cātmanā //MU_3,73.34//",
    "GSP27moksop_u:5451": "viveśākāśagṛdhrasya hṛdayaṃ taruṇasya sā / prāṇamārutamārgeṇa khaṃ mṛgeva khakhelagā //MU_3,73.35//",
    "GSP27moksop_u:5452": "sa gṛdhras tām ayassūcīṃ kāñcid evaṃsamāśritām / citā tayeritaś cañcvā vṛttiṃ mana ivādadhe //MU_3,73.36//",
    "GSP27moksop_u:5453": "sūcīm ādāya gṛdhro 'sau yayau taccintitaṃ girim / antas sūcīpiśācyāśu nunno 'bda iva vāyunā //MU_3,73.37//",
    "GSP27moksop_u:5454": "tatrājane mahāraṇye sthāpayām āsa tām asau / sarvasaṅkalparahite pade yogīva cetanām //MU_3,73.38//",
    "GSP27moksop_u:5455": "ekenaivāṇunā tena pādaprāntena mūrchitā / sā pratiṣṭhāpitevādrer mūrdhni gṛdhreṇa devatā //MU_3,73.39//",
    "GSP27moksop_u:5456": "rajaḥkaṇabṛhacchṛṅgaśirasy ekena sāṇunā / pādenātiṣṭhad udgrīvaṃ śikheva girimūrdhani //MU_3,73.40//",
    "GSP27moksop_u:5457": "utthitāṃ sthāpitāṃ sūcīṃ gṛdhrāntar jīvasūcikā / dṛṣṭvā bahir vinirgantuṃ khagadehāt pracakrame //MU_3,73.41//",
    "GSP27moksop_u:5458": "gṛdhraprāṇān nirjagāma sūcī pronmukhacetanā / pavanād gandhalekheva ghrāṇavātalavonmukhī //MU_3,73.42//",
    "GSP27moksop_u:5459": "jagāma gṛdhras svaṃ deśaṃ bhāraṃ tyaktveva bhārikaḥ / nivṛttavyādhir iva sa babhūvāntaranākulaḥ //MU_3,73.43//",
    "GSP27moksop_u:5460": "ayassūcitayādhāras tapase parikalpitaḥ / dṛḍhasya sadṛśo 'rthānāṃ viniyogo hi rājate //MU_3,73.44//",
    "GSP27moksop_u:5461": "na hy amūrtasya sidhyanti vinādhāraṃ kila kriyāḥ / ity ādhāraikaniṣṭhatvam āśrityāsau tapassthitā //MU_3,73.45//",
    "GSP27moksop_u:5462": "jīvasūcī lohasūcīṃ piśācī śiṃśapām iva / sarvato valayām āsa vātyevāmodalekhikām //MU_3,73.46//",
    "GSP27moksop_u:5463": "tatas tataḥprabhṛty eṣā sūcī dīrghatapasvinī / araṇyānyāṃ sthitā śakra tatra varṣagaṇān bahūn //MU_3,73.47//",
    "GSP27moksop_u:5464": "tasyā varārthaṃ yatnaṃ tvaṃ kuru kartavyakovida / cireṇa sambhṛtaṃ lokam alaṃ dagdhuṃ hi tattapaḥ //MU_3,73.48//",
    "GSP27moksop_u:5465": "vasiṣṭhaḥ: iti nāradataś śrutvā śakras sūcinirīkṣaṇe / mārutaṃ preṣayām āsa daśadiṅmaṇḍalāny atha //MU_3,73.49//",
    "GSP27moksop_u:5466": "jagāmātha marutsaṃvid ātmanā tāṃ nirīkṣitum / avamucya nabhomārgaṃ vicacāra tvarānvitaḥ //MU_3,73.50//",
    "GSP27moksop_u:5467": "sā vātasaṃvit kṣiprā vai naiva sarvagatā satī / paramā cid ivāvighnaṃ sahasaiva dadarśa ha //MU_3,73.51//",
    "GSP27moksop_u:5468": "bhūmes saptasamudrānte nibaddhāṃ vipulasthale / lokālokādriraśanāṃ nānāmaṇimayopalām //MU_3,73.52//",
    "GSP27moksop_u:5469": "svādūdakābdhivalayaṃ sakoṭarakakubgaṇam / puṣkaradvīpavalayaṃ tadantargirimaṇḍalam //MU_3,73.53//",
    "GSP27moksop_u:5470": "madirāmbhodhivalayaṃ tajjalecarasaṃsthitam / gomedhadvīpakaṭakaṃ tanmadhyaviṣayavrajam //MU_3,73.54//",
    "GSP27moksop_u:5471": "ikṣūdakābdhiparikhāṃ sāntargirigaṇāntarām / krauñcadvīporvarāpīṭhaṃ sāntargatagirikramam //MU_3,73.55//",
    "GSP27moksop_u:5472": "kṣīrābdhimuktāvalayaṃ samadhyagatanāyakam / śvetākhyadvīpavalayaṃ sabhūtapratibhāgakam //MU_3,73.56//",
    "GSP27moksop_u:5473": "bhūmer ghṛtodavalanaṃ sāntasthāmaramandiram / kuśadvīpavṛtivyāsaṃ sumahāśailakoṭaram //MU_3,73.57//",
    "GSP27moksop_u:5474": "dadhyambhorāśiraśanāṃ sāntaś carapurodarām / śākadvīporvarākāraṃ sāntassthaviṣayāntaram //MU_3,73.58//",
    "GSP27moksop_u:5475": "kṣārāmbhorāśiparikhāṃ sāntassthapuraparvatām / jambudvīpamahāmeruṃ kulaparvatasaṅkulam //MU_3,73.59//",
    "GSP27moksop_u:5476": "vātaskandhebhya evādau pataty anilavellanā / krameṇānena paryante tenaiva prasṛteha sā //MU_3,73.60//",
    "GSP27moksop_u:5477": "vāyur ālokayann itthaṃ jambudvīpaṃ nirīkṣya ca / tat prāpa himavacchṛṅgaṃ yatra sūcis tapasvinī //MU_3,73.61//",
    "GSP27moksop_u:5478": "śṛṅgamūrdhni mahaty ugre so 'raṇyānīm avāpa tām / dvitīyākāśavitatāṃ varjitāṃ prāṇikarmabhiḥ //MU_3,73.62//",
    "GSP27moksop_u:5479": "asañjātatṛṇavyūhāṃ nikaṭatvād vivasvataḥ / rajomayīm eva tatāṃ saṃsāraracanām iva //MU_3,73.63//",
    "GSP27moksop_u:5480": "mṛgatṛṣṇānadīsārthapūraṇīyābdhitāṃ gatām / śakrakodaṇḍasaṅkāśamṛgatṛṣṇāsaricchatām //MU_3,73.64//",
    "GSP27moksop_u:5481": "amitopāntaparyantāṃ lokapālekṣitair api / kevalaṃ pavanaspandapracaladdhūlikuṇḍalām //MU_3,73.65//",
    "GSP27moksop_u:5482": "sūryāṃśukuṅkumair liptāṃ lagnacandrāṃśucandanām / vilāsinīm iva vyomno vātaśītkāragāyanām //MU_3,73.66//",
    "GSP27moksop_u:5483_0": "saptadvīpasamudramudraṇasamucchūnaikadeśāśrayaṃ bhūpīṭhaṃ parito vihṛtya pavano dīrghādhvanā jarjaraḥ / tāṃ prāpyāgragiristhalīm",
    "GSP27moksop_u:5483_1": "alivapurvyomāṅgalagnām iva vyāttānantadigantapūrakabṛhaddeho viśaśrāma saḥ //MU_3,73.67 //",
    "GSP27moksop_u:5484": "sūcītapaḥparipākavarṇanaṃ nāma sargaḥ",
    "GSP27moksop_u:5485": "catussaptatitamas sargaḥ",
    "GSP27moksop_u:5486": "vasiṣṭhaḥ: tatra tasyordhvaśṛṅgasya tasyāṃ mūrdhamahāvanau / dadarśa madhye tāṃ sūcīṃ protthitāṃ saśikhām iva //MU_3,74.1//",
    "GSP27moksop_u:5487": "ekapādaṃ tapasyantīṃ śuṣyantīṃ ciram ūṣmapām / satatānaśanāc chuṣkāṃ piṇḍībhūtodaratvacam //MU_3,74.2//",
    "GSP27moksop_u:5488": "sakṛdvikāsināsyena gṛhītvaiva tam ānilam / paścāt tyajantīṃ hṛdaye 'py eva māntīm anāratam //MU_3,74.3//",
    "GSP27moksop_u:5489": "śuṣkāṃ caṇḍāṃśukiraṇair jarjarāṃ vanavāyubhiḥ / acalantīṃ nijāt sthānāt snapitām induraśmibhiḥ //MU_3,74.4//",
    "GSP27moksop_u:5490": "pūrvaṃ rajo'ṇunaikena samadhiṣṭhitamastakām / kṛtārthatvaṃ kalayatā dadatānyasya nāspadam //MU_3,74.5//",
    "GSP27moksop_u:5491": "araṇyeneva dattārghāṃ cirāj jātaśikhām iva / mūrdhnīva sthāpitaprāṇāṃ jaṭākūṭavatīm iva //MU_3,74.6//",
    "GSP27moksop_u:5492": "tāṃ vīkṣya pavanas sūcīṃ vismayākulacetanaḥ / praṇamyālokya caritaṃ bhītabhīta ivāgrataḥ //MU_3,74.7//",
    "GSP27moksop_u:5493": "mahātapasvinī sūci kimarthaṃ tapyase tapaḥ / neti vaktuṃ śaśākāsau tattejorāśinirjitaḥ //MU_3,74.8//",
    "GSP27moksop_u:5494": "bhagavatyā mahāsūcyā aho citraṃ mahat tapaḥ / ity eva kevalaṃ dhyāyan māruto gaganaṃ yayau //MU_3,74.9//",
    "GSP27moksop_u:5495": "samullaṅghyābhramārgaṃ tu vātaskandhān atītya ca / siddhavṛndāny adhaḥ kṛtvā sūryamārgam upetya ca //MU_3,74.10//",
    "GSP27moksop_u:5496": "ūrdhvam etya vicārebhyaḥ prāpa śakrapurāntaram / sūcidarśanapuṇyaṃ tam āliliṅga purandaraḥ //MU_3,74.11//",
    "GSP27moksop_u:5497": "pṛṣṭaś ca kathayām āsa dṛṣṭaṃ sarvaṃ mayety asau / sahadevanikāyāya śakrāyāsthānavāsine //MU_3,74.12//",
    "GSP27moksop_u:5498": "vāyuḥ: jambudvīpe 'sti śailendro himavān nāma sūnnataḥ / jāmātā yasya bhagavān sākṣāc chaśikalādharaḥ //MU_3,74.13//",
    "GSP27moksop_u:5499": "tasyottare mahāśṛṅgapṛṣṭhe paramarūpiṇī / sthitā tapasvinī sūcī tapaś carati dāruṇam //MU_3,74.14//",
    "GSP27moksop_u:5500": "bahunātra kim uktena vātādyaśanaśāntaye / tayā svodarasauṣiryaṃ piṇḍīkṛtya nivāritam //MU_3,74.15//",
    "GSP27moksop_u:5501": "śāntasaṅkocam ūṣmārthaṃ vikāsyāsyaṃ rajo'ṇunā / tayādya sthagitaṃ śītavātāśananivṛttaye //MU_3,74.16//",
    "GSP27moksop_u:5502": "tasyās tīvreṇa tapasā tuhinākāram utsṛjan / agnyākāram ago gṛhṇan devadussevyatāṃ gataḥ //MU_3,74.17//",
    "GSP27moksop_u:5503": "tad uttiṣṭhāśu gacchāmas sarva eva pitāmaham / tadvarārtham anarthāya viddhi taddussahaṃ tapaḥ //MU_3,74.18//",
    "GSP27moksop_u:5504": "iti vāteritaś śakras saha devagaṇena saḥ / jagāma brahmaṇo lokaṃ prārthayām āsa taṃ prabhum //MU_3,74.19//",
    "GSP27moksop_u:5505": "sūcyā ahaṃ varaṃ dātuṃ gacchāmi himavacchiraḥ / brahmaṇeti pratijñāte śakras svargam upāyayau //MU_3,74.20//",
    "GSP27moksop_u:5506": "etāvatātha kālena sā babhūva ca pāvanī / sūcī nijatapastāpatāpitāmaramandirā //MU_3,74.21//",
    "GSP27moksop_u:5507": "mukharandhrasthitārkāṃśudṛśā svacchāyayaiva sā / vismayinyā vivartinyā ādināntam upekṣitā //MU_3,74.22//",
    "GSP27moksop_u:5508": "kauśeyasūcyā tṛṇavan merus sthairyeṇa nirjitaḥ / majjanitryeti vṛddhyeva yuktayādyantayor dine //MU_3,74.23//",
    "GSP27moksop_u:5509": "madhyāhne tāpabhītyeva viśantyā mātur antaram / anyadā gauravād dṛṣṭyā dūrataḥ prekṣyamāṇayā //MU_3,74.24//",
    "GSP27moksop_u:5510": "sā tām avekṣite 'kṣṇārāt tāpād aṅge nimajjati / saṅkaṭe vismaraty eva jano gauravasatkriyām //MU_3,74.25//",
    "GSP27moksop_u:5511": "chāyāsūcis tāpasūcis tayety ātmatṛtīyayā / trikoṇaṃ tapasā pūtaṃ vārāṇasyās samaṃ kṛtam //MU_3,74.26//",
    "GSP27moksop_u:5512": "gatās tena trikoṇena trivarṇaparikhāvatā / vāyavaḥ pāṃsavo ye 'pi te parāṃ muktim āgatāḥ //MU_3,74.27//",
    "GSP27moksop_u:5513": "viditaparamakāraṇātha jātā svayam anu cetanasaṃvidaṃ vicārya / svamananakalanānusāra ekas tv iha hi guruḥ paramo na rāghavānyaḥ //MU_3,74.28//",
    "GSP27moksop_u:5514": "sūcitapaḥparipākavarṇanaṃ nāma sargaḥ",
    "GSP27moksop_u:5515": "pañcasaptatitamas sargaḥ",
    "GSP27moksop_u:5516": "vasiṣṭhaḥ: atha varṣasahasreṇa tāṃ pitāmaha āyayau / varaṃ putri gṛhāṇeti vyājahāra nabhastalāt //MU_3,75.1//",
    "GSP27moksop_u:5517": "sūcī karmendriyābhāvāj jīvamātrakalāvatī / na kiñcid vyājahārāsmai cintayām āsa kevalam //MU_3,75.2//",
    "GSP27moksop_u:5518": "pūrṇāsmi gatasandehā kiṃ vareṇa karomy aham / śāmyāmi parinirvāmi sukham āse ca kevalam //MU_3,75.3//",
    "GSP27moksop_u:5519": "jñātaṃ jñātavyam akhilaṃ śāntās sandehajālikāḥ / svaviveko vikasitaḥ kim anyena prayojanam //MU_3,75.4//",
    "GSP27moksop_u:5520": "yathā sthiteyam asmīha santiṣṭheyaṃ tathaiva hi / satyāsatyakalām eva tyaktvā kim itareṇa me //MU_3,75.5//",
    "GSP27moksop_u:5521": "etāvantam ahaṃ kālam avivekena bādhitā / svasaṅkalpasamutthena vetāleneva bālikā //MU_3,75.6//",
    "GSP27moksop_u:5522": "idānīm upaśānto 'sau svavicāraṇayā svayam / īpsitānīpsitair arthaḥ ko bhavet kalpitair mama //MU_3,75.7//",
    "GSP27moksop_u:5523": "iti niścayayuktāṃ tāṃ sūcīṃ karmendriyojjhitām / tūṣṇīṃ sthitāṃ sa niyates sampaśyan bhagavān sthitim //MU_3,75.8//",
    "GSP27moksop_u:5524": "brahmā punar uvācemāṃ vītarāgāṃ prasannadhīḥ / varaṃ putri gṛhāṇa tvaṃ kañcit kālaṃ ca bhūtale //MU_3,75.9//",
    "GSP27moksop_u:5525": "bhogān bhuktvā tataḥ paścād gamiṣyasi paraṃ padam / avyāvṛttisvarūpāyā niyater eṣa niścayaḥ //MU_3,75.10//",
    "GSP27moksop_u:5526": "tapasānena saṅkalpas saphalo 'stu tavottame / pīnā bhava punas saiva himakānanarākṣasī //MU_3,75.11//",
    "GSP27moksop_u:5527": "yayā pūrvaṃ viyuktāsi tanvā jaladarūpayā / bījāntarvṛkṣatā putri bṛhadvṛkṣatayā yathā //MU_3,75.12//",
    "GSP27moksop_u:5528": "yogam eṣyasi bhūyas tvaṃ tanvā tadbījarūpiṇī / tayaiva ramase putri latayevāṅkurasthitiḥ //MU_3,75.13//",
    "GSP27moksop_u:5529": "bādhāṃ viditavedyatvān na ca loke kariṣyasi / antaśśuddhā śāntavātā śaradīvābhramaṇḍalī //MU_3,75.14//",
    "GSP27moksop_u:5530": "antaradhyānaviratā kadācil līlayā yadi / bhaviṣyasi bahīrūḍhā sarvātmadhyānarūpiṇī //MU_3,75.15//",
    "GSP27moksop_u:5531": "vyavahārātmakadhyānadhāraṇādhārarūpiṇī / vātasvabhāvavaddehaparispandavilāsinī //MU_3,75.16//",
    "GSP27moksop_u:5532": "tadā virodhinī putri svakarmaspandarodhinī / nyāyena kṣunnivṛttyarthaṃ bhūtabādhāṃ kariṣyasi //MU_3,75.17//",
    "GSP27moksop_u:5533": "bhaviṣyasi nyāyavṛttir loke tvaṃ nyāyabādhikā / jīvanmuktatayā dehe svavivekaikapālikā //MU_3,75.18//",
    "GSP27moksop_u:5534": "ity uktvā gaganatalāj jagāma devas sūcī sā bhavatu mameti kiṃ virāgaḥ / rāgo vābjajavacanārthadhāraṇe 'sminn ity antar mananamayī manāg babhūva //MU_3,75.19//",
    "GSP27moksop_u:5535": "prādeśaḥ prathamam abhūt tato 'pi hasto vyāsaṃ cāpy atha viṭapas tato 'bhramālā / sodyatsāvayavalatā babhau nimeṣāt saṅkalpadrumakaṇikāṅkurakrameṇa //MU_3,75.20//",
    "GSP27moksop_u:5536": "tanmātrāṇy avikalaśaktimanti dehād udbhūtāny atha karaṇendriyāṇi samyak / saṅkalpadrumanavapuṣpavat samantād bīje yāny alam abhavaṃs tirohitāni //MU_3,75.21//",
    "GSP27moksop_u:5537": "sūcīśarīralābho nāma sargaḥ",
    "GSP27moksop_u:5538": "ṣaṭsaptatitamas sargaḥ",
    "GSP27moksop_u:5539": "vasiṣṭhaḥ: athābhavad asau sūcī karkaṭī rākṣasī punaḥ / sūkṣmaiva sthaulyam āyātā meghalekheva vārṣikī //MU_3,76.1//",
    "GSP27moksop_u:5540": "nijam ākāram āsādya kiñcit pramuditā satī / bṛhadrākṣasagarvaṃ tadbodhāt kañcukavaj jahau //MU_3,76.2//",
    "GSP27moksop_u:5541": "tatraiva dhyāyinī tasthau baddhapadmāsanasthitiḥ / ālambya saṃvidaṃ śuddhāṃ saṃsthitā girikūṭavat //MU_3,76.3//",
    "GSP27moksop_u:5542": "atha sā māsaṣaṭkena dhyānād bodham upāgatā / mahājaladanādena prāvṛṣīva śikhaṇḍinī //MU_3,76.4//",
    "GSP27moksop_u:5543": "prabuddhā sā bahirvṛttir babhūva kṣutparāyaṇā / yāvajjīvaṃ svabhāvo 'sya dehasya na nivartate //MU_3,76.5//",
    "GSP27moksop_u:5544": "atha sā kiṃ grasa iti cintayām āsa cintayā / bhoktavyaṃ parakīyaṃ ca nyāyena na vinā mayā //MU_3,76.6//",
    "GSP27moksop_u:5545": "yad āryagarhitaṃ yad vā nyāyena na samarjitam / tasmād grāsād varaṃ manye maraṇaṃ dehinām iha //MU_3,76.7//",
    "GSP27moksop_u:5546": "yadi dehaṃ tyajāmīmaṃ tan nyāyopārjitaṃ vinā / na kiñcid admi nirnyāyaṃ bhukto 'rtho hi garāyate //MU_3,76.8//",
    "GSP27moksop_u:5547": "yan na lokakramaprāptaṃ tena bhuktena kiṃ bhavet / na jīvitena no mṛtyā kiñcit kāraṇam asti me //MU_3,76.9//",
    "GSP27moksop_u:5548": "manomātram ahaṃ hy āsaṃ dehādibhramamātrakam / tac chāntaṃ svāvabodhena dehādehadṛśau kutaḥ //MU_3,76.10//",
    "GSP27moksop_u:5549": "evaṃ sthitā maunavatī śuśrāva gaganād giram / rakṣassvabhāvasantyāgatuṣṭenoktāṃ nabhasvatā //MU_3,76.11//",
    "GSP27moksop_u:5550": "gaccha karkaṭi mūḍhāṃs tvaṃ jñānenāśv avabodhaya / mūḍhottāraṇam eveha svabhāvo mahatām iti //MU_3,76.12//",
    "GSP27moksop_u:5551": "bodhyamāno bhavatyāpi yo na bodham upaiṣyati / svanāśāyaiva jāto 'sau nyāyyo grāso bhavet tava //MU_3,76.13//",
    "GSP27moksop_u:5552": "śrutvety anugṛhītāsmi tvayety uktavatī śanaiḥ / uttasthau śailaśikharāt kramād avaruroha ca //MU_3,76.14//",
    "GSP27moksop_u:5553": "adhityakām atītyāśu gatvā copatyakātaṭāt / viveśa śailapādasthaṃ kirātajanamaṇḍalam //MU_3,76.15//",
    "GSP27moksop_u:5554": "bahvannapaśulokaughadravyasasyauṣadhāmiṣam / anantamūlapānānnamṛgakīṭakhagādikam //MU_3,76.16//",
    "GSP27moksop_u:5555": "pracalitagalitāñjanācalābhā himagiripādaniṣevitaṃ sudeśam / tadanu gatavatī niśācarī sā niśi sughanāndhatamisramārgabhūmau //MU_3,76.17//",
    "GSP27moksop_u:5556": "nyāyabādhikānyāyo nāma sargaḥ",
    "GSP27moksop_u:5557": "saptasaptatitamas sargaḥ",
    "GSP27moksop_u:5558": "vasiṣṭhaḥ: etasminn antare tatra kirātajanamaṇḍale / hastahāryatamaḥpiṇḍā babhūvāsitayāminī //MU_3,77.1//",
    "GSP27moksop_u:5559": "nīlameghapaṭacchannanirindugaganāntarā / tamālavanasampiṇḍamaṇḍaloḍḍīnakajjalā //MU_3,77.2//",
    "GSP27moksop_u:5560": "latāghanatayā grāmakoṭaraikāndhyamantharā / gṛhacatvarasambādhanagare navayauvanā //MU_3,77.3//",
    "GSP27moksop_u:5561": "catvareṣu tamaḥpiṇḍaprajihmīkṛtadīpikā / kuñcikācchidraniṣkrāntadīpikāromarājikā //MU_3,77.4//",
    "GSP27moksop_u:5562": "svavayasyeva karkaṭyāḥ parinṛtyatpiśācikā / mattakaṅkālavetālā kāṣṭhamaunam iva sthitā //MU_3,77.5//",
    "GSP27moksop_u:5563": "suṣuptamṛtabhūtaughā ghananīhārahāriṇī / mandamandamarutspandaśaratprāleyaśīkarā //MU_3,77.6//",
    "GSP27moksop_u:5564": "sarassu viraṭadvārikokabhekataraṅgikā / antaḥpureṣu ramaṇaraṇannārīnarānanā //MU_3,77.7//",
    "GSP27moksop_u:5565": "jaṅgaleṣu jvalajjvālajaṭālajvalanojjvalā / kedāreṣv ambusaṃsekapuṣṭapākamilatsilā //MU_3,77.8//",
    "GSP27moksop_u:5566": "nabhasy alakṣitaspandaparivṛttarkṣacakrakā / vaneṣu visaradvātapatatpuṣpaphaladrumā //MU_3,77.9//",
    "GSP27moksop_u:5567": "śvabhreṣu kauśikāsyāttavāyasyādyāhṛtāravā / taskarākrāntaparyantagrāmyākrandanakarkaśā //MU_3,77.10//",
    "GSP27moksop_u:5568": "grāmeṣv acetanagrāmyā nagare suptanāgarā / vaneṣu visaradvātā nīḍeṣv aspandapakṣiṇī //MU_3,77.11//",
    "GSP27moksop_u:5569": "guhāsu suptasiṃhaughā kuñjeṣūcchvasitaiṇakā / khe sāvaśyāyanikarā vipine maunadhāriṇī //MU_3,77.12//",
    "GSP27moksop_u:5570": "kajjalāmbhodamadhyābhā kācaśailodaropamā / paṅkapiṇḍāntaraghanā khaḍgacchedyāndhyamāṃsalā //MU_3,77.13//",
    "GSP27moksop_u:5571": "pralayānilavikṣubdhā kajjalācalacañcalā / ekārṇavamahāpaṅkaparvatodaramedurā //MU_3,77.14//",
    "GSP27moksop_u:5572": "aṅgārakoṭinakharā sauṣuptapadasundarī / ajñānanidrāniviḍā bhṛṅgapṛṣṭhacchavicchaviḥ //MU_3,77.15//",
    "GSP27moksop_u:5573": "tasyāṃ rajanyāṃ bhīmāyāṃ kirātajanamaṇḍale / mantriṇā saha bhūpālas tasminn avasare tadā //MU_3,77.16//",
    "GSP27moksop_u:5574": "nirjagāma sudhīrātmā nagarāt suptanāgarāt / aṭavīṃ vikramo nāma viṣamāṃ vīracaryayā //MU_3,77.17//",
    "GSP27moksop_u:5575": "aṭavyāṃ karkaṭī sā tau carantau rājamantriṇau / apaśyad dhṛtadhairyāṃśau vetālālokanonmukhau //MU_3,77.18//",
    "GSP27moksop_u:5576": "atha sā cintayām āsa labdho bhakṣo 'dya ho mayā / mūḍhāv etāv anātmajñau bhāro dehaḥ kilānayoḥ //MU_3,77.19//",
    "GSP27moksop_u:5577": "ihāmutra ca nāśāya mūḍho duḥkhāya jīvati / yatnād vināśanīyo 'sau nānarthaḥ paripālyate //MU_3,77.20//",
    "GSP27moksop_u:5578": "apaśyatas svam ātmānaṃ mṛtir mūḍhasya jīvitam / maraṇenodayo 'syāsti pāpasampattihetutaḥ //MU_3,77.21//",
    "GSP27moksop_u:5579": "ādisarge ca niyamaḥ kṛtaḥ paṅkajajanmanā / hiṃsrābhibhojanāyāstu mūḍhātmā nātmavān iti //MU_3,77.22//",
    "GSP27moksop_u:5580": "tasmād imau mayaivādya bhoktavyau bhojyatāṃ gatau / abhavya eva nirdoṣaṃ prāptam artham upekṣate //MU_3,77.23//",
    "GSP27moksop_u:5581": "mā kadācid imau syātāṃ guṇayuktau mahāśayau / tādṛṅnaravināśo hi svabhāvān me na rocate //MU_3,77.24//",
    "GSP27moksop_u:5582": "tad etau samparīkṣe 'haṃ yadi tāvad guṇānvitau / tad bhakṣyaṃ na karomy etau na hiṃsyā guṇinaḥ kvacit //MU_3,77.25//",
    "GSP27moksop_u:5583": "akṛtrimaṃ sukhaṃ kīrtim āyuś caivābhivāñchatā / sarvābhimatadānena pūjanīyā guṇānvitāḥ //MU_3,77.26//",
    "GSP27moksop_u:5584": "yadi naśyāmi dehena tan na bhokṣye guṇānvitam / sukhayanti hi cetāṃsi jīvitād api sādhavaḥ //MU_3,77.27//",
    "GSP27moksop_u:5585": "api jīvitadānena guṇinaṃ paripālayet / guṇavatsaṅgamauṣadhyā mṛtyur apy eti mitratām //MU_3,77.28//",
    "GSP27moksop_u:5586": "yatrāham api rakṣāmi rākṣasī guṇaśālinam / tatrānyaś cānukuryāt taṃ hṛdvicāram ivāmalam //MU_3,77.29//",
    "GSP27moksop_u:5587": "udāraguṇayuktā ye viharantīha dehinaḥ / dharātalendavas saṅgād bhṛśaṃ śītalayanti te //MU_3,77.30//",
    "GSP27moksop_u:5588": "mṛtir guṇatiraskāro jīvitaṃ guṇisaṃśrayaḥ / phalaṃ svargāpavargādi jīvitād guṇisaṃśrayāt //MU_3,77.31//",
    "GSP27moksop_u:5589": "tasmād imau parīkṣe 'haṃ kadācit praśnalīlayā / kiṃ mānajñānakāv etāv iti tāmarasekṣaṇau //MU_3,77.32//",
    "GSP27moksop_u:5590": "ādau vicārya suguṇāguṇaleśayuktim āgas tato 'dhikataraṃ ca guṇād yādi syāt / kuryāt tatas samupapattivaśena daṇḍaṃ daṇḍyasya laghv atha dṛḍhaṃ dhanasambhave vā //MU_3,77.33//",
    "GSP27moksop_u:5591": "rākṣasīvicāro nāma sargaḥ",
    "GSP27moksop_u:5592": "aṣṭasaptatitamas sargaḥ",
    "GSP27moksop_u:5593": "vasiṣṭhaḥ: atha sā rākṣasī rakṣaḥkulakānanamañjarī / tamasy evābhralekheva gambhīraṃ ninanāda sā //MU_3,78.1//",
    "GSP27moksop_u:5594": "nādānte samuvācedaṃ prīṅkāraparuṣaṃ vacaḥ / garjitānantaraṃ jātakarakāśaniśabdavat //MU_3,78.2//",
    "GSP27moksop_u:5595": "bho bho ghorāṭavīvyomapadavīśaśibhāskarau / mahāmāyātamaḥpīṭhaśilākoṭarakīṭakau //MU_3,78.3//",
    "GSP27moksop_u:5596": "kau bhavantau mahābuddhī durbuddhī vā samāgatau / madgrāsapatham āpannau kṣaṇān maraṇakovidau //MU_3,78.4//",
    "GSP27moksop_u:5597": "rājā: bho bho bhūtaka kiṃ syās tvaṃ kva tiṣṭhasi ca dehakam / darśayāsyās tava giraḥ ko bibhety alinīdhvaneḥ //MU_3,78.5//",
    "GSP27moksop_u:5598": "siṃhavat sarvavegena patanty arthaṃ kilārthinaḥ / samam ākāraśabdābhyāṃ bhāvayāsmān bibheṣi kim / na kiñcid dīrghasūtrāṇāṃ sidhyaty ātmakṣayād ṛte //MU_3,78.6//",
    "GSP27moksop_u:5599": "vasiṣṭhaḥ: rājñety ukte ramyam uktam iti sañcintya sā tayoḥ / prakāśāyāpy adhairyāya nanāda ca jahāsa ca //MU_3,78.7//",
    "GSP27moksop_u:5600": "tato dadṛśatus tau tāṃ śabdapūritadiggaṇām / svāṭṭahāsaprabhāpiṇḍapūraprakaṭitākṛtim //MU_3,78.8//",
    "GSP27moksop_u:5601": "kalpābhrāṃśanikāśena ghṛṣṭām adritaṭīm iva / svanetravidyudvalayāvalanājvalitāmbarām //MU_3,78.9//",
    "GSP27moksop_u:5602": "timiraikārṇavaurvāgnijvālāvivalanām iva / garjadghanaghaṭāṭopapīvarāsitakandharām //MU_3,78.10//",
    "GSP27moksop_u:5603": "raṇadvadanasaṃrambhahāhāhataniśācarām / rodasīkajjalastambhalīlayollāsitāṃ puraḥ //MU_3,78.11//",
    "GSP27moksop_u:5604": "ūrdhvakeśīṃ sirālāṅgīṃ kapilākṣīṃ tamomayīm / yakṣarakṣaḥpiśācānām apy analpabhayapradām //MU_3,78.12//",
    "GSP27moksop_u:5605": "darīrandhralasatsvāsyāṃ vātajhāṅkārabhīṣaṇām / musulolūkhalālātāṃ halaśūrpakaśekharām //MU_3,78.13//",
    "GSP27moksop_u:5606": "sphurantīm iva kalpānte vaiḍūryaśikharisthalīm / hāsaghaṭṭitaviśveśāṃ kālarātrīm ivoditām //MU_3,78.14//",
    "GSP27moksop_u:5607": "ghanavyomāṭavīṃ sābhrāṃ kṛtadehām ivāgatām / śarīriṇīṃ mahābhrāḍhyāṃ yāminīm iva māṃsalām //MU_3,78.15//",
    "GSP27moksop_u:5608": "śarīrasanniveśena paṅkapīṭhīm ivotthitām / tanuṃ candrārkayuddhāya tamaseva samāśritām //MU_3,78.16//",
    "GSP27moksop_u:5609": "indranīlataṭaśvabhralambābhrayugalopamau / ulūkhalādihālāḍhyau dadhānām asitau stanau //MU_3,78.17//",
    "GSP27moksop_u:5610": "nagnām aṅgārakāśena samālabdhamahātanum / drumābhāspadasamiralaladbhujalatātanum //MU_3,78.18//",
    "GSP27moksop_u:5611": "tām avekṣya mahāvīrau tathaivākṣubhitau sthitau / na tad asti vimohāya yad viviktasya cetasaḥ //MU_3,78.19//",
    "GSP27moksop_u:5612": "mantrī: mahārākṣasi saṃrambho hāsātmā kim ayaṃ tava / laghavo hy atha vā nāryo lāghave 'py atisambhramāḥ //MU_3,78.20//",
    "GSP27moksop_u:5613": "tyaja saṃrambham ārambho nāyaṃ tava virājate / viṣaye hi pravartante dhīmantas svārthasādhakāḥ //MU_3,78.21//",
    "GSP27moksop_u:5614": "tvādṛśīnāṃ sahasrāṇi maṣikānām ivābale / asmākaṃ vāsanāvātyāvyūḍhāni tṛṇaparṇavat //MU_3,78.22//",
    "GSP27moksop_u:5615": "saṃrambhajvaram utsṛjya samayā svasthayā dhiyā / yuktyā ca vyavahāriṇyā so 'rthaḥ prājñena sādhyate //MU_3,78.23//",
    "GSP27moksop_u:5616": "svenaiva vyavahāreṇa kāryaṃ sidhyatu māthavā / mahāniyatinītyaiva bhramasyāvasaro hi kaḥ //MU_3,78.24//",
    "GSP27moksop_u:5617": "kathayābhimataṃ kiṃ te kim arthayasi vārthinī / arthī svapne 'pi nāsmākam aprāptārthaḥ purogataḥ //MU_3,78.25//",
    "GSP27moksop_u:5618": "vasiṣṭhaḥ: ity uktā sā tadā tena cintayām āsa rākṣasī / aho nu vimalācāraṃ sattvaṃ puruṣasiṃhayoḥ //MU_3,78.26//",
    "GSP27moksop_u:5619": "na sāmānyāv imau manye citraiveyaṃ camatkṛtiḥ / vacovaktrekṣaṇāny eva vadanty antarviniścayam //MU_3,78.27//",
    "GSP27moksop_u:5620": "vacovaktrekṣitadvārair dhīmatām āśayā mithaḥ / ekībhavanti saritāṃ payāṃsi valanair iva //MU_3,78.28//",
    "GSP27moksop_u:5621": "ābhyāṃ prāyaḥ parijñāto mama bhāvo 'nayor mayā / na vināśyau mayemau vā svayam evāvināśinau //MU_3,78.29//",
    "GSP27moksop_u:5622": "manye bhavata ātmajñau nātmajñānād ṛte matiḥ / pramṛṣṭasadasadbhāvā bhavaty astabhayā mṛteḥ //MU_3,78.30//",
    "GSP27moksop_u:5623": "tad etau paripṛcchāmi kañcit sandeham utthitam / prāpyaṃ prāpya na pṛcchanti ye kiñcit te narādhamāḥ //MU_3,78.31//",
    "GSP27moksop_u:5624": "iti sañcintya pṛcchāyai tan nānāvasaraṃ tatam / akālakalpābhraravaṃ hāsaṃ saṃyamya sābravīt //MU_3,78.32//",
    "GSP27moksop_u:5625": "kau bhavantau narau vīrau kathyatām iti me 'naghau / jāyate darśanād eva maitrī viṣadacetasām //MU_3,78.33//",
    "GSP27moksop_u:5626": "mantrī: ayaṃ rājā kirātānām asyāhaṃ mantritāṃ gataḥ / udyatau rātricāreṇa tvādṛgjanavinigrahe //MU_3,78.34//",
    "GSP27moksop_u:5627": "rājño rātrindinaṃ dharmo duṣṭabhūtavinigrahaḥ / svadharmatyāgino ye tu te vināśānalendhanam //MU_3,78.35//",
    "GSP27moksop_u:5628": "rākṣasī: rājñas tvam asi durmantrī durmantritvād arāḍ ayam / sadbhūpasya bhaven mantrī rājā sanmantriṇā bhavet //MU_3,78.36//",
    "GSP27moksop_u:5629": "rājaivādau vivekena yojanīyas sumantriṇā / tenāryatām upāyāti yathā rājā tathā prajāḥ //MU_3,78.37//",
    "GSP27moksop_u:5630": "samagraguṇajālānām adhyātmajñānam uttamam / tadvad rājā bhaved rājā tadvan mantrī ca mantravit //MU_3,78.38//",
    "GSP27moksop_u:5631": "prabhutvaṃ samadṛṣṭitvaṃ tac ca syād rājavidyayā / tām eva yo na jānāti nāsau mantrī na so 'dhipaḥ //MU_3,78.39//",
    "GSP27moksop_u:5632": "bhavantau tadvidau sādhū yadi tac chreya āpsyathaḥ / no ced anarthadau svasyāḥ prakṛter nādmy ahaṃ yuvām //MU_3,78.40//",
    "GSP27moksop_u:5633": "ekopāyena matpārśvād bālakāv uttariṣyathaḥ / matpraśnapañjaraṃ sāraṃ ced vicārayatho dhiyā //MU_3,78.41//",
    "GSP27moksop_u:5634": "praśnāni māṃ kathaya pārthiva nātha mantrinn atrārthinī bhṛśam ahaṃ paripūrayārtham / aṅgīkṛtārtham adadat ka ivāsti loke doṣeṇa saṅkṣayakareṇa na yujyate yaḥ //MU_3,78.42//",
    "GSP27moksop_u:5635": "rākṣasīvicāro nāma sargaḥ",
    "GSP27moksop_u:5636": "ekonāśītitamas sargaḥ",
    "GSP27moksop_u:5637": "vasiṣṭhaḥ: ity uktvā rākṣasī praśnān sā vaktum upacakrame / ucyatām iti rājñokte tān imāñ śṛṇu rāghava //MU_3,79.1//",
    "GSP27moksop_u:5638": "rākṣasī: ekasyānekasaṅkhyasya kasyāṇor ambudher iva / antar brahmāṇḍalakṣāṇi līyante budbudā iva //MU_3,79.2//",
    "GSP27moksop_u:5639": "kim ākāśam anākāśaṃ nakiñcit kiñcid eva kim / ko 'ham evāpi sampannaḥ ko bhavān apy ahaṃ sthitaḥ //MU_3,79.3//",
    "GSP27moksop_u:5640": "gacchan na gacchati ca kaḥ ko 'tiṣṭhann eva tiṣṭhati / kaś cetano 'pi pāṣāṇaḥ kaś cidvyomani citrakṛt //MU_3,79.4//",
    "GSP27moksop_u:5641": "vahnitām ajahac caiva kaś ca vahnir na dāhakaḥ / avahner jāyate vahniḥ kasmād rājan nirantaram //MU_3,79.5//",
    "GSP27moksop_u:5642": "acandrārkāgnitāro 'pi ko 'vināśaḥ prakāśakaḥ / anetralabhyāt kasmāc ca prakāśaś ca pravartate //MU_3,79.6//",
    "GSP27moksop_u:5643": "latāgulmāṅkurādīnāṃ jātyandhānāṃ tathaiva ca / anyeṣām apy anakṣāṇām ālokaḥ ka ivottamaḥ //MU_3,79.7//",
    "GSP27moksop_u:5644": "janakaḥ ko 'mbarādīnāṃ sattāyāḥ kas svabhāvadaḥ / ko jagadratnakośas syāt kasya kośe maṇer jagat //MU_3,79.8//",
    "GSP27moksop_u:5645": "ko 'ṇus tamaḥ prakāśaś ca ko 'ṇur asti ca nāsti ca / ko 'ṇur dūre 'py adūre ca ko 'ṇur eva mahāgiriḥ //MU_3,79.9//",
    "GSP27moksop_u:5646": "nimeṣa eva kaḥ kalpaḥ kaḥ kalpo 'pi nimeṣakaḥ / kiṃ pratyakṣam asadrūpaṃ kiṃ cetanam acetanam //MU_3,79.10//",
    "GSP27moksop_u:5647": "kaś cāvāyuś ca vāyuś ca kaś śabdo 'śabda eva ca / kas sarvaṃ ca nakiñcid ca ko 'haṃ nāhaṃ ca kiṃ bhavet //MU_3,79.11//",
    "GSP27moksop_u:5648": "kiṃ prayatnaśataprāptaṃ labdhvāpi bahujanmabhiḥ / labdhaṃ nakiñcid bhavati nanu sarvaṃ ca labhyate //MU_3,79.12//",
    "GSP27moksop_u:5649": "svasthena jīvataivoccaiḥ kena svātmāpahāritaḥ / kenāṇunāntar vriyate merus tribhuvanaṃ tṛṇam //MU_3,79.13//",
    "GSP27moksop_u:5650": "kenāṇukaṇamātreṇa pūritā śatayojanī / ko 'ṇur eva bhavan māti na yojanaśateṣv api //MU_3,79.14//",
    "GSP27moksop_u:5651": "kenālokanamātreṇa jagadbālaḥ pranāṭyate / kasyāṇor antare santi kulāvanibhṛtāṃ ghaṭāḥ //MU_3,79.15//",
    "GSP27moksop_u:5652": "aṇutvam ajahat ko 'ṇur meros sthūlatarākṛtiḥ / vālāgraśatabhāgātmā ko 'ṇur uccaiś śiloccayaḥ //MU_3,79.16//",
    "GSP27moksop_u:5653": "ko 'ṇuḥ prakāśatamasor dīpaḥ prakaṭanapradaḥ / kasyāṇor antare santi samagrānubhavāṇavaḥ //MU_3,79.17//",
    "GSP27moksop_u:5654": "ko 'ṇur atyantanissvādur api saṃsvadate bhṛśam / kena santyajatā sarvam aṇunā sarvam āśritam //MU_3,79.18//",
    "GSP27moksop_u:5655": "kenātmācchādanāśakter aṇunācchāditaṃ jagat / jagan nayena kasyāṇos sadbhūtam abhijīvati //MU_3,79.19//",
    "GSP27moksop_u:5656": "ajātāvayavaḥ ko 'ṇus sahasrakaralocanaḥ / ko nimeṣo mahākalpo mahākalpaśatāni vā //MU_3,79.20//",
    "GSP27moksop_u:5657": "aṇau jaganti tiṣṭhanti kasmin bīja iva drumāḥ / bījādyāni phalāntāni sphuṭāny anuditāny api //MU_3,79.21//",
    "GSP27moksop_u:5658": "kalpaḥ kasya nimeṣasya jīvasyevāntare sthitaḥ / kaḥ prayojakakartṛtvam apy anāśritya kārakaḥ //MU_3,79.22//",
    "GSP27moksop_u:5659": "dṛśyasampattaye draṣṭāpy ātmānaṃ dṛśyatāṃ nayet / dṛśyaṃ paśyan svam ātmānaṃ ko na paśyati netravat //MU_3,79.23//",
    "GSP27moksop_u:5660": "antargalitadṛśyaṃ ca ka ātmānam akhaṇḍitam / dṛśyāsampattaye paśyan puro dṛśyaṃ na paśyati //MU_3,79.24//",
    "GSP27moksop_u:5661": "ātmānaṃ darśanaṃ dṛśyaṃ ko bhāsayati dṛśyavat / kaṭakādīni hemneva nigīrṇaṃ kena ca trayam //MU_3,79.25//",
    "GSP27moksop_u:5662": "kasmān na kiñcic ca pṛthag ūrmyādīva mahāmbhasaḥ / kasyecchayā pṛthak cāsti vīciteva mahāmbhasaḥ //MU_3,79.26//",
    "GSP27moksop_u:5663": "dikkālādyanavacchinnād ekasmād asatas sataḥ / dvaitam apy apṛthak kasmād dravateva mahāmbhasaḥ //MU_3,79.27//",
    "GSP27moksop_u:5664": "ātmānaṃ darśanaṃ dṛśyaṃ sad asac ca gatakramam / ko 'ntarbījam ivāṅgasthaṃ sthitaḥ kṛtvā trikālagam //MU_3,79.28//",
    "GSP27moksop_u:5665": "bhūtabhavyabhaviṣyasthaṃ jagadvṛndaṃ bṛhadbhramam / nityaṃ samasya kasyāntar bījasyāntar iva drumaḥ //MU_3,79.29//",
    "GSP27moksop_u:5666": "bījaṃ drumatayaivāśu drumo bījatayaiva ca / svayam ekam asadrūpam udety anudito 'pi kaḥ //MU_3,79.30//",
    "GSP27moksop_u:5667": "bisatantur mahāmerur bho rājan yadapekṣayā / tasya kasyodare santi merumandarakoṭayaḥ //MU_3,79.31//",
    "GSP27moksop_u:5668": "kenedam ātatam anekacid eva viśvaṃ kiṃsāra evam abhivalgasi haṃsi pāsi / kiṃdarśanena na bhavasy atha vā sad eva nūnaṃ bhavasy asamadṛg vada tatpraśāntyai //MU_3,79.32//",
    "GSP27moksop_u:5669": "eṣo 'sau pragalatu saṃśayo mamoccaiś cittaśrīmukhamihikāmalānulepaḥ / yasyāgre na galati saṃśayas samūlo naivāsau kvacid api paṇḍitoktim eti //MU_3,79.33//",
    "GSP27moksop_u:5670": "enaṃ me yadi na nayiṣyathaḥ kramoktyā saṃśāntiṃ laghutarasaṃśayaṃ subuddhī / tad rakṣojaṭharahutāśanendhanatvaṃ nirvighnaṃ jhagiti gamiṣyathaḥ kṣaṇena //MU_3,79.34//",
    "GSP27moksop_u:5671": "paścāt tāṃ janapadamaṇḍalīṃ samantād bhāvatkīm urujaṭharā kṣaṇād grase 'ham / evaṃ te bhavati surājateva manye mūrkhānām atirasa eva saṅkṣayāya //MU_3,79.35//",
    "GSP27moksop_u:5672": "ity uktvā vipulagabhīrameghanāda prollāsaprakaṭagirā niśācarī sā / tūṣṇīm apy ativikaṭākṛtis tadāsīc chuddhāntaśśaradamalābhramaṇḍalīva //MU_3,79.36//",
    "GSP27moksop_u:5673": "rākṣasīpraśno nāma sargaḥ",
    "GSP27moksop_u:5674": "āśītitamas sargaḥ",
    "GSP27moksop_u:5675": "vasiṣṭhaḥ: mahāniśi mahāraṇye mahārākṣasakanyayā / iti prokte mahāpraśne mahāmantrī giraṃ dadau //MU_3,80.1//",
    "GSP27moksop_u:5676": "mantrī: śṛṇu toyadasaṅkāśe praśnam enaṃ bhinadmi te / anukramātmakaṃ mattaṃ gajendram iva kesarī //MU_3,80.2//",
    "GSP27moksop_u:5677": "bhavatyā paramātmaiṣa kathitaḥ kamalekṣaṇe / anayaiva vacobhaṅgyā brahmavidbodhayogyayā //MU_3,80.3//",
    "GSP27moksop_u:5678": "anākhyatvād agamyatvān manasām apy agocaraḥ / cinmātram evam ātmāṇur ākāśād api sūkṣmakaḥ //MU_3,80.4//",
    "GSP27moksop_u:5679": "cidaṇoḥ paramasyāntas sad evāsad iva sthitam / sattāpy evam asatteva sphuratīdaṃ jagat sthitam //MU_3,80.5//",
    "GSP27moksop_u:5680": "sa kiñcidanubhūtitvāt sargātmakatayā sthitaḥ/ tadātmakatayā pūrvaṃ bhāvasattāṃ kilāgataḥ //MU_3,80.6//",
    "GSP27moksop_u:5681": "atīndriyatvān no kiñcit sa evāṇur anantakaḥ / sarvātmakatvād bhuṅkte ca tena kiñcin na kiñcana //MU_3,80.7//",
    "GSP27moksop_u:5682": "cidaṇoḥ pratibhāsāt svād ekasyānekatoditā / asatyaivāpi satyeva hemnaḥ kaṭakatā yathā //MU_3,80.8//",
    "GSP27moksop_u:5683": "eṣo 'ṇuḥ paramākāśas sūkṣmaḥ khād apy alakṣitaḥ / manaṣṣaṣṭhendriyātītas sthitas sarvātmako 'pi san //MU_3,80.9//",
    "GSP27moksop_u:5684": "sarvātmakas syān naivāsau śūnyo bhavati karhicit / yad asti na tad astīti vaktonmatta iti smṛtaḥ //MU_3,80.10//",
    "GSP27moksop_u:5685": "kayācid api yuktyeha sato 'sattvaṃ na yujyate / sarvātmā khātaguptena karpūreṇeva darśyate //MU_3,80.11//",
    "GSP27moksop_u:5686": "cinmātrāṇus sa eveha sarvaṃ kiñcid ghanaṃ sthitaḥ / na kiñcid indriyātītarūpatvād amalas sthitaḥ //MU_3,80.12//",
    "GSP27moksop_u:5687": "sa eva caiko 'nekaś ca sarvasattātmavedanāt / sa evedaṃ jagad dhatte jagatkoṭīs tathaiva ca //MU_3,80.13//",
    "GSP27moksop_u:5688": "imāś cittvamahāmbhodhes trijagajjalavīcayaḥ / prajās tasmin kacanty apsu dravatvāc cakratā iva //MU_3,80.14//",
    "GSP27moksop_u:5689": "cittendriyādyalabhyatvāt so 'ṇuś śūnyaṃ kharūpadhṛt / svasaṃvedanalabhyatvād aśūnyaṃ vyomarūpy api //MU_3,80.15//",
    "GSP27moksop_u:5690": "so 'haṃ bhavann eva bhavāt sampanno dvaitavedanāt / bhavān bhavann ahaṃ jāto bodhabṛṃhābṛhadvapuḥ //MU_3,80.16//",
    "GSP27moksop_u:5691": "tvattāhantātmakaṃ sarvaṃ vinigīryāvabodhataḥ / na tvaṃ nāhaṃ na sarvaṃ vāsarvaṃ vā bhavati svayam //MU_3,80.17//",
    "GSP27moksop_u:5692": "gacchan na gacchaty eṣo 'ṇur yojanaughagato 'pi san / saṃvittyā yojanaughatvaṃ tasyāṇor antare sthitam //MU_3,80.18//",
    "GSP27moksop_u:5693": "na gacchaty eṣa yāto 'pi samprāpto 'pi na cāgataḥ / svasattākāśakośe 'ntar vāsitvād deśakālayoḥ //MU_3,80.19//",
    "GSP27moksop_u:5694": "gamyaṃ yasya śarīrasthaṃ kva kilāsau prayāti hi / kucakoṭaragaḥ putraḥ kiṃ mātrānyatra vīkṣyate //MU_3,80.20//",
    "GSP27moksop_u:5695": "gamyo yasya mahādeśo yāvatsambhavam akṣayaḥ / antassthas sarvakartuś ca sa kathaṃ kveva gacchati //MU_3,80.21//",
    "GSP27moksop_u:5696": "yathā deśāntaraprāpte kumbhe vaktrasumudrite / tadākāśasya gamanāgamau na stas tathātmanaḥ //MU_3,80.22//",
    "GSP27moksop_u:5697": "cititāsthāṇute 'syāntar yadā sto 'nubhavātmike / cetanaś ca jaḍaś caiva tadāsau dvayam eva hi //MU_3,80.23//",
    "GSP27moksop_u:5698": "yadā cetanapāṣāṇasattaikātmaiva cidvapuḥ / tadā cetana evāsau pāṣāṇa iva rākṣasi //MU_3,80.24//",
    "GSP27moksop_u:5699": "parame vyomny anādyante cinmātraparamāṇunā / vicitraṃ trijagac citraṃ tenedam akṛtaṃ kṛtam //MU_3,80.25//",
    "GSP27moksop_u:5700": "tatsaṃvittyā vahnisattā tenātyaktānalākṛtiḥ / sarvago 'py adahann eva sa jagaddravyapācakaḥ //MU_3,80.26//",
    "GSP27moksop_u:5701": "ajvalan bhāsurākārān nirmalād gaganād api / prajvalaṃś cetanaikātmā tasmād agniḥ prajāyate //MU_3,80.27//",
    "GSP27moksop_u:5702": "saṃvedanād anarkādiḥ pradhāne sa prakāśakaḥ / na naśyaty ādyabhārūpo mahākalpāmbudair api //MU_3,80.28//",
    "GSP27moksop_u:5703": "anetralabhyo 'nubhavarūpo hṛdgṛhadīpakaḥ / sarvasattāprado 'nantaḥ prakāśas sa paras smṛtaḥ //MU_3,80.29//",
    "GSP27moksop_u:5704": "pravartate 'smād āloko manaṣṣaṣṭhendriyātigāt / yenāntar api vastūnāṃ dṛśyādṛśyacamatkṛtiḥ //MU_3,80.30//",
    "GSP27moksop_u:5705": "latāgulmāṅkurādīnām anakṣāṇāṃ ca so 'ṇukaḥ / utsedhavedanākāraḥ prakāśo 'nubhavātmakaḥ //MU_3,80.31//",
    "GSP27moksop_u:5706": "kālākāśakriyāsattāsvabhāvānāṃ svavedanāt / svāmī kartā pitā bhoktā khātmatvāc ca na kiñcana //MU_3,80.32//",
    "GSP27moksop_u:5707": "aṇutvam ajahat so 'ṇur jagadratnasamudgakaḥ / mātṛmānaprameyātmā jagat tatrāsti vedane //MU_3,80.33//",
    "GSP27moksop_u:5708": "sa eva sarvajagati sarvatra kacati sphuṭam / yadā jagat samudge 'smiṃs tadāsau paramo maṇiḥ //MU_3,80.34//",
    "GSP27moksop_u:5709": "durbodhatvāt tamas so 'ṇuś cinmātratvāt prakāśadṛk / so 'sti saṃvittirūpatvāt tadakṣātītayā tv asat //MU_3,80.35//",
    "GSP27moksop_u:5710": "dūre 'sau nākṣalabhyatvāc cidrūpatvād adūragaḥ / sarvasaṃvedanāc chailā asāv evāṇur eva san //MU_3,80.36//",
    "GSP27moksop_u:5711": "tat saṃvedanamātraṃ yat tad idaṃ bhāsate jagat / na satyam asti śailādi tenāṇāv eva merutā //MU_3,80.37//",
    "GSP27moksop_u:5712": "nimeṣapratibhāso hi nimeṣa iti kathyate / kalpaikapratibhāso hi kalpaśabdena kathyate //MU_3,80.38//",
    "GSP27moksop_u:5713": "kalpakriyāvilāso hi nimeṣe pratibhāsate / bahuyojanavistīrṇaṃ manasīva mahāpuram //MU_3,80.39//",
    "GSP27moksop_u:5714": "nimeṣajaṭhare kalpasaṃrambhas samudeti hi / mahānagaranirmāṇaṃ makure 'ntar ivāmale //MU_3,80.40//",
    "GSP27moksop_u:5715": "nimeṣakalpaśailābdhipurayojanakoṭayaḥ / yatrāṇāv eva vidyante tatra dvaitaikate kutaḥ //MU_3,80.41//",
    "GSP27moksop_u:5716": "kṛtavān prāg idam aham iti buddhāv udeti hi / kṣaṇāt satyam asatyaṃ ca dṛṣṭāntassvapnavibhramāḥ //MU_3,80.42//",
    "GSP27moksop_u:5717": "duḥkhe kālas sudīrgho hi sukhe laghutaras sadā / rātrir dvādaśavarṣāṇi hariścandrasya coditā //MU_3,80.43//",
    "GSP27moksop_u:5718": "niścayo ya udety antas satyo vāsatya eva vā / hemnīva kaṭakāditvam ūrmis sindhau virājate //MU_3,80.44//",
    "GSP27moksop_u:5719": "na nimeṣo 'sti no kalpo nādūraṃ na ca dūratā / cidaṇupratibhaivevaṃ sthitānanyānyavastuvat //MU_3,80.45//",
    "GSP27moksop_u:5720": "prakāśatamasor dūrādūrayoḥ kṣaṇakalpayoḥ / ekacitkośayor evaṃ na bhedo 'sti manāg api //MU_3,80.46//",
    "GSP27moksop_u:5721": "pratyakṣam akṣasāratvād apratyakṣaṃ tato 'tigam / dṛśyatvenaiva codeti vitvād draṣṭaiva sadvapuḥ //MU_3,80.47//",
    "GSP27moksop_u:5722": "yāvat kaṭakasaṃvittis tāvan nāsty eva hematā / yāvac ca dṛśyatāpattis tāvan nāsty eva sā kalā //MU_3,80.48//",
    "GSP27moksop_u:5723": "kaṭakatve kṣate dṛśye suvarṇatvam ivātatam / kevalaṃ nirmalaṃ buddhaṃ brahmaiva pariśiṣyate //MU_3,80.49//",
    "GSP27moksop_u:5724": "sarvatvād eṣa sadrūpo durlakṣyatvād asadvapuḥ / cetanaś cetanātmatvāc cetyāsambhavatas tv acit //MU_3,80.50//",
    "GSP27moksop_u:5725": "ciccamatkāramātrātmany asmiṃs tatpratibhātmani / jagaty anilavṛkṣābhe ciccetyakalane kutaḥ //MU_3,80.51//",
    "GSP27moksop_u:5726": "yathā tapasy apīnasya bhāsanaṃ mṛgatṛṣṇikā / ekaṃ pīvaram advaitaṃ tathā cidbhāsanaṃ jagat //MU_3,80.52//",
    "GSP27moksop_u:5727": "arkāṃśusūkṣmatarabhānirmāṇaṃ yad anāmayam / astitānāstite tatra kuḍyāder iva kaiva dhīḥ //MU_3,80.53//",
    "GSP27moksop_u:5728": "māyāpāṃsukaṇāṅke khe yathā kacati kāñcanam / tathā jagad idaṃ bhāti ciccetyakalane kutaḥ //MU_3,80.54//",
    "GSP27moksop_u:5729": "svapnagandharvasaṅkalpanagare kuḍyavedanam / na san nāsad yathā tadvad viddhi dīrghabhramaṃ jagat //MU_3,80.55//",
    "GSP27moksop_u:5730": "tathā caivaṃvidhanyāyabhāvanābhyāsanirmalāḥ / kuḍyākāśena niryānti yathābhūtārthadarśinaḥ //MU_3,80.56//",
    "GSP27moksop_u:5731": "na kuḍyākāśayor bhedo dṛḍhasaṃvedanād ṛte / ā brahmajīvakalanād yad rūḍhaṃ rūḍham eva tat //MU_3,80.57//",
    "GSP27moksop_u:5732": "pratibhāsāmalākāśe khatvakuḍyatvaśūnyatāḥ / prakacanti ghanībhāvāt prabhāpiṇḍa iva prabhāḥ //MU_3,80.58//",
    "GSP27moksop_u:5733": "pṛthaktā pratibhāsasya svacamatkārayogataḥ / sarvātmikā hi pratibhā parā vṛkṣātmabījavat //MU_3,80.59//",
    "GSP27moksop_u:5734": "bījam antassthavṛkṣatvaṃ nānānānā yathaikadṛk / tathāsaṅkhyaṃ jagad brahma śāntam ākāśakośavat //MU_3,80.60//",
    "GSP27moksop_u:5735": "bījasyāntassthavṛkṣasya vyomādvaitā sthitir yathā / brahmaṇo 'ntassthajagato vyomākṣubdhā sthitis tathā //MU_3,80.61//",
    "GSP27moksop_u:5736": "śāntaṃ samastam ajam ekam anādimadhyaṃ nehāsti kācana kalā kalanāḥ kathañcit / nirdvandvaśāntam atirekam anekam accham ābhāsarūpam alam ekavikāsam āssva //MU_3,80.62//",
    "GSP27moksop_u:5737": "praśnabhedo nāma sargaḥ",
    "GSP27moksop_u:5738": "ekāśītitamas sargaḥ",
    "GSP27moksop_u:5739": "rākṣasī: aho nu paramārthoktiḥ pāvanī tava mantriṇaḥ / rājā rājīvapattrākṣa idānīm eṣa bhāṣatām //MU_3,81.1//",
    "GSP27moksop_u:5740": "rājā: eṣo 'ṇuvedanād vāyur vāyuś ca bhrāntidṛṣṭitaḥ / tato na kiñcid vāyvādi kevalaṃ śuddhacetanam //MU_3,81.2//",
    "GSP27moksop_u:5741": "śabdasaṃvedanāc chabdaś śabdaś ca bhrāntidarśanam / tato 'tra śabdaśabdārthadṛṣṭir dūrataraṃ gatā //MU_3,81.3//",
    "GSP27moksop_u:5742": "so 'ṇus sarvaṃ nakiñcic ca so 'haṃ nāhaṃ sa eva ca / sarvaśaktyātmano 'syaiva pratibhaivātra kāraṇam //MU_3,81.4//",
    "GSP27moksop_u:5743": "ātmā yatnaśataiḥ prāpyo labdhe 'smin na ca kiñcana / labdhaṃ bhavati tac caitat paramaṃ nāma kiñcana //MU_3,81.5//",
    "GSP27moksop_u:5744": "tāvaj janmavasanteṣu saṃsṛtivratatiś ciram / vikasaty udito yāvan na bodho mūlakāṣakṛt //MU_3,81.6//",
    "GSP27moksop_u:5745": "aṇunānena rūpaṃ svaṃ dṛśyatām iva gacchatā / tāpenāmbu dhiyaiveva svasthenaivāpahāritam //MU_3,81.7//",
    "GSP27moksop_u:5746": "anena saṃvidaṃ nānā merus tribhuvanaṃ tṛṇam / vamitvā bahir antassthaṃ māyātmakam avekṣyate //MU_3,81.8//",
    "GSP27moksop_u:5747": "cidaṇor antare yad yad asti tad dṛśyate bahiḥ / saṅkalpeṣṭāliṅganādi dṛṣṭānto 'tra hi rāgiṇaḥ //MU_3,81.9//",
    "GSP27moksop_u:5748": "ādisarge sarvaśaktiś cid yathā coditātmanā / tathāśu paśyaty akhilaṃ saṅkalpamativat svataḥ //MU_3,81.10//",
    "GSP27moksop_u:5749": "abhijātāśayasyāntar yad yathā pratibhāsate / tat tathā paśyatīvāsau dṛṣṭānto 'tra śiśor manaḥ //MU_3,81.11//",
    "GSP27moksop_u:5750": "paramāṇuta evāpi cinmātreṇāmunāṇunā / parisūkṣmatamenaiva viśvag viśvaṃ prapūritam //MU_3,81.12//",
    "GSP27moksop_u:5751": "aṇur eva na māty eṣa yojanānāṃ śateṣv api / sarvagatvād anādyantarūpatvād vedanākṛtiḥ //MU_3,81.13//",
    "GSP27moksop_u:5752": "yathā dhūrtena śiḍgena puṃsā bālaḥ pranāṭyate / sabhrūvikāranayananirīkṣaṇaviceṣṭitaiḥ //MU_3,81.14//",
    "GSP27moksop_u:5753": "cidālokena śuddhena saparvatatṛṇaṃ jagat / nāṭyate 'virataṃ tadvad vivṛtyābhinayaṃ sadā //MU_3,81.15//",
    "GSP27moksop_u:5754": "tenaivānantarūpatvād aṇunā vāsasā yathā / saṃvidantar bhaved bāhye kṛtvā mervādi veṣṭitam //MU_3,81.16//",
    "GSP27moksop_u:5755": "dikkālādyanavacchinnarūpatvān meruto bṛhat / vālāgraśatabhāgātmāpy eṣa sūkṣmaḥ paro 'ṇukaḥ //MU_3,81.17//",
    "GSP27moksop_u:5756": "śuddhasaṃvedanākāśarūpasya paramāṇunā / śobhate na hi sāmyoktir merusarṣapayor iva //MU_3,81.18//",
    "GSP27moksop_u:5757": "māyākalāparāṇutvaṃ nirmāyā paramātmatā / hemnīva kaṭakatvena nāto 'tra samatā bhavet //MU_3,81.19//",
    "GSP27moksop_u:5758": "prakaṭo 'nena dīpena prakāśo 'nubhavātmanā / svasattānāśapūrvo hi vinānena bhavet tu saḥ //MU_3,81.20//",
    "GSP27moksop_u:5759": "yadi sūryādikaṃ sarvaṃ jagad ekajaḍaṃ bhavet / tataḥ kim ātmā kiṃ rūpaṃ prakāśas syāt kva vātha kim //MU_3,81.21//",
    "GSP27moksop_u:5760": "śuddhacinmātrasattvaṃ yat svatas svātmani saṃsthitam / tad etad aṇunā tejo dṛṣṭaṃ bahir iva sthitam //MU_3,81.22//",
    "GSP27moksop_u:5761": "tejāṃsy arkenduvahnīnām abhinnāni tamoghanāt / etāvān atra bhedo 'sti yad varṇe śauklyakṛṣṇate //MU_3,81.23//",
    "GSP27moksop_u:5762": "yādṛk kajjalanīhārameghanīhārayor bhavet / tādṛk prakāśatamasor bhedaś ceti tayos sthitaḥ //MU_3,81.24//",
    "GSP27moksop_u:5763": "jaḍayor upalambhāya cidādityaḥ kilaitayoḥ / yadā tapati tenaite labdhasattaikatāṃ gate //MU_3,81.25//",
    "GSP27moksop_u:5764": "tapaty ekaś cidādityo rātrindivam atandritaḥ / antar bahiś śilādyantar apy anastamayodayaḥ //MU_3,81.26//",
    "GSP27moksop_u:5765": "trilokī bhāti teneyaṃ jīvasya prathitātmanaḥ / nānopalambhabhāṇḍāḍhyā kuṭī kaṭhinakoṭarā //MU_3,81.27//",
    "GSP27moksop_u:5766": "tamastvaṃ tamaso deham avināśayatāmunā / tapyate bhāsayā bhāsā sarvam ābhāsyate tamaḥ //MU_3,81.28//",
    "GSP27moksop_u:5767": "padmotpalau yathārkeṇa tapatā prakaṭīkṛtau / prakāśatamasos satte citaivaṃ prakaṭīkṛte //MU_3,81.29//",
    "GSP27moksop_u:5768": "arkaḥ kurvann ahorātraṃ darśayaty ākṛtiṃ yathā / citis sadasatī kṛtvā darśayaty ākṛtiṃ tathā //MU_3,81.30//",
    "GSP27moksop_u:5769": "cidaṇor antare santi vicitrānubhavāṇavaḥ / yathā madhurasasyāntaḥ pattrapuṣpaphalaśriyaḥ //MU_3,81.31//",
    "GSP27moksop_u:5770": "udyanti cidaṇor ete samagrānubhavāṇavaḥ / madhumāsarasāc citrā iva ṣaṇḍaparamparāḥ //MU_3,81.32//",
    "GSP27moksop_u:5771": "paramātmāṇur atyantaṃ nissvādas sūkṣmatāvaśāt / samagrasvādasattaikajanakas svadate svayam //MU_3,81.33//",
    "GSP27moksop_u:5772": "yo yo nāma rasaḥ kaścit svasattāyāṃ kṛtasthitiḥ / pratibimbam ivādarśe tāṃ vinā nāsty asau svataḥ //MU_3,81.34//",
    "GSP27moksop_u:5773": "tyajatā saṃśritaṃ sarvaṃ cinmātraparamāṇunā / tyaktaṃ jagad asaṃvittyā saṃvittyā sarvam āśritam //MU_3,81.35//",
    "GSP27moksop_u:5774": "aśaktayāpy ātmaguptau sarvam ācchāditaṃ jagat / citāṇutām eva parāṃ samprasārya vitānavat //MU_3,81.36//",
    "GSP27moksop_u:5775": "ātmaguptiṃ na śaknoti paramātmāmbarākṛtiḥ / manāg api kṣaṇam api gajo dūrvāvane yathā //MU_3,81.37//",
    "GSP27moksop_u:5776": "tathāpy ākrāntavān viśvaṃ jñatāṃ gopayati kṣaṇāt / jagaddhānāṃ kaṇaṃ bāla ivāho ghanamāyitā //MU_3,81.38//",
    "GSP27moksop_u:5777": "cinmātrāṇunayenedaṃ jagat samabhijīvati / vasantarasavedhena vicitreva vanāvalī //MU_3,81.39//",
    "GSP27moksop_u:5778": "citsattaiveyam akhilaṃ svato jagad ivoditā / madhumāsarasollāsī citro hi vanaṣaṇḍakaḥ //MU_3,81.40//",
    "GSP27moksop_u:5779": "satyaṃ cinmayam evedaṃ jagad ity eva viddhy alam / vasantarasam evedaṃ viddhi pallavagulmakam //MU_3,81.41//",
    "GSP27moksop_u:5780": "sarvāvayavisāratvāt sahasrakaralocanaḥ / paraṃāṇur asāv eva nityānavayavodayaḥ //MU_3,81.42//",
    "GSP27moksop_u:5781": "nimeṣāṃśāvabodhe 'pi cidaṇoḥ pratibhāsate / yataḥ kalpasahasraughas svapnavārddhakabālyavat //MU_3,81.43//",
    "GSP27moksop_u:5782": "tatas so 'py nimeṣāṇuḥ kalpakoṭiśatāny alam / sarvasattāvilāsena pratibhaikā hi jṛmbhate //MU_3,81.44//",
    "GSP27moksop_u:5783": "abhuktavaty eva yathā bhuktavān aham ity alam / jāyate pratyayas tadvan nimeṣe kalpaniścayaḥ //MU_3,81.45//",
    "GSP27moksop_u:5784": "abhuktvā bhuktavān asmīty evaṃ pratyayaśālinaḥ / dṛśyante vāsanāviṣṭās svapne svamaraṇam yathā //MU_3,81.46//",
    "GSP27moksop_u:5785": "jaganti paritiṣṭhanti paramāṇau cidātmani / pratibhāsāḥ pravartante tata eva hi jāgatāḥ //MU_3,81.47//",
    "GSP27moksop_u:5786": "yad asti yatra tat tasmāt samudeti tad eva tat / ākāriṇi vikārādi dṛṣṭaṃ na gagane 'male //MU_3,81.48//",
    "GSP27moksop_u:5787": "citi bhūtāni bhūtāni vartamānāni samprati / bhaviṣyanti bhaviṣyanti śaktibīje drumā iva //MU_3,81.49//",
    "GSP27moksop_u:5788": "nimeṣakalpāv etena tuṣeṇānnakaṇāv iva / valitau naiṣa caitābhyām aṇus svāṅgātmakaś citaḥ //MU_3,81.50//",
    "GSP27moksop_u:5789": "udāsīnavad āsīno na saṃspṛṣṭo manāg api / eṣa bhoktṛtvakartṛtvaiḥ khātmā kurvañ jaganty api //MU_3,81.51//",
    "GSP27moksop_u:5790": "jagatsattoditeyaṃ hi śuddhacitparamāṇutaḥ / parāmaṇoś ca bhoktṛtvakartṛtve kveva saṃsthite //MU_3,81.52//",
    "GSP27moksop_u:5791": "jagan na kiñcit kriyate sarvadaiva na kenacit / vilīyate ca no kiñcin mātrasyādy asya khaṇḍanam //MU_3,81.53//",
    "GSP27moksop_u:5792": "sarvaṃ samarasābhāsam idam ākāśakośagam / jagatparyāyaśabdākhyaṃ viddhy anākhyaṃ ca rākṣasi //MU_3,81.54//",
    "GSP27moksop_u:5793": "cidaṇur dṛśyasiddhyartham āntarīṃ ciccamatkṛtim / bahīrūpatayā dhatte svātmanātmani saṃsthitām //MU_3,81.55//",
    "GSP27moksop_u:5794": "etad bahisstham antasstham asti śabde na vastuni / upadeśāya sattvānāṃ cidrūpatvāj jagattraye //MU_3,81.56//",
    "GSP27moksop_u:5795": "draṣṭā dṛśyapadaṃ gacchann ātmānaṃ samprapaśyati / netraṃ dṛśyābhipātīva sad evāsad iva sthitam //MU_3,81.57//",
    "GSP27moksop_u:5796": "na ca gacchati dṛśyatvaṃ draṣṭā hy asad avāstavam / ātmany eva na yat kiñcit tattām eti kathaṃ puraḥ //MU_3,81.58//",
    "GSP27moksop_u:5797": "dṛg eva locane sā ca vāsanā tan nijaṃ vapuḥ / bahurūpatayā dṛśyaṃ kṛtvā draṣṭṛtayoditā //MU_3,81.59//",
    "GSP27moksop_u:5798": "na vinā draṣṭṛtām asti dṛśyasattā kathañcana / pitṛteva vinā putraṃ dvitevaikyapadaṃ vinā //MU_3,81.60//",
    "GSP27moksop_u:5799": "draṣṭaiva dṛśyatām eti na draṣṭṛtvaṃ vināsti tat / vinā pitreva tanayo vinā bhoktreva bhogyatā //MU_3,81.61//",
    "GSP27moksop_u:5800": "draṣṭur hi dṛśyanirmāṇe cittvād asty eva śaktatā / kanakasyāvadātasya kaṭakatvakṛtāv iva //MU_3,81.62//",
    "GSP27moksop_u:5801": "dṛśyasya draṣṭṛnirmāṇe jaḍatvān nāsti śaktatā / kaṭakatvasya mohasya yathā kanakanirmitau //MU_3,81.63//",
    "GSP27moksop_u:5802": "cetanād dṛśyanirmāṇaṃ cit kacaty asad eva yat / akāraṇaṃ mohahetur hemaiva kaṭakabhramaḥ //MU_3,81.64//",
    "GSP27moksop_u:5803": "kaṭakatvāvabhāse hi yathā hemno na hematā / satyaiva prakacaty evaṃ draṣṭur dṛśyasthitau vapuḥ //MU_3,81.65//",
    "GSP27moksop_u:5804": "draṣṭā dṛśyatayā tiṣṭhan draṣṭṛtām ujjhatīva hi / satyāṃ kaṭakasaṃvittau hema kāñcanatām iva //MU_3,81.66//",
    "GSP27moksop_u:5805": "ekasmin pratibhāse 'sti na sattā draṣṭṛdṛśyayoḥ / pumpratyayaprakacane kva paśupratyayodayaḥ //MU_3,81.67//",
    "GSP27moksop_u:5806": "dṛśyaṃ paśyan svam ātmānaṃ na draṣṭā svaṃ prapaśyati / draṣṭur hi dṛśyatāpattau sattāsatteva tiṣṭhati //MU_3,81.68//",
    "GSP27moksop_u:5807": "bodhād galitadṛśyasya draṣṭus sattaiva bhāsate / abuddhakaṭakatvasya hemnaḥ kanakatā yathā //MU_3,81.69//",
    "GSP27moksop_u:5808": "dṛśye 'saty asti na draṣṭā dṛśyaṃ draṣṭari nāsati / dvayena ca vinā naikyaṃ naikyam apy asti cānayoḥ //MU_3,81.70//",
    "GSP27moksop_u:5809": "sarvaṃ yathāvad vijñāya śuddhasaṃvinmayātmanaḥ / vācām aviṣayas svāsthyaṃ kiñcid evāvaśiṣyate //MU_3,81.71//",
    "GSP27moksop_u:5810": "ātmātha darśanaṃ dṛśyaṃ dīpenevāvabhāsitam / kṛtaṃ ca sarvam etena cinmātraparamāṇunā //MU_3,81.72//",
    "GSP27moksop_u:5811": "mātṛmeyapramāṇākhyaṃ buddhau nigirati trayam / hemeva kaṭakāditvam asanmayam upasthitam //MU_3,81.73//",
    "GSP27moksop_u:5812": "yathā na jalam ūrmyādeḥ pṛthak kiñcin manāg api / tathaitasmāt svabhāvāṇor na kiñcit pṛthag eva hi //MU_3,81.74//",
    "GSP27moksop_u:5813": "sarvagānubhavātmatvāt sarvānubhavarūpataḥ / ekatvānubhave nyāyye rūḍhe sarvaikatāsya hi //MU_3,81.75//",
    "GSP27moksop_u:5814": "asyecchayā pṛthaktāsti vīciteva mahāmbhasaḥ / icchānurūpasampatter bhāvitārthaikalābhinaḥ //MU_3,81.76//",
    "GSP27moksop_u:5815": "dikkālādyanavacchinnaḥ paramātmāsti kevalaḥ / sarvātmatvāt sa sarvātmā sarvānubhavatas svataḥ //MU_3,81.77//",
    "GSP27moksop_u:5816": "sann eṣa cetanātmatvād asann anavabodhataḥ / dvaitaikye nātra vidyete satyarūpe mahātmani //MU_3,81.78//",
    "GSP27moksop_u:5817": "yadi kaścid dvitīyas syāt tad ekasyaikatā bhavet / dvitvaikyayor mithas siddhir ātapacchāyayor iva //MU_3,81.79//",
    "GSP27moksop_u:5818": "yatra nāsti dvitīyo hi tatraikasyaikatā katham / ekatāyām asiddhāyāṃ dvayam eva na vidyate //MU_3,81.80//",
    "GSP27moksop_u:5819": "evaṃ sthite tu yac chiṣṭaṃ tat syād riktam ihāsthiteḥ / tasmān na vyatiriktaṃ tadrūpaṃ drava ivāmbhasaḥ //MU_3,81.81//",
    "GSP27moksop_u:5820": "nānārambhaviśālaṃ ca sāmyenākṣubdharūpi ca / bījasyāntas tarur iva brahmaṇo 'ntas sthitaṃ jagat //MU_3,81.82//",
    "GSP27moksop_u:5821": "dvaitam apy apṛthak tasmād dhemnaḥ kaṭakatā yathā / sāmyabuddhāvabodhe hi dvaitaṃ sac ca nasanmayam //MU_3,81.83//",
    "GSP27moksop_u:5822": "yathā dravatvaṃ payasas spandanaṃ mātariśvanaḥ / vyomnaś śūnyatvam evaṃ hi na pṛthag dvaitam īśvarāt //MU_3,81.84//",
    "GSP27moksop_u:5823": "dvaitādvaitopalambho hi duḥkhāyaiṣa kṣayātmane / nipuṇo 'nupalambho yas tv etayos tat paraṃ viduḥ //MU_3,81.85//",
    "GSP27moksop_u:5824": "mātṛmānaprameyādi draṣṭṛdarśanadṛśyatāḥ / etāvaj jagad etac ca paramāṇau citas sthitam //MU_3,81.86//",
    "GSP27moksop_u:5825": "ayaṃ jagadaṇur nityam anenāṇusumeruṇā / spandanaṃ pavaneneva svāṅga eva dhṛtaḥ kutaḥ //MU_3,81.87//",
    "GSP27moksop_u:5826": "aho nu bhīmā māyeyam atha vā māyitā parā / paramāṇvantar evāsti yat trailokyaparamparā //MU_3,81.88//",
    "GSP27moksop_u:5827": "athāsambhavamāyitvam evaitat sarvadā sthitam / cinmātraparamāṇvantamātram eva jagat sthitam //MU_3,81.89//",
    "GSP27moksop_u:5828": "antargatajagajjālo 'py eṣo 'ṇus sāmyam atyajan / sthito 'ntassthabṛhadvṛkṣaṃ bījaṃ bhāṇḍodare yathā //MU_3,81.90//",
    "GSP27moksop_u:5829": "bīje 'ntar vṛkṣavistāras sthitas saphalapallavaḥ / parayā dṛśyate dṛṣṭyā jagac ca cidaṇūdare //MU_3,81.91//",
    "GSP27moksop_u:5830": "sa śākhāphalavṛkṣatvam ajahad bījakoṭare / yathā tarus sthitas tadvad vikāsi cidaṇau jagat //MU_3,81.92//",
    "GSP27moksop_u:5831": "saṃsthitadvaitam advaitabījakośam iva sthitam / jagac citparamāṇvantar yaḥ paśyati sa paśyati //MU_3,81.93//",
    "GSP27moksop_u:5832": "na dvaitaṃ na ca vādvaitaṃ na bījaṃ na ca vāṅkuraḥ / na sthūlaṃ na ca vā sūkṣmaṃ nājātaṃ jātam eva no //MU_3,81.94//",
    "GSP27moksop_u:5833": "na cāsti na ca nāstīdaṃ na somyaṃ kṣubhitaṃ na ca / trijagaccidaṇor antas sattvaṃ vātha na kiñcana //MU_3,81.95//",
    "GSP27moksop_u:5834": "na jagan nājagad vāsti vidyate citparāṇutā / sarvātmikā yadā yatra yā yathodeti tat tathā //MU_3,81.96//",
    "GSP27moksop_u:5835": "udety anudito 'py eṣa svasaṃvedanajṛmbhitaḥ / paramātmāṇur ekātmā samagrātmatayeva khe //MU_3,81.97//",
    "GSP27moksop_u:5836": "drumībhūyeva bījatvam ivodety anudayy api / paraṃ tattvaṃ jagadbhaṅgyā jagannāśodayena ca //MU_3,81.98//",
    "GSP27moksop_u:5837": "drumo bījatayevāśu na santyaktasamasthitiḥ / tiṣṭhaty apagataspandatyāgātyāgaḥ paro 'ṇukaḥ //MU_3,81.99//",
    "GSP27moksop_u:5838": "bisatantur mahāmeruḥ parātmāṇor apekṣayā / dṛśyaḥ kila bise tantur adṛśyākṣṇā parātmatā //MU_3,81.100//",
    "GSP27moksop_u:5839": "bisatantur mahāmeruḥ paramāṇoḥ kilātmanaḥ / tasyaiva tadghanāc cāntassthitā mervādikoṭayaḥ //MU_3,81.101//",
    "GSP27moksop_u:5840": "etena tena mahatā paramāṇunā ca vyāptaṃ tataṃ viracitaṃ janitaṃ kṛtaṃ ca / viśvaprapañcaracanaṃ nabhaseva viṣvak śūnyatvam accham abhitaḥ parilabdham eva //MU_3,81.102//",
    "GSP27moksop_u:5841": "dvaitena sundarataraṃ svam anujjhateva rūpaṃ suṣuptasadṛśena parāvabodhāt / aikyaṃ gataṃ sthitagamāgamamuktam evam itthaṃ sthitaṃ nanu jagat paramārthapiṇḍaḥ //MU_3,81.103//",
    "GSP27moksop_u:5842": "jagatparamārthapiṇḍīkaraṇaṃ nāma sargaḥ",
    "GSP27moksop_u:5843": "dvyaśītitamas sargaḥ",
    "GSP27moksop_u:5844": "vasiṣṭhaḥ: iti rājamukhāc chrutvā karkaṭī vanamarkaṭī / avabuddhapadāntassthaṃ jahau mātsaryacāpalam //MU_3,82.1//",
    "GSP27moksop_u:5845": "antaśśītalatāṃ toṣaṃ viśrāntim apatāpatām / prāptā prāvṛṇmayūrīva sajyotsneva kumudvatī //MU_3,82.2//",
    "GSP27moksop_u:5846": "tayā rājagirā tasyā ānanda udabhūd bhṛśam / garbho 'ntaḥ khe balākāyā raveṇeva payomucaḥ //MU_3,82.3//",
    "GSP27moksop_u:5847": "rākṣasī: aho bata pavitreyaṃ bhavator bhāti śemuṣī / anastamitasāreṇa prabodhārkeṇa bhāsitā //MU_3,82.4//",
    "GSP27moksop_u:5848": "sitā samarasā śuddhā jyotsneva śaśimaṇḍalāt / vivekakaṇikā dṛṣṭā bhavator hṛdayād iyam //MU_3,82.5//",
    "GSP27moksop_u:5849": "vivekino jagatpūjyās sevyā manye bhavādṛśāḥ / tvatsaṅgāt savikāsāsmi candreṇeva kumudvatī //MU_3,82.6//",
    "GSP27moksop_u:5850": "saurabhaṃ kusumāsaṅgād iva satsaṅgamāc chubham / pravartate 'rkasamparkād vikāso 'mburuhām iva //MU_3,82.7//",
    "GSP27moksop_u:5851": "mahatām eva saṃsargāt punar duḥkhaṃ na bādhate / ko hi dīpaśikhāhastas tamasā paribhūyate //MU_3,82.8//",
    "GSP27moksop_u:5852": "mayemau jaṅgale prāptau bhavantau bhūmibhāskarau / pūjanīyāv ataś śīghram īhitaṃ kathyatāṃ śubham //MU_3,82.9//",
    "GSP27moksop_u:5853": "rājā: asmajjanapade rakṣaḥkulakānanamañjari / janasya bādhate 'tyarthaṃ sadā hṛdayaśūlanam //MU_3,82.10//",
    "GSP27moksop_u:5854": "yadā sarvaiva janatā sadā dṛḍhaviṣūcikā / manmaṇḍale 'dya tenāhaṃ nirgato rātricaryayā //MU_3,82.11//",
    "GSP27moksop_u:5855": "śūlāni hṛdaye nṝṇāṃ na śāmyanti yadauṣadhaiḥ / tadāhaṃ tvadvidhaproktamantrādyarthena nirgataḥ //MU_3,82.12//",
    "GSP27moksop_u:5856": "tvādṛśasya ca lokasya mugdhalokābhighātinaḥ / nigrahārthaṃ pravṛttir me sā ca sampattim etv alam //MU_3,82.13//",
    "GSP27moksop_u:5857": "etāvad eva ca śubhe nanv aṅgīkriyatāṃ tvayā / bhūyo bhavatyā yat prāṇā hiṃsanīyā na kasyacit //MU_3,82.14//",
    "GSP27moksop_u:5858": "rākṣasī: bāḍham evaṃ karomy adyaprabhṛty avitathaṃ prabho / satyam evaṃ na kiñcid dhi hiṃsanīyaṃ mayādhunā //MU_3,82.15//",
    "GSP27moksop_u:5859": "rājā: yady evaṃ phullapadmākṣi paradehaikabhojane / kiṃ syāc charīravṛttyā te sthitāyā matsamīhite //MU_3,82.16//",
    "GSP27moksop_u:5860": "rākṣasī: ṣaḍbhir varṣaśatai rājan prabuddhāyās samādhitaḥ / jātabhojanasaṅkalpā bhojaneccheyam adya me //MU_3,82.17//",
    "GSP27moksop_u:5861": "idānīṃ śikharaṃ gatvā tad eva dhyānaniścalā / yāvadicchaṃ sukhenāse sajīvā sālabhañjikā //MU_3,82.18//",
    "GSP27moksop_u:5862": "āmṛtīṃ dhāraṇāṃ baddhvā dhārayāmi śarīrakam / yatheccham atha kālena tyakṣyāmīti matir mama //MU_3,82.19//",
    "GSP27moksop_u:5863": "āśarīraparityāgam idānīṃ na mayā nṛpa / hiṃsanīyāḥ paraprāṇās tenedaṃ madvacaś śṛṇu //MU_3,82.20//",
    "GSP27moksop_u:5864": "himavān nāma śailo 'sti rucā candrāṃśunirmalaḥ / ya uttarāśāhṛdaye spṛṣṭapūrvāparārṇavaḥ //MU_3,82.21//",
    "GSP27moksop_u:5865": "tatrāhaṃ nivasāmy ugre hemaśṛṅgadarīgṛhe / āyasī stambhalekheva karkaṭī nāma rākṣasī //MU_3,82.22//",
    "GSP27moksop_u:5866": "tapasā prārthito brahmā janatāmāraṇecchayā / viṣūcikā prāṇaharā syāṃ sūkṣmāsmīti vai mayā //MU_3,82.23//",
    "GSP27moksop_u:5867": "tasmāt samprāptavarayā bahūn varṣagaṇān mayā / bhuktā viṣūcikātvena janatā jīvavedhanaiḥ //MU_3,82.24//",
    "GSP27moksop_u:5868": "tvayā na guṇino hiṃsyā iti me brahmaṇā kṛtaḥ / niyamārthaṃ mahāmantras tadāyattāsmi saṃsthitā //MU_3,82.25//",
    "GSP27moksop_u:5869": "so 'yaṃ pragṛhyatāṃ tena sarvaṃ hṛdayaśūlanam / śamam eṣyati loke 'smin kā kathā matkṛte bhrame //MU_3,82.26//",
    "GSP27moksop_u:5870": "virataivāsmi hiṃsāto yat purā hiṃsitaṃ mayā / janasya hṛdayaṃ tena nāḍyo vaidhuryam āgatāḥ //MU_3,82.27//",
    "GSP27moksop_u:5871": "hiṃsitvā raktamāṃsāni santyaktā ye mayā janāḥ / tebhyo vidhuranāḍibhyo ye jātās te 'pi tādṛśāḥ //MU_3,82.28//",
    "GSP27moksop_u:5872": "rājan viṣūcikāmantras so 'yaṃ sampanna eva te / na hi sattvavatām asti dussādhyam iha kiñcana //MU_3,82.29//",
    "GSP27moksop_u:5873": "ato durnāḍikośeṣu śūlānāṃ pariśāntaye / mantro yo brāhmaṇā prokto rājañ śīghraṃ gṛhāṇa tam //MU_3,82.30//",
    "GSP27moksop_u:5874": "āgaccha nikaṭaṃ nadyā gacchāmas tatra bhūpate / svācāntābhyāṃ saṃyatābhyāṃ bhavadbhyāṃ suvratā dade //MU_3,82.31//",
    "GSP27moksop_u:5875": "vasiṣṭhaḥ: iti tasyāṃ tadā rātryāṃ rākṣasīmantribhūbhṛtaḥ / jagmus te saritas tīraṃ mithassañjātasauhṛdāḥ //MU_3,82.32//",
    "GSP27moksop_u:5876": "anvayavyatirekābhyāṃ rākṣasyās sauhṛdaṃ tathā / jñātvā sthitau tau svācāntāv ubhāv ante nivāsinau //MU_3,82.33//",
    "GSP27moksop_u:5877": "tayā brahmopadiṣṭo 'sau tatas tābhyāṃ yathākramam / snehād viṣūcikāmantraḥ pradatto japasiddhidaḥ //MU_3,82.34//",
    "GSP27moksop_u:5878": "tatas sañjātasauhārdau tau visṛjya niśācarī / yadā gantuṃ pravṛttāsau tadā rājābravīd vacaḥ //MU_3,82.35//",
    "GSP27moksop_u:5879": "rājā: gurus tvaṃ nau mahādevi vayasyā ca sunirvṛtā / nimantrayāvahe yatnāt tvām ambhoruhasundari //MU_3,82.36//",
    "GSP27moksop_u:5880": "na prārthanāṃ tathāsmākaṃ vitathīkartum arhasi / sauhārdaṃ sujanānāṃ hi darśanād eva vardhate //MU_3,82.37//",
    "GSP27moksop_u:5881": "laghusaubhāgyasaṃyuktaṃ kṛtvākāraṃ manoharam / āgacchāsmadgṛhaṃ bhavyā tatra tiṣṭha yathāsukham //MU_3,82.38//",
    "GSP27moksop_u:5882": "rākṣasī: mugdhastrīrūpadhāriṇyai dātuṃ śaknoṣi bhojanam / santarpayasi māṃ kena rākṣasīrūpadhāriṇīm //MU_3,82.39//",
    "GSP27moksop_u:5883": "rakṣo'nnam eva me tuṣṭyai na sāmānyajanāśanam / pūrvasiddhas svabhāvo 'yam ā sargāntād vivardhate //MU_3,82.40//",
    "GSP27moksop_u:5884": "rājā: hemasragdāmavalitā dināni katicid gṛhe / mama strīrūpiṇī tiṣṭha yāvadiccham anindite //MU_3,82.41//",
    "GSP27moksop_u:5885": "tato duṣkṛtinaś caurān vadhyāñ śatasahasraśaḥ / maṇḍalebhyas samānīya dade tubhyaṃ subhojane //MU_3,82.42//",
    "GSP27moksop_u:5886": "kāntārūpaṃ parityajya gṛhītvā rākṣasaṃ vapuḥ / ādāya vadhyāñ śataśaḥ puruṣāṃs tān svasañcitān //MU_3,82.43//",
    "GSP27moksop_u:5887": "nayasva himavacchṛṅgaṃ tatra bhuṅkṣva yathāsukham / mahāśanānām ekānte bhojanaṃ hi sukhāyate //MU_3,82.44//",
    "GSP27moksop_u:5888": "suptā nidrāṃ parityajya bhava bhūyas samādhibhāk / samādhiviratā bhūyo 'py āgatya punar anyadā //MU_3,82.45//",
    "GSP27moksop_u:5889": "neṣyasy anyān vadhyanarān hiṃsā naiṣā ca dharmataḥ / svadharmeṇa ca hiṃsaiva mahākaruṇayā samā //MU_3,82.46//",
    "GSP27moksop_u:5890": "tvaṃ sameṣyasi cāvaśyaṃ māṃ samādhivirāmiṇī / asatām api saṃrūḍhaṃ sauhārdaṃ na nivartate //MU_3,82.47//",
    "GSP27moksop_u:5891": "rākṣasī: yuktam uktaṃ tvayā rājan karomy evam ahaṃ sakhe / sauhārdena pravṛttasya ko vākyaṃ nābhinandati //MU_3,82.48//",
    "GSP27moksop_u:5892": "vasiṣṭhaḥ: ity uktvā rākṣasī tatra sampannā sā vilāsinī / hārakeyūrakaṭakapaṭṭasragdāmadhāriṇī //MU_3,82.49//",
    "GSP27moksop_u:5893": "rājann āgaccha gacchāma ity uktvā nṛpamantriṇau / agre gantuṃ pravṛttau tau rātrāv anusasāra sā //MU_3,82.50//",
    "GSP27moksop_u:5894": "atha te pārthivagṛhaṃ prāpya tāṃ rajanīṃ mithaḥ / kathayaikagṛhe ramye kṣapayām āsur ādṛtāḥ //MU_3,82.51//",
    "GSP27moksop_u:5895": "prabhāte 'ntaḥpure tasthau purandhrijanalīlayā / rākṣasī mantrirājānau svavyāpārau babhūvatuḥ //MU_3,82.52//",
    "GSP27moksop_u:5896": "tato divasaṣaṭkena sañcitāni mahībhṛtā / nṛpāntarapurebhyo 'pi svamaṇḍalagaṇāt tathā //MU_3,82.53//",
    "GSP27moksop_u:5897": "trīṇi vadhyasahasrāṇi tāni tasyai tadādadau / sā babhūva niśākāle saivogrā kṛṣṇā rākṣasī //MU_3,82.54//",
    "GSP27moksop_u:5898": "tāni vadhyasahasrāṇi jagrāha bhujamaṇḍale / dhārānikarajālāni meghamāleva koṭare //MU_3,82.55//",
    "GSP27moksop_u:5899": "yayau rājānam āpṛcchya tad eva himavacchiraḥ / daridrā labdhahemeva gṛham ugraśarīriṇī //MU_3,82.56//",
    "GSP27moksop_u:5900": "tatrā tṛpter bhṛśaṃ bhuktvā sukhaṃ suptvā dinadvayam / āsīt prabuddhā susvacchā sā samādhivatī punaḥ //MU_3,82.57//",
    "GSP27moksop_u:5901": "pañcabhir vā tribhir vāpi varṣais sā samprabudhyati / tat tato maṇḍalaṃ yāti tena rājñā ca pūjyate //MU_3,82.58//",
    "GSP27moksop_u:5902": "tatra viśrambhagarbhābhiḥ kathābhiḥ kañcid eva sā / sthitvā kālaṃ gṛhītvā tān vadhyān svāspadam ety atha //MU_3,82.59//",
    "GSP27moksop_u:5903": "jīvanmuktatayaivam eva vipine sādyāpi rakṣo'ṅganā / tasminn eva girau sthitā vigalitadhyānaikatānāśayā //MU_3,82.60//",
    "GSP27moksop_u:5904": "tasmin rājani śāntim āgatavati tyaktaiṣaṇenātmanā / tadrāṣṭrādhipasauhṛdais svakavalān āsvādayantī ciram //MU_3,82.61//",
    "GSP27moksop_u:5905": "rākṣasīsauhārdaṃ nāma sargaḥ",
    "GSP27moksop_u:5906": "tryaśītitamas sargaḥ",
    "GSP27moksop_u:5907": "vasiṣṭhaḥ: kirātamaṇḍale tasmin ye ye santi mahībhṛtaḥ / tais tais saha parā maitrī tasyās samabhijāyate //MU_3,83.1//",
    "GSP27moksop_u:5908": "sarvāṃs tatra mahotpātān piśācādibhayāny api / rogāṃś ca yogasiddhā sā nivārayati rākṣasī //MU_3,83.2//",
    "GSP27moksop_u:5909": "bahuvarṣagaṇair naiṣā dhyānād viratim āgatā / tatrāgatya samaśnāti vadhyāñ jantūn susañcitān //MU_3,83.3//",
    "GSP27moksop_u:5910": "adyāpi tatra ye vadhyās te tadarthaṃ mahībhujā / dīyante mitrasammāne ke hi nādhyavasāyinaḥ //MU_3,83.4//",
    "GSP27moksop_u:5911": "tasyāṃ dhyānaniṣaṇṇāyāṃ kirātajanamaṇḍale / anāyāntyāṃ ciraṃ kālaṃ janadoṣapraśāntaye //MU_3,83.5//",
    "GSP27moksop_u:5912": "sā devī kandarānāmnī maṅgaletaranāmikā / samprasthāpitā proccaiḥ pure gahanakoṭare //MU_3,83.6//",
    "GSP27moksop_u:5913": "tataḥ prabhṛti tatrānyo yo yo bhavati bhūmipaḥ / sa kandarāṃ bhagavatīṃ pratiṣṭhāpayati svayam //MU_3,83.7//",
    "GSP27moksop_u:5914": "yaḥ kandarāṃ pratiṣṭhāṃ vā na karoti nṛpo 'dhamaḥ / tasyopatāpanicayāḥ prajā nighnanti yatnataḥ //MU_3,83.8//",
    "GSP27moksop_u:5915": "tatpūjanād avāpnoti janas tatrepsitaṃ phalam / svabhāvanāvaśocchūnam anarthāyāprapūjanam //MU_3,83.9//",
    "GSP27moksop_u:5916": "vadhyalokopacāreṇa sā devī paripūjyate / pratimāyāṃ sthitādyāpi cittasthaphaladāyinī //MU_3,83.10//",
    "GSP27moksop_u:5917": "sakalalokasamaṅgalakāriṇī kavalitākhilavadhyamahājanā / jayati sātra kirātajanāspadā paramabodhavatī ciradevatā //MU_3,83.11//",
    "GSP27moksop_u:5918": "sūcyupākhyānaṃ samāptaṃ nāma sargaḥ",
    "GSP27moksop_u:5919": "caturaśītitamas sargaḥ",
    "GSP27moksop_u:5920": "vasiṣṭhaḥ: etat te kathitaṃ sarvam upākhyānam aninditam / karkaṭyā vanarākṣasyā yathāvad anupūrvaśaḥ //MU_3,84.1//",
    "GSP27moksop_u:5921": "rāmaḥ: himavadgahvaraproktā sā kathaṃ kṛṣṇarākṣasī / kathaṃ ca karkaṭī nāmnā yathāvad vada me prabho //MU_3,84.2//",
    "GSP27moksop_u:5922": "vasiṣṭhaḥ: kulāni santy anekāni rākṣasānāṃ svabhāvataḥ / tāni kṛṣṇāni śuklāni haritāny ujjvalāni ca //MU_3,84.3//",
    "GSP27moksop_u:5923": "karkaṭaprāṇisadṛśaḥ karkaṭo nāma rākṣasaḥ / babhūva tajjā sā kṛṣṇā karkaṭī karkaṭākṛtiḥ //MU_3,84.4//",
    "GSP27moksop_u:5924": "karkaṭīpraśnasaṃsmṛtyā mayaiṣā kathitā tava / adhyātmoktiprasaṅgena citsvarūpanirūpaṇe //MU_3,84.5//",
    "GSP27moksop_u:5925": "sampannam evam ekasmād asampannam api sphuṭam / idaṃ jagad anādyantāt padāt paramakāraṇāt //MU_3,84.6//",
    "GSP27moksop_u:5926": "bhāvinyo vīcayo vāriṇy anyānanyās sthitā yathā / vartamānā api pare sṛṣṭayas saṃsthitās tathā //MU_3,84.7//",
    "GSP27moksop_u:5927": "ajvalann eva kāṣṭheṣu vahnir arthakriyāṃ yathā / karoti markaṭādīnāṃ śītāpaharaṇādikām //MU_3,84.8//",
    "GSP27moksop_u:5928": "samaṃ saumyatvam ajahad eva nityoditasthiti / tathā brahma karotīdaṃ nānākarteva saj jagat //MU_3,84.9//",
    "GSP27moksop_u:5929": "apy anāgata evāyam evaṃ sarga upāgataḥ / bhos sālabhañjikāsaṃvid dāruṇīva subodhitā //MU_3,84.10//",
    "GSP27moksop_u:5930": "bījād yathānanyad api phalādy anyad ivotthitam / cites tathānanyad api cetyam anyad ivotthitam //MU_3,84.11//",
    "GSP27moksop_u:5931": "acchedād ekasattāyā na bhedaḥ phalabījayoḥ / ciccetyayoś ca vāryūrmyor iva vastuni kaścana //MU_3,84.12//",
    "GSP27moksop_u:5932": "avicārād ṛte bhedo naitayor upapadyate / yataḥ kutaścid uditas sa vicāreṇa naśyati //MU_3,84.13//",
    "GSP27moksop_u:5933": "bhrāntir eṣā yathāyātā tathā yātu raghūdvaha / jñāsyasy etat prabuddhas tvam enāṃ kevalam utsṛja //MU_3,84.14//",
    "GSP27moksop_u:5934": "bhrāntigranthau vitruṭite maduktiśravaṇāt tava / jñānaśabdārthabhedānāṃ vastu jñāsyasy alaṃ svayam //MU_3,84.15//",
    "GSP27moksop_u:5935": "cittād iyam anarthaśrīs tac ca sā cetaraś ca te / maduktiśravaṇād eva śāntim eṣyanty asaṃśayam //MU_3,84.16//",
    "GSP27moksop_u:5936": "brahmaṇas sarvam utpannaṃ sarvaṃ brahmaiva ceti ca / madgīrbhis samprabuddhas sañ jñāsyasy alam anindita //MU_3,84.17//",
    "GSP27moksop_u:5937": "rāmaḥ: tasmād idam iti brahman vyatirekārthapañcamī / nanu kiṃ vakṣi deveśād abhinnaṃ sarvam ity api //MU_3,84.18//",
    "GSP27moksop_u:5938": "vasiṣṭhaḥ: upadeśāya śāstreṣu jātaś śabdo 'thavārthajaḥ / pratiyogivyavacchedas saṅkhyālakṣaṇapakṣavān //MU_3,84.19//",
    "GSP27moksop_u:5939": "bhedo dṛśyata evāyaṃ vyavahārān na vāstavaḥ / vetālo bālakasyeva kāryārthaṃ parikalpitaḥ //MU_3,84.20//",
    "GSP27moksop_u:5940": "dvaitaikyam api no yasyāṃ yathābhūtārthasaṃsthitau / asti tasyām īdṛśas syāt kutas saṅkalpaviplavaḥ //MU_3,84.21//",
    "GSP27moksop_u:5941": "kāryakāraṇabhāvo hi yathā svasvāmilakṣaṇaḥ / hetuś ca hetumāṃś caiva tathaivāvayavakramaḥ //MU_3,84.22//",
    "GSP27moksop_u:5942": "vyatirekāvyatirekapariṇāmādivibhramaḥ / tathā bhāvavikārāś ca vidyāvidye sukhāsukhe //MU_3,84.23//",
    "GSP27moksop_u:5943": "evamādimayī mithyāsaṅkalpakalanombhitā / ajñānām avabodhārthaṃ na tu bhedo 'sti vastuni //MU_3,84.24//",
    "GSP27moksop_u:5944": "asambodhād ayaṃ bhedo jñāte dvaitaṃ na vidyate / jñāte saṃśāntakalanaṃ maunam evāvaśiṣyate //MU_3,84.25//",
    "GSP27moksop_u:5945": "param ekam anādyantam avibhāgam akhaṇḍitam / iti jñāsyasi siddhāntakāle bodham upāgataḥ //MU_3,84.26//",
    "GSP27moksop_u:5946": "vikalpante hy asambuddhās svavikalpavijṛmbhitaiḥ / upadeśād ayaṃ vādo jñāte dvaitaṃ na vidyate //MU_3,84.27//",
    "GSP27moksop_u:5947": "vācyavācakasambandho vinā dvaitaṃ na sidhyati / na ca dvaitaṃ sambhavati maunaṃ vā vāca ity alam //MU_3,84.28//",
    "GSP27moksop_u:5948": "mahāvākyārthaniṣṭhāṃ tvaṃ buddhiṃ kṛtvā raghūdvaha / vacobhedam anādṛtya yad idaṃ vacmi tac chṛṇu //MU_3,84.29//",
    "GSP27moksop_u:5949": "jātaṃ kutaścid utthāya gandharvapuravan manaḥ / bhrāntimātraṃ tanotīdaṃ jagadākhyaṃ svajṛmbhaṇam //MU_3,84.30//",
    "GSP27moksop_u:5950": "yathā cetas tanotīmāṃ jaganmāyāṃ tathānagha / śṛṇu tvaṃ kathayāmīdaṃ dṛṣṭāntaṃ sṛṣṭivedane //MU_3,84.31//",
    "GSP27moksop_u:5951": "yaṃ śrutvā sarvam evedaṃ bhrāntimātram iti svayam / rāma niścayavān bhūtvā dūre tyakṣyasi vāsanām //MU_3,84.32//",
    "GSP27moksop_u:5952": "manomanananirmāṇamātram eva jagattrayam / sarvam utsṛjya śāntātmā svātmany eva nivatsyasi //MU_3,84.33//",
    "GSP27moksop_u:5953": "madvākyārthāvadhānastho manovyādhicikitsane / vivekauṣadhilepena prayatnaṃ ca kariṣyasi //MU_3,84.34//",
    "GSP27moksop_u:5954": "evaṃ sthite jagadrūpaṃ cittam eveha jṛmbhate / na vidyate śarīrādi sikatāntaratailavat //MU_3,84.35//",
    "GSP27moksop_u:5955": "cittam eva hi saṃsāro rāgādikleśadūṣitam / tad eva tair vinirmuktaṃ bhavānta iti kathyate //MU_3,84.36//",
    "GSP27moksop_u:5956": "cittaṃ sādhyaṃ pālanīyaṃ vicāryaṃ kāryam āryavat / āhāryaṃ vyavahāryaṃ ca sañcāryaṃ dhāryam ādarāt //MU_3,84.37//",
    "GSP27moksop_u:5957": "evam abhyantare citraṃ bibharti trijagan manaḥ / aṇḍaṃ māyūram iva tad yathākālaṃ vijṛmbhate //MU_3,84.38//",
    "GSP27moksop_u:5958": "yo 'yaṃ cittasya cidbhāgas saiṣā sarvārthabījatā / yaś cāsya jaḍabhāgas svas taj jagat so 'ṅga vibhramaḥ //MU_3,84.39//",
    "GSP27moksop_u:5959": "avidyamānam evedam ādisarge dharādikam / nirākṛtir ajas svapnaṃ paśyatīva na paśyati //MU_3,84.40//",
    "GSP27moksop_u:5960": "sargādi dīrghasaṃvittyā śailādi jaḍasaṃvidā / sūkṣmaṃ sūkṣmavidā vetti dehaṃ śūnyaṃ na vāstavam //MU_3,84.41//",
    "GSP27moksop_u:5961": "sarvagenātmanā vyāptaṃ svacetyātmavapur manaḥ / ātalaṃ somyavimalaṃ vārīva ravitejasā //MU_3,84.42//",
    "GSP27moksop_u:5962": "cittabālo jagadyakṣaṃ mithyā paśyaty abodhataḥ / bodhato 'sau paraṃ rūpaṃ svaṃ paśyati nirāmayam //MU_3,84.43//",
    "GSP27moksop_u:5963": "yathātmā dṛśyatām eti dvaitaikyabhramadāyinīm / śṛṇu tat te pravakṣyāmi vakṣyamāṇakathākramaiḥ //MU_3,84.44//",
    "GSP27moksop_u:5964": "yat kathyate hi hṛdayaṅgamayopamānayuktyā girā madhuramugdhapadārthayā ca / śrotus tad aṅga hṛdayaṃ parito visāri vyāpnoti tailam iva vāriṇi vāry aśaṅkam //MU_3,84.45//",
    "GSP27moksop_u:5965": "tyaktopamānam amanojñapadaṃ durarthaṃ kṣubdhaṃ tvarāvidhuritaṃ vinigīrṇavarṇam / śrotur na yāti hṛdayaṃ pravināśam eva saṃyāti cājyam iva bhasmani hūyamānam //MU_3,84.46//",
    "GSP27moksop_u:5966": "ākhyānakāni bhuvi yāni kathāś ca yā yā yad yat prameyam uditaṃ paripeśalaṃ vā / dṛṣṭāntadṛṣṭikathanena tad eti sādho prākāśyam āśu bhuvanaṃ sitaraśmineva //MU_3,84.47//",
    "GSP27moksop_u:5967": "mano'ṅkurotpattikathanaṃ nāma sargaḥ",
    "GSP27moksop_u:5968": "pañcāśītitamas sargaḥ",
    "GSP27moksop_u:5969": "vasiṣṭhaḥ: purā me brahmaṇā proktaṃ sargasaṅkathayānagha / yad idaṃ tat pravakṣyāmi tvayi pṛcchati rāghava //MU_3,85.1//",
    "GSP27moksop_u:5970": "purā mayā hi bhagavān pṛṣṭaḥ kamalasambhavaḥ / ime katham upāyānti brahman sargagaṇā iti //MU_3,85.2//",
    "GSP27moksop_u:5971": "brahmā: evaṃ hi mana evedam itthaṃ sphurati bhūtavat / calair jalāśayas sphārair vicitraiś cakrakair iva //MU_3,85.3//",
    "GSP27moksop_u:5972": "dinādau samprabuddhasya saṃsāraṃ sraṣṭum icchataḥ / purākalpe hi kasmiṃścic chṛṇu kiṃ vṛttam aṅga me //MU_3,85.4//",
    "GSP27moksop_u:5973": "kadācid akhilaṃ sargaṃ saṃhṛtya divasakṣaye / eka evāham ekāgras svasthas svām anayaṃ niśām //MU_3,85.5//",
    "GSP27moksop_u:5974": "niśānte samprabuddhas san sāndhyāṃ kṛtvā tathā vidhim / prajā draṣṭuṃ dṛśas sphāre vyomni yojitavān aham //MU_3,85.6//",
    "GSP27moksop_u:5975": "yāvat paśyāmi gaganaṃ na tamobhir na tejasā / vyāptam atyantavitataṃ śūnyam antavivarjitam //MU_3,85.7//",
    "GSP27moksop_u:5976": "sargaṃ saṅkalpayāmīmam iti niścitya tan mayā / kham evekṣitum ārabdhaṃ śuddhasūkṣmeṇa cetasā //MU_3,85.8//",
    "GSP27moksop_u:5977": "athāhaṃ dṛṣṭavāṃs tatra manasā vitate 'mbare / pṛthaksthitān mahārambhān sargān sthitinirargalān //MU_3,85.9//",
    "GSP27moksop_u:5978": "paraspareṇa cādṛṣṭān brahmaviṣṇvindrasaṃyutān / sasurāsuragandharvakinnaroragamānavān //MU_3,85.10//",
    "GSP27moksop_u:5979": "merumandarakailāsamahendramalayācalān / sādridyūrvīnadīśāṃś ca saṅkhyayā daśabhāsurān //MU_3,85.11//",
    "GSP27moksop_u:5980": "teṣu tatpratibimbābhāḥ padmakośādhivāsinaḥ / rājahaṃsarathārūḍhās saṃsthitā daśapadmajāḥ //MU_3,85.12//",
    "GSP27moksop_u:5981": "pṛthaksthiteṣu daśasu teṣūdyadbhūtapaṅktiṣu / jvalajjvāleṣu dīrgheṣu jagatsūjjvaladīptiṣu //MU_3,85.13//",
    "GSP27moksop_u:5982": "pravahanti mahānadyaḥ pradhvananti tathābdhayaḥ / pratapanty uṣṇarucayaḥ prasphuranty ambare 'nilāḥ //MU_3,85.14//",
    "GSP27moksop_u:5983": "divi krīḍanti vibudhā bhuvi krīḍanti mānavāḥ / dānavā bhoginaś caiva pātāleṣu sukhaṃ sthitāḥ //MU_3,85.15//",
    "GSP27moksop_u:5984": "kālacakrapariprotāṣ ṣaṭ chubhās sakalartavaḥ / yathākālaṃ phalapūrṇāṃ bhūṣayanty abhito mahīm //MU_3,85.16//",
    "GSP27moksop_u:5985": "prauḍhiṃ śubhāśubhācārasthitayaḥ kakubhāṃ prati / narakasvargaphaladās sarvatra samupāgatāḥ //MU_3,85.17//",
    "GSP27moksop_u:5986": "bhogamokṣaphalārthinyas samastā bhūtajātayaḥ / samīhitaṃ yathākālaṃ prayatante yathākramam //MU_3,85.18//",
    "GSP27moksop_u:5987": "saptalokās tathā dvīpās samudrā girayas tathā / avekṣamāṇāḥ kalpāntaṃ sphuranty urutarāravam //MU_3,85.19//",
    "GSP27moksop_u:5988": "kvacid rātritvam āyātaṃ kvacit sthiratayā sthitam / sthitaṃ parvatakuñjeṣu tamas tejolavadrutam //MU_3,85.20//",
    "GSP27moksop_u:5989": "nabhonīlotpalasyāntar bhramadabhramadhuvratam / prasphurattārakājālaṃ kesarāpūratāṃ gatam //MU_3,85.21//",
    "GSP27moksop_u:5990": "kalpāntaghananīhāro merukuñjeṣu saṃsthitaḥ / śalmaler amalaṃ tūlam aṣṭhīlākoṭareṣv iva //MU_3,85.22//",
    "GSP27moksop_u:5991": "lokālokādriraśanāṃ raṇadarṇavaghurghurām / tamaḥkhaṇḍendranīlāḍhyāṃ nijaratnavirājitām //MU_3,85.23//",
    "GSP27moksop_u:5992": "dadhānā vasudhā bhūtaravakākalighuṅghumām / saṃsthitā bhuvanābhoge svāntaḥpura ivāṅganā //MU_3,85.24//",
    "GSP27moksop_u:5993": "gaurāhaḥpaṅktimadhyastharajanīrājirājitāḥ / padmotpalasraja iva lakṣyante vatsaraśriyaḥ //MU_3,85.25//",
    "GSP27moksop_u:5994": "bahugarbhavibhāgasthabhūtalokāḥ pṛthak pṛthak / tejo'ruṇā vilokyante dāḍimānīva ṣaṇḍake //MU_3,85.26//",
    "GSP27moksop_u:5995": "tripravāhā tripathagā kṛtvordhvādhogamāgamā / jagadyajñopavītābhā sphurantīndukalāmalā //MU_3,85.27//",
    "GSP27moksop_u:5996": "itaś cetaś ca gacchanti śīryante prodbhavanti ca / diglatāsu taḍitpuṣpā vātānte meghapallavāḥ //MU_3,85.28//",
    "GSP27moksop_u:5997": "gandharvanagarodyānavimānāvalimālitā / samudrabhūminabhasāṃ padavī pravirājate //MU_3,85.29//",
    "GSP27moksop_u:5998": "lokāntareṣu saṅghena devāsuranaroragāḥ / udumbareṣu maṣakā iva ghuṅghumitās sthitāḥ //MU_3,85.30//",
    "GSP27moksop_u:5999": "yugakalpakṣaṇalavakalākāṣṭākalaṅkitaḥ / kālo vahaty akalitas sarvanāśapratīkṣakaḥ //MU_3,85.31//",
    "GSP27moksop_u:6000": "evam ālokya śuddhena pareṇa svena tejasā / bhṛśaṃ vismayam āpannaḥ kim etat katham ity aham //MU_3,85.32//",
    "GSP27moksop_u:6001": "kathaṃ māṃsamayenākṣṇā yan na paśyāmi kiñcana / tan māyājālam atulaṃ paśyāmi manasāmbare //MU_3,85.33//",
    "GSP27moksop_u:6002": "athālokya ciraṃ kālaṃ manasaivāham ambarāt / arkaṃ tasmāj jagajjālād ekam ānīya pṛṣṭavān //MU_3,85.34//",
    "GSP27moksop_u:6003": "āgaccha devadeveśa bho bhāskara mahādyute / svāgataṃ te 'stv iti proktaṃ mayāsau kathito 'py atha //MU_3,85.35//",
    "GSP27moksop_u:6004": "kas tvaṃ katham idaṃ jātaṃ jagad ekaṃ jaganti vā / yadi jānāsi bhagavaṃs tad etat kathayānagha //MU_3,85.36//",
    "GSP27moksop_u:6005": "ity ukto mām asāv arkas samparijñātavān atha / namaskṛtyābhyuvācedam anindyapadayā girā //MU_3,85.37//",
    "GSP27moksop_u:6006": "bhānuḥ: asya dṛśyapiśācasya nityaṃ kāraṇatām api / gataḥ kasmān na jānīṣe kiṃ mām īśvara pṛcchasi //MU_3,85.38//",
    "GSP27moksop_u:6007": "atha madvākyasandarbhe līlā cet tava sarvaga / acintitāt samutpannaṃ tac chṛṇu tvaṃ vadāmy aham //MU_3,85.39//",
    "GSP27moksop_u:6008": "sad asad iti kalābhir ātataṃ sad bhramabharabhedavimohadāyinībhiḥ / pravitataracanābhir īśvarātma pravilasatīha mano mahan mahātman //MU_3,85.40//",
    "GSP27moksop_u:6009": "brahmādityasamāgamo nāma sargaḥ",
    "GSP27moksop_u:6010": "ṣaḍaśītitamas sargaḥ",
    "GSP27moksop_u:6011": "bhānuḥ: kalpanāmni mahādeva hyastane divase tava / tale kailāsaśailasya jambudvīpaikakoṇake //MU_3,86.1//",
    "GSP27moksop_u:6012": "suvarṇajaṭanāmnā yat tvatputrair janitaprajaiḥ / maṇḍalaṃ kalpitaṃ śrīmad analpasukhasundaram //MU_3,86.2//",
    "GSP27moksop_u:6013": "tatrābhūd atidharmātmā brāhmaṇo brahmavittamaḥ / indur nāmātiśāntātmā kaśyapasya kulodbhavaḥ //MU_3,86.3//",
    "GSP27moksop_u:6014": "tasmiṃs tadā nivasato nityaṃ svajanamaṇḍale / na babhūvātmajas tasya marubhūmes tṛṇaṃ yathā //MU_3,86.4//",
    "GSP27moksop_u:6015": "na vyarājata sā bhāryā tasya niṣphalapuṣpitā / ṛjvī gaurī suśuddhāpi śūnyā śaralatā yathā //MU_3,86.5//",
    "GSP27moksop_u:6016": "tau tato dampatī khinnau putrārthaṃ tapase gireḥ / kailāsasyāṃsam ārūḍhau rūḍhāv iva vanadrumau //MU_3,86.6//",
    "GSP27moksop_u:6017": "bhūtair anāvṛte śūnye tasmin kailāsakuñjake / tepāte tau tapo ghoraṃ jalāhārau tarusthitau //MU_3,86.7//",
    "GSP27moksop_u:6018": "ekaṃ pānīyaculakaṃ pītvā divasaparyaye / nispandam utthitau vārkṣīṃ vṛttim āśritya saṃsthitau //MU_3,86.8//",
    "GSP27moksop_u:6019": "tasthatus tau tadā tatra tāvad vanataruvratau / yāvat tretā dvāparaś ca yuge dve eva te gate //MU_3,86.9//",
    "GSP27moksop_u:6020": "tatas tuṣṭo 'bhavad devas tayoś śaśikalādharaḥ / dinatāpottāpitayor induḥ kumudayor iva //MU_3,86.10//",
    "GSP27moksop_u:6021": "ājagāma tam uddeśaṃ yatra tau vipradampatī / salatāpādapaṃ deśaṃ puṣpākara iveśvaraḥ //MU_3,86.11//",
    "GSP27moksop_u:6022": "dampatī tau vṛṣārūḍhaṃ somaṃ somārdhaśekharam / phullānanaṃ dadṛśatuḥ kumude śaśinaṃ yathā //MU_3,86.12//",
    "GSP27moksop_u:6023": "tau taṃ praṇematur devaṃ tuṣārāmalam īśvaram / dyāvāpṛthivyāv uditaṃ paripūrṇam ivoḍupam //MU_3,86.13//",
    "GSP27moksop_u:6024": "tarjayan pavanādhūtanavaveṇuvanasvanam / mṛdūddāmaṃ smitasyandi provācātha vacaś śivaḥ //MU_3,86.14//",
    "GSP27moksop_u:6025": "īśvaraḥ: varaṃ vipra gṛhāṇāśu tuṣṭo 'smi tava vāñchitam / madhumāsarasākrāntavṛkṣavan mudito bhava //MU_3,86.15//",
    "GSP27moksop_u:6026": "vipraḥ: bhagavan devadeveśa daśa putrā mahādhiyaḥ / bhavyā bhavantu me bhūyaś śoko yena na bādhate //MU_3,86.16//",
    "GSP27moksop_u:6027": "bhānuḥ: athaivam astv iti procya jagāmāntardhim īśvaraḥ / vyomni vārinidhau hrādaṃ kṛtvevormir mahāvapuḥ //MU_3,86.17//",
    "GSP27moksop_u:6028": "tatas tau dampatī tuṣṭau śivāt prāpya varaṃ gṛham / gatau gīrvāṇasadṛśau kham ivomāmaheśvarau //MU_3,86.18//",
    "GSP27moksop_u:6029": "tatra sā brāhmaṇī gehe babhūvodāragarbhiṇī / babhau pūrṇodarī śyāmā meghalekheva vāriṇā //MU_3,86.19//",
    "GSP27moksop_u:6030": "kālena suṣuve putrān pratipaccandrakomalān / daśa bālān madhau mugdhā vasudheva navāṅkurān //MU_3,86.20//",
    "GSP27moksop_u:6031": "te kṛtabrahmasaṃskārā vṛddhim īyur mahaujasaḥ / svalpenaiva hi kālena prāvṛṣīva navāmbudāḥ //MU_3,86.21//",
    "GSP27moksop_u:6032": "te saptavarṣavayaso babhūvur jñātavāṅmayāḥ / virejus tejasā tatra nabhasīvāmalā grahāḥ //MU_3,86.22//",
    "GSP27moksop_u:6033": "atha kalena mahatā teṣāṃ tau pitarau tadā / sañjagmatus tanuṃ tyaktvā svāṃ gatiṃ gatikovidau //MU_3,86.23//",
    "GSP27moksop_u:6034": "mātāpitṛbhyāṃ rahitā daśa te brāhmaṇās tataḥ / yayuḥ kailāsaśikharaṃ gṛhaṃ santyajya dūrataḥ //MU_3,86.24//",
    "GSP27moksop_u:6035": "tatra sañcintayām āsur udvignās te vibāndhavāḥ / kiṃ syāt param iha śreya ūcuś cedaṃ parasparam //MU_3,86.25//",
    "GSP27moksop_u:6036": "kim iha syāt samucitaṃ bhrātaraḥ kim aduḥkhadam / kiṃ mahattvaṃ mahaiśvaryaṃ kiṃ mahāvibhavaṃ śubham //MU_3,86.26//",
    "GSP27moksop_u:6037": "kiyad etad anaiśvaryaṃ sāmantā hi cireśvarāḥ / sāmantasampat kiṃ nāma rājāno hi maheśvarāḥ //MU_3,86.27//",
    "GSP27moksop_u:6038": "kiṃ nāma sampad bhūpānāṃ samrāḍ iha maheśvaraḥ / kiṃ nāma sampat sāmrājyam indro hīha maheśvaraḥ //MU_3,86.28//",
    "GSP27moksop_u:6039": "kiṃ nāma vastv athendratvaṃ yan muhūrtaṃ prajāpateḥ / vinaśyati na yat kalpe kiṃ syāt tad iha śobhanam //MU_3,86.29//",
    "GSP27moksop_u:6040": "vadamāneṣv athaiteṣu jyeṣṭho bhrātā mahāmatiḥ / gambhīravāg uvācedaṃ mṛgayūthān mṛgo yathā //MU_3,86.30//",
    "GSP27moksop_u:6041": "aiśvaryāṇāṃ hi sarveṣām akalpāntavināśi yat / rocate bhrātaras tan me brahmatvam iha netarat //MU_3,86.31//",
    "GSP27moksop_u:6042": "etat taduktam akhilā dvijaputrās tadottamāḥ / vacobhir aindavās tatra sādhu sādhv ity apūjayan //MU_3,86.32//",
    "GSP27moksop_u:6043": "ūcuś cedaṃ kathaṃ tāta sarvaduḥkhāpamarjanam / padmāsanaṃ jagatpūjyaṃ viriñcatvam avāpnumaḥ //MU_3,86.33//",
    "GSP27moksop_u:6044": "bhrātrā tena punaḥ proktā bhrātaro bhūritejasaḥ / maduktaṃ sarva evaite bhavantaḥ pālayantv alam //MU_3,86.34//",
    "GSP27moksop_u:6045": "padmāsanagato bhāsvān brahmāham iti cetasā / sṛjāmi saṃharāmīti dhyānam astu cirāya vaḥ //MU_3,86.35//",
    "GSP27moksop_u:6046": "agrajeneti kathite bāḍhaṃ kṛtvā ta uttamāḥ / dhyānādhīnadhiyas tasthus sahaiva jyāyasā rasāt //MU_3,86.36//",
    "GSP27moksop_u:6047": "lipikarmakṛtākārā dhyānāsaktā daśaiva te / antassthenaiva manasā cintayām āsur ādṛtāḥ //MU_3,86.37//",
    "GSP27moksop_u:6048": "ayam utphullakamalakośacakronnatāsanaḥ / brahmāhaṃ jagatas sraṣṭā kartā bhoktā maheśvaraḥ //MU_3,86.38//",
    "GSP27moksop_u:6049": "yajñakriyākramayutās sāṅgopāṅgamaharddhayaḥ / sarasvatyā sagāyatryā yuktā vedavarā ime //MU_3,86.39//",
    "GSP27moksop_u:6050": "lokapālapurākrāntasañcaratsiddhamaṇḍalaḥ / ayam uddāmasaubhāgyas svargas suravibhūṣitaḥ //MU_3,86.40//",
    "GSP27moksop_u:6051": "parvatadvīpajaladhikānanais samalaṅkṛtam / idaṃ bhūmaṇḍalaṃ nīlaṃ trilokīkarṇakuṇḍalam //MU_3,86.41//",
    "GSP27moksop_u:6052": "etat pātālakuharaṃ daityadānavabhoginām / amṛtastrīgaṇākīrṇaṃ gṛhaṃ gahanakoṭaram //MU_3,86.42//",
    "GSP27moksop_u:6053": "ayam indro mahābāhur vajrālaṅkṛtadordrumaḥ / trailokyanagarīm ekaḥ pāti pāvanayajñabhuk //MU_3,86.43//",
    "GSP27moksop_u:6054": "dīptijālavaratrābhir avaṣṭabhyeva diggaṇam / krameṇa pratapanty ete bhānavo bhūribhānavaḥ //MU_3,86.44//",
    "GSP27moksop_u:6055": "lokapālā ime lokaṃ rakṣanty akṣubdhavṛttayaḥ / maryādābhir atucchābhir gopālā gogaṇaṃ yathā //MU_3,86.45//",
    "GSP27moksop_u:6056": "unmajjanti nimajjanti prasphuranti patanti ca / taraṅgā iva toyānām imāḥ pratidiśaṃ prajāḥ //MU_3,86.46//",
    "GSP27moksop_u:6057": "sṛjāmīmam ahaṃ sargaṃ saṃharāmi tathādṛtaḥ / ayam ātmani tiṣṭhāmi śāmyāmi bhuvaneśvaraḥ //MU_3,86.47//",
    "GSP27moksop_u:6058": "ayaṃ saṃvatsaro yāta idaṃ pariṇataṃ yugam / sṛṣṭir iyam asau kālas tv ayaṃ saṃharaṇasya ca //MU_3,86.48//",
    "GSP27moksop_u:6059": "ayam adya gataḥ kalpo brāhmī rātrir iyaṃ tataḥ / ayam ātmani tiṣṭhāmi pūrṇātmā parameśvaraḥ //MU_3,86.49//",
    "GSP27moksop_u:6060": "iti bhāvitayā buddhyā te dvijā aindavā daśa / abahirvṛttayas tasthus samutkīrṇā ivopalāt //MU_3,86.50//",
    "GSP27moksop_u:6061": "adhigatakamalāsanakramās te parigalitetaratucchavṛttijālāḥ / satatagajavajarjarāsanasthāś ciram iti padmajakalpane virejuḥ //MU_3,86.51//",
    "GSP27moksop_u:6062": "aindavasamādhānaṃ nāma sargaḥ",
    "GSP27moksop_u:6063": "saptāśītitamas sargaḥ",
    "GSP27moksop_u:6064": "bhānuḥ: pitāmahakrame tasmiṃs tatas te baddhabhāvanāḥ / karmabhis tais samākrāntamanaskās tasthur ādṛtāḥ //MU_3,87.1//",
    "GSP27moksop_u:6065": "yāvat te dehakās teṣāṃ tāpena pavanais tathā / yayuś śoṣaṃ yathā grīṣme chinnāḥ kamalapallavāḥ //MU_3,87.2//",
    "GSP27moksop_u:6066": "jakṣus tān dehakāṃs tatra kravyādā vanavāsinaḥ / itaś cetaś ca luṭhitās satphalānīva markaṭāḥ //MU_3,87.3//",
    "GSP27moksop_u:6067": "atha te śāntabāhyārthā brahmatve kṛtabhāvanāḥ / tasthuś caturyugasyānte yāvat kalpaḥ kṣayaṃ gataḥ //MU_3,87.4//",
    "GSP27moksop_u:6068": "kṣīyamāṇe tataḥ kalpe tapaty ādityasañcaye / puṣkarāvartakeṣūccair varṣatsu kaṭhināravam //MU_3,87.5//",
    "GSP27moksop_u:6069": "vahatsu kalpavāteṣu sthita eva mahārṇave / kṣīṇeṣu bhūtavṛndeṣu te tathaiva vyavasthitāḥ //MU_3,87.6//",
    "GSP27moksop_u:6070": "adya prabuddhe bhavati draṣṭum icchati saṃsṛtim / svakenaiva krameṇoccais te tathaiva vyavasthitāḥ //MU_3,87.7//",
    "GSP27moksop_u:6071": "ta ete bhagavan brahman brahmaṇo brāhmaṇā daśa / ta ete daśa saṃsārā manovyomani saṃsthitāḥ //MU_3,87.8//",
    "GSP27moksop_u:6072": "teṣām ekatamasyāyam aham ākāśamandiraḥ / bhānur bhuvi vibho kālakalākarmaṇi yojitaḥ //MU_3,87.9//",
    "GSP27moksop_u:6073": "eṣa te kathitas sargo daśānām abjasambhava / brahmaṇāṃ sambhavo vyomni yathecchasi tathā kuru //MU_3,87.10//",
    "GSP27moksop_u:6074": "vividhakalpanam āvalitāmbaraṃ yad idam uttamajāgatam utthitam / kiraṇajālakamohitamohanaṃ tad akhilaṃ nijacetasi vibhramaḥ //MU_3,87.11//",
    "GSP27moksop_u:6075": "jagaddaśakanirṇayo nāma sargaḥ",
    "GSP27moksop_u:6076": "aṣṭāśītitamas sargaḥ",
    "GSP27moksop_u:6077": "brahmā: brāhmaṇa brahmaṇo bhānur ity uktvā brahmaṇo mama / brahman brahmavidāṃ śreṣṭha tūṣṇīm eva babhūva saḥ //MU_3,88.1//",
    "GSP27moksop_u:6078": "tata uktaṃ mayā tasya ciram sañcintya cetasā / bhānor bhāno vadāśu tvaṃ kim anyat saṃsṛjāmy aham //MU_3,88.2//",
    "GSP27moksop_u:6079": "etāni daśa vidyante kila yatra jaganti hi / tatrānyo mama sargeṇa ko 'rthaḥ kathaya bhāskara //MU_3,88.3//",
    "GSP27moksop_u:6080": "bhānuḥ: nirīhasya niricchasya ko 'rthas sargeṇa te prabho / vinodamātram eveyaṃ sṛṣṭis tava jagatpate //MU_3,88.4//",
    "GSP27moksop_u:6081": "niṣkāmād eva bhavatas sargas sampadyate prabho / arkād iva jalādityaḥ pratibimbam ivādhiyaḥ //MU_3,88.5//",
    "GSP27moksop_u:6082": "śarīrasanniveśasya tyāge rāge mate yadā / niṣkāmo bhagavan bhāvo nābhivāñchati nojjhati //MU_3,88.6//",
    "GSP27moksop_u:6083": "sṛjasīdaṃ tadā deva vinodāyaiva bhūtapa / punas saṃhṛtya saṃhṛtya dinaṃ dinapatir yathā //MU_3,88.7//",
    "GSP27moksop_u:6084": "tava nityam asaṃsaktavinodāyaiva kevalam / idaṃ kartavyam eveti jagan na tu ghanecchayā //MU_3,88.8//",
    "GSP27moksop_u:6085": "sṛṣṭiṃ na ca karoṣi tvam aharvyāpāram ātmanaḥ / nityakarmaparityāgāt kim apūrvam avāpsyasi //MU_3,88.9//",
    "GSP27moksop_u:6086": "yathāprāptaṃ hi kartavyam asaktena satā sadā / makureṇākalaṅkena pratibimbakriyā yathā //MU_3,88.10//",
    "GSP27moksop_u:6087": "yathaiva karmakaraṇe kāmanā nāsti dhīmataḥ / tathaivākarmakaraṇe kāmanā nāsti dhīmataḥ //MU_3,88.11//",
    "GSP27moksop_u:6088": "atas suṣuptopamayā vṛttyā niṣkāmayānayā / suptaprabuddhasamayā kuru kāryaṃ yathāgatam //MU_3,88.12//",
    "GSP27moksop_u:6089": "sargair athenduputrāṇāṃ toṣam eti jagat prabho / tadaite toṣayiṣyanti na tvāṃ sargās sureśvara //MU_3,88.13//",
    "GSP27moksop_u:6090": "cittanetrair bhavān etān sargān paśyati no dṛśā / apaśyaṃś cakṣuṣā sargaṃ sṛṣṭam ity eva vetti kaḥ //MU_3,88.14//",
    "GSP27moksop_u:6091": "yenaiva manasā sargo nirmitaḥ parameśvara / sa eva māṃsanetreṇa taṃ paśyati hi netaraḥ //MU_3,88.15//",
    "GSP27moksop_u:6092": "na caitān daśa saṃsārān daśanīrajasambhavān / kaścin nāśayituṃ śaktaś cito dārḍhyāc ciraṃ sthitān //MU_3,88.16//",
    "GSP27moksop_u:6093": "karmendriyair yat kriyate tad roddhuṃ kila yujyate / na manoniścayakṛtaṃ kaścid rodhayituṃ kṣamaḥ //MU_3,88.17//",
    "GSP27moksop_u:6094": "yo baddhapadatāṃ yāto jantor manasi niścayaḥ / sa tenaiva vinā brahman nānyena vinivāryate //MU_3,88.18//",
    "GSP27moksop_u:6095": "bahukālaṃ yad abhyastaṃ manasā dṛḍhaniścayam / śāpenāpi na tasyāsti kṣayo naṣṭe 'pi dehake //MU_3,88.19//",
    "GSP27moksop_u:6096": "yad baddhapīṭham abhito manasi prarūḍhaṃ tadrūpa eva puruṣo bhavatīha nānyaḥ / tadbodhanād itaram atra kilābhyupāyaṃ śailaugham ekam iva niṣphalam eva manye //MU_3,88.20//",
    "GSP27moksop_u:6097": "aindavaniścayakathanaṃ nāma sargaḥ",
    "GSP27moksop_u:6098": "ekonanavatitamas sargaḥ",
    "GSP27moksop_u:6099": "bhānuḥ: śrūyate hi purā deva magadheṣu mahīpatiḥ / indradyumna iti khyāta indradyumna ivāparaḥ //MU_3,89.1//",
    "GSP27moksop_u:6100": "tasyendubimbapratimā bhāryā kamalalocanā / ahalyā nāma tatrāsīc chaśāṅkasyeva rohiṇī //MU_3,89.2//",
    "GSP27moksop_u:6101": "tasminn eva pure śiḍgaḥ kilāsīd balavān iti / indranāmāparaḥ kaścic chrīmān viprakumārakaḥ //MU_3,89.3//",
    "GSP27moksop_u:6102": "ahalyā pūrvam indrasya babhūveṣṭety ahalyayā / śrutaṃ rājamahiṣyātha kathāprastāvataḥ kvacit //MU_3,89.4//",
    "GSP27moksop_u:6103": "ākarṇya tad ahalyā sā babhūvendrānurāgiṇī / ahalyāṃ māṃ na kasmāt sa śakro 'bhyetīti sotsukā //MU_3,89.5//",
    "GSP27moksop_u:6104": "mṛṇālahārakadalīpallavāstaraṇeṣu sā / atapyata bhṛśaṃ bālā latālūnā vaneṣv iva //MU_3,89.6//",
    "GSP27moksop_u:6105": "khedam āpa samagrāsu tāsu bhūpavibhūtiṣu / matsī nidāghataptāsu parilolā sthaleṣv iva //MU_3,89.7//",
    "GSP27moksop_u:6106": "ayam indro 'yam indraś cety evaṃ jātapralāpayā / lajjāpi hi tayā tyaktā vaivaśyam upayātayā //MU_3,89.8//",
    "GSP27moksop_u:6107": "ity ārtāyā ghanasneham atha tasyā vayasyayā / uktam āli tavāvighnam indram apy ānayāmy aham //MU_3,89.9//",
    "GSP27moksop_u:6108": "indraṃ tavānayāmīti śrutvā vikasitekṣaṇā / papāta pādayos sakhyā nalinyā nalinī yathā //MU_3,89.10//",
    "GSP27moksop_u:6109": "tataḥ prayāte divase samāyāte niśāgame / sā vayasyā tam indrākhyaṃ yayau viprakumārakam //MU_3,89.11//",
    "GSP27moksop_u:6110": "bodhayitvā yathāyuktaṃ sā tam indrakumārakam / ahalyānikaṭaṃ rātrāv ānayām āsa satvaram //MU_3,89.12//",
    "GSP27moksop_u:6111": "sā tatas tena śiḍgena mahendreṇa ratiṃ yayau / kasmiṃścit sadane gupte bahumālyavilepanā //MU_3,89.13//",
    "GSP27moksop_u:6112": "hārāṅgadamanojñena tena sā taruṇī tadā / ratenāvarjitā vallī rasena madhunā yathā //MU_3,89.14//",
    "GSP27moksop_u:6113": "tatas tadanuraktā sā paśyantī tanmayaṃ jagat / na sānantaguṇākīrṇaṃ bhartāraṃ bahv amanyata //MU_3,89.15//",
    "GSP27moksop_u:6114": "kenacit tv atha kālena tasyā indrānurāgitā / sā jñātā rājasiṃhena tanmukhavyomacandrikā //MU_3,89.16//",
    "GSP27moksop_u:6115": "indraṃ dhyāyati sā yāvat tāvat tasyā virājate / mukhaṃ pūrṇena candreṇa prabuddham iva kairavam //MU_3,89.17//",
    "GSP27moksop_u:6116": "evam anyo'nyam āsaktabhāvam ālokya bhūpatiḥ / cakāra bahubhir daṇḍais sa dvayor atha śāsanam //MU_3,89.18//",
    "GSP27moksop_u:6117": "tāv ubhāv api santyaktau hi santau salilāśaye / tuṣṭau jahasatus tatra na khedaṃ samupāgatau //MU_3,89.19//",
    "GSP27moksop_u:6118": "apṛcchat tau tato rājā khinnau sthaḥ kiṃ na durmatī / tāv ūcatur mahīpālaṃ jalāśayasamuddhṛtau //MU_3,89.20//",
    "GSP27moksop_u:6119": "saṃsṛtyāvām ihānyo'nyaṃ mukhakāntim aninditām / muhyāvo na mahīpāla svāṅgair api vikartitaiḥ //MU_3,89.21//",
    "GSP27moksop_u:6120": "vahnāv api parikṣiptāv akhinnāv evam eva tau / ūcatur muditātmānāv anyo'nyaṃ smṛtiharṣitau //MU_3,89.22//",
    "GSP27moksop_u:6121": "grathitau gajapādeṣu nakhinnāv eva saṃsthitau / evam evocatur bhūpam anyo'nyaṃ smṛtiharṣitau //MU_3,89.23//",
    "GSP27moksop_u:6122": "kaṣāhatāv akhinnau tāv evam eva kilocatuḥ / paṅkamagnāv akhinnau tāv evam eva kilocatuḥ //MU_3,89.24//",
    "GSP27moksop_u:6123": "anyasmāc chāsanājālāt kalpitāc ca punaḥ punaḥ / uddhṛtāv ūcatuḥ pṛṣṭau tam evārthaṃ punaḥ punaḥ //MU_3,89.25//",
    "GSP27moksop_u:6124": "uvācendro mahīpāla jagan me dayitāmayam / na śāsanāni duḥkhāni bādhante kiñcid eva me //MU_3,89.26//",
    "GSP27moksop_u:6125": "asyāś caiva jagad rājan sarvaṃ manmayam eva hi / tena nau śāsanāduḥkhaṃ kiñcid eva na bādhate //MU_3,89.27//",
    "GSP27moksop_u:6126": "mano nāma vayaṃ rājan mano hi puruṣas smṛtaḥ / prapañcamātram evāyaṃ deho dṛśyata eva hi //MU_3,89.28//",
    "GSP27moksop_u:6127": "samakālaprayuktena sahasā daṇḍarāśinā / dhīraṃ mano bhedhayituṃ na manāg api śakyate //MU_3,89.29//",
    "GSP27moksop_u:6128": "kā nāma tā mahārāja kīdṛśyaḥ kasya śaktayaḥ / yābhir manāṃsi bhidyante dṛḍhaniścayavanty api //MU_3,89.30//",
    "GSP27moksop_u:6129": "patatūdetu vā deho yātu vā viśarārutām / bhāvitārthābhipatitaṃ manas tiṣṭhati pūrvavat //MU_3,89.31//",
    "GSP27moksop_u:6130": "iṣṭe 'rthe ciram āviṣṭaṃ bhaṅktuṃ dhīraṃ sthitaṃ manaḥ / bhāvā bhāvāś śarīrasthā mama śaktā na kecana //MU_3,89.32//",
    "GSP27moksop_u:6131": "bhāvitaṃ tīvravegena manasā yan mahīpate / tad eva paśyaty acalaṃ na śarīraviceṣṭitam //MU_3,89.33//",
    "GSP27moksop_u:6132": "na kāścana kriyā rājan varaśāpādikā api / tīvrasaṃvegasampannaṃ śaktāś cālayituṃ manaḥ //MU_3,89.34//",
    "GSP27moksop_u:6133": "tīvravegena saṃsaktaṃ puruṣā hy abhivāñchite / manaś cālayituṃ śaktā na mahādriṃ mṛgā iva //MU_3,89.35//",
    "GSP27moksop_u:6134": "rāmeyam asitāpāṅgā manaḥkośe pratiṣṭhitā / devāgāre mahotsedhe devī bhagavatī yathā //MU_3,89.36//",
    "GSP27moksop_u:6135": "na duḥkham anugacchāmi priyayā jīvarakṣayā / girir grīṣmadaśādāhaṃ lagnayevābhramālayā //MU_3,89.37//",
    "GSP27moksop_u:6136": "yatra yatra yathā rājaṃs tiṣṭhāmy abhipatāmi vā / tatreṣṭāsaṅgamād anyat kiṅcin nānubhavāmy aham //MU_3,89.38//",
    "GSP27moksop_u:6137": "ahalyādayitānāmnā manasendrābhidhaṃ manaḥ / saṃsaktam idam āyāti na svabhāvād ṛte param //MU_3,89.39//",
    "GSP27moksop_u:6138": "ekakāryaniviṣṭaṃ hi mano dhīrasya bhūpate / na cālyate merur iva varaśāpabalair api //MU_3,89.40//",
    "GSP27moksop_u:6139": "deho hi varaśāpābhyām anyatvam upagacchati / na tu dhīraṃ mano rājan vijigīṣutayotthitam //MU_3,89.41//",
    "GSP27moksop_u:6140": "etāni cātra manasāṃ na ca kāraṇāni rājañ śarīraśakalāny asamutthitāni / ceto hi kāraṇam amīṣu śarīrakeṣu vārīva sarvavanaṣaṇḍalatāraseṣu //MU_3,89.42//",
    "GSP27moksop_u:6141": "ādyaṃ śarīram iha viddhi mano mahātman saṅkalpitā jagati tena śarīrasaṅghāḥ / ādyaṃ śarīram abhitiṣṭhati yatra tatra tat tad bhṛśaṃ phalati netarad asya puṃsaḥ //MU_3,89.43//",
    "GSP27moksop_u:6142": "mukhyāṅkuraṃ subhaga viddhi mano hi puṃso dehās tataḥ pravisṛtās tarupallavābhāḥ / naṣṭe 'ṅkure punar udeti na pallavaśrīr na tv aṅkuraḥ kṣayam upaiti dalakṣayeṣu //MU_3,89.44//",
    "GSP27moksop_u:6143": "dehakṣaye vividhadehagaṇaṃ karoti svapnāvanāv iva vanaṃ navam āśu cetaḥ / citte kṣate na tu karoti hi kiñcid eva dehas tatas samanupālaya cittaratnam //MU_3,89.45//",
    "GSP27moksop_u:6144_0": "diśi diśi hariṇākṣīm eva paśyāmi rājan priyayuvatimanastvān nityam ānandito 'smi / tava sukhavikṛtīnāṃ yat phalaṃ duḥkhadāyi",
    "GSP27moksop_u:6144_1": "kṣaṇam atha suciraṃ vā tan na paśyāmi kiñcit //MU_3,89.46 //",
    "GSP27moksop_u:6145": "kṛtrimendravākyaṃ nāma sargaḥ",
    "GSP27moksop_u:6146": "navatitamas sargaḥ",
    "GSP27moksop_u:6147": "bhānuḥ: athendreṇaivam ukto 'sau rājā rājīvalocanaḥ / muniṃ bharatanāmānaṃ pārśvasaṃstham uvāca ha //MU_3,90.1//",
    "GSP27moksop_u:6148": "rājā: bhagavan sarvadharmajña paśyasy asya durātmanaḥ / bhṛśam adya mukhe sphāraṃ dhārṣṭyaṃ maddārahāriṇaḥ //MU_3,90.2//",
    "GSP27moksop_u:6149": "pāpānurūpam apy asya śāpaṃ dehi mahāmune / yad avadhyavadhāt pāpaṃ vadhatyāgāt tad eva hi //MU_3,90.3//",
    "GSP27moksop_u:6150": "ity ukto rājasiṃhena bharato munisattamaḥ / yathāvat pravicāryāśu pāpaṃ tasya durātmanaḥ //MU_3,90.4//",
    "GSP27moksop_u:6151": "sahānayā duṣkṛtinyā bhartṛdrohābhibhūtayā / vināśaṃ vraja durbuddhe iti śāpaṃ visṛṣṭavān //MU_3,90.5//",
    "GSP27moksop_u:6152": "bhānuḥ: tatas tau snehasambaddhamanaskāv eva śāpataḥ / patitau bhūtale vṛkṣavicyutāv iva pallavau //MU_3,90.6//",
    "GSP27moksop_u:6153": "atha vyasanasaṃsaktau mṛgayonim upāgatau / tato dvāv api saṃsaktau bhūyo jātau vihaṅgamau //MU_3,90.7//",
    "GSP27moksop_u:6154": "adyāsmākaṃ vibho sarge mithassambaddhabhāvanau / tapaḥparau mahāpuṇyau jātau brāhmaṇadampatī //MU_3,90.8//",
    "GSP27moksop_u:6155": "bhārato hi tayoś śāpas sa samartho babhūva ha / śarīramātrākramaṇe na manonigrahe prabho //MU_3,90.9//",
    "GSP27moksop_u:6156": "tāv adyāvadhitenaiva dehasaṃskārahetunā / yatra yatropajāyete bhavatas tatra dampatī //MU_3,90.10//",
    "GSP27moksop_u:6157": "akṛtrimapremarasānuviddhaṃ snehaṃ tayos taṃ prasamīkṣya kāntam / vṛkṣā api sneharasānuviddhāś śṛṅgāraceṣṭākulitā bhavati //MU_3,90.11//",
    "GSP27moksop_u:6158": "ekanavatitamas sargaḥ",
    "GSP27moksop_u:6159": "bhānuḥ: tenaitad vacmi bhagavan yathājātaṃ mano mune / anigrāhyam abhedyaṃ ca śāpair api durāsadaiḥ //MU_3,91.1//",
    "GSP27moksop_u:6160": "aindavānām atas sṛṣṭikramāṇāṃ pravināśanam / yujyate na na ca brahman yuktam etan mahātmanaḥ //MU_3,91.2//",
    "GSP27moksop_u:6161": "kiṃ tad asti jagaty asmin vividheṣu jagatsu vā / tavāpi nātha nāthasya yad dainyāya mahātmanaḥ //MU_3,91.3//",
    "GSP27moksop_u:6162": "mano hi jagatāṃ kartṛ mano hi puruṣas smṛtaḥ / manaḥkṛtaṃ kṛtaṃ loke na śarīrakṛtaṃ kṛtam //MU_3,91.4//",
    "GSP27moksop_u:6163": "yan manoniścayakṛtaṃ tad dravyauṣadhidaṇḍanaiḥ / hantuṃ na śakyate jantoḥ pratibimbaṃ maṇer iva //MU_3,91.5//",
    "GSP27moksop_u:6164": "tasmād ete 'tra tiṣṭhantu bhāsurais sargasambhramaiḥ / tvaṃ sṛṣṭveha prajās tiṣṭha buddhyākāśe 'py anantakaḥ //MU_3,91.6//",
    "GSP27moksop_u:6165": "cittākāśaś cidākāśa ākāśaś ca tṛtīyakaḥ / anantās traya evaite cidākāśaprakāśitāḥ //MU_3,91.7//",
    "GSP27moksop_u:6166": "ekaṃ dvau vā bahūn vāpi kuru sargān prajāpate / svecchayātmani tiṣṭha tvaṃ kiṃ gṛhītaṃ tavaindavaiḥ //MU_3,91.8//",
    "GSP27moksop_u:6167": "brahmā: athaindave jagajjāle bhānunettham udāhṛte / mayā sañcintya suciram idam uktaṃ mahāmune //MU_3,91.9//",
    "GSP27moksop_u:6168": "yuktam uktaṃ tvayā bhāno vitataṃ hi kilāmbaram / manaś ca vitataṃ cāpi cidākāśaś ca vistṛtaḥ //MU_3,91.10//",
    "GSP27moksop_u:6169": "tad yathābhimataṃ sargaṃ nityaṃ karma karomy aham / kalpayāmi bahūny āśu bhūtajālāni bhāskara //MU_3,91.11//",
    "GSP27moksop_u:6170": "tat tvam evāśu bhagavan prathamo 'tra manur bhava / kuru sargaṃ yathākāmaṃ mayā samabhicoditaḥ //MU_3,91.12//",
    "GSP27moksop_u:6171": "athaitat sa mahātejā mama vākyaṃ prabhākaraḥ / aṅgīkṛtya dvidhātmānaṃ cakāra tapatāṃ varaḥ //MU_3,91.13//",
    "GSP27moksop_u:6172": "ekena prāktane tasmin vapuṣā sūryatāṃ gataḥ / vyomādhvagatayā sarge tatāna divasāvalīm //MU_3,91.14//",
    "GSP27moksop_u:6173": "manmanutvaṃ dvitīyena kṛtvā svavapuṣā kṣaṇāt / sasarja sakalāṃ sṛṣṭiṃ tatām abhimatāṃ mama //MU_3,91.15//",
    "GSP27moksop_u:6174": "pratibhāsam upāyāti yad yad asya hi cetasaḥ / tat tat prakaṭatām eti sthairyaṃ saphalatām api //MU_3,91.16//",
    "GSP27moksop_u:6175": "sāmānyabrāhmaṇā bhūtvā pratibhāsavaśāt kila / aindavā brahmatāṃ yātā manasaḥ paśya śaktatām //MU_3,91.17//",
    "GSP27moksop_u:6176": "yathaivaindavajīvās te cittatvād brahmatāṃ gatāḥ / vayaṃ tathaiva cidbhāvāc cittatvād brahmatāṃ gatāḥ //MU_3,91.18//",
    "GSP27moksop_u:6177": "cittaṃ hi pratibhāsātma yac ca tatpratibhāsanam / tad idaṃ bhāti dehādikhābhaṃ nāto 'sti dehadṛk //MU_3,91.19//",
    "GSP27moksop_u:6178": "cittvam ātmacamatkāras tac camatkurute svataḥ / yad yāvatsambhavaṃ svātmany evāntar maricātmavat //MU_3,91.20//",
    "GSP27moksop_u:6179": "tad etac cittavad bhātam ātivāhikanāmakam / tad evodāharanty etad dehanāmnā ghanaṃ bhrami //MU_3,91.21//",
    "GSP27moksop_u:6180": "kathyate jīvanāmnaitac cetaḥ pratanuvāsanam / śāntaṃ dehacamatkāraṃ jīvaṃ viddhi kramāt param //MU_3,91.22//",
    "GSP27moksop_u:6181": "nāhaṃ na cānyad astīha cittvaṃ cittam idaṃ sthitam / vasiṣṭhaindavasaṃvidvad asat sattām ivāgatam //MU_3,91.23//",
    "GSP27moksop_u:6182": "yathaindavamano brahmā tathaivāyam ahaṃ sthitaḥ / matkṛtaṃ cāham evedaṃ saṅkalpātmaiva bhāsate //MU_3,91.24//",
    "GSP27moksop_u:6183": "kaścic cittavilāso 'yaṃ brahmāham iti saṃsthitaḥ / svabhāva eva dehādi viddhi śūnyatarātmakhāt //MU_3,91.25//",
    "GSP27moksop_u:6184": "śuddhā cit paramātmaikarūpiṇīty eva bhāvanāt / jīvībhūya mano bhūtvā vettītthaṃ dehatāṃ mudhā //MU_3,91.26//",
    "GSP27moksop_u:6185": "sarvam aindavasaṃsāravad idaṃ bhāti cidvapuḥ / sampannam aprabodhātma dīrghasvapnas svaśaktijaḥ //MU_3,91.27//",
    "GSP27moksop_u:6186": "dvicandravibhramākāraṃ tanmātrākāravibhramam / aindavābjajavad rūḍhaṃ citaś cittvaṃ mano bhavet //MU_3,91.28//",
    "GSP27moksop_u:6187": "na san nāsad ahaṃrūpaṃ sattvāsattve tathaiva ca / upalambhena sadrūpam asatyaṃ tadvirodhataḥ //MU_3,91.29//",
    "GSP27moksop_u:6188": "jaḍājaḍaṃ mano viddhi saṅkalpātma bṛhadvapuḥ / ajaḍaṃ brahmarūpatvāj jaḍaṃ dṛśyātmatāgamāt //MU_3,91.30//",
    "GSP27moksop_u:6189": "dṛśyānubhavasatyātma tadabhāve vilāyi tat / kaṭakatvaṃ yathā hemni tathā brahmaṇi saṃsthitam //MU_3,91.31//",
    "GSP27moksop_u:6190": "sarvatvād brahmaṇas sarvaṃ jaḍaṃ cinmayam eva vā / asmadādiśilāntātma na jaḍaṃ na ca cetanam //MU_3,91.32//",
    "GSP27moksop_u:6191": "dārvādīnām acittvena nopalambhasya sambhavaḥ / upalambho hi sadṛśasambandhād eva jāyate //MU_3,91.33//",
    "GSP27moksop_u:6192": "upalabdher jaḍaṃ viddhi cetanaṃ sarvam eva hi / upalambho hi sambandhāt sambandho hi samātmanoḥ //MU_3,91.34//",
    "GSP27moksop_u:6193": "jaḍacetanaśāntādiśabdārthaśrīr na vidyate / anirdeśye pade pattralatādīva mahāmarau //MU_3,91.35//",
    "GSP27moksop_u:6194": "citau yac cetyakalanaṃ tan manastvam udāhṛtam / cidbhāgo 'trājaḍo bhāgo jāḍyam atra tu cetyatā //MU_3,91.36//",
    "GSP27moksop_u:6195": "cidbhāgo 'trāvabodhāṃśo jaḍaṃ cetyaṃ hi dṛśyatā / iti jīvo jagadbhrāntiṃ paśyan gacchati lolatām //MU_3,91.37//",
    "GSP27moksop_u:6196": "citā sva eva bhāvo 'sau śuddhayaivaṃ dvayīkṛtaḥ / atas sarvaṃ jagat saiva dvaitaṃ labdhāṃśam eva tat //MU_3,91.38//",
    "GSP27moksop_u:6197": "svam evānyatayā dṛṣṭvā citir dṛśyatayā vapuḥ / nirbhāgāpy ekabhāgābhaṃ bhramatīva bhramāturā //MU_3,91.39//",
    "GSP27moksop_u:6198": "na bhrāntir asti bhramabhāṅ naivetīha hi niścayaḥ / paripūrṇārṇavaprakhyā citītthaṃ saṃsthitā citiḥ //MU_3,91.40//",
    "GSP27moksop_u:6199": "sarvatvāj jāḍyam astv asyāṃ citi cittvaṃ ca vetsi tat / cidbhāgo 'trāvabodhāṃśas tv ahantājaḍatodayaḥ //MU_3,91.41//",
    "GSP27moksop_u:6200": "ahantvādi pare tattve manāg api na vidyate / ūrmyādīva pṛthak toye saṃvitsāraṃ hi tad yataḥ //MU_3,91.42//",
    "GSP27moksop_u:6201": "ahampratyayasandṛśyaṃ cetyaṃ viddhi samutthitam / mṛgatṛṣṇāsv ivātas tan nūnaṃ vidyata eva no //MU_3,91.43//",
    "GSP27moksop_u:6202": "ahantāpadamātrātmapadaṃ viddhi nirāmayam / vidaṃ vidur ahantādi śaityam eva yathā himam //MU_3,91.44//",
    "GSP27moksop_u:6203": "citaiva cetyate jāḍyaṃ svapne svamaraṇopamam / sarvātmatvāt sarvaśaktīḥ kurvatī naiti sāmyatām //MU_3,91.45//",
    "GSP27moksop_u:6204": "manaḥ padārthāditayā sarvarūpaṃ vijṛmbhate / nānātmā cittadeho 'yam ākāśaviṣadākṛtiḥ //MU_3,91.46//",
    "GSP27moksop_u:6205": "dehādi dehapratibhārūpātma tyajatā sadā / vicāryaṃ pratibhāsātma cittvaṃ cittvena vai sphuṭam //MU_3,91.47//",
    "GSP27moksop_u:6206": "cittatāmre śodhite hi paramārthasuvarṇatām / gate 'kṛtrima ānandaḥ kiṃ dehopalakhaṇḍakaiḥ //MU_3,91.48//",
    "GSP27moksop_u:6207": "yad vidyate śodhyate tad dhautaḥ kena khapādapaḥ / dehādyavidyā satyā ced yukta etāṃ prati grahaḥ //MU_3,91.49//",
    "GSP27moksop_u:6208": "asatyābhiniviṣṭānāṃ dehādāv adhiyām iha / ye nāmopadiśanty ajñāḥ kecit te puruṣaiḍakāḥ //MU_3,91.50//",
    "GSP27moksop_u:6209": "yathaitad bhāvayet svāntaṃ tathaitad bhavati kṣaṇāt / dṛṣṭānto 'traindavāhalyākṛtrimendrādiniścayaḥ //MU_3,91.51//",
    "GSP27moksop_u:6210": "yad yad yathā sphurati svapratibhātma cittaṃ tat tat tathā bhavati dehatayoditātma / deho 'yam asti na na cāham iti svarūpaṃ vijñānam ekam avagamya niriccham āssva //MU_3,91.52//",
    "GSP27moksop_u:6211": "deho 'yam eṣa ca kilāham iti svabhāvād dehārtham eva yatate tata eti nāśam / yakṣādikalpanavaśād bhayam eti bālo niryakṣadeśagata eva kayāpi yuktyā //MU_3,91.53//",
    "GSP27moksop_u:6212": "jīvāvatāraṇakramopadeśo nāma sargaḥ",
    "GSP27moksop_u:6213": "dvinavatitamas sargaḥ",
    "GSP27moksop_u:6214": "vasiṣṭhaḥ: ity uktavān sa bhagavān mayā kamalasambhavaḥ / raghūdvaha punaḥ pṛṣṭo vākyam ākṣipya bhūtapaḥ //MU_3,92.1//",
    "GSP27moksop_u:6215": "tvayaiva bhagavan proktāś śāpamantrādiśaktayaḥ / amoghā iti tā eva kathaṃ moghīkṛtāḥ punaḥ //MU_3,92.2//",
    "GSP27moksop_u:6216": "śāpena mantravīryeṇa manobuddhīndriyāṇy api / sarvāṇy eva vimūḍhāni dṛṣṭāni kila jantuṣu //MU_3,92.3//",
    "GSP27moksop_u:6217": "yathaitau pavanaspandau yathā snehaghṛte tathā / abhinnau tadvad evaitau manodehau sadaiva hi //MU_3,92.4//",
    "GSP27moksop_u:6218": "atha nāsty eva vā dehaḥ kevalaṃ cetasohitaḥ / mudhānubhūyate svapnamṛgatṛṣṇādvicandravat //MU_3,92.5//",
    "GSP27moksop_u:6219": "ekanāśe dvayor eva nāśo 'trābhyupapadyate / avaśyabhāvī tu manonāśe dehaparikṣayaḥ //MU_3,92.6//",
    "GSP27moksop_u:6220": "manaś śāpādibhir doṣaiḥ kathaṃ nākramyate prabho / katham ākramyate vāpi brūhi me parameśvara //MU_3,92.7//",
    "GSP27moksop_u:6221": "brahmā: na tad asti jagatkośe śubhakarmānupātinā / yat pauruṣeṇa śuddhena na samāsādyate janaiḥ //MU_3,92.8//",
    "GSP27moksop_u:6222": "ābrahmasthāvarāntaṃ ca sarvadā sarvajātayaḥ / sarvā eva jagaty asmin dviśarīrāś śarīriṇām //MU_3,92.9//",
    "GSP27moksop_u:6223": "ekaṃ manaśśarīraṃ tu kṣiprakāri sthitaṃ calam / akiñcitkaram anyat tu śarīraṃ māṃsanirmitam //MU_3,92.10//",
    "GSP27moksop_u:6224": "yatra māṃsamayaḥ kāyas sarvasyaiva vaśaṅgataḥ / sarvair āyāsyate śāpais tathādhivyādhisañcayaiḥ //MU_3,92.11//",
    "GSP27moksop_u:6225": "mūkaprāyo hy aśakto 'sau dīnaḥ kṣaṇavinaśvaraḥ / padmapattrāmbucapalo devādivivaśasthitiḥ //MU_3,92.12//",
    "GSP27moksop_u:6226": "mano nāma dvitīyo yaḥ kāyaḥ kāyavatām iha / sa āyatto 'pi nāyatto bhūtānāṃ bhuvanatraye //MU_3,92.13//",
    "GSP27moksop_u:6227": "pauruṣaṃ svam avaṣṭabhya dhairyam ālambya śāśvatam / yadi tiṣṭhaty agamyo 'sau duḥkhānāṃ tad aninditaḥ //MU_3,92.14//",
    "GSP27moksop_u:6228": "yathā yathāsau yatate manodeho hi dehinām / tathā tathāsau bhavati svaniścayaphalaikabhāk //MU_3,92.15//",
    "GSP27moksop_u:6229": "saphalo māṃsadehasya na kaścit pauruṣakramaḥ / manodehasya saphalaṃ sarvam eva svaceṣṭitam //MU_3,92.16//",
    "GSP27moksop_u:6230": "pavitram anusandhānaṃ cetasā yas smaran sthitaḥ / niṣphalās tatra śāpādyāś śilāyām iva sāyakāḥ //MU_3,92.17//",
    "GSP27moksop_u:6231": "patatv ambhasi vahnau vā kardame vā kalevaram / mano yad anusandhatte tad evāpnoti niścitam //MU_3,92.18//",
    "GSP27moksop_u:6232": "pauruṣātiśayas sarvas sarvabhāvopamardajaḥ / dadāty avighnena phalaṃ mano hi manaso mune //MU_3,92.19//",
    "GSP27moksop_u:6233": "pauruṣeṇa balenāntaś cittaṃ kṛtvā priyāmayam / kṛtrimendreṇa duḥkhārtir na dṛṣṭā śāsanāsv api //MU_3,92.20//",
    "GSP27moksop_u:6234": "pauruṣeṇa manaḥ kṛtvā nīrāgaṃ vigatajvaram / māṇḍavyena jitāḥ kleśāś śūlaprānte 'pi tiṣṭhatā //MU_3,92.21//",
    "GSP27moksop_u:6235": "andhakūpe sthitenāpi mānasair yajñasañcayaiḥ / ṛṣiṇā dīrghatapasā samprāptaṃ vaibudhaṃ puram //MU_3,92.22//",
    "GSP27moksop_u:6236": "indoḥ putrair narair eva puruṣādhyavasāyataḥ / dhyānena brahmatā prāptā yā mayāpi na khaṇḍyate //MU_3,92.23//",
    "GSP27moksop_u:6237": "anye 'py sāvadhānā ye dhīrās suramaharṣayaḥ / cittāt svam anusandhānaṃ na tyajanti manāg api //MU_3,92.24//",
    "GSP27moksop_u:6238": "ādhayo vyādhayaś caiva śāpāḥ pāpadṛśas tathā / na khaṇḍayanti tān padmapattrāghātāś śilām iva //MU_3,92.25//",
    "GSP27moksop_u:6239": "ye vāpi khaṇḍitāḥ kecic chāpādyair ādhisāyakaiḥ / svavivekākṣamaṃ teṣāṃ mano manye 'py apauruṣam //MU_3,92.26//",
    "GSP27moksop_u:6240": "na kadācana saṃsāre sāvadhānamanā manāk / svapne 'pi kaścid asty eva doṣajālaiḥ khalīkṛtaḥ //MU_3,92.27//",
    "GSP27moksop_u:6241": "manasaiva manas tasmāt pauruṣeṇa pumān iha / svakam eva svakenaiva yojayet pāvane pathi //MU_3,92.28//",
    "GSP27moksop_u:6242": "pratibhātaṃ yad evāsya tathārūpaṃ bhavaty alam / kṣaṇād eva manaḥ pīnaṃ bālavetālavan mune //MU_3,92.29//",
    "GSP27moksop_u:6243": "pratibhāsasyānupadaṃ prāktanīṃ sthitim ujjhati / kulālakarmānupadaṃ ghaṭo mṛtpiṇḍatām iva //MU_3,92.30//",
    "GSP27moksop_u:6244": "pratibhātārthatām eti kṣaṇād eva mano mune / spandamātrātmakaṃ vāri yathā tuṅgataraṅgatām //MU_3,92.31//",
    "GSP27moksop_u:6245": "anusandhānamātreṇa sūryabimbe 'pi yāminīm / manaḥ paśyaty aśuddhākṣaś candrabimbe dvitām iva //MU_3,92.32//",
    "GSP27moksop_u:6246": "yat paśyati tad evāśu phalībhūtam idaṃ manaḥ / saha harṣaviṣādābhyāṃ bhuṅkte tasmāt tad eva sat //MU_3,92.33//",
    "GSP27moksop_u:6247": "pratibhānupadaṃ caitac candre 'py agniśikhāśatam / dṛṣṭvā dāham avāpnoti dagdhaṃ ca paritapyate //MU_3,92.34//",
    "GSP27moksop_u:6248": "pratibhānupadaṃ cetaḥ kṣāre 'pi hi rasāyanam / dṛṣṭvā pītvā parāṃ tṛptiṃ yāti valgati dṛpyati //MU_3,92.35//",
    "GSP27moksop_u:6249": "pratibhānupadaṃ ceto vyomany api mahāvanam / dṛṣṭvā lunāti lūtvā ca punar āropayaty alam //MU_3,92.36//",
    "GSP27moksop_u:6250": "itthaṃ yad eva parikalpayatīndrajālaṃ kṣipraṃ tad eva paripaśyati tāta cetaḥ / nāsaj jagan na ca sad ity avagamya nūnam enāṃ dṛśaṃ vividhabhedavatīṃ jahīhi //MU_3,92.37//",
    "GSP27moksop_u:6251": "manomāhātmyavarṇanaṃ nāma sargaḥ",
    "GSP27moksop_u:6252": "trinavatitamas sargaḥ",
    "GSP27moksop_u:6253_0": "vasiṣṭhaḥ: iti me bhagavatā pūrvam uktam / tad etad adya tubhyaṃ kathitam / tasmād asmād anākhyād brahmaṇas sarvagatāt pūrvaṃ",
    "GSP27moksop_u:6253_1": "manāṅ mananam utpadyate / svayam eva tad ghanatāṃ prāpya manas sampadyate / tan manas tanmātrakalpanapūrvakaṃ sanniveśaṃ",
    "GSP27moksop_u:6253_2": "bhāvayati / tatas taijasaḥ puruṣas sampadyate / so 'yaṃ brahmety ātmani nāma kṛtavān / tena nāma yo 'yaṃ parameṣṭhī tan manastattvaṃ",
    "GSP27moksop_u:6253_3": "viddhi / sa manastattvākāro bhagavān brahmā saṅkalpamayatvād yad eva saṅkalpayati tad eva paśyati / tatas teneyam avidyā",
    "GSP27moksop_u:6253_4": "parikalpitānātmany ātmābhimānamayīti / tena brahmaṇā giritṛṇajaladhimayam idaṃ krameṇa jagat parikalpitam / itthaṃ krameṇa",
    "GSP27moksop_u:6253_5": "brahmatattvād iyam āgatā sṛṣṭir anyata ivāgateyam iti lakṣyate / (MU_3,93.1)",
    "GSP27moksop_u:6254": "tasmāt sarvapadārthānāṃ trailokyodaravartinām / utpattir brahmaṇo rāma taraṅgānām ivārṇavāt //MU_3,93.2//",
    "GSP27moksop_u:6255_0": "evam utpanne jagati yā brahmaṇaś cin mananarūpiṇī sāhaṅkāraṃ parikalpya brahmatām eti / yās tv anyāś cicchaktayas sarvaśaktibhir",
    "GSP27moksop_u:6255_1": "abhinnā eva bhinnāḥ kalpyanta iva jagati sphāratāṃ nīte pitāmaharūpeṇa manasā samullasanti / ta ete sahasraśo viparivartamānā",
    "GSP27moksop_u:6255_2": "jīvā ucyante / te 'bhyutthitā eva cinnabhaso nabhasi tanmātrair āvalitā gaganapavanāntarvartinaś caturdaśavidhāyā bhūtajāter",
    "GSP27moksop_u:6255_3": "madhyād yasyā abhyāśe tiṣṭhati tasyā eva prāṇaśaktidvāreṇa praviśya śarīraṃ sthāvaraṃ jaṅgamaṃ vā bījatāṃ gacchanti / tadanu",
    "GSP27moksop_u:6255_4": "yonito jagati jāyante tadanu kākatālīyotpannavāsanāpravāhānurūpakarmaphalabhāgino bhavanti / tataḥ karmaphalarajjubhir vāsanāvalitābhir",
    "GSP27moksop_u:6255_5": "baddha śarīrā bhramantaḥ patanti protpatanti ca / itthaṃ caitā bhūtajātayaḥ / (MU_3,93.3)",
    "GSP27moksop_u:6256": "kāścij janmasahasrāḍhyāḥ patanti vanaparṇavat / karmavātyā paribhrāntā luṭhanti girikukṣiṣu //MU_3,93.4//",
    "GSP27moksop_u:6257": "aprameyabhavāḥ kāścit santatājñānamohitāḥ / cirajātā bhramantīha bahukalpaśatāny api //MU_3,93.5//",
    "GSP27moksop_u:6258": "kāścit katipayātītamanoramabhavāntarāḥ / viharanti jagaty asmiñ śubhakarmaparāyaṇāḥ //MU_3,93.6//",
    "GSP27moksop_u:6259": "kāścid vijñātavijñānāḥ param eva padaṃ gatāḥ / vātoddhūtāḥ payomadhyaṃ sāmudrā iva bindavaḥ //MU_3,93.7//",
    "GSP27moksop_u:6260": "utpattis sarvabījānām iti hi brahmaṇaḥ padāt / āvirbhāvatirobhāvabhaṅgurā bhavarāgiṇī //MU_3,93.8//",
    "GSP27moksop_u:6261": "vāsanā viṣavaiṣamyavaidhuryajvaradhāriṇī / anantasaṅkaṭānarthakāryasaṅkarakāriṇī //MU_3,93.9//",
    "GSP27moksop_u:6262": "nānādigdeśakālāntaśailakandaracāriṇī / racitottamavaicitryā vihitāvartasambhramā //MU_3,93.10//",
    "GSP27moksop_u:6263": "eṣā jagajjaṅgalajīrṇavallī samyaksamālokakuṭhārakṛttā / vilīnavikṣubdhamanaśśarīrā bhūyo na saṃrohati rāmabhadra //MU_3,93.11//",
    "GSP27moksop_u:6264": "utpattidarśanaṃ nāma sargaḥ",
    "GSP27moksop_u:6265": "caturnavatitamas sargaḥ",
    "GSP27moksop_u:6266": "vasiṣṭhaḥ: uttamādhamamadhyānāṃ padārthānām itas tataḥ / utpattīnāṃ vibhāgo 'yaṃ śṛṇu vakṣyāmi rāghava //MU_3,94.1//",
    "GSP27moksop_u:6267": "itthamprathamatotpanno yo 'sminn eva hi janmani / brahmaṇas sāttvikī tasya prathamotpattir iṣyate //MU_3,94.2//",
    "GSP27moksop_u:6268": "idamprathamatānāmnī śubhābhyāsasamudbhavā / śubhalokāśrayā sā ca śubhakāryānubandhinī //MU_3,94.3//",
    "GSP27moksop_u:6269": "sā ced vicitrasaṃsāravāsanāvyavahāriṇī / bhāvaiḥ katipayair mokṣam īyuṣī guṇapīvarī //MU_3,94.4//",
    "GSP27moksop_u:6270": "tādṛkphalapradānaikakāryākāryānumānadā / tena rājasasattveti procyate sā kṛtātmabhiḥ //MU_3,94.5//",
    "GSP27moksop_u:6271": "atha cec citrasaṃsāravāsanāvyavahāriṇī / atyantakaluṣā janmasahasrair jñānabhāginī //MU_3,94.6//",
    "GSP27moksop_u:6272": "tādṛkphalapradānaikadharmādharmānumānadā / asāv adhamasattveti procyate sā kṛtātmabhiḥ //MU_3,94.7//",
    "GSP27moksop_u:6273": "saiva saṅkhyātigānantajanmavṛndād anantaram / sandigdhamokṣā yadi tat procyate 'tyantatāmasī //MU_3,94.8//",
    "GSP27moksop_u:6274": "anadyatanajanmāttamatis tādṛśakāraṇā / yotpattir madhyamā puṃso rāma dvitribhavāntarā //MU_3,94.9//",
    "GSP27moksop_u:6275": "tadvatkāryānugā loke rājasī rājasattama / aviprakṛṣṭajanmādhvā socyate kṛtabuddhibhiḥ //MU_3,94.10//",
    "GSP27moksop_u:6276": "sā hi tajjanmamātreṇa mokṣayogyā mumukṣubhiḥ / tādṛkkāryānumānena proktā rājasasāttvikī //MU_3,94.11//",
    "GSP27moksop_u:6277": "saiva ced itarair alpair janmabhir mokṣabhāginī / tat tādṛśī hi sā tajjñaiḥ proktā rājasarājasī //MU_3,94.12//",
    "GSP27moksop_u:6278": "saiva janmaśatair mokṣabhāginī cec ciraiṣiṇī / tad uktā tādṛgārambhā sadbhī rājasatāmasī //MU_3,94.13//",
    "GSP27moksop_u:6279": "saiva sandigdhamokṣā cet sahasrair api janmanām / tad uktā tādṛgārambhā rājasātyantatāmasī //MU_3,94.14//",
    "GSP27moksop_u:6280": "bhuktajanmasahasrā tu yotpattir brahmaṇo nṛṇām / ciramokṣā hi kathitā tāmasī sā maharṣibhiḥ //MU_3,94.15//",
    "GSP27moksop_u:6281": "tajjanmanaiva mokṣasya bhāginī cet tad ucyate / tajjñais tāmasasattveti tādṛgārambhaśaṃsinī //MU_3,94.16//",
    "GSP27moksop_u:6282": "bhāvaiḥ katipayair mokṣabhāginī cet tad ucyate / tamorājasarūpeti tādṛśair guṇavṛttibhiḥ //MU_3,94.17//",
    "GSP27moksop_u:6283": "pūrvaṃ janmasahasrāḍhyā puro janmaśatair api / mokṣayogyā tataḥ proktā tajjñais tāmasatāmasī //MU_3,94.18//",
    "GSP27moksop_u:6284": "pūrvaṃ tu janmalakṣyāḍhyā janmalakṣyaiḥ puro 'pi cet / sandigdhamokṣā tad asau procyate 'tyantatāmasī //MU_3,94.19//",
    "GSP27moksop_u:6285": "sarvā etās samāyānti brahmaṇo bhūtajātayaḥ / kiñcitpracalitā bhogāt payorāśer ivormayaḥ //MU_3,94.20//",
    "GSP27moksop_u:6286": "sarvā etā viniṣkrāntā brahmaṇo jīvarāśayaḥ / svatejasspanditā bhogād dīpād iva marīcayaḥ //MU_3,94.21//",
    "GSP27moksop_u:6287": "sarvā eva samutpannā brahmaṇo bhūtapaṅktayaḥ / svamarīcibaloddhūtād alātāṅgāt kaṇā iva //MU_3,94.22//",
    "GSP27moksop_u:6288": "sarvā evotthitās tasmād brahmaṇo jīvajātayaḥ / mandāramañjarīrūpāś candrabimbād ivāṃśavaḥ //MU_3,94.23//",
    "GSP27moksop_u:6289": "sarvā eva samutpannā brahmaṇo dṛśyadṛṣṭayaḥ / yathā viṭapinaś citrās tadrūpā viṭapaśriyaḥ //MU_3,94.24//",
    "GSP27moksop_u:6290": "sarvā eva samutpannā brahmaṇo jīvaśaktayaḥ / kaṭakāṅgadakeyūrayuktayaḥ kanakād iva //MU_3,94.25//",
    "GSP27moksop_u:6291": "sarvā evotthitā rāma brahmaṇo jīvarāśayaḥ / nirjharād amaloddyotāt payasām iva bindavaḥ //MU_3,94.26//",
    "GSP27moksop_u:6292": "ajasyaivākhilā rāma bhūtasantatikalpanā / ākāśasya ghaṭasthālīrandhrākāśādayo yathā //MU_3,94.27//",
    "GSP27moksop_u:6293": "sarvā evotthitā lokakalanā brahmaṇaḥ padāt / śīkarāvartalaharībindavaḥ payaso yathā //MU_3,94.28//",
    "GSP27moksop_u:6294": "sarvā evotthitā rāma brahmaṇo dṛśyadṛṣṭayaḥ / mṛgatṛṣṇātaraṅgiṇyo yathā bhāskaratejasaḥ //MU_3,94.29//",
    "GSP27moksop_u:6295": "sarvā dṛśyadṛśo draṣṭur vyatiriktā na rūpataḥ / śītaraśmer iva jyotsnā svālokā iva tejasaḥ //MU_3,94.30//",
    "GSP27moksop_u:6296": "evam etā hi lokānāṃ jātayo vividhāśrayāḥ / tasmād eva samāyānti tasminn eva viśanti ca //MU_3,94.31//",
    "GSP27moksop_u:6297": "kāścij janmasahasrāntājātayaś cirakālikāḥ / kāścit katipayātītajanmarūpā vyavasthitāḥ //MU_3,94.32//",
    "GSP27moksop_u:6298": "itthaṃ jagatsu vividheṣu vicitrarūpās tasyecchayā bhagavato vyavahāravatyaḥ / āyanti yānti nipatanti tathotpatanti bhūtaśriyaḥ kaṇaghaṭā iva pāvakotthāḥ //MU_3,94.33//",
    "GSP27moksop_u:6299": "brahmaṇas sarvaṃ samutpadyata iti pratipādanaṃ nāma sargaḥ",
    "GSP27moksop_u:6300": "pañcanavatitamas sargaḥ",
    "GSP27moksop_u:6301": "vasiṣṭhaḥ: abhinnau karmakartārau samam eva parāt padāt / svayaṃ prakaṭatāṃ yātau puṣpāmodau taror iva //MU_3,95.1//",
    "GSP27moksop_u:6302": "sarvasaṅkalpanāmukte jīvā brahmaṇi nirmale / sphuranti vitate vyomni nīlimna iva candrakāḥ //MU_3,95.2//",
    "GSP27moksop_u:6303": "aprabuddhajanācāro yatra rāghava dṛśyate / tatra brahmaṇa utpannā jīvā ity uktayas sthitāḥ //MU_3,95.3//",
    "GSP27moksop_u:6304": "samprabuddhajanācāre vaktum evaṃ na śobhanam / yad brahmaṇa idaṃ jātaṃ na jātaṃ veti rāghava //MU_3,95.4//",
    "GSP27moksop_u:6305": "kācid vā kalanā yāvan na nītā rāghava prathām / upadeśyopadeśaśrīs tāval loke na śobhate //MU_3,95.5//",
    "GSP27moksop_u:6306": "ato bhedadaśāṃ dīnām aṅgīkṛtyopadiśyate / brahmedam ete jīvāś ca veti vācām ayaṃ bhramaḥ //MU_3,95.6//",
    "GSP27moksop_u:6307": "iti dṛṣṭyā nirāsaṅgād brahmaṇo jāyate jagat / tajjaṃ tad eva tattvaṃ tu gataṃ duravabodhataḥ //MU_3,95.7//",
    "GSP27moksop_u:6308": "merumandarasaṅkāśā bahavo jīvarāśayaḥ / utpatyotpatya saṃlīnās tasminn eva pare pade //MU_3,95.8//",
    "GSP27moksop_u:6309": "anādyantās sphuranty anye jāyamānās sahasraśaḥ / nānākakubnikuñjeṣu pādapeṣv iva pallavāḥ //MU_3,95.9//",
    "GSP27moksop_u:6310": "jīvaughāś codbhaviṣyanti madhāv iva navāṅkurāḥ / tatraiva layam eṣyanti grīṣme madhulatā iva //MU_3,95.10//",
    "GSP27moksop_u:6311": "tiṣṭhanty ajasraṃ kāleṣu ta evānye ca bhūriśaḥ / jāyante 'tha pralīyante parasmiñ jīvarājayaḥ //MU_3,95.11//",
    "GSP27moksop_u:6312": "puṣpāmodāv ivābhinnau pumān karma ca rāghava / parameśāt samāyātau tatraiva viśataś śanaiḥ //MU_3,95.12//",
    "GSP27moksop_u:6313": "ittham ete jagaty asmin daityoraganarāmarāḥ / udbhavanyagbhavābhāvaiḥ prasphuranti punaḥ punaḥ //MU_3,95.13//",
    "GSP27moksop_u:6314": "hetur viharaṇe teṣām ātmavismaraṇād ṛte / na kaścil lakṣyate sādho janmādhvaphalado 'paraḥ //MU_3,95.14//",
    "GSP27moksop_u:6315": "rāmaḥ: avisaṃvāditārthaṃ sad yat pramāṇikadṛṣṭibhiḥ / vītarāgair vinirṇītaṃ tac chāstram iti kathyate //MU_3,95.15//",
    "GSP27moksop_u:6316": "mahāsattvaguṇopetā ye dhīrās samadṛṣṭayaḥ / yannideśāḥ phalopetās sādhavas ta udāhṛtāḥ //MU_3,95.16//",
    "GSP27moksop_u:6317": "iyaṃ tu dṛṣṭis sakalā siddhaye sarvakarmaṇām / sādhuvṛttatayā śāstraṃ sarvadaivānuvartate //MU_3,95.17//",
    "GSP27moksop_u:6318": "sādhusaṃvyavahārasthaṃ śāstraṃ yo nānuvartate / bahiṣkurvanti taṃ sarve sa ca duḥkhe nimajjati //MU_3,95.18//",
    "GSP27moksop_u:6319": "iha loke ca vede ca śrutir itthaṃ sadā prabho / yathā karma ca kartā ca paryāyeṇeha saṅgate //MU_3,95.19//",
    "GSP27moksop_u:6320": "karmaṇā kriyate kartā kartrā karma pramīyate / bījāṅkuravad āmnāyo loke vedokta eṣa saḥ //MU_3,95.20//",
    "GSP27moksop_u:6321": "karmaṇo jāyate jantur bījād iva navāṅkuraḥ / jantoḥ prajāyate karma punar bījam ivāṅkurāt //MU_3,95.21//",
    "GSP27moksop_u:6322": "yayā vāsanayā karma dīyate bhavapañjare / tadvāsanānurūpeṇa phalaṃ samanubhūyate //MU_3,95.22//",
    "GSP27moksop_u:6323": "evaṃ sthite kathaṃ nāma janmabījena karmaṇā / vinotpattis tvayā proktā bhūtānāṃ brahmaṇaḥ padāt //MU_3,95.23//",
    "GSP27moksop_u:6324": "pakṣeṇānena bhagavan bhavatā janmakarmaṇoḥ / tiraskṛtā jagajjātāpy avinābhāvitaitayoḥ //MU_3,95.24//",
    "GSP27moksop_u:6325": "karmaṇy akāraṇe brahmañ janmādiṣu phaleṣu tu / karmaṇāṃ phalam astīti tvayā loke pramārjitam //MU_3,95.25//",
    "GSP27moksop_u:6326": "sañjāte saṅkare loke karmasv aphaladāyiṣu / mātsye nyāye vilasati nāśa evāvaśiṣyate //MU_3,95.26//",
    "GSP27moksop_u:6327": "kiṃ tat kṛtaṃ bhavaty evaṃ bhagavan brūhi tattvataḥ / etaṃ me saṃśayaṃ sphāraṃ chinddhi vedavidāṃ vara //MU_3,95.27//",
    "GSP27moksop_u:6328": "vasiṣṭhaḥ: sādhu rāghava pṛṣṭo 'smi tvayā praśnam imaṃ śubham / śṛṇu vakṣyāmi te yena bhṛśaṃ jñānodayo bhavet //MU_3,95.28//",
    "GSP27moksop_u:6329": "manaso yas samunmeṣaḥ kalākalanarūpataḥ / etat tat karmaṇāṃ bījaṃ phalam asyaiva vidyate //MU_3,95.29//",
    "GSP27moksop_u:6330": "yad eva hi manastattvam utthitaṃ brahmaṇaḥ padāt / tad eva karma jantūnāṃ jīvo dehatayā sthitaḥ //MU_3,95.30//",
    "GSP27moksop_u:6331": "kusumāmodayor bhedo na yathā bhinnayor iha / tathaiva karmamanasor bhedo nāsty api bhinnayoḥ //MU_3,95.31//",
    "GSP27moksop_u:6332": "kriyāspando jagaty asmin karmeti kathito budhaiḥ / pūrvaṃ tasya manodehaḥ karmātaś cittam eva hi //MU_3,95.32//",
    "GSP27moksop_u:6333": "na sa śailo na tad vyoma na sā diṅ na triviṣṭapam / asti yatra phalaṃ nāsti kṛtānām ātmakarmaṇām //MU_3,95.33//",
    "GSP27moksop_u:6334": "aihikaṃ prāktanaṃ vāpi karma yad racitaṃ sphuṭam / pauruṣo 'sau paro yatno na kadācana niṣphalaḥ //MU_3,95.34//",
    "GSP27moksop_u:6335": "brahmaṇaḥ protthitaṃ cittaṃ karma viddhīha netarat / tad eva janatābījaṃ viddhi rāghava netarat //MU_3,95.35//",
    "GSP27moksop_u:6336": "deśād deśāntaraprāpter anusandhānahetutaḥ / pūrvaṃ hi kāraṇaṃ cetaḥ karma cittam ato viduḥ //MU_3,95.36//",
    "GSP27moksop_u:6337": "akṣubdhasāgaraprakhyād brahmaṇas spandadharmiṇī / yā cid āhur ataś cittaṃ janatājīvatāṃ gatam //MU_3,95.37//",
    "GSP27moksop_u:6338": "manaḥ karma mano jīvaḥ kāyas tenaiva tanyate / ataḥ karma ca kartā ca na bhinnau tilatailavat //MU_3,95.38//",
    "GSP27moksop_u:6339": "kartṛkarmātmakāv arthāv abhinnau nityam eva hi / abodhād bhedam āyātau kalpyamānau mudhaiva hi //MU_3,95.39//",
    "GSP27moksop_u:6340": "dve karmamanasī rāma mūrkhāṇāṃ na tu dhīmatām / samudrāmbu taraṅgāmbu bālānām iva bhedadhīḥ //MU_3,95.40//",
    "GSP27moksop_u:6341": "paryāyaśabdāv etau hi viddhi tvaṃ cittakarmaṇī / paryāyaśabdatāṃ tyaktvā sthite duravabodhataḥ //MU_3,95.41//",
    "GSP27moksop_u:6342": "manaḥ karmātmakaṃ pūrvaṃ parasmāt sampravartate / āmodātmeva kusumaṃ vividhākṛti pādapāt //MU_3,95.42//",
    "GSP27moksop_u:6343": "kartṛkarmābhidhānīha cetāṃsy avirataṃ padāt / parasmāt sampravartante taraṅgā iva sāgarāt //MU_3,95.43//",
    "GSP27moksop_u:6344": "uddhṛtāny eva tasmiṃs tu jīvasañjñāni tāni tu / sphuritvā pravilīyante taraṅgā iva sāgare //MU_3,95.44//",
    "GSP27moksop_u:6345": "manasā kriyate karma yad yat tat saphalaṃ bhavet / manasy eva na kāyotthaṃ kartā karma manas tataḥ //MU_3,95.45//",
    "GSP27moksop_u:6346": "ālokalāñchitābhoge makure rājate sukham / brahmatattvaparāmṛṣṭe kartṛtvaṃ manasi sphuṭam //MU_3,95.46//",
    "GSP27moksop_u:6347": "guṇo guṇini śauklyādiḥ paṭādau saṃsthito yathā / tathā manasi kartṛtvaṃ jīvanāmni vyavasthitam //MU_3,95.47//",
    "GSP27moksop_u:6348": "yathā śaityādirahitas tuṣāro nopalabhyate / tathā karma vinā cittaṃ na kiñcid upalabhyate //MU_3,95.48//",
    "GSP27moksop_u:6349": "kṛṣṇatāsaṅkṣaye yadvat kṣīyate kajjalaṃ svayam / spandātmakarmavigame tadvat prakṣīyate manaḥ //MU_3,95.49//",
    "GSP27moksop_u:6350": "karmanāśo manonāśo manonāśo hy akarmatā / muktasyaiva bhavaty eṣa nāmuktasya kadācana //MU_3,95.50//",
    "GSP27moksop_u:6351": "vahnyauṣṇyayor iva sadā śliṣṭayoś cittakarmaṇoḥ / dvayor ekatarābhāve dvayam eva vilīyate //MU_3,95.51//",
    "GSP27moksop_u:6352": "cittaṃ sadā spandavilāsam etat spandaikarūpaṃ nanu karma viddhi / karmātha cittaṃ kila dharmadharmi padaṃ gate rāma paraspareṇa //MU_3,95.52//",
    "GSP27moksop_u:6353": "karmapuruṣayor aikyapratipādanaṃ nāma sargaḥ",
    "GSP27moksop_u:6354": "ṣaṇṇavatitamas sargaḥ",
    "GSP27moksop_u:6355": "vasiṣṭhaḥ: mano hi bhāvanāmātraṃ bhāvanā spandarūpiṇī / kriyā tadbhāvitaṃ rūpaṃ phalaṃ sarvo 'nudhāvati //MU_3,96.1//",
    "GSP27moksop_u:6356": "rāmaḥ: vistareṇa mama brahmañ jaḍasyāpy ajaḍākṛteḥ / rūpam ārūḍhasaṅkalpaṃ manaso vaktum arhasi //MU_3,96.2//",
    "GSP27moksop_u:6357": "vasiṣṭhaḥ: anantasyātmatattvasya sarvaśakter mahātmanaḥ / saṅkalpaśaktisahitaṃ yad rūpaṃ tan mano viduḥ //MU_3,96.3//",
    "GSP27moksop_u:6358": "jaḍājaḍadṛśor madhye dolāyitavapus sthitam / yat tattvaṃ dviparāmṛṣṭaṃ tad rūpaṃ manaso viduḥ //MU_3,96.4//",
    "GSP27moksop_u:6359": "nāhaṃ cidavabhāsātmā kṛpaṇo 'smīti niścayaḥ / yas sadākrāntakalanas tad rūpaṃ manaso viduḥ //MU_3,96.5//",
    "GSP27moksop_u:6360": "bhāvas sadasator madhye nṝṇāṃ sphurati niścalaḥ / kalanonmukhatāṃ yātas tad rūpaṃ manaso viduḥ //MU_3,96.6//",
    "GSP27moksop_u:6361": "kalanātmikayā karmaśaktyā virahitaṃ manaḥ / na sambhavati loke 'smin guṇahīno guṇī yathā //MU_3,96.7//",
    "GSP27moksop_u:6362": "yathānalauṣṇyayos sattā na sambhavati bhinnayoḥ / tathaiva karmamanasos tathātmamanasor api //MU_3,96.8//",
    "GSP27moksop_u:6363": "svenaiva cittarūpeṇa karmaṇā phaladharmaṇā / saṅkalpaikaśarīreṇa nānāvistaraśālinā //MU_3,96.9//",
    "GSP27moksop_u:6364": "yā yena vāsanā yatra latevāropitā yathā / sā tena phalabhūs tatra tad eva prāpyate tathā //MU_3,96.10//",
    "GSP27moksop_u:6365": "karmabījaṃ manas spandaḥ kathyate 'thānubhūyate / kriyās tu vividhās tasya śākhāś citraphalās taroḥ //MU_3,96.11//",
    "GSP27moksop_u:6366": "mano yad anusandhatte tat karmendriyavṛttayaḥ / sarvās sampādayanty etās tasmāt karma manas smṛtam //MU_3,96.12//",
    "GSP27moksop_u:6367": "mano buddhir ahaṅkāraś cetaḥ karmātha kalpanā / saṃsṛtir vāsanāvidyā prayatnas smṛtir eva ca //MU_3,96.13//",
    "GSP27moksop_u:6368": "indriyaṃ prakṛtir māyā kriyā cetītarā api / citrāś śabdaśriyo bahvyas saṃsārabhramahetavaḥ //MU_3,96.14//",
    "GSP27moksop_u:6369": "kākatālīyayogena tyaktasphāracamatkṛteḥ / citeś cetyānupātinyaḥ kṛtāḥ paryāyavṛttayaḥ //MU_3,96.15//",
    "GSP27moksop_u:6370": "rāmaḥ: parāyās saṃvido brahmann etāḥ paryāyavṛttayaḥ / kalpyamānavicitrārthāḥ kathaṃ rūḍhim upāgatāḥ //MU_3,96.16//",
    "GSP27moksop_u:6371": "vasiṣṭhaḥ: gateva sakalaṅkatvaṃ yadā cit kalanātmakam / unmeṣarūpiṇī jātā tadaiva hi manassthitiḥ //MU_3,96.17//",
    "GSP27moksop_u:6372": "bhāvānām anusandhānaṃ yadā niścitya saṃsthitā / tadaiṣā procyate buddhir niyatā grahaṇakṣamā //MU_3,96.18//",
    "GSP27moksop_u:6373": "yadā mithyābhimānena sattāṃ kalayati svayam / ahaṅkārābhidhā tena procyate bhavabandhanī //MU_3,96.19//",
    "GSP27moksop_u:6374": "idaṃ tyaktvedam āyāti bālavat pelavā yadā / vicāraṃ samparityajya tadā sā cittam ucyate //MU_3,96.20//",
    "GSP27moksop_u:6375": "yadā spandaikadharmatvāt karmapaiśunyaśaṃsinī / ādhāvati spandaphalaṃ tadā karmety udāhṛtā //MU_3,96.21//",
    "GSP27moksop_u:6376": "kākatālīyayogena tyaktvaikadravyaniścayam / yadehitaṃ kalpayati bhāvaṃ teneha kalpanā //MU_3,96.22//",
    "GSP27moksop_u:6377": "pūrvaṃ dṛṣṭam adṛṣṭaṃ vā prāg sṛṣṭam iti niścayam / yadaiṣehāṃ vidhatte 'ntas tadā smṛtir udāhṛtā //MU_3,96.23//",
    "GSP27moksop_u:6378": "yadā padārthaśaktīnāṃ sambhuktānām ivāntare / vasaty astamitānyehaṃ vāsaneti tadocyate //MU_3,96.24//",
    "GSP27moksop_u:6379": "asty ātmatattvaṃ vimalaṃ dvitīyā dṛṣṭir aṅkitā / 'jātā hy avidyamānaiva tadāvidyeti kathyate //MU_3,96.25//",
    "GSP27moksop_u:6380": "sphuraty ātmavināśāya vismārayati tat padam / mithyāvikalpajālena tan malaṃ parikalpyate //MU_3,96.26//",
    "GSP27moksop_u:6381": "śrutvā sṛṣṭvā ca dṛṣṭvā ca bhuktvā ghrātvā vimṛśya ca / indram āmodayaty eṣā tenendriyam iti smṛtā //MU_3,96.27//",
    "GSP27moksop_u:6382": "sarvasya dṛśyajālasya paramātmany alakṣite / prakṛtatvena bhāvānāṃ loke prakṛtir ucyate //MU_3,96.28//",
    "GSP27moksop_u:6383": "sadasattāṃ nayaty āśu sattāṃ vāsattvam añjasā / sad vāsad vā vikalpaughaṃ tena māyeti kathyate //MU_3,96.29//",
    "GSP27moksop_u:6384": "darśanaśravaṇasparśarasanaghrāṇakarmabhiḥ / kriyeti kathyate loke kāryakāraṇatāṃ gatā //MU_3,96.30//",
    "GSP27moksop_u:6385": "citaś cetyānupātinyā gatāyās sakalaṅkatām / prasphuradrūpadharmiṇyā etāḥ paryāyavṛttayaḥ //MU_3,96.31//",
    "GSP27moksop_u:6386": "cittatām upayātāyā gatāyāḥ prākṛtaṃ padam / svair eva saṅkalpaśatair bhṛśaṃ rūḍhim upāgatāḥ //MU_3,96.32//",
    "GSP27moksop_u:6387": "cetanīyakalaṅkāṅkā jāḍyajālānupātinī / saṅkhyāvibhāgakalitā svavikalpākulaiva cit //MU_3,96.33//",
    "GSP27moksop_u:6388": "jīva ity ucyate loke mana ity api kathyate / cittam ity ucyate caiva buddhir ity ucyate tathā //MU_3,96.34//",
    "GSP27moksop_u:6389": "nānāsaṅkalpakalilaṃ paryāyanicayaṃ budhāḥ / vadanty asyāḥ kalaṅkinyāś cyutāyāḥ paramārthataḥ //MU_3,96.35//",
    "GSP27moksop_u:6390": "rāmaḥ: manaḥ kiṃ syāj jaḍaṃ brahmann atha vāpi ca cetanam / ity eko mama tattvajña niścayo 'ntar na jāyate //MU_3,96.36//",
    "GSP27moksop_u:6391": "vasiṣṭhaḥ: mano hi na jaḍaṃ rāma nāpi cetanatāṃ gatam / mlānā jaḍājaḍā dṛṣṭir mana ity eva kathyate //MU_3,96.37//",
    "GSP27moksop_u:6392": "madhye sadasato rūpaṃ pratibhātaṃ yad ābilam / jagataḥ kāraṇaṃ rāma tad etac cittam ucyate //MU_3,96.38//",
    "GSP27moksop_u:6393": "śāśvatenaikarūpeṇa niścayena vinā sthitiḥ / yeha sā cittam ity uktā tasmāj jātam idaṃ jagat //MU_3,96.39//",
    "GSP27moksop_u:6394": "jaḍājaḍadṛśor madhye dolārūḍhaṃ svakalpanam / yac cito mlānarūpiṇyas tad etan mana ucyate //MU_3,96.40//",
    "GSP27moksop_u:6395": "cinniṣyando hi malinaḥ kalaṅkavikalāntaraḥ / mana ity ucyate rāma na jaḍaṃ na ca cinmayam //MU_3,96.41//",
    "GSP27moksop_u:6396": "tasyemāni vicitrāṇi nāmāni kalitāny alam / ahaṅkāramanobuddhijīvādyānītarāṇy api //MU_3,96.42//",
    "GSP27moksop_u:6397": "yathā gacchati śailūṣo rūpāṇyatvaṃ tathaiva hi / mano nāmānyatām eti rāma karmāntaraṃ vrajan //MU_3,96.43//",
    "GSP27moksop_u:6398": "citrādhikāravaśato vicitrādhikṛtābhidhām / yathā yāti naraḥ karmavaśād yāti tathā manaḥ //MU_3,96.44//",
    "GSP27moksop_u:6399": "yā etāḥ kathitās sañjñā mayā rāghava cetasaḥ / etā evānyathā proktā vādibhiḥ kalpanāśataiḥ //MU_3,96.45//",
    "GSP27moksop_u:6400": "svabhāvābhimatāṃ yuktim āropya manasā kṛtāḥ / manobuddhīndriyādīnāṃ vicitrā nāmagītayaḥ //MU_3,96.46//",
    "GSP27moksop_u:6401": "mano hi jaḍam anyasya bhinnam anyasya jīvataḥ / tathāhaṅkṛtir anyasya buddhir anyasya vādinaḥ //MU_3,96.47//",
    "GSP27moksop_u:6402": "ahaṅkāramanobuddhidṛṣṭayas sṛṣṭakalpanāḥ / ekarūpatayā proktā yā mayā raghunandana //MU_3,96.48//",
    "GSP27moksop_u:6403": "naiyāyikair itarathā tādṛśāḥ parikalpitāḥ / anyathā kalpitās sāṅkhyaiś cārvākair api cānyathā //MU_3,96.49//",
    "GSP27moksop_u:6404": "jaiminīyair ārhataiś ca bauddhair vaiśeṣikais tathā / anyair api vicitrehaiḥ pāñcarātrādibhis tathā //MU_3,96.50//",
    "GSP27moksop_u:6405": "sarvair eva hi gantavyaṃ tat padaṃ pāramātmikam / vicitradeśakālotthaiḥ puram ekam ivādhvagaiḥ //MU_3,96.51//",
    "GSP27moksop_u:6406": "ajñānāt paramārthasya viparītāvabodhataḥ / kevalaṃ vivadante te vikalpair ārurukṣavaḥ //MU_3,96.52//",
    "GSP27moksop_u:6407": "svaṃ mārgam abhiśaṃsanti vādinaś citrayā dṛśā / vicitradeśakālotthā mārgaṃ svaṃ pathikā iva //MU_3,96.53//",
    "GSP27moksop_u:6408": "tair mithyā rāghava proktāḥ karmamānasacetasām / svavikalpārpitair arthais svās svā vaicitryayuktayaḥ //MU_3,96.54//",
    "GSP27moksop_u:6409": "yathaikaḥ puruṣas snānadānādānāśanakriyāḥ / kurvāṇaḥ kartṛvaicitryam eti tadvad idaṃ manaḥ //MU_3,96.55//",
    "GSP27moksop_u:6410": "vicitrakāryavaśato nāmabhedena kartṛtā / manasaḥ procyate jīvavāsanākarmanāmabhiḥ //MU_3,96.56//",
    "GSP27moksop_u:6411": "cittam evedam akhilaṃ sarveṇaivānubhūyate / acitto hi naro loke paśyann api na paśyati //MU_3,96.57//",
    "GSP27moksop_u:6412": "śrutvā spṛṣṭvā ca dṛṣṭvā ca ghrātvā bhuktvā śubhāśubham / antar harṣaṃ viṣādaṃ ca samanasko hi vindate //MU_3,96.58//",
    "GSP27moksop_u:6413": "āloka iva rūpāṇām arthānāṃ kāraṇaṃ manaḥ / badhyate baddhacitto hi muktacitto hi mucyate //MU_3,96.59//",
    "GSP27moksop_u:6414": "taṃ jaḍānāṃ varaṃ viddhi jaḍaṃ yenocyate manaḥ / taṃ cāvagacchata jaḍaṃ mano yasya hi cetanam //MU_3,96.60//",
    "GSP27moksop_u:6415": "na cetanaṃ na ca jaḍaṃ yad idaṃ protthitaṃ manaḥ / vicitrasukhaduḥkhehaṃ jagad abhyutthitaṃ tataḥ //MU_3,96.61//",
    "GSP27moksop_u:6416": "ekarūpe hi manasi saṃsāraḥ pravilīyate / ābilaṃ kāraṇaṃ bhrānter bhrāntyā jagad upasthitam //MU_3,96.62//",
    "GSP27moksop_u:6417": "ajaḍaṃ hi mano nāma saṃsārasya na kāraṇam / jaḍaṃ copaladharmāpi saṃsārasya na kāraṇam //MU_3,96.63//",
    "GSP27moksop_u:6418": "manaḥ kāraṇam arthānāṃ rūpāṇām iva bhāsanam / cittād ṛte 'nyad yad asti tad acittasya kiṃ jagat //MU_3,96.64//",
    "GSP27moksop_u:6419": "na cetanaṃ na ca jaḍaṃ tasmāj jagati rāghava / sarvasya bhūtajātasya samagraṃ pravilīyate //MU_3,96.65//",
    "GSP27moksop_u:6420": "nānākarmadaśāveśān mano nānābhidheyatām / ekaṃ vicitratām etya yāti kālo yathārtubhiḥ //MU_3,96.66//",
    "GSP27moksop_u:6421": "yadi nāmāmanaskānām ahaṅkārendriyakriyāḥ / kṣobhayanti śarīraṃ tat santu jīvādayaḥ pare //MU_3,96.67//",
    "GSP27moksop_u:6422": "darśaneṣu tu ye proktā bhedā manasi tarkataḥ / kvacit kvacid vādakarair apavādakaraiḥ kila //MU_3,96.68//",
    "GSP27moksop_u:6423": "te rāma na virudhyante viśiṣyante na ca kvacit / sarvā hi śaktayo deve vidyante sarvage yataḥ //MU_3,96.69//",
    "GSP27moksop_u:6424": "yadaivaṃ khalu śuddhāyā manāg api hi saṃvidaḥ / jaḍeva śaktir uditā tadā vaicitryam āgatam //MU_3,96.70//",
    "GSP27moksop_u:6425": "ūrṇanābhād yathā tantur jāyate cetanāj jaḍaḥ / nityaṃ prabuddhāt paramād brahmaṇaḥ prakṛtis tathā //MU_3,96.71//",
    "GSP27moksop_u:6426": "avidyāvaśataś citrā bhāvanās sthitim āgatāḥ / cittaparyāyaśabdārthā bhinnās teneha vādinām //MU_3,96.72//",
    "GSP27moksop_u:6427": "jīvo manaś ca nanu buddhir ahaṅkṛtiś cety evaṃ prathām upagateyam anirmalā cit / saivocyate jagati cetanacittajīvasañjñāgaṇena kila nāsti vivāda eṣaḥ //MU_3,96.73//",
    "GSP27moksop_u:6428": "manassañjñāvicāro nāma sargaḥ",
    "GSP27moksop_u:6429": "saptanavatitamas sargaḥ",
    "GSP27moksop_u:6430": "rāmaḥ: brahman manasa evedam ata āḍambaraṃ smṛtam / yatas tad eva karmeti vākyārthād upalabhyate //MU_3,97.1//",
    "GSP27moksop_u:6431": "dṛḍhabhāvoparaktena manasaivorarīkṛtam / marucaṇḍātapeneva bhāsurāvaraṇaṃ vapuḥ //MU_3,97.2//",
    "GSP27moksop_u:6432": "brahman manye jagaty asmin mana evākṛtiṃ gatam / kvacin naratayā rūḍhaṃ kvacit suratayoditam //MU_3,97.3//",
    "GSP27moksop_u:6433": "kvacid daityatayollāsi kvacid yakṣatayotthitam / kvacid gandharvatāṃ prāptaṃ kvacit kinnararūpi ca //MU_3,97.4//",
    "GSP27moksop_u:6434": "nānāvananagābhogapurapattanarūpayā / manye vitatayākṛtyā mana eva vijṛmbhate //MU_3,97.5//",
    "GSP27moksop_u:6435": "evaṃ sthite śarīraughas tṛṇakāṣṭhalavopamaḥ / tadvicāraṇayā ko 'rtho vicāryaṃ mana eva naḥ //MU_3,97.6//",
    "GSP27moksop_u:6436": "tenedaṃ sarvam ābhogi jagad atyākulaṃ tatam / manye tadvyatirekeṇa paramātmaiva śiṣyate //MU_3,97.7//",
    "GSP27moksop_u:6437": "ātmā sarvapadātītas sarvagas sarvasaṃśrayaḥ / tatprasādena saṃsāre mano dhāvati valgati //MU_3,97.8//",
    "GSP27moksop_u:6438": "ato manye manaḥ karma tac charīreṣu kāraṇam / jāyate mriyate tad dhi nātmanīdṛgvidho guṇaḥ //MU_3,97.9//",
    "GSP27moksop_u:6439": "mana evaṃ vicāreṇa manye vilayam eṣyati / manovilayamātreṇa tataś śreyo bhaviṣyati //MU_3,97.10//",
    "GSP27moksop_u:6440": "manonāmni parikṣīṇe karmaṇy ahitasambhrame / mukta ity ucyate jantuḥ punar nāma na jāyate //MU_3,97.11//",
    "GSP27moksop_u:6441": "bhagavān bhavatā proktā jātayas trividhā nṛṇām / prathamaṃ kāraṇaṃ tāsāṃ manas sadasadātmakam //MU_3,97.12//",
    "GSP27moksop_u:6442": "tat kathaṃ śuddhacinnāmnas tattvāc chuddhivivarjitam / utthitaṃ sphāratāṃ yātaṃ jagaccitrakaraṃ manaḥ //MU_3,97.13//",
    "GSP27moksop_u:6443": "vasiṣṭhaḥ: ākāśā hi trayo nāma vidyante vitatāntarāḥ / cittākāśaś cidākāśo bhūtākāśas tṛtīyakaḥ //MU_3,97.14//",
    "GSP27moksop_u:6444": "ete hi sarvasāmānyās sarvatraiva vyavasthitāḥ / śuddhacittattvaśaktyā tu labdhasattaikatāṃ gatāḥ //MU_3,97.15//",
    "GSP27moksop_u:6445": "sabāhyābhyantarastho yo vettā sattāvabodhakaḥ / vyāpī samastabhūtānāṃ cidākāśas sa ucyate //MU_3,97.16//",
    "GSP27moksop_u:6446": "sarvabhūtahitas sraṣṭā yaḥ kalākalanātmakaḥ / yenedam ātataṃ sarvaṃ cittākāśas sa ucyate //MU_3,97.17//",
    "GSP27moksop_u:6447": "daśadiṅmaṇḍalābhogair avyucchinnavapur hi yaḥ / bhūtātmā so 'yam ākāśaḥ pavanābdādisaṃśrayaḥ //MU_3,97.18//",
    "GSP27moksop_u:6448": "ākāśacittākāśau dvau cidākāśavaśodbhavau / cit kāraṇaṃ hi sarvasya kāryaughasya dinaṃ yathā //MU_3,97.19//",
    "GSP27moksop_u:6449": "jaḍo 'smi na jaḍo 'smīti niścayo malinaś citaḥ / yas tad eva mano viddhi tenākāśādi bhāvyate //MU_3,97.20//",
    "GSP27moksop_u:6450": "aprabuddhātmaviṣayam ākāśatrayakalpanā / kalpyate hy upadeśārthaṃ prabuddhaviṣayaṃ na tu //MU_3,97.21//",
    "GSP27moksop_u:6451": "ekam eva paraṃ brahma sarvaṃ sarvāvapūrakam / prabuddhaṃ vimalaṃ nityaṃ kalākalanavarjitam //MU_3,97.22//",
    "GSP27moksop_u:6452": "dvaitādvaitasamudbhedair vākyasandarbhagarbhitaiḥ / upadiśyata evājño na prabuddhaḥ kathañcana //MU_3,97.23//",
    "GSP27moksop_u:6453": "yāvad rāmāprabuddhatvam ākāśatrayakalpanā / tāvad evāvabodhārthaṃ mayā ta upadiśyate //MU_3,97.24//",
    "GSP27moksop_u:6454": "ākāśacittākāśādyāś cidākāśāt kalaṅkitāt / prasūtā dāvadahanād yathā marumarīcayaḥ //MU_3,97.25//",
    "GSP27moksop_u:6455": "cito hi malinaṃ rūpaṃ cittatāṃ samupāgatam / trijagantīndrajālāni racayaty ākulātmakam //MU_3,97.26//",
    "GSP27moksop_u:6456": "cittatvam asya malinasya cidātmakasya tattvasya dṛśyata idaṃ nanu bodhahīnaiḥ / śuktau yathā rajatatā na tu bodhavadbhir maurkhyeṇa bandha iha bodhabalena mokṣaḥ //MU_3,97.27//",
    "GSP27moksop_u:6457": "cidākāśamāhātmyaṃ nāma sargaḥ",
    "GSP27moksop_u:6458": "aṣṭanavatitamas sargaḥ",
    "GSP27moksop_u:6459": "vasiṣṭhaḥ: yataḥ kutaścid utpannaṃ cittaṃ yat kiñcid eva hi / nityam ātmavimokṣāya yatate yatnato 'nagha //MU_3,98.1//",
    "GSP27moksop_u:6460": "asti nāmātivitatā śūnyā śāntāpi bhīṣaṇā / araṇyānī nabho yasyāṃ lakṣyate koṇamātrakam //MU_3,98.2//",
    "GSP27moksop_u:6461": "tasyām eko hi puruṣas sahasrakaralocanaḥ / paryākulamatir bhīmas saṃsthito vitatākṛtiḥ //MU_3,98.3//",
    "GSP27moksop_u:6462": "sahasreṇa sa bāhūnām ādāya parighān bahūn / praharaty ātmanaḥ pṛṣṭhe svātmanaiva palāyate //MU_3,98.4//",
    "GSP27moksop_u:6463": "dṛḍhaprahāraiḥ praharan svayam evātmanātmani / pravidravati bhītātmā sa yojanaśatāny api //MU_3,98.5//",
    "GSP27moksop_u:6464": "krandan palāyamāno 'sau gatvā dūram itas tataḥ / śramavān vivaśākāro viśīrṇacaraṇāṅgakaḥ //MU_3,98.6//",
    "GSP27moksop_u:6465": "patito 'vaśa evāśu mahaty andho 'ndhakūpake / kṛṣṇarātritamobhīmanabhogambhīrakoṭare //MU_3,98.7//",
    "GSP27moksop_u:6466": "tataḥ kālena mahatā so 'ndhakūpāt samutthitaḥ / punaḥ prahāraiḥ praharan vidravaty ātmanātmanaḥ //MU_3,98.8//",
    "GSP27moksop_u:6467": "punar dūrataraṃ gatvā karañjavanagulmakam / praviṣṭaḥ kaṇṭakavyāptaṃ śalabhaḥ pāvakaṃ yathā //MU_3,98.9//",
    "GSP27moksop_u:6468": "tasmāt karañjagahanād viniṣkramya kṣaṇād iva / svayaṃ prahāraiḥ praharan vidravaty ātmanātmanaḥ //MU_3,98.10//",
    "GSP27moksop_u:6469": "punar dūrataraṃ gatvā tam evāndho 'ndhakūpakam / sa sampraviṣṭas tvarayā viśīrṇāvayavākṛtiḥ //MU_3,98.11//",
    "GSP27moksop_u:6470": "andhakūpāt samutthāya praviṣṭaḥ kadalīvanam / punaḥ prahāraiḥ praharan vidravaty ātmanātmanaḥ //MU_3,98.12//",
    "GSP27moksop_u:6471": "punar dūrataraṃ gatvā śaśāṅkakaraśītalam / kadalīkānanaṃ kāntaṃ sampraviṣṭo hasann iva //MU_3,98.13//",
    "GSP27moksop_u:6472": "kadalīṣaṇḍakāt tasmād viniṣkramya punaḥ kṣaṇāt / kadalīkānanāc chubhraṃ karañjavanagulmakam //MU_3,98.14//",
    "GSP27moksop_u:6473": "karañjakavanāt kūpaṃ kūpād rambhāvanāntaram / praviśya praharaṃś caiva svayam ātmani saṃsthitaḥ //MU_3,98.15//",
    "GSP27moksop_u:6474": "evaṃrūpanijācāras so 'valokyādarān mayā / avaṣṭabhya balād eva muhūrtaṃ paribodhitaḥ //MU_3,98.16//",
    "GSP27moksop_u:6475": "pṛṣṭaś ca kas tvaṃ kim idaṃ kenārthena karoṣi vā / kiṃ nāmābhimataṃ te syāt kiṃ mudhā parimuhyasi //MU_3,98.17//",
    "GSP27moksop_u:6476": "iti pṛṣṭena kathitaṃ tena me raghunandana / nāhaṃ kaścin na caivedaṃ mune kiñcit karomy aham //MU_3,98.18//",
    "GSP27moksop_u:6477": "tvayāyam avabhagno 'smi tvaṃ me śatrur arindama / tvayā dṛṣṭo 'smi naṣṭo 'smi duḥkhāya ca sukhāya ca //MU_3,98.19//",
    "GSP27moksop_u:6478": "iti uktvā mām asāv aṅgāny ālokya svāni tiṣṭhavān / rurodārtaravaṃ dīno megho varṣann ivāravī //MU_3,98.20//",
    "GSP27moksop_u:6479": "kṣaṇamātreṇa tatrāsāv upasaṃhṛtya rodanam / svāny aṅgāni samālokya jahāsendvaṃśuvat sitam //MU_3,98.21//",
    "GSP27moksop_u:6480": "athāṭṭahāsaparyante sa pumān purato mama / krameṇa tāni tatyāja svāny aṅgāni samantataḥ //MU_3,98.22//",
    "GSP27moksop_u:6481": "prathamaṃ patitaṃ tasya śiraḥ paramadāruṇam / tatas te bāhavaḥ paścād vakṣas tadanu codaram //MU_3,98.23//",
    "GSP27moksop_u:6482": "atha kṣaṇena sa pumāṃs tāny aṅgāni ca sambhramaḥ / sarvam antardhim āyātaṃ svapno bodhavato yathā //MU_3,98.24//",
    "GSP27moksop_u:6483": "vicārya niyateś śaktiṃ tato gantum upasthitaḥ / dṛṣṭavān aham ekānte punar anyaṃ tathā naram //MU_3,98.25//",
    "GSP27moksop_u:6484": "so 'pi prahārān paritaḥ prayacchan svayam ātmani / bāhubhiḥ pīvarākārais svayam eva palāyate //MU_3,98.26//",
    "GSP27moksop_u:6485": "kūpe patati kūpāt tu samutthāyābhidhāvati / punaḥ patati kuñje 'ntaḥ punar ārtaḥ palāyate //MU_3,98.27//",
    "GSP27moksop_u:6486": "punaḥ praviśati svacchaṃ kṣaṇaṃ śiśirakānanam / ruṣṭaḥ punaḥ punas tuṣṭaḥ punaḥ praharati svayam //MU_3,98.28//",
    "GSP27moksop_u:6487": "evamprāyanijācāraś ciram ālokya sasmayam / sa mayā samavaṣṭabhya paripṛṣṭas tathaiva hi //MU_3,98.29//",
    "GSP27moksop_u:6488": "tenaivātha krameṇāsau ruditvā samprahasya ca / aṅgair viśīrṇatām etya yayāv alam alakṣyatām //MU_3,98.30//",
    "GSP27moksop_u:6489": "vicārya niyateś śaktiṃ tato gantum upasthitaḥ / dṛṣṭavān aham ekānte punar anyaṃ tathā naram //MU_3,98.31//",
    "GSP27moksop_u:6490": "praharaṃs tadvad evāsau svayam eva palāyate / palāyamānaḥ patito mahaty andho 'ndhakūpake //MU_3,98.32//",
    "GSP27moksop_u:6491": "tatrāhaṃ suciraṃ kālam avasaṃ tatpratīkṣakaḥ / yāvat sa sucireṇāpi kūpād abhyutthitaś śaṭhaḥ //MU_3,98.33//",
    "GSP27moksop_u:6492": "athāham udyato gantuṃ dṛṣṭavān puruṣaṃ punaḥ / tādṛśaṃ tādṛśācāraṃ prayatantaṃ tathaiva ca //MU_3,98.34//",
    "GSP27moksop_u:6493": "avaṣṭabhya tathaivāśu tasya proktaṃ punar mayā / tathaivotpalapatrākṣa nāsau tad avabuddhavān //MU_3,98.35//",
    "GSP27moksop_u:6494": "kevalaṃ mām asau mūḍho naiva jānāmi kiñcana / āḥ pāpa durdvijety uktvā svavyāpārapāro yayau //MU_3,98.36//",
    "GSP27moksop_u:6495": "atha tasmin mahāraṇye tathā viharatā mayā / bahavas tādṛśā dṛṣṭāḥ puruṣā doṣakāriṇaḥ //MU_3,98.37//",
    "GSP27moksop_u:6496": "matpṛṣṭāḥ kecid āyānti svapnasambhramavac chamam / maduktaṃ nābhinandanti kecic chvavirutaṃ yathā //MU_3,98.38//",
    "GSP27moksop_u:6497": "vinipatyāndhakūpebhyaḥ kecin na protthitāḥ punaḥ / kadalīṣaṇḍakāt kecic cireṇāpi na nirgatāḥ //MU_3,98.39//",
    "GSP27moksop_u:6498": "kecid antarhitās sphāre karañjavanakuñjake / na kvacit sthitim āyānti kecid bhramaparāyaṇāḥ //MU_3,98.40//",
    "GSP27moksop_u:6499": "evaṃvidhā sā vitatā raghūdvaha mahāṭavī / adyāpi vidyate yasyām itthaṃ te puruṣās sthitāḥ //MU_3,98.41//",
    "GSP27moksop_u:6500": "sā ca dṛṣṭāṭavī rāma tvayeha vyavahāriṇā / bālyāt tu buddhitattvasya na tvaṃ smarasi rāghava //MU_3,98.42//",
    "GSP27moksop_u:6501": "sā bhīṣaṇā vividhasaṅkaṭasaṅkaṭāṅgī ghorāṭavī ghanatamogahanā ca lokaiḥ / āgatya nirvṛtim abuddhihatair na tajjñair āsevyate kusumagulmakavāṭikeva //MU_3,98.43//",
    "GSP27moksop_u:6502": "cittopākhyānaṃ nāma sargaḥ",
    "GSP27moksop_u:6503": "ekonaśatatamas sargaḥ",
    "GSP27moksop_u:6504": "rāmaḥ: kāsau mahāṭavī brahman kadā dṛṣṭā kathaṃ mayā / ke ca te puruṣās tatra kiṃ tat kartuṃ kṛtodyamāḥ //MU_3,99.1//",
    "GSP27moksop_u:6505": "vasiṣṭhaḥ: raghunātha mahābāho śṛṇu vakṣyāmi te 'khilam / na sā mahāṭavī nāma dūre naiva ca te narāḥ //MU_3,99.2//",
    "GSP27moksop_u:6506": "yeyaṃ saṃsārapadavī gambhīrāsārakoṭarā / tāṃ tvaṃ śūnyāṃ vikārāḍhyāṃ viddhi rāma mahāṭavīm //MU_3,99.3//",
    "GSP27moksop_u:6507": "vicārālokalabhyena yadaikenaiva vastunā / pūrṇā nānyena saṃyuktā kevalaiva tadaiva sā //MU_3,99.4//",
    "GSP27moksop_u:6508": "tatra ye te mahākārāḥ puruṣāḥ prasaranti hi / manāṃsi tāni viddhi tvaṃ duḥkhe nipatitāny alam //MU_3,99.5//",
    "GSP27moksop_u:6509": "draṣṭā yo 'yam ahaṃ teṣāṃ saviveko mahāmate / vivekena mayā tāni dṛṣṭāny anyāni rāghava //MU_3,99.6//",
    "GSP27moksop_u:6510": "mayā tāny eva budhyante vivekena manāṃsi hi / satataṃ svaprakāśena kamalānīva bhānunā //MU_3,99.7//",
    "GSP27moksop_u:6511": "matprabodhaṃ samāsādya matprasādān mahāmate / manāṃsi kānicit tāni gatāny upaśamāt param //MU_3,99.8//",
    "GSP27moksop_u:6512": "kānicin nābhinandanti māṃ vivekaṃ vimohataḥ / mattiraskāravaśataḥ kūpeṣv eva patanty uta //MU_3,99.9//",
    "GSP27moksop_u:6513": "ye te 'ndhakūpā gahanā narakās te raghūdvaha / manāṃsi tāni teṣv antar nipatanty utpatanti ca //MU_3,99.10//",
    "GSP27moksop_u:6514": "yat tat karañjagahanaṃ tat kalatrarasaṃ viduḥ / duḥkhakaṇṭakasambādhaṃ mānuṣyaṃ trividhaiṣaṇam //MU_3,99.11//",
    "GSP27moksop_u:6515": "karañjagahanaṃ yāni praviṣṭāni manāṃsi tu / mānuṣye tāni jātāni tatraikarasikāni ca //MU_3,99.12//",
    "GSP27moksop_u:6516": "kadalīkānanaṃ yat tac chaśāṅkakaraśītalam / tan manohlādanakaraṃ svargaṃ viddhi raghūdvaha //MU_3,99.13//",
    "GSP27moksop_u:6517": "kadalīkānanaṃ yāni sampraviṣṭāni tāni tu / svargaikarasikāni tvaṃ manāṃsi jñātum arhasi //MU_3,99.14//",
    "GSP27moksop_u:6518": "praviṣṭāny andhakūpāntar nirgatāni na yāni tu / mahāpātakayuktāni tāni cittāni rāghava //MU_3,99.15//",
    "GSP27moksop_u:6519": "karañjavanayātāni nirgatāni na yāni tu / tāni mānuṣyajātāni cittāni raghunandana //MU_3,99.16//",
    "GSP27moksop_u:6520": "kānicit samprabuddhāni tatra muktāni bandhanāt / kānicid bahurūpāṇi yoner yoniṃ viśanti hi //MU_3,99.17//",
    "GSP27moksop_u:6521": "kānicit puṇyapūtena tapasā dāruṇātmanā / dhārayanti śarīrāṇi saṃsthitāny ucitāny ca //MU_3,99.18//",
    "GSP27moksop_u:6522": "yair ahaṃ pumbhir abudhair durdvijeti tiraskṛtaḥ / tair manobhir anātmajñais svavivekatiraskṛtaḥ //MU_3,99.19//",
    "GSP27moksop_u:6523": "tvayā dṛṣṭo vinaṣṭo 'smi śatrur me tvam iti drutam / yad uktaṃ tad dhi cittena galatā paridevitam //MU_3,99.20//",
    "GSP27moksop_u:6524": "ruditaṃ yan mahākrandaṃ puṃsā bahvasru rāghava / tad bhogajālaṃ tyajatā manasā rodanaṃ kṛtam //MU_3,99.21//",
    "GSP27moksop_u:6525": "ardhaprāptavivekasya na prāptasyāmalaṃ padam / cetasas tyajato bhogān paritāpo bhṛśaṃ bhavet //MU_3,99.22//",
    "GSP27moksop_u:6526": "rudatāṅgāni dṛṣṭāni kāruṇyenāvabodhinā / kaṣṭam etāni santyajya kiṃ prayāmīti cetasā //MU_3,99.23//",
    "GSP27moksop_u:6527": "ardhaprāptavivekasya na prāptasyāmalaṃ padam / cetasas tyajato 'ṅgāni paritāpo hi vardhate //MU_3,99.24//",
    "GSP27moksop_u:6528": "hasitaṃ yat tad ānandi puṃsā madavabodhataḥ / pariprāptavivekena tat tuṣṭaṃ rāma cetasā //MU_3,99.25//",
    "GSP27moksop_u:6529": "pariprāptavivekasya tyaktasaṃsārasaṃsṛteḥ / cetasas tyajato rūpam ānando hi vivardhate //MU_3,99.26//",
    "GSP27moksop_u:6530": "hasatāṅgāni dṛṣṭāni puṃsā yāny upahāsataḥ / tāni dṛṣṭāni manasā vipralambhapradāni hi //MU_3,99.27//",
    "GSP27moksop_u:6531": "mithyāvikalparacitair vipralabdham ahaṃ ciram / ity aṅgāny upahāsena dṛṣṭāni svāni cetasā //MU_3,99.28//",
    "GSP27moksop_u:6532": "manaḥ prāptavivekaṃ hi viśrāntaṃ vitate pade / prāktanīṃ dīnatāṃ dhīraṃ hasat paśyati dūrataḥ //MU_3,99.29//",
    "GSP27moksop_u:6533": "yadāsau samavaṣṭabhya mayā pṛṣṭaḥ prayatnataḥ / tad viveko balāc cittam ādatta iti darśitam //MU_3,99.30//",
    "GSP27moksop_u:6534": "yad aṅgāni viśīrṇāni gatāny antardhim agrataḥ / tac cittena vinārthecchāś śāmyantīti pradarśitam //MU_3,99.31//",
    "GSP27moksop_u:6535": "sahasranetrahastatvaṃ yat puṃsaḥ parivarṇitam / tad anantākṛtitvaṃ hi cetasaḥ paridarśitam //MU_3,99.32//",
    "GSP27moksop_u:6536": "yad ātmani prahāraughaiḥ pumān praharati svayam / tat tatkukalpanāghātaiḥ praharaty ātmano manaḥ //MU_3,99.33//",
    "GSP27moksop_u:6537": "palāyate yat puruṣas svātmanaḥ praharan svayam / svavāsanāprahārebhyas tan manaḥ prapalāyate //MU_3,99.34//",
    "GSP27moksop_u:6538": "svayaṃ praharati svāntaṃ svayam eva svayecchayā / palāyate svayaṃ caiva paśyājñānavijṛmbhitam //MU_3,99.35//",
    "GSP27moksop_u:6539": "svavāsanopataptāni sarvāṇy eva manāṃsi hi / svayam eva palāyante gantum utkāni tat padam //MU_3,99.36//",
    "GSP27moksop_u:6540": "yad idaṃ vitataṃ duḥkhaṃ tat tanoti svayaṃ manaḥ / svayam evātikhinnātma punas tasmāt palāyate //MU_3,99.37//",
    "GSP27moksop_u:6541": "saṅkalpavāsanājāle svayam āyāti bandhanam / mano lālāmayair vālaiḥ kośakārakrimir yathā //MU_3,99.38//",
    "GSP27moksop_u:6542": "yathānartham avāpnoti tathā krīḍati cañcalam / bhāvi duḥkham apaśyan svaṃ durlīlābhir ivārbhakaḥ //MU_3,99.39//",
    "GSP27moksop_u:6543": "apaśyan kāṣṭharandhrasthavṛṣaṇākramaṇaṃ yathā / kīlotpāṭī kapir duḥkham etīdaṃ hi manas tathā //MU_3,99.40//",
    "GSP27moksop_u:6544": "cirapālanayā cetaś cirabhāvanayā tathā / abhyāsāt svasthatām etya na bhūyaḥ pariśocati //MU_3,99.41//",
    "GSP27moksop_u:6545": "manaḥpramādād vardhante duḥkhāni girikūṭavat / tadvaśād eva naśyanti sūryasyāgre himaṃ yathā //MU_3,99.42//",
    "GSP27moksop_u:6546_0": "yāvajjīvam anindyayā varamate śāstrārthasañjātayā pālyaṃ vāsanayā mano hi munivan maunena rāgādiṣu / paścāt pāvanapāvanaṃ",
    "GSP27moksop_u:6546_1": "padam ajaṃ tat prāpyate śītalam yatsaṃsthena na śocyate punar alaṃ puṃsā mahāpatsv api //MU_3,99.43 //",
    "GSP27moksop_u:6547": "cittopākhyānaṃ samāptaṃ nāma sargaḥ",
    "GSP27moksop_u:6548": "śatatamas sargaḥ",
    "GSP27moksop_u:6549": "vasiṣṭhaḥ: cittam etad upāyātaṃ brahmaṇaḥ paramāt padāt / atanmayaṃ tanmayaṃ ca taraṅgas sāgarād iva //MU_3,100.1//",
    "GSP27moksop_u:6550": "prabuddhānāṃ mano rāma brahmaiveha na cetarat / jalasāmānyabuddhīnām abdher nānyas taraṅgakaḥ //MU_3,100.2//",
    "GSP27moksop_u:6551": "mano rāmāprabuddhānāṃ saṃsārabhramakāraṇam / apaśyato 'mbusāmānyam anyatāmbutaraṅgayoḥ //MU_3,100.3//",
    "GSP27moksop_u:6552": "aprabuddhadhiyāṃ pakṣe tatprabodhāya kevalam / vācyavācakasambandhakṛto bhedaḥ prakalpyate //MU_3,100.4//",
    "GSP27moksop_u:6553": "sarvaśakti paraṃ brahma nityam āpūrṇam avyayam / na tad asti na tasmin yad vidyate vitatātmani //MU_3,100.5//",
    "GSP27moksop_u:6554": "sarvaśaktir hi bhagavān yaiva tasmai hi rocate / śaktis tām eva vitatāṃ prakāśayati sarvagaḥ //MU_3,100.6//",
    "GSP27moksop_u:6555": "cicchaktir brahmaṇo rāma śarīreṣv abhidṛśyate / spandaśaktiś ca vāteṣu jaḍaśaktis tathopale //MU_3,100.7//",
    "GSP27moksop_u:6556": "dravaśaktir athāmbhassu tejaśśaktis tathānale / śūnyaśaktir athākāśe bhāvaśaktir bhavasthitau //MU_3,100.8//",
    "GSP27moksop_u:6557": "brahmaṇas sarvaśakter hi dṛśyate daśadiggatā / nāśaśaktir vināśyeṣu śokaśaktiś ca śokiṣu //MU_3,100.9//",
    "GSP27moksop_u:6558": "ānandaśaktir mudite vīryaśaktir mahābhaṭe / sargeṣu sargaśaktiś ca kalpānte sarvahāritā //MU_3,100.10//",
    "GSP27moksop_u:6559": "phalapuṣpalatāpattraśākhāviṭapaparvavān / vṛkṣabīje yathā vṛkṣas tathedaṃ brahmaṇi sthitam //MU_3,100.11//",
    "GSP27moksop_u:6560": "pratibhāsavaśād eva madhyasthaṃ cittvajāḍyayoḥ / jīvetarābhidhaṃ cittam antar brahmaṇi dṛśyate //MU_3,100.12//",
    "GSP27moksop_u:6561": "nānātarulatāgulmajālapallavaśālayaḥ / yathartau śaktayas tadvaj jīvehā brahmaṇi sthitāḥ //MU_3,100.13//",
    "GSP27moksop_u:6562": "vyuptasarvartukusumā kṣmā deśavidhibhedataḥ / yathā dadāti puṣpāṇi tathā cittāni lokakṛt //MU_3,100.14//",
    "GSP27moksop_u:6563": "kvacit kāścit kadācic ca tasmād āyānti śaktayaḥ / deśakālāt tu vaicitryāt kṣmātalād iva śālayaḥ //MU_3,100.15//",
    "GSP27moksop_u:6564": "nirvikalpakacinmātranāmāvijñātakalpanam / brahmaivedam ahaṃ tvaṃ ca jagadāśāś ca rāghava //MU_3,100.16//",
    "GSP27moksop_u:6565": "sa ātmā sarvago rāma nityoditamahāvapuḥ / yan manāṅmananāṃ śaktiṃ dhatte tan mana ucyate //MU_3,100.17//",
    "GSP27moksop_u:6566": "piñchabhrāntir yathā vyomni payasy āvartadhīr yathā / pratibhāsakalāmātraṃ mano jīvas tathātmani //MU_3,100.18//",
    "GSP27moksop_u:6567": "yad etan manaso rūpam uditaṃ mananātmakam / brāhmī śaktir asau tasmād brahmaiva tad arindama //MU_3,100.19//",
    "GSP27moksop_u:6568": "idaṃ tad aham ity eva vibhāgaḥ pratibhāsajaḥ / manaso brahmaṇo 'nyatve mohaḥ paramakāraṇam //MU_3,100.20//",
    "GSP27moksop_u:6569": "yad yac caitanmananatā kiñcit sadasadātmakam / śabditaṃ sarvaśaktes sā śaktir brahmaiva tāṃ viduḥ //MU_3,100.21//",
    "GSP27moksop_u:6570": "manassattātmakaṃ nāma yad etan manasi sthitam / taj jātaṃ pratibhāsena tenaivānyena naśyati //MU_3,100.22//",
    "GSP27moksop_u:6571": "pratiyogivyavacchedasaṅkhyārūpādayaś ca ye / manaśśabdaiḥ prakalpyante brahmajān brahma viddhi tān //MU_3,100.23//",
    "GSP27moksop_u:6572": "yathā yathāsya manasaḥ pratibhāsaḥ pravartate / tathā tathaiva bhavati dṛṣṭānto 'tra kilaindavāḥ //MU_3,100.24//",
    "GSP27moksop_u:6573": "svayam akṣubdhavimale yathā spando mahāmbhasi / saṃsārakāraṇaṃ jīvas tathāyaṃ paramātmani //MU_3,100.25//",
    "GSP27moksop_u:6574": "jñasya sarvacitā rāma brahmaivāvartate sadā / kallolormitaraṅgoghair abdher jalam ivātmani //MU_3,100.26//",
    "GSP27moksop_u:6575": "dvitīyā nāsti sattaiva nāmarūpakriyātmikā / pare nānātaraṅge 'bdhau kalpaneva jaletarā //MU_3,100.27//",
    "GSP27moksop_u:6576": "jāyate naśyati tathā yad idaṃ yāti tiṣṭhati / tad idaṃ brahmaṇi brahma brahmaṇaiva vivartate //MU_3,100.28//",
    "GSP27moksop_u:6577": "svātmany evātapas tīvro mṛgatṛṣṇikayā yathā / vaicitryeṇāvicitro 'pi sphuraty ātmātmanā tathā //MU_3,100.29//",
    "GSP27moksop_u:6578": "kāraṇaṃ karma kartā ca jananaṃ maraṇaṃ sthitiḥ / sarvaṃ brahmaiva nānyo 'sti tad vinā kalanārthataḥ //MU_3,100.30//",
    "GSP27moksop_u:6579": "na lobho 'sti na moho 'sti na tṛṣṇāsti nirañjanāḥ / ka ātmany ātmano lobhas tṛṣṇā moho 'thavā kutaḥ //MU_3,100.31//",
    "GSP27moksop_u:6580": "ātmaivedaṃ jagat sarvam ātmaiva kalanākramaḥ / hemāṅgadatayevāyam ātmodeti manastayā //MU_3,100.32//",
    "GSP27moksop_u:6581": "abuddhaṃ brahma yad rāma tac cittaṃ jīva ucyate / aparijñāta evāśu bandhur āyāty abandhutām //MU_3,100.33//",
    "GSP27moksop_u:6582": "cinmayenātmanājñena svasaṅkalpanayā svayam / śūnyatā gaganeneva jīvatā prakaṭīkṛtā //MU_3,100.34//",
    "GSP27moksop_u:6583": "ātmaivānātmavad iha jīvo jagati rājate / dvīndutvam iva durdṛṣṭes sac cāsac ca samutthitam //MU_3,100.35//",
    "GSP27moksop_u:6584": "mohādiśabdārthadṛśor etayor atyasambhavāt / sarvatvād ātmanaś caiva kvātmā baddhaḥ kva mucyate //MU_3,100.36//",
    "GSP27moksop_u:6585": "nityāsambhavabandhasya bandho 'stīti kukalpanā / yasya kālpanikas tasya mokṣo mithyā na satyataḥ //MU_3,100.37//",
    "GSP27moksop_u:6586": "rāmaḥ: mano yanniścayaṃ yāti tat tad bhavati nānyathā / tena kālpaniko nāsti bandhaḥ katham iva prabho //MU_3,100.38//",
    "GSP27moksop_u:6587": "vasiṣṭhaḥ: mithyākālpanikaiveyaṃ mūrkhāṇāṃ bandhakalpanā / mithyaivābhyuditā teṣām itarā mokṣakalpanā //MU_3,100.39//",
    "GSP27moksop_u:6588": "evam ajñānakalane bandhamokṣadṛśau smṛte / vastutas tu na bandho 'sti na mokṣo 'sti mahāmate //MU_3,100.40//",
    "GSP27moksop_u:6589": "kalpanāyā avastutvaṃ samprabuddhamatiṃ prati / rajjvaher iva he prājña na tv abuddhamatiṃ prati //MU_3,100.41//",
    "GSP27moksop_u:6590": "bandhamokṣādisammoho na prājñasyāsti kaścana / sammoho bandhamokṣādir ajñasyaivāsti rāghava //MU_3,100.42//",
    "GSP27moksop_u:6591": "ādau manas tadanu bandhavimokṣadṛṣṭī paścāt prapañcaracanā bhuvanābhidhānā / ityādikā sthitir iyaṃ hi gatā pratiṣṭhām ākhyāyikā bhavati bālajanociteva //MU_3,100.43//",
    "GSP27moksop_u:6592": "cittacikitsāpūrvakaṃ cittotpattivarṇanaṃ nāma sargaḥ",
    "GSP27moksop_u:6593": "ekādhikaśatatamas sargaḥ",
    "GSP27moksop_u:6594": "rāmaḥ: kim ucyate muniśreṣṭha bālakākhyāyikākramaḥ / krameṇa kathayaitan me manovarṇanakāraṇam //MU_3,101.1//",
    "GSP27moksop_u:6595": "vasiṣṭhaḥ: mugdhamugdhamatir bālo dhātrīṃ pṛcchati rāghava / kāñcit karṇapathāyātāṃ varṇayākhyāyikām iti //MU_3,101.2//",
    "GSP27moksop_u:6596": "sā bālasya vinodāya dhātrī tasya mahāmate / ākhyāyikāṃ kathayati prasannamadhurākṣarām //MU_3,101.3//",
    "GSP27moksop_u:6597": "kvacit santi mahātmāno rājaputrās trayaś śubhāḥ / vistīrṇe śūnyanagare vyomnīvojjvalatārakāḥ //MU_3,101.4//",
    "GSP27moksop_u:6598": "dvau na jātau tathaikaś ca garbha eva hi na sthitaḥ / śubhācārāś śubhākārā iti bhāntīndavo yathā //MU_3,101.5//",
    "GSP27moksop_u:6599": "athātyuttamalābhārtham ekadā samavāyataḥ / nirbandhavaḥ khinnamukhāś śokopahatacetasaḥ //MU_3,101.6//",
    "GSP27moksop_u:6600": "te tasmāc chūnyanagarān nirgatā vikṛtānanāḥ / gaganād iva saṃśliṣṭā budhaśukraśanaiścarāḥ //MU_3,101.7//",
    "GSP27moksop_u:6601": "śirīṣasukumārāṅgāḥ pṛṣṭhato 'rkeṇa tāpitāḥ / mārge glāniṃ gatā grīṣmatāpārtyā pallavā iva //MU_3,101.8//",
    "GSP27moksop_u:6602": "santaptamārgasikatādagdhapādasaroruhāḥ / hā tātāmbeti śocanto mṛgā yūthacyutā iva //MU_3,101.9//",
    "GSP27moksop_u:6603": "darbhāgrabhinnacaraṇās tāpasvinnāṅgasandhayaḥ / ullaṅghya dūram adhvānaṃ dhūlidhūsaramūrtayaḥ //MU_3,101.10//",
    "GSP27moksop_u:6604": "mañjarījālajaṭilaṃ phalapallavitāmbaram / mṛgapakṣigaṇādhāraṃ prāpur mārge tarutrayam //MU_3,101.11//",
    "GSP27moksop_u:6605": "tasmin vṛkṣatraye vṛkṣau dvau na jātau manāg api / bījam eva tṛtīyasya svārohasya na vidyate //MU_3,101.12//",
    "GSP27moksop_u:6606": "viśrāntās te pariśrāntās tatraikasya taror adhaḥ / pārijātatale svarge śakrānilayamā iva //MU_3,101.13//",
    "GSP27moksop_u:6607": "phalāny amṛtasṛṣṭāni bhuktvā pītvā ca tadrasam / kṛtvā gulucchakair mālāś ciraṃ viśramya te yayuḥ //MU_3,101.14//",
    "GSP27moksop_u:6608": "punar dūrataraṃ gatvā madhyāhne samupasthite / sarittritayam āsedus taraṅgataralāravam //MU_3,101.15//",
    "GSP27moksop_u:6609": "tatraikā pariśuṣkaiva manāg apy ambu na dvayoḥ / vidyate saritor dṛṣṭir andhalocanayor iva //MU_3,101.16//",
    "GSP27moksop_u:6610": "pariśuṣkā bhṛśaṃ yāsau tasyāṃ te sasnur ādṛtāḥ / gharmārtā divi gaṅgāyāṃ viṣṇubrahmaharā iva //MU_3,101.17//",
    "GSP27moksop_u:6611": "ciraṃ kṛtvā jalakrīḍāṃ pītvāmṛtasamaṃ payaḥ / jagmus te rājatanayāḥ prahṛṣṭamanasas sukham //MU_3,101.18//",
    "GSP27moksop_u:6612": "athāsedur dinasyānte lambamāne divākare / bhaviṣyan navanirmāṇaṃ nagaraṃ nagasannibham //MU_3,101.19//",
    "GSP27moksop_u:6613": "patākāpadminīvyāptanīlāmbarajalāśayam / dūraśrutisamullāsagāyannagaramaṇḍalam //MU_3,101.20//",
    "GSP27moksop_u:6614": "dadṛśus tatra ramyāṇi trīṇi sadvibhavāni te / maṇikāñcanagehāni śṛṅgāṇīva mahāgireḥ //MU_3,101.21//",
    "GSP27moksop_u:6615": "anirmite dve sadane ekaṃ nirbhitti tatra vai / abhittimandiraṃ cāru praviṣṭās te narās trayaḥ //MU_3,101.22//",
    "GSP27moksop_u:6616": "sampraviśyopaviśyāśu viharanto varānanāḥ / prāpus sthālītrayaṃ tatra taptakāñcananirmitam //MU_3,101.23//",
    "GSP27moksop_u:6617": "yatra karparatāṃ yāte dve ekā cūrṇatāṃ gatā / jagṛhuś cūrṇarūpāṃ tāṃ sthālīṃ te dīrghabuddhayaḥ //MU_3,101.24//",
    "GSP27moksop_u:6618": "droṇair navanavatyā tais tasyāṃ droṇena cāndhasaḥ / tatra droṇaśataṃ hīnaṃ randhitaṃ bahubhojibhiḥ //MU_3,101.25//",
    "GSP27moksop_u:6619": "tato bhuktaṃ janaśatair brāhmaṇānāṃ śatais tathā / tribhis tai rājaputraiś ca parāṃ nirvṛtim āgataiḥ //MU_3,101.26//",
    "GSP27moksop_u:6620": "bhaviṣyannagare tasmin rājaputrās trayo 'pi te / sukham adya sthitāḥ putra mṛgayāvyavahāriṇaḥ //MU_3,101.27//",
    "GSP27moksop_u:6621": "ākhyāyikaiṣā kathitā mayā ramyā tavānagha / etāṃ hṛdi kuru prājña vidagdhas tvaṃ bhaviṣyasi //MU_3,101.28//",
    "GSP27moksop_u:6622": "dhātryeti kathitā rāma bālāyākhyāyikā śubhā / tuṣṭiṃ jagāma bālaś ca śubhākhyāyikayānayā //MU_3,101.29//",
    "GSP27moksop_u:6623": "eṣā hi kathitā rāma cittākhyānakathāṃ prati / bālakākhyāyikā tubhyaṃ mayā kamalalocana //MU_3,101.30//",
    "GSP27moksop_u:6624": "iyaṃ saṃsāraracanā sthitim evam upāgatā / bālakākhyāyikevograis saṅkalpair vyarthakalpitaiḥ //MU_3,101.31//",
    "GSP27moksop_u:6625": "vikalpajālikaiveyaṃ pratibhāsātmikānagha / bandhamokṣādikalanārūpeṇa pravijṛmbhate //MU_3,101.32//",
    "GSP27moksop_u:6626": "saṅkalpamātrād itarad vidyate neha kiñcana / saṅkalpavaśataḥ kiñcin nakiñcit kiñcid eva vā //MU_3,101.33//",
    "GSP27moksop_u:6627": "dyauḥ kṣamā vāyur ākāśaḥ parvatās sarito diśaḥ / saṅkalpakalitaṃ sarvam etat svapnavad ātmanaḥ //MU_3,101.34//",
    "GSP27moksop_u:6628": "rājaputrās trayo nadyo bhaviṣyannagaraṃ tathā / yathā saṅkalparacanā tatheyaṃ trijagatsthitiḥ //MU_3,101.35//",
    "GSP27moksop_u:6629": "saṅkalpamātram abhitaḥ parisphurati cañcalam / payomātrātmako 'mbhodhir ambhasīvātmanātmani //MU_3,101.36//",
    "GSP27moksop_u:6630": "saṅkalpamātram utpannaṃ prathamaṃ paramātmani / tad idaṃ sphāratāṃ yātaṃ vyāpārair divasaṃ yathā //MU_3,101.37//",
    "GSP27moksop_u:6631": "saṅkalpajālakalanaiva jagat samagraṃ saṅkalpam eva nanu viddhi vilāsi cetyam / saṅkalpamātram alam utsṛja nirvikalpam āśritya niścayam avāpnuhi rāma śāntim //MU_3,101.38//",
    "GSP27moksop_u:6632": "bālakākhyāyikā nāma sargaḥ",
    "GSP27moksop_u:6633": "dvyuttaraśatatamas sargaḥ",
    "GSP27moksop_u:6634": "vasiṣṭhaḥ: svasaṅkalpavaśān mūḍho moham eti na paṇḍitaḥ / ayakṣe yakṣasaṅkalpān muhyate śiśunaiva hi //MU_3,102.1//",
    "GSP27moksop_u:6635": "rāmaḥ: ko 'sau saṅkalpitaḥ kena yakṣo brahmavidāṃ vara / asataiva mahāmohaṃ yenādatte sadaiva hi //MU_3,102.2//",
    "GSP27moksop_u:6636": "vasiṣṭhaḥ: amunā bhūtasaṅgena yakṣo 'haṅkārarūpadhṛt / vetālaś śiśuneveha mithyaiva parikalpitaḥ //MU_3,102.3//",
    "GSP27moksop_u:6637": "ekasminn eva sarvasmin sthite paramavastuni / kutaḥ ko 'yam ahaṃ nāma kathaṃ nāma kiloditaḥ //MU_3,102.4//",
    "GSP27moksop_u:6638": "vastuto nāsty ahaṅkāraḥ paramātmany abhedataḥ / asamyagdarśanān mārgī sarit tīvrātape yathā //MU_3,102.5//",
    "GSP27moksop_u:6639": "manomaṇir mahārambhas saṃsāra iti lakṣyate / ātmanātmānam āśritya sphuraty ambu yathāmbunā //MU_3,102.6//",
    "GSP27moksop_u:6640": "asamyagdarśanaṃ tena tyaja rāma nirāśrayam / sāśrayaṃ satyam ānandi samyagdarśanam āśraya //MU_3,102.7//",
    "GSP27moksop_u:6641": "dhiyā vicāradharmiṇyā mohasaṃrambhahīnayā / vicārayādhunā satyam asatyaṃ samparityaja //MU_3,102.8//",
    "GSP27moksop_u:6642": "abaddho baddha ity uktvā kiṃ śocasi mudhaiva hi / anantasyātmatattvasya kiṃ kathaṃ kena badhyate //MU_3,102.9//",
    "GSP27moksop_u:6643": "nānānānātvakalanāsv avibhinne mahātmani / sarvasmin brahmatattve 'smin kiṃ baddhaṃ kiṃ vimucyate //MU_3,102.10//",
    "GSP27moksop_u:6644": "anārto 'py ārtisadbhāvāc chinne 'ṅge kiṃ ca tāmyasi / bhedābhedavikārārtiḥ kācin nātmani vidyate //MU_3,102.11//",
    "GSP27moksop_u:6645": "dehe naṣṭe kṣate kṣīṇe kātmanaḥ kṣatir āgatā / bhastrāyāṃ paridagdhāyāṃ tatsthaṃ hema na naśyati //MU_3,102.12//",
    "GSP27moksop_u:6646": "dehaḥ patatu vodetu kā naḥ kṣatir upāgatā / ko naṣṭaḥ prakṣate puṣpe āmodo vyomasaṃśrayaḥ //MU_3,102.13//",
    "GSP27moksop_u:6647": "āpatantu vapuḥpadmaṃ sukhaduḥkhahimaśriyaḥ / ākāśoḍḍayane 'līnāṃ kā naḥ kṣatir upasthitā //MU_3,102.14//",
    "GSP27moksop_u:6648": "dehaḥ patatu vodetu yātu vā gaganāntaram / tadvilakṣaṇarūpasya kāsau bhavati te kṣatiḥ //MU_3,102.15//",
    "GSP27moksop_u:6649": "yathā payodamarutor yathā ṣaṭpadapadmayoḥ / tathā rāghava sambandhas tvaccharīratvadātmanoḥ //MU_3,102.16//",
    "GSP27moksop_u:6650": "mano nāma śarīraṃ hi jagatas sakalasya ca / ātmaśaktiś cid asyātmā na naśyati kadācana //MU_3,102.17//",
    "GSP27moksop_u:6651": "yo 'sāv ātmā mahāprājña naśyatīty avagacchasi / na naśyati kadācid sa kiṃ mudhā paritapyase //MU_3,102.18//",
    "GSP27moksop_u:6652": "viśīrṇe 'bhre yathā vātaś śuṣke 'bje ṣaṭpado yathā / yāty anantapadaṃ vyoma tathātmā dehasaṅkṣaye //MU_3,102.19//",
    "GSP27moksop_u:6653": "saṃsāre 'smin viharato mano 'pi hi na naśyati / jñānāgninā vinā jantor ātmanāśe tu kā kathā //MU_3,102.20//",
    "GSP27moksop_u:6654": "yaḥ kuṇḍabadaranyāyo yo ghaṭākāśayoḥ kramaḥ / sthitir dehātmanos saiva savināśāvināśayoḥ //MU_3,102.21//",
    "GSP27moksop_u:6655": "badaraṃ hastam āyāti yathā sphuṭati kuṇḍake / ātmā gaganam āyāti tathā calati dehake //MU_3,102.22//",
    "GSP27moksop_u:6656": "kumbhe gacchaty akumbhatvaṃ kumbhākāśo yathāmbare / tiṣṭhaty evam ayaṃ dehī dehe kṣīṇe nirāmayaḥ //MU_3,102.23//",
    "GSP27moksop_u:6657": "mano deho hi jantūnāṃ deśakālatirohitaḥ / muhur mṛtipaṭācchannaś śete kiṃ paridevanā //MU_3,102.24//",
    "GSP27moksop_u:6658": "deśakālatirodhāne mūḍho 'pi maraṇe naraḥ / kiṃ bibheti mahābāho neha naśyati kaścana //MU_3,102.25//",
    "GSP27moksop_u:6659": "atas tvaṃ vāsanāṃ rāma mithyaivāham iti sthitām / tyaja pakṣīśvaro vyomagamanotka ivāṇḍakam //MU_3,102.26//",
    "GSP27moksop_u:6660": "yaiṣā hi mānasī śaktir iṣṭāniṣṭānubandhinī / anayedaṃ mudhā bhrāntyā svapnavat parikalpitam //MU_3,102.27//",
    "GSP27moksop_u:6661": "avidyaiṣā durantaiṣā duḥkhāyaiṣā hi vardhate / aparijñāyamānaiṣā tanotīdam asanmayam //MU_3,102.28//",
    "GSP27moksop_u:6662": "eṣā kuḍyavad ākāśaṃ tuṣāram analaṃ yathā / paripaśyati vibhrāntā svarūpasya svabhāvataḥ //MU_3,102.29//",
    "GSP27moksop_u:6663": "asad evedam ārambhamantharaṃ sad ivotthitam / kalpitaṃ jagad ābhogi dīrghasvapna ivaitayā //MU_3,102.30//",
    "GSP27moksop_u:6664": "bhāvanāmātram evāsyās svarūpaṃ kartṛtāṃ gatam / jagatām ākulaṃ cakṣur vyomni piñchakatām iva //MU_3,102.31//",
    "GSP27moksop_u:6665": "layam asyās svarūpaṃ tvaṃ naya rāma vicāraṇāt / yathā himaśilāyās tu tapanād divasādhipaḥ //MU_3,102.32//",
    "GSP27moksop_u:6666": "himābhāvārthino 'rkasya svodayena hitaṃ yathā / sidhyaty evaṃ vicāreṇa manonāśārthino 'rthitam //MU_3,102.33//",
    "GSP27moksop_u:6667": "avidyā sampravṛttā hi vitatānarthadurgamā / nānendrajālakalaṇaṃ śāmbarī hema varṣati //MU_3,102.34//",
    "GSP27moksop_u:6668": "svavināśakriyāṃ caitāṃ mana eva karoty alam / mano hy ātmavadhaṃ nāma nāṭakaṃ parinṛtyati //MU_3,102.35//",
    "GSP27moksop_u:6669": "ātmānam īkṣate cetas svavināśāya kevalam / na hi jānāti durbuddhir vināśaṃ pratyupasthitam //MU_3,102.36//",
    "GSP27moksop_u:6670": "asaṅkalpanamātreṇa svavikalpadaśām idam / manas saṃsādhayaty āśu kleśo nātropayujyate //MU_3,102.37//",
    "GSP27moksop_u:6671": "svaṃ vikalpya vikalpyāśu vivekopahitaṃ manaḥ / santyajya rūpam ārambhi karoty ātmāvabodhanam //MU_3,102.38//",
    "GSP27moksop_u:6672": "mahodayo manonāśo mahotpāto 'sya tūdayaḥ / manonāśe prayatnaṃ tvaṃ kuru mā manaso jave //MU_3,102.39//",
    "GSP27moksop_u:6673": "aviralasukhaduḥkhavṛkṣaṣaṇḍe viṣamakṛtāntamahorage vane 'smin / prabhur idam akhile vivekahīnaṃ subhaga mano mahad āpadekahetuḥ //MU_3,102.40//",
    "GSP27moksop_u:6674": "vālmīkiḥ: ity uktavaty atha munau divaso jagāma sāyantanāya vidhaye 'stam ino jagāma / snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_3,102.41//",
    "GSP27moksop_u:6675": "tryuttaraśatatamas sargaḥ",
    "GSP27moksop_u:6676": "vasiṣṭhaḥ: parasmād utthitaṃ cetaḥ kaṇo lola ivārṇavāt / sphāratām etya bhuvanaṃ tanotīdam itas tataḥ //MU_3,103.1//",
    "GSP27moksop_u:6677": "hrasvaṃ dīrghīkaroty āśu dīrghaṃ nayati kharvatām / svatāṃ nayaty anyad alaṃ svaṃ tathaivānyatām api //MU_3,103.2//",
    "GSP27moksop_u:6678": "prādeśamātram api yad vastu bhāvanayaiva tat / svayaṃ sampannayaivāśu karoty adrīndrabhāsuram //MU_3,103.3//",
    "GSP27moksop_u:6679": "labdhapratiṣṭhaṃ paramāt padād ullasitaṃ manaḥ / nimeṣeṇaiva saṃsārān karoti na karoti ca //MU_3,103.4//",
    "GSP27moksop_u:6680": "yad idaṃ dṛśyate kiñcij jagat sthāsnu cariṣṇu ca / sarvaṃ sarvaprakārāḍhyaṃ cittād etad upāgatam //MU_3,103.5//",
    "GSP27moksop_u:6681": "deśakālakriyādravyaśaktiparyākulīkṛtam / bhāvād bhāvāntaraṃ yāti lolatvān naṭavan manaḥ //MU_3,103.6//",
    "GSP27moksop_u:6682": "sad asattāṃ nayaty āśu sattāṃ cāsan nayaty alam / tādṛśāny eva cādatte sukhaduḥkhāni bhāvitam //MU_3,103.7//",
    "GSP27moksop_u:6683": "yathāniścayam ādatte yathaiva capalaṃ manaḥ / hastapādādisaṅghātas tathā prayatate sadā //MU_3,103.8//",
    "GSP27moksop_u:6684": "tatas saiva kriyā cittasamīhitam alaṃ phalam / kṣaṇāt prayacchati latā kāle sikteva tādṛśam //MU_3,103.9//",
    "GSP27moksop_u:6685": "citrāṃ krīḍanakaśreṇīṃ yathā paṅkād gṛhe śiśuḥ / karoty evaṃ mano rāma vikalpāt kurute jagat //MU_3,103.10//",
    "GSP27moksop_u:6686": "manaśśiśujanakrīḍāmṛdūdgāralaveṣv ataḥ / kim ekaṃ tatpadārtheṣu rūpaṃ jagati kalpyate //MU_3,103.11//",
    "GSP27moksop_u:6687": "karoty ṛtukaraḥ kālo yathā rūpānyatāṃ taroḥ / cittam evaṃ padārthānāṃ teṣām evānyatām iha //MU_3,103.12//",
    "GSP27moksop_u:6688": "manorathe tathā svapne saṅkalpakalanāsu ca / goṣpadaṃ yojanavyūhas svāsu līlāsu cetasaḥ //MU_3,103.13//",
    "GSP27moksop_u:6689": "kalpaṃ kṣaṇīkaroty etat kṣaṇaṃ nayati kalpatām / manas tadāyattam ato deśakālakramaṃ viduḥ //MU_3,103.14//",
    "GSP27moksop_u:6690": "tīvramandatvasaṃvegād bahutvālpatvabhedataḥ / vilambate na ca ciraṃ na ca cittam aśaktitaḥ //MU_3,103.15//",
    "GSP27moksop_u:6691": "vyāmohasambhramānarthadeśakālagamāgamāḥ / cetasaḥ prabhavanty ete pādapād iva pallavāḥ //MU_3,103.16//",
    "GSP27moksop_u:6692": "jalam eva yathāmbhodhir auṣṇyam eva yathānalaḥ / tathā vividhasaṃrambhas saṃsāraś cittam eva hi //MU_3,103.17//",
    "GSP27moksop_u:6693": "sakartṛkarmakaraṇaṃ yad idaṃ cetyam ātatam / draṣṭṛdarśanadṛśyāḍhyaṃ tat sarvaṃ cittam eva vaḥ //MU_3,103.18//",
    "GSP27moksop_u:6694": "cittaṃ jaganti bhuvanāni vanāntarāṇi saṃlakṣyate svayam upāgatam ātmabhedaiḥ / keyūramaulikaṭakais tadatatsvarūpaṃ tyaktaikakāñcanadhiyeva janena hema //MU_3,103.19//",
    "GSP27moksop_u:6695": "cittamāhātmyaṃ nāma sargaḥ",
    "GSP27moksop_u:6696": "caturuttaraśatatamas sargaḥ",
    "GSP27moksop_u:6697": "vasiṣṭhaḥ: atra te śṛṇu vakṣyāmi vṛttāntam imam adbhutam / jāgatīhendrajālaśrīś cittāyattā sthitā yathā //MU_3,104.1//",
    "GSP27moksop_u:6698": "asty asmin vasudhāpīṭhe nānānagavanākulaḥ / uttarāḥ pāṇḍavā nāma sphīto janapado mahān //MU_3,104.2//",
    "GSP27moksop_u:6699": "nīrandhranavajambīravanaviśrāntatāpasaḥ / vidyādharīkṛtalatādolopavanapattanaḥ //MU_3,104.3//",
    "GSP27moksop_u:6700": "vātoddhūtābjakiñjalkapuñjapiñjaraparvataḥ / lasatkusumasambhāravanamālāvataṃsakaḥ //MU_3,104.4//",
    "GSP27moksop_u:6701": "karañjamañjarīkuñjaguptaparyantajaṅgalaḥ / kharjūrāntaritagrāmaghuṅghumadhvanitāmbaraḥ //MU_3,104.5//",
    "GSP27moksop_u:6702": "pākapiṅgamilacchreṇiśālikedārapiṅgalaḥ / nīlakaṇṭharavoddāmavanamaṇḍalamaṇḍitaḥ //MU_3,104.6//",
    "GSP27moksop_u:6703": "sārasāravasaṃrambharaṇatkamalakānanaḥ / tamālapaṭalānīlagirigrāmakakuṇḍalaḥ //MU_3,104.7//",
    "GSP27moksop_u:6704": "vicitravihagavyūhavirāvāhitakākaliḥ / nadīparisaronnidrapāribhadradrumāruṇaḥ //MU_3,104.8//",
    "GSP27moksop_u:6705": "gāyatkalamakedāradārikāhūtamanmathaḥ / puṣpasthalavaladvātavyādhūtakusumāmbudaḥ //MU_3,104.9//",
    "GSP27moksop_u:6706": "darīgṛhaviniṣkrāntasiddhacāraṇavanditaḥ / svargād iva samāhūya lāvaṇyam abhinirmitaḥ //MU_3,104.10//",
    "GSP27moksop_u:6707": "gāyatkinnaraparyantakadalīṣaṇḍamaṇḍitaḥ / mandānilabaloddhūtapuṣpopavanapāṇḍuraḥ //MU_3,104.11//",
    "GSP27moksop_u:6708": "tatrāsti lavaṇo nāma rājā paramadhārmikaḥ / hariścandrakulodbhūto bhūmāv iva divākaraḥ //MU_3,104.12//",
    "GSP27moksop_u:6709": "yadyaśaḥkusumottaṃsapāṇḍuraskandhamaṇḍalāḥ / tatra śailā virājante harāḥ proddhūlitā iva //MU_3,104.13//",
    "GSP27moksop_u:6710": "kṛpāṇaśakalotkṛttaniśśeṣārātimaṇḍalāt / arātilokaḥ prāpnoti yadanusmaraṇāj jvaram //MU_3,104.14//",
    "GSP27moksop_u:6711": "yasyodārasamārambham āryalokānupālanam / caritaṃ saṃsmariṣyanti harer iva ciraṃ janāḥ //MU_3,104.15//",
    "GSP27moksop_u:6712": "yasyāpsarobhir adrīndramūrdhasv amarasadmasu / vikāsipulakollāsaṃ gīyante guṇagītayaḥ //MU_3,104.16//",
    "GSP27moksop_u:6713": "yasya svassundarīgītā lokapālaciraśrutāḥ / viriñcahaṃsair dhvanyante svābhyāsād guṇagītayaḥ //MU_3,104.17//",
    "GSP27moksop_u:6714": "svapneṣv api na sāmānyā yasyodāracamatkṛteḥ / rāma dṛṣṭāś śrutā vāpi dainyadoṣamarīcayaḥ //MU_3,104.18//",
    "GSP27moksop_u:6715": "jihmatāṃ yo na jānāti na dṛṣṭā yena gṛdhnutā / udāratā yena dhṛtā brahmaṇevākṣamālikā //MU_3,104.19//",
    "GSP27moksop_u:6716": "dināṣṭabhāga ākāśa āgate divasādhipe / kadācit sa sabhāsthāne siṃhāsanagato 'bhavat //MU_3,104.20//",
    "GSP27moksop_u:6717": "sukhopaviṣṭe tatrāsmin rājanīndāv ivāmbare / praviśantīṣu sāmantasenāsu ca sasambhramam //MU_3,104.21//",
    "GSP27moksop_u:6718": "gāyantīṣv atha kāntāsu sūpaviṣṭeṣu rājasu / manoharati sāhlāde vīṇāvaṃśakalārave //MU_3,104.22//",
    "GSP27moksop_u:6719": "cārucāmarahastāsu savilāsāsu rājani / devāsuraguruprakhye viśrānte mantrimaṇḍale //MU_3,104.23//",
    "GSP27moksop_u:6720": "prastuteṣu prakṛṣṭeṣu rājakāryeṣu mantribhiḥ / proktāsu deśavārtāsu nipuṇaiś cāratantribhiḥ //MU_3,104.24//",
    "GSP27moksop_u:6721": "itihāsamaye puṇye vācyamāne ca pustake / paṭhatsu ca stutīḥ puṇyāḥ puraḥprahveṣu vandiṣu //MU_3,104.25//",
    "GSP27moksop_u:6722": "sabhāṃ viveśa sāṭopaḥ kaścit tām aindrajālikaḥ / varṣaṇāhitasaṃrambho vasudhām iva vāridaḥ //MU_3,104.26//",
    "GSP27moksop_u:6723": "sa nanāma mahīpālaṃ śikharodārakandharam / pādopāntagataḥ kāntaṃ śailaṃ phalatarur yathā //MU_3,104.27//",
    "GSP27moksop_u:6724": "sacchāyasyonnatāṃsasya phalinaḥ puṣpadhāriṇaḥ / saṃviveśa puro rājñas taror agre kapir yathā //MU_3,104.28//",
    "GSP27moksop_u:6725": "capalo lampaṭo 'rthānāṃ sāmodasukhamārutam / uvācotkandharaṃ bhūpaṃ sa padmam iva ṣaṭpadaḥ //MU_3,104.29//",
    "GSP27moksop_u:6726": "vilokaya vibho tāvad ekām iha kharolikām / pīṭhastha eva sāścaryāṃ vyomnaś candra ivāvanim //MU_3,104.30//",
    "GSP27moksop_u:6727": "ity uktvā bhramitā tena piñchikā bhramadāyinī / nānāviracanābījaṃ māyeva paramātmanā //MU_3,104.31//",
    "GSP27moksop_u:6728": "tāṃ dadarśa mahīpālas tejorekhāvirājitām / śakras suravimānasthas svakārmukalatām iva //MU_3,104.32//",
    "GSP27moksop_u:6729": "sabhāṃ saindhavasāmanto viveśāsmin kṣaṇe tadā / tārāpatikarākīrṇāṃ vyomavīthīm ivāmbudaḥ //MU_3,104.33//",
    "GSP27moksop_u:6730": "taṃ caivānujagāmāśvaś śasyaḥ paramavegavān / devalokonmukhas tv abdheś śakram uccaiśśravā iva //MU_3,104.34//",
    "GSP27moksop_u:6731": "sa tam aśvam upādāya pārthivaṃ samuvāca ha / soccaiśśravā iva kṣīrasāgaro marutāṃ patim //MU_3,104.35//",
    "GSP27moksop_u:6732": "idam uccaiśśravaḥprakhyaṃ hayaratnaṃ mahīpate / jave jayanaśīle tu mūrtimān iva mārutaḥ //MU_3,104.36//",
    "GSP27moksop_u:6733": "aśvo 'yam asmatprabhuṇā prabho samprahitas tvayi / rājate hi padārthaśrīr mahatām arpaṇāc chubhā //MU_3,104.37//",
    "GSP27moksop_u:6734": "ity uktavati tasmiṃs tu pratyuvācaindrajālikaḥ / jaladastanite śānte cātako bhūdharaṃ yathā //MU_3,104.38//",
    "GSP27moksop_u:6735": "sadaśvam enam āruhya bhuvanaṃ vihara prabho / svapratāpāhitānalpaśobhām urvīṃ ravir yathā //MU_3,104.39//",
    "GSP27moksop_u:6736": "aśvam ālokayām āsa tenokta iti pārthivaḥ / nirhrādasūcitaṃ meghaṃ sa mayūra ivotsukaḥ //MU_3,104.40//",
    "GSP27moksop_u:6737": "athānimeṣayā dṛṣṭyā rājā citropamākṛtiḥ / babhūvālokayann aśvaṃ lipikarmārpitopamam //MU_3,104.41//",
    "GSP27moksop_u:6738": "kṣaṇam ālokya piñchāśvau tasthau sa sthagitekṣaṇaḥ / dṛṣṭakṣubdhasamudrādrir bhīrur ekataro yathā //MU_3,104.42//",
    "GSP27moksop_u:6739": "tasthau muhūrtayugmaṃ tu dhyānāsakta ivātmani / vītarāgo munir buddhaḥ parānanda iva sthitaḥ //MU_3,104.43//",
    "GSP27moksop_u:6740": "bodhitaḥ kenacin nāsau svapratāpajitorjitaḥ / bhayāt kām apy ayaṃ bhūpaś cintāṃ cintayatīti ha //MU_3,104.44//",
    "GSP27moksop_u:6741": "babhūvuḥ kevalaṃ tatra nisspandasitacāmarāḥ / cāmariṇyo hi śarvaryas stambhitendukarā iva //MU_3,104.45//",
    "GSP27moksop_u:6742": "virejur vismayāpūrṇā nisspandās te sabhāsadaḥ / nisspandakiñjalkadalāḥ padmāḥ paṅkakṛtā iva //MU_3,104.46//",
    "GSP27moksop_u:6743": "praśaśāma sabhāsthāne janakolāhalaś śanaiḥ / praśāntaprāvṛṣo vyomnas sāmbhodam iva garjitam //MU_3,104.47//",
    "GSP27moksop_u:6744": "sandehasāgaronmagnā jagmuś cintāṃ sumantriṇaḥ / viṣīdati gadāpāṇāv asurājāv ivāmarāḥ //MU_3,104.48//",
    "GSP27moksop_u:6745": "vitatavismayajihmatayā tayā janatayā bhavamohaniṣaṇṇayā / stimitacakṣuṣi bhūmipatau sthite mukulitābjavanasya dhṛtā dyutiḥ //MU_3,104.49//",
    "GSP27moksop_u:6746": "indrajālopākhyāne nṛpavyāmoho nāma sargaḥ",
    "GSP27moksop_u:6747": "pañcottaraśatatamas sargaḥ",
    "GSP27moksop_u:6748": "vasiṣṭhaḥ: muhūrtadvitayenātha bodham āpa mahīpatiḥ / prāvṛṣeṇyāmbunirmuktam ambhoruham ivottamam //MU_3,105.1//",
    "GSP27moksop_u:6749": "āsanāt sāṅgadottaṃsaḥ prabuddho 'sāv akampata / savanābhogaśṛṅgāgro bhūkampa iva parvataḥ //MU_3,105.2//",
    "GSP27moksop_u:6750": "babhāv ardhaprabuddho 'sāv āsane parikampitaḥ / vikṣubdha iva pātālāvaraṇe mandarācalaḥ //MU_3,105.3//",
    "GSP27moksop_u:6751": "patantaṃ dhārayām āsus taṃ purogā nṛpaṃ bhujaiḥ / meruṃ pralayavikṣubdhaṃ kulaśailās taṭair iva //MU_3,105.4//",
    "GSP27moksop_u:6752": "purogair dhāryamāṇo 'sau paryākulamatir nṛpaḥ / vīcivikṣobhitasyendor babhāra vadane śriyam //MU_3,105.5//",
    "GSP27moksop_u:6753": "ko 'yaṃ pradeśaḥ kasyeyaṃ sabheti sa nṛpaś śanaiḥ / dadhvāna majjadambhojakośastha iva ṣaṭpadaḥ //MU_3,105.6//",
    "GSP27moksop_u:6754": "athovāca sabhā deva kim etad iti sādaram / raṇanmadhukarī bhānuṃ dṛṣṭarāhum ivābjinī //MU_3,105.7//",
    "GSP27moksop_u:6755": "athainaṃ paripapracchuḥ purogā mantriṇas tathā / pralayollāsasantrastaṃ mārkāṇḍeyam ivāmarāḥ //MU_3,105.8//",
    "GSP27moksop_u:6756": "tvayītthaṃ saṃsthite deva vayam atyantam ākulāḥ / abhedyam api bhindanti nirnimittabhramā manaḥ //MU_3,105.9//",
    "GSP27moksop_u:6757": "āpātaramaṇīyeṣu paryantaviraseṣu ca / bhogeṣv iva vikalpeṣu keṣu te luṭhitaṃ manaḥ //MU_3,105.10//",
    "GSP27moksop_u:6758": "satatodāravṛttāsu kathāsu pariśīlitam / manas te nirmalaṃ kasmāt sambhrameṣu nimajjati //MU_3,105.11//",
    "GSP27moksop_u:6759": "tucchālambanam ālūnaviśīrṇaṃ lokavṛttiṣu / mano moham upādatte na mahattvavijṛmbhitam //MU_3,105.12//",
    "GSP27moksop_u:6760": "sātatyena hi yaivāsya manaso vṛttir utthitā / śarīramadamattāsu tām evānuvidhāvati //MU_3,105.13//",
    "GSP27moksop_u:6761": "atucchālambanaṃ śuddhaṃ prabuddhaṃ guṇahāri ca / tavāpi hi manaś citram ālūnam iva lakṣyate //MU_3,105.14//",
    "GSP27moksop_u:6762": "anabhyastavivekaṃ hi deśakālavaśānugam / mantrauṣadhavaśaṃ yāti mano nodāravṛttimat //MU_3,105.15//",
    "GSP27moksop_u:6763": "nityam āttavivekasya katham ālūnaśīrṇatā / dunoti vitataṃ ceto vātyeva vibudhācalam //MU_3,105.16//",
    "GSP27moksop_u:6764": "iti jātāsu gīrṣv asya bhūpateḥ kāntir ānanam / bhūṣayām āsa śītāṃśuṃ māsānta iva pūrṇatā //MU_3,105.17//",
    "GSP27moksop_u:6765": "rarāja rājā sāścaryam unmīlitavilocanaḥ / gate himartau prollāsipuṣpaugha iva mādhavaḥ //MU_3,105.18//",
    "GSP27moksop_u:6766": "athātisambhramāścaryakhinnasmitamukho babhau / āsannamṛtyum ālokya rāhum indur ivāmbare //MU_3,105.19//",
    "GSP27moksop_u:6767": "aindrajālikam ālokya provācātha hasann iva / babhruṃ hiṃsātmakaṃ dṛṣṭvā sarparūpīva takṣakaḥ //MU_3,105.20//",
    "GSP27moksop_u:6768": "jālma jālaṃ jaṭālena kim etad bhavatā kṛtam / mīnaspandāprasanno 'bdhiḥ kṣaṇād eti prasannatām //MU_3,105.21//",
    "GSP27moksop_u:6769": "citraṃ citrā hi devasya padārthaśataśaktayaḥ / suśaktam api me cittam ābhir mohe niveśitam //MU_3,105.22//",
    "GSP27moksop_u:6770": "kva vayaṃ lokaparyāyavṛttāntaparidevinaḥ / kva manomohadāyinyo vitatāḥ prākṛtāpadaḥ //MU_3,105.23//",
    "GSP27moksop_u:6771": "apy abhyastamahājñānaṃ manas tiṣṭhati dehake / kadācin moham ādatte kṣaṇaṃ matimatām api //MU_3,105.24//",
    "GSP27moksop_u:6772": "idam āścaryam ākhyānaṃ śṛṇutātha sabhāsadaḥ / mama śāmbarikeṇeha yan muhūrtaṃ pradarśitam //MU_3,105.25//",
    "GSP27moksop_u:6773": "dṛṣṭavān aham etasmin bahvīḥ kāryadaśāś calāḥ / muhūrte protthitadhvastaśakrās sṛṣṭīr ivābjajaḥ //MU_3,105.26//",
    "GSP27moksop_u:6774": "ity uktvonmukhanetreṣu sabhyeṣu sa hasann iva / rājā varṇayituṃ citraṃ vṛttāntam upacakrame //MU_3,105.27//",
    "GSP27moksop_u:6775": "rājā: iha vividhapadārthasaṅkulāyāṃ hradanadaparvatapattanākulāyām / kulaśikharisamudrasaṅkaṭāyāṃ bhuvi vibhavāvalito 'sty ayaṃ pradeśaḥ //MU_3,105.28//",
    "GSP27moksop_u:6776": "rājaprabodho nāma sargaḥ",
    "GSP27moksop_u:6777": "ṣaḍuttaraśatatamas sargaḥ",
    "GSP27moksop_u:6778": "rājā: asti tāvad ayaṃ deśo nānāvananadīyutaḥ / vasudhāmaṇḍalasyāsya sahodara ivānujaḥ //MU_3,106.1//",
    "GSP27moksop_u:6779": "asmiṃś cāyam aham rājā paurābhimatavṛttimān / indras svarga ivāsyāṃ tu sabhāyām adya saṃsthitaḥ //MU_3,106.2//",
    "GSP27moksop_u:6780": "yāvad abhyāgato dūrāt kaścic chāmbarikas tv ayam / rasātalād abhyutthito māyī maya iva svayam //MU_3,106.3//",
    "GSP27moksop_u:6781": "anena bhrāmitaiṣeha piñchikā rājirājitā / kalpāntapavanābhreṇa śakracāpalatā yathā //MU_3,106.4//",
    "GSP27moksop_u:6782": "ālokyaitām ahaṃ lolām asyāśvasya purassthiteḥ / pṛṣṭham ārūḍhavān eka ātmanā bhrāntamānasaḥ //MU_3,106.5//",
    "GSP27moksop_u:6783": "tato 'driṃ pralayakṣubdhaṃ puṣkarāvartako yathā / tathā calantaṃ calitas svaśvam ārūḍhavān aham //MU_3,106.6//",
    "GSP27moksop_u:6784": "gantuṃ pravṛtto mṛgayām eko 'ham atha raṃhasā / urvarām iva nirbhettuṃ kallolaḥ pralayāmbudheḥ //MU_3,106.7//",
    "GSP27moksop_u:6785": "tenānilavilolena dūraṃ nīto 'smi vājinā / bhogābhyāsajaḍenājño mugdhas svamanasā yathā //MU_3,106.8//",
    "GSP27moksop_u:6786": "akiñcanamanaśśūnyaṃ strīcittam iva durbhagam / tataḥ pralayanirdagdhajagadāspadabhīṣaṇam //MU_3,106.9//",
    "GSP27moksop_u:6787": "niṣpakṣi kṣāranīhāraṃ nirvṛkṣam ajalaṃ mahat / samprāpto 'ham aparyantam araṇyaṃ tāntavāhanaḥ //MU_3,106.10//",
    "GSP27moksop_u:6788": "tad dvitīyam ivākāśaṃ tathāṣṭamam ivāmbudhim / pañcamaṃ sāgaram iva saṃśuṣkaṃ śūnyakoṭaram //MU_3,106.11//",
    "GSP27moksop_u:6789": "jñasyeva vitataṃ ceto mūrkhasyeva ruṣo 'javam / adṛṣṭajanasaṃsargam ajātatṛṇapallavam //MU_3,106.12//",
    "GSP27moksop_u:6790": "araṇyaṃ mahad āsādya matir me khedam āgatā / lalanevaitya dāridryaṃ nirannaphalabāndhavam //MU_3,106.13//",
    "GSP27moksop_u:6791": "kacanmarumarīcyambupūraplutakakubmukhe / āsūryāntaṃ dinaṃ tatra prakrāntaṃ sīdatā mayā //MU_3,106.14//",
    "GSP27moksop_u:6792": "tad araṇyaṃ mayātītam atikṛcchreṇa khedinā / vivekineva saṃsāro madhyaśūnyātatākṛtiḥ //MU_3,106.15//",
    "GSP27moksop_u:6793": "taddinenātivāhyāhaṃ prāptavāñ jaṅgalaṃ mahat / astādrisānuṃ khinnaḥ khaṃ śūnyaṃ bhrāntveva bhāskaraḥ //MU_3,106.16//",
    "GSP27moksop_u:6794": "jambūkadambaprāyeṣu kalālāpāḥ patatriṇaḥ / yatra sphuranti ṣaṇḍeṣu pānthānām iva bandhavaḥ //MU_3,106.17//",
    "GSP27moksop_u:6795": "yatra śaṣpaśikhāśreṇyo dṛśyante 'viralās sthale / kadarthalakṣmyā jihmasya hṛdīvānandavṛttayaḥ //MU_3,106.18//",
    "GSP27moksop_u:6796": "pūrvād araṇyād arasāt tad dhi kiñcit sukhāvaham / atyantaduḥkhān maraṇād varaṃ vyādhir hi jantuṣu //MU_3,106.19//",
    "GSP27moksop_u:6797": "tatra jambīraṣaṇḍasya talaṃ samprāptavān aham / mārkāṇḍeya ivāgendram ekārṇavavihārataḥ //MU_3,106.20//",
    "GSP27moksop_u:6798": "ālambitā mayā tatra skandhasaṃsaṅginī latā / nīlā jaladamāleva tāpataptena bhūbhṛtā //MU_3,106.21//",
    "GSP27moksop_u:6799": "mayi pralambamāne 'syāṃ prayātas sa turaṅgamaḥ / gaṅgāvalambini jane yathā duṣkṛtasañcayaḥ //MU_3,106.22//",
    "GSP27moksop_u:6800": "ciradīrghādhvagaḥ khinnas tatra viśrāntavān aham / bhānur astācalotsaṅge tale kalpataror iva //MU_3,106.23//",
    "GSP27moksop_u:6801": "yāvat samastasaṃsāravyavahārabharais samam / ravir viśramaṇāyeva niviṣṭo 'stācalāṅgane //MU_3,106.24//",
    "GSP27moksop_u:6802": "śanaiś śyāmikayā graste samaste bhuvanodare / rātrisaṃvyavahāreṣu sampravṛtteṣu jaṅgale //MU_3,106.25//",
    "GSP27moksop_u:6803": "ahaṃ tanutṛṇe tasmin pelave ṣaṇḍakodare / nilīno 'viralālasyas svanīḍe vihago yathā //MU_3,106.26//",
    "GSP27moksop_u:6804": "vipadbhraṣṭavivekasya cchinnāśasya galatsmṛteḥ / vikrītasyeva dīnasya magnasyevāndhakūpake //MU_3,106.27//",
    "GSP27moksop_u:6805": "tatra kalpasamā rātrir mohamagnasya me gatā / ekārṇavohyamānasya mārkāṇḍeyamuner iva //MU_3,106.28//",
    "GSP27moksop_u:6806": "na snātavān na sthitavān na tadā bhuktavān aham / kevalaṃ me gatā rātris sāpadāṃ dhuri tiṣṭhataḥ //MU_3,106.29//",
    "GSP27moksop_u:6807": "vinidrasya vidhairyasya sphuratas saha pallavaiḥ / mama duḥkhātidairghyeṇa sā vyatīyāya śarvarī //MU_3,106.30//",
    "GSP27moksop_u:6808": "tatas timiralekhāsu saha tārendukairavaiḥ / mayīvāpadyamānāsu mlānatām alasānanaiḥ //MU_3,106.31//",
    "GSP27moksop_u:6809": "śāmyantīṣu ca vetālakṣveḍāsv ajanajaṅgale / saha śītārtimaddantapaṅktiṭāṅkārasītkṛtaiḥ //MU_3,106.32//",
    "GSP27moksop_u:6810": "mām abantaranirmagnaṃ hasantīm iva dṛṣṭavān / ahaṃ pūrvāṃ diśaṃ prātar madhupānāruṇām iva //MU_3,106.33//",
    "GSP27moksop_u:6811": "kṣaṇād ajña iva jñānaṃ daridra iva kāñcanam / dṛṣṭavān aham arkaṃ khavāraṇārohaṇonmukham //MU_3,106.34//",
    "GSP27moksop_u:6812": "utthāya vāravāṇaṃ ca tata āsphoṭitaṃ mayā / hasticarma hareṇeva sandhyānṛttānurāgiṇā //MU_3,106.35//",
    "GSP27moksop_u:6813": "pravṛttas tām ahaṃ sphārāṃ vihartuṃ jaṅgalasthalīm / kālo jagatkuṭīṃ kalpadagdhabhūtagaṇām iva //MU_3,106.36//",
    "GSP27moksop_u:6814": "na kiñcid dṛśyate tatra bhūtaṃ jaraḍhajaṅgale / abhijāto guṇalavo yathā mūrkhaśarīrake //MU_3,106.37//",
    "GSP27moksop_u:6815": "kevalaṃ vigatāśaṅkaṃ ṣaṇḍabhramaṇacañcalāḥ / cīcīkūcīcīvacanā viharanti vihaṅgamāḥ //MU_3,106.38//",
    "GSP27moksop_u:6816": "athāṣṭabhāgam āpanne vyomno divasanāyake / śuṣkāvaśyāyaleśāsu snātāsv iva latāsu ca //MU_3,106.39//",
    "GSP27moksop_u:6817": "bhramatātra mayā dṛṣṭā dārikaudanadhāriṇī / gṛhītāmṛtasatkumbhā dānaveneva mādhavī //MU_3,106.40//",
    "GSP27moksop_u:6818": "tarattārakanetrāṃ tāṃ śyāmām adhavalāmbarām / aham abhyāgatas tatra śarvarīm iva candramāḥ //MU_3,106.41//",
    "GSP27moksop_u:6819": "mahyam odanam āśv etad bāle balavadāpade / dehi dīnārtiharaṇāt sphāratāṃ yānti sampadaḥ //MU_3,106.42//",
    "GSP27moksop_u:6820": "kṣud antar dahatīyaṃ māṃ bāle vṛddhim upeyuṣī / kṛṣṇasarpī prasūteva koṭarasthā jaraddrumam //MU_3,106.43//",
    "GSP27moksop_u:6821": "yācñayāpi tayā mahyam itthaṃ dattaṃ na kiñcana / yatnaprārthitayā lakṣmyā yathā duṣkṛtine dhanam //MU_3,106.44//",
    "GSP27moksop_u:6822": "kevalaṃ cirakālena mayy atyantānugāmini / ṣaṇḍāt ṣaṇḍaṃ nipatati cchāyābhūte purassthite //MU_3,106.45//",
    "GSP27moksop_u:6823": "tayokto hārakeyūriṃś caṇḍālīṃ viddhi mām iti / rākṣasīm iva sukrūrāṃ puruṣāśvagajānanām //MU_3,106.46//",
    "GSP27moksop_u:6824": "rājan yācanamātreṇa matto nāpnoṣi bhojanam / grāmyād anabhijātehāt saujanyam iva sundara //MU_3,106.47//",
    "GSP27moksop_u:6825": "ity uktavatyā gacchantyā skhalantyeva pade pade / kuñjakeṣu nimajjantyā līlāvanatayoditam //MU_3,106.48//",
    "GSP27moksop_u:6826": "dadāni bhojanam idaṃ bhartā bhavasi cen mama / loko nopakaroty arthaṃ sāmānyas snigdhatāṃ vinā //MU_3,106.49//",
    "GSP27moksop_u:6827": "vāhayaty atra me dāntān uḍḍāre pukkasaḥ pitā / śmaśāna iva vetālaḥ kṣudhito dhūlidhūsaraḥ //MU_3,106.50//",
    "GSP27moksop_u:6828": "tasyedam annaṃ bhavati bhartṛtve dīyate sthite / prāṇair api hi sampūjyā vallabhāḥ puruṣā yataḥ //MU_3,106.51//",
    "GSP27moksop_u:6829": "athoktā sā mayā bhartā bhavāmi tava suvrate / kenāpadi vicāryante varṇadharmakulakramāḥ //MU_3,106.52//",
    "GSP27moksop_u:6830": "tatas tayaudanād ardhaṃ mahyam ekaṃ samarpitam / mādhavīvāmṛtād ardham indrāyāgnimate purā //MU_3,106.53//",
    "GSP27moksop_u:6831": "jambūphalarasaḥ pītas sa bhuktaḥ pukkasaudanaḥ / viśrāntaṃ ca mayā tatra mohāpahṛtacetasā //MU_3,106.54//",
    "GSP27moksop_u:6832": "māṃ taḍākam ivāpūrya sā prāvṛṭśyāmalā gatā / hastena samupādāya prāṇaṃ bahir iva sthitam //MU_3,106.55//",
    "GSP27moksop_u:6833": "durākṛtiṃ durārambham āsasāda bhayapradam / pitaraṃ pīvarākāram avīcim iva śāsanā //MU_3,106.56//",
    "GSP27moksop_u:6834": "tayā madanuṣaṅgiṇyā svārthas tasmai niveditaḥ / mātaṅgāya bhramaryeva nissvanenālilagnayā //MU_3,106.57//",
    "GSP27moksop_u:6835": "sa tasyā bāḍham ity uktvā dinānte samupasthite / mumoca dāntāv ābaddhau kṛtāntaḥ kiṅkarāv iva //MU_3,106.58//",
    "GSP27moksop_u:6836": "nīhārābhrakaḍārāsu dikṣu proddhūlitāsv iva / vetālavad vanāt tasmād dinānte calitā vayam //MU_3,106.59//",
    "GSP27moksop_u:6837": "kṣaṇena pakkaṇaṃ prāptās sandhyāyāṃ dīrghajaṅgalāt / śmaśānād iva vetālāś śmaśānam itaran mahat //MU_3,106.60//",
    "GSP27moksop_u:6838": "vikartitavarāhāśvakapikukkuṭavāyasam / raktasiktorvarābhāgaprabhramanmakṣikāgaṇam //MU_3,106.61//",
    "GSP27moksop_u:6839": "śoṣārthaprasṛtārdrāntratandrījālapatatkhagam / niṣkuṭāsthitajambīraṣaṇḍalagnaśvajāghani //MU_3,106.62//",
    "GSP27moksop_u:6840": "śuṣyadguruvasāpiṇḍapūrṇālindalasatkhagam / dṛtiprasaktaraktāktacarmasravadasṛglavam //MU_3,106.63//",
    "GSP27moksop_u:6841": "bālahastasthitakravyapiṇḍāraṇitamakṣikam / jarjarajyeṣṭhacaṇḍālatarjitāraṭitārbhakam //MU_3,106.64//",
    "GSP27moksop_u:6842": "tat praviṣṭā vayaṃ kīrṇaśiro'ntraṃ bhīmapakkaṇam / mṛtabhūtaṃ jagat kalpe kṛtāntānucarā iva //MU_3,106.65//",
    "GSP27moksop_u:6843": "sambhramopahitānalpakadalīdalapīṭhake / aham āsthitavāṃs tatra nave śvaśuramandire //MU_3,106.66//",
    "GSP27moksop_u:6844": "śvaśrvā me kekarākṣyās tu tenāsrulavacakṣuṣā / jāmātāyam iti proktaṃ tayā tad abhinanditam //MU_3,106.67//",
    "GSP27moksop_u:6845": "atha viśramya caṇḍālabhojanāny ajināsane / sañcitāny upabhuktāni duṣkṛtānīva bhūriśaḥ //MU_3,106.68//",
    "GSP27moksop_u:6846": "anantaduḥkhabījāni namanojñatarāṇy api / tāni praṇayavākyāni śrutāny asubhagāny alam //MU_3,106.69//",
    "GSP27moksop_u:6847": "nirabhrāmbaranakṣatre kasmiṃścin divase tataḥ / tais tair ārambhasaṃrambhais tair vastravibhavārpaṇaiḥ //MU_3,106.70//",
    "GSP27moksop_u:6848": "dattātha tena sā mahyaṃ kumārī bhayadāyinī / sukṛṣṇā kṛṣṇavarṇena duṣkṛteneva śāsanā //MU_3,106.71//",
    "GSP27moksop_u:6849": "sarabhasam abhito vinedur atra prasṛtamahāmadirāsavāś śvapākāḥ / hatapaṭupaṭahā vilāsavantas svayam iva duṣkṛtarāśayo mahāntaḥ //MU_3,106.72//",
    "GSP27moksop_u:6850": "caṇḍālīvivāho nāma sargaḥ",
    "GSP27moksop_u:6851": "saptottaraśatatamas sargaḥ",
    "GSP27moksop_u:6852": "rājā: bahunātra kim uktena svotsavāvarjitāśayaḥ / tataḥprabhṛti tatrāhaṃ sampannaḥ puṣṭapukkasaḥ //MU_3,107.1//",
    "GSP27moksop_u:6853": "saptarātrotsavasyānte kramān māsāṣṭakaṃ gatam / puṣpitā sātha sampannā sthitā garbhavatī tataḥ //MU_3,107.2//",
    "GSP27moksop_u:6854": "prāsūta duḥkhadāṃ kanyāṃ vipad duḥkhakriyām iva / sā kanyā vavṛdhe śīghraṃ mūrkhacinteva pīvarī //MU_3,107.3//",
    "GSP27moksop_u:6855": "punaḥ prāsūta sā varṣais tribhiḥ putram aśobhanam / anartham iva durbuddhir āśāpāśavidhāyakam //MU_3,107.4//",
    "GSP27moksop_u:6856": "punaḥ prāsūta kanyāṃ ca punar apy arbhakaṃ tataḥ / kalatravān ahaṃ jāto vane jaraḍhapukkasaḥ //MU_3,107.5//",
    "GSP27moksop_u:6857": "tayā saha samās tatra mayā bahvyo 'tivāhitāḥ / narake cintayā sārdhaṃ brahmaghneneva naśyatā //MU_3,107.6//",
    "GSP27moksop_u:6858": "śītavātātapakleśavivaśena vanāntare / ciraṃ vilulitaṃ vṛddhakacchapeneva palvale //MU_3,107.7//",
    "GSP27moksop_u:6859": "kalatracintāhatayā dhiyā sandahyamānayā / dṛṣṭāḥ kaṣṭasamārambhā diśaḥ prajvalitā iva //MU_3,107.8//",
    "GSP27moksop_u:6860": "kṣaumānekasamākṣīṇapaṭakhaṇḍakadhāriṇā / kāṣṭhabhāro vane vyūḍho yo mūrtam iva duṣkṛtam //MU_3,107.9//",
    "GSP27moksop_u:6861": "yaukakīrṇajaraklinnagandhikaupīnavāsasā / āḍhyāspadavalīkānāṃ tale nītā ghanāgamāḥ //MU_3,107.10//",
    "GSP27moksop_u:6862": "kalatrāpūraṇotkena jarjareṇa himānilaiḥ / hemante durdureṇeva nilīnaṃ vanakukṣiṣu //MU_3,107.11//",
    "GSP27moksop_u:6863": "nānākalahakallolatāpaprasaravidrutāḥ / bāṣpavyājena nirmuktā netrābhyāṃ raktabindavaḥ //MU_3,107.12//",
    "GSP27moksop_u:6864": "yāminyo vipine klinnavarāhāmiṣabhojinā / śilātalakuṭīkoṇe nītā jaladaviplutāḥ //MU_3,107.13//",
    "GSP27moksop_u:6865": "kāle kṣayaṃ gate snehe kalatre 'ghanatāṃ gate / asauhārdena bandhūnāṃ kalahaiś cātisantataiḥ //MU_3,107.14//",
    "GSP27moksop_u:6866": "sarvatra jātaśaṅkena kulīlāmukharārbhake / mayā kṛpaṇacittena nītāḥ paragṛhe samāḥ //MU_3,107.15//",
    "GSP27moksop_u:6867": "caṇḍālīkalahodvignacaṇḍacaṇḍālatarjanaiḥ / mukhaṃ jarjaratāṃ yātam indū rāhuradair iva //MU_3,107.16//",
    "GSP27moksop_u:6868": "carvitāḥ kharvitoṣṭhena dvīpīpiśitapeśayaḥ / narakāhṛtavikrītā nārakyo rasanā iva //MU_3,107.17//",
    "GSP27moksop_u:6869": "himavatkandarodgīrṇāś caṇḍā hemantavāyavaḥ / aṅge nirambare soḍhā mṛtyumuktā iveṣavaḥ //MU_3,107.18//",
    "GSP27moksop_u:6870": "jarajjaraḍhamūḍhena mūlāni kṣīṇabhūruhām / sukṛtānām ivaikena samutkhātāni bhūriśaḥ //MU_3,107.19//",
    "GSP27moksop_u:6871": "śarāvakeṣv aṭavyāṃ ca palalaṃ pakvam ādarāt / amṛṣṭena janair bhuktaṃ kukalatravatā mayā //MU_3,107.20//",
    "GSP27moksop_u:6872": "grahītṛtejaḥkṣataye bahuvaktravikāriṇā / bhāgadheyam ivātmīyaṃ vikrītaṃ paṇyam anyataḥ //MU_3,107.21//",
    "GSP27moksop_u:6873": "prāṇyaṅgavapuṣas svasya protkṛtyotkṛtya peśayaḥ / āyuṣaḥ pari vikrītā vindhyapakkaṇabhūmiṣu //MU_3,107.22//",
    "GSP27moksop_u:6874": "janmāntarasahasrotthaṃ svaṃ pāpam iva vṛddhaye / avakīrṇaṃ ca saṅkīrṇaṃ maṇḍalārāmabhūmiṣu //MU_3,107.23//",
    "GSP27moksop_u:6875": "dṛṣṭaṃ kuddālakaṃ dṛṣṭyā ṛjvyā snehasamutkayā / rauravāpatiteneva tatkākas snigdhatāṃ gataḥ //MU_3,107.24//",
    "GSP27moksop_u:6876": "vindhyakandaragulmānāṃ bandhutvam iva gacchatā / pulindavapuṣā pattrapaṅktayo 'ṅge samarpitāḥ //MU_3,107.25//",
    "GSP27moksop_u:6877": "tarpitā laguḍāsphālajitakauleyaraṃhasā / putradārāḥ kadannena grāmyakād yācitena ca //MU_3,107.26//",
    "GSP27moksop_u:6878": "dhārāsāraraṇatpattraśuṣkatālatale niśāḥ / nītā raṇitadantena sārdhaṃ vipinavānaraiḥ //MU_3,107.27//",
    "GSP27moksop_u:6879": "romabhiḥ koṭiṣu proccaiś śītenoddhṛṣitasya me / varṣāsu muktākaṇavad dhṛtās salilabindavaḥ //MU_3,107.28//",
    "GSP27moksop_u:6880": "ajājimūlakhaṇḍārthaṃ kṣutkṣobhakṣīṇakukṣiṇā / kalatreṇa mahāṭavyāṃ kṛtaḥ kalaha ākulaḥ //MU_3,107.29//",
    "GSP27moksop_u:6881": "vane raṇitadantena śītakekaracakṣuṣā / maṣīmalinagātreṇa vetālasvajanāyitam //MU_3,107.30//",
    "GSP27moksop_u:6882": "sarittīreṣu matsyārthaṃ bhrāntaṃ baḍiśadhāriṇā / kalpe jagatsu bhūtārthaṃ kṛtānteneva pāśinā //MU_3,107.31//",
    "GSP27moksop_u:6883": "pītaṃ bahūpavāsena samyakkṛttān mṛgorasaḥ / tatkālakoṣṇaṃ rudhiraṃ mātus stanapayo yathā //MU_3,107.32//",
    "GSP27moksop_u:6884": "śmaśānasaṃsthitān matto raktaraktāt palāśinaḥ / vidrutā vanavetālāś caṇḍikābhidrutā iva //MU_3,107.33//",
    "GSP27moksop_u:6885": "vāgurā vipine vyuptā bandhārthaṃ mṛgapakṣiṇām / āśā iva vivṛddhyarthaṃ putradārakalatrajāḥ //MU_3,107.34//",
    "GSP27moksop_u:6886": "mayā māyāmayair lokās sūtrajālamayaiḥ khagāḥ / jālair jarjaratāṃ nītā diśaś ca sukṛtāyuṣām //MU_3,107.35//",
    "GSP27moksop_u:6887": "tatrātidattaprasare manaso duṣkṛtodaye / āśā prasāritā dūraṃ prāvṛṣīva taraṅgiṇī //MU_3,107.36//",
    "GSP27moksop_u:6888": "karabhyā iva sarpeṇa vidrutaṃ dūrato hriyā / dūre tyaktā dayā dehād bhujaṅgeneva kañcukam //MU_3,107.37//",
    "GSP27moksop_u:6889": "krauryaṃ mukharasaṃrambhi śaravarṣi ninādi ca / aṅgīkṛtaṃ nidāghānte nabhasevāsitāmbudaḥ //MU_3,107.38//",
    "GSP27moksop_u:6890": "vikāsinyo 'kṣatākārā dūraṃ parihṛtā janaiḥ / śvabhreṇeva kumañjaryaś ciram ūḍhā mayāpadaḥ //MU_3,107.39//",
    "GSP27moksop_u:6891": "śvakākākulakoṇāsu narakoḍḍārabhūmiṣu / uptā duṣkṛtabījānāṃ muṣṭayo mohavṛṣṭayaḥ //MU_3,107.40//",
    "GSP27moksop_u:6892": "vāgurāsimatā vindhyakandarasthena nirdayam / bhūteṣv iva kṛtāntena mṛgeṣu parivalgitam //MU_3,107.41//",
    "GSP27moksop_u:6893": "pāmarīkaṇṭhakuḍyeṣu viśrāntaśirasā mayā / suptam astavivekena śeṣāṅgeṣv iva śauriṇā //MU_3,107.42//",
    "GSP27moksop_u:6894": "vilolaparṇāmbarayā śarāvollāsidhūmayā / mama tanvā sanīhāravindhyakacchaguhāyitam //MU_3,107.43//",
    "GSP27moksop_u:6895": "kṛṣṇadehena yaukāḍhyā kanthā skandhe mayā ciram / grīṣmeṣūḍhā balodbhūtā varāheṇa yathorvarā //MU_3,107.44//",
    "GSP27moksop_u:6896": "bahuśo 'haṃ vanotthāgninirdagdhaprāṇimaṇḍalaḥ / kalpāgnibhuktajagataḥ kālasyānukṛtiṃ gataḥ //MU_3,107.45//",
    "GSP27moksop_u:6897": "lohaliṅgā yathā rogān anarthān iva durgrahāḥ / prasūtās tatra me dārā duḥkhāny api sutān api //MU_3,107.46//",
    "GSP27moksop_u:6898": "tribālaputrikeṇaikatanayena tadā mayā / nītā nīrandhradoṣeṇa ṣaṣṭiḥ kalpasamās samāḥ //MU_3,107.47//",
    "GSP27moksop_u:6899": "ākruṣṭam uddhataravaṃ ruditaṃ vipatsu bhuktaṃ kadannam uṣitaṃ hatapakkaṇeṣu / kālāntaraṃ bahu mayopahatena tatra durvāsanānigaḍabandhagatena sabhyāḥ //MU_3,107.48//",
    "GSP27moksop_u:6900": "indrajālopākhyāna āpadvarṇanaṃ nāma sargaḥ",
    "GSP27moksop_u:6901": "aṣṭottaraśatatamas sargaḥ",
    "GSP27moksop_u:6902": "rājā: atha gacchati kāle 'tra jarājarjaritāyuṣi / tuṣārapūrṇaśaṣpaughasamaśmaśrudhṛte mayi //MU_3,108.1//",
    "GSP27moksop_u:6903": "karmavātāvanunneṣu saraseṣv araseṣv api / patatsu vāsaraugheṣu śīrṇaparṇagaṇeṣv iva //MU_3,108.2//",
    "GSP27moksop_u:6904": "ājāv iva śaraugheṣu sukhaduḥkheṣv anāratam / kalaheṣv atha kāryeṣu āgacchatsu vrajatsu ca //MU_3,108.3//",
    "GSP27moksop_u:6905": "vikalpakalanāvartavartinīva jagadbhrame / samudra iva kallolabhare bhramati cetasi //MU_3,108.4//",
    "GSP27moksop_u:6906": "calaṃ cintācitaṃ cakram ārūḍhe bhrānta ātmani / prohyamāne tṛṇa iva sāvarte kālasāgare //MU_3,108.5//",
    "GSP27moksop_u:6907": "vindhyorvīvraṇakīṭasya grāmaikaśaraṇasya ca / dvibāhor gardabhasyātra kṣīṇa itthaṃ samāgaṇe //MU_3,108.6//",
    "GSP27moksop_u:6908": "vismṛte mama bhūpatve śavasyeva mahājvare / caṇḍālatve sthirībhūte chinnapakṣa ivācale //MU_3,108.7//",
    "GSP27moksop_u:6909": "saṃsāram iva kalpānto dāvāgnir iva kānanam / sāgarormis taṭam iva śuṣkavṛkṣam ivāśaniḥ //MU_3,108.8//",
    "GSP27moksop_u:6910": "akāṇḍamaraṇoḍḍīnacaṇḍacaṇḍālamaṇḍalam / nirannatṛṇapattrāmbu vindhyakacchaṃ tadā yayau //MU_3,108.9//",
    "GSP27moksop_u:6911": "na varṣati ghanavrāte dṛṣṭanaṣṭe kvacit sthite / pūtāṅgārakaṇonmiśragatau vahati mārute //MU_3,108.10//",
    "GSP27moksop_u:6912": "śīrṇamarmaraparṇāsu dāvāgnivalitāsu ca / vanasthalīṣu śūnyāsu cirapravrajitāsv iva //MU_3,108.11//",
    "GSP27moksop_u:6913": "akāṇḍam abhavad bhīmam uddāmadavapāvakam / śoṣitāśeṣagahanaṃ bhasmaśeṣatṛṇolapam //MU_3,108.12//",
    "GSP27moksop_u:6914": "pāṃsudhūsarasarvāṅgaṃ kṣudhitāśeṣamānavam / nirannatṛṇapānīyadeśodyaddāvamaṇḍalam //MU_3,108.13//",
    "GSP27moksop_u:6915": "kacanmarumarīcyambumajjanmahiṣamaṇḍalam / vātotthasaikatavyūhavārivāhāvṛtāmbaram //MU_3,108.14//",
    "GSP27moksop_u:6916": "pānīyaśabdamātraikaśravaṇotkanaravrajam / ātapād atisaṃśoṣasīdatsakalamānavam //MU_3,108.15//",
    "GSP27moksop_u:6917": "putragrasanasaṃrabdhakṣudhitojjhitajīvitam / svāṅgacarvaṇasaṃrambhaluṭhaddaśanamaṇḍalam //MU_3,108.16//",
    "GSP27moksop_u:6918": "māṃsaśaṅkānigīrṇograkhadirāgnikaṇotkaram / maṇḍūkāśāvaśagrastavanapāṣāṇakhaṇḍakam //MU_3,108.17//",
    "GSP27moksop_u:6919": "anyo'nyadrutasaṃsaktamātṛputrapitṛvrajam / gṛdhrodararaṭatsāgranigīrṇavanaśārikam //MU_3,108.18//",
    "GSP27moksop_u:6920": "parasparāṅgavicchedaraktasiktadharātalam / harigrasanasaṃrabdhamattakṣubhitavāraṇam //MU_3,108.19//",
    "GSP27moksop_u:6921": "darīnigiraṇaikotkasiṃhabhramaṇabhīṣaṇam / anyo'nyagrasanodyuktalokamallakṛtāhavam //MU_3,108.20//",
    "GSP27moksop_u:6922": "niṣpattrapādapoḍḍīnapūtāṅgāramayānilam / raktapānotkamārjāralīḍhadhātutalāvani //MU_3,108.21//",
    "GSP27moksop_u:6923": "jvālāghanaghanāṭopasāvataṃsavanānilam / sarvaskhalajjvaladvahnipuñjapiñjarajaṅgalam //MU_3,108.22//",
    "GSP27moksop_u:6924": "dagdhājagarakuñjotthadhūmamāṃsalagulmakam / mārutāvalitajvālāsandhyābhravalitāmbaram //MU_3,108.23//",
    "GSP27moksop_u:6925": "uḍḍāmaramarudbhrāntabhāsmanastambhamaṇḍalam / sākrandanaradantāgraśīrṇārbhakakṛtāravam //MU_3,108.24//",
    "GSP27moksop_u:6926": "sambhrāntapuruṣavyūhadantakṛttamahāśavam / māṃsabhogajavagrastaraktaraktanijāṅguli //MU_3,108.25//",
    "GSP27moksop_u:6927": "nīlapattralatāśabdapītadhūmaghanacchavi / bhramadgṛdhranigīrṇogranabhobhrāntolmukāmiṣam //MU_3,108.26//",
    "GSP27moksop_u:6928": "itaretarabhinnāṅgalokavidravaṇākulam / jvalitāgniṭanatkāravidīrṇahṛdayodaram //MU_3,108.27//",
    "GSP27moksop_u:6929": "gatamārutabhāṅkārabhīmadāvāgnivalganam / bhītājagaraphūtkārapatadaṅgārapādapam //MU_3,108.28//",
    "GSP27moksop_u:6930": "tad akāṇḍaṃ sphuṭaṃ prāpya sa deśaś śuṣkakoṭaraḥ / dvādaśārkāgnidagdhasya jagato 'nukṛtiṃ yayau //MU_3,108.29//",
    "GSP27moksop_u:6931": "jvaladanalajaṭālavṛkṣaṣaṇḍaḥ prasṛtamarutprasarāpanunnalokaḥ / jvalanatapanabhāskarātmajānāṃ ramaṇagṛhānukṛtiṃ jagāma deśaḥ //MU_3,108.30//",
    "GSP27moksop_u:6932": "indrajālopakhyāne 'kāṇḍavarṇanaṃ nāma sargaḥ",
    "GSP27moksop_u:6933": "navottaraśatatamas sargaḥ",
    "GSP27moksop_u:6934": "rājā: tasmiṃs tadā vartamāne kaṣṭe vidhiviparyaye / akālolbaṇakalpānte nitāntātapadāyini //MU_3,109.1//",
    "GSP27moksop_u:6935": "janāḥ kecana niṣkramya sakalatrasuhṛjjanāḥ / gatā deśāntaraṃ vyomnaś śaradīva payodharāḥ //MU_3,109.2//",
    "GSP27moksop_u:6936": "dehāvayavasaṃlīnaputradārāgryabāndhavāḥ / śīrṇāḥ kecana tatraiva cchinnā iva vane drumāḥ //MU_3,109.3//",
    "GSP27moksop_u:6937": "bhuktāḥ kecana digvyāghrair nirgacchantas svamandirāt / ajātapakṣakāś śyenaiḥ khagā nīḍodgatā iva //MU_3,109.4//",
    "GSP27moksop_u:6938": "praviṣṭāḥ kecid analaṃ jvalitaṃ śalabhā iva / kecic chvabhreṣu patitāś śilāś śailacyutā iva //MU_3,109.5//",
    "GSP27moksop_u:6939": "ahaṃ tu tān parityajya śvaśurādīn svakāñ janān / kalatramātram ādāya kṛcchrād deśād vinirgataḥ //MU_3,109.6//",
    "GSP27moksop_u:6940": "analān anilāṃś caiva rakṣakān bhakṣakān api / vañcayitvā bhayān mṛtyos sadāro 'haṃ vinirgataḥ //MU_3,109.7//",
    "GSP27moksop_u:6941": "prāpya taddeśaparyantaṃ tatra tālataros tale / avaropya sutān skandhāt tān anarthān ivolbaṇān //MU_3,109.8//",
    "GSP27moksop_u:6942": "viśrānto 'smi ciraśrānto rauravād iva nirgataḥ / grīṣmadāvanidāghārto grīṣme padma ivājalaḥ //MU_3,109.9//",
    "GSP27moksop_u:6943": "atha caṇḍālakanyāyāṃ viśrāntāyāṃ taros tale / suptāyāṃ śītalacchāye dvau samāliṅgya dārakau //MU_3,109.10//",
    "GSP27moksop_u:6944": "thutthako nāma tanayo mamaikaḥ puratas sthitaḥ / atyantavallabho 'smākaṃ kanīyān kāntimān iti //MU_3,109.11//",
    "GSP27moksop_u:6945": "sa mām uvāca dīnātmā bāṣpapūrṇavilocanaḥ / āpta dehy āśu me māṃsaṃ pānaṃ ca rudhiraṃ kṣaṇāt //MU_3,109.12//",
    "GSP27moksop_u:6946": "punaḥ punar vadann evaṃ sa bālas tanayo mama / prāṇāntikīṃ daśāṃ prāptas sākrando hi punaḥ kṣudhā //MU_3,109.13//",
    "GSP27moksop_u:6947": "tasyoktaṃ hi mayā putra māṃsaṃ nāstīti bhūriśaḥ / tathāpi māṃsaṃ dehīti vadaty eva sudurmatiḥ //MU_3,109.14//",
    "GSP27moksop_u:6948": "atha vātsalyamūḍhena mayā duḥkhātibhāriṇā / tasyoktaṃ putra manmāṃsaṃ pakvaṃ sambhujyatām iti //MU_3,109.15//",
    "GSP27moksop_u:6949": "tad apy aṅgīkṛtaṃ tena dehīti vadatā punaḥ / manmāṃsabhakṣaṇaṃ kṣīṇavṛttinā ślathakṛttinā //MU_3,109.16//",
    "GSP27moksop_u:6950": "sarvaduḥkhāpanodāya snehakāruṇyamohitaḥ / maraṇāyāttamitrāya tato 'haṃ sahasotthitaḥ //MU_3,109.17//",
    "GSP27moksop_u:6951": "grīṣmatāpopataptāni kāṣṭhāny āhṛtya jaṅgalāt / maraṇāyātmanas tatra citā viracitā mayā //MU_3,109.18//",
    "GSP27moksop_u:6952": "lelihānānalajvālā citā prajvālitātha sā / kṣaṇāc caṭacaṭāsphoṭais sthitā madabhikāṅkṣiṇī //MU_3,109.19//",
    "GSP27moksop_u:6953": "mayoktaṃ tanayāsyāṃ tu citāyāṃ patitāt punaḥ / utkṛtyotkṛtya bhoktavyaṃ matto māṃsaṃ kṣaṇāt tvayā //MU_3,109.20//",
    "GSP27moksop_u:6954": "ity uktvā yāvad ātmānaṃ svaṃ citāyāṃ kṣipāmy aham / luṭhito 'smi javāt tāvad asmāt siṃhāsanān nṛpaḥ //MU_3,109.21//",
    "GSP27moksop_u:6955": "tatas tūryaninādena jayaśabdena cābhitaḥ / bhṛśam eva prabuddho 'haṃ smṛtyā ca valitas sthitaḥ //MU_3,109.22//",
    "GSP27moksop_u:6956": "iti śāmbarikeṇeha moha utpādito mama / ajñāneneva jīvasya daśāśatasamanvitaḥ //MU_3,109.23//",
    "GSP27moksop_u:6957": "ātmodantaṃ bhavatsv ittham enaṃ kathitavān aham / mārkāṇḍeya ivānantaṃ kalpaduḥkhaṃ surājasu //MU_3,109.24//",
    "GSP27moksop_u:6958": "vasiṣṭhaḥ: ity uktavati rājendre lavaṇe bhūritejasi / antardhānaṃ jagāmāsau tatra śāmbarikaḥ kṣaṇāt //MU_3,109.25//",
    "GSP27moksop_u:6959": "athedam ūcus te sabhyā vismayākulacetasaḥ / anyo'nyālokanavyagrapadmapattranibhekṣaṇāḥ //MU_3,109.26//",
    "GSP27moksop_u:6960": "aho nu khalu citreyaṃ māyā nanu vilakṣaṇā / ko nu śāmbariko nāma kva cāsāv agrato gataḥ //MU_3,109.27//",
    "GSP27moksop_u:6961": "sarvaśakter vicitrā hi śaktayaś śataśo vidheḥ / yad vivekimano 'py eṣa vimohayati māyayā //MU_3,109.28//",
    "GSP27moksop_u:6962": "vijñātalokavṛttāntaḥ kva nāmāyaṃ mahīpatiḥ / kva sāmānyamanovṛttiyogyā vipulasambhramāḥ //MU_3,109.29//",
    "GSP27moksop_u:6963": "na ca śāmbarikottheyaṃ māyā manasi mohanī / arthasya gṛdhnavo hy ete nityaṃ śāmbarikāḥ kila //MU_3,109.30//",
    "GSP27moksop_u:6964": "yatnena prārthayante 'rthaṃ nāntardhānaṃ vrajanti te / iti sandehadolāyāṃ saṃsthitau luṭhitā vayam //MU_3,109.31//",
    "GSP27moksop_u:6965": "sabhāyām avasaṃ tasyām ahaṃ rāma tadā kila / tena pratyakṣato dṛṣṭaṃ mayaitan nāptataś śrūtam //MU_3,109.32//",
    "GSP27moksop_u:6966": "atibahukalanāvivardhitāṅgaṃ naya nijacittam idaṃ śamaṃ mahātman / śamam upagamite paraṃ svabhāve paramam upaiṣyasi pāvanaṃ padaṃ tat //MU_3,109.33//",
    "GSP27moksop_u:6967": "śāmbarikopākhyānaṃ nāma sargaḥ",
    "GSP27moksop_u:6968": "daśottaraśatatamas sargaḥ",
    "GSP27moksop_u:6969": "vasiṣṭhaḥ: parasmāt kāraṇād ādau cic cetyapadapātinī / kalanāpadam āsādya kalaṅkakalanāntaram //MU_3,110.1//",
    "GSP27moksop_u:6970": "asatsv eva vimoheṣu rāmaivamprāyavṛttiṣu / ghaneṣu tucchatām etya cirāya parimajjati //MU_3,110.2//",
    "GSP27moksop_u:6971": "asad eva manovṛttir mlānā vistārayaty alam / duḥkhaṃ doṣasahasreṇa vetālam iva bālakaḥ //MU_3,110.3//",
    "GSP27moksop_u:6972": "sad eva hi mahāduḥkham asattāṃ nayati kṣaṇam / niṣkalaṅkā manovṛttir andhakāram ivārkaruk //MU_3,110.4//",
    "GSP27moksop_u:6973": "nayad abhyāśatāṃ dūram abhyāśaṃ dūratāṃ nayat / mano valgati bhūteṣu bālo bālakhageṣv iva //MU_3,110.5//",
    "GSP27moksop_u:6974": "abhayaṃ bhayam ajñasya cetaso vāsanāvataḥ / dūrato mugdhapānthasya sthāṇur yāti piśācatām //MU_3,110.6//",
    "GSP27moksop_u:6975": "śatrutvaṃ śaṅkate mitre kalaṅkamalinaṃ manaḥ / madāviṣṭamatir jantur bhramat paśyati bhūtalam //MU_3,110.7//",
    "GSP27moksop_u:6976": "paryākule hi manasi śaśino jāyate 'śaniḥ / amṛtaṃ viṣabhāvena bhuktaṃ yāti viṣakriyām //MU_3,110.8//",
    "GSP27moksop_u:6977": "purapattananirmāṇam asat sad iva paśyati / vāsanāvalitaṃ cetas svapnavaj jāgrad eva hi //MU_3,110.9//",
    "GSP27moksop_u:6978": "mohaikakāraṇaṃ jantor manaso vāsanolbaṇā / utkhātavyā prayatnena mūlacchedena caiva sā //MU_3,110.10//",
    "GSP27moksop_u:6979": "vāsanāvāgurākṛṣṭo manohariṇako nṛṇām / parāṃ vivaśatām eti saṃsāravanagulmake //MU_3,110.11//",
    "GSP27moksop_u:6980": "yenocchinnā vicāreṇa jīvasya jñena vāsanā / nirabhrasyeva sūryasya tasyāloko virājate //MU_3,110.12//",
    "GSP27moksop_u:6981": "atas tvaṃ mana evedaṃ naraṃ viddhi na dehakam / jaḍo deho manas tv atra na jaḍaṃ nājaḍaṃ viduḥ //MU_3,110.13//",
    "GSP27moksop_u:6982": "yat kṛtaṃ manasā rāma tat kṛtaṃ viddhi rāghava / yat tyaktaṃ manasā rāma tat tyaktaṃ viddhi rāghava //MU_3,110.14//",
    "GSP27moksop_u:6983": "manomātraṃ jagat kṛtsnaṃ manaḥ parvatamaṇḍalam / mano vyoma mano bhūmir mano vāyur mano mahān //MU_3,110.15//",
    "GSP27moksop_u:6984": "mano yadi padārthaṃ tu tadbhāvena na yojayet / tatas sūryādayo 'py ete na prakāśāḥ kadācana //MU_3,110.16//",
    "GSP27moksop_u:6985": "mano moham upādatte yasyāsau mūḍha ucyate / śarīre moham āpanne na śave mūḍha ucyate //MU_3,110.17//",
    "GSP27moksop_u:6986": "manaḥ paśyad bhavaty akṣi śṛṇvac śravaṇatāṃ gatam / tvagbhāvaṃ sparśanād eti ghrāṇatām eti śiṅghanāt //MU_3,110.18//",
    "GSP27moksop_u:6987": "rasanād rasatām eti vicitrāsv atra vṛttiṣu / nāṭake naṭavad dehe mana evābhivartate //MU_3,110.19//",
    "GSP27moksop_u:6988": "laghu dīrghaṃ karoty etat sattāsattāṃ ca gacchati / kaṭutāṃ nayati svādu ripuṃ nayati mitratām //MU_3,110.20//",
    "GSP27moksop_u:6989": "ya eva pratibhāso 'sya cetaso vṛttivartinaḥ / tat sad eva hi pratyakṣaṃ tanmātrānubhavād iha //MU_3,110.21//",
    "GSP27moksop_u:6990": "pratibhāsavaśād eva svapnārthalitacetasaḥ / hariścandrasya sampannā rātrir dvādaśavārṣikī //MU_3,110.22//",
    "GSP27moksop_u:6991": "cittānubhāvavaśato muhūrtatvaṃ gataṃ yugam / indradyumnasya vairiñcapurābhyantaravartinaḥ //MU_3,110.23//",
    "GSP27moksop_u:6992": "manojñayā manovṛttyā sukhatāṃ yāti rauravam / prātaḥprāpyasvarājyasya subaddhasyeva bandhanam //MU_3,110.24//",
    "GSP27moksop_u:6993": "jite manasi sarvaiva vijitaivendriyāvalī / śīryate ca yathā tantau dagdhe sauktikamālikā //MU_3,110.25//",
    "GSP27moksop_u:6994": "sarvatas sthitayā svaccharūpayā nirvikārayā / samayā sūkṣmayā nityaṃ cicchaktyā sākṣibhūtayā //MU_3,110.26//",
    "GSP27moksop_u:6995": "sarvabhāvānugatayā na cetyārthavibhinnayā / rāmātmasattayāmūkam api dehasamaṃ jaḍam //MU_3,110.27//",
    "GSP27moksop_u:6996": "mano 'ntar valgati vyastamananaiṣaṇam ūrjayā / bahirgirisaridvyomasamudrapuralīlayā //MU_3,110.28//",
    "GSP27moksop_u:6997": "jāgrac cābhimataṃ vastu nayaty amṛtamṛṣṭatām / anīhitaṃ ca viṣatāṃ nayaty amṛtam apy alam //MU_3,110.29//",
    "GSP27moksop_u:6998": "prasṛjya sarvabhāvānām alam ātmacamatkṛtim / manas tv abhimatākāraṃ rūpaṃ sṛjati vastuṣu //MU_3,110.30//",
    "GSP27moksop_u:6999": "spandeṣu vāyutām eti prakāśeṣu prakāśatām / draveṣu dravatām eti cicchakticchuritaṃ manaḥ //MU_3,110.31//",
    "GSP27moksop_u:7000": "pṛthvyāṃ kaṭhinatām eti śūnyavṛttiṣu śūnyatām / sarvatrecchāsthitau yāti cicchakticchuritaṃ manaḥ //MU_3,110.32//",
    "GSP27moksop_u:7001": "śuklaṃ kṛṣṇīkaroty etat kṛṣṇaṃ nayati śuklatām / vinaiva deśakālābhyāṃ śaktiṃ paśyāsya cetasaḥ //MU_3,110.33//",
    "GSP27moksop_u:7002": "manasy anyatra saṃsakte carvitasyāpi jihvayā / bhojanasyātimṛṣṭasya na svādo hy anubhūyate //MU_3,110.34//",
    "GSP27moksop_u:7003": "yac cittadṛṣṭaṃ tad dṛṣṭaṃ na dṛṣṭaṃ tadalokitam / andhakāre yathā rūpam indriyaṃ nirmanas tathā //MU_3,110.35//",
    "GSP27moksop_u:7004": "indriyeṇa vinodeti mano nendriyam unmanaḥ / indriyāṇi prasūtāni manaso nendriyān manaḥ //MU_3,110.36//",
    "GSP27moksop_u:7005": "atyantabhinnayor aikyaṃ yeṣām cittaśarīrayoḥ / jñātajñeyā mahātmāno namasyās te supaṇḍitāḥ //MU_3,110.37//",
    "GSP27moksop_u:7006": "kusumollāsidhammilā helāvalitalocanā / kāṣṭhakuḍyopamāṅgeṣu lagnāpy amanaso 'ṅganā //MU_3,110.38//",
    "GSP27moksop_u:7007": "manasy anyatra saṃsakte vītarāgeṇa kānane / kravyādacarvito 'ṅgasthas svakaro 'pi na lakṣitaḥ //MU_3,110.39//",
    "GSP27moksop_u:7008": "sukhīkartuṃ suduḥkhāni duḥkhīkartuṃ sukhāni ca / sukhenaivāśu yujyante manaso 'tiśayān muneḥ //MU_3,110.40//",
    "GSP27moksop_u:7009": "manasy anyatra saṃsakte kathyamānāpi yatnataḥ / latā paraśukṛtteva kathā vicchidyate bata //MU_3,110.41//",
    "GSP27moksop_u:7010": "manasy adritaṭārūḍhe gṛhasthenāpi jantunā / śvabhrābhrakandarabhrāntiduḥkhaṃ samanubhūyate //MU_3,110.42//",
    "GSP27moksop_u:7011": "manasy ullasite svapne hṛdy eva puraparvatāḥ / ākāśa iva vistīrṇe dṛśyante nirmitāḥ kṣaṇāt //MU_3,110.43//",
    "GSP27moksop_u:7012": "mano vilulitaṃ svapne hṛdy evādripurāvalīm / tanoti calito 'mbhodhir vīcīcayam ivātmani //MU_3,110.44//",
    "GSP27moksop_u:7013": "antar abdher jalād yadvat taraṅgāpīḍavīcayaḥ / dehāntar manasas tadvat svapnādripurarājayaḥ //MU_3,110.45//",
    "GSP27moksop_u:7014": "aṅkurasya yathā pattralatāpuṣpaphalaśriyaḥ / manaso 'sya tathā jāgratsvapnavibhramabhūtayaḥ //MU_3,110.46//",
    "GSP27moksop_u:7015": "vyatiriktā yathā hemno na haimavanitā tathā / jāgratsvapnakriyālakṣmīr vyatiriktā na cetasaḥ //MU_3,110.47//",
    "GSP27moksop_u:7016": "dhārākaṇormiphenaśrīr yathā saṃlakṣyate 'mbhasaḥ / tathā vicitravibhavā nānāteyaṃ hi cetasaḥ //MU_3,110.48//",
    "GSP27moksop_u:7017": "svacittavṛttir eveyaṃ jāgratsvapnadṛśoditā / rasāveśād upādatte śailūṣa iva bhūmikām //MU_3,110.49//",
    "GSP27moksop_u:7018": "caṇḍālatvaṃ hi lavaṇaḥ pratibhāsavaśād yathā / tathedaṃ jagad ābhogi manomananamātrakam //MU_3,110.50//",
    "GSP27moksop_u:7019": "yad yat saṃvedyate kiñcit tena tenāśu bhūyate / manomanananirmāṇaṃ yathecchasi tathā kuru //MU_3,110.51//",
    "GSP27moksop_u:7020": "nānāpurasaricchailarūpatām etya dehinām / tanoty antasstham evedaṃ jāgratsvapnabhramaṃ manaḥ //MU_3,110.52//",
    "GSP27moksop_u:7021": "suratvād daityatām eti nāgatvān nagatām api / pratibhāsavaśāc cittam āpadaṃ lavaṇo yathā //MU_3,110.53//",
    "GSP27moksop_u:7022": "naratvād eti nārītvaṃ pitṛtvāt putratāṃ punaḥ / yathā kṣipraṃ prati naṭas svasaṅkalpāt tathā manaḥ //MU_3,110.54//",
    "GSP27moksop_u:7023": "saṅkalpataḥ pramriyate saṅkalpāj jāyate punaḥ / manaś ciratarābhyastāj jīvatām ety anākṛti //MU_3,110.55//",
    "GSP27moksop_u:7024": "mano mananasammūḍham ūḍhavāsanamārutāt / saṅkalpād yonim āyāti sukhaṃ duḥkhaṃ bhayābhaye //MU_3,110.56//",
    "GSP27moksop_u:7025": "sukhaṃ duḥkhaṃ ca manasi tile tailam iva sthitam / tad deśakālavaśato ghanaṃ vā tanu vā bhavet //MU_3,110.57//",
    "GSP27moksop_u:7026": "tailaṃ tilasya ca krāntyā sphuṭatām eti śāśvatīm / cetaso mananāsaṅgād ghanībhūte sukhāsukhe //MU_3,110.58//",
    "GSP27moksop_u:7027": "deśakālābhidhānena rāma saṅkalpa eva hi / kathyate tadvaśād yasmād deśakālau sthitiṃ gatau //MU_3,110.59//",
    "GSP27moksop_u:7028": "praśāmyaty ullasaty eti yāti nandati valgati / manaś śarīrasaṅkalpe phalite na śarīrakam //MU_3,110.60//",
    "GSP27moksop_u:7029": "nānāsphālasamullāsais svasaṅkalpopakalpitaiḥ / mano valgati dehe 'smin svaśvavāra ivājire //MU_3,110.61//",
    "GSP27moksop_u:7030": "cāpale prasaras tasmād antar yena na dīyate / mano vinayam ādhatte tasyālāna iva dvipaḥ //MU_3,110.62//",
    "GSP27moksop_u:7031": "na spandate mano yasya śastrastambha ivottamaḥ / sadvastuno 'sau puruṣaś śiṣṭāḥ kardamakīṭakāḥ //MU_3,110.63//",
    "GSP27moksop_u:7032": "yasyācāpalatāṃ yātaṃ mana ekatra saṃsthitam / anuttamapadenāsau dhyānenānugato 'naghaḥ //MU_3,110.64//",
    "GSP27moksop_u:7033": "saṃyamān manasaś śāntim eti saṃsārasambhramaḥ / mandare 'spandatāṃ yāte yathā kṣīramahārṇavaḥ //MU_3,110.65//",
    "GSP27moksop_u:7034": "manaso vṛddhayo yā yā bhogasaṅkalpavibhramaiḥ / saṃsāraviṣavṛkṣasya tā evāṅkurayonayaḥ //MU_3,110.66//",
    "GSP27moksop_u:7035": "cittaṃ calatkuvalayaṃ valayanta ete mūḍhā mahājaḍajave madamohamandāḥ / āvartavartini vilūnaviśīrṇacittāś cakrabhrame puruṣadurbhramarāḥ patanti //MU_3,110.67//",
    "GSP27moksop_u:7036": "cittavarṇanaṃ nāma sargaḥ",
    "GSP27moksop_u:7037": "ekādaśottaraśatatamas sargaḥ",
    "GSP27moksop_u:7038": "vasiṣṭhaḥ: asya cittamahāvyādheś cikitsāyāṃ varauṣadham / svāyattaṃ śṛṇu yuktyātmasusādhaṃ svātmani sthitam //MU_3,111.1//",
    "GSP27moksop_u:7039": "svenaiva pauruṣeṇāśu svasaṃvedanarūpiṇā / yatnena cittavetālas tyaktveṣṭaṃ vastu jīyate //MU_3,111.2//",
    "GSP27moksop_u:7040": "tyajann abhimataṃ vastu yas tiṣṭhati nirāmayaḥ / jitam eva manas tena kudānta iva dantinā //MU_3,111.3//",
    "GSP27moksop_u:7041": "svasaṃvedanayatnena pālyate cittabālakaḥ / avastuno vastuni ca yojyate bodhyate 'pi ca //MU_3,111.4//",
    "GSP27moksop_u:7042": "śāstrasaṅgamadhīreṇa cintātaptam atāpinā / chinddhi tvam ayasevāyo manasaiva mano mune //MU_3,111.5//",
    "GSP27moksop_u:7043": "ayatnena yathā bāla itaś cetaś ca yujyate / bhavyais tathaiva ceto 'ntaḥ kim ivātrātiduṣkaram //MU_3,111.6//",
    "GSP27moksop_u:7044": "satkarmaṇi samākrāntam udarkodayadāyini / svapauruṣeṇaiva manaś cetanena niyojayet //MU_3,111.7//",
    "GSP27moksop_u:7045": "svāyattam ekāntahitaṃ svepsitatyāgavedanam / yasya duṣkaratāṃ yātaṃ dhik taṃ puruṣakīṭakam //MU_3,111.8//",
    "GSP27moksop_u:7046": "aramyaṃ ramyarūpeṇa bhāvayitvā svasaṃvidā / malleneva śiśuś cittam ayatnenaiva jīyate //MU_3,111.9//",
    "GSP27moksop_u:7047": "pauruṣeṇa prayatnena cittam āśv eva jīyate / acittenāsapatnena padaṃ brahmaṇi dhīyate //MU_3,111.10//",
    "GSP27moksop_u:7048": "svāyattaṃ ca susādhaṃ ca svacittākrāntimātrakam / śaknuvanti na ye kartuṃ dhik tān puruṣajambukān //MU_3,111.11//",
    "GSP27moksop_u:7049": "svapauruṣaikasādhyena svepsitatyāgarūpiṇā / manaḥpraśamamantreṇa vināsti na śubhā gatiḥ //MU_3,111.12//",
    "GSP27moksop_u:7050": "manomāraṇamātreṇa sādhyena svātmasaṃvidā / nissapatnam anādyantam aniṅganam ihoṣyatām //MU_3,111.13//",
    "GSP27moksop_u:7051": "īpsitāvedanāṅgyāṃ tu manaḥpraśamanaśriyi / gurūpadeśaśāstrārthamantrādyā yuktayas tṛṇam //MU_3,111.14//",
    "GSP27moksop_u:7052": "sarvaṃ sarvagataṃ śāntaṃ brahma sampadyate tadā / asaṅkalpanaśastreṇa cchinnaṃ cittagadaṃ yadā //MU_3,111.15//",
    "GSP27moksop_u:7053": "svasaṃvedanasādhye 'smin saṅkalpānarthanāśane / śāntasyācchābhravapuṣi puṃsaḥ keva kadarthanā //MU_3,111.16//",
    "GSP27moksop_u:7054": "nūnaṃ daivam anādṛtya mūḍhasaṅkalpakalpitam / puruṣārthena saṃvittyā naya cittam acittatām //MU_3,111.17//",
    "GSP27moksop_u:7055": "tāṃ mahāpadavīm ekāṃ kām apy anusaraṃś ciram / cittaṃ cidbhakṣitaṃ kṛtvā cittvād api paraṃ bhava //MU_3,111.18//",
    "GSP27moksop_u:7056": "bhavabhāvanayā mukto yuktaḥ paramayā dhiyā / dhārayātmānam avyagro 'grastacittaṃ citaḥ param //MU_3,111.19//",
    "GSP27moksop_u:7057": "paraṃ pauruṣam āśritya nītvā cittam acittatām / tāṃ mahāpadavīm ehi yatra nāsi na cetarat //MU_3,111.20//",
    "GSP27moksop_u:7058": "saṃvedanaviparyāsarūpiṇārir ivābalaḥ / jetum āśu mano rāma pauruṣenaiva śakyate //MU_3,111.21//",
    "GSP27moksop_u:7059": "anudvegaś śriyo mūlam anudvegāt pravartate / jantor manojayo yena trilokīvijayas tṛṇam //MU_3,111.22//",
    "GSP27moksop_u:7060": "na śastradahanotpātapātā yasyāṃ manāg api / svabhāvamātravyāvṛttau tasyāṃ keva kadarthanā //MU_3,111.23//",
    "GSP27moksop_u:7061": "api svavedanākrāntāv aśaktā ye narādhamāḥ / kathaṃ vyavahariṣyanti vyavahāradaśāsu te //MU_3,111.24//",
    "GSP27moksop_u:7062": "pumān dṛto 'smi jāto 'smi jīvāmīti kudṛṣṭayaḥ / cetaso vṛttayo yānti capalasyāsadutthitāḥ //MU_3,111.25//",
    "GSP27moksop_u:7063": "na kaścaneha mriyate jāyate neha kaścana / svayaṃ vetti mṛtiṃ dehe lokam anyaṃ gataṃ manaḥ //MU_3,111.26//",
    "GSP27moksop_u:7064": "ito yātaṃ pare loke sphuraty anyatayā manaḥ / na naśyaty etad āmokṣam ato mṛtibhayaṃ kutaḥ //MU_3,111.27//",
    "GSP27moksop_u:7065": "deharūpeṇa vicarad ihaloke paratra ca / cittam āmokṣam āste 'sya rūpam anyan na vidyate //MU_3,111.28//",
    "GSP27moksop_u:7066": "sute bhrātari bhṛtyādau kleśa ākramaṇaṃ nṛṇām / na svacitte svacaitanyavyāvṛttyātmeti me matiḥ //MU_3,111.29//",
    "GSP27moksop_u:7067": "tiryag ūrdhvam adhastāc ca bhūyo bhūyo vicāritam / yāvan nāsti kilopāyaś cittopaśamanād ṛte //MU_3,111.30//",
    "GSP27moksop_u:7068": "ṛte pathye tate śuddhe bodhe hṛdy udite citi / manovilayamātreṇa viśrāntir upajāyate //MU_3,111.31//",
    "GSP27moksop_u:7069": "dhyāyate hṛdayākāśe citiś ciccakradhārayā / mano māraya niśśaṅkaṃ tvāṃ pramathnanti nādhayaḥ //MU_3,111.32//",
    "GSP27moksop_u:7070": "yadi ramyam aramyatve tvayā saṃviditaṃ vidā / chinnāny eva tad aṅgāni cittasyeti matir mama //MU_3,111.33//",
    "GSP27moksop_u:7071": "ayaṃ so 'ham idaṃ tan me etāvanmātrakaṃ manaḥ / tadabhāvanamātreṇa dātreṇeva vilūyate //MU_3,111.34//",
    "GSP27moksop_u:7072": "chinnābhram amale vyomni yathā śaradi dhūyate / nirvikalpe pare tattve tathā nirvāsanaṃ manaḥ //MU_3,111.35//",
    "GSP27moksop_u:7073": "vahanti yatra śastrāgnipavanās tatra bhīr bhavet / svāyatte mṛduni svacche kim asaṅkalpane bhayam //MU_3,111.36//",
    "GSP27moksop_u:7074": "idaṃ śreya idaṃ neti siddham ābālam akṣatam / bālaṃ putram ivodāre manaś śreyasi yojayet //MU_3,111.37//",
    "GSP27moksop_u:7075": "akṣapañcānanaṃ cetassiṃhaṃ saṃsṛtibṛṃhaṇam / ghnanti ye te jayantīha nirvāṇapadapātinaḥ //MU_3,111.38//",
    "GSP27moksop_u:7076": "bhīmās sambhramadāyinyas saṅkalpakalanād imāḥ / vipadas samprasūyante mṛgatṛṣṇā maror iva //MU_3,111.39//",
    "GSP27moksop_u:7077": "kalpāntapavanā vāntu yantu caikatvam arṇavāḥ / tapantu dvādaśādityā nāsti nirmanasaḥ kṣatiḥ //MU_3,111.40//",
    "GSP27moksop_u:7078": "manobījāt samudyanti śubhāśubhaphalapradāḥ / saṃsāraṣaṇḍakā ete lokasaptakapallavāḥ //MU_3,111.41//",
    "GSP27moksop_u:7079": "asaṅkalpanamātraikasādhye sakalasiddhaye / asaṅkalpābhisāmrājye tiṣṭhāvaṣṭambhatatparaḥ //MU_3,111.42//",
    "GSP27moksop_u:7080": "prayacchaty uttamānandaṃ kṣīyamāṇaṃ manaḥ kramāt / kaṣakṣīṇāṅgako 'ṅgāro yathāṅgārakṣayārthinaḥ //MU_3,111.43//",
    "GSP27moksop_u:7081": "api brahmakuṭīlakṣyaṃ manasaś cet samīhitam / tad aṇor antare vyaktaṃ vibhaktaṃ paridṛśyate //MU_3,111.44//",
    "GSP27moksop_u:7082": "saṅkalpamātravibhavena kṛtātyanarthaṃ saṅkalpaśāntivibhavena susādhitārtham / santoṣamātravibhavena mano vijitya nityoditena jayam ehi nirīhitena //MU_3,111.45//",
    "GSP27moksop_u:7083": "paramapāvanayā vimanastayā samatayā matayātmavidām ati / śamitayā mitayāntar ahantayā yad avaśiṣṭam ajaṃ padam astu tat //MU_3,111.46//",
    "GSP27moksop_u:7084": "manaśśaktisvarūpapratipādanaṃ nāma sargaḥ",
    "GSP27moksop_u:7085": "dvādaśottaraśatatamas sargaḥ",
    "GSP27moksop_u:7086": "vasiṣṭhaḥ: yasmin yasmin padārthe hi yena yena yathā tathā / tīvrasaṃvegasampannaṃ manaḥ paśyati vāñchitam //MU_3,112.1//",
    "GSP27moksop_u:7087": "jāyate mriyate caiṣā manasas tīvravegitā / saumyāmbubudbudālīva nirnimittā svabhāvataḥ //MU_3,112.2//",
    "GSP27moksop_u:7088": "śītatā tuhinasyeva kajjalasyeva kṛṣṇatā / lolatā manaso rūpaṃ tīvrātīvraikarūpiṇaḥ //MU_3,112.3//",
    "GSP27moksop_u:7089": "rāmaḥ: katham asyātilolasya vegāvegaikakāraṇam / calatā manaso brahman balato vinivāryate //MU_3,112.4//",
    "GSP27moksop_u:7090": "vasiṣṭhaḥ: neha cañcalatāhīnaṃ manaḥ kvacana dṛśyate / cañcalatvaṃ manodharmo vahnidharmo yathoṣṇatā //MU_3,112.5//",
    "GSP27moksop_u:7091": "yaiṣā hi cañcalā spandaśaktiś cittatvasaṃsthitā / tāṃ viddhi mānasīṃ śaktiṃ jagadāḍambarātmikām //MU_3,112.6//",
    "GSP27moksop_u:7092": "spandasparśād ṛte vāyor yathā sattaiva nohyate / tathāsti cittasattā no cañcalaspandanād ṛte //MU_3,112.7//",
    "GSP27moksop_u:7093": "yat tu cañcalatāhīnaṃ tan mano mṛtam ucyate / sa eva ca tapaśśāstraprasiddho mokṣa ucyate //MU_3,112.8//",
    "GSP27moksop_u:7094": "manovilayamātreṇa duḥkhaśāntir avāpyate / manojananamātreṇa duḥkhaṃ param avāpyate //MU_3,112.9//",
    "GSP27moksop_u:7095": "duḥkham utpādayaty uccair utthitaś cittarākṣasaḥ / sukhāyānantabhogyāya taṃ prayatnena pātaya //MU_3,112.10//",
    "GSP27moksop_u:7096": "tasya cañcalatā yaiṣā hy avidyā nāma socyate / vāsanāparanāmnī tāṃ vicāreṇa vināśaya //MU_3,112.11//",
    "GSP27moksop_u:7097": "avidyayā vāsanayā tayāntaś cittaśāntayā / vilīnayā tyāgavaśāt paraṃ śreyo 'dhigamyate //MU_3,112.12//",
    "GSP27moksop_u:7098": "yat tat sadasator madhyaṃ yan madhyaṃ cittvajāḍyayoḥ / tan manaḥ procyate rāma dvayadolāyitākṛti //MU_3,112.13//",
    "GSP27moksop_u:7099": "jāḍyānusandhānahṛtaṃ jāḍyātmakatayeddhayā / ceto jaḍatvam āyāti dṛḍhābhyāsavaśena hi //MU_3,112.14//",
    "GSP27moksop_u:7100": "vivekaikānusandhānāc cidaṃśātmatayā manaḥ / citaikatām upāyāti dṛḍhābhyāsavaśāt sthiram //MU_3,112.15//",
    "GSP27moksop_u:7101": "pauruṣeṇa prayatnena yasminn eva pade manaḥ / pātyate tat padaṃ prāpya bhavaty abhyāsalohitam //MU_3,112.16//",
    "GSP27moksop_u:7102": "ataḥ pauruṣam āśritya cittam ākramya cetasā / viśokaṃ padam āśritya nirāśaṅkas sthiro bhava //MU_3,112.17//",
    "GSP27moksop_u:7103": "bhavabhāvanayā bhagnaṃ manasaiva na cen manaḥ / balād uttāryate rāma tad upāyo 'sti netaraḥ //MU_3,112.18//",
    "GSP27moksop_u:7104": "mana eva samarthaṃ vai manaso dṛḍhanigrahe / arājā kas samarthas syād rājño rāghava nigrahe //MU_3,112.19//",
    "GSP27moksop_u:7105": "tṛṣṇāgrāhagṛhītānāṃ saṃsārārṇavaraṃhasi / āvartair uhyamānānāṃ dūraṃ svamana eva nauḥ //MU_3,112.20//",
    "GSP27moksop_u:7106": "manasaiva manaś chittvā pāśaṃ paramabandhanam / unmocito na yenātmā nāsāv anyena mokṣyate //MU_3,112.21//",
    "GSP27moksop_u:7107": "yā yodeti manonāmnī vāsanā vāsitāntarā / tāṃ tāṃ pariharet prājñas tato 'vidyākṣayo bhavet //MU_3,112.22//",
    "GSP27moksop_u:7108": "bhogaughavāsanāṃ tyaktvā tyaja tvaṃ khedavāsanām / bhāvābhāvau tatas tyaktvā nirvikalpas sukhī bhava //MU_3,112.23//",
    "GSP27moksop_u:7109": "abhāvanaṃ bhāvanāyās tv etāvān bhāvanākṣayaḥ / eṣa eva manonāśas tv avidyānāśa ucyate //MU_3,112.24//",
    "GSP27moksop_u:7110": "yad yat saṃvedyate kiñcit tatrāsaṃvedanaṃ varam / asaṃvittis tu nirvāṇaṃ duḥkhaṃ saṃvedanād bhavet //MU_3,112.25//",
    "GSP27moksop_u:7111": "svenaiva tat prayatnena puṃsas sampadyate kṣaṇāt / bhāvasyābhāvanaṃ bhūtyai tat tasmān nityam āharet //MU_3,112.26//",
    "GSP27moksop_u:7112": "rāgādayo ye manasepsitās te buddhvaiva tāṃs tāṃs tvam avastubhūtān / tyaktvā tadāsthāṅkuram astabījaṃ mā harṣaśokau samupaiṣi tṛptaḥ //MU_3,112.27//",
    "GSP27moksop_u:7113": "khuraraveṇopadeśāṃśakathanaṃ nāma sargaḥ",
    "GSP27moksop_u:7114": "trayodaśottaraśatatamas sargaḥ",
    "GSP27moksop_u:7115": "vasiṣṭhaḥ: eṣā hi vāsanā nityam asaty eva yad utthitā / dvicandrabhrāntivat tena tyaktuṃ rāghava yujyate //MU_3,113.1//",
    "GSP27moksop_u:7116": "avidyāvidyamānaiva naṣṭaprajñasya vidyate / nāmnaivāṅgīkṛtābhāvā samyakprajñasya sā kutaḥ //MU_3,113.2//",
    "GSP27moksop_u:7117": "mā bhavājño bhava prājñas samyag rāma vicāraya / nāsty evendur dvitīyaḥ khe bhrāntyā saṃlakṣyate mudhā //MU_3,113.3//",
    "GSP27moksop_u:7118": "nātmatattvād ṛte kiñcid vidyate vastv avastu vā / ūrmimālini vistīrṇe vāripūrād ṛte yathā //MU_3,113.4//",
    "GSP27moksop_u:7119": "svavikalpakṛtān etān bhāvābhāvān asanmayān / nitye tate site śuddhe mā samāropayātmani //MU_3,113.5//",
    "GSP27moksop_u:7120": "nāsi kartā kim etāsu kriyāsu mamatā tava / ekasmin vidyamāne hi kiṃ kena kriyate katham //MU_3,113.6//",
    "GSP27moksop_u:7121": "mā cākartā bhava prājña kim akartṛtayeha te / sādhyaṃ sādhyam upādeyaṃ tasmāt svastho bhavānagha //MU_3,113.7//",
    "GSP27moksop_u:7122": "kartā saṃs tvam asaktatvād bhavākartā raghūdvaha / asaktatvād akartāpi kartṛvat spandanaṃ kuru //MU_3,113.8//",
    "GSP27moksop_u:7123": "satyaṃ cet syād upādeyaṃ mithyā syād dheyam eva tat / upādeyaikasaktatvād yuktā saktir hi karmaṇi //MU_3,113.9//",
    "GSP27moksop_u:7124": "yatrendrajālam akhilaṃ māyāmayam avastukam / tatra kās tāḥ kathaṃ rāma heyopādeyadṛṣṭayaḥ //MU_3,113.10//",
    "GSP27moksop_u:7125": "saṃsārabījakaṇikā yaiṣāvidyā raghūdvaha / eṣā hy avidyamānaiva satīva sphāratāṃ gatā //MU_3,113.11//",
    "GSP27moksop_u:7126": "yeyam ābhoginissārasaṃsārārambhacakrikā / vijñeyā vāsanaiṣā sā caitasī mohadāyinī //MU_3,113.12//",
    "GSP27moksop_u:7127": "cāruvaṃśalatevāntaśśūnyanissārakoṭarā / sarittaraṅgamāleva na vyucchinnā vinaśvarī //MU_3,113.13//",
    "GSP27moksop_u:7128": "gṛhyamāṇāpi hastena grahītuṃ naiva yujyate / mṛdvy apy atyantatīkṣṇāgrā nirjharormir ivotthitā //MU_3,113.14//",
    "GSP27moksop_u:7129": "dṛśyate prakaṭābhāsā sadarthe nopayujyate / taraṅgiṇī taraṅgābhāsv ākārapariniṣṭhitā //MU_3,113.15//",
    "GSP27moksop_u:7130": "kvacid vakrā kvacid ṛjvī dīrghā kharvā sthirā calā / yatprasādodbhavā tasmād vyatirekam upāgatā //MU_3,113.16//",
    "GSP27moksop_u:7131": "antaśśūnyāpi sarvatra dṛśyate 'sārasundarī / na kvacit saṃsthitāpīha sarvatraivopalakṣyate //MU_3,113.17//",
    "GSP27moksop_u:7132": "jaḍaiva cinmayīvāsāv anyaspandopajīvinī / nimeṣam apy atiṣṭhantī sthairyāśaṅkāṃ prayacchati //MU_3,113.18//",
    "GSP27moksop_u:7133": "jvāleva śuddhavarṇāpi maṣīmalinakoṭarā / valgaty anyaprasādena kṣīyate tadavīkṣitā //MU_3,113.19//",
    "GSP27moksop_u:7134": "āloke vimale mlānā tamasy ativirājate / mṛgatṛṣṇeva susphārā nānāvarṇavilāsinī //MU_3,113.20//",
    "GSP27moksop_u:7135": "vakrā viṣamayī tanvī mṛdvī kaṇṭakakarkaśā / lalanā cañcalā kṣuddhā tṛṣṇā jihveva bhoginaḥ //MU_3,113.21//",
    "GSP27moksop_u:7136": "svayaṃ dīpaśikhevāśu kṣīyate snehasaṅkṣaye / sindūradhūlilekheva vinā rāgaṃ na rañjate //MU_3,113.22//",
    "GSP27moksop_u:7137": "kṣaṇaprakāśā taralā kṛtasaṃsthā jaḍāśaye / mugdhānāṃ trāsajananī vakrā vidyud ivoditā //MU_3,113.23//",
    "GSP27moksop_u:7138": "yatnād gṛhītvā dahati bhūtvā bhūtvā pralīyate / labhyate 'pi ca nānviṣṭā vidyudvad atibhaṅgurā //MU_3,113.24//",
    "GSP27moksop_u:7139": "aprārthitaivopanatā ramaṇīyāpy anarthadā / akālapuṣpamāleva śreyase nābhinanditā //MU_3,113.25//",
    "GSP27moksop_u:7140": "atyantavismṛtaivātisukhāya bhramadāyinī / dussvapnakalaneveyam anarthāyaiva sūtthitā //MU_3,113.26//",
    "GSP27moksop_u:7141": "pratibhāsavaśād eva trijaganti mahānti ca / muhūrtamātreṇotpādya dhatte grāsīkaroti ca //MU_3,113.27//",
    "GSP27moksop_u:7142": "muhūrto vatsaraśreṇī lavaṇasyānayā kṛtā / rātrir dvādaśavarṣāṇi hariścandrasya nirmitā //MU_3,113.28//",
    "GSP27moksop_u:7143": "viyoginām athānyeṣāṃ kāntāvirahaśālinām / rātrir vatsaravad dīrghā bhavaty asyāḥ prasādataḥ //MU_3,113.29//",
    "GSP27moksop_u:7144": "sukhitasyālpatām eti duḥkhitasyaiti dīrghatām / kālo hy asyāḥ prasādena viparyāsaikaśālinā //MU_3,113.30//",
    "GSP27moksop_u:7145": "asyās svasattāmātreṇa kartṛtaitāsu vṛttiṣu / dīpasyālokakāryāṇāṃ yathā tadvan na vastutaḥ //MU_3,113.31//",
    "GSP27moksop_u:7146": "sanitambastanā citre na strī strīdharmiṇī yathā / tathaivākāradhīreyaṃ kartuṃ yogyā na kiñcana //MU_3,113.32//",
    "GSP27moksop_u:7147": "manorājyam ivākārabhāsvarā satyavarjitā / sahasraśataśākhāpi na kiñcit paramārthataḥ //MU_3,113.33//",
    "GSP27moksop_u:7148": "araṇye mṛgatṛṣṇeva mithyaivāḍambarānvitā / viḍambayati tān mugdhamṛgān eva na mānuṣān //MU_3,113.34//",
    "GSP27moksop_u:7149": "phenamāleva sañjātadhvastā vicchedavarjitā / jaḍaiva cañcalākārā gṛhyamānā na kiñcana //MU_3,113.35//",
    "GSP27moksop_u:7150": "ananyā cetanasyāpi nūnam anyeva ca sthitā / krimitantur ivādīrghā jaḍaivāpy ajaḍāśritā //MU_3,113.36//",
    "GSP27moksop_u:7151": "kaluṣoḍḍāmarakārā rajaḥprasaradhūsarā / calā kalpāntavātyeva svākrāntabhuvanāntarā //MU_3,113.37//",
    "GSP27moksop_u:7152": "dhūmālīvāṅgasaṃlagnā dāhasvedapradāyinī / garbhīkṛtarasākramya jaganti parivartate //MU_3,113.38//",
    "GSP27moksop_u:7153": "dhārā jaladharasyeva sudīrghā jaḍanirmitā / asārasaṅghātadṛḍharajjus tṛṇagaṇair iva //MU_3,113.39//",
    "GSP27moksop_u:7154": "taraṅgotpalamāleva kalpanāmātravarṇitā / mṛṇālīva bahucchidrā paṅkaprauḍhā jaḍātmikā //MU_3,113.40//",
    "GSP27moksop_u:7155": "jvāleva dṛśyate vṛddhitatparā na ca vardhate / viṣāsvāda ivāpātamadhurānte sudāruṇā //MU_3,113.41//",
    "GSP27moksop_u:7156": "naṣṭā dīpaśikhevaiṣā na jāne kveha gacchati / mihikevāgradṛṣṭāpi gṛhyamāṇā na kiñcana //MU_3,113.42//",
    "GSP27moksop_u:7157": "pāṃsumuṣṭir ivāstīrya prekṣitā pāramāṇavī / ākāśanīlimevaiṣā nirnimittaiva dṛśyate //MU_3,113.43//",
    "GSP27moksop_u:7158": "dvicandramohavaj jātā svapnavad vihitabhramā / yathā nauyāyinas sthāṇuspandas tadvad ihotthitā //MU_3,113.44//",
    "GSP27moksop_u:7159": "anayopahate citte dīrghakālam ivākulaiḥ / janair ālakṣyate dīrghas saṃsārasvapnavibhramaḥ //MU_3,113.45//",
    "GSP27moksop_u:7160": "manojñam api satyaṃ ca dṛśyate sad asattayā / amanojñam asatyaṃ ca dṛśyate 'sac ca sattayā //MU_3,113.46//",
    "GSP27moksop_u:7161": "anayopahate tv asmiṃś citrāś cetasi vibhramāḥ / utpadyante vinaśyante taraṅgās toyadher iva //MU_3,113.47//",
    "GSP27moksop_u:7162": "padārtharatham ārūḍhā bhāvanaiṣā balānvitā / ākrāmati manaḥ kṣipraṃ vihagaṃ vāgurā yathā //MU_3,113.48//",
    "GSP27moksop_u:7163": "kāruṇyāt spandamānākṣīṃ sravatkṣīralavastanīm / nayaty ullāsitānandaṃ jananīṃ gṛhiṇīpadam //MU_3,113.49//",
    "GSP27moksop_u:7164": "viṣīkaroti niṣṣyandasantarpitajagattrayam / sudhā sārdram api kṣipraṃ pravṛddhā bimbam aindavam //MU_3,113.50//",
    "GSP27moksop_u:7165": "unmattavaravetālavartanārambhasambhramam / sthāṇavas samprayacchanti mūkam apy eti yad dhiyā //MU_3,113.51//",
    "GSP27moksop_u:7166": "sandhyādiṣu ca kāleṣu loṣṭapāṣāṇabhittayaḥ / asyāḥ prasādād dṛśyante sarpā jagati dṛṣṭibhiḥ //MU_3,113.52//",
    "GSP27moksop_u:7167": "eko 'pi dvitayodeti yathā dviśaśidarśane / dūram abhyāśatāṃ yāti svapne 'bdhitaraṇaṃ yathā //MU_3,113.53//",
    "GSP27moksop_u:7168": "ādīrghaḥ kṣaṇatām eti kālas seṣṭā yathā niśā / kṣaṇo varṣam ivābhāti kāntāvirahiṇām iva //MU_3,113.54//",
    "GSP27moksop_u:7169": "na tad asti na yan nāma na karotīyam uddhatā / asyās tv akiñcanāyās tu śaktatāṃ paśya rāghava //MU_3,113.55//",
    "GSP27moksop_u:7170": "saṃrodhayet prayatnena saṃvidaivāśu saṃvidam / saṃvitsrotonirodhena śuṣyaty eṣā manonadī //MU_3,113.56//",
    "GSP27moksop_u:7171": "avidyamānayaivedaṃ pelavāṅgyā sutucchayā / mithyābhāvanayā nāma citram andhīkṛtaṃ jagat //MU_3,113.57//",
    "GSP27moksop_u:7172": "arūpayā nirākṛtyā cārucetanahīnayā / asatyevāśu naśyantyā citram andhīkṛtaṃ jagat //MU_3,113.58//",
    "GSP27moksop_u:7173": "ālokena vinaśyantyā sphurantyā tamaso 'ntare / kauśikekṣaṇadharmiṇyā citram andhīkṛtaṃ jagat //MU_3,113.59//",
    "GSP27moksop_u:7174": "kukarmaikāntakāriṇyā na sahantyāvalokanam / deham apy avijānantyā citram andhīkṛtaṃ jagat //MU_3,113.60//",
    "GSP27moksop_u:7175": "sudhīrācāradharmiṇyā nityaṃ prākṛtakāntayā / anāratāstaṅgatayā citram andhīkṛtaṃ jagat //MU_3,113.61//",
    "GSP27moksop_u:7176": "anantaduḥkhākulayā sadaiva dhṛtayānayā / sambodhahīnayā nāma citram andhīkṛtaṃ jagat //MU_3,113.62//",
    "GSP27moksop_u:7177": "kāmakrodhaghanastanyā tamaḥprasaravaktrayā / acetanaśarīriṇyā citram andhīkṛtaṃ jagat //MU_3,113.63//",
    "GSP27moksop_u:7178": "ātmāndhakūpāspadayā jaḍayā jāḍyajīrṇayā / duḥkhadīrghapralāpinyā citram andhīkṛtaṃ jagat //MU_3,113.64//",
    "GSP27moksop_u:7179": "puruṣāsaṅgabhaṅginyā rogiṇyākṣatamāyayā / vivartinyā vivakṣāsu citram andhīkṛtaṃ jagat //MU_3,113.65//",
    "GSP27moksop_u:7180": "puruṣasya na yā śaktā soḍhum īkṣitam apy alam / tayā striyāśaraṇayā citram andhīkṛtaḥ pumān //MU_3,113.66//",
    "GSP27moksop_u:7181": "na yasyāś cetanaivāsti yāpy anaṣṭaiva naśyati / tayā striyāpuruṣayā citram andhīkṛtaḥ pumān //MU_3,113.67//",
    "GSP27moksop_u:7182": "anantaduṣprasaravilāsakāriṇī kṣayodayonmukhasukhaduḥkhakāriṇī / iyaṃ prabho vigalati kena vāsanā manoguhānilayanibaddhabhāvanā //MU_3,113.68//",
    "GSP27moksop_u:7183": "avidyāvarṇanaṃ nāma sargaḥ",
    "GSP27moksop_u:7184": "caturdaśottaraśatatamas sargaḥ",
    "GSP27moksop_u:7185": "rāmaḥ: avidyāvibhavaprotthaṃ jagataḥ puruṣasya vā / mahad āndhyam idaṃ brahman kathaṃ nāma vinaśyati //MU_3,114.1//",
    "GSP27moksop_u:7186": "vasiṣṭhaḥ: yathā tuṣāranalinī bhāskarālokanāt kṣaṇāt / naśyaty evam avidyeyaṃ naśyaty ātmāvalokanāt //MU_3,114.2//",
    "GSP27moksop_u:7187": "tāvat saṃsārabhṛguṣu svātmanā saha dehinam / āndolayati sā yaiṣā duḥkhakaṇṭakajāliṣu //MU_3,114.3//",
    "GSP27moksop_u:7188": "avidyā yāvad asyās tu notpannā kṣayakāriṇī / svayam ātmāvalokecchā mohasaṅkṣayadāyinī //MU_3,114.4//",
    "GSP27moksop_u:7189": "asyāḥ paraṃ prapaśyantyās svātmanāśaḥ pravartate / ātapānubhavārthinyāś chāyāyā iva rāghava //MU_3,114.5//",
    "GSP27moksop_u:7190": "dṛṣṭe sarvagate deve svayam eva vilīyate / sarvāśābhyudite chāyā dvādaśārkagaṇe yathā //MU_3,114.6//",
    "GSP27moksop_u:7191": "icchāmātram avidyeha tannāśo mokṣa ucyate / sa cāsaṅkalpamātreṇa siddho bhavati rāghava //MU_3,114.7//",
    "GSP27moksop_u:7192": "manāg api manovyomni vāsanātamasi kṣate / kālimā tanutām eti cidādityamahodayāt //MU_3,114.8//",
    "GSP27moksop_u:7193": "yathodite dinakare kvāpi yāti tamasvatī / tathā viveke 'bhyudite kvāpy avidyā pralīyate //MU_3,114.9//",
    "GSP27moksop_u:7194": "dṛḍhavāsanayā bandho ghanatām eti cetasaḥ / calavetālasaṅkalpas sandhyākāle yathā śiśoḥ //MU_3,114.10//",
    "GSP27moksop_u:7195": "rāmaḥ: yāvat kiñcid idaṃ dṛśyaṃ sāvidyā kṣīyate ca sā / ātmabhāvanayā brahmann ātmāsau kīdṛśas smṛtaḥ //MU_3,114.11//",
    "GSP27moksop_u:7196": "vasiṣṭhaḥ: cetyānupātarahitaṃ sāmānyena ca sarvagam / yac cittattvam anākhyeyaṃ sa ātmā parameśvaraḥ //MU_3,114.12//",
    "GSP27moksop_u:7197": "ābrahmastambaparyantaṃ tṛṇādi yad idaṃ jagat / tat sarvaṃ sarvadātmaiva nāvidyā vidyate 'nagha //MU_3,114.13//",
    "GSP27moksop_u:7198": "sarvaṃ ca khalv idaṃ brahma nityaṃ cidghanam akṣayam / kalpanānyā manonāmnī vidyate na hi kācana //MU_3,114.14//",
    "GSP27moksop_u:7199": "na jāyate na mriyate kiñcid asmiñ jagattraye / na ca bhāvavikārāṇāṃ sattā kvacana vidyate //MU_3,114.15//",
    "GSP27moksop_u:7200": "kevalaṃ kevalābhāsaṃ sarvasāmānyam akṣatam / cetyānupātarahitaṃ cinmātram iha vidyate //MU_3,114.16//",
    "GSP27moksop_u:7201": "asmin nitye tate śuddhe cinmātre nirupadrave / śānte samasamābhoge nirvikāroditātmani //MU_3,114.17//",
    "GSP27moksop_u:7202": "yaiṣā svabhāvābhigataṃ svayaṃ saṅkalpya dhāvati / cic cetyaṃ svayam amlānā sā mlānā tan manas smṛtam //MU_3,114.18//",
    "GSP27moksop_u:7203": "ekasmāt sarvagād devāt sarvaśakter mahātmanaḥ / vibhāgakalanāśaktir laharīvotthitāmbhasaḥ //MU_3,114.19//",
    "GSP27moksop_u:7204": "ekasmin vitate śānte yā na kiñcana vidyate / saṅkalpamātreṇa gatā sā siddhiṃ paramātmani //MU_3,114.20//",
    "GSP27moksop_u:7205": "atas saṅkalpasiddheyaṃ saṅkalpenaiva naśyati / yenaiva jātā tenaiva vahnijvāleva vāyunā //MU_3,114.21//",
    "GSP27moksop_u:7206": "pauruṣodyogasiddhena bhogāśārūpatāṃ gatā / asaṅkalpanamātreṇa sāvidyā parilīyate //MU_3,114.22//",
    "GSP27moksop_u:7207": "nāhaṃ brahmeti saṅkalpāt sudṛḍhād badhyate manaḥ / sarvaṃ brahmeti saṅkalpāt sudṛḍhān mucyate punaḥ //MU_3,114.23//",
    "GSP27moksop_u:7208": "saṅkalpaḥ paramo bandhas tv asaṅkalpo vimuktatā / saṅkalpam avajityāntar yathecchasi tathā kuru //MU_3,114.24//",
    "GSP27moksop_u:7209": "dṛṣṭā mayāmbare 'trāsti nalinī hemapaṅkajā / lolavaiḍūryamadhupā sugandhitadigambarā //MU_3,114.25//",
    "GSP27moksop_u:7210": "uddaṇḍaiḥ prakaṭābhogair mṛṇālabhujamaṇḍalaiḥ / vihasantī prakāśasya śaśino raśmimaṇḍalāt //MU_3,114.26//",
    "GSP27moksop_u:7211": "vikalpajālikaivettham asatyaivāpi satsamā / manassvāsthyavināśārthaṃ yathā bālena kalpyate //MU_3,114.27//",
    "GSP27moksop_u:7212": "tathaiveyam avidyeha bhāvanābhavabandhanī / capalenāsukhāyaiva manobālena kalpitā //MU_3,114.28//",
    "GSP27moksop_u:7213": "kṛśo 'tiduḥkhī baddho 'haṃ hastapādādimān aham / iti bhāvānurūpeṇa vyavahāreṇa badhyate //MU_3,114.29//",
    "GSP27moksop_u:7214": "nāhaṃ duḥkhī na me dehaḥ ko bandho 'syātmanaś citaḥ / iti bhāvānurūpeṇa vyavahāreṇa mucyate //MU_3,114.30//",
    "GSP27moksop_u:7215": "nāhaṃ māṃsaṃ na cāsthīni dehād anyaḥ paro hy aham / iti niścayavān antaḥkṣīṇāvidya ihocyate //MU_3,114.31//",
    "GSP27moksop_u:7216": "prottuṅgasuraśailāgravaiḍūryaśikharaprabhā / atha vārkāṃśudurbhedā timiraśrīs sthitopari //MU_3,114.32//",
    "GSP27moksop_u:7217": "kalpyate hi yathā vyomnaḥ kālimeti svabhāvajaḥ / puṃsā dharaṇisaṃsthena svavikalpanayeddhayā //MU_3,114.33//",
    "GSP27moksop_u:7218": "kalpitaivam avidyeyam anātmany ātmabhāvanā / puruṣeṇāprabuddhena na prabuddhena rāghava //MU_3,114.34//",
    "GSP27moksop_u:7219": "rāmaḥ: merunīlamaṇicchāyā neyaṃ nāpi tamaḥprabhā / tad idaṃ kiṃ kṛtaṃ brahman nīlatvaṃ nabhaso vada //MU_3,114.35//",
    "GSP27moksop_u:7220": "vasiṣṭhaḥ: na rāma nīlatā vyomnaś śūnyasya guṇavat sthitā / anyaratnaprabhābhāvān na cāpy eṣātra mairavī //MU_3,114.36//",
    "GSP27moksop_u:7221": "tejomayatvād aṇḍasya sphāratvāt siddhatejasaḥ / prākāśyād aṇḍapārasya tamaso nātra sambhavaḥ //MU_3,114.37//",
    "GSP27moksop_u:7222": "kevalaṃ śūnyataivaiṣā bahvī subhaga dṛśyate / vayasyevānurūpāyā avidyāyā na sanmayī //MU_3,114.38//",
    "GSP27moksop_u:7223": "svadṛṣṭikṣayasampattāv asad evotthitaṃ tamaḥ / vastu svabhāvāt tad vyomnaḥ kārṣṇyam ity avalokyate //MU_3,114.39//",
    "GSP27moksop_u:7224": "etadbuddhyā yathā vyomni dṛśyamāno 'pi kālimā / na kālimeti bodhas syād avidyātimire tathā //MU_3,114.40//",
    "GSP27moksop_u:7225": "asaṅkalpo hy avidyāyā nigrahaḥ kathito budhaiḥ / yathā gaganapadminyās sa cātisukaras svayam //MU_3,114.41//",
    "GSP27moksop_u:7226": "bhramasya jāgatasyāsya jātasyākāśavarṇavat / apunassmaraṇaṃ manye sādho vismaraṇaṃ varam //MU_3,114.42//",
    "GSP27moksop_u:7227": "naṣṭo 'ham iti saṅkalpād yathā duḥkhena naśyati / prabuddho 'smīti saṅkalpāj jano 'bhyeti tathā sukham //MU_3,114.43//",
    "GSP27moksop_u:7228": "tathā sammūḍhasaṅkalpān mūḍhatām eti vai punaḥ / prabodhodārasaṅkalpāt prabodhāyānudhāvati //MU_3,114.44//",
    "GSP27moksop_u:7229": "kṣaṇāt saṃsmaraṇād eṣām avidyodeti śāśvatī / yatnād vismaraṇād arthaḥ parinaśyati tattvataḥ //MU_3,114.45//",
    "GSP27moksop_u:7230": "bhāvanī sarvabhāvānāṃ sarvabhūtavimohanī / tāraṇī svātmano nāśe svātmavṛddhau vināśikī //MU_3,114.46//",
    "GSP27moksop_u:7231": "mano yad anusandhatte tat sarvendriyavṛttayaḥ / kṣaṇāt sampādayanty etā rājājñām iva mantriṇaḥ //MU_3,114.47//",
    "GSP27moksop_u:7232": "tasmān mano'nusandhānaṃ bhāveṣu na karoti yaḥ / antaś cetanayatnena sa śāntim adhigacchati //MU_3,114.48//",
    "GSP27moksop_u:7233": "yad ādāv eva nāstīdaṃ tad adyāpi na vidyate / yad idaṃ bhāti tad brahma śāntam ekam aniṅganam //MU_3,114.49//",
    "GSP27moksop_u:7234": "mananīyamanomānāny ataḥ kasya kathaṃ kutaḥ / nirvikāram anādyantam āsyatām apayantraṇam //MU_3,114.50//",
    "GSP27moksop_u:7235": "paraṃ pauruṣam āśritya yatnād paramayā dhiyā / bhogāśābhāvanāṃ cittāt samūlam alam uddharet //MU_3,114.51//",
    "GSP27moksop_u:7236": "yad udeti paro moho jarāmaraṇakāraṇam / āśāpāśaśatollāsī vāsanā tad vijṛmbhate //MU_3,114.52//",
    "GSP27moksop_u:7237": "mama putrā mama dhanam ahaṃ so 'yam idaṃ mama / itīyam indrajālena vāsanaikā vivalgati //MU_3,114.53//",
    "GSP27moksop_u:7238": "śūnya eva śarīre 'smin vilolo 'rjunavātavat / avidyayā vāsanayā tv ahambhāvāhir arpitaḥ //MU_3,114.54//",
    "GSP27moksop_u:7239": "paramārthena tattvajña mamāham idam ity alam / ātmatattvād ṛte manye na kadācana kiñcana //MU_3,114.55//",
    "GSP27moksop_u:7240": "sādridyūrvīgiriśreṇyā sṛṣṭidṛṣṭyā punaḥ punaḥ / saivānyeva vicitreyam avidyā parivartate //MU_3,114.56//",
    "GSP27moksop_u:7241": "udety ajñānamātreṇa naśyati jñānamātrataḥ / saṃvinmātraparicchedyā rajjvām iva bhujaṅgamaḥ //MU_3,114.57//",
    "GSP27moksop_u:7242": "sādridyūrvīnadī seyaṃ yāvidyā jñasya rāma sā / nāvidyā tasya tad brahma sve mahimni vyavasthitam //MU_3,114.58//",
    "GSP27moksop_u:7243": "rajjusarpavikalpau dvāv ajñānaikopakalpitau / jñena tv ekaiva nirṇītā brahmadṛṣṭir akṛtrimā //MU_3,114.59//",
    "GSP27moksop_u:7244": "mā bhavājño bhava jñas tvaṃ jahi saṃsāravāsanāḥ / anātmany ātmabhāvena kim anya iva rodiṣi //MU_3,114.60//",
    "GSP27moksop_u:7245": "kas tavāyaṃ jaḍo mūko deho bhavati rāghava / yadarthaṃ sukhaduḥkhābhyām avaśaḥ parihīyate //MU_3,114.61//",
    "GSP27moksop_u:7246": "yathā hi kāṣṭhajatunor yathā badarakuṇḍayoḥ / śliṣṭayor api naikatvaṃ dehadehavatos tathā //MU_3,114.62//",
    "GSP27moksop_u:7247": "bhastrādāhe yathā dāho na bhastrāntaravartinaḥ / pavanasya tathā dehanāśe nātma vinaśyati //MU_3,114.63//",
    "GSP27moksop_u:7248": "duḥkhito 'haṃ sukhāḍhyo 'ham iti bhrāntī raghūdvaha / anayopahate citte duṣpāreha kadarthanā //MU_3,114.64//",
    "GSP27moksop_u:7249": "mithyaivānarthakāriṇyā manomananapīnayā / anayā duḥkhadāyinyā mahāmohamalāndhayā //MU_3,114.65//",
    "GSP27moksop_u:7250": "candrabimbe sudhārdre 'pi kṛtvā rauravakalpanām / nārakaṃ dāhasaṃśoṣaduḥkhaṃ samanubhūyate //MU_3,114.66//",
    "GSP27moksop_u:7251": "jalaloloccakalhārapuṣpaśītalavīciṣu / sarassu mṛgatṛṣṇāḍhyaṃ mahattvaṃ paridṛśyate //MU_3,114.67//",
    "GSP27moksop_u:7252": "nabhonagaranirmāṇapātotpatanasambhramāḥ / svapnādiṣv anubhūyante vicitrasukhaduḥkhadāḥ //MU_3,114.68//",
    "GSP27moksop_u:7253": "saṃsāravāsanā ceto yadi nāma na pūrayet / taj jāgratsvapnasaṃrambhāḥ kaṃ nayeyur ihāpadam //MU_3,114.69//",
    "GSP27moksop_u:7254": "dṛśyante rauravāvīcinarakānarthaśāsanāḥ / mithyājñāne gate vṛddhiṃ svargopavanabhūmiṣu //MU_3,114.70//",
    "GSP27moksop_u:7255": "anayā vedhitaṃ ceto bisatantāv api kṣaṇāt / paśyaty akhilasaṃsārasāgarāvartavibhramam //MU_3,114.71//",
    "GSP27moksop_u:7256": "anayopahate citte rājya eva hi saṃsthitaḥ / tās tā daśā jano yāti yā na yogyāś śvapākinaḥ //MU_3,114.72//",
    "GSP27moksop_u:7257": "tasmād rāma parityajya vāsanāṃ bhavabandhanīm / sarvabhāvamayīṃ tiṣṭha nīrāgas sphaṭiko yathā //MU_3,114.73//",
    "GSP27moksop_u:7258": "tiṣṭhatas tava kāryeṣu māstu rāgānurañjanā / sphaṭikasyeva citrāṇi pratibimbāni gṛhṇataḥ //MU_3,114.74//",
    "GSP27moksop_u:7259": "vigatakautukasaṅgasamiddhayā yadi karoṣi sadaiva hi līlayā / varadhiyā jagati prakṛtikriyās tad asi kena mahān upamīyase //MU_3,114.75//",
    "GSP27moksop_u:7260": "yathākathitadoṣaparihāropadeśo nāma sargaḥ",
    "GSP27moksop_u:7261": "pañcadaśottaraśatatamas sargaḥ",
    "GSP27moksop_u:7262": "vālmīkiḥ: evam ukto bhagavatā vasiṣṭhena mahātmanā / rāmaḥ kamalapattrākṣa unmīlita ivābabhau //MU_3,115.1//",
    "GSP27moksop_u:7263": "vikāsitāntaḥkaraṇaś śobhām alam upāyayau / āśvastas tamasi kṣīṇe padmo 'rkālokavān iva //MU_3,115.2//",
    "GSP27moksop_u:7264": "bodhavismayasañjātasaumyasmitasitānanaḥ / dantaraśmisudhādhautām imāṃ vācam uvāca ca //MU_3,115.3//",
    "GSP27moksop_u:7265": "rāmaḥ: aho nu citraṃ padmotthair baddhās tantubhir adrayaḥ / avidyamānā yāvidyā tayā sarve vaśīkṛtāḥ //MU_3,115.4//",
    "GSP27moksop_u:7266": "idaṃ tad vajratāṃ yātaṃ rūpam asmiñ jagattraye / avidyayāpi yan nāma sad evāsad iva sthitam //MU_3,115.5//",
    "GSP27moksop_u:7267": "asyās saṃsāramāyāyā naṭyās tribhuvanāṅgane / rūpaṃ sadavabodhārthaṃ kathayānugrahāt punaḥ //MU_3,115.6//",
    "GSP27moksop_u:7268": "anyac ca saṃśayo 'yaṃ me mahātman hṛdi vartate / lavaṇo 'sau mahābhāgaḥ kiṃ tām āpadam āptavān //MU_3,115.7//",
    "GSP27moksop_u:7269": "saṃśliṣṭayor ahatayor dvayor vā dehadehinoḥ / brahman ka iva saṃsārī śubhāśubhaphalaikabhuk //MU_3,115.8//",
    "GSP27moksop_u:7270": "lavaṇasya tathā dattvā tām āpadam anuttamām / kiṃ gataś cañcalārambhaḥ kaś cāsāv aindrajālikaḥ //MU_3,115.9//",
    "GSP27moksop_u:7271": "vasiṣṭhaḥ: kāṣṭhakuḍyopamo deho na kiñcana ivānagha / svapnāloka ivānena cetasā parikalpyate //MU_3,115.10//",
    "GSP27moksop_u:7272": "cetas tu jīvatāṃ yātaṃ cicchaktiparirūṣitam / viddhi saṃsāri sumate kapipotakacañcalam //MU_3,115.11//",
    "GSP27moksop_u:7273": "ceto hi karmabhāg dehe nānākāraṃ śarīradhṛt / ahaṅkāramanojīvanāmabhiḥ parikathyate //MU_3,115.12//",
    "GSP27moksop_u:7274": "tasyemāny aprabuddhasya suprabuddhasya rāghava / sukhadukhāny anantāni na śarīrasya kānicit //MU_3,115.13//",
    "GSP27moksop_u:7275": "aprabuddhaṃ mano nānāsañjñākalpitakalpanam / vṛttīr anupatac citrā vicitrākṛtitāṃ gatam //MU_3,115.14//",
    "GSP27moksop_u:7276": "aprabuddham bhaved yāvan nidrāntaṃ tāvad eva hi / sambhramaṃ paśyati svapne na prabuddhaḥ kadācana //MU_3,115.15//",
    "GSP27moksop_u:7277": "ajñānanidrākulito jīvo yāvan na bodhitaḥ / tāvat paśyati durbodhaṃ saṃsārārambhavibhramam //MU_3,115.16//",
    "GSP27moksop_u:7278": "samprabuddhasya manasas tamas sarvaṃ vilīyate / kamalasya yathā hy āndhyaṃ dinālokavikāsinaḥ //MU_3,115.17//",
    "GSP27moksop_u:7279": "cittāvidyāmanojīvavāsaneti kṛtātmabhiḥ / karmātmeti ca yaḥ proktas sa dehī duḥkhakovidaḥ //MU_3,115.18//",
    "GSP27moksop_u:7280": "jaḍo deho na duḥkhārho duḥkhī jīvo 'vicārataḥ / avicāro ghanājñānād ajñānaṃ duḥkhakāraṇam //MU_3,115.19//",
    "GSP27moksop_u:7281": "śubhāśubhānāṃ dharmāṇāṃ jīvo viṣayatāṃ gataḥ / avivekaikadoṣeṇa kośe nedaṃ mahāpadam //MU_3,115.20//",
    "GSP27moksop_u:7282": "avivekāmayottabdhaṃ mano vividhavṛttimat / nānākāravihāreṇa paribhramati cakravat //MU_3,115.21//",
    "GSP27moksop_u:7283": "udeti rauti hanty atti yāti valgati nandati / mana eva śarīre 'smin na śarīraṃ kadācana //MU_3,115.22//",
    "GSP27moksop_u:7284": "yathā gṛhapatir gehe rathe vā sārathir yathā / yathā bhujaṅgo bhastrāyāṃ śarīre 'smiṃs tathā manaḥ //MU_3,115.23//",
    "GSP27moksop_u:7285": "acale cañcalākāraḥ pādape pavano yathā / sphuraty evaṃ mano dehe sthito deho na cetasi //MU_3,115.24//",
    "GSP27moksop_u:7286": "sarveṣu sukhaduḥkheṣu sarvāsu kalanāsu ca / manaḥ kartṛ mano bhoktṛ mānasaṃ viddhi mānavam //MU_3,115.25//",
    "GSP27moksop_u:7287": "atra te śṛṇu vakṣyāmi vṛttāntam imam adbhutam / lavaṇo 'sau yathā yātaś caṇḍālatvaṃ manobhramāt //MU_3,115.26//",
    "GSP27moksop_u:7288": "manaḥ karmaphalaṃ bhuṅkte śubhaṃ vāśubham eva vā / yathaitad budhyase nūnaṃ tathākarṇaya rāghava //MU_3,115.27//",
    "GSP27moksop_u:7289": "hariścandrakulotthena lavaṇena purānagha / ekāntaikopaviṣṭena cintitaṃ manasā ciram //MU_3,115.28//",
    "GSP27moksop_u:7290": "pitāmaho me sumahān rājasūyasya yājakaḥ / ahaṃ tasya kule jātas taṃ yaje manasā makham //MU_3,115.29//",
    "GSP27moksop_u:7291": "iti sañcintya manasā kṛtvā sambhāram āditaḥ / rājasūyasya dīkṣāyāṃ viveśa sa mahīpatiḥ //MU_3,115.30//",
    "GSP27moksop_u:7292": "ṛtvijaś cārcayām āsa pūjayām āsa sanmunīn / devatā vandayām āsa jvālayām āsa pāvakam //MU_3,115.31//",
    "GSP27moksop_u:7293": "tasyetthaṃ yajamānasya manasy upavanāntare / yayau saṃvatsaras sāgro devarṣidvijapūjayā //MU_3,115.32//",
    "GSP27moksop_u:7294": "bhūtebhyo dvijapūrvebhyo dattvā sarvasvadakṣiṇām / vyabudhyata dinasyānte svasminn upavane nṛpaḥ //MU_3,115.33//",
    "GSP27moksop_u:7295": "evaṃ sa lavaṇo rājā rājasūyam avāptavān / manasaiva hi puṣṭena yuktas tasya phalena ca //MU_3,115.34//",
    "GSP27moksop_u:7296": "ataś cittaṃ naraṃ viddhi bhoktāraṃ sukhaduḥkhayoḥ / tad anādāv anāyāse satye yojaya rāghava //MU_3,115.35//",
    "GSP27moksop_u:7297": "pūrṇe cetasi sampūrṇaḥ pumān naṣṭe vinaśyati / deho 'ham iti yeṣāṃ tu niścayas tair alaṃ budhaiḥ //MU_3,115.36//",
    "GSP27moksop_u:7298": "pūrṇe vivekavati cetasi samprabuddhe duḥkhāny alaṃ vigalitāni viviktabuddheḥ / bhāsvatkaraprakaṭite nanu padmaṣaṇḍe saṅkocajāḍyatimirāṇi ciraṃ kṛtāni //MU_3,115.37//",
    "GSP27moksop_u:7299": "sukhaduḥkhabhoktur upadeśanaṃ nāma sargaḥ",
    "GSP27moksop_u:7300": "ṣoḍaśottaraśatatamas sargaḥ",
    "GSP27moksop_u:7301": "rāmaḥ: rājasūyaphalaṃ prāptaṃ lavaṇena khila prabho / pramāṇaṃ kim ivātra syāt kalpanājālaśambare //MU_3,116.1//",
    "GSP27moksop_u:7302": "vasiṣṭhaḥ: yadā śāmbarikaḥ kāle samprāpto lāvaṇīṃ sabhām / tadāham avasaṃ tatra tat pratyakṣeṇa dṛṣṭavān //MU_3,116.2//",
    "GSP27moksop_u:7303": "ahaṃ sabhyais tatas tatra gate śambarakāriṇi / kim etad iti yatnena pṛṣṭaś ca lavaṇena ca //MU_3,116.3//",
    "GSP27moksop_u:7304": "cintayitvā mayā dṛṣṭvā tatra yat kathitaṃ tataḥ / śṛṇu tat te pravakṣyāmi rāma śāmbarikehitam //MU_3,116.4//",
    "GSP27moksop_u:7305": "rājasūyasya kartāro ye hi te dvādaśābdikam / āpadduḥkhaṃ prāpnuvanti nānākāradaśāmayam //MU_3,116.5//",
    "GSP27moksop_u:7306": "ataś śakreṇa gaganād duḥkhāya lavaṇasya saḥ / prahito devadūto hi rāma śāmbarikākṛtiḥ //MU_3,116.6//",
    "GSP27moksop_u:7307": "rājasūyakriyākartus tasya dattvā mahāpadam / agacchat svanabhomārgaṃ surasiddhaniṣevitam //MU_3,116.7//",
    "GSP27moksop_u:7308_0": "tasmāt pratyakṣam evaitad rāma nātra sandeho 'sti / mano hi vilakṣaṇānāṃ kriyāṇāṃ kartṛ bhoktṛ ca / tad eva nighṛṣya saṃśodhya",
    "GSP27moksop_u:7308_1": "cittaratnam iha himakaṇam ivātapena vilīnatāṃ vivekena nītvā paraṃ śreyaḥ prāpsyasi / cittam eva sakalabhuvanajagadāḍambarakāriṇīm",
    "GSP27moksop_u:7308_2": "avidyāṃ viddhi / sā vicitravikalpajālavaśād idam utpādayati / avidyācittajīvabuddhiśabdānāṃ bhedo nāsti vṛkṣataruśabdayor",
    "GSP27moksop_u:7308_3": "iveti jñātvā cittam eva vilīnaṃ kuru / (MU_3,116.8)",
    "GSP27moksop_u:7309_0": "abhyudite tu cittavimalārkabimbe sakalavikalpoddāmatimirahāriṇi na tad asti rāghava yan na dṛśyate yan nāsādyate yan nātmīkriyate",
    "GSP27moksop_u:7309_1": "yan na parityajyate yan na śrīyate nātmīyaṃ yan na parakīyaṃ / sarvaṃ sarvadā sarvo bhavatīti paramārthaḥ / (MU_3,116.9)",
    "GSP27moksop_u:7310": "bhāvarāśis tathā bodhe sarvo yāty ekapiṇḍatām / vicitramṛdbhāṇḍagaṇo yathāpakvo jale sthitaḥ //MU_3,116.10//",
    "GSP27moksop_u:7311": "rāmaḥ: evaṃ manovṛttiparikṣaye sakalasukhaduḥkhānām antaḥ prāpyata iti bhagavatā proktam / tat kathaṃ mahātmann aticapalavṛttes svarūpasyāsya manasas sattā bhavati / (MU_3,116.11)",
    "GSP27moksop_u:7312_0": "vasiṣṭhaḥ: raghukulendo śṛṇu manaḥpraśamane yuktim / jñātvā svaśvavāra iva duraśvaṃ manas saṃyamayiṣyasi / iha hi tāvad brahmaṇas",
    "GSP27moksop_u:7312_1": "sarvabhūtānāṃ trividhotpattir iti pūrvam uktam / tatredamprathama tayā manaḥkalanodeti / sā brahmā bhavati / brahmarūpiṇī",
    "GSP27moksop_u:7312_2": "saṅkalpamayī bhūtvā yad eva saṅkalpayati tad eva paśyati / tenedaṃ bhuvanāḍambaraṃ kalpayati / tatra jananamaraṇasukhaduḥkhamohādikaṃ",
    "GSP27moksop_u:7312_3": "saṃsaraṇaṃ kalpayantī kalpān bahūn ārambhamantharaṃ sthitvā svayaṃ vilīyate himakaṇikevātapagatā / (MU_3,116.12)",
    "GSP27moksop_u:7313_0": "kāloditasaṅkalpavaśāt punar anyatayā jāyate / sāpi punar vilīyate / punar anyodeti saiva veti bhūyo bhūyo 'nusarantī saṃsāravṛttīs /",
    "GSP27moksop_u:7313_1": "svayam upaśamayya śāmyati / ittham anantā brahmakoṭayo 'smin brahmāṇḍe 'nyeṣu ca samatītā bhaviṣyanti / santi cetarā anantā",
    "GSP27moksop_u:7313_2": "yāsāṃ saṅkhyā na vidyata eva / (MU_3,116.13)",
    "GSP27moksop_u:7314_0": "tatrāsyāṃ dṛṣṭau vartamānāyām īśvarād āgatya jīvo yathā jāyate yayā ca mucyate tac chṛṇu / brahmaṇo manaśśaktir utthitā purassthitām",
    "GSP27moksop_u:7314_1": "ākāśaśaktim avalambya tatrasthapavanānupātinī ghanasaṅkalpatvaṃ gacchati / tataḥ punaḥprāptabhūtatanmātrapañcakatām etyāntaḥkaraṇanāmnī",
    "GSP27moksop_u:7314_2": "satī sūkṣmā prakṛtir bhūtvā gaganapavanasamparkāt prāleyarūpatām upetya śālyoṣadhiṣu viśati / prāṇino garbhatāṃ vā gacchati /",
    "GSP27moksop_u:7314_3": "jāyate tasmāt / tataḥ puruṣas sampadyate / tena tu puruṣeṇa jātamātreṇaiva bālyāt prabhṛti vidyāgrahaṇaṃ kartavyaṃ / guravo",
    "GSP27moksop_u:7314_4": "'nugantavyāḥ / tataḥ kramāt puṃsas taveva camatkṛtir jāyate / tvatsadṛśacittavṛtteḥ puruṣasya heyopādeyavicāra utpadyate /",
    "GSP27moksop_u:7314_5": "(MU_3,116.14)",
    "GSP27moksop_u:7315": "tādṛgvivekavati saṅkalitābhimāne puṃsi sthite vimalasattvamayāgryajātau saptātmikāvatarati kramaśaś śivāya cetaḥprakāśanakarī nanu yogabhūmiḥ / (MU_3,116.15)",
    "GSP27moksop_u:7316": "sāttvikajanmāvatāro nāma sargaḥ",
    "GSP27moksop_u:7317": "saptadaśottaraśatatamas sargaḥ",
    "GSP27moksop_u:7318": "rāmaḥ: kīdṛśyo bhagavan yogabhūmikās sapta siddhidāḥ / samāseneti me brūhi sarvatattvavidāṃ vara //MU_3,117.1//",
    "GSP27moksop_u:7319": "vasiṣṭhaḥ: ajñānabhūs saptapadā jñabhūs saptapadaiva ca / padāntarāṇy asaṅkhyāni bhavanty anyāny athaitayoḥ //MU_3,117.2//",
    "GSP27moksop_u:7320": "svayatnamādhavarasān mahāsattātarau late / ete pratipadaṃ baddhamūle svaṃ phalataḥ phalam //MU_3,117.3//",
    "GSP27moksop_u:7321": "tatra saptaprakāratvaṃ tvam ajñānabhuvaś śṛṇu / tatas saptaprakāratvaṃ śroṣyasi jñānabhūmijam //MU_3,117.4//",
    "GSP27moksop_u:7322": "svarūpāvasthitir muktis tadbhraṃśo 'hantvavedanam / etat saṅkṣepataḥ proktaṃ tajjñatvājñatvalakṣaṇam //MU_3,117.5//",
    "GSP27moksop_u:7323": "śuddhacinmātrasaṃvittes svarūpān na calanti ye / rāgadveṣodayābhāvāt teṣāṃ nājñatvasambhavaḥ //MU_3,117.6//",
    "GSP27moksop_u:7324": "yat svarūpaparibhraṃśaś cetyārthaparimajjanam / etasmād aparo moho na bhūto na bhaviṣyati //MU_3,117.7//",
    "GSP27moksop_u:7325": "arthād arthāntaraṃ citte yāte madhye hi yā sthitiḥ / nirastamananāṅkāsau svarūpasthitir ucyate //MU_3,117.8//",
    "GSP27moksop_u:7326": "saṃśāntasarvasaṅkalpaṃ yā śilāntaravat sthitiḥ / jāḍyanidrādinirmuktā sā svarūpasthitis smṛtā //MU_3,117.9//",
    "GSP27moksop_u:7327": "ahantādāv alaṃ śānte bhede nisspandacittatā / ajaḍā yat pratapati tat svarūpam iti smṛtam //MU_3,117.10//",
    "GSP27moksop_u:7328": "bījajāgrat tathā jāgran mahājāgrat tathaiva ca / jāgratsvapnas tathā svapnas svapnajāgrat suṣuptakam //MU_3,117.11//",
    "GSP27moksop_u:7329": "iti saptavidho mohaḥ punar eṣa parasparam / śliṣṭo bhavaty anekākhyaṃ śṛṇu lakṣaṇam asya ca //MU_3,117.12//",
    "GSP27moksop_u:7330": "prathamaṃ cetanaṃ yat syād anākhyaṃ nirmalaṃ citaḥ / bhaviṣyaccitijīvādināmaśabdārthabhājanam //MU_3,117.13//",
    "GSP27moksop_u:7331": "bījarūpaṃ sthitaṃ jāgrad bījajāgrat tad ucyate / eṣā jñapter navāvasthā tvaṃ jāgratsaṃsthitiṃ śṛṇu //MU_3,117.14//",
    "GSP27moksop_u:7332": "evaṃ prasūtasya parād ayaṃ cāham idaṃ mama / iti yaḥ pratyayas svacchas taj jāgrat prāgabhāvanā //MU_3,117.15//",
    "GSP27moksop_u:7333": "ayaṃ so 'ham idaṃ tan me iti janmāntaroditaḥ / pīvaraḥ pratyayaḥ proktaṃ mahājāgrad iti sphurat //MU_3,117.16//",
    "GSP27moksop_u:7334": "arūḍham atha vārūḍham anidram abahirmayam / yaj jāgrato manorājyaṃ jāgratsvapnas sa ucyate //MU_3,117.17//",
    "GSP27moksop_u:7335": "dvicandraśuktikārūpyamṛgatṛṣṇādibhedataḥ / abhyāsaṃ prāpya jāgrattvaṃ tad anekavidhaṃ bhavet //MU_3,117.18//",
    "GSP27moksop_u:7336": "alpakālaṃ mayā dṛṣṭam etan no satyam ity api / nidrākālānubhūte 'rthe nidrānte pratyayo hi yaḥ //MU_3,117.19//",
    "GSP27moksop_u:7337": "sa svapnaḥ kathitas tasya mahājāgrat sthitaṃ hṛdi / cirasandarśanābhāvād apraphultabṛhadvapuḥ //MU_3,117.20//",
    "GSP27moksop_u:7338": "svapno jāgrattayārūḍho mahājāgratpadaṃ gataḥ / yat kṣate vākṣate dehe svapnajāgran mataṃ hi tat //MU_3,117.21//",
    "GSP27moksop_u:7339": "ṣaḍavasthāparityāge jaḍajīvasya yā sthitiḥ / bhaviṣyadduḥkhabodhāḍhyā sauṣuptī socyate gatiḥ //MU_3,117.22//",
    "GSP27moksop_u:7340": "ete tasyām avasthāyāṃ tṛṇaloṣṭaśilādayaḥ / padārthās saṃsthitās sarve purāpāścātyanūtanāḥ //MU_3,117.23//",
    "GSP27moksop_u:7341": "saptāvasthā iti proktā mayājñānasya rāghava / ekaikā śataśākhātra nānāvibhavarūpiṇī //MU_3,117.24//",
    "GSP27moksop_u:7342": "jāgratsvapnaś ciraṃ rūḍho jāgrattām eva gacchati / nānāpadārthabhedena sa vikāsaṃ vijṛmbhate //MU_3,117.25//",
    "GSP27moksop_u:7343": "asyāś cāpy udare santi mahājāgraddaśādṛśaḥ / tāsām apy antar anyāś ca santy evaṃ saṃsṛtir ghanā //MU_3,117.26//",
    "GSP27moksop_u:7344": "suṣuptasvapnakalane āsv antaradaśāsv api / sthite tenāyam akhilas sthito mohaś śilāghanaḥ //MU_3,117.27//",
    "GSP27moksop_u:7345": "svapnāt svapnāntaraṃ loko mohān mohāntaraṃ vrajet / adhaḥpātijalāvarta iva yāti jalāntaram //MU_3,117.28//",
    "GSP27moksop_u:7346": "kāścit saṃsṛtayo dīrghasvapnajāgrattayā sthitāḥ / kāścit punaḥpunas svapnā jāgratsvapnās tathetarāḥ //MU_3,117.29//",
    "GSP27moksop_u:7347": "ajñānabhūmir iti saptapadā mayoktā nānāvikāradapadāntarabhedabhinnā / asyās samuttarasi cāruvicāraṇābhir dṛṣṭe prabodhavimale svayam ātmanīti //MU_3,117.30//",
    "GSP27moksop_u:7348": "ajñānabhumikāvarṇanaṃ nāma sargaḥ",
    "GSP27moksop_u:7349": "aṣṭādaśottaraśatatamas sargaḥ",
    "GSP27moksop_u:7350": "vasiṣṭhaḥ: imāṃ saptapadāṃ jñānabhūmim ākarṇayānagha / na yayā jñātayā mohapaṅke bhūyo nimajjasi //MU_3,118.1//",
    "GSP27moksop_u:7351": "vadanti bahubhedena vādino yogabhūmikāḥ / mama tv abhimatā nūnam imā eva śubhapradāḥ //MU_3,118.2//",
    "GSP27moksop_u:7352": "avabodhaṃ vidur jñānaṃ tad idaṃ sāptabhūmikam / muktis taj jñeyam ity uktā bhūmikā saptakāt param //MU_3,118.3//",
    "GSP27moksop_u:7353": "satyāvabodho mokṣaś caiveti paryāyanāmanī / satyabodhena jīvo 'yaṃ neha bhūyaḥ prarohati //MU_3,118.4//",
    "GSP27moksop_u:7354": "jñānabhūmiś śubhecchākhyā prathamā samudāhṛtā / vicāraṇā dvitīyātra tṛtīyā tanumānasā //MU_3,118.5//",
    "GSP27moksop_u:7355": "sattvāpattiś caturthī syāt tato 'saṃsaktināmikā / padārthābhāvanī ṣaṣṭhī saptamī turyagā smṛtā //MU_3,118.6//",
    "GSP27moksop_u:7356": "āsām ante sthitā muktis tasyāṃ bhūyo na śocate / etāsāṃ bhūmikānāṃ tvam idaṃ nirvacanaṃ śṛṇu //MU_3,118.7//",
    "GSP27moksop_u:7357": "sthitaḥ kiṃ mūḍha evāsmi prekṣe 'haṃ śāstrasajjanam / vairāgyapūrvam iccheti śubhecchety ucyate budhaiḥ //MU_3,118.8//",
    "GSP27moksop_u:7358": "śāstrasajjanasamparkavairāgyābhyāsapūrvakam / sadācārapravṛttir yā procyate sā vicāraṇā //MU_3,118.9//",
    "GSP27moksop_u:7359": "vicāraṇāśubhecchābhyām indriyārtheṣv araktatā / yatrāśātanutābhāvāt procyate tanumānasā //MU_3,118.10//",
    "GSP27moksop_u:7360": "bhūmikātritayābhyāsāc citte 'rthavirater vaśāt / sattvātmani sthite śuddhe sattvāpattir udāhṛtā //MU_3,118.11//",
    "GSP27moksop_u:7361": "daśācatuṣṭayābhyāsād asaṃsaṅgaphalena vai / rūḍhasattvacamatkārā proktāsaṃsaktināmikā //MU_3,118.12//",
    "GSP27moksop_u:7362": "bhūmikāpāñcakābhyāsāt svātmārāmatayā dṛḍham / ābhyantarāṇāṃ bāhyānāṃ padārthānām abhāvanāt //MU_3,118.13//",
    "GSP27moksop_u:7363": "paraprayuktena ciraṃ prayatnenārthabodhanāt / padārthābhāvanānāmnī ṣaṣṭhī sañjāyate gatiḥ //MU_3,118.14//",
    "GSP27moksop_u:7364": "bhūmiṣaṭkacirābhyāsād bhedasyānupalambhataḥ / yat svabhāvaikaniṣṭhatvaṃ sā jñeyā turyagā gatiḥ //MU_3,118.15//",
    "GSP27moksop_u:7365": "eṣā hi jīvanmukteṣu turyāvastheha vidyate / videhamuktaviṣayaṃ turyātītam ataḥ param //MU_3,118.16//",
    "GSP27moksop_u:7366": "ye hi nāma mahābhāgās saptamīṃ bhūmikām itāḥ / ātmārāmā mahātmānas te mahat padam āgatāḥ //MU_3,118.17//",
    "GSP27moksop_u:7367": "jīvanmuktā na majjanti sukhaduḥkharasasthitau / prākṛtenāryakāryeṇa kiṃcit kurvanti vā na vā //MU_3,118.18//",
    "GSP27moksop_u:7368": "pārśvasthā bodhitās santas sarvācāre kramāgatam / ācāram ācaranty eva suptabuddhavad akṣatāḥ //MU_3,118.19//",
    "GSP27moksop_u:7369": "ātmārāmatayā tāṃs tās sukhayanti na kāścana / jagatkriyās susaṃsuptān rūpālokaśriyo yathā //MU_3,118.20//",
    "GSP27moksop_u:7370": "bhūmikāsaptakaṃ tv etad dhīmatām eva gocaram / na paśusthāvarādīnāṃ na ca mlecchādicetasām //MU_3,118.21//",
    "GSP27moksop_u:7371": "prāptā jñānadaśām etāṃ paśumlecchādayo 'pi ye / sadehā vāpy adehā vā te muktā nātra saṃśayaḥ //MU_3,118.22//",
    "GSP27moksop_u:7372": "jñaptir hi granthivicchedas tasmin sati vimuktatā / mṛgatṛṣṇāmbubuddhyādiśāntimātrātmakas tv asau //MU_3,118.23//",
    "GSP27moksop_u:7373": "ye tu mohād ghanāt tīrṇā na prāptāḥ pāvanaṃ padam / te sthitā bhūmikāsv āsu svātmalābhaparāyaṇāḥ //MU_3,118.24//",
    "GSP27moksop_u:7374": "sarvabhūmigatāḥ kecit kecid āntaikabhūmikāḥ / bhūmitrayagatāḥ kecit kecit pañcamabhūgatāḥ //MU_3,118.25//",
    "GSP27moksop_u:7375": "bhūmiṣaṭkagatāḥ kecit kecit sārdhaikabhūmikāḥ / bhūcatuṣṭayagāḥ kecit kecid bhūmidvaye sthitāḥ //MU_3,118.26//",
    "GSP27moksop_u:7376": "bhūmyaṃśabhājanāḥ kecit kecit sārdhatribhūmikāḥ / kecit sārdhacaturbhūkās sārdhaṣaḍbhūmikāḥ pare //MU_3,118.27//",
    "GSP27moksop_u:7377": "vivekino narā loke caranta iti bhūmiṣu / gṛhāyatanatāpasya daśāveśeṣu saṃsthitāḥ //MU_3,118.28//",
    "GSP27moksop_u:7378": "te hi dhīrās surājāno daśāsv āsu jayanti te / tṛṇāyate tu digdantighaṭābhaṭaparājayaḥ //MU_3,118.29//",
    "GSP27moksop_u:7379": "etāsu bhūmiṣu jayanti hi ye mahānto vandyās ta eva hi jitendriyaśātravās te / samrāḍ virāḍ api ca yatra tṛṇāyate tat sphāraṃ padaṃ jhagiti te samavāpnuvanti //MU_3,118.30//",
    "GSP27moksop_u:7380": "jñānabhūmikopadeśo nāma sargaḥ",
    "GSP27moksop_u:7381": "ekonaviṃśottaraśatatamas sargaḥ",
    "GSP27moksop_u:7382": "vasiṣṭhaḥ: ūrmikāsaṃvidā hema yathā vismṛtya hematām / virauti nāhaṃ hemeti vṛthātmāhantayā tathā //MU_3,119.1//",
    "GSP27moksop_u:7383": "rāmaḥ: ūrmikāsaṃvidudayaḥ kathaṃ hemno mahāmune / ahambhāvātmaka iti yathāvad brūhi me prabho //MU_3,119.2//",
    "GSP27moksop_u:7384": "vasiṣṭhaḥ: sata evāgamāpāyau praṣṭavyau nāsatas sadā / ahantvam ūrmikātvaṃ ca satī tu na kadācana //MU_3,119.3//",
    "GSP27moksop_u:7385": "hema dehy ūrmikātvaṃ tvaṃ gṛhāṇety udite yadi / tad dīyate sormikeṇa tat tad asti na saṃśayaḥ //MU_3,119.4//",
    "GSP27moksop_u:7386": "rāmaḥ: evaṃ cet tat prabho 'tra syād ūrmikātvaṃ tu kīdṛśam / anayaivārthavicchittyā jñāsyāmi brahmaṇo vapuḥ //MU_3,119.5//",
    "GSP27moksop_u:7387": "vasiṣṭhaḥ: rūpaṃ rāghava nīrūpam asataś cen nirūpyate / tad vandhyātanayākāraguṇān me tvam udāhara //MU_3,119.6//",
    "GSP27moksop_u:7388": "ūrmikātvaṃ mudhā bhrāntir māyevāsatsvarūpiṇī / rūpaṃ tad etad evāsyāḥ prekṣitā yan na dṛśyate //MU_3,119.7//",
    "GSP27moksop_u:7389": "mṛgatṛṣṇāmbhasi dvīndāv ahantārucakādiṣu / etāvad eva rūpaṃ yat prekṣyamāṇaṃ na lakṣyate //MU_3,119.8//",
    "GSP27moksop_u:7390": "yaś śuktau rajatākāraṃ prekṣate rajatasya saḥ / na samprāpnoty aṇum api kaṇaṃ kṣīṇam api kvacit //MU_3,119.9//",
    "GSP27moksop_u:7391": "aparyālocanenaiva sad ivāsad virājate / yathā śuktau rajatatā jalaṃ marumarīciṣu //MU_3,119.10//",
    "GSP27moksop_u:7392": "yan nāsti tasya nāstitvaṃ prekṣyamāṇaṃ prakāśate / aprekṣyamāṇaṃ sphurati mṛgatṛṣṇāsv ivāmbudhīḥ //MU_3,119.11//",
    "GSP27moksop_u:7393": "asad eva ca tat kāryakaraṃ bhavati ca sthiram / bālānāṃ maraṇāyaiva vetālabhrāntisaṅgamaḥ //MU_3,119.12//",
    "GSP27moksop_u:7394": "hematāṃ varjayitvaikāṃ vartate hemni netarat / ūrmikākaṭakāditvaṃ tailādi sikatāsv iva //MU_3,119.13//",
    "GSP27moksop_u:7395": "nehāsti satyaṃ no mithyā yad yathā pratibhāsate / tat tathārthakriyākāri bālayakṣavikāravat //MU_3,119.14//",
    "GSP27moksop_u:7396": "sad vā bhavatv asad vāpi sudṛḍhaṃ hṛdaye tu yat / tat tad arthakriyākāri viṣasyevāmṛtakriyā //MU_3,119.15//",
    "GSP27moksop_u:7397": "paramaiva hi sāvidyā māyaiṣā saṃsṛtir hy asau / asato niṣpratiṣṭhasya yadāhantvasya bhāvanam //MU_3,119.16//",
    "GSP27moksop_u:7398": "hemny asti normikāditvam ahantādy asti nātmani / ahantvābhāvatas tv evaṃ svacche śānte same pare //MU_3,119.17//",
    "GSP27moksop_u:7399": "na sanātanatā kācin na ca kācid viriñcatā / na ca brahmāṇḍatā kācin na ca kācit surāditā //MU_3,119.18//",
    "GSP27moksop_u:7400": "na lokāntaratā kācin na ca sargāditā kvacit / na merutā nāmbaratā na manastā na dehatā //MU_3,119.19//",
    "GSP27moksop_u:7401": "na mahābhūtatā kācin na ca kāraṇatā kvacit / na cartukālakalanā na bhāvābhāvavastutā //MU_3,119.20//",
    "GSP27moksop_u:7402": "tvattāhantātmatā tattā sattāsattā na kāścana / na kvacid bhedakalanā na bhāvābhāvarañjanā //MU_3,119.21//",
    "GSP27moksop_u:7403": "sarvaṃ śāntaṃ nirālambhaṃ jñam acchaṃ śāśvataṃ śivam / anāmayam anābhāsam anāmakam akāraṇam //MU_3,119.22//",
    "GSP27moksop_u:7404": "na san nāsan na madhyāntaṃ na sarvaṃ sarvam eva ca / manovacobhir agrāhyaṃ śūnyāśūnyaṃ suśāśvatam //MU_3,119.23//",
    "GSP27moksop_u:7405": "rāmaḥ: avabuddhaṃ mahābrahman sarvam etan mayādhunā / tathāpi bhūyaḥ kathaya sargaḥ kim avalokyate //MU_3,119.24//",
    "GSP27moksop_u:7406": "vasiṣṭhaḥ: pare śāntaṃ paraṃ nāma sthitam ittham idantayā / neha sargo na sargākhyā kācanāsti kadācana //MU_3,119.25//",
    "GSP27moksop_u:7407": "mahārṇavāmbhasīvāmbu saṃsthitaṃ parame pade / jalaṃ dravatvāt spandīva nisspandaṃ paramaṃ padam //MU_3,119.26//",
    "GSP27moksop_u:7408": "bhāsvātmanīva kacati na kacac caiva tat padam / bhāsate kacanaṃ bhāsāṃ paraṃ tv akacanaṃ viduḥ //MU_3,119.27//",
    "GSP27moksop_u:7409": "adha ūrdhvaṃ varjayitvā yathābdher udare payaḥ / sphuraty evaṃ pare cittvād idaṃ nāneva tatparam //MU_3,119.28//",
    "GSP27moksop_u:7410": "īṣadvidan svayaṃ cittvād anyatām iva paśyati / budhyate sarga ity eva śamāc chāmyati śāśvatam //MU_3,119.29//",
    "GSP27moksop_u:7411": "sargas tu paramārthasya sañjñety eva viniścayaḥ / na nāsti nāyam asty antar ambarasya yathāmbaram //MU_3,119.30//",
    "GSP27moksop_u:7412": "cittvāt sargasamāpattir acittvāt sargasaṅkṣayaḥ / pare paramaṃ saṃśānte hemnīva kaṭakabhramaḥ //MU_3,119.31//",
    "GSP27moksop_u:7413": "sann eva sargo 'sargatvam eti vittvaśamodaye / asat sattām avāpnoti svatas saṃvedanodaye //MU_3,119.32//",
    "GSP27moksop_u:7414": "saṃvedanam ahambhāvasargasambhavasambhramaḥ / asaṃvedanam āśāntaṃ paraṃ viddhi na taj jaḍam //MU_3,119.33//",
    "GSP27moksop_u:7415": "nānena sargo nānāyaṃ jñāsyaikātmā śivātmakaḥ / pustakarmakṛtā senā mṛṇmayī śilpināṃ yathā //MU_3,119.34//",
    "GSP27moksop_u:7416": "idaṃ pūrṇam anārambham anantam anavodayam / pūrṇe pūrṇaṃ parāpūraiḥ pūrvam evāvatiṣṭhate //MU_3,119.35//",
    "GSP27moksop_u:7417": "yad ayaṃ lakṣyate sargas tad brahma brahmaṇi sthitam / nabho nabhasi viśrāntaṃ śāntaṃ śānte śivaṃ śive //MU_3,119.36//",
    "GSP27moksop_u:7418": "makurapratibimbasthe nagare nagaraṃ jane / yathā dūram adūraṃ ca tatheśe tadatatkramaḥ //MU_3,119.37//",
    "GSP27moksop_u:7419": "asad abhyutthitaṃ viśvaṃ sad apy abhyuditaṃ sadā / pratibhāsāt sadābhāsam avastutvād asanmayam //MU_3,119.38//",
    "GSP27moksop_u:7420": "ādarśanagarākāre mṛgatṛṣṇāmbubhāsvare / dvicandravibhramābhāse sarge 'smin keva satyatā //MU_3,119.39//",
    "GSP27moksop_u:7421": "māyācūrṇaparikṣepād yathā vyomni purabhramaḥ / tathā saṃvidi saṃsāras sāro 'sāraś ca bhāsate //MU_3,119.40//",
    "GSP27moksop_u:7422": "yāvad vicāradahanena samūladāhaṃ dagdhā na jarjaralateva balād avidyā / śākhāpratānagahanā gahanāni tāvan nānāvidhāni sukhaduḥkhavanāni sūte //MU_3,119.41//",
    "GSP27moksop_u:7423": "muktyupadeśo nāma sargaḥ",
    "GSP27moksop_u:7424": "viṃśatyuttaraśatatamas sargaḥ",
    "GSP27moksop_u:7425": "vasiṣṭhaḥ: hemormikādivan mithyā kacitāyāḥ kṣayonmukham / tvam ahantvam avidyāyāś śṛṇu rāghava kīdṛśam //MU_3,120.1//",
    "GSP27moksop_u:7426": "lavaṇo 'sau mahīpālas tadā dṛṣṭvā tathā bhramam / dvitīye divase gantuṃ pravṛttas tāṃ mahāṭavīm //MU_3,120.2//",
    "GSP27moksop_u:7427": "yat tad dṛṣṭaṃ mayā duḥkham araṇyānīṃ smarāmi tām / cittādarśagatā cittvāt kadācil labhyate ca sā //MU_3,120.3//",
    "GSP27moksop_u:7428": "iti niścitya sacivais sa yayau dakṣiṇāpatham / punar digvijayāyaiva prāpa vindhyamahīdharam //MU_3,120.4//",
    "GSP27moksop_u:7429": "pūrvadakṣiṇapāścātyamahārṇavataṭasthalīm / babhrāma kautukāt sarvāṃ vyomavīthīm ivoṣṇaruk //MU_3,120.5//",
    "GSP27moksop_u:7430": "athaikasmin pradeśe tāṃ bhittāv iva purogatām / dadarśogrām araṇyānīṃ paralokamahīm iva //MU_3,120.6//",
    "GSP27moksop_u:7431": "sarvatra viharaṃs tāṃs tān vṛttāntān sakalān api / dṛṣṭavān dṛṣṭavāṃś caiva jñātavāṃś ca visismaye //MU_3,120.7//",
    "GSP27moksop_u:7432": "tān parijñātavāṃś cāsīd vyādhān pukkasajān puraḥ / vismayākulayā buddhyā bhūyo babhrāma sambhramī //MU_3,120.8//",
    "GSP27moksop_u:7433": "atha prāpa mahāṭavyāḥ paryante dhūmadhūsaram / tam eva grāmakaṃ yasmin so 'bhavat puṣṭapukkasaḥ //MU_3,120.9//",
    "GSP27moksop_u:7434": "tatrāpaśyaj janāṃs tāṃs tāṃs striyas tās tāḥ kuṭīrikāḥ / tān ārāmāñ jalādhārāṃs tāṃs tāṃś ca vasudhātaṭān //MU_3,120.10//",
    "GSP27moksop_u:7435": "taṃ cākāṇḍaparibhraṃśaṃ tān vṛkṣāṃs tān vṛtivrajān / tāṃs tathaiva samuddeśāṃs tadvṛttāntaikalāñchitān //MU_3,120.11//",
    "GSP27moksop_u:7436": "anyāsu vṛddhāsu sabāṣpanetrāsv ārtyābhiyuktāsu ca varṇayantī / akālakāntāraviśīrṇabandhuduḥkhāny asaṅkhyāni sakhī sakhīṣu //MU_3,120.12//",
    "GSP27moksop_u:7437": "vṛddhā pravṛddhojjvalabāṣpānetra kanthāvṛtā śuṣkakucā kṛśāṅgī / avagrahogrāśanidagdhadeśe tatrāntarāntā pariroditīyam //MU_3,120.13//",
    "GSP27moksop_u:7438": "hā putra putrāvṛtasarvagātra dinatrayābhojanajarjarāṅga / kṛtteśunā carmaṇi jīrṇadehāt kathaṃ kva muktā bhavatāsavas te //MU_3,120.14//",
    "GSP27moksop_u:7439": "tālīlatālambanam ambudārdradantāntarasthāruṇasatphalasya / smarāmi guñjāphaladāmahetoḥ puras svavadhvā rasahāsinas te //MU_3,120.15//",
    "GSP27moksop_u:7440": "kadambajambīralavaṅgaguñjakuñjāntar atrastatarattarakṣoḥ / paśyāmi putrasya kadā nu bhūyo bhayaṅkarāṇy āplutivalgitāni //MU_3,120.16//",
    "GSP27moksop_u:7441": "na tāni tāmbūlavilāsinīnāṃ mukheṣu śobhalalitāni santi / tamālanīle cibukaikadeśe sutasya yāny āsyagatāmiṣasya //MU_3,120.17//",
    "GSP27moksop_u:7442": "sutāpi nītā saha tena bhartrā yamena yāsyā yamunā samānā / tamālavallī sahapuṣpagucchā samīraṇeneva vanecareṇa //MU_3,120.18//",
    "GSP27moksop_u:7443": "hā putri guñjāphaladāmahāre samunnatābhogapayodharāṅgi / vātollasatkajjalanīlavarṇe parṇāmbare 'bādharaje 'mbudante //MU_3,120.19//",
    "GSP27moksop_u:7444": "hā rājaputrendusamāna kānta santyajya śuddhāntavilāsinīs tāḥ / ratiṃ prayāto 'si mamātmajāyāṃ na sāpi te susthiratām upetā //MU_3,120.20//",
    "GSP27moksop_u:7445": "saṃsāranadyās svataraṅgabhaṅgaiḥ kriyāvilāsair vihitopahāsaiḥ / kiṃ nāma tucchaṃ na kṛtaṃ nṛpo 'sau yad yojitaḥ pukkasakanyakāyām //MU_3,120.21//",
    "GSP27moksop_u:7446": "sā trastasāraṅgasamānanetrā sa tṛptaśārdūlasamānavīryaḥ / ubhau gatāv ekapadena nāśam āśā sahārthena yathā ca hema //MU_3,120.22//",
    "GSP27moksop_u:7447": "mṛteśvarāsmy astamitātmajāsmi durdeśayātāsmi ca durgatāsmi / durjātajātāsmi mahāpadāsmi sākṣāt svayaṃ vonnamitāpadāsmi //MU_3,120.23//",
    "GSP27moksop_u:7448": "nīcāvamānaprabhavasya manyoḥ kṣudhāvasannasya kalatrakasya / śokasya vegād anivāryavṛtter nāryas sadaikāyatanaṃ vināthāḥ //MU_3,120.24//",
    "GSP27moksop_u:7449": "daivopataptasya vibāndhavasya mūḍhasya rūḍhasya mahādhibhūmau / yat prāṇanaṃ tan maraṇaṃ mahāpad yā syān mṛtir jīvitam uttamaṃ tat //MU_3,120.25//",
    "GSP27moksop_u:7450": "janair vihīnasya videśavṛtter duḥkhāny anantāni samullasanti / sahasraśākhārasasaṅkulāni tṛṇāni varṣāsv iva parvatasya //MU_3,120.26//",
    "GSP27moksop_u:7451": "evaṃ lapantīṃ svakalatravṛddhāṃ dāsibhir āśvāsya nṛpas striyaṃ tām / papraccha kiṃ vṛttam ihāsi kā ca kā te sutā kaś ca patis taveti //MU_3,120.27//",
    "GSP27moksop_u:7452": "uvāca sodbāṣpavilocanātha grāmas tv ayaṃ pukkasaghoṣanāmā / ihābhavat pukkasakaḥ patir me babhūva tasyendusamā sutaikā //MU_3,120.28//",
    "GSP27moksop_u:7453": "sā daivayogāt patim indutulyam ihāgataṃ daivavaśena bhūpam / śūnye viśīrṇaṃ madhukumbham āpa vane varākī karabhī yathaikā //MU_3,120.29//",
    "GSP27moksop_u:7454": "sā tena sārdhaṃ suciraṃ sukhāni bhuktvā prasūtā tanayāṃ sutāṃś ca / vṛddhiṃ gatā kānanakoṭare 'smiṃs tumbīlatā pādapasaṃvṛteva //MU_3,120.30//",
    "GSP27moksop_u:7455": "caṇḍālīśocanaṃ nāma sargaḥ",
    "GSP27moksop_u:7456": "ekaviṃśatyuttaraśatatamas sargaḥ",
    "GSP27moksop_u:7457": "caṇḍālī: kenacit tv atha kālena grāmake 'smiñ janeśvara / avṛṣṭiduḥkham abhavad bhīṣaṇaṃ bhagnamānavam //MU_3,121.1//",
    "GSP27moksop_u:7458": "mahatānena duḥkhena sarve te grāmakāj janāḥ / vinirgatya gatā dūraṃ tatra pañcatvam āgatāḥ //MU_3,121.2//",
    "GSP27moksop_u:7459": "tenemā duḥkhabhāginyaś śūnyā vayam iha prabho / śocyāś śocāma udbāṣpam ācāntekṣaṇavārayaḥ //MU_3,121.3//",
    "GSP27moksop_u:7460": "ity ākarṇyāṅganāvaktrād rājā vismayam āgataḥ / mantriṇāṃ mukham ālokya citrārpita ivābhavat //MU_3,121.4//",
    "GSP27moksop_u:7461": "bhūyo vicārayām āsa tad āścaryam anuttamam / bhūyo bhūyaś ca papraccha babhūvāścaryavān ati //MU_3,121.5//",
    "GSP27moksop_u:7462": "teṣāṃ samucitair mānasammānair duḥkhasaṅkṣayam / kṛtvā karuṇayāviddho dṛṣṭalokaparāvaraḥ //MU_3,121.6//",
    "GSP27moksop_u:7463": "sthitvā tatra ciraṃ kālaṃ vimṛśya niyater gatīḥ / ājagāma puraṃ paurair vanditaḥ praviveśa ca //MU_3,121.7//",
    "GSP27moksop_u:7464": "prātas tatra sabhāsthāne mām apṛcchad asau nṛpaḥ / katham eṣa mune svapnaḥ pratyakṣa iti vismitaḥ //MU_3,121.8//",
    "GSP27moksop_u:7465": "yathāvastu mayā tasya tattadyuktyā sa tādṛśaḥ / saṃśayo hṛdayān nunno vātenevāmbudodayaḥ //MU_3,121.9//",
    "GSP27moksop_u:7466": "itīyaṃ rāghavāvidyā mahatī bhramadāyinī / asat sattāṃ nayaty āśu sac cāsattāṃ nayaty alam //MU_3,121.10//",
    "GSP27moksop_u:7467": "rāmaḥ: katham evaṃ vada brahman svapnas satyatvam āgataḥ / bhramabhāra ivaiṣo 'rtho na me lagati cetasi //MU_3,121.11//",
    "GSP27moksop_u:7468": "vasiṣṭhaḥ: sarvam etad avidyāyāṃ sambhavaty eva rāghava / ghaṭeṣu paṭatā dṛṣṭā svapnasambhramaṇādivat //MU_3,121.12//",
    "GSP27moksop_u:7469": "dūraṃ nikaṭavad bhāti makure 'ntar ivācalaḥ / ciraṃ śīghratvam āyāti yūnas seṣṭeva yāminī //MU_3,121.13//",
    "GSP27moksop_u:7470": "asambhavaṃ sambhavati svapne svamaraṇaṃ yathā / asac ca sad ivodeti svapneṣv iva nabhogatiḥ //MU_3,121.14//",
    "GSP27moksop_u:7471": "susthiraṃ suṣṭhu calati bhrame bhūmivivartavat / abalo balam āyāti madavikṣubdhacittavat //MU_3,121.15//",
    "GSP27moksop_u:7472": "vāsanāvalitaṃ ceto yad yathā bhāvayaty alam / tat tathānubhavaty āśu na sad asti na cāpy asat //MU_3,121.16//",
    "GSP27moksop_u:7473": "yadaivābhyuditāvidyā tv ahantādimayī mudhā / tadaivānādimadhyāntā bhramasyānantatoditā //MU_3,121.17//",
    "GSP27moksop_u:7474": "pratibhāsavaśād eva sarvaṃ viparivartate / kṣaṇaḥ kalpatvam āyāti kalpaś ca bhavati kṣaṇaḥ //MU_3,121.18//",
    "GSP27moksop_u:7475": "viparyastamatir jantuḥ kām avasthāṃ na vāpatet / bibharti siṃhatām eṇo vāsanāvaśatas svayam //MU_3,121.19//",
    "GSP27moksop_u:7476": "viṣabhramamadāvidyāmohāhantādayas samāḥ / sarve cittaviparyāsāt phalasampattihetavaḥ //MU_3,121.20//",
    "GSP27moksop_u:7477": "kākatalīyavac cetovāsanāvaśatas svataḥ / saṃviśanti mahārambhā vyavahārāḥ parasparam //MU_3,121.21//",
    "GSP27moksop_u:7478": "vṛttaṃ prāk pakkaṇe rājñaḥ kasyacil lavaṇasya yat / pratibhātaṃ tad etasya sad vāsad vā manogatam //MU_3,121.22//",
    "GSP27moksop_u:7479": "vismaraty api vistīrṇāṃ kriyāṃ cetaḥkṛtāṃ yathā / tathā kṛtām apy akṛtām iti smarati niścitam //MU_3,121.23//",
    "GSP27moksop_u:7480": "tathāpy abhuktavān asmi bhuktavān iti vetti hi / svapne deśāntaragamaś cākṛto 'py avabudhyate //MU_3,121.24//",
    "GSP27moksop_u:7481": "vindhyapukkasaktagrāmavyavahāro 'yam īdṛśaḥ / pratibhāsāgatas tasya svapne pūrvakathā yathā //MU_3,121.25//",
    "GSP27moksop_u:7482": "atha vā lavaṇenāśu dṛṣṭo yas svapnavibhramaḥ / sa eva saṃvidaṃ prāpto vindhyapukkasacetasaḥ //MU_3,121.26//",
    "GSP27moksop_u:7483": "vindhyapukkasasaṃvid vārūḍhā pārthivacetasi / yathā bahūnāṃ sadṛśaṃ vacanaṃ nāma cānanam //MU_3,121.27//",
    "GSP27moksop_u:7484": "tathā svapno 'pi bhavati kālo deśaḥ kriyāpi ca / vyavahāragates tv asyās sattāsti pratibhāsataḥ //MU_3,121.28//",
    "GSP27moksop_u:7485": "sattā sarvapadārthānāṃ nānyā saṃvedanād ṛte / saṃvedane 'ntar ābhāti vicitrā sargasantatiḥ //MU_3,121.29//",
    "GSP27moksop_u:7486": "bhūtabhavyabhaviṣyatsthā tarubīje tarur yathā / tasyās sattvam asattvaṃ ca na san nāsad iti sthitam //MU_3,121.30//",
    "GSP27moksop_u:7487": "sat sad eva hi saṃvitter asaṃvitter na sanmayam / nāvidyā vidyate kiñcit tailādi sikatāsv iva //MU_3,121.31//",
    "GSP27moksop_u:7488": "hemnaḥ kiṃ kaṭukatvaṃ tad anyat syād dhematāṃ vinā / avidyayātmano 'cchasya sambandho nopapadyate //MU_3,121.32//",
    "GSP27moksop_u:7489": "sambandhas sadṛśānāṃ yas sa sphuṭas so 'nubhūtidaḥ / jatukāṣṭhādisambandho yas sa no samayor ataḥ //MU_3,121.33//",
    "GSP27moksop_u:7490": "nānyo'nyānubhavātmāsau tad ekāspadamātrakam / paramārthamayaṃ sarvaṃ yadā tenopalādayaḥ //MU_3,121.34//",
    "GSP27moksop_u:7491": "citā samabhicetyante sambandhavaśatas samāt / yadā cinmātrasanmātramayās sarve jagadgatāḥ //MU_3,121.35//",
    "GSP27moksop_u:7492": "bhāvās tadā vibhānty ete mithas svānubhavasthitau / na sambhavati sambandho viṣamāṇāṃ nirantaraḥ //MU_3,121.36//",
    "GSP27moksop_u:7493": "na parasparasambandhād vinānubhavanaṃ mithaḥ / sadṛśe sadṛśaṃ vastu kṣaṇād gatvaikatām alam //MU_3,121.37//",
    "GSP27moksop_u:7494": "rūpam āsphārayaty ekam ekatvād eva nānyathā / cic citā militā dṛśyarūpayodeti cetanam //MU_3,121.38//",
    "GSP27moksop_u:7495": "jaḍaṃ jaḍena militaṃ jaḍaṃ sampadyate ghanam / na ca cijjaḍayor aikyaṃ vailakṣaṇyāt kvacid bhavet //MU_3,121.39//",
    "GSP27moksop_u:7496": "cijjaḍau cet sta ekatra na tau sammilataḥ kvacit / cinmayatvāc cidālehe cidālehena vedanam //MU_3,121.40//",
    "GSP27moksop_u:7497": "dārupāṣāṇabhedānāṃ na tu hy ete cidātmakāḥ / padārtho hi padārthena pariṇamyānubhūyate //MU_3,121.41//",
    "GSP27moksop_u:7498": "jihvayeva rasas sā ca sajātīyodayā calā / aikyaṃ ca viddhi sambandhaṃ nāsty asārasasārayoḥ //MU_3,121.42//",
    "GSP27moksop_u:7499": "jaḍacetanayos tena nopalādi jaḍaṃ matam / cid evopalakuḍyādirūpiṇī militā citā //MU_3,121.43//",
    "GSP27moksop_u:7500": "ekībhāvaṃ gatā draṣṭṛdṛśyādi kurute bhramam / kāṣṭhopalādy aśeṣaṃ hi paramārthamayaṃ yadā //MU_3,121.44//",
    "GSP27moksop_u:7501": "tadātmanāntassambaddhaṃ dṛśyatvenopalabhyate / sarvaṃ sarvaprakārāḍhyam anantam iva yat tatam //MU_3,121.45//",
    "GSP27moksop_u:7502": "viśvaṃ sanmātram evaitad viddhi tattvavidāṃ vara / asatāpy aṅga viśvena viśvalakṣaśatabhramaiḥ //MU_3,121.46//",
    "GSP27moksop_u:7503": "pūritaś ciccamatkāro na ca kiñcana pūritam / saṅkalpanagarā nṝṇāṃ mithaḥ paśyati no yathā //MU_3,121.47//",
    "GSP27moksop_u:7504": "na deśakālabodhāya tathā sargāś citi sthitāḥ / bhedabodho hi sargatvam ahantādibhramodayaḥ //MU_3,121.48//",
    "GSP27moksop_u:7505": "hemasaṃvitparityāge kaṭakādibhramo yathā / kaṭakādibhramo hemni deśādes sambhavād bhavet //MU_3,121.49//",
    "GSP27moksop_u:7506": "tvaddarśanaparītāt tu nāvidyāsti pṛthak parā / kaṭakādimahābhedam ekaṃ brahma tathāmalam //MU_3,121.50//",
    "GSP27moksop_u:7507": "bodhaikatvād ayaṃ sargas sattaivāsad bhavaty alam / senā mṛtsaṃvidā citrā mṛṇmātram iva mṛṇmayī //MU_3,121.51//",
    "GSP27moksop_u:7508": "jalam ekaṃ taraṅgādi dārv ekaṃ sālabhañjikāḥ / mṛṇmātram ekaṃ kumbhādi brahmaikaṃ trijagadbhramaḥ //MU_3,121.52//",
    "GSP27moksop_u:7509": "sambandhe draṣṭṛdṛśyānāṃ madhye draṣṭur hi yad vapuḥ / draṣṭṛdarśanadṛśyādivarjitaṃ tad idaṃ param //MU_3,121.53//",
    "GSP27moksop_u:7510": "deśād deśaṃ gate citte madhye yaś cetaso vapuḥ / ajāḍyasaṃvinmananaṃ tanmayo bhava sarvadā //MU_3,121.54//",
    "GSP27moksop_u:7511": "ajāgratsvapnanidrasya yat te rūpaṃ sanātanam / acetanaṃ cājaḍaṃ ca tanmayo bhava sarvadā //MU_3,121.55//",
    "GSP27moksop_u:7512": "jaḍatāṃ varjayitvaikāṃ śilāyā hṛdayaṃ hi yat / akṣubdho vāthavā kṣubdhas tanmayo bhava rāghava //MU_3,121.56//",
    "GSP27moksop_u:7513": "kasyacit kiñcanāpīha nodeti na vilīyate / akṣubdho vāthavā kṣubdhas svasthas tiṣṭha yathāsukham //MU_3,121.57//",
    "GSP27moksop_u:7514": "nābhivāñchati na dveṣṭi dehe kiñcit kvacit pumān / svasthas tiṣṭha nirāśaṅkaṃ dehavṛttim upāgataḥ //MU_3,121.58//",
    "GSP27moksop_u:7515": "bhaviṣyadgrāmakagrāmyakārye tiṣṭhasi no yathā / cittavṛttiṣu mā tiṣṭha tathā tathyātmatāṃ gataḥ //MU_3,121.59//",
    "GSP27moksop_u:7516": "yathā deśāntaranaro yathā kāṣṭhaṃ yathopalaḥ / tathaiva paśya cittaṃ tvam acittaiva yathātmatā //MU_3,121.60//",
    "GSP27moksop_u:7517": "yathā dṛṣadi nāsty ambu yathāmbhasy analas tathā / svātmany evāsti no cittaṃ paramātmani tat kutaḥ //MU_3,121.61//",
    "GSP27moksop_u:7518": "prekṣyamāṇaṃ na yat kiñcit tena yat kriyate kvacit / kṛtaṃ bhavati tan neti matvā cittātigo bhava //MU_3,121.62//",
    "GSP27moksop_u:7519": "atyantānātmabhūtasya cec cittasyānuvartase / paryantavāsinaḥ kasmān na mlecchasyānuvartase //MU_3,121.63//",
    "GSP27moksop_u:7520": "nirantaram anādṛtya tvam ārāc cittapukkasam / svastham āssva nirāśaṅkaṃ paṅkeneva kṛto jaḍaḥ //MU_3,121.64//",
    "GSP27moksop_u:7521": "cittaṃ nāsty eva me bhūtaṃ mṛtam evādya veti ca / bhava niścayavān bhūtvā śilāpuruṣaniścalaḥ //MU_3,121.65//",
    "GSP27moksop_u:7522": "prekṣāyām asti no cittaṃ tadvihīno 'si tattvataḥ / tat kimartham anarthena tadarthena kadarthyase //MU_3,121.66//",
    "GSP27moksop_u:7523": "asatā cittayakṣeṇa ye 'thavātivaśīkṛtāḥ / teṣāṃ pelavabuddhīnāṃ candrād aśanir utthitā //MU_3,121.67//",
    "GSP27moksop_u:7524": "cittaṃ dūre parityajya yo 'si so 'si sthiro bhava / bhava bhāvanayā mukto yuktyā paramayānvitaḥ //MU_3,121.68//",
    "GSP27moksop_u:7525": "asato ye 'nuvartante cetaso 'sattvarūpiṇaḥ / vyomakānanakarmaikanītakālān dhig astu tān //MU_3,121.69//",
    "GSP27moksop_u:7526": "vyapagalitamanā mahānubhāvo bhava bhavapāram upāgatāmalātmā / suciram api vicāritaṃ na labdhamalam alam ātmani mānasātma kiñcit //MU_3,121.70//",
    "GSP27moksop_u:7527": "cittābhāvapratipādanaṃ nāma sargaḥ",
    "GSP27moksop_u:7528": "dvāviṃśatyuttaraśatatamas sargaḥ",
    "GSP27moksop_u:7529_0": "vasiṣṭhaḥ: prathamaṃ jātamātreṇaiva puṃsā kiñcidvikacitabuddhinaiva satsaṅgamapareṇa bhavitavyam / anavaratapravāhāpatito",
    "GSP27moksop_u:7529_1": "'yam avidyānadīnivahaś śamaśāstrasajjanasamparkād ṛte tarituṃ na śakyate / tena vivekavataḥ puruṣasya heyopādeyavicāra utpadyate /",
    "GSP27moksop_u:7529_2": "tenāsau śubhecchābhidhānāṃ vivekabhuvam āpatito bhavati / tato vivekavaśato vicāraṇayā samyagjñānenāsamyagvāsanāṃ tyajatas",
    "GSP27moksop_u:7529_3": "saṃsāravāsanāto manas tanutām eti / tena tanumānasīṃ nāma vivekabhūmim avatīrṇo bhavati / yadaiva yoginas samyagjñānodayas",
    "GSP27moksop_u:7529_4": "tadaiva sattvāpattiḥ / tadvaśād vāsanā tanutāṃ gatā yadā tadaivāsāv asakta ity ucyate / karmaphalena na badhyata iti / (MU_3,122.1)",
    "GSP27moksop_u:7530_0": "atha tāvad asāv asattve bhāvanātānavam abhyasyati / yāvat kurvann api vyavaharann api asatyeṣu saṃsāravastuṣu sthito 'pi /",
    "GSP27moksop_u:7530_1": "svātmany eva kṣīṇamanastvād abhyāsavaśād bāhyaṃ vastu kurvann api na karoti paśyann api na paśyati nālambate tam eva / tenātidhyāyati /",
    "GSP27moksop_u:7530_2": "tanuvāsanatvāc ca kevalam ardhasuptaprabuddha iva kartavyaṃ karoti na tu bhāvitamanaskaḥ / tena yogabhūmim abhāvanīm adhirūḍha",
    "GSP27moksop_u:7530_3": "ity antarlīnacittaḥ katicit saṃvatsarān abhyasya sarvathaiva kurvann api bāhyapadārthabhāvanāṃ tyajati / turyātmā bhavati /",
    "GSP27moksop_u:7530_4": "tato jīvanmukta ity ucyate / (MU_3,122.2)",
    "GSP27moksop_u:7531": "nābhinandati samprāptaṃ nāprāptam abhiśocati / kevalaṃ vigatāśaṅkas samprāptam anuvartate //MU_3,122.3//",
    "GSP27moksop_u:7532": "tvayāpi rāghava jñātaṃ jñātavyam akhilāntaram / manye te sarvakāryebhyo vāsanās tanutāṃ gatāḥ //MU_3,122.4//",
    "GSP27moksop_u:7533": "śarīrātītavṛttis tvaṃ śarīrastho 'thavā bhava / mā gāś śokaṃ ca harṣaṃ ca tvam ātmā vigatāmayaḥ //MU_3,122.5//",
    "GSP27moksop_u:7534": "tvayy ātmani sthite svacche sarvage satatodite / kuto duḥkhasukhe rāma kuto maraṇajanmanī //MU_3,122.6//",
    "GSP27moksop_u:7535": "abandhur api kasmāt tvaṃ bandhuduḥkhāni śocasi / advitīye sthite hy asmin bāndhavāḥ ka ivātmani //MU_3,122.7//",
    "GSP27moksop_u:7536": "dṛśyate kevalaṃ dehaparamāṇucayaḥ param / deśakālānyatāpatter nātmodeti na līyate //MU_3,122.8//",
    "GSP27moksop_u:7537": "avināśo 'pi kasmāt tvaṃ vinaśyāmīti śocasi / amṛtyuvaśini svacche vināśaḥ ka ivātmani //MU_3,122.9//",
    "GSP27moksop_u:7538": "ghaṭe kapālatāṃ yāte ghaṭākāśo na naśyati / yathā tathā śarīre 'smin naṣṭe tvaṃ na vinaśyasi //MU_3,122.10//",
    "GSP27moksop_u:7539": "mṛgatṛṣṇātaraṅgiṇyāṃ kṣīṇāyāṃ nātapo yathā / vinaśyati tathā dehe naṣṭe nātmā vinaśyati //MU_3,122.11//",
    "GSP27moksop_u:7540": "vāñchaivodeti te kasmād bhrāntir antar nirarthikā / advitīyo dvitīyaṃ tat kiṃ vastv ātmābhivāñchatu //MU_3,122.12//",
    "GSP27moksop_u:7541": "śravyaṃ spṛśyaṃ tathā dṛśyaṃ ramyaṃ ghreyaṃ ca rāghava / na kiñcid asti jagati vyatiriktaṃ yad ātmanaḥ //MU_3,122.13//",
    "GSP27moksop_u:7542": "sarvaśaktāv imās tasminn ātmany evākhilās sthitāḥ / śaktayo vitate vyakte ākāśa iva śūnyatāḥ //MU_3,122.14//",
    "GSP27moksop_u:7543": "cittād rāghava rūḍheyaṃ trilokīlalanodare / trividhena krameṇeha janatā janitabhramā //MU_3,122.15//",
    "GSP27moksop_u:7544": "manaḥpraśamane siddhe vāsanākṣayanāmani / karmakṣayābhidhāne ca māyeyaṃ pravinaśyati //MU_3,122.16//",
    "GSP27moksop_u:7545": "saṃsārogrāraghaṭṭe 'smin yā dṛḍhā yantravāhinī / rajjus tāṃ vāsanām etāṃ chinddhi rāghava yatnataḥ //MU_3,122.17//",
    "GSP27moksop_u:7546": "aparijñāyamānaiṣā mahāmohapradāyinī / parijñātā tv anantākhyasukhadā brahmagāminī //MU_3,122.18//",
    "GSP27moksop_u:7547": "āgatā brahmaṇo bhuktvā saṃsāram iha līlayā / punar brahmaiva saṃsmṛtya brahmaṇy eva vilīyate //MU_3,122.19//",
    "GSP27moksop_u:7548": "śivād rāghava nīrūpād aprameyān nirāmayāt / sarvabhūtāni jātāni prākāśyānīva tejasaḥ //MU_3,122.20//",
    "GSP27moksop_u:7549": "rekhāvṛndaṃ yathā parṇe vīcijālaṃ yathā jale / kaṭakādi yathā hemni tathauṣṇyādi yathānale //MU_3,122.21//",
    "GSP27moksop_u:7550": "tadatadbhāvabhūtaṃ hi tathedaṃ bhuvanatrayam / tasminn eva sthitaṃ tajjaṃ tasmād eva tad eva ca //MU_3,122.22//",
    "GSP27moksop_u:7551": "sa eṣa sarvabhūtānām ātmā brahmeti kathyate / tasmiñ jñāte jagaj jñātam ajñāte 'jñātam eva tat //MU_3,122.23//",
    "GSP27moksop_u:7552": "śāstrasaṃvyavahārārthaṃ tasyāsya vitatākṛteḥ / cid brahmātmeti nāmāni kalpitāni kṛtātmabhiḥ //MU_3,122.24//",
    "GSP27moksop_u:7553": "viṣayendriyasaṃyoge harṣāmarṣavivarjitā / yaiṣā śuddhānubhūtir hi so 'yam ātmā cidavyayaḥ //MU_3,122.25//",
    "GSP27moksop_u:7554": "ākāśātitarācchāccham idaṃ tasmiṃś cidātmani / svābhoga eva hi jagat pṛthagvat pratibimbati //MU_3,122.26//",
    "GSP27moksop_u:7555": "buddhās tadvyatirekeṇa lobhamohādayo 'ritām / yānty athāvyatirekeṇa buddhās tasmiṃs tadaiva te //MU_3,122.27//",
    "GSP27moksop_u:7556": "adehasyaiva te nāma nirvikalpacidākṛteḥ / lajjābhayaviṣādākhyaḥ kuto mohas samutthitaḥ //MU_3,122.28//",
    "GSP27moksop_u:7557": "adeho dehajair doṣair lajjādibhir asanmayaiḥ / kiṃ mūrkha iva durbuddhe vikalpair abhibhūyase //MU_3,122.29//",
    "GSP27moksop_u:7558": "akhaṇḍacitirūpasya dehe khaṇḍanam āgate / asamyagdarśino 'py asti na nāśaḥ kim u sanmateḥ //MU_3,122.30//",
    "GSP27moksop_u:7559": "yad etad arkamārge 'pi na viruddhagamāgamam / cittvaṃ rāma sa vijñeyaḥ puruṣo na śarīrakam //MU_3,122.31//",
    "GSP27moksop_u:7560": "śarīre saty asati vā pumān eṣa jagattraye / jño 'py ajño 'pi sthito rāma naṣṭe dehe na naśyati //MU_3,122.32//",
    "GSP27moksop_u:7561": "yānīmāni vicitrāṇi duḥkhāni paripaśyasi / tāni sarvāṇi dehasya nāgrāhyasya cidātmanaḥ //MU_3,122.33//",
    "GSP27moksop_u:7562": "manomargād atītatvād yāsau śūnyam iva sthitā / cit kathaṃ nāma sā duḥkhais sukhair vā parigṛhyate //MU_3,122.34//",
    "GSP27moksop_u:7563": "saṃvidātmā tad asmāt tu viśiṣṭād dehapañjarāt / abhyastāṃ vāsanāṃ yāti ṣaṭpadaḥ kham ivāmbujāt //MU_3,122.35//",
    "GSP27moksop_u:7564": "asac ced ātmatattvaṃ tad asmiṃs te dehapañjare / naṣṭe kiṃ nāma naṣṭaṃ syād rāma yenānuśocasi //MU_3,122.36//",
    "GSP27moksop_u:7565": "satyaṃ bhāvaya tena tvaṃ mā moham anubhāvaya / niricchasyātmano necchāḥ kāścid apy anaghākṛteḥ //MU_3,122.37//",
    "GSP27moksop_u:7566": "sākṣibhūte same svacche nirvikalpe cidātmani / svayaṃ jaganti dṛśyante sanmaṇāv iva raśmayaḥ //MU_3,122.38//",
    "GSP27moksop_u:7567": "niriccham abhisambandho yathā darpaṇabimbayoḥ / svabhāvavaśasampannas tathā cijjagator ayam //MU_3,122.39//",
    "GSP27moksop_u:7568": "dvitvaikatve sthite yad varmakurapratibimbayoḥ / tathaivehātmajagator bhedābhedau vyavasthitau //MU_3,122.40//",
    "GSP27moksop_u:7569": "sūryasannidhimātre tu yathodeti bhuvi kriyā / citsattāmātrakenedaṃ jagan niṣpadyate tathā //MU_3,122.41//",
    "GSP27moksop_u:7570": "piṇḍagrahe nivṛtte 'syā evaṃ rāma jagatsthiteḥ / ākāśam eṣā sampannā bhavatām api cetasi //MU_3,122.42//",
    "GSP27moksop_u:7571": "sattāmātreṇa dīpasya yathā dīptis svabhāvataḥ / cittattvasya svabhāvāt tu tatheyaṃ jāgatī kriyā //MU_3,122.43//",
    "GSP27moksop_u:7572": "pūrvaṃ manas samuditaṃ paramātmatattvāt tenātataṃ jagad idaṃ svavikalpajālam / śūnyena śūnyam amalena yathāmbareṇa nīlatvam ullasati cārulatābhirāmam //MU_3,122.44//",
    "GSP27moksop_u:7573": "saṅkalpasaṅkṣayavaśād galite tu citte saṃsāramohamihikā galitā bhavanti / svacchaṃ vibhāti śaradīva kham āśritāyāṃ cinmātram ekam ajam ādyam anantam antaḥ //MU_3,122.45//",
    "GSP27moksop_u:7574": "karmātmakaṃ prathamam eva mano 'bhyudeti saṅkalpataḥ kamalajaprakṛtiṃ tad etya / nānāvidhaṃ jagad anantam idaṃ tanoti vetāladehakalanām iva mugdhabālaḥ //MU_3,122.46//",
    "GSP27moksop_u:7575": "asanmayaṃ sad iva puropalakṣyate punar bhavaty atha parilīyate punaḥ / svayaṃ manaś citi vitataṃ sphuradvapur mahārṇave jalavalayāvalī yathā //MU_3,122.47//",
    "GSP27moksop_u:7576": "paramārthanirūpaṇaṃ nāma sargaḥ",
    "GSP27moksop_u:7577": "trayoviṃśatyuttaraśatatamas sargaḥ",
    "GSP27moksop_u:7578": "vasiṣṭhaḥ: evaṃ tāvad idaṃ viddhi dṛśyaṃ jagad iti sthitam / ahaṃ cetyādy anākāraṃ bhrāntimātram asanmayam //MU_3,123.1 (= MT_4,1.2)//",
    "GSP27moksop_u:7579": "akartṛkam anaṅgaṃ ca gagane citram utthitam / adraṣṭṛkaṃ sānubhavam anidraṃ svapnadarśanam //MU_3,123.2//",
    "GSP27moksop_u:7580": "bhaviṣyatpuranirmāṇaṃ citrasaṃstham ivoditam / markaṭānalatāpābham ambvāvartavad āsthitam //MU_3,123.3//",
    "GSP27moksop_u:7581": "sadrūpam api niśśūnyaṃ tejas sauram ivāmbare / ratnābhājālam iva khe dṛśyamānam abhittimat //MU_3,123.4//",
    "GSP27moksop_u:7582": "saṅkalpapuravat prauḍham anubhūtam asanmayam / kathārthapratibhānātma na kvacit sthitam asti ca //MU_3,123.5//",
    "GSP27moksop_u:7583": "nissāram apy atīvāntassāraṃ svapnācalopamam / bhūtākāśam ivākārabhāsuraṃ śūnyamātrakam //MU_3,123.6//",
    "GSP27moksop_u:7584": "śaradabhram ivāgrastham alakṣyakṣayam ākṣayi / varṇo vyomatalasyeva dṛśyamānam avastukam //MU_3,123.7//",
    "GSP27moksop_u:7585": "svapnāṅganāratākāram arthaniṣṭham anarthakam / citrodyānam ivotphullam arasaṃ sarasākṛti //MU_3,123.8//",
    "GSP27moksop_u:7586": "prakāśam iva nistejaś citrārkānalavat sthitam / anubhūtaṃ manorājyam ivāsatyam avāstavam //MU_3,123.9//",
    "GSP27moksop_u:7587": "citrapadmākara iva sārasaugandhyavarjitam / śūnye prakacitaṃ nānāvarṇam ākāritātmakam //MU_3,123.10//",
    "GSP27moksop_u:7588": "paramārthena śuṣyadbhir bhūtapelavapallavaiḥ / tataṃ jaḍam asārātma kadalīstambhabhāsuram //MU_3,123.11//",
    "GSP27moksop_u:7589": "sphāritekṣaṇadṛśyāndhakāracakrakavat tatam / atyantam abhavadrūpam api pratyakṣavat sthitam //MU_3,123.12//",
    "GSP27moksop_u:7590": "vār budbuda ivābhogi śūnyam antas sphuradvapuḥ / rasātmakaṃ satyarasam avicchinnakṣayodayam //MU_3,123.13//",
    "GSP27moksop_u:7591": "nīhāra iva vistāri gṛhītaṃ san na kiñcana / jaḍaṃ śūnyāspadaṃ śūnyaṃ keṣāñcit paramāṇuvat //MU_3,123.14//",
    "GSP27moksop_u:7592": "kiñcid bhūtamayo 'stīti sthitaṃ śūnyam abhūtakam / gṛhyamāṇam asadrūpaṃ niśātama ivotthitam //MU_3,123.15//",
    "GSP27moksop_u:7593": "rāmaḥ: mahākalpakṣaye dṛśyam āste bīja ivāṅkuram / pare bhūya udety etat tata eveti kiṃ vada //MU_3,123.16//",
    "GSP27moksop_u:7594": "evambodhāḥ kim ajñās syur uta tajjñā iti sphuṭam / yathāvad bhagavan brūhi sarvasaṃśayaśāntaye //MU_3,123.17//",
    "GSP27moksop_u:7595": "vasiṣṭhaḥ: idaṃ bīje 'ṅkura iva dṛśyam āste mahākṣaye / brūte yaḥ param ajñatvam etat tasyātiśaiśavāt //MU_3,123.18//",
    "GSP27moksop_u:7596": "sparśe kiṃ tad asambaddhaṃ katham etad avāstavam / viparīto bodha eṣa vaktuś śrotuś ca maurkhyakṛt //MU_3,123.19//",
    "GSP27moksop_u:7597": "bījakāle 'ṅkura iva jagad āsta itīha yā / buddhis sāsatpralāpārthā mūḍhā śṛṇu kathaṃ kila //MU_3,123.20//",
    "GSP27moksop_u:7598": "bījaṃ bhavet svayaṃ dṛśyaṃ cittādīndriyagocaraḥ / vaṭadhānādi dhānyādi yuktam atrāṅkurodbhavaḥ //MU_3,123.21//",
    "GSP27moksop_u:7599": "manaṣṣaṣṭhendriyātītaṃ yaḥ khād atitarām api / bījaṃ tad bhavituṃ śaktaṃ svayambhūr jagataḥ katham //MU_3,123.22//",
    "GSP27moksop_u:7600": "ākāśād api sūkṣmasya parasya paramātmanaḥ / sarvākṣānupalabhyasya kīdṛśī bījatā katham //MU_3,123.23//",
    "GSP27moksop_u:7601": "sat sūkṣmam asadābhāsam asad eva hy ataddṛśām / kīdṛśī bījatā tatra bījābhāve kuto 'ṅkuraḥ //MU_3,123.24//",
    "GSP27moksop_u:7602": "gaganāṅgād api svacche śūnye tatra pare pade / kathaṃ santi jaganmerusamudragaganādayaḥ //MU_3,123.25//",
    "GSP27moksop_u:7603": "nakiñcid yat kathaṃ kiñcit tatrāste vastv avastuni / asti cet tat kathaṃ tatra vidyamānaṃ na dṛśyate //MU_3,123.26//",
    "GSP27moksop_u:7604": "nakiñcidātmanaḥ kiñcit katham eti kuto 'tha vā / śūnyarūpād ghaṭākāśāj jāto 'driḥ kva kutaḥ kadā //MU_3,123.27//",
    "GSP27moksop_u:7605": "pratipakṣe kathaṃ kiñcid āste chāyātape yathā / katham āste tamo bhānau katham āste hime 'nalaḥ //MU_3,123.28//",
    "GSP27moksop_u:7606": "merur āste katham aṇau kutaḥ kiñcid anākṛtau / tadatadrūpayor aikyaṃ kva cchāyātapayor iva //MU_3,123.29//",
    "GSP27moksop_u:7607": "sākāre vaṭadhānādāv aṅkuro 'stīti yuktimat / anākāre mahākāraṃ jagad astīty ayuktimat //MU_3,123.30//",
    "GSP27moksop_u:7608": "deśāntare yac ca narāntare ca buddhyādisarvendriyaśaktyadṛśyam / nāsty eva tattadvidhabuddhibodhe nakiñcid ity eva tad ucyate ca //MU_3,123.31//",
    "GSP27moksop_u:7609": "kāryasya tat kāraṇatāṃ prayātaṃ vaktīti yas tasya vimūḍhabodhaḥ / kair nāma tatkāryam udeti tasmāt svaiḥ kāraṇaughais sahakārirūpaiḥ //MU_3,123.32//",
    "GSP27moksop_u:7610": "durbuddhibhiḥ kāraṇakāryabhāvaṃ saṅkalpitaṃ dūratare vyudasya / yad eva tat satyam anādimadhyaṃ jagat tad eva sthitam ity avehi //MU_3,123.33//",
    "GSP27moksop_u:7611": "janyajanakanirākaraṇaṃ nāma sargaḥ",
    "GSP27moksop_u:7612": "caturviṃśatyuttaraśatatamas sargaḥ",
    "GSP27moksop_u:7613": "vasiṣṭhaḥ: athaitadabhyupagame vacmi vedyavidāṃ vara / samastakalanātīte mahācidvyomni nirmale //MU_3,124.1 (= MT_4,2.1)//",
    "GSP27moksop_u:7614": "jagadādyaṅkuras tatra yady asti tad asau tadā / kair ivodeti kathaya kāraṇais sahakāribhiḥ //MU_3,124.2//",
    "GSP27moksop_u:7615": "sahakārikāraṇānām abhāve vāṅkurodgatiḥ / vandhyākanyā ca dṛṣṭeha na kadācana kenacit //MU_3,124.3//",
    "GSP27moksop_u:7616": "sahakārikāraṇānām abhāve yac ca voditam / mūlakāraṇam evātmā tat svabhāve sthitaṃ tathā //MU_3,124.4//",
    "GSP27moksop_u:7617": "sargādau sargarūpeṇa brahmaivātmani tiṣṭhati / yathāsthitam anākāraṃ kva janyajanakakramaḥ //MU_3,124.5//",
    "GSP27moksop_u:7618": "atha pṛthvyādayo 'nye vā kuto 'py āgatya kurvate / sahakārikāraṇatvaṃ tat pūrvaivātra dūṣaṇā //MU_3,124.6//",
    "GSP27moksop_u:7619": "tasmāt pare jagac chāntam āste tat sahakāraṇaiḥ / vinā prasaratīty uktir bālasya na vipaścitaḥ //MU_3,124.7//",
    "GSP27moksop_u:7620": "tasmād rāma jagan nāsīn na cāsti na bhaviṣyati / cetanākāśam evācchaṃ kacatīttham ivātmani //MU_3,124.8//",
    "GSP27moksop_u:7621": "atyantābhāva evāsya jagato vidyate yadā / tadā brahmedam akhilam iti sad rāma nānyathā //MU_3,124.9//",
    "GSP27moksop_u:7622": "pūrvapradhvaṃsanānyo'nyābhāvair yad upaśāmyati / aśāntam eva tac citte na śāmyaty eva tad yataḥ //MU_3,124.10//",
    "GSP27moksop_u:7623": "atyantābhāvam evāto jagaddṛśyasya sarvathā / varjayitvetarā yuktir nāsty evānarthasaṅkṣaye //MU_3,124.11//",
    "GSP27moksop_u:7624": "cidākāśasya bodho 'yaṃ jagadādīti yat sthitam / ayaṃ so 'ham idaṃ rūpālokacittakalādy api //MU_3,124.12//",
    "GSP27moksop_u:7625": "idam arkādi pṛthvyādi tathedaṃ vatsarādi ca / ayaṃ kalpaḥ kṣaṇaś cāyam ime maraṇajanmanī //MU_3,124.13//",
    "GSP27moksop_u:7626": "ayaṃ kalpāntasaṃrambho mahākalpānta eṣa saḥ / ayaṃ sa sargaprārambho bhāvābhāvakramas tv asau //MU_3,124.14//",
    "GSP27moksop_u:7627": "lakṣāṇīmāni kalpānām imā brahmāṇḍakoṭayaḥ / ime brahmendranicayā imā viṣṇvādiśaktayaḥ //MU_3,124.15//",
    "GSP27moksop_u:7628": "ete ceme pariṇatā ime bhūya upāgatāḥ / imāni dhiṣṇyajālāni deśakālakalā imāḥ //MU_3,124.16//",
    "GSP27moksop_u:7629": "mahācitparamākāśam anāvṛttam anantakam / yathā pūrvaṃ sthitaṃ śāntam ity evaṃ kacati svayam //MU_3,124.17//",
    "GSP27moksop_u:7630": "paramāṇusahasrāṃśabhāsa etā mahāciteḥ / svabhāvabhūtā evāntassthitā nāyānti yānti no //MU_3,124.18//",
    "GSP27moksop_u:7631": "svayam antaś camatkāro yas samudgīryate citā / tat sargabhānaṃ bhātīdaṃ bhārūpaṃ na ca bhittimat //MU_3,124.19//",
    "GSP27moksop_u:7632": "nodyanti na ca naśyanti nāyānti na ca yānti ca / mahāśilāntarlekhānāṃ sanniveśa ivācalāḥ //MU_3,124.20//",
    "GSP27moksop_u:7633": "ime sargāḥ prasphuranti svatas svātmani nirmale / nabhasīva nabhobhāgā nirākārā nirākṛtau //MU_3,124.21//",
    "GSP27moksop_u:7634": "dravatvānīva toyasya spandā iva sadāgateḥ / āvartā iva vāmbhodher guṇino vāthavā guṇāḥ //MU_3,124.22//",
    "GSP27moksop_u:7635": "vijñānaghana evaikam idam ittham avasthitam / sodayāstamayārambham anantaṃ śāntam ātatam //MU_3,124.23//",
    "GSP27moksop_u:7636": "sahakāryādihetūnām abhāve śūnyatā jagat / svayambhūr jāyate ceti kilonmattakaphūtkṛtam //MU_3,124.24//",
    "GSP27moksop_u:7637": "praśāntasarvārthakalākalaṅko nirastaniśśeṣavikalpatalpaḥ / cirāya vidrāvitadīrghanidro bhavābhayo bhūṣitabhūḥ prabuddhaḥ //MU_3,124.25//",
    "GSP27moksop_u:7638": "smṛtibījopanyāso nāma sargaḥ",
    "GSP27moksop_u:7639": "pañcaviṃśatyuttaraśatatamas sargaḥ",
    "GSP27moksop_u:7640": "rāmaḥ: mahāpralayasargādau prathamo 'sau prajāpatiḥ / smṛtyātmā jāyate sarge smṛtyātmaiva tato jagat //MU_3,125.1 (= MT_4,3.1)//",
    "GSP27moksop_u:7641": "vasiṣṭhaḥ: mahāpralayasargādāv evam etad raghūdvaha / smṛtyātmaiva bhavaty ādau prathamo 'sau prajāpatiḥ //MU_3,125.2//",
    "GSP27moksop_u:7642": "tatsaṅkalpātma ca jagat smṛtyātmaivam idaṃ tataḥ / bhāti saṅkalpanagaraṃ sthitaṃ pūrvaprajāpateḥ //MU_3,125.3//",
    "GSP27moksop_u:7643": "iti sthite 'pi sā rāma tasya pūrvaprajāpateḥ / sthitir na sambhavaty eva nabhasīva mahādrumaḥ //MU_3,125.4//",
    "GSP27moksop_u:7644": "rāmaḥ: na sambhavati kiṃ brahman sargādau prāktanī smṛtiḥ / mahāpralayasammohair naśyati prāksmṛtiḥ katham //MU_3,125.5//",
    "GSP27moksop_u:7645": "vasiṣṭhaḥ: prāṅmahāpralaye prājña pūrve brahmādayaḥ purā / kila nirvāṇam āyātās te 'vaśyaṃ brahmatāṃ gatāḥ //MU_3,125.6//",
    "GSP27moksop_u:7646": "prāktanyāḥ kas smṛtes smartā tasmāt kathaya suvrata / smṛtir nirmūlatāṃ yātā smartur muktatayā yataḥ //MU_3,125.7//",
    "GSP27moksop_u:7647": "atas smartur abhāve sā smṛtiḥ kodetu kiṃ katham / avaśyaṃ hi mahākalpe sarve mokṣaikabhāginaḥ //MU_3,125.8//",
    "GSP27moksop_u:7648": "nānubhūte 'nubhūte ca svataś cidvyomni yā smṛtiḥ / sā jagacchrīr iti prauḍhā dṛśyābhāve hi citprabhā //MU_3,125.9//",
    "GSP27moksop_u:7649": "bhāti saṃvitprabhaivāccham anādyantāvabhāsinī / yat tad etaj jagad iti svayambhūr iti ca sthitam //MU_3,125.10//",
    "GSP27moksop_u:7650": "anādikālasaṃsiddhaṃ yad bhānaṃ brahmaṇo nijam / sa ātivāhiko deho virājo jagadākṛtiḥ //MU_3,125.11//",
    "GSP27moksop_u:7651": "paramāṇāv idaṃ bhāti jagat sabhuvanatrayam / deśakālakriyādravyadinarātrikramānvitam //MU_3,125.12//",
    "GSP27moksop_u:7652": "paramāṇuṃ prati tatas tasyāntas tādṛg eva ca / bhāti bhāsvaritākāraṃ tādṛggirikulāvṛtam //MU_3,125.13//",
    "GSP27moksop_u:7653": "tatrāpi tādṛgākāram evaṃ praty aṇum ātatam / dṛśyam ābhāti bhārūpam etad aṅga na vāstavam //MU_3,125.14//",
    "GSP27moksop_u:7654": "ity asty anto na saddṛṣṭer asaddṛṣṭeś ca vā kvacit / asyās tv abhyuditaṃ buddham abuddhaṃ prati vānagha //MU_3,125.15//",
    "GSP27moksop_u:7655": "buddhaṃ pratīdaṃ brahmaiva kevalaṃ śāntam avyayam / abuddhaṃ prati tu dvaitabhāsuraṃ bhuvanānvitam //MU_3,125.16//",
    "GSP27moksop_u:7656": "yathedaṃ bhāsuraṃ bhāti jagad aṇḍakajṛmbhitam / tathā koṭisahasrāṇi bhānty anyāny apy aṇāv aṇau //MU_3,125.17//",
    "GSP27moksop_u:7657": "yathā stambhe putrikāntas tasyāś cāṅgeṣu putrikā / tasyāś ca putrikāsty aṅge tathā trailokyaputrikā //MU_3,125.18//",
    "GSP27moksop_u:7658": "na bhinnā na ca saṅkhyeyā yathādrau paramāṇavaḥ / tathā brahmabṛhanmerau trailokyaparamāṇavaḥ //MU_3,125.19//",
    "GSP27moksop_u:7659": "sūryaughāṃśuṣu saṅkhyātuṃ śakyante laghavo 'ṇavaḥ / nānādyantāś cidāditye trailokyaparamāṇavaḥ //MU_3,125.20//",
    "GSP27moksop_u:7660": "yathāṇavo vahanty arkadīptiṣv apsu rajassu ca / tathā vahante cidvyomni trailokyaparamāṇavaḥ //MU_3,125.21//",
    "GSP27moksop_u:7661": "śūnyānubhavamātrātma bhūtākāśam idaṃ yathā / sargānubhavamātrātma cidākāśam idaṃ tathā //MU_3,125.22//",
    "GSP27moksop_u:7662": "sargas tu sargaśabdārthatayā buddho nayaty adhaḥ / sa brahmaśabdārthatayā buddhaś śreyo bhavaty alam //MU_3,125.23//",
    "GSP27moksop_u:7663": "vijñānātmā śāsitā viśvabījaṃ brahmaivādyaṃ svaṃ cidākāśamātram / tasmāj jātaṃ yat tad eveti vedyaṃ budhyasvāntar bodhasambodhamātram //MU_3,125.24//",
    "GSP27moksop_u:7664": "jagadanantyavarṇanaṃ nāma sargaḥ",
    "GSP27moksop_u:7665": "ṣaḍviṃśatyuttaraśatatamas sargaḥ",
    "GSP27moksop_u:7666": "vasiṣṭhaḥ: indriyagrāmasaṅgrāmasetunā bhavasāgaraḥ / tīryate netareṇeha kenacin nāma karmaṇā //MU_3,126.1 (= MT_4,4.1)//",
    "GSP27moksop_u:7667": "śāstrasatsaṅgamābhyāsais saviveko jitendriyaḥ / atyantābhāvam evāsya dṛśyaughasyāvagacchati //MU_3,126.2//",
    "GSP27moksop_u:7668": "etat te kathitaṃ sarvaṃ svarūpaṃ rūpiṇāṃ vara / saṃsārasāgaraśreṇyo yathāyānti prayānti ca //MU_3,126.3//",
    "GSP27moksop_u:7669": "bahunātra kim uktena manaḥ karmadrumāṅkuraḥ / tasmiṃś chinne jagacchākhaś chinnaḥ karmatarur bhavet //MU_3,126.4//",
    "GSP27moksop_u:7670": "manas sarvam idaṃ rāma tasminn antaś cikitsite / cikitsito 'yaṃ sakalo janmajālamayo bhavaḥ //MU_3,126.5//",
    "GSP27moksop_u:7671": "tad etaj jāyate loke mano malalavākulam / manaso vyatirekeṇa dehaḥ kva kila dṛśyate //MU_3,126.6//",
    "GSP27moksop_u:7672": "dṛśyātyantāsambhavanam ṛte nānyena hetunā / manaḥpiśācaḥ praśamaṃ yāti kalpaśatair api //MU_3,126.7//",
    "GSP27moksop_u:7673": "etac ca sambhavaty eva manovyādhicikitsane / dṛśyātyantāsambhavātma paramauṣadham uttamam //MU_3,126.8//",
    "GSP27moksop_u:7674": "mano moham upādatte mriyate jāyate manaḥ / kasyacit tu prasādena badhyate mucyate punaḥ //MU_3,126.9//",
    "GSP27moksop_u:7675": "sphuratītthaṃ jagat sarvaṃ citte mananamanthare / śūnya evāmbare sphāre gandharvāṇāṃ puraṃ yathā //MU_3,126.10//",
    "GSP27moksop_u:7676": "manasīdaṃ jagat kṛtsnaṃ sphāraṃ sphurati cāsti ca / puṣpaguccha ivāmodas tatsthas tasmād ivetaraḥ //MU_3,126.11//",
    "GSP27moksop_u:7677": "yathā tilakaṇe tailaṃ guṇo guṇini vā yathā / yathā dharmiṇi vā dharmas tathedaṃ manasi sthitam //MU_3,126.12//",
    "GSP27moksop_u:7678": "yathāmbhasi taraṅgaugha indau dvīndubhramo yathā / mṛgatṛṣṇā yathā tāpe saṃsāraś cittake tathā //MU_3,126.13//",
    "GSP27moksop_u:7679": "raśmijālaṃ yathā sūrye yathālokaś ca tejasi / yathauṣṇyaṃ citrabhānau vā manasīdaṃ tathā jagat //MU_3,126.14//",
    "GSP27moksop_u:7680": "śaityaṃ yathaiva tuhine yathā nabhasi śūnyatā / yathā cañcalatā vāyau manasīdaṃ tathā jagat //MU_3,126.15//",
    "GSP27moksop_u:7681": "mano jagaj jagad akhilaṃ tathā manaḥ parasparaṃ tv avirahitaṃ sadaiva hi / tayor dvayor manasi nirantaraṃ kṣate kṣataṃ jagan na tu jagati kṣate manaḥ //MU_3,126.16//",
    "GSP27moksop_u:7682": "sthityaṅkurakathanaṃ nāma sargaḥ",
    "GSP27moksop_u:7683": "saptaviṃśatyuttaraśatatamas sargaḥ",
    "GSP27moksop_u:7684": "rāmaḥ: bhagavan sarvadharmajña pūrvāparavidāṃ vara / ayaṃ manasi saṃsāras sphāraḥ katham iva sthitaḥ //MU_3,127.1 (= MT_4,5.1)//",
    "GSP27moksop_u:7685": "yathāyaṃ manasi sphāra ārambhas sphurati sphuṭam / dṛṣṭāntadṛṣṭyā sphuṭayā tathā kathaya me 'nagha //MU_3,127.2//",
    "GSP27moksop_u:7686": "vasiṣṭhaḥ: yathaindavānāṃ viprāṇāṃ jaganty avapuṣām api / sthitāni jātadārḍhyāni manasīdaṃ tathā sthitam //MU_3,127.3//",
    "GSP27moksop_u:7687": "lavaṇasya yathā rājñaś cendrajālākulākṛteḥ / caṇḍālatvam anuprāptaṃ tathedaṃ manasi sthitam //MU_3,127.4//",
    "GSP27moksop_u:7688": "bhārgavasya ciraṃ kālaṃ svargabhogabubhukṣayā / bhogeśvaratvaṃ ca yathā tathedaṃ manasi sthitam //MU_3,127.5//",
    "GSP27moksop_u:7689": "rāmaḥ: bhagavan bhṛguputrasya svargabhogabubhukṣayā / kathaṃ bhogādhināthatvaṃ saṃsāritvaṃ babhūva ca //MU_3,127.6//",
    "GSP27moksop_u:7690": "vasiṣṭhaḥ: śṛṇu rāma purā vṛttaṃ saṃvādaṃ bhṛgukālayoḥ / sānau mandaraśailasya tamālaviṭapākule //MU_3,127.7//",
    "GSP27moksop_u:7691": "purā mandaraśailasya sānau kusumasaṅkule / atapyata tapo ghoraṃ kasmiṃścid bhagavān bhṛguḥ //MU_3,127.8//",
    "GSP27moksop_u:7692": "tam upāste sma tejasvī bālaḥ putro mahāmatiḥ / śukras sakalacandrābhaḥ prakāśa iva bhāskaram //MU_3,127.9//",
    "GSP27moksop_u:7693": "bhṛgur varavane tasmin samādhāv eva saṃsthitaḥ / sarvakālaṃ samutkīrṇo vanopalatalād iva //MU_3,127.10//",
    "GSP27moksop_u:7694": "śukraḥ kusumaśayyāsu kaladhautābjinīṣu ca / mandāratarudolāsu bālo 'ramata līlayā //MU_3,127.11//",
    "GSP27moksop_u:7695": "vidyāvidyādṛśor madhye śukro 'prāptamahāpadaḥ / triśaṅkur iva rodo'ntar avartata tadā kila //MU_3,127.12//",
    "GSP27moksop_u:7696": "nirvikalpasamādhisthe sa kadācit pitary atha / avyagro 'bhavad ekānte jitārir iva bhūmipaḥ //MU_3,127.13//",
    "GSP27moksop_u:7697": "dadarśāpsarasaṃ tatra gacchantīṃ nabhasaḥ pathā / kṣīrodamadhyalulitāṃ lakṣmīm iva janārdanaḥ //MU_3,127.14//",
    "GSP27moksop_u:7698": "mandāramālyavalitāṃ mandānilacalālakām / hārijhāṅkārigamanāṃ sugandhitanabho'nilām //MU_3,127.15//",
    "GSP27moksop_u:7699": "lāvaṇyapādapalatāṃ madaghūrṇitalocanām / amṛtīkṛtataddeśāṃ dehendūdayakāntibhiḥ //MU_3,127.16//",
    "GSP27moksop_u:7700": "kāntām ālokya tasyābhūd ullāsataralaṃ manaḥ / dṛṣṭe nirmalapūrṇendau vapur ambunidher iva //MU_3,127.17//",
    "GSP27moksop_u:7701": "manasijeṣuśatāhatam āśaye sa parirudhya manas tadanūśanāḥ / vigalitetaravṛttitayātmanā suravadhūmaya eva babhūva saḥ //MU_3,127.18//",
    "GSP27moksop_u:7702": "bhārgavopākhyāne bhārgavaskhalanaṃ nāma sargaḥ",
    "GSP27moksop_u:7703": "aṣṭāviṃśatyuttaraśatatamas sargaḥ",
    "GSP27moksop_u:7704": "vasiṣṭhaḥ: atha tāṃ manasā dhyāyaṃs tatraivāmīlitekṣaṇaḥ / ārabdhavān manorājyam idam ekaḥ kilośanāḥ //MU_3,128.1 (= MT_4,6.1)//",
    "GSP27moksop_u:7705": "eṣā hi lalanā vyomni sahasranayanālaye / samprāpto 'yam ahaṃ svargam ālolasurasundaram //MU_3,128.2//",
    "GSP27moksop_u:7706": "ime te mṛdumandārakusumottaṃsasundarāḥ / dravatkanakaniṣṣyandavilāsivapuṣas surāḥ //MU_3,128.3//",
    "GSP27moksop_u:7707": "imās tā locanollāsasṛṣṭanīlābjavṛṣṭayaḥ / mugdhā hāsavilāsinyaḥ kāntā hariṇadṛṣṭayaḥ //MU_3,128.4//",
    "GSP27moksop_u:7708": "ime te kaustubhoddyotā anyo'nyapratibimbitāḥ / viśvarūpopamākārā maruto mattakāśinaḥ //MU_3,128.5//",
    "GSP27moksop_u:7709": "airāvaṇakaṭāmodaviraktamadhupaśrutāḥ / imās tāḥ kākalīgītā gīrvāṇagaṇagītayaḥ //MU_3,128.6//",
    "GSP27moksop_u:7710": "iyaṃ sā kanakāmbhojacaradvairiñcasārasā / mandākinītaṭodyānaviśrāntasuranāyikā //MU_3,128.7//",
    "GSP27moksop_u:7711": "ete te yamacandrendrasūryānilajalānalāḥ / lokapālās tanūddyotakīrṇadīptojjvalārciṣaḥ //MU_3,128.8//",
    "GSP27moksop_u:7712": "ayaṃ sa suravikrāntahetikaṇḍūyitānanaḥ / airāvaṇo raṇaddantaprotadaityendramaṇḍalaḥ //MU_3,128.9//",
    "GSP27moksop_u:7713": "ime te bhūtalasthānā vyomatārakatāṃ gatāḥ / vaimānikāś calaccāruhāracāmarakuṇḍalāḥ //MU_3,128.10//",
    "GSP27moksop_u:7714": "imās tā vividhodyānamaṇimandiramaṇḍitāḥ / vimānapaṅktayaś cārucāmīkaramayātapāḥ //MU_3,128.11//",
    "GSP27moksop_u:7715": "merūpalatalāsphālaśīkarākīrṇadevatāḥ / etās tāḥ kīrṇamandārā gaṅgāsalilavīcayaḥ //MU_3,128.12//",
    "GSP27moksop_u:7716": "etāḥ prasṛtamandāramañjarīpuñjapiñjarāḥ / dolālolāpsaraśśreṇyaś śakropavanavīthayaḥ //MU_3,128.13//",
    "GSP27moksop_u:7717": "ime te kundamandāramakarandasugandhayaḥ / candrāṃśunikarākārāḥ pārijātasamīraṇāḥ //MU_3,128.14//",
    "GSP27moksop_u:7718": "puṣpakesaranīhārapaṭavāseraṇotsukaiḥ / latāṅganāgaṇair vyāptam idaṃ tan nandanaṃ vanam //MU_3,128.15//",
    "GSP27moksop_u:7719": "kāntagītaravānandapranartitasurāṅganau / imau tau vallakīsnigdhasvarau nāradatumburū //MU_3,128.16//",
    "GSP27moksop_u:7720": "ime te puṇyakartāro bhūribhūṣaṇabhūṣitāḥ / vyomany uḍḍayamāneṣu vimāneṣu sukhaṃ sthitāḥ //MU_3,128.17//",
    "GSP27moksop_u:7721": "madamanmathamattāṅgya imās tās surayoṣitaḥ / deveśvaraṃ niṣevante vanaṃ vanalatā iva //MU_3,128.18//",
    "GSP27moksop_u:7722": "candrāṃśujālakusumāś cintāmaṇigulucchakāḥ / kalpavṛkṣa ime pakvaratnastabakadanturāḥ //MU_3,128.19//",
    "GSP27moksop_u:7723": "iha tāvad imaṃ śakram aham āsanasaṃsthitam / dvitīyam iva deveśaṃ pūjayaivābhivādaye //MU_3,128.20//",
    "GSP27moksop_u:7724": "iti sañcintya śukreṇa manasaiva śacīpatiḥ / tenābhivāditas tatra dvitīya iva vai bhṛguḥ //MU_3,128.21//",
    "GSP27moksop_u:7725": "atha sādaram utthāya śukraś śakreṇa pūjitaḥ / gṛhītahastam ānīya samīpa upaveśitaḥ //MU_3,128.22//",
    "GSP27moksop_u:7726": "dhanyas tvadāgamenādya svargo 'yaṃ śukra śobhate / uṣyatāṃ ciram eveha śakra ittham uvāca tam //MU_3,128.23//",
    "GSP27moksop_u:7727": "atha tatropaviśyāsau bhārgavaś śobhitānanaḥ / śriyaṃ jahāra śaśinas sakalasyāmalasya ca //MU_3,128.24//",
    "GSP27moksop_u:7728": "sakalasuragaṇābhivandito 'sau bhṛgutanayaś śatamanyupārśvasaṃsthaḥ / cirataram atulām avāpa tuṣṭiṃ naramatim ujjhitavān alaṃ babhūva //MU_3,128.25//",
    "GSP27moksop_u:7729": "bhārgavopākhyāne bhārgavamanorājyaṃ nāma sargaḥ",
    "GSP27moksop_u:7730": "ekonatriṃśaduttaraśatatamas sargaḥ",
    "GSP27moksop_u:7731": "vasiṣṭhaḥ: iti śukraḥ puraṃ prāpya vaibudhaṃ svena cetasā / visasmāra nijaṃ bhāvaṃ prāktanaṃ vyasanaṃ vinā //MU_3,129.1 (= MT_4,7.1)//",
    "GSP27moksop_u:7732": "muhūrtam atha viśramya tasya pārśve śacīpateḥ / svargaṃ vihartum uttasthau svarvāsiparicoditaḥ //MU_3,129.2//",
    "GSP27moksop_u:7733": "svargaśriyaṃ samālokya lolalocanalāñchitam / straiṇaṃ draṣṭuṃ jagāmāsau nalinīm iva sārasaḥ //MU_3,129.3//",
    "GSP27moksop_u:7734": "tatra tāṃ mṛgaśāvākṣīṃ kāntām adhyāgatām asau / dadarśa vipināntassthāṃ bhṛṅgaś cūtalatām iva //MU_3,129.4//",
    "GSP27moksop_u:7735": "tām ālokya lasallolavilāsavalitākṛtim / āsīd vilīyamānāṅgo jyotsnayendumaṇir yathā //MU_3,129.5//",
    "GSP27moksop_u:7736": "vilīyamānasarvāṅgas tām avaikṣata kāminīm / candrakānta iva jyotsnāṃ śītalāṃ khe vilāsinīm //MU_3,129.6//",
    "GSP27moksop_u:7737": "tenāvalokitā sāpi tatparāyaṇatāṃ gatā / niśānte cakravākena kānteva parikūjitā //MU_3,129.7//",
    "GSP27moksop_u:7738": "rasād vikasator nūnam anyo'nyam anuraktayoḥ / prātar arkanalinyor yā śobhā saiva tayor abhūt //MU_3,129.8//",
    "GSP27moksop_u:7739": "saṅkalpitārthadāyitvād deśasya madanena sā / sarvāṅgaṃ vivaśīkṛtya śukrāyaiva samarpitā //MU_3,129.9//",
    "GSP27moksop_u:7740": "petus smaraśarās tasyā mṛduṣv aṅgeṣu bhūriśaḥ / palāśeṣv iva padminyā dhārā navapayomucaḥ //MU_3,129.10//",
    "GSP27moksop_u:7741": "sā babhūva smarādhūtā lolālivalayālakā / mandavātavinunnāyā mañjaryās sahadharmiṇī //MU_3,129.11//",
    "GSP27moksop_u:7742": "nīlanīrajanetrāṃ tāṃ haṃsavāraṇagāminīm / madanaḥ kṣobhayām āsa pūraḥ kamalinīm iva //MU_3,129.12//",
    "GSP27moksop_u:7743": "atha tāṃ tādṛśīṃ dṛṣṭvā śukras saṅkalpitārthabhāk / tamas saṅkalpayām āsa saṃhāram iva bhūtakṛt //MU_3,129.13//",
    "GSP27moksop_u:7744": "triviṣṭapasya deśo 'sau babhūva timirākulaḥ / bhūlokasyāndhatamaso lokālokataṭo yathā //MU_3,129.14//",
    "GSP27moksop_u:7745": "lajjāndhakāratīkṣṇāṃśau tasmiṃs timiramaṇḍale / pratiṣṭhām āgate tasya mithunasyeva manmathe //MU_3,129.15//",
    "GSP27moksop_u:7746": "teṣu sarveṣu bhūteṣu gateṣv abhimatāṃ diśam / tasmāt pradeśād bhūlokaṃ dinānte vihageṣv iva //MU_3,129.16//",
    "GSP27moksop_u:7747": "sā dīrghadhavalāpāṅgā pravṛddhamadanā tathā / ājagāma bhṛgoḥ putraṃ mayūrī vāridaṃ yathā //MU_3,129.17//",
    "GSP27moksop_u:7748": "dhavalāgāramadhyasthe paryaṅke parikalpite / viveśa bhārgavas tatra kṣīroda iva mādhavaḥ //MU_3,129.18//",
    "GSP27moksop_u:7749": "sā pādāv avalambyāsya vivaśeva varānanā / rarāja ca surebhasya pādalagneva padminī //MU_3,129.19//",
    "GSP27moksop_u:7750": "uvāca cedaṃ lalitaṃ lasatsnehotkayā girā / vaco madhuram ānandi vilāsavalitākṣaram //MU_3,129.20//",
    "GSP27moksop_u:7751": "paśyāmalenduvadana maṇḍalīkṛtakārmukaḥ / abalām anubadhnāti mām eṣa kimanaṅgakaḥ //MU_3,129.21//",
    "GSP27moksop_u:7752": "pāhi mām abalāṃ nātha dīnāṃ tvaccharaṇām iha / kṛpaṇāśvāsanaṃ sādho viddhi saccaritavratam //MU_3,129.22//",
    "GSP27moksop_u:7753": "snehadṛṣṭim ajānadbhir mūḍhair eva mahāmate / praṇayā avagaṇyante na rasajñaiḥ kadācana //MU_3,129.23//",
    "GSP27moksop_u:7754": "aśaṅkitopasampannaḥ praṇayo 'nyo'nyaraktayoḥ / adhaḥkaroti niṣyandaṃ cāndram āsvāditaṃ priya //MU_3,129.24//",
    "GSP27moksop_u:7755": "na tathā sukhayaty eṣā cetas tribhuvaneśatā / yathā parasparānandī snehaḥ prathamaraktayoḥ //MU_3,129.25//",
    "GSP27moksop_u:7756": "tvatpādasparśaneneyaṃ samāśvastāsmi mānada / candrapādaparāmṛṣṭā yathā niśi kumudvatī //MU_3,129.26//",
    "GSP27moksop_u:7757": "saṃsparśāmṛtapānena tava jīvāmi sundara / candrāṃśurasapānena cakorī capalā yathā //MU_3,129.27//",
    "GSP27moksop_u:7758": "mām imāṃ caraṇālīnāṃ bhramarīṃ karapallavaiḥ / āliṅgyāmṛtasampūrṇe satpadmahṛdaye kuru //MU_3,129.28//",
    "GSP27moksop_u:7759": "ity uktvā puṣpamṛdvaṅgī sā tasya patitorasi / vyāghūrṇitālinayanā sutarāv iva mañjarī //MU_3,129.29//",
    "GSP27moksop_u:7760": "tau dampatī tatra vilāsakāntau vilesatus tāsu vanasthalīṣu / kiñjalkagaurānilaghūrṇitāsu mattau dvirephāv iva padminīṣu //MU_3,129.30//",
    "GSP27moksop_u:7761": "bhārgavopākhyāne navasaṅgamo nāma sargaḥ",
    "GSP27moksop_u:7762": "triṃśaduttaraśatatamas sargaḥ",
    "GSP27moksop_u:7763": "vasiṣṭhaḥ: iti cittavilāsena ciram utprekṣitaiḥ priyaiḥ / praṇayair bhārgavasyāsīt tuṣṭaye sasamāgamaḥ //MU_3,130.1 (= MT_4,8.1)//",
    "GSP27moksop_u:7764": "mandāradāmākulayā vaibudhāsavamattayā / tadā tena tayā sārdhaṃ dvitīyenāmalendunā //MU_3,130.2//",
    "GSP27moksop_u:7765": "vihṛtaṃ mattahaṃsāsu hemapaṅkajinīṣu ca / taṭeṣv amaravāhinyās saha kinnaracāraṇaiḥ //MU_3,130.3//",
    "GSP27moksop_u:7766": "pītam indudalasyandi devais saha rasāyanam / pārijātalatājālanilayeṣu vilāsinā //MU_3,130.4//",
    "GSP27moksop_u:7767": "cārucaitrarathodyānalatādolāsu līlayā / ciraṃ vilasitaṃ vyagrais saha vidyādharīgaṇaiḥ //MU_3,130.5//",
    "GSP27moksop_u:7768": "nandanopavanābhogo mandareṇeva vāridhiḥ / bhṛśam ullolatāṃ nītaḥ pramathais saha śāmbhavaiḥ //MU_3,130.6//",
    "GSP27moksop_u:7769": "bālahemalatājālajaṭilāsu darīṣu ca / bhrāntam unmattarāgeṇa mairavīṣv abjinīṣv iva //MU_3,130.7//",
    "GSP27moksop_u:7770": "kailāsavanakuñjeṣu tayā saha vilāsinā / hārendudhavalā rātriḥ kṣapitā gaṇagītibhiḥ //MU_3,130.8//",
    "GSP27moksop_u:7771": "gandhamādanaśailasya viśramyopari sānuṣu / sā tena kanakāmbhojair āpādam abhimaṇḍitā //MU_3,130.9//",
    "GSP27moksop_u:7772": "lokālokataṭānteṣu vicitrāścaryahāriṣu / krīḍitaṃ kṛtahāsena rāma tena tayā saha //MU_3,130.10//",
    "GSP27moksop_u:7773": "mandarāntarakaccheṣu sārdhaṃ hariṇaśāvakaiḥ / avasat sa samāṣ ṣaṣṭiṃ kalpitāmaramandiraḥ //MU_3,130.11//",
    "GSP27moksop_u:7774": "kṣīrārṇavataṭeṣv asya vanitāsahacāriṇaḥ / kṣīṇaṃ kṛtayugād ardhaṃ śvetadvīpajanais saha //MU_3,130.12//",
    "GSP27moksop_u:7775": "gandharvanagarodyānalīlāviracanair asau / sṛṣṭānantajagatsṛṣṭeḥ kālasyānukṛtiṃ gataḥ //MU_3,130.13//",
    "GSP27moksop_u:7776": "athāvasad asau śukraḥ purandarapure punaḥ / sukhaṃ caturyugāny aṣṭau hariṇekṣaṇayā saha //MU_3,130.14//",
    "GSP27moksop_u:7777": "puṇyakṣayānusandhānāt tataś cāvanimaṇḍale / tayaiva saha māninyā papātāpahṛtākṛtiḥ //MU_3,130.15//",
    "GSP27moksop_u:7778": "parālūnasamastāṅgo hṛtasyandananandanaḥ / cintāparavaśo dhvastas samitīvāhato bhaṭaḥ //MU_3,130.16//",
    "GSP27moksop_u:7779": "patitasyāvanau tasya cintayā saha dīrghayā / śarīraṃ śatadhā yātaṃ śilāpātīva nirjharaḥ //MU_3,130.17//",
    "GSP27moksop_u:7780": "saṃśīrṇayor dehakayoś citte te vāsanāvṛte / viceratus tayor vyomni nirnīḍau vihagau yathā //MU_3,130.18//",
    "GSP27moksop_u:7781": "tatrāviviśatuś cāndraṃ te citte raśmijālakam / prāleyatām upetyāśu śālitām atha jagmatuḥ //MU_3,130.19//",
    "GSP27moksop_u:7782": "śālīṃs tān bhuktavān pakvān daśārṇeṣu dvijottamaḥ / śaukrāñ śukrāṅganāgarbhān mālaveṣu ca bhūpatiḥ //MU_3,130.20//",
    "GSP27moksop_u:7783": "ajāyatośanāḥ pūrvaṃ daśārṇeṣu dvijottamāt / nṛpād uttamasaubhāgyān mālaveṣu tadaṅganā //MU_3,130.21//",
    "GSP27moksop_u:7784": "sa tatra vavṛdhe bālas sā tatra vavṛdhe 'ṅganā / tau pūrvadampatī jātau svarbhraṣṭāv iva bhūtale //MU_3,130.22//",
    "GSP27moksop_u:7785": "atha ṣoḍaśavarṣo 'bhūc chukras sāraṅganāmabhṛt / pitur gṛhe yauvanavāñ śrīmān viprakumārakaḥ //MU_3,130.23//",
    "GSP27moksop_u:7786": "mālānāmasurastrī sā kumārī rājasadmani / bhṛṅgekṣaṇā gatā vṛddhiṃ latā varavane yathā //MU_3,130.24//",
    "GSP27moksop_u:7787": "rājaputrī tato mālā pūjayām āsa śaṅkaram / labheyaṃ prāktanaṃ siddhaṃ patim ity aniśaṃ śubhā //MU_3,130.25//",
    "GSP27moksop_u:7788": "atha mālavabhūpasya yajñe dvijasabhāgatam / mālā dadarśa sāraṅgaṃ pitrā saha samāgatam //MU_3,130.26//",
    "GSP27moksop_u:7789": "taṃ dṛṣṭvā sānavadyāṅgī prāktanasnehabhāvitā / dṛṣṭacandrendumaṇivat snehasvinnāṅgikā babhau //MU_3,130.27//",
    "GSP27moksop_u:7790": "tato yajñasabhāmadhye dāśārṇadvijadārakam / bhartṛtve varayām āsa sā mālā mālavātmajā //MU_3,130.28//",
    "GSP27moksop_u:7791": "kramāt kṛtavivāhāya tasmai vārdhakajarjaraḥ / mālaveśo 'khilaṃ rājyaṃ pratipādya vanaṃ yayau //MU_3,130.29//",
    "GSP27moksop_u:7792": "sa sāraṅgas tayā sārdhaṃ tasmin mālavamaṇḍale / cakārātisukhī rājyaṃ śakravac charadāṃ śatam //MU_3,130.30//",
    "GSP27moksop_u:7793": "atha kālena mahatā cañcalatvāc ca cetasaḥ / apriyatvaṃ mitho yātau dampatī tau vidher vaśāt //MU_3,130.31//",
    "GSP27moksop_u:7794": "sāraṅgas tu jarājīrṇaḥ pātasajjakalevaraḥ / dadhre śvasanaśaithilyāj jīrṇaparṇasavarṇatām //MU_3,130.32//",
    "GSP27moksop_u:7795": "jāyājanavirāgeṇa vārdhakātiśayena ca / maraṇaṃ mandamandeho nirīho 'bhinananda saḥ //MU_3,130.33//",
    "GSP27moksop_u:7796": "atha nīrasarājyasya duḥkhātiśayaśaṃsinaḥ / araṇya iva vetālo moho 'tighanatāṃ gataḥ //MU_3,130.34//",
    "GSP27moksop_u:7797": "mohāndhakūpapatitaṃ bhogāsaṅgād anāratam / avivekinam ajñānam asajjanaparāyaṇam //MU_3,130.35//",
    "GSP27moksop_u:7798": "jahārainaṃ tato mṛtyus tṛṣṇākavalitāśayam / pataṅgam iva maṇḍūkaḥ kṛtākrandam akiñcanam //MU_3,130.36//",
    "GSP27moksop_u:7799": "tataḥ karmaphalaṃ bhuktvā svaṃ paratra śubhāśubham / aṅgeṣu dhīvaro jātas sa durbhāvavaśāt tadā //MU_3,130.37//",
    "GSP27moksop_u:7800": "tatra dhīvarakarmāṇi kurvan sa śaradāṃ śatam / duḥkhajarjaracetastvād vairāgyaṃ samupāyayau //MU_3,130.38//",
    "GSP27moksop_u:7801": "duḥkhaṃ saṃsāra ity evaṃ cintayan bhāskaraṃ tataḥ / sampataṃs tena sañjātas sūryavaṃśe mahānṛpaḥ //MU_3,130.39//",
    "GSP27moksop_u:7802": "śubhabhāvavaśāt so 'tha kiñcij jñānam avāptavān / jajñe nṛpatanuṃ tyaktvā gurus sarvopadeśakaḥ //MU_3,130.40//",
    "GSP27moksop_u:7803": "mantrasādhitasiddhir hi so 'tha vidyādharo 'bhavat / kalpam ekaṃ tu bubhuje tato vaidyādharīṃ purīm //MU_3,130.41//",
    "GSP27moksop_u:7804": "kalpāvasānasamayaṃ nītvā pavanarūpayā / tanvā sṛṣṭau pravṛttāyāṃ bhūyo jāto munes sutaḥ //MU_3,130.42//",
    "GSP27moksop_u:7805": "tato munīnāṃ samparkāt tapasy ugre vyavasthitaḥ / avasan merugahane manvantaram aninditaḥ //MU_3,130.43//",
    "GSP27moksop_u:7806": "tatra tasya samutpanno mṛgyāḥ putro narākṛtiḥ / tatsnehena paraṃ mohaṃ punar abhyāyayau kṣaṇāt //MU_3,130.44//",
    "GSP27moksop_u:7807": "putrasyāsya dhanaṃ me 'stu guṇāś cāyuś ca śāśvatam / ity anāratacintābhir jahau satyām avasthitim //MU_3,130.45//",
    "GSP27moksop_u:7808": "dharmacintāparibhraṃśāt putrārthaṃ bhogacintanāt / kṣīṇāyuṣaṃ tam aharan mṛtyus sarpa ivānilam //MU_3,130.46//",
    "GSP27moksop_u:7809": "bhogaikacintayā sārdhaṃ sa samutkrāntacetanaḥ / prāpya madreśaputratvam āsīn madramahīpatiḥ //MU_3,130.47//",
    "GSP27moksop_u:7810": "madradeśe ciraṃ kṛtvā rājyam ucchinnaśātravaḥ / jarām abhyājagāmātra himāśanir ivāmbujam //MU_3,130.48//",
    "GSP27moksop_u:7811": "madrarājatanuṃ tāṃ tu tapovāsanayā saha / tatyāja tena jāto 'sau tapasvī tāpasātmajaḥ //MU_3,130.49//",
    "GSP27moksop_u:7812": "samaṅgāyā mahānadyās taṭam āsādya tāpasaḥ / tapas tepe mahābuddhis sa rāma vigatajvaraḥ //MU_3,130.50//",
    "GSP27moksop_u:7813": "vividhajanmadaśāvivaśāśayas samanusṛtya śarīraparamparām / sukham atiṣṭhad asau bhṛgunandano varanadīsutaṭe dṛḍhavṛkṣavat //MU_3,130.51//",
    "GSP27moksop_u:7814": "bhārgavopākhyāne vividhajanmānubhavanaṃ nāma sargaḥ",
    "GSP27moksop_u:7815": "ekatriṃśaduttaraśatatamas sargaḥ",
    "GSP27moksop_u:7816": "vasiṣṭhaḥ: iti cintayatas tasya śukrasya pitur agrataḥ / jagāmātitarāṃ kālo bahusaṃvatsarātmakaḥ //MU_3,131.1 (= MT_4,9.1)//",
    "GSP27moksop_u:7817": "atha kālena mahatā pavanātapajarjaraḥ / kāyas tasya papātorvyāṃ chinnamūla iva drumaḥ //MU_3,131.2//",
    "GSP27moksop_u:7818": "manas tu cañcalābhogaṃ tāsu tāsu daśāsu ca / babhrāmātivicitrāsu vanarājiṣv ivaiṇakaḥ //MU_3,131.3//",
    "GSP27moksop_u:7819": "bhrāntam udbhrāntam abhitaś cakrārpitam ivākulam / manas tasya viśaśrāma samaṅgāsaritas taṭe //MU_3,131.4//",
    "GSP27moksop_u:7820": "anantavṛttāntaghanāṃ pelavāṃ sudṛḍhām api / tāṃ saṃsṛtidaśāṃ śukro videho 'nubhavan sthitaḥ //MU_3,131.5//",
    "GSP27moksop_u:7821": "mandarācalasānusthā sā tanus tasya dhīmataḥ / tāpaprasarasaṃśuṣkā carmaśeṣā babhūva ha //MU_3,131.6//",
    "GSP27moksop_u:7822": "śārīrarandhrapravahadvātaśītkārarūpayā / ceṣṭāduḥkhakṣayānandāt kākalyeva sma gāyati //MU_3,131.7//",
    "GSP27moksop_u:7823": "prāṇānusmaraṇocchvāsam iva bāṣpaṃ sma muñcati / caṇḍānilavilāsena lulitvā vanabhūmiṣu //MU_3,131.8//",
    "GSP27moksop_u:7824": "manovarākam avaṭe luṭhitaṃ bhavabhūmiṣu / hasantīvātiśubhrābhrasitayā dantamālayā //MU_3,131.9//",
    "GSP27moksop_u:7825": "darśayantī svakaṃ śūnyaṃ vapur akṣṇor akṛtrimam / mukhāraṇyajaratkūparūpayā gartaśobhayā //MU_3,131.10//",
    "GSP27moksop_u:7826": "tāpopataptā saṃsiktā varṣājalabhareṇa sā / pāṃsunā pavanotthena duṣkṛteneva rūṣitā //MU_3,131.11//",
    "GSP27moksop_u:7827": "śuṣkakāṣṭhavad ālolā pāteṣu kṛtajhāṅkṛtā / dhārānikarapātena vinunnā jaladāgame //MU_3,131.12//",
    "GSP27moksop_u:7828": "prāvṛṇnirjharapūreṇa plutā girinadītaṭe / tāramārutaśītkārā vanopala iva sthitā //MU_3,131.13//",
    "GSP27moksop_u:7829": "vakrā śuṣkāntratantrī ca pūtā jhāṅkārakāriṇī / araṇyalakṣmīvīṇeva śūnyacarmamayodarī //MU_3,131.14//",
    "GSP27moksop_u:7830": "rāgadveṣavihīnatvāt tasya puṇyāśramasya tu / mahātapastvāc ca bhṛgor na bhuktā mṛgapakṣibhiḥ //MU_3,131.15//",
    "GSP27moksop_u:7831": "yamaniyamakṛśīkṛtāṅgayaṣṭeś carati tapas sma bhṛgūdvahasya cetaḥ / tanur atha pavanāpanītaraktā ciram aluṭhan mahatīṣu sā śilāsu //MU_3,131.16//",
    "GSP27moksop_u:7832": "bhārgavopākhyāne bhārgavakalevaravarṇanaṃ nāma sargaḥ",
    "GSP27moksop_u:7833": "dvātriṃśaduttaraśatatamas sargaḥ",
    "GSP27moksop_u:7834": "vasiṣṭhaḥ: atha varṣasahasreṇa divyena parameśvaraḥ / bhṛguḥ paramasambodhād virarāma samādhitaḥ //MU_3,132.1 (= MT_4,10.1)//",
    "GSP27moksop_u:7835": "nāpaśyad agre tanayaṃ taṃ nayāvanatānanam / sīmāntaṃ guṇasīmāyāḥ puṇyaṃ mūrtam iva sthitam //MU_3,132.2//",
    "GSP27moksop_u:7836": "apaśyat kevalaṃ kālaṃ kaṅkālaṃ purato mahat / dehayuktam ivābhāgyaṃ dāridryam iva mūrtimat //MU_3,132.3//",
    "GSP27moksop_u:7837": "tāpaśuṣkavapuḥ kṛttirandhrasphuritatittiri / saṃśuṣkāntrodaraguhāchāyāviśrāntadarduram //MU_3,132.4//",
    "GSP27moksop_u:7838": "netragartakasaṃsuptaprasūnavanakīṭakam / makṣikāpañjaraprotakośakārakrimivrajam //MU_3,132.5//",
    "GSP27moksop_u:7839": "prāktanīm upabhogehām iṣṭāniṣṭaphalapradām / dhārādhautāntayā tanvā hasac chuṣkāsthimālayā //MU_3,132.6//",
    "GSP27moksop_u:7840": "śiroghaṭena śubhreṇa sampannenenduvarcasā / viḍambayac ca karpūraplutaliṅgaśiraśśriyam //MU_3,132.7//",
    "GSP27moksop_u:7841": "ṛjvā saṃśuṣkasitayā svāsthimātrāvaśeṣayā / grīvayātmānusṛtayā dīrghīkurvad ivākṛtim //MU_3,132.8//",
    "GSP27moksop_u:7842": "mṛṇālikāpāṇḍurayā dhārāvadhutamāṃsayā / nāsāsthilatayā vaktraṃ kṛtasīmākramaṃ dadhat //MU_3,132.9//",
    "GSP27moksop_u:7843": "dīrghakandharayā nūnam uttānīkṛtavaktrayā / prekṣamāṇam iva prāṇān utkrāntān ambarodare //MU_3,132.10//",
    "GSP27moksop_u:7844": "jaṅghorujānudordaṇḍair dviguṇaṃ dīrghatāṃ gataiḥ / pramimāṇam ivāśāntaṃ dīrghādhvaśramabhītitaḥ //MU_3,132.11//",
    "GSP27moksop_u:7845": "udareṇātinimnena carmaśeṣeṇa śoṣiṇā / pradarśayad ivājñasya hṛdayasyātiśūnyatām //MU_3,132.12//",
    "GSP27moksop_u:7846": "prekṣya tac chuṣkakaṅkālam ālānam iva dantinaḥ / pūrvāparaparāmarśam akurvan bhṛgur utthitaḥ //MU_3,132.13//",
    "GSP27moksop_u:7847": "ālokasamakālaṃ hi pratibhātaṃ tato bhṛgoḥ / ciram utkrāntajīvaḥ kiṃ matputro 'yam iti kṣaṇāt //MU_3,132.14//",
    "GSP27moksop_u:7848": "acintayata evāsya bhaviṣyattābalaṃ tataḥ / kālaṃ prati babhūvāśu kopaḥ paramadāruṇaḥ //MU_3,132.15//",
    "GSP27moksop_u:7849": "akāla eva matputro nītaḥ kim iti kopitaḥ / kālāya śāpam utsraṣṭuṃ bhagavān upacakrame //MU_3,132.16//",
    "GSP27moksop_u:7850": "athākalitarūpo 'sau kālaḥ kavalitaprajaḥ / ādhibhautikam āsthāya vapur munim upāyayau //MU_3,132.17//",
    "GSP27moksop_u:7851": "khaḍgapāśadharaś śrīmān kuṇḍalī kavacānvitaḥ / ṣaḍbhujaṣ ṣaṇmukho bahvyā vṛtaḥ kiṅkarasenayā //MU_3,132.18//",
    "GSP27moksop_u:7852": "yaccharīrasamutthena jvālājālena valgatā / phullakiṃśukavṛkṣasya babhārādreś śriyaṃ nabhaḥ //MU_3,132.19//",
    "GSP27moksop_u:7853": "yatkarasthatriśūlāgraniṣṭhyūtair agnimaṇḍalaiḥ / virejur uditair āśāḥ kānakair iva kuṇḍalaiḥ //MU_3,132.20//",
    "GSP27moksop_u:7854": "yatpāśaśvasanāyastaśikharā medinībhṛtaḥ / dolām iva samārūḍhāś celuḥ petuś ca ghūrṇitāḥ //MU_3,132.21//",
    "GSP27moksop_u:7855": "yatkhaḍgamaṇḍaloddyotaśyāmaṃ bimbaṃ vivasvataḥ / kalpadagdhajagaddhūmaparyākulam ivābabhau //MU_3,132.22//",
    "GSP27moksop_u:7856": "sa upetya mahābāhuḥ kupitaṃ taṃ mahāmunim / kalpakṣubdhābdhigambhīraṃ sāntvapūrvam uvāca ha //MU_3,132.23//",
    "GSP27moksop_u:7857": "vijñātalokasthitayo mune dṛṣṭaparāvarāḥ / hetunāpi na muhyanti kim u hetum vinottamāḥ //MU_3,132.24//",
    "GSP27moksop_u:7858": "tvam anantatapā vipro vayaṃ niyatipālakāḥ / tena sampūjyase pūjya sādho netarayecchayā //MU_3,132.25//",
    "GSP27moksop_u:7859": "mā tapaḥ kṣapaya kṣubdhaiḥ kalpakālamahānalaiḥ / yo na dagdho 'smi me tasya kiṃ tvaṃ śāpena dhakṣyasi //MU_3,132.26//",
    "GSP27moksop_u:7860": "saṃsārāvalayo grastā nigīrṇā rudrakoṭayaḥ / bhuktāni viṣṇuvṛndāni kena śaptā vayaṃ mune //MU_3,132.27//",
    "GSP27moksop_u:7861": "bhoktāro hi vayaṃ brahman bhojanaṃ yuṣmadādayaḥ / svayaṃ niyatir eṣā hi nāvayor etad īhitam //MU_3,132.28//",
    "GSP27moksop_u:7862": "svayam ūrdhvaṃ prayāty agnis svayaṃ yānti payāṃsy adhaḥ / bhoktāraṃ bhojanaṃ yāti sṛṣṭiś cāpy antakaṃ svayam //MU_3,132.29//",
    "GSP27moksop_u:7863": "idam itthaṃ mune rūpam asyeha paramātmanaḥ / svātmani svayam evātmā svata eva vijṛmbhate //MU_3,132.30//",
    "GSP27moksop_u:7864": "neha kartā na bhoktāsti dṛṣṭyā naṣṭakalaṅkayā / bahavaś ceha kartāro dṛṣṭyānaṣṭakalaṅkayā //MU_3,132.31//",
    "GSP27moksop_u:7865": "kartṛtākartṛte brahman kevalaṃ parikalpite / asamyagdarśanenaiva na samyagdarśanena vaḥ //MU_3,132.32//",
    "GSP27moksop_u:7866": "puṣpāṇi taruṣaṇḍeṣu bhūtāni bhuvaneṣu ca / svayam āyānti yāntīha kalpyate hetutā vidheḥ //MU_3,132.33//",
    "GSP27moksop_u:7867": "abbimbitasya candrasya calane kartrakartṛte / na satye nānṛte yadvat tadvat kālasya sṛṣṭiṣu //MU_3,132.34//",
    "GSP27moksop_u:7868": "mano mithyābhramāl loke kartṛtākartṛtāmayīm / karoti kalanāṃ rajjvāṃ bhrāntekṣaṇa ivāhitām //MU_3,132.35//",
    "GSP27moksop_u:7869": "tena mā gā mune kopam āpadām īdṛśaḥ kramaḥ / yad yathā tat tathaivāstu satyam ālokayākulaḥ //MU_3,132.36//",
    "GSP27moksop_u:7870": "na vayaṃ prabhutārthena nābhimānavaśīkṛtāḥ / svato hevākavaśataḥ kevalaṃ niyatau sthitāḥ //MU_3,132.37//",
    "GSP27moksop_u:7871": "prakṛtavyavahārehāṃ niyatāṃ niyater vaśāt / prājñas samanuvarteta nābhimānamahātamāḥ //MU_3,132.38//",
    "GSP27moksop_u:7872": "kartavyam eva kriyate kevalaṃ kāryakovidaiḥ / sauṣuptīṃ vṛttim āśritya kayācid api nāśayā //MU_3,132.39//",
    "GSP27moksop_u:7873": "kva sā jñānamayī dṛṣṭiḥ kva mahattvaṃ kva dhīratā / mārge sarvaprasiddhe hi kim andha iva muhyasi //MU_3,132.40//",
    "GSP27moksop_u:7874": "trikālāmaladarśitvaṃ dhārayann api cetasi / avicārya jagadyātrāṃ kiṃ mūrkha iva muhyasi //MU_3,132.41//",
    "GSP27moksop_u:7875": "svakarmaphalapākotthām avicārya daśāṃ sute / kiṃ mūrkha iva sarvajña mudhā māṃ śaptum arhasi //MU_3,132.42//",
    "GSP27moksop_u:7876": "dehinām iha sarveṣāṃ śarīraṃ dvividhaṃ mune / kiṃ na jānāsi vā deham ekam anyan mano'bhidham //MU_3,132.43//",
    "GSP27moksop_u:7877": "tatra deho jaḍo 'tyarthaṃ vināśaikaparāyaṇaḥ / manas tūtthānaniyataṃ kadarthāt kṣīyate na vā //MU_3,132.44//",
    "GSP27moksop_u:7878": "catureṇa yathā sādho rathas sārathinohyate / kurvatā kiñcana svehāṃ deho 'yaṃ manasā tathā //MU_3,132.45//",
    "GSP27moksop_u:7879": "asat saṅkalpya kriyate sac charīraṃ vināśyate / kṣaṇena manasā paṅkapuruṣaś śiśunā yathā //MU_3,132.46//",
    "GSP27moksop_u:7880": "cittam eveha puruṣas tatkṛtaṃ kṛtam ucyate / tad baddhaṃ kalanāhetoḥ kalanāstaṃ vimucyate //MU_3,132.47//",
    "GSP27moksop_u:7881": "ayaṃ deha idaṃ netram idam aṅgam idaṃ śiraḥ / idaṃ sphāravikāraṃ tan mana evābhidhīyate //MU_3,132.48//",
    "GSP27moksop_u:7882": "mano hi jīvaj jīvākhyaṃ niścāyakatayā tu dhīḥ / ahaṅkāro 'bhimānitvān nānātvaṃ tv idam eti hi //MU_3,132.49//",
    "GSP27moksop_u:7883": "dehavāsanayā cetas tv anyāni svāni ceddhayā / pārthivāni śarīrāṇi santīva paripaśyati //MU_3,132.50//",
    "GSP27moksop_u:7884": "ālokayati cet satyaṃ tad asatyamayīṃ manaḥ / śarīrabhāvanāṃ tyaktvā paramāṃ yāti nirvṛtim //MU_3,132.51//",
    "GSP27moksop_u:7885": "tan manas tava putrasya samādhau tvayi saṃsthite / svamanorathamārgeṇa dūrād dūrataraṃ gatam //MU_3,132.52//",
    "GSP27moksop_u:7886": "idam auśanasaṃ tyaktvā dehaṃ mandarakandare / prayātaṃ vaibudhaṃ sadma nīḍoḍḍīnaḥ khago yathā //MU_3,132.53//",
    "GSP27moksop_u:7887": "tatra mandārakuñjeṣu pārijātagṛheṣu ca / nandanodyānaṣaṇḍeṣu lokapālapureṣu ca //MU_3,132.54//",
    "GSP27moksop_u:7888": "mune caturyugāny aṣṭau viśvācīṃ devasundarīm / asevata mahātejāṣ ṣaṭpadaḥ padminīm iva //MU_3,132.55//",
    "GSP27moksop_u:7889": "tīvrasaṃvegasampannas svasaṅkalpopakalpite / atha puṇyakṣaye jāte nīhāra iva śārvare //MU_3,132.56//",
    "GSP27moksop_u:7890": "pramlānakusumottaṃsas svinnāṅgāvalayālasaḥ / sa papāta tayā sākaṃ kālapakvaṃ phalaṃ yathā //MU_3,132.57//",
    "GSP27moksop_u:7891": "vaibudhaṃ tat parityajya nabhasy eva śarīrakam / bhūtākāśam athāsādya vasudhāyām ajāyata //MU_3,132.58//",
    "GSP27moksop_u:7892": "āsīd dvijo daśārṇeṣu kosaleṣu mahīpatiḥ / dhīvaro 'ṅgamahāṭavyāṃ haṃsas tripathagātaṭe //MU_3,132.59//",
    "GSP27moksop_u:7893": "sūryavaṃśī nṛpaḥ pauṇḍre sauras sālveṣu daiśikaḥ / kalpaṃ vidyādharaś śrīmān dhīmān atha munes sutaḥ //MU_3,132.60//",
    "GSP27moksop_u:7894": "madreṣv atha mahīpālas tatas tāpasabālakaḥ / vāsudeva iti khyātas samaṅgāyās taṭe sthitaḥ //MU_3,132.61//",
    "GSP27moksop_u:7895": "anyāsv api vicitrāsu vāsanāvaśatas svayam / viṣamāsv eṣa putras te cacārānantayoniṣu //MU_3,132.62//",
    "GSP27moksop_u:7896": "abhūd vindhyavane gopaḥ kirataḥ kekayeṣu ca / sauvīreṣu ca sāmantas traigartaś caiva daiśikaḥ //MU_3,132.63//",
    "GSP27moksop_u:7897": "vaṃśagulmaḥ kirāteṣu hariṇaś cīrajaṅgale / sarīsṛpas tālatale tamāle vanakukkuṭaḥ //MU_3,132.64//",
    "GSP27moksop_u:7898": "ayaṃ sa putro bhavato bhūtvā mantravidāṃ varaḥ / prajajāpa purā vidyāṃ vidyādharapadapradām //MU_3,132.65//",
    "GSP27moksop_u:7899": "tenāsau bhagavan brahman vyomni vidyādharo mahān / hārakuṇḍalakeyūrī līlānicayalāsakaḥ //MU_3,132.66//",
    "GSP27moksop_u:7900": "nāyikānalinībhānuḥ puṣpacāpa ivāparaḥ / vidyādharīṇāṃ dayito gandharvapurabhūṣaṇam //MU_3,132.67//",
    "GSP27moksop_u:7901": "sa kalpāvadhim āsādya dvādaśādityadhāmani / jagāma bhasmaśeṣatvaṃ śalabhaḥ pāvake yathā //MU_3,132.68//",
    "GSP27moksop_u:7902": "jagannirmāṇarahite sphāre nabhasi sā tataḥ / vāsanā tasya babhrāma nirnīḍā vihagī yathā //MU_3,132.69//",
    "GSP27moksop_u:7903": "atha kālena sañjāte vicitrārambhakāriṇi / saṃsārāḍambarārambhe brāhmī rātriviparyaye //MU_3,132.70//",
    "GSP27moksop_u:7904": "sā manovāsanā tasya vātavyāvalitā satī / kṛte brāhmaṇatām etya jātādya vasudhātale //MU_3,132.71//",
    "GSP27moksop_u:7905": "vāsudevābhidhāno 'sau mune viprakumārakaḥ / jāto matimatāṃ madhye samadhītākhilaśrutiḥ //MU_3,132.72//",
    "GSP27moksop_u:7906": "kalpaṃ vidyādharo bhūtvā nadyā adya mahāmune / tapaś carati te putras samaṅgāyās taṭe sthitaḥ //MU_3,132.73//",
    "GSP27moksop_u:7907": "vividhaviṣamavāsanānuvṛttyā khadirakarañjakarālakoṭarāsu / jagati jaraḍhayoniṣu prayāto gahanatarāsu ca kānanasthalīṣu //MU_3,132.74//",
    "GSP27moksop_u:7908": "bhārgavopākhyāne kālavākyaṃ nāma sargaḥ",
    "GSP27moksop_u:7909": "trayastriṃśaduttaraśatatamas sargaḥ",
    "GSP27moksop_u:7910": "kālaḥ: adyoddāmataraṅgaughajhāṅkāraraṇitānile / tīre varataraṅgiṇyās tapas tapati te sutaḥ //MU_3,133.1 (= MT_4,11.1)//",
    "GSP27moksop_u:7911": "jaṭāvān akṣavalayī jitasarvendriyabhramaḥ / tatra varṣaśatāny aṣṭau saṃsthitas tapasi sthire //MU_3,133.2//",
    "GSP27moksop_u:7912": "yadīcchasi mune draṣṭuṃ taṃ svaputramanobhramam / tat samunmīlya vijñānanetram āśu vilokaya //MU_3,133.3//",
    "GSP27moksop_u:7913": "ity ukte jagadīśena kālena samadṛṣṭinā / munis sañcintayām āsa jñānākṣṇā tanayehitam //MU_3,133.4//",
    "GSP27moksop_u:7914": "dadarśa ca muhūrtena pratibhāsavaśād asau / putrodantam aśeṣeṇa buddhidarpaṇabimbitam //MU_3,133.5//",
    "GSP27moksop_u:7915": "punar mandarasānusthāṃ kāle kālāgrasaṃsthitām / samaṅgāyās taṭād etya viveśa svatanuṃ bhṛguḥ //MU_3,133.6//",
    "GSP27moksop_u:7916": "vismayasmerayā dṛṣṭyā kālam ālokya kāntayā / vītarāgam uvācedaṃ vītarāgo munir vacaḥ //MU_3,133.7//",
    "GSP27moksop_u:7917": "bhṛguḥ: bhagavan bhūtabhavyeśa bālā vayam anābilā / tvādṛśām eva dhīr deva trikālāmaladarśinī //MU_3,133.8//",
    "GSP27moksop_u:7918": "nānākāraṃ vikārāḍhyā satyevāsatyarūpiṇī / vibhramaṃ janayaty eṣā dhīrasyāpi jagadgatiḥ //MU_3,133.9//",
    "GSP27moksop_u:7919": "tvam eva deva jānāsi tvadabhyantaravarti yat / rūpam asyā manovṛtter indrajālavidhāyakam //MU_3,133.10//",
    "GSP27moksop_u:7920": "matputrasyāsya bhagavan mṛtyuḥ kila na vidyate / tenemaṃ mṛtam ālokya jātas sambhramavān aham //MU_3,133.11//",
    "GSP27moksop_u:7921": "akṣīṇajīvitaṃ putraṃ kālo me nītavān iti / niyater vaśato deva tvacchāpecchā mamoditā //MU_3,133.12//",
    "GSP27moksop_u:7922": "na tu vijñātasaṃsāragatayo vayam āpadam / sampadaṃ vāpi gacchāmo harṣāmarṣavaśaṃ kila //MU_3,133.13//",
    "GSP27moksop_u:7923": "ayuktakāriṇi krodhaḥ prasādo yuktakāriṇi / kartavya iti rūḍheyaṃ sāṃsārī bhagavan sthitiḥ //MU_3,133.14//",
    "GSP27moksop_u:7924": "idaṃ kāryam idaṃ neti yāvajjīvaṃ jagatkramaḥ / yāvad agnis sthitā tāvad auṣṇyadāhādidṛṣṭayaḥ //MU_3,133.15//",
    "GSP27moksop_u:7925": "idaṃ kāryam idaṃ neti heyā yasya jagatsthitiḥ / tasyaitatsamparityāgo heya eva jagadguro //MU_3,133.16//",
    "GSP27moksop_u:7926": "kevalaṃ tānayīṃ cintām anālokya yadā vayam / bhagavan bhavate kṣubdhā yātās smas tena vācyatām //MU_3,133.17//",
    "GSP27moksop_u:7927": "tvayedānīm ahaṃ deva smāritas tanayehitam / samaṅgāyās taṭe tena dṛṣṭo 'yaṃ tanayo mayā //MU_3,133.18//",
    "GSP27moksop_u:7928": "manye jagati bhūtānāṃ dve śarīre na sarvaga / mana eva śarīraṃ hi yenedaṃ bhāvyate jagat //MU_3,133.19//",
    "GSP27moksop_u:7929": "kālaḥ: samyag uktaṃ tvayā brahmañ śarīraṃ mana eva naḥ / karoti dehaṃ saṅkalpya kumbhakāro ghaṭaṃ yathā //MU_3,133.20//",
    "GSP27moksop_u:7930": "karoty akṛtam ākāraṃ kṛtaṃ nāśayati kṣaṇāt / saṅkalpena mano mohād bālo vetālakaṃ yathā //MU_3,133.21//",
    "GSP27moksop_u:7931": "tathā ca sambhrame svapnamithyājñānādibhāsvarāḥ / gandharvanagarākārā dṛṣṭā manasi śaktayaḥ //MU_3,133.22//",
    "GSP27moksop_u:7932": "sthūladṛṣṭidṛśaṃ tv etām avalambya mahāmune / puṃso manaś śarīraṃ ca kāyau dvāv iti kathyate //MU_3,133.23//",
    "GSP27moksop_u:7933": "manomanananirmāṇamātram etaj jagattrayam / na san nāsad iva sphāram uditaṃ netaran mune //MU_3,133.24//",
    "GSP27moksop_u:7934": "cittadehāṅgalatayā bhedavāsanayeddhayā / dvicandratvam ivājñānān nānāteyaṃ samutthitā //MU_3,133.25//",
    "GSP27moksop_u:7935": "bhedavāsanayā bahvyā padārthanicayaṃ manaḥ / bhinnaṃ paśyati sarvatra ghaṭāvaṭapaṭādikam //MU_3,133.26//",
    "GSP27moksop_u:7936": "kṛśo 'tiduḥkhī mūḍho 'ham etāś cānyāś ca bhāvanāḥ / bhāvayat svavikalpotthā yāti saṃsāratāṃ manaḥ //MU_3,133.27//",
    "GSP27moksop_u:7937": "mananaṃ kṛtrimaṃ rūpaṃ mamaitan na patāmy aham / iti tattyāgataś śāntaṃ ceto brahma sanātanam //MU_3,133.28//",
    "GSP27moksop_u:7938": "yathā pravitate 'mbodhau tate 'nekataraṅgiṇi / somyaspandamayānekakallolāvaliśālini //MU_3,133.29//",
    "GSP27moksop_u:7939": "vāryātmani same svacche śuddhe svāduni śītale / avināśini vistīrṇe mahāmahimani sphuṭe //MU_3,133.30//",
    "GSP27moksop_u:7940": "tryaśras taraṅgas svaṃ rūpaṃ bhāvayan sa svabhāvataḥ / tryaśro 'smīti vikalpena karoti svena kalpanām //MU_3,133.31//",
    "GSP27moksop_u:7941": "bhraśyaṃś caiva paribhraṣṭarūpo 'smīti talātalam / bhāvayan bhūtalaṃ yāti tādṛgbhāvanayā tayā //MU_3,133.32//",
    "GSP27moksop_u:7942": "utthitaṃ ca balād ūrdhvam utthito 'smīti bhāvitaḥ / tais tair vikalpais tadbhāvaṃ vikalpayati sābhidham //MU_3,133.33//",
    "GSP27moksop_u:7943": "sasūryapratibimbas tu prakāśo 'smīti bhāvitaḥ / sarajaḥpuñjapātas tu malino 'smīti bhāvitaḥ //MU_3,133.34//",
    "GSP27moksop_u:7944": "saratnaraśmijālas tu śobhate dīptayā śriyā / tuṣārabharaviddhas tu śītalo 'smīti vindati //MU_3,133.35//",
    "GSP27moksop_u:7945": "sataṭācaladāvāgnipratibimbojjvaladvapuḥ / bibheti vata dagdho 'smīty āttamīnaś ca kampate //MU_3,133.36//",
    "GSP27moksop_u:7946": "pratibimbitavelādritaṭapakṣivanadrumaḥ / mahān ārambhasaṃrambhasaṃyuto 'smīti rājate //MU_3,133.37//",
    "GSP27moksop_u:7947": "vimalollasanotpannadhvastalolaśarīrakaḥ / khaṇḍaśaḥ pariyāto 'smīty āttākranda ivāravī //MU_3,133.38//",
    "GSP27moksop_u:7948": "na cormayas te jaladher vyatiriktāḥ payorasāt / na caikaṃ rūpam eteṣāṃ kiñcit sann apy asanmayam //MU_3,133.39//",
    "GSP27moksop_u:7949": "na ca te nyūnadairghyādyā guṇās teṣu ca teṣu te / normayas saṃsthitā abdhau na ca tatra na saṃsthitāḥ //MU_3,133.40//",
    "GSP27moksop_u:7950": "kevalaṃ svasvabhāvasthasaṅkalpavikalīkṛtāḥ / naṣṭānaṣṭāḥ punar jātā jātājātāḥ punaḥ kṣatāḥ //MU_3,133.41//",
    "GSP27moksop_u:7951": "parasparaparāmarśān nānātām upayānty alam / ekarūpāmbusāmānyamayā eva nirāmayāḥ //MU_3,133.42//",
    "GSP27moksop_u:7952": "tathaivāsmin pravitate site śuddhe nirāmaye / brahmamātraikavapuṣi brahmaṇi sphārarūpiṇi //MU_3,133.43//",
    "GSP27moksop_u:7953": "sarvaśaktāv anādyante pṛthagvad apṛthakkṛtāḥ / saṃsthitāś śaktayaś citrā vicitrācāracañcalāḥ //MU_3,133.44//",
    "GSP27moksop_u:7954": "nānāśakti hi nānātvam eti svavapuṣi sthitam / bṛṃhitaṃ brahmaṇi brahma payasīvormimaṇḍalam //MU_3,133.45//",
    "GSP27moksop_u:7955": "nānārūpakarūpatvād vairūpyaśatakāriṇī / niyatir niyatākārā padārtham adhitiṣṭhati //MU_3,133.46//",
    "GSP27moksop_u:7956": "jaḍā jāḍyam upādatte cittvam āyāti cinmayī / vāsanārūpiṇī śaktis svasvarūpasthitātmanaḥ //MU_3,133.47//",
    "GSP27moksop_u:7957": "brahmaivānagha tenedaṃ sphārākāraṃ vijṛmbhate / nānārūpaiḥ parispandaiḥ paripūrṇa ivārṇavaḥ //MU_3,133.48//",
    "GSP27moksop_u:7958": "nānātāṃ svayam ādatte nānākāravihārataḥ / ātmaivātmany ātmanaiva samudrāmbha ivāmbhasi //MU_3,133.49//",
    "GSP27moksop_u:7959": "vyatiriktā na payaso vicitrā vīcayo yathā / vyatiriktā na sarveśāt samagrāḥ kalanās tathā //MU_3,133.50//",
    "GSP27moksop_u:7960": "stambhapuṣpalatāpattraphalakorakayuktayaḥ / yathaikasmiṃ sthitā bīje tathā brahmaṇi śaktayaḥ //MU_3,133.51//",
    "GSP27moksop_u:7961": "nānākartṛtayā nānāśaktitā puruṣe yathā / tathaivātmani sarvajñe sarvadā sarvaśaktitā //MU_3,133.52//",
    "GSP27moksop_u:7962": "vicitravarṇatā yadvad dṛśyate kaṭhinātape / vicitraśaktitā tadvad deveśe sadasanmayī //MU_3,133.53//",
    "GSP27moksop_u:7963": "vicitrarūpodetīyam avicitrāt sthitiś śivāt / ekavarṇāt payovāhāc chakracāpalatā yathā //MU_3,133.54//",
    "GSP27moksop_u:7964": "ajaḍāj jaḍatodeti jāḍyabhāvanahetukā / ūrṇanābhād yathā tantur yathā puṃsas suṣuptatā //MU_3,133.55//",
    "GSP27moksop_u:7965": "acittaś caitasīṃ śaktiṃ svabandhāyecchayā śivaḥ / tanoti tāntavaṃ kośaṃ kośakārakrimir yathā //MU_3,133.56//",
    "GSP27moksop_u:7966": "svecchayātmātmano brahman bhāvayitvā svakaṃ vapuḥ / saṃsārān mokṣam āyāti svālānād iva vāraṇaḥ //MU_3,133.57//",
    "GSP27moksop_u:7967": "yad eva bhāvayaty ātmā satataṃ bhāvitas svayam / tayaivāpūryate śaktyā śīghram eva mahān api //MU_3,133.58//",
    "GSP27moksop_u:7968": "bhāvitā śaktir ātmānam ātmatāṃ nayati kṣaṇāt / anantam api khaṃ prāvṛṇmihikā mahatī yathā //MU_3,133.59//",
    "GSP27moksop_u:7969": "yā śaktir uditā śīghraṃ yāti tanmayatām ajaḥ / yām eva tu sthitiṃ yātas tanmayo bhavati drumaḥ //MU_3,133.60//",
    "GSP27moksop_u:7970": "na mokṣo mokṣa īśasya na bandho bandha ātmanaḥ / bandhamokṣadṛśau loke na jāne protthite kutaḥ //MU_3,133.61//",
    "GSP27moksop_u:7971": "nāsya bandho na mokso 'sti tanmayaś caiva lakṣyate / grastaṃ nityam asatyena māyāmayam aho jagat //MU_3,133.62//",
    "GSP27moksop_u:7972": "yadaiva cittaṃ kalitam akalena kilātmanā / kośakīṭavad ātmāyam anenāvalitas tadā //MU_3,133.63//",
    "GSP27moksop_u:7973": "ananyarūpās tv anyatvavikalpitaśarīrakāḥ / manaśśaktaya etasmād imā niryānti koṭiśaḥ //MU_3,133.64//",
    "GSP27moksop_u:7974": "tatsthās tajjāḥ pṛthagrūpās samudrād iva vīcayaḥ / tatsthās tajjāḥ pṛthaksthāś ca candrād iva marīcayaḥ //MU_3,133.65//",
    "GSP27moksop_u:7975": "asmin spandamaye sphāre paramātmamahāmbudhau / cijjale vitatābhoge cinmātrarasaśālini //MU_3,133.66//",
    "GSP27moksop_u:7976": "kāścit sthitā haribrahmarudracidvalanādhikāḥ / laharyaḥ prasphuranty etās svabhāvodbhāvitātmikāḥ //MU_3,133.67//",
    "GSP27moksop_u:7977": "kāścid yamamahendrārkavahnivaiśravaṇādikāḥ / ghnanti kurvanti tiṣṭhanti laharyaś capalaiṣaṇāḥ //MU_3,133.68//",
    "GSP27moksop_u:7978": "kāścit kinnaragandharvavidyādharasurādikāḥ / utpatanti patanty ugrā laharyaḥ parivalgitāḥ //MU_3,133.69//",
    "GSP27moksop_u:7979": "kāścit kiñcitsthitākārā yathā kamalajādikāḥ / kāścid utpannavidhvastā yathā suranarādikāḥ //MU_3,133.70//",
    "GSP27moksop_u:7980": "krimikīṭapataṅgādigonāsājagarādikāḥ / kāścit tasmin mahāmbhodhau sphuranty eteṣu binduvat //MU_3,133.71//",
    "GSP27moksop_u:7981": "kāścic calānanamṛgagṛdhravañjulakādayaḥ / sphuranti girikuñjeṣu velāvanataṭeṣv iva //MU_3,133.72//",
    "GSP27moksop_u:7982": "sudīrghajīvitāḥ kāścit kāścid atyalpajīvitāḥ / svatucchabhāvanāt tucchāt kāścit tucchaśarīrikāḥ //MU_3,133.73//",
    "GSP27moksop_u:7983": "saṃsārasvapnasaṃrambhe kāścit sthairyeṇa bhāvitāḥ / svavikalpahatāḥ kāścic chaṅkante susthiraṃ jagat //MU_3,133.74//",
    "GSP27moksop_u:7984": "alpālpabhāvanāḥ kāścid dainyadoṣavaśīkṛtāḥ / kṛśo 'tiduḥkhī mūḍho 'ham iti duḥkhair dṛḍhīkṛtāḥ //MU_3,133.75//",
    "GSP27moksop_u:7985": "kāścit sthāvaratāṃ yātāḥ kāścid devatvam āgatāḥ / kāścit puruṣatāṃ prāptāḥ kāścid dānavatāṃ gatāḥ //MU_3,133.76//",
    "GSP27moksop_u:7986": "kāścit sthitā jagati kalpaśatāny analpāḥ kāścid vrajanti paramaṃ puruṣaṃ suśuddhāḥ / brahmārṇavāt samuditā laharīvilolāś citsaṃvido hi mananāparanāmavatyaḥ //MU_3,133.77//",
    "GSP27moksop_u:7987": "bhārgavopākhyāne saṃsārapravṛttipradarśanayogopadeśo nāma sargaḥ",
    "GSP27moksop_u:7988": "catustriṃśaduttaraśatatamas sargaḥ",
    "GSP27moksop_u:7989": "kālaḥ: surāsuranarākārā imā yās saṃvido mune / brahmārṇavād abhinnās te satyam etan mṛṣetarat //MU_3,134.1 (= MT_4,12.1)//",
    "GSP27moksop_u:7990": "mithyābhāvanayā brahman svavikalpakalaṅkitāḥ / na brahma vayam ity antarniścayena hy adhogatāḥ //MU_3,134.2//",
    "GSP27moksop_u:7991": "brahmaṇo vyatiriktatvaṃ brahmārṇavagatā api / bhāvayantyo vimuhyanti bhīmāsu bhavabhūmiṣu //MU_3,134.3//",
    "GSP27moksop_u:7992": "yā etās saṃvido brāhmyo mune naikakalaṅkitāḥ / etat tat karmaṇāṃ bījam atha karmaiva viddhi vā //MU_3,134.4//",
    "GSP27moksop_u:7993": "saṅkalparūpayaivāntar mune kalanayaitayā / karmajālakarañjānāṃ bījamuṣṭyā karālayā //MU_3,134.5//",
    "GSP27moksop_u:7994": "imā jagati vistīrṇe śarīropalapaṅktayaḥ / tiṣṭhanti parivalganti rudanti ca hasanti ca //MU_3,134.6//",
    "GSP27moksop_u:7995": "ābrahmastambaparyantaṃ spandanaiḥ pavano yathā / ullasanti niyacchanti mlāyanti vihasanti ca //MU_3,134.7//",
    "GSP27moksop_u:7996": "tā etāḥ kāścid atyacchā yathā hariharādayaḥ / kāścid alpavimohasthā yathoraganarāmarāḥ //MU_3,134.8//",
    "GSP27moksop_u:7997": "kāścid atyantamohasthā yathā tarutṛṇādayaḥ / kāścid ajñānasammūḍhāḥ krimikīṭatvam āgatāḥ //MU_3,134.9//",
    "GSP27moksop_u:7998": "kāścit tṛṇavad uhyante dūre brahmamahodadheḥ / aprāptabhūmikā etā yathoraganarādayaḥ //MU_3,134.10//",
    "GSP27moksop_u:7999": "taṭamātraṃ samālokya kāścit khedam upāgatāḥ / jātājātā nikhanyante kṛtāntajaradākhunā //MU_3,134.11//",
    "GSP27moksop_u:8000": "kāścid antaram āsādya brahmatattvamahāmbudheḥ / gatās tattām aśokāya haribrahmaharādikāḥ //MU_3,134.12//",
    "GSP27moksop_u:8001": "alpamohānvitāḥ kāścit tam eva brahmavāridhim / adṛṣṭarāgarogaugham avalambya vyavasthitāḥ //MU_3,134.13//",
    "GSP27moksop_u:8002": "kāścid bhoktavyajanmaughā bhuktajanmaughakoṭayaḥ / vandhyāḥ prakāśatāmasyas saṃsthitā bhūtajātayaḥ //MU_3,134.14//",
    "GSP27moksop_u:8003": "kāścid ūrdhvād adho yānti tathādhastān mahat padam / ūrdhvād ūrdhvataraṃ kāścid adhastāt kāścid apy adhaḥ //MU_3,134.15//",
    "GSP27moksop_u:8004": "bahusukhaduḥkhakaṭaṅkaṭā kriyeyaṃ paramapadāsmaraṇāt samāgateha / paramapadāvagamāt prayāti nāśaṃ vihagapatismaraṇād viṣavyatheva //MU_3,134.16//",
    "GSP27moksop_u:8005": "bhārgavopākhyāne vistārotpattivarṇanaṃ nāma sargaḥ",
    "GSP27moksop_u:8006": "pañcatriṃśaduttaraśatatamas sargaḥ",
    "GSP27moksop_u:8007": "kālaḥ: etāsāṃ bhūtajātīnām ūrmīṇām iva sāgare / vividhānāṃ vicitrāṇāṃ latānām iva mādhave //MU_3,135.1 (= MT_4,13.1)//",
    "GSP27moksop_u:8008": "madhyāj jitamanomohā dṛṣṭalokaparāvarāḥ / jīvanmuktā bhramantīha yakṣagandharvakinnarāḥ //MU_3,135.2//",
    "GSP27moksop_u:8009": "anye tu kāṣṭhakuḍyābhā mūḍhās sthāvaratāṃ gatāḥ / aparikṣīṇamohās te kiṃ teṣāṃ pravicāryate //MU_3,135.3//",
    "GSP27moksop_u:8010": "loke prabudhyamānānāṃ bhūtānām ātmasiddhaye / viharantīha śāstrāṇi kalpitāny ucitātmabhiḥ //MU_3,135.4//",
    "GSP27moksop_u:8011": "samprabuddhāśayā ye tu duṣkṛtānāṃ parikṣaye / teṣāṃ śāstravicāreṣu nirmalā dhīḥ pravartate //MU_3,135.5//",
    "GSP27moksop_u:8012": "vilīyate manomohas sacchāstrapravicāraṇāt / nabhoviharaṇād bhānoś śārvaraṃ timiraṃ yathā //MU_3,135.6//",
    "GSP27moksop_u:8013": "akṣīyamāṇaṃ hi mano mohāyaiva na siddhaye / nīhāra iva sañchādya vetāla iva valgati //MU_3,135.7//",
    "GSP27moksop_u:8014": "sarveṣām eva bhūtānāṃ sukhaduḥkhārthabhājanam / śarīraṃ mana eveha na tu māṃsamayaṃ mune //MU_3,135.8//",
    "GSP27moksop_u:8015": "yo 'yaṃ māṃsāsthisaṅghāto dṛśyate cādhibhautikaḥ / manovikalpitaṃ viddhi na dehaḥ pāramārthikaḥ //MU_3,135.9//",
    "GSP27moksop_u:8016": "manaśśarīreṇa tava putro yat kṛtavān mune / tad eva prāptavān āśu vayaṃ nātrāparādhinaḥ //MU_3,135.10//",
    "GSP27moksop_u:8017": "svayā vāsanayā loko yad yat karma karoti yaḥ / sa tathaiva tad āpnoti netarasyātra kartṛtā //MU_3,135.11//",
    "GSP27moksop_u:8018": "nānusaṃhitam antar yan manovāsanayā svayā / ko nāma bhuvane so 'sti tat kartuṃ yasya śaktatā //MU_3,135.12//",
    "GSP27moksop_u:8019": "ye svarganarakābhogā yās svarganarakaiṣaṇāḥ / svamanomananendos sa niṣṣyando māndyaduḥkhadaḥ //MU_3,135.13//",
    "GSP27moksop_u:8020": "bahunātra kim uktena śabdasandarbhakāriṇā / uttiṣṭha bhagavan yāmo yatra te tanayas sthitaḥ //MU_3,135.14//",
    "GSP27moksop_u:8021": "sarvaṃ cittaśarīreṇa bhuktvā śukraḥ kṣaṇād iha / adyenduraśmisaṅghaṭṭāt samaṅgātāpasas sthitaḥ //MU_3,135.15//",
    "GSP27moksop_u:8022": "tatprāṇapavanaś cittvayukta indvaṃśugaḥ phalam / avaśyāyatayā bhūtvā vīryatvena naras sthitaḥ //MU_3,135.16//",
    "GSP27moksop_u:8023": "vālmīkiḥ: ity uktvā bhagavān kālo hasann iva jagadgatīḥ / hastād dhastena jagrāha bhṛgum indum ivāṃśumān //MU_3,135.17//",
    "GSP27moksop_u:8024": "aho nu citrā niyater vyavastheti vadañ śanaiḥ / bhagavān bhṛgur uttasthāv udayādrer yathā raviḥ //MU_3,135.18//",
    "GSP27moksop_u:8025": "tejonidhī susamasaṅgasamutthitau tau bhātas tadā varavane satamālajāle / tulyodayāv iva nabhasy amale vihartum abhyudyatāv ajaladau sakalendusūryau //MU_3,135.19//",
    "GSP27moksop_u:8026": "ity uktavaty atha munau divaso jagāma sāyantanāya vidhaye 'stam ino jagāma / snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_3,135.20//",
    "GSP27moksop_u:8027": "bhārgavopākhyāne samāśvāsanaṃ nāma sargaḥ",
    "GSP27moksop_u:8028": "ṣaṭtriṃśaduttaraśatatamas sargaḥ",
    "GSP27moksop_u:8029": "vasiṣṭhaḥ: atha kālabhṛgū devau mandarācalakandarāt / gantuṃ pravṛttāv avanau samaṅgāsaritas taṭam //MU_3,136.1 (= MT_4,14.1)//",
    "GSP27moksop_u:8030": "tau śailād avarohantau dṛṣṭavantau mahādyutī / navahemalatājālakuñjasuptān nabhaścarān //MU_3,136.2//",
    "GSP27moksop_u:8031": "vallīvalayadolābhiḥ krīḍantīr gaganāṅganāḥ / hariṇīmugdhamugdhākṣiprekṣitasmāritotpalāḥ //MU_3,136.3//",
    "GSP27moksop_u:8032": "siṃhān adhyāsitottuṅgaśilāśakalaviṣṭarān / dhṛtākārān ivotsāhān helādṛṣṭajagattrayān //MU_3,136.4//",
    "GSP27moksop_u:8033": "tālottālalatānyastahastān hastighaṭāpatīn / madāvalepanidrālūn madān mūrtim ivāsthitān //MU_3,136.5//",
    "GSP27moksop_u:8034": "puṣpakesararaktāṅgapavanāruṇavāladhīn / cañcalāṃś camarāṃś cāru bhūbhṛnmaṅgalacālitān //MU_3,136.6//",
    "GSP27moksop_u:8035": "kṛtājasrapatatpuṣpadhārāsāranimajjanān / bhramarān sarjakharjūraśākhāśaraṇatāṃ gatān //MU_3,136.7//",
    "GSP27moksop_u:8036": "parasparaphalāghātakṣveḍāvijitakīcakān / dhātupāṭalasadvaktrān markaṭān aṭanotkaṭān //MU_3,136.8//",
    "GSP27moksop_u:8037": "latāvitānasañchannasānūpavanamandirān / siddhān amaranārībhir mandārakusumāhatān //MU_3,136.9//",
    "GSP27moksop_u:8038": "dhātupāṭalanirvāripayodapaṭasaṃvṛtān / taṭān ajanasaṃsargān bauddhān pravrājitān iva //MU_3,136.10//",
    "GSP27moksop_u:8039": "saritaḥ kundamandārapinaddhalaharīghaṭāḥ / sāgarotkatayevāttamadhumāsaprasādhanāḥ //MU_3,136.11//",
    "GSP27moksop_u:8040": "puṣpabhārapinaddhāṅgān vṛkṣān pavanakampitān / kṣīvān iva madhuprāptau ghūrṇanmadhukarekṣaṇān //MU_3,136.12//",
    "GSP27moksop_u:8041": "śailarājaśriyaṃ sphītāṃ paśyantau tāv itas tataḥ / prāptavantau vasumatīṃ purapattanamaṇḍitām //MU_3,136.13//",
    "GSP27moksop_u:8042": "kṣaṇād avāpatus tatra puṣpalolataraṅgiṇīm / samaṅgāṃ saritaṃ sādhū sarvapuṣpamayīm iva //MU_3,136.14//",
    "GSP27moksop_u:8043": "dadarśātha taṭe tasyāḥ kasmiṃścit tanayaṃ bhṛguḥ / dehāntaraparāvṛttaṃ bhāvam anyam upāgatam //MU_3,136.15//",
    "GSP27moksop_u:8044": "śāntendriyaṃ samādhistham acañcalamanomṛgam / sucirād iva viśrāntaṃ suciraṃ śramaśāntaye //MU_3,136.16//",
    "GSP27moksop_u:8045": "cintayantam ivānantāś cirabhuktāś cirojjhitāḥ / saṃsārasāgaragatīr harṣaśokanirantarāḥ //MU_3,136.17//",
    "GSP27moksop_u:8046": "nūnaṃ niścalatāṃ yātam atibhramitacakravat / anantajagadāvartavivartātiśayād iva //MU_3,136.18//",
    "GSP27moksop_u:8047": "ekāntasaṃsthitaṃ kāntaṃ kāntyaikākinam āśritam / upaśāntehitaṃ tyaktacittasambhramasaṅgamam //MU_3,136.19//",
    "GSP27moksop_u:8048": "nirvikalpasamādhisthaṃ virataṃ dvandvavṛttitaḥ / hasantam akhilā lokagatīś śītalayā dhiyā //MU_3,136.20//",
    "GSP27moksop_u:8049": "viditākhilavṛttāntaṃ vigatāśeṣakautukam / nirastakalpanājālam ālambitamahāpadam //MU_3,136.21//",
    "GSP27moksop_u:8050": "anantaviśrāntitate pade viśrāntam ātmani / pratibimbam agṛhṇantaṃ sitaṃ maṇim iva sthitam //MU_3,136.22//",
    "GSP27moksop_u:8051": "heyopādeyasaṅkalpavikalpābhyāṃ samujjhitam / suprabuddhamatiṃ dhīraṃ dadarśa tanayaṃ bhṛguḥ //MU_3,136.23//",
    "GSP27moksop_u:8052": "tam ālokya bhṛgoḥ putraṃ kālo bhṛgum uvāca ha / vākyam abdhidhvaninibhaṃ tava putras tv asāv iti //MU_3,136.24//",
    "GSP27moksop_u:8053": "vibudhyatām iti girā samādher virarāma saḥ / bhārgavo 'mbhodaghoṣeṇa śanair iva śikhaṇḍabhṛt //MU_3,136.25//",
    "GSP27moksop_u:8054": "unmīlya netre so 'paśyad agre kālabhṛgū prabhū / samodayāv ivāyātau devau śaśidivākarau //MU_3,136.26//",
    "GSP27moksop_u:8055": "kadambalatikāpīṭhād athotthāya nanāma tau / samaṃ samāgatau kāntau viprau hariharāv iva //MU_3,136.27//",
    "GSP27moksop_u:8056": "mithaḥ kṛtasamācārāś śilāyāṃ samupāviśan / merupṛṣṭhe jagatpūjyā brahmaviṣṇuharā iva //MU_3,136.28//",
    "GSP27moksop_u:8057": "atha śāntatapā nāma sa samaṅgātaṭe dvijaḥ / tāv uvāca vacaś śāntam amṛtasyandasundaram //MU_3,136.29//",
    "GSP27moksop_u:8058": "bhavator darśanenāham adya nirvṛtim āgataḥ / samam āgatayor lokaṃ śītaloṣṇarucor iva //MU_3,136.30//",
    "GSP27moksop_u:8059": "yo na śāstrair na tapasā na jñānena na vidyayā / vinaṣṭo me manomohaḥ kṣīṇo 'sau darśanena vām //MU_3,136.31//",
    "GSP27moksop_u:8060": "na tathā sukhayanty antar nirmalāmṛtavṛṣṭayaḥ / yathā praharṣayanty etā mahatām eva dṛṣṭayaḥ //MU_3,136.32//",
    "GSP27moksop_u:8061": "caraṇābhyām imaṃ deśaṃ bhavantau bhūritejasau / kau pavitritavantau naś śaśāṅkārkāv ivāmbaram //MU_3,136.33//",
    "GSP27moksop_u:8062": "ity uktavantaṃ provāca bhṛgur janmāntarātmajam / smarātmānaṃ prabuddho 'si nājño 'sīti raghūdvaha //MU_3,136.34//",
    "GSP27moksop_u:8063": "prabodhito 'sau bhṛguṇā janmāntaradaśā nijāḥ / muhūrtamātraṃ sasmāra dhyānonmīlitalocanaḥ //MU_3,136.35//",
    "GSP27moksop_u:8064": "athāsau vismayasmeramukho muditamānasaḥ / vitarkamantharāṃ vācam uvāca vadatāṃ varaḥ //MU_3,136.36//",
    "GSP27moksop_u:8065": "jayaty aviratārambhā niyatiḥ paramātmanaḥ / yadvaśād idam ābhogi jagaccakraṃ vivartate //MU_3,136.37//",
    "GSP27moksop_u:8066": "mamānantāny atītāni janmāny aviditāni ha / tāni tāntadaśāḍhyāni saṃsmṛtāny ucitāni ca //MU_3,136.38//",
    "GSP27moksop_u:8067": "bhuktāni bahukāryāṇi vicitravibhavāny ati / daśāphalāny anantāni kalpāntakalitāni ca //MU_3,136.39//",
    "GSP27moksop_u:8068": "dṛṣṭāḥ kaṭhinasaṃrambhā vibhavopārjanabhramāḥ / vihṛtaṃ vītaśokāsu ciraṃ merusthalīṣu ca //MU_3,136.40//",
    "GSP27moksop_u:8069": "pītam āmodi mandārakusumāruṇitaṃ payaḥ / mandākinyās sakalhāraṃ taṭeṣv amarabhūbhṛtaḥ //MU_3,136.41//",
    "GSP27moksop_u:8070": "bhrāntaṃ santānakuñjeṣu phullahemalatāliṣu / merau kalpatarucchāyāpuṣpasundarasānuṣu //MU_3,136.42//",
    "GSP27moksop_u:8071": "na tad asti na yad bhuktaṃ na tad asti na yat kṛtam / na tad asti na yad dṛṣṭam iṣṭāniṣṭāsu dṛṣṭiṣu //MU_3,136.43//",
    "GSP27moksop_u:8072": "jñātaṃ jñātavyam adhunā dṛṣṭaṃ draṣṭavyam akṣatam / viśrānto 'smi ciraśrānto gato me sakalo bhramaḥ //MU_3,136.44//",
    "GSP27moksop_u:8073": "uttiṣṭha tāta gacchāmaḥ paśyāmo mandarasthitām / tāṃ tanuṃ tāvad āśuṣkāṃ śuṣkāṃ vanalatām iva //MU_3,136.45//",
    "GSP27moksop_u:8074": "nāsamīhitam astīha na samīhitam asti me / niyate racanāṃ draṣṭuṃ kevalaṃ viharāmy aham //MU_3,136.46//",
    "GSP27moksop_u:8075": "kim iti subhagam āryasevitaṃ tat sthiram anuyāmi madekabhāvabuddhyā / tad alam abhimatāmatair mamāstu prakṛtam imaṃ vyavahāram ācarāmi //MU_3,136.47//",
    "GSP27moksop_u:8076": "bhārgavopākhyāne bhārgavajanmāntaravarṇanaṃ nāma sargaḥ",
    "GSP27moksop_u:8077": "saptatriṃśaduttaraśatatamas sargaḥ",
    "GSP27moksop_u:8078": "vasiṣṭhaḥ: vicārayantas tattvajñā iti te jāgatīr gatīḥ / samaṅgāyās taṭāt tasmāt praceluś cañcalāṃśavaḥ //MU_3,137.1 (= MT_4,15.1)//",
    "GSP27moksop_u:8079": "kramād ākāśam ākramya nirgatyāmbudakoṭaraiḥ / samprāpus siddhamārgeṇa mandaraṃ hemakandaram //MU_3,137.2//",
    "GSP27moksop_u:8080": "adhityakāyāṃ tasyādrer ārdraparṇāvaguṇṭhitām / dadarśa bhārgavaś śuṣkāṃ pūrvajanmodbhavāṃ tanum //MU_3,137.3//",
    "GSP27moksop_u:8081": "uvāca cedaṃ he tāta tanvī tanur iyaṃ hi sā / yā tvayā sukhasambhogaiḥ purā samabhilālitā //MU_3,137.4//",
    "GSP27moksop_u:8082": "iyaṃ sā mattanur yasyā mandārakusumotkaraiḥ / racitāś śītalāś śayyā merūpavanabhūmiṣu //MU_3,137.5//",
    "GSP27moksop_u:8083": "iyaṃ sā mattanur mattadevastrīgaṇalālitā / sarīsṛpamukhakṣuṇṇā paśya śete dharātale //MU_3,137.6//",
    "GSP27moksop_u:8084": "nandanodyānaṣaṇḍeṣu mama tanvā yayānayā / ciraṃ vilasitaṃ seyaṃ śuṣkakaṅkālatāṃ gatā //MU_3,137.7//",
    "GSP27moksop_u:8085": "surāṅganāṅgasaṃsaṅgād uttuṅgānaṅgaraṅgayā / cetovṛttyā rahitayā tanveha mama śuṣyate //MU_3,137.8//",
    "GSP27moksop_u:8086": "teṣu teṣu vilāseṣu tāsu tāsu daśāsu ca / tathā tā bhāvanā baddhvā kathaṃ svastho 'si dehaka //MU_3,137.9//",
    "GSP27moksop_u:8087": "hā tano kvāvabhagnāsi tāpasaṃśoṣam āgatā / karaṅkatāṃ prayātāsi māṃ bhāvayasi durbhage //MU_3,137.10//",
    "GSP27moksop_u:8088": "dehenāhaṃ vilāseṣu yenaiva mudito 'bhavam / kaṅkalatām upagatāt tasmād eva bibhemy aham //MU_3,137.11//",
    "GSP27moksop_u:8089": "tārājālasamākāro yatra hāro 'bhavat purā / mamorasi nilīyante paśya tatra pipīlakāḥ //MU_3,137.12//",
    "GSP27moksop_u:8090": "dravatkāñcanakāntena lobhaṃ nītā varāṅganāḥ / yena madvapuṣā tena paśya kaṅkalatohyate //MU_3,137.13//",
    "GSP27moksop_u:8091": "paśyeme vitatāsyena tāpasaṃśuṣkakṛttinā / matkaṅkālakuvaktreṇa vitrāsyante vane mṛgāḥ //MU_3,137.14//",
    "GSP27moksop_u:8092": "paśyātisaṃśuṣkatayā śavodaradarī mama / prakāśārkāṃśujālena vivekeneva śobhate //MU_3,137.15//",
    "GSP27moksop_u:8093": "mattanuḥ pariśuṣkeyaṃ sthitottānā vanāvanau / vairāgyaṃ nayatīvātmatucchatvenāmbarasthitān //MU_3,137.16//",
    "GSP27moksop_u:8094": "śabdarūparasasparśagandhalobhavimuktayā / nirvikalpasamādhyeva mama tanvoṣyate girau //MU_3,137.17//",
    "GSP27moksop_u:8095": "saṃśānte cittavetāle yām ānandakalāṃ tanuḥ / yāti tām api rājyena jāgatena na gacchati //MU_3,137.18//",
    "GSP27moksop_u:8096": "paśya viśrāntasarvehaṃ vigatāśeṣakautukam / nirastakalpanājālaṃ sukhaṃ śete kalevaram //MU_3,137.19//",
    "GSP27moksop_u:8097": "cittamarkaṭasaṃrambhasaṅkṣubdhaḥ kāyapādapaḥ / tathā vegena calati yathā mūlāni kṛntati //MU_3,137.20//",
    "GSP27moksop_u:8098": "cittānarthavimukto 'drau gajābhraharivibhramam / nāyaṃ paśyati me dehaḥ parānanda iva sthitaḥ //MU_3,137.21//",
    "GSP27moksop_u:8099": "sarvāśājvarasammohamihikāśaradāgamam / acittatvaṃ vinā nānyac chreyaḥ paśyāmi jantuṣu //MU_3,137.22//",
    "GSP27moksop_u:8100": "ta eva sukhasambhogasīmāntaṃ samupāgatāḥ / mahādhiyaś śāntadhiyo ye yātā vimanaskatām //MU_3,137.23//",
    "GSP27moksop_u:8101": "sarvaduḥkhadaśāmuktāṃ saṃśāntāṃ vigatajvarām / diṣṭyā paśyāmy amananāṃ vane tanum imām aham //MU_3,137.24//",
    "GSP27moksop_u:8102": "rāmaḥ: bhagavan sarvadharmajña bhārgaveṇa tadā kila / subahūny upabhuktāni śarīrāṇi punaḥ punaḥ //MU_3,137.25//",
    "GSP27moksop_u:8103": "bhṛguṇotpādite kāye tat tasmiṃs tasya kiṃ mune / mahān atiśayo jātaḥ paridevanam eva vā //MU_3,137.26//",
    "GSP27moksop_u:8104": "vasiṣṭhaḥ: śukrasya kalanā rāma yāsau jīvadaśāṃ gatā / karmātmikā samutpannā bhṛgor bhārgavarūpiṇī //MU_3,137.27//",
    "GSP27moksop_u:8105": "sā hīdamprathamatvena sametya paramāt padāt / bhūtākāśapadaṃ prāpya vātavyāvalitā satī //MU_3,137.28//",
    "GSP27moksop_u:8106": "prāṇāpānapravāheṇa praviśya hṛdayaṃ bhṛgoḥ / krameṇa vīryatām etya sampannauśanasī tanuḥ //MU_3,137.29//",
    "GSP27moksop_u:8107": "vihitabrāhmasaṃskārā tatas sā pitur agragā / kālena mahatā prāptā śuṣkakaṅkālarūpatām //MU_3,137.30//",
    "GSP27moksop_u:8108": "idamprathamam āyātā yadā sā brahmaṇas tanuḥ / tatas tāṃ prati śukreṇa tadā tat paridevitam //MU_3,137.31//",
    "GSP27moksop_u:8109": "vītarāgo 'py aniccho 'pi samaṅgāviprarūpavān / svāṃ śuśoca tanuṃ śukras svabhāvo hy eṣa dehajaḥ //MU_3,137.32//",
    "GSP27moksop_u:8110": "kiṃ tu pradarśitaṃ tena śokavyājena dhīmatām / vairāgyapratipattyai tat pṛthaktvaṃ dehadehinoḥ //MU_3,137.33//",
    "GSP27moksop_u:8111": "jñasyājñasya ca dehasya yāvajjīvam ayaṃ kramaḥ / lokavad vyavahāro yat saktyāsaktyātha vā sadā //MU_3,137.34//",
    "GSP27moksop_u:8112": "ye parijñātagatayo ye cājñāḥ paśudharmiṇaḥ / lokasaṃvyavahāreṣu te sthitā vanajālavat //MU_3,137.35//",
    "GSP27moksop_u:8113": "vyavahārī yathaivājñas tathaiva kila paṇḍitaḥ / vāsanāmātrabhedo 'tra kāraṇaṃ bandhamokṣayoḥ //MU_3,137.36//",
    "GSP27moksop_u:8114": "yāvac charīraṃ tāvad dhi duḥkhe duḥkhaṃ sukhe sukham / asaṃsaktadhiyo dhīrā darśayanty aprabuddhavat //MU_3,137.37//",
    "GSP27moksop_u:8115": "sukheṣu sukhitā nityaṃ duḥkhitā duḥkhavṛttiṣu / mahātmāno hi dṛśyante nūnam antas tu śītalāḥ //MU_3,137.38//",
    "GSP27moksop_u:8116": "stambhasya pratibimbāni kṣubhyanti na vapus sthiram / jñasya karmendriyāṇy eva kṣubhyanti na manas sthiram //MU_3,137.39//",
    "GSP27moksop_u:8117": "calācalatayā tajjño lokavṛttiṣu tiṣṭhati / adhassthitir iva svacchaṃ pratibimbeṣu bhāskaraḥ //MU_3,137.40//",
    "GSP27moksop_u:8118": "santyaktalokakarmāpi baddha evāprabuddhadhīḥ / atyaktamohalīlo 'pi mukta eva prabuddhadhīḥ //MU_3,137.41//",
    "GSP27moksop_u:8119": "muktabuddhīndriyo mukto baddhakarmendriyo 'pi hi / baddhabuddhīndriyo baddho muktakarmendriyo 'pi hi //MU_3,137.42//",
    "GSP27moksop_u:8120": "sukhaduḥkhadṛśor loke bandhamokṣadṛśos tathā / hetur buddhīndriyāṇy eva tejāṃsīva prakāśane //MU_3,137.43//",
    "GSP27moksop_u:8121": "bahir lokocitācāras tv antar ācāravarjitaḥ / samo 'sann iva tiṣṭha tvaṃ saṃśāntasakalaiṣaṇaḥ //MU_3,137.44//",
    "GSP27moksop_u:8122": "sarvaiṣaṇāvimuktena svātmanātmani tiṣṭhatā / kuru karmāṇi kāryāṇi nūnaṃ sāmanasi sthitiḥ //MU_3,137.45//",
    "GSP27moksop_u:8123": "ādhivyādhimahāvarte garte saṃsāravartmani / mamatogrāndhakūpe 'smin mā patātapadāyini //MU_3,137.46//",
    "GSP27moksop_u:8124": "na tvaṃ bhāveṣu no bhāvās tvayi tāmarasekṣaṇa / śuddhabuddhasvabhāvas tvam ātmasaṃsthas sthiro bhava //MU_3,137.47//",
    "GSP27moksop_u:8125": "vyapagatamamatāmahāndhakāraṃ padam amalaṃ vigataiṣaṇaṃ sametya / prabhavasi yadi cetaso mahātmaṃs tad atidhiye mahate sate namas te //MU_3,137.48//",
    "GSP27moksop_u:8126": "aṣṭātriṃśaduttaraśatatamas sargaḥ",
    "GSP27moksop_u:8127": "vasiṣṭhaḥ: athākṣipya vacas tasya tanayasya tadā bhṛgoḥ / uvāca bhagavān kālo vaco gambhīranissvanam //MU_3,138.1 (= MT_4,16.1)//",
    "GSP27moksop_u:8128": "kālaḥ: samaṅgātāpasīm etāṃ tanuṃ santyajya bhārgava / praviśemāṃ tanuṃ sādho nagarīm iva pārthivaḥ //MU_3,138.2//",
    "GSP27moksop_u:8129": "kāle pūrvajayā tanvā tapaḥ kṛtvānayā punaḥ / gurutvam asurendrāṇāṃ kartavyaṃ bhavatānagha //MU_3,138.3//",
    "GSP27moksop_u:8130": "mahākalpānta āyāte bhavatā bhārgavī tanuḥ / apunargrahaṇāyaiṣā tyājyā pramlānapuṣpavat //MU_3,138.4//",
    "GSP27moksop_u:8131": "jīvanmuktapadaṃ prāptas tanvā prāktanarūpayā / mahāsurendragurutāṃ kurvaṃs tiṣṭha mahāmate //MU_3,138.5//",
    "GSP27moksop_u:8132": "kalyāṇam astu vāṃ yāmo vayaṃ tv abhimatāṃ diśam / na kiñcid api tac cittaṃ yasya nābhimataṃ bhavet //MU_3,138.6//",
    "GSP27moksop_u:8133": "ity uktvā muñcatoḥ puṣpaṃ tayos so 'ntaradhīyata / taptāṃśur iva rodasyos samam aṃśubhir aṃśumān //MU_3,138.7//",
    "GSP27moksop_u:8134": "gate tasmin bhagavati tām uktvā bhavitavyatām / vicārya bhārgavo 'bhedyāṃ niyatāṃ niyater gatim //MU_3,138.8//",
    "GSP27moksop_u:8135": "kālakāraṇasaṃśuṣkāṃ bhāvipuṣpaphalodayām / viveśa tāṃ tanuṃ bālāṃ sulatām iva mādhavaḥ //MU_3,138.9//",
    "GSP27moksop_u:8136": "sā brāhmaṇatanur bhūmau vivarṇavadanāṅgikā / papāta kampitā tūrṇaṃ chinnamūlā latā yathā //MU_3,138.10//",
    "GSP27moksop_u:8137": "tasyāṃ praviṣṭajīvāyāṃ putratanvāṃ mahāmuniḥ / cakārāpyāyanaṃ mantrais sakamaṇḍaluvāribhiḥ //MU_3,138.11//",
    "GSP27moksop_u:8138": "sarvanāḍyas tatas tanvyās tasyāḥ pūrṇā virejire / saritaḥ prāvṛṣīvāmbupūrapūritakoṭarāḥ //MU_3,138.12//",
    "GSP27moksop_u:8139": "nalinī prāvṛṣīvāsau madhāv iva navā latā / yadā pūrṇā tadā tasyāḥ prāṇāḥ pallavitā babhuḥ //MU_3,138.13//",
    "GSP27moksop_u:8140": "atha śukras samuttasthau vahatprāṇasamīraṇaḥ / rasamārutasaṃyogād āpūrṇa iva vāridaḥ //MU_3,138.14//",
    "GSP27moksop_u:8141": "puro 'bhivādayām āsa pitaraṃ pāvanākṛtiḥ / prathamollāsito meghas staniteneva parvatam //MU_3,138.15//",
    "GSP27moksop_u:8142": "pitātha prāktanīṃ tasyāpy āliliṅga tanuṃ tataḥ / snehārdravṛttir jaladaś cirād giritaṭīm iva //MU_3,138.16//",
    "GSP27moksop_u:8143": "bhṛgur dadarśa sasnehaṃ prāktanīṃ tānayīṃ tanum / matto jāto 'yam ity āsthā haraty api mahāmatim //MU_3,138.17//",
    "GSP27moksop_u:8144": "matputro 'yam iti sneho bhṛgum apy aharat tadā / paratātmīyatā ceyaṃ yāvadākṛti bhāvinī //MU_3,138.18//",
    "GSP27moksop_u:8145": "babhūvatuḥ pitāputrau tāv athānyo'nyaśobhitau / niśāvasānamuditāv arkapadmākarāv iva //MU_3,138.19//",
    "GSP27moksop_u:8146": "cirasaṅgamasambaddhāv iva cakrāhvadampatī / ghanāgamaghanasnehau mayūrajaladāv iva //MU_3,138.20//",
    "GSP27moksop_u:8147": "cirakāladṛḍhotkaṇṭhayogyayā kathayā tayā / sthitvā tatra muhūrtaṃ tāv athotthāya mahāmatī //MU_3,138.21//",
    "GSP27moksop_u:8148": "samaṅgādvijadehaṃ taṃ bhasmasāt tatra cakratuḥ / ko hi nāma jagajjāta ācāraṃ nānutiṣṭhati //MU_3,138.22//",
    "GSP27moksop_u:8149": "evaṃ tau kānane tasmin pāvane bhṛgubhārgavau / saṃsthitau tapasā dīptau divīva śaśibhāskarau //MU_3,138.23//",
    "GSP27moksop_u:8150": "ceratur jñātavijñeyau jīvanmuktau jagadgurū / deśakāladaśaugheṣu sugamaṃ susthiraṃ tapaḥ //MU_3,138.24//",
    "GSP27moksop_u:8151": "athāsuragurutvaṃ sa śukraḥ kālena labdhavān / bhṛgur apy ātmano yogye pade 'tiṣṭhad anāmaye //MU_3,138.25//",
    "GSP27moksop_u:8152": "śukro 'sau prathamam iti krameṇa jāta etasmāt paramapadād udārakīrtiḥ / svenāśu smṛtipadavibhrameṇa paścād evaṃ ca pravilulito daśāntareṣu //MU_3,138.26//",
    "GSP27moksop_u:8153": "bhārgavopākhyāne śukrapunarjīvanaṃ nāma sargaḥ",
    "GSP27moksop_u:8154": "ekonacatvariṃśaduttaraśatatamas sargaḥ",
    "GSP27moksop_u:8155": "rāmaḥ: bhagavan bhṛguputrasya pratibhā sānubhūtitaḥ / yathāsya saphalā jātā tathānyasya na kiṃ bhavet //MU_3,139.1 (= MT_4,17.1)//",
    "GSP27moksop_u:8156": "vasiṣṭhaḥ: idamprathamam utpannā sā tadā brahmaṇaḥ padāt / śuddhā matir bhārgavasya nānyajanmakalaṅkitā //MU_3,139.2//",
    "GSP27moksop_u:8157": "sarvaiṣaṇānāṃ saṃśāntau śuddhā cittasya yā sthitiḥ / tat sattvam ucyate saiṣā vimalā cid udāhṛtā //MU_3,139.3//",
    "GSP27moksop_u:8158": "mano nirmalasattvātma yad bhāvayati yādṛśam / tat tathāśu bhavaty eva yathāvarto 'rṇave 'mbhasaḥ //MU_3,139.4//",
    "GSP27moksop_u:8159": "yathā bhṛgusutasyaiṣa vibhramaḥ proditas svayam / pratyekam apy evam eva dṛṣṭānto 'tra bhṛgos sutaḥ //MU_3,139.5//",
    "GSP27moksop_u:8160": "bījasyāṅkurapattrādi svaṃ camatkurute yathā / sarveṣāṃ bhūtasaṅghānāṃ bhramaṣaṇḍas tathaiva hi //MU_3,139.6//",
    "GSP27moksop_u:8161": "yad idaṃ dṛśyate viśvam evam evākhilaṃ hi tat / pratyekam uditaṃ mithyā mithyaivāstam upaiti ca //MU_3,139.7//",
    "GSP27moksop_u:8162": "nāstam eti na codeti jagat kiñcana kasyacit / bhrāntimātram idaṃ māyā mudhaiva parijṛmbhate //MU_3,139.8//",
    "GSP27moksop_u:8163": "yathāsmatpratibhāsasthas so 'yaṃ saṃsāraṣaṇḍakaḥ / tathā teṣāṃ sahasrāṇi mitho 'dṛṣṭāni santi hi //MU_3,139.9//",
    "GSP27moksop_u:8164": "svapnasaṅkalpanagaravyavahārāḥ parasparam / pṛthag yathā na dṛśyante tathaite saṃsṛtibhramāḥ //MU_3,139.10//",
    "GSP27moksop_u:8165": "evaṃ nagaravṛndāni nabhassaṅkalparūpiṇām / santi tāni na dṛśyante mitho jñānadṛśaṃ vinā //MU_3,139.11//",
    "GSP27moksop_u:8166": "piśācayakṣarakṣāṃsi santy evaṃrūpakāṇi hi / saṅkalpamātradehāni sukhaduḥkhamayāni ca //MU_3,139.12//",
    "GSP27moksop_u:8167": "evam eva vayaṃ ceme sampannā raghunandana / svasaṅkalpātmakākārā mithyāsatyatvabhāvitāḥ //MU_3,139.13//",
    "GSP27moksop_u:8168": "evaṃrūpaiva hi pare vartate sargasaṃsṛtiḥ / na vāstavī vastutas tu saṃsthiteyam avastuni //MU_3,139.14//",
    "GSP27moksop_u:8169": "pratyekam uditaṃ viśvam evam eva mudhaiva hi / navagulmakarūpeṇa vāsantikaraso yathā //MU_3,139.15//",
    "GSP27moksop_u:8170": "prathamo 'yaṃ svasaṅkalpas suprathām āgatas tathā / yathātipāramārthyena dṛḍhenetthaṃ vibhāvyate //MU_3,139.16//",
    "GSP27moksop_u:8171": "pratyekam uditaṃ cittaṃ svasvabhāvodarasthitam / idam itthaṃsamārambhaṃ jagat paśyad vinaśyati //MU_3,139.17//",
    "GSP27moksop_u:8172": "pratibhāsavaśād asti nāsti vastvavalokanāt / dīrghas svapno jagajjālam ālānaṃ cittadantinaḥ //MU_3,139.18//",
    "GSP27moksop_u:8173": "cittasattaiva hi jagaj jagatsattaiva cittakam / ekābhāve dvayor nāśas tac ca satyavicāraṇāt //MU_3,139.19//",
    "GSP27moksop_u:8174": "śuddhasya pratibhāso hi satyo bhavati cetasaḥ / niṣkalaṅke hi lagati paṭe kuṅkumarañjanā //MU_3,139.20//",
    "GSP27moksop_u:8175": "anyenānāhṛtasyānyo guṇo 'vaśyaṃ vivardhate / anākrāntasya saṅkalpaiḥ pratibhodeti cetasaḥ //MU_3,139.21//",
    "GSP27moksop_u:8176": "suvarṇo na sthitiṃ yāti malavaty aṃśuke yathā / ekā dṛṣṭis sthitiṃ yāti na mlāne cittake tathā //MU_3,139.22//",
    "GSP27moksop_u:8177": "pramārjanād iva maṇes tāmrasyeva ca yuktitaḥ / ciram ekadṛḍhābhyāsāc chuddhir bhavati cetasaḥ //MU_3,139.23//",
    "GSP27moksop_u:8178": "rāmaḥ: pratibhāsātmani jagaty ete kālakriyākramāḥ / sodayāstamayā jātāḥ kathaṃ śukrasya cetasaḥ //MU_3,139.24//",
    "GSP27moksop_u:8179": "vasiṣṭhaḥ: yādṛg jagad idaṃ dṛṣṭaṃ śukreṇa pitṛmātṛtaḥ / tādṛk tasya sthitaṃ citte mayūrāṇḍe mayūravat //MU_3,139.25//",
    "GSP27moksop_u:8180": "svabhāvakośāt svaditaṃ tad anena kramoditam / bījenāṅkurapattrādilatāpuṣpaphalaṃ yathā //MU_3,139.26//",
    "GSP27moksop_u:8181": "jīvo yadvāsanāsāras tad evāntaḥ prapaśyati / svapna evātra dṛṣṭānto dīrghasvapnas tv idaṃ jagat //MU_3,139.27//",
    "GSP27moksop_u:8182": "pratyekam udito rāma nanu saṃsāraṣaṇḍakaḥ / rātrau sainyanarasvapnajālavat svātmani sphuṭaḥ //MU_3,139.28//",
    "GSP27moksop_u:8183": "rāmaḥ: eṣa saṃsṛtiṣaṇḍaugho mithas sammilati svayam / no vāpi yadi tan me tvaṃ yathāvad vaktum arhasi //MU_3,139.29//",
    "GSP27moksop_u:8184": "vasiṣṭhaḥ: malinaṃ hi mano 'vīryaṃ na mithaś śleṣam arhati / ayo 'yasīvāsantapte śuddhe tapte tu līyate //MU_3,139.30//",
    "GSP27moksop_u:8185": "cittatattvāni śuddhāni sammilanti parasparam / ekarūpāṇi toyāni yānty aikyaṃ nābilāni hi //MU_3,139.31//",
    "GSP27moksop_u:8186": "śuddhir hi cittasya vivāsanatvam abhūtasaṃvedanarūpam ekam / tasyās suṣuptātmapadāt prabudhya tanmātrayuktyā parasaṅgam eti //MU_3,139.32//",
    "GSP27moksop_u:8187": "manorājyasammīlanaṃ nāma sargaḥ",
    "GSP27moksop_u:8188": "catvariṃśaduttaraśatatamas sargaḥ",
    "GSP27moksop_u:8189": "vasiṣṭhaḥ: sarvasaṃsṛtiṣaṇḍeṣu bījarūpakalātmanaḥ / tanmātrapratibhāsasya pratibhāse na bhinnatā //MU_3,140.1 (= MT_4,18.1)//",
    "GSP27moksop_u:8190": "pravṛttir vā nivṛttir vā tanmātrāpattipūrvakam / sarvasya jīvajātasya suṣuptatvād anantaram //MU_3,140.2//",
    "GSP27moksop_u:8191": "pravṛttibhājo ye jīvās te tanmātrapadaṃ gatāḥ / tanmātraikatayā sargān mithaḥ paśyanti kalpitān //MU_3,140.3//",
    "GSP27moksop_u:8192": "tanmātraikyapraṇālena citrās sargajalāśayāḥ / parasparaṃ sammilanti ghanatāṃ yānti cābhitaḥ //MU_3,140.4//",
    "GSP27moksop_u:8193": "kecit pṛthak sthitim itāḥ pṛthag eva layaṃ gatāḥ / kecin mithas sammilitā jagatṣaṇḍās sthitāḥ kṛtāḥ //MU_3,140.5//",
    "GSP27moksop_u:8194": "jagatṣaṇḍasahasrāṇi yatrāsaṅkhyāny aṇāv aṇau / aparasparalagnāni kānanaṃ brahma nāma tat //MU_3,140.6//",
    "GSP27moksop_u:8195": "mithas sa melanaṃ naiti ghanatāṃ samupāgataḥ / yad yad yatra yathā rūḍhaṃ tat tat paśyati netarat //MU_3,140.7//",
    "GSP27moksop_u:8196": "vartamānamanorājyavaśāj jīvaparamparāḥ / parasparaṃ sammilitās sargāṇāṃ rūḍhibhāvanāḥ //MU_3,140.8//",
    "GSP27moksop_u:8197": "dehasattā bhṛśaṃ rūḍhā dehābhāvas tu vismṛtaḥ / dehatvaparirūḍhatvāc cidvyomnā vismṛtātmanā //MU_3,140.9//",
    "GSP27moksop_u:8198": "yathā śuddhaprāṇamarut paraprāṇābhivedhanāt / vetti vedhyamanorājyaṃ tathā sargān narāśrayī //MU_3,140.10//",
    "GSP27moksop_u:8199": "sarveṣāṃ jīvarāśīnām ātmāvasthātrayaṃ śritaḥ / jāgratsvapnasuṣuptākhyam atra deho na kāraṇam //MU_3,140.11//",
    "GSP27moksop_u:8200": "evam ātmani jīvatvam anyāvasthātrayātmani / tāpāmbhasīva vīcitvam asmin kacati dehatā //MU_3,140.12//",
    "GSP27moksop_u:8201": "citkalāpadam āsādya suṣuptāntapade sthitam / buddho nivartate jīvo mūḍhas sarge pravartate //MU_3,140.13//",
    "GSP27moksop_u:8202": "svabhāvaśuddhir hi yadā tadā maitrī pravartate / dvayor ekatvarūpaiva svasauhārdanidarśanā //MU_3,140.14//",
    "GSP27moksop_u:8203": "ajñas suṣuptāt sambuddho jīvaḥ kaścit svasargabhāk / sarvagatvāc citaḥ kaścit parasargeṇa nīyate //MU_3,140.15//",
    "GSP27moksop_u:8204": "sarge sarge pṛthagrūpaṃ santi sargāntarāṇy api / teṣv apy antassthasargaughāḥ kadalīdalapīṭhavat //MU_3,140.16//",
    "GSP27moksop_u:8205": "sarge sargāntarāpūrapattrapīvaravṛttimān / svabhāvaśītalo brahmakadalīdalamaṇḍapaḥ //MU_3,140.17//",
    "GSP27moksop_u:8206": "kadalyām anyatā nāsti yathā pattraśateṣv api / brahmatattve 'nyatā nāsti tathā sargaśateṣv api //MU_3,140.18//",
    "GSP27moksop_u:8207": "bījāt phalaṃ rasād bhūtvā yathā bījaṃ punar bhavet / tathā brahma mano bhūtvā bodhād brahma punar bhavet //MU_3,140.19//",
    "GSP27moksop_u:8208": "rasakāraṇakaṃ bījaṃ phalabhāvena jṛmbhate / brahmakāraṇako jīvo jagadrūpeṇa jṛmbhate //MU_3,140.20//",
    "GSP27moksop_u:8209": "rasasya kāraṇaṃ kiṃ syād iti vaktuṃ na yujyate / svabhāvo nirviśeṣatvāt paraṃ vaktuṃ na yujyate //MU_3,140.21//",
    "GSP27moksop_u:8210": "na cāsattā sarvamaye vaktuṃ kvacana śakyate / nākāraṇe kāraṇādi pare vāsty ādikāraṇe //MU_3,140.22//",
    "GSP27moksop_u:8211": "bījaṃ jahan nijavapuḥ phalībhūtaṃ vilokyate / brahmājahan nijavapuḥ phalaṃ bījaṃ ca saṃsthitam //MU_3,140.23//",
    "GSP27moksop_u:8212": "bījasyākṛtimat sarvaṃ tenānākṛti tatpadam / na yujyate samīkartuṃ tasmān nāsty upamā śive //MU_3,140.24//",
    "GSP27moksop_u:8213": "kham eva jāyate khābhān na ca taj jāyate 'nyadṛk / ato na jātaṃ vā jātaṃ viddhi brahmanabho jagat //MU_3,140.25//",
    "GSP27moksop_u:8214": "dṛśyaṃ paśyan svam ātmānaṃ na draṣṭā samprapaśyati / prapañcākrāntasaṃvitteḥ kasyodeti nijā sthitiḥ //MU_3,140.26//",
    "GSP27moksop_u:8215": "mṛgatṛṣṇājalabhrāntau satyāṃ keva vidagdhatā / vidagdhatāyāṃ satyāṃ tu kevāsau mṛgatṛṣṇikā //MU_3,140.27//",
    "GSP27moksop_u:8216": "ākāśaviśado draṣṭā sarvago 'pi na paśyati / netraṃ nijam ivātmānaṃ dṛśībhūtam aho bhramaḥ //MU_3,140.28//",
    "GSP27moksop_u:8217": "ākāśaviśadaṃ brahma yatnenāpi na labhyate / dṛśye dṛśyatayādṛṣṭe tv asya lābhas sudūrataḥ //MU_3,140.29//",
    "GSP27moksop_u:8218": "tvādṛksthūlo 'vadhānena vinā yatra na dṛśyate / tatrātidūrodastaiva draṣṭus sūkṣmasya dṛśyatā //MU_3,140.30//",
    "GSP27moksop_u:8219": "draṣṭā draṣṭaiva bhavati na tu spṛśati dṛśyatām / dṛśyaṃ ca dṛśyate tena draṣṭā rāma na dṛśyate //MU_3,140.31//",
    "GSP27moksop_u:8220": "draṣṭaiva sambhavaty eko na tu dṛśyam ihāsti hi / draṣṭā sarvātmako dṛśyaṃ sthitaś cet keva dṛśyatā //MU_3,140.32//",
    "GSP27moksop_u:8221": "sarvaśaktimatā rājñā yad yat sampādyate yathā / tat tat tathā bhavaty āśu sa evodeti tattayā //MU_3,140.33//",
    "GSP27moksop_u:8222": "yathā madhurasollāsaṣ ṣaṇḍo bhavati bhāsuraḥ / rasatām ajahac caiva phalapuṣpadalonnataḥ //MU_3,140.34//",
    "GSP27moksop_u:8223": "cidullāsas tathā jīvo bhūtvā bhavati dehakaḥ / cinmātratāṃ tām ajahad eva darśanadṛṅmayaḥ //MU_3,140.35//",
    "GSP27moksop_u:8224": "nānāṣaṇḍasahasraughair advitīyair nijātmanaḥ / yathodeti raso bhaumaś cit tathodety ahambhramaiḥ //MU_3,140.36//",
    "GSP27moksop_u:8225": "cidrasollāsavṛkṣāṇāṃ kacatām ātmanātmani / dṛśyaśākhāśatāḍhyānām iha nānto 'vagamyate //MU_3,140.37//",
    "GSP27moksop_u:8226": "ṣaṇḍaḥ pratyekam evāntar yathā rasacamatkṛtim / svādayaty evam eṣā cit pṛthak paśyati saṃsṛtīḥ //MU_3,140.38//",
    "GSP27moksop_u:8227": "yā yodeti yathā yasyā jīvaśaktes svasaṃsṛtiḥ / tām tāṃ tathaiti sā svāntaś cid bhūtabhuvanasthitim //MU_3,140.39//",
    "GSP27moksop_u:8228": "jīvasaṃsṛtayaḥ kāścit pramilanti parasparam / svayaṃ vihṛtya saṃsāre śāmyanti cirakālataḥ //MU_3,140.40//",
    "GSP27moksop_u:8229": "sūkṣmayā parayā dṛṣṭyā svaṃ paśyasy anayā tathā / jagajjālasahasrāṇi paramāṇvantareṣv api //MU_3,140.41//",
    "GSP27moksop_u:8230": "bhittau nabhasi pāṣāṇe jvālāyām anile jale / santi saṃsāralakṣyāṇi tile tailam ivākhile //MU_3,140.42//",
    "GSP27moksop_u:8231": "śuddhim eti yadā cetas tadā jīvo bhavec citiḥ / śuddhā ca sā sarvagatā tena sammelanaṃ mithaḥ //MU_3,140.43//",
    "GSP27moksop_u:8232": "sarveṣāṃ padmajādīnāṃ svasattābhramapūrakaḥ / jagaddīrghamahāsvapnas svayam antas samutthitaḥ //MU_3,140.44//",
    "GSP27moksop_u:8233": "svapnāt svapnāntaraṃ yānti kāścid bhūtaparamparāḥ / tenopalambhaḥ kuḍyādāv āsāṃ dṛḍhataras sthitaḥ //MU_3,140.45//",
    "GSP27moksop_u:8234": "yad yatra cid bhāvayati tat tatrāśu bhavaty alam / tayā svapne 'pi yad dṛṣṭaṃ tatkāle satyam eva tat //MU_3,140.46//",
    "GSP27moksop_u:8235": "cidaṇor antare santi samastānubhavāṇavaḥ / yathā bījāntare pattralatāpuṣpaphalāṇavaḥ //MU_3,140.47//",
    "GSP27moksop_u:8236": "paramāṇuṃ jagad antar dhatte citparamāṇukaḥ / līnam ākāśam ākāśe dvaitaikyabhramam utsṛja //MU_3,140.48//",
    "GSP27moksop_u:8237": "deśakālakriyādyākhyais svair evāṇubhir eva cit / aṇūn anubhavaty antar itarāṇor asambhavāt //MU_3,140.49//",
    "GSP27moksop_u:8238": "svayaṃ sarvasya kacitas svacchaś cidaṇuṣaṇḍakaḥ / brahmādeḥ kīṭaniṣṭhasya dehadṛṣṭyānubhāvitaḥ //MU_3,140.50//",
    "GSP27moksop_u:8239": "kacitaṃ kiñcid eveha vastutas tu na kiñcana / svayaṃ svatvaṃ svādayante dvaitaṃ citparamāṇavaḥ //MU_3,140.51//",
    "GSP27moksop_u:8240": "svayaṃ prakacati sphāradehaś cidaṇuṣaṇḍakaḥ / netrādikusumadvārais saṃvidāmodam udgiran //MU_3,140.52//",
    "GSP27moksop_u:8241": "sampaśyatītarān kaścid bahīrūpeṇa cidghanān / sarvagatvād anāśatvād dṛśyabījasya vai citeḥ //MU_3,140.53//",
    "GSP27moksop_u:8242": "antar evākhilaṃ kaścit paśyaty avikalaṃ jagat / tatrātikālaṃ kalanād unmajjati nimajjati //MU_3,140.54//",
    "GSP27moksop_u:8243": "svapnāt svapnāntaraṃ tatra tathā paśyan punaḥ punaḥ / mithyāvaṭeṣu luṭhitaś śileva śikharacyutā //MU_3,140.55//",
    "GSP27moksop_u:8244": "kecit sammīlitāḥ kecid ātmany eva bhrame sthitāḥ / magnās svasaṃvidrasatas sphuranto dehiṣaṇḍakāḥ //MU_3,140.56//",
    "GSP27moksop_u:8245": "svayam antaḥ prapaśyanti ye jagajjīvasambhramam / taiḥ kaiścit tat tathā dṛśyam asatsvapnavad āśritam //MU_3,140.57//",
    "GSP27moksop_u:8246": "sarvātmatvāt svabhāvasya tad dṛśyaṃ satyam ātmani / sarvago vidyate yatra tatra sarvam udeti hi //MU_3,140.58//",
    "GSP27moksop_u:8247": "jīvāntaḥ pratibhāsasya sargasya punar antare / jīvaṣaṇḍa udety uccais tasyāntar itaro 'pi ca //MU_3,140.59//",
    "GSP27moksop_u:8248": "jīvāntar jāyate jīvas tasyāntar api jīvakaḥ / sarvatra rambhādalavaj jīvabījaṃ prajīvati //MU_3,140.60//",
    "GSP27moksop_u:8249": "dṛśyabuddhiparāvṛddhi samam etad anantakam / hemnīva kaṭakāditvaṃ parijñaptyaiva naśyati //MU_3,140.61//",
    "GSP27moksop_u:8250": "vicāro yasya nodeti ko 'haṃ kim idam ity alam / tasyādyantāvimukto 'sau dīrgho jīvajvarabhramaḥ //MU_3,140.62//",
    "GSP27moksop_u:8251": "vicāraḥ phalitas tasya vijñeyo yasya sanmateḥ / dinānudinam āyāti tānavaṃ bhogagṛdhnutā //MU_3,140.63//",
    "GSP27moksop_u:8252": "yathā dehopayuktaṃ hi karoty ārogyam auṣadham / tathendriyajaye nyasto vivekaḥ phalito bhavet //MU_3,140.64//",
    "GSP27moksop_u:8253": "viveko 'sti vacasy eva citre 'gnir iva bhāsuraḥ / yasya tena parityaktā duḥkhāyaiva vivekitā //MU_3,140.65//",
    "GSP27moksop_u:8254": "yathā sparśena pavanas sattām āyāti no girā / tathecchātānavenaiva viveko 'syeti budhyate //MU_3,140.66//",
    "GSP27moksop_u:8255": "citrāmṛtaṃ nāmṛtam eva viddhi citrānalaṃ nānalam eva viddhi / citre 'ṅganā nūnam anaṅganaiva vācā vivekas tv aviveka eva //MU_3,140.67//",
    "GSP27moksop_u:8256": "pūrvaṃ vivekena tanutvam eti rāgo 'tha vairaṃ ca samūlam eva / paścāt parikṣīyata eva yatra sa pāvanas tatra vivekitāsti //MU_3,140.68//",
    "GSP27moksop_u:8257": "bhārgavopākhyāne jīvaṣaṇḍakāvatāro nāma sargaḥ",
    "GSP27moksop_u:8258": "samāptam utpattiprakaraṇam",
    "GSP27moksop_u:8259": "4. Prakaraṇa: Sthiti",
    "GSP27moksop_u:8260": "prathamas sargaḥ vasiṣṭhaḥ: athotpattiprakaraṇād anantaram idaṃ śṛṇu / sthitiprakaraṇaṃ rāma jñātaṃ nirvāṇakāri yat //MU_4,1.1//",
    "GSP27moksop_u:8261": "jīvabījaṃ paraṃ brahma sarvatra kham iva sthiram / tena jīvodarajagaty api jīvo 'sty anekadhā //MU_4,1.2 (= MT_4,19.1)//",
    "GSP27moksop_u:8262": "cidghanaikaghanātmatvāj jīvāntar jīvajātayaḥ / kadalīdalavat santi kīṭā iva narodare //MU_4,1.3//",
    "GSP27moksop_u:8263": "yo yo rāma yathā grīṣme kalkasvedād bhavet krimiḥ / tattannāma tathā cittvāt khaṃ jīvībhavati svataḥ //MU_4,1.4//",
    "GSP27moksop_u:8264": "yathā yathā yatante te jīvakās svātmasiddhaye / tathā tathā bhavanty āśu vicitropāsanakramaiḥ //MU_4,1.5//",
    "GSP27moksop_u:8265": "devān devayajo yakṣayajo yakṣān vrajanti hi / brahma brahmayajo yānti yad atucchaṃ tad āśrayet //MU_4,1.6//",
    "GSP27moksop_u:8266": "sa śukro bhṛguputro hi nirmalatvāt svasaṃvidaḥ / baddhaḥ prathamadṛṣṭena dṛśyenāśu svabhāvataḥ //MU_4,1.7//",
    "GSP27moksop_u:8267": "abhijātāparimlānā bālā yat prathamaṃ puraḥ / saṃvit prāpnoti tadrūpā bhavaty anyā na kācana //MU_4,1.8//",
    "GSP27moksop_u:8268": "rāmaḥ: jāgratsvapnadaśābhedaṃ bhagavan vaktum arhasi / kathaṃ ca jāgraj jāgrat syāt svapno 'jāgrat kathaṃ bhavet //MU_4,1.9//",
    "GSP27moksop_u:8269": "vasiṣṭhaḥ: sthirapratyayayuktaṃ yat taj jāgrad iti kathyate / asthirapratyayaṃ yat syāt sa svapnas samudāhṛtaḥ //MU_4,1.10//",
    "GSP27moksop_u:8270": "jāgrac cet kṣaṇadṛṣṭaṃ syāt svapnaḥ kālāntarasthitaḥ / taj jāgrat svapnatām eti svapno jāgrattvam ṛcchati //MU_4,1.11//",
    "GSP27moksop_u:8271": "jāgratsvapnadaśābhedo na sthirāsthiratāṃ vinā / samas sadaiva sarvatra samastānubhavo 'nayoḥ //MU_4,1.12//",
    "GSP27moksop_u:8272": "yad eva sthiratām eti taj jāgrad iti kathyate / kṣaṇabhaṅgātmakas svapno yathā bhavati tac chṛṇu //MU_4,1.13//",
    "GSP27moksop_u:8273": "jīvadhātuś śarīre 'ntar vidyate yena jīvyate / tejo vīryaṃ jīvadhātur ityādyabhidham aṅga tat //MU_4,1.14//",
    "GSP27moksop_u:8274": "vyavahārī yadā kāyo manasā karmaṇā girā / bhavet tadā sa sampanno jīvadhātuḥ prasarpati //MU_4,1.15//",
    "GSP27moksop_u:8275": "tasmin prasarpaty aṅgeṣu sparśāt saṃvid udeti hi / puṣṭatvāt saiti cittākhyām antarlīnajagadbhramā //MU_4,1.16//",
    "GSP27moksop_u:8276": "sekṣaṇādiṣu randhreṣu prasarpantī bahirmayam / nānākāravikārāḍhyaṃ rūpam ātmani paśyati //MU_4,1.17//",
    "GSP27moksop_u:8277": "tatsthiratvāt tathaivātha jāgrad ity avagamyate / jāgratkrama iti proktas suṣuptādikramaṃ śṛṇu //MU_4,1.18//",
    "GSP27moksop_u:8278": "manasā karmaṇā vācā yadā kṣubhyati no vapuḥ / śānta ātiṣṭhati svaccho jīvadhātus tadā tv asau //MU_4,1.19//",
    "GSP27moksop_u:8279": "samatām āgatair vātaiḥ kṣobhyate na hṛdantare / nirvātasadane dīpo yathālokaikakārakaḥ //MU_4,1.20//",
    "GSP27moksop_u:8280": "tatas sarati nāṅgeṣu saṃvit kṣubhyati tena no / na cekṣaṇādīny āyāti randhrāṇy āyāti no bahiḥ //MU_4,1.21//",
    "GSP27moksop_u:8281": "jīvo 'ntar eva sphurati tailasaṃvid yathā tile / śītasaṃvid dhima iva snehasaṃvid yathā ghṛte //MU_4,1.22//",
    "GSP27moksop_u:8282": "jīvaḥ kālakalāṃ kāñcit tiṣṭhañ śāntatayātmani / daśām āyāti sauṣuptīṃ saumyavātāṃ vicetanām //MU_4,1.23//",
    "GSP27moksop_u:8283": "jñātvā cetasy uparate śāmyan vyavaharann api / jāgratsvapnasuṣupteṣu prabuddhas turyavān smṛtaḥ //MU_4,1.24//",
    "GSP27moksop_u:8284": "sauṣuptāt somyatāṃ yātaiḥ prāṇais sañcālyate yadā / sa jīvadhātus sā saṃvit tataś cittatayoditā //MU_4,1.25//",
    "GSP27moksop_u:8285": "svāntassaṃsthaṃ jagajjālaṃ bhāgabhāgaiḥ kramabhramaiḥ / paśyati svāntar evāśu sphāraṃ bījam iva drumam //MU_4,1.26//",
    "GSP27moksop_u:8286": "jīvadhātur yadā vātaiḥ kiñcit saṅkṣobhyate bhṛśam / tadohyate 'mbara iva paśyaty ātmani khe gatim //MU_4,1.27//",
    "GSP27moksop_u:8287": "yadāmbhasā plāvyate 'sau tadā vāryādisambhramam / antar evānubhavati svāmodaṃ kusumaṃ yathā //MU_4,1.28//",
    "GSP27moksop_u:8288": "yadā pittādinākrāntas tadāgnyauṣṇyādisambhramam / antar evānubhavati sphāraṃ bahir ivākhilam //MU_4,1.29//",
    "GSP27moksop_u:8289": "raktāpūrṇo raktavarṇān deśakālān bahir yadā / paśyaty anubhavātmatvāt tatraiva ca nimajjati //MU_4,1.30//",
    "GSP27moksop_u:8290": "sevate vāsanāṃ yāṃ tāṃ so 'ntaḥ paśyati nidritaḥ / pavanaiḥ kṣobhito randhrair bahir akṣādibhir yathā //MU_4,1.31//",
    "GSP27moksop_u:8291": "anākrantendriyacchidro yad akṣubdho 'ntar eva saḥ / saṃvidānubhavaty āśu sa svapna iti kathyate //MU_4,1.32//",
    "GSP27moksop_u:8292": "samākrantendriyacchidro yat kṣubdho bāhyasaṃvidā / paripaśyati taj jāgrad ity āhur matimattamāḥ //MU_4,1.33//",
    "GSP27moksop_u:8293": "iti viditavatā tvayādhunāntaḥ prathitamahāmatineha satyatāsthā / asati jagati naiva bhāvanīyā mṛtihṛtisaṃsṛtidoṣabhāvanī yā //MU_4,1.34//",
    "GSP27moksop_u:8294": "jāgratsvapnasuṣuptaturyasvarūpavicāro nāma sargaḥ",
    "GSP27moksop_u:8295": "dvitīyas sargaḥ",
    "GSP27moksop_u:8296": "vasiṣṭhaḥ: etat te kathitaṃ sarvaṃ manorūpanirūpaṇe / mayā rāghava nānyena kenacin nāma hetunā //MU_4,2.1 (= MT_4,20.1)//",
    "GSP27moksop_u:8297": "dṛḍhaniścayavac ceto yad bhāvayati bhūriśaḥ / tattāṃ yāty analāśleṣād ayaḥpiṇḍo 'gnitām iva //MU_4,2.2//",
    "GSP27moksop_u:8298": "bhāvābhāvagrahotsargadṛśaś cittena kalpitāḥ / nāsatyā nāpi satyās tā manaścāpalakāraṇāḥ //MU_4,2.3//",
    "GSP27moksop_u:8299": "mano hi hetuḥ kartṛ syāt kāraṇaṃ ca jagatsthiteḥ / viśvarūpatayaivedaṃ tanoti malinaṃ manaḥ //MU_4,2.4//",
    "GSP27moksop_u:8300": "mano hi puruṣo rāma tan niyojyaṃ śubhe pathi / tajjayaikāntasādhyā hi sarvā jagati bhūtayaḥ //MU_4,2.5//",
    "GSP27moksop_u:8301": "śarīraṃ cec charīraṃ syāt kathaṃ śukro mahāmatiḥ / agamad vividhaṃ bhedaṃ bahudehasamudbhavam //MU_4,2.6//",
    "GSP27moksop_u:8302": "tasmāc cittaṃ hi puruṣaś śarīraṃ cittam eva hi / yanmayaṃ ca bhavaty etat tad avāpnoty asaṃśayam //MU_4,2.7//",
    "GSP27moksop_u:8303": "yad atuccham anāyāsam anupādhi gatabhramam / yatnāt tadanusandhānaṃ kuru tattāṃ ca yāsyasi //MU_4,2.8//",
    "GSP27moksop_u:8304": "abhipatati manassthitiṃ śarīraṃ na tu vapurācaritaṃ manaḥ prayāti / abhipatatu tavātra tena satyaṃ subhaga manaḥ prajahātv asatyam anyat //MU_4,2.9//",
    "GSP27moksop_u:8305": "manorūpanirūpaṇaṃ nāma sargaḥ",
    "GSP27moksop_u:8306": "tṛtīyas sargaḥ",
    "GSP27moksop_u:8307": "rāmaḥ: bhagavan sarvadharmajña saṃśayo me mahān ayam / hṛdi vyāvartate lolaḥ kallola iva sāgare //MU_4,3.1 (= MT_4,21.1)//",
    "GSP27moksop_u:8308": "dikkālādyanavacchinne tate nitye nirāmaye / mlānā saṃvin manonāmnī kutaḥ keyam upasthitā //MU_4,3.2//",
    "GSP27moksop_u:8309": "yasmād anyan na nāmāsti na bhūtaṃ na bhaviṣyati / kutaḥ kīdṛk kathaṃ tasya kalaṅkaḥ kutra vidyate //MU_4,3.3//",
    "GSP27moksop_u:8310": "vasiṣṭhaḥ: sādhu rāma tvayā proktaṃ jātā te mokṣabhāginī / matir uttamaniṣṣyandā nandanasyeva mañjarī //MU_4,3.4//",
    "GSP27moksop_u:8311": "pūrvāparavicārārthatatpareyaṃ matis tava / samprāpsyati padaṃ proccair yat prāptaṃ śaṅkarādibhiḥ //MU_4,3.5//",
    "GSP27moksop_u:8312": "praśnasyāsya tu te rāma na kālas tava samprati / siddhāntaḥ kathyate yatra tatrāyaṃ praśna ucyate //MU_4,3.6//",
    "GSP27moksop_u:8313": "siddhāntakāle bhavatā praṣṭavyo 'ham idaṃ padam / karāmalakavat tena siddhāntas te bhaviṣyati //MU_4,3.7//",
    "GSP27moksop_u:8314": "siddhāntakāle praśnoktir eṣā tava virājate / prāvṛṣy eva hi kekoktir yuktā śaradi haṃsagīḥ //MU_4,3.8//",
    "GSP27moksop_u:8315": "sahajo nīlimā vyomni śobhate prāvṛṣaḥ kṣaye / prāvṛṣi tv atanūdagrapayodapaṭalotthitaḥ //MU_4,3.9//",
    "GSP27moksop_u:8316": "ayaṃ prakṛta ārabdho manonirṇaya uttamaḥ / yadvaśāj janatājanma tad ākarṇaya suvrata //MU_4,3.10//",
    "GSP27moksop_u:8317": "evaṃ prakṛtir eveyaṃ manomananadharmiṇī / karmeti rāma nirṇītaṃ sarvair eva mumukṣubhiḥ //MU_4,3.11//",
    "GSP27moksop_u:8318": "śṛṇu lakṣaṇabhedena tan nānānāmatāṃ katham / vāgmināṃ vadatāṃ yātaṃ citrābhiś śāstradṛṣṭibhiḥ //MU_4,3.12//",
    "GSP27moksop_u:8319": "yaṃ yaṃ bhāvam upādatte mano mananacañcalam / taṃ tam eti ghanāmodamadhyasthaḥ pavano yathā //MU_4,3.13//",
    "GSP27moksop_u:8320": "tatas tam eva nirṇīya tam eva ca vikalpayan / antas tayā rañjanayā rañjayan svām ahaṅkṛtim //MU_4,3.14//",
    "GSP27moksop_u:8321": "tanniścayam upādāya tatraiva rasam ṛcchati / tanmayatvaṃ śarīre tu tato buddhīndriyeṣv api //MU_4,3.15//",
    "GSP27moksop_u:8322": "yanmayaṃ hi mano rāma dehas tadanu tadvaśāt / tattām āyāti gandhāntaḥ pavano gandhatām iva //MU_4,3.16//",
    "GSP27moksop_u:8323": "buddhīndriyeṣu valgatsu karmendriyagaṇas tataḥ / sphurati svata evorvīrajo lola ivānile //MU_4,3.17//",
    "GSP27moksop_u:8324": "karmendriyagaṇe kṣubdhe svaśaktiṃ prathayaty alam / karma niṣpadyate sphāraṃ pāṃsujālam ivānilāt //MU_4,3.18//",
    "GSP27moksop_u:8325": "evaṃ hi manasaḥ karma karmabījaṃ manas smṛtam / abhinnaivaitayos sattā yathā kusumagandhayoḥ //MU_4,3.19//",
    "GSP27moksop_u:8326": "yādṛśaṃ bhāvam ādatte dṛḍhābhyāsavaśān manaḥ / tathā spando 'sya karmākhyas tathā śākhā vimuñcati //MU_4,3.20//",
    "GSP27moksop_u:8327": "tathā kriyāṃ tatphaladāṃ niṣpādayati cādarāt / tatas tad eva cāsvādam anubhūyāśu badhyate //MU_4,3.21//",
    "GSP27moksop_u:8328": "yaṃ yaṃ bhāvam upādatte tat tad vastv iti vindati / tac chreyo 'nyat tu nāstīti niścayo 'sya prajāyate //MU_4,3.22//",
    "GSP27moksop_u:8329": "dharmārthakāmamokṣārthaṃ prayatante sadaiva hi / manāṃsi dṛḍhabhāvāni pratipattyā svayaiva hi //MU_4,3.23//",
    "GSP27moksop_u:8330": "manobhiḥ kāpilānāṃ tu pratipattiṃ nijām alam / urarīkṛtya nirṇīya kalpitāś śāstradṛṣṭayaḥ //MU_4,3.24//",
    "GSP27moksop_u:8331": "mokṣe tu nānyathā prāptir iti bhāvitacetasaḥ / svāṃ dṛṣṭiṃ pravivṛṇvantas sthitās svaniyamabhramaiḥ //MU_4,3.25//",
    "GSP27moksop_u:8332": "vedāntavādino buddhyā brahmedam iti rūḍhayā / yuktiṃ śamadamopetāṃ nirṇīya parikalpya ca //MU_4,3.26//",
    "GSP27moksop_u:8333": "muktau tu nānyathā prāptir iti bhāvitacetasaḥ / svāṃ dṛṣṭiṃ pravivṛṇvantas sthitās svaniyamabhramaiḥ //MU_4,3.27//",
    "GSP27moksop_u:8334": "vijñānavādino buddhyā sphuratsvabhramarūpayā / svāṃ dṛṣṭiṃ pravivṛṇvanti svair eva niyamabhramaiḥ //MU_4,3.28//",
    "GSP27moksop_u:8335": "ārhatādibhir anyaiś ca svayābhimatayecchayā / citrāś citrasamācārāḥ kalpitāś śāstradṛṣṭayaḥ //MU_4,3.29//",
    "GSP27moksop_u:8336": "nirnimittotthasaumyāmbubudbudaughair ivotthitaiḥ / svaniścayair itiprauḍhair nānākārā hi rītayaḥ //MU_4,3.30//",
    "GSP27moksop_u:8337": "sarvāsām eva caitāsāṃ rītīnām eka ākaraḥ / mano nāma mahābāho maṇīnām iva sāgaraḥ //MU_4,3.31//",
    "GSP27moksop_u:8338": "na nimbekṣū kaṭusvādū śītoṣṇau nendupāvakau / yad yathā manasābhyastam upalabdhaṃ tathaiva tat //MU_4,3.32//",
    "GSP27moksop_u:8339": "yas tv akṛtrima ānandas tadarthaṃ prayateta vai / manas tanmayatāṃ neyaṃ tenāsau samavāpyate //MU_4,3.33//",
    "GSP27moksop_u:8340": "dṛśyaṃ saṃsāraḍimbasthaṃ tucchaṃ parijahan manaḥ / tajjābhyāṃ sukhaduḥkhābhyāṃ nāvaśaḥ parikṛṣyate //MU_4,3.34//",
    "GSP27moksop_u:8341": "apavitram asadrūpaṃ mohanaṃ bhayakāraṇam / dṛśyam ābhāsam ābhogi bandhaṃ mā bhāvayānagha //MU_4,3.35//",
    "GSP27moksop_u:8342": "māyaiṣā sā hy avidyaiṣā bhāvanaiṣā bhayāvahā / saṃvidas tanmayatvaṃ yat tat karmeti vidur budhāḥ //MU_4,3.36//",
    "GSP27moksop_u:8343": "draṣṭur dṛśyaikatānatvaṃ viddhi tvaṃ mohanaṃ manaḥ / bhramāyaiva ca tan mithyā mahīmakkolakarmavat //MU_4,3.37//",
    "GSP27moksop_u:8344": "dṛśyatanmayatā yaiṣā svabhāvasyānubhūyate / saṃsāramadirā seyam avidyety ucyate budhaiḥ //MU_4,3.38//",
    "GSP27moksop_u:8345": "anayopahato lokaḥ kalyāṇaṃ nādhigacchati / bhāsvaraṃ tapanālokaṃ paṭalāndhekṣaṇo yathā //MU_4,3.39//",
    "GSP27moksop_u:8346": "svayam utpadyate sā ca saṅkalpād vyomavṛkṣavat / asaṅkalpanamātreṇa svayam eva vinaśyati //MU_4,3.40//",
    "GSP27moksop_u:8347": "asaṅkalpanamātreṇa bhāvanāyāṃ mahāmate / kṣīṇāyāṃ svaprasādena vimarśena vilāsinā //MU_4,3.41//",
    "GSP27moksop_u:8348": "asaṃsaṅge padārtheṣu sarveṣu sthiratāṃ gate / satyadṛṣṭau prasannāyām asatye kṣayam āgate //MU_4,3.42//",
    "GSP27moksop_u:8349": "nirvikalpacidacchātmā sa ātmā samavāpyate / nāsattā yasya no sattā na sukhaṃ nāpi duḥkhitā //MU_4,3.43//",
    "GSP27moksop_u:8350": "kevalaṃ kevalībhāvo yasyāntar upalabhyate / abhavyayā bhāvanayā na cittendriyadṛṣṭibhiḥ //MU_4,3.44//",
    "GSP27moksop_u:8351": "ātmano 'nanyabhūtābhir api yaḥ parivarjitaḥ / vāsanābhir anantābhir vyomeva ghanarājibhiḥ //MU_4,3.45//",
    "GSP27moksop_u:8352": "sandigdhāyāṃ yathā rajjvāṃ sarpatvaṃ tadvad eva hi / cidākāśātmanā bandhas tv abaddhenaiva kalpitaḥ //MU_4,3.46//",
    "GSP27moksop_u:8353": "kalpitaṃ kalpitaṃ vastu pratikalpanayānyayā / tad evānyatvam ādatte kham ahorātrayor iva //MU_4,3.47//",
    "GSP27moksop_u:8354": "yad atuccham anāyāsam anupādhi gatabhramam / tattatkalpanayā tādṛk tat sukhāyaiva kalpate //MU_4,3.48//",
    "GSP27moksop_u:8355": "śūnya eva kusūle 'ntas siṃho 'stīti bhayaṃ yathā / śūnya eva śarīre 'ntar baddho 'smīti bhayaṃ tathā //MU_4,3.49//",
    "GSP27moksop_u:8356": "yathā śūnye kusūle 'ntaḥ prekṣya siṃho na labhyate / tathā saṃsārabandhārhaḥ prekṣitas san na labhyate //MU_4,3.50//",
    "GSP27moksop_u:8357": "idaṃ jagad ayaṃ cāham itīyaṃ bhrāntir utthitā / bālānāṃ śyāmale kāle chāyā vaitālikī yathā //MU_4,3.51//",
    "GSP27moksop_u:8358": "kalpanāvaśato jantor bhāvābhāvāś śubhāśubhāḥ / kṣaṇād asattām āyānti sattām api punaḥ punaḥ //MU_4,3.52//",
    "GSP27moksop_u:8359": "mātaiva gṛhiṇībhāvagṛhītā kaṇṭhalambinī / karoti gṛhiṇīkāryaṃ suratānandadāyinī //MU_4,3.53//",
    "GSP27moksop_u:8360": "kāntaiva mātṛbhāvena gṛhītākaṇṭhalambinī / dūraṃ vismārayaty eva manmathonmādabhāvanām //MU_4,3.54//",
    "GSP27moksop_u:8361": "bhāvānusāriphaladaṃ padārthaugham avekṣya ca / na jñeneha padārtheṣu rūpam ekam udīryate //MU_4,3.55//",
    "GSP27moksop_u:8362": "dṛḍhabhāvanayā ceto yad yathā bhāvayaty alam / tat tatphalaṃ tadākāraṃ tāvatkālaṃ prapaśyati //MU_4,3.56//",
    "GSP27moksop_u:8363": "na tad asti na yat satyaṃ na tad asti na yan mṛṣā / yad yathā yena nirṇītaṃ tat tathā tena lakṣyate //MU_4,3.57//",
    "GSP27moksop_u:8364": "bhāvitākāśamātaṅgaṃ vyomahastitayā manaḥ / vyomakānanamātaṅgīṃ vyomasthām anudhāvati //MU_4,3.58//",
    "GSP27moksop_u:8365": "tasmāt saṅkalpam eva tvaṃ sarvabhāvamayātmakam / tyaja rāghava susvasthas svātmanaiva bhavātmani //MU_4,3.59//",
    "GSP27moksop_u:8366": "maṇir hi pratibimbānāṃ pratiṣedhakriyāṃ prati / na śakto jaḍabhāvena na tu rāma bhavādṛśaḥ //MU_4,3.60//",
    "GSP27moksop_u:8367": "yad yan manomaṇau rāma taveha pratibimbati / tad avastv iti nirṇīya mā tenāgaccha rañjanām //MU_4,3.61//",
    "GSP27moksop_u:8368": "tad eva satyam iti vāpy abhinnaṃ paramātmanaḥ / manvānas tvam anādyantaṃ bhāvayātmānam ātmanā //MU_4,3.62//",
    "GSP27moksop_u:8369": "cetasi pratibimbanti ye bhāvās tava rāghava / rañjayantv anyasaktātman mā te tvāṃ sphaṭikaṃ yathā //MU_4,3.63//",
    "GSP27moksop_u:8370": "sphaṭikam apamalaṃ yathā viśanti prakaṭatayā navarañjanā vicitrāḥ / iha hi vimananaṃ tathā viśantu prakaṭatayā bhuvanaiṣaṇā bhavantam //MU_4,3.64//",
    "GSP27moksop_u:8371": "vijñānavādo nāma sargaḥ",
    "GSP27moksop_u:8372": "caturthas sargaḥ",
    "GSP27moksop_u:8373": "vasiṣṭhaḥ: jantoḥ kṛtavicārasya vigaladvṛtticetasaḥ / mananaṃ tyajato jñatvāt kiñcit parigatātmanaḥ //MU_4,4.1 (= MT_4,22.1)//",
    "GSP27moksop_u:8374": "dṛśyaṃ santyajato heyam upādeyam upeyuṣaḥ / draṣṭāraṃ paśyato dṛśyam adraṣṭāram apaśyataḥ //MU_4,4.2//",
    "GSP27moksop_u:8375": "asuptasya pare tattve jāgarūkasya jīvataḥ / suptasya ghanasammohamaye saṃsāravartmani //MU_4,4.3//",
    "GSP27moksop_u:8376": "paryantātyantavairasyād arasasya raseṣv api / bhogeṣv ābhogaramyeṣu nīrasasya nirāśiṣaḥ //MU_4,4.4//",
    "GSP27moksop_u:8377": "vrajaty ātmāmbhasaikatvaṃ jīrṇajāḍye manasy alam / galaty apagatāsaṅge himāpūra ivātape //MU_4,4.5//",
    "GSP27moksop_u:8378": "taraṅgitāsu kallolajālalolāntarāsu ca / śāmyantīṣv atha tṛṣṇāsu nadīṣv iva ghanātyaye //MU_4,4.6//",
    "GSP27moksop_u:8379": "saṃsāravāsanājāle khagajāla ivākhunā / troṭite cādṛḍhagranthiślathe vairasyaraṃhasā //MU_4,4.7//",
    "GSP27moksop_u:8380": "katakaṃ phalam āsādya yathā vāri prasīdati / tathā vijñānavaśatas svabhāvas samprasīdati //MU_4,4.8//",
    "GSP27moksop_u:8381": "nīrāgaṃ nirupāsaṅgaṃ nirdvandvaṃ nirupāśrayam / viniryāti mano mohād vihagaḥ pañjarād iva //MU_4,4.9//",
    "GSP27moksop_u:8382": "śāntasandehadaurātmyaṃ gatakautukavibhramam / paripūrṇāntaraṃ cetaḥ pūrṇendur iva rājate //MU_4,4.10//",
    "GSP27moksop_u:8383": "janitottamasaundaryā dūrodastanatonnatā / samatodeti sarvatra śāntavāta ivārṇave //MU_4,4.11//",
    "GSP27moksop_u:8384": "andhakāramayī mūḍhā jāḍyajarjaritāntarā / tanutām eti saṃsāravāsaneva prage kṣapā //MU_4,4.12//",
    "GSP27moksop_u:8385": "dṛṣṭacidbhāskarā prajñāpadminī puṇyapallavā / vikasaty amaloddyotā prātar dyaur iva rūpiṇī //MU_4,4.13//",
    "GSP27moksop_u:8386": "prajñā hṛdayahāriṇyo bhuvanāhlādanakṣamāḥ / sattvalakṣmyaḥ pravartante sakalendor ivāṃśavaḥ //MU_4,4.14//",
    "GSP27moksop_u:8387": "bahunātra kim uktena jñātajñeyo mahāmatiḥ / nodeti naiva yāty astam abhūtākāśakośavat //MU_4,4.15//",
    "GSP27moksop_u:8388": "vicāraṇāparijñātasvabhāvasyoditātmanaḥ / anukampyā bhavanty ete brahmaviṣṇvindraśaṅkarāḥ //MU_4,4.16//",
    "GSP27moksop_u:8389": "prakaṭākāram apy antar nirahaṅkāracetasam / nāpnuvanti vikalpās taṃ mṛgatṛṣṇāmbv ivaiṇakāḥ //MU_4,4.17//",
    "GSP27moksop_u:8390": "taraṅgavad amī lokāḥ prayānty āyānti cābhitaḥ / kroḍīkuruta ātmotthe na jñaṃ maraṇajanmanī //MU_4,4.18//",
    "GSP27moksop_u:8391": "āvirbhāvatirobhāvau saṃsāro netaraḥ kramaḥ / iti tābhyāṃ samāloke ramate na sa khidyate //MU_4,4.19//",
    "GSP27moksop_u:8392": "na jāyate na mriyate kumbhe kumbhanabho yathā / bhūṣite dūṣite vāpi dehe tadvad ihātmavān //MU_4,4.20//",
    "GSP27moksop_u:8393": "viveka udite śīte mithyābhramabharoditā / kṣīyate vāsanā sābhre mṛgatṛṣṇā marāv iva //MU_4,4.21//",
    "GSP27moksop_u:8394": "ko 'haṃ katham idaṃ veti yāvan na pravicāritam / saṃsārāḍambaraṃ tāvad andhakāropamaṃ sthitam //MU_4,4.22//",
    "GSP27moksop_u:8395": "mithyābhramabharodbhūtaṃ śarīraṃ padam āpadām / ātmabhāvanayā nedaṃ yaḥ paśyati sa paśyati //MU_4,4.23//",
    "GSP27moksop_u:8396": "deśakālavaśotthāni na mameti gatabhramam / śarīrasukhaduḥkhāni yaḥ paśyati sa paśyati //MU_4,4.24//",
    "GSP27moksop_u:8397": "ātmānam itarac caiva dṛśā nityāvibhinnayā / sarvaṃ cijjyotir eveti yaḥ paśyati sa paśyati //MU_4,4.25//",
    "GSP27moksop_u:8398": "apāraparyantanabho dikkālādikriyānvitam / aham eveti sarvatra yaḥ paśyati sa paśyati //MU_4,4.26//",
    "GSP27moksop_u:8399": "vālāgralakṣabhāgāt tu koṭiśaḥ parikalpitaḥ / ahaṃ sūkṣma iti vyāpī yaḥ paśyati sa paśyati //MU_4,4.27//",
    "GSP27moksop_u:8400": "sarvaśaktir anantātmā sarvabhāvāntarasthitaḥ / advitīyaś cid ity antar yaḥ paśyati sa paśyati //MU_4,4.28//",
    "GSP27moksop_u:8401": "ādhivyādhibhayodvigno jarāmaraṇajanmavān / deho 'ham iti na prājño yaḥ paśyati sa paśyati //MU_4,4.29//",
    "GSP27moksop_u:8402": "tiryag ūrdhvam adhastāc ca vyāpako mahimā mama / na dvitīyo mamāstīti yaḥ paśyati sa paśyati //MU_4,4.30//",
    "GSP27moksop_u:8403": "mayi sarvam idaṃ protaṃ sūtre maṇigaṇā iva / cittantur aham eveti yaḥ paśyati sa paśyati //MU_4,4.31//",
    "GSP27moksop_u:8404": "nāhaṃ na cānyad astīha brahmaivāsti na cāsti tat / itthaṃ sadasator madhyaṃ yaḥ paśyati sa paśyati //MU_4,4.32//",
    "GSP27moksop_u:8405": "yan nāma kiñcit trailokye sa eko 'vayavo mama / taraṅgo 'bdhāv ivety antar yaḥ paśyati sa paśyati //MU_4,4.33//",
    "GSP27moksop_u:8406": "ātmatāparate tvattāmatte yasya mahātmanaḥ / bhāvād uparate syātāṃ sa paśyati sulocanaḥ //MU_4,4.34//",
    "GSP27moksop_u:8407": "śocyā pālyā mayaiveyaṃ svaseyaṃ me kanīyasī / trilokī pelavety uccair yaḥ paśyati sa paśyati //MU_4,4.35//",
    "GSP27moksop_u:8408": "cetyānupātarahitaṃ cidbhairavamayaṃ vapuḥ / āpūritajagajjālaṃ yaḥ paśyati sa paśyati //MU_4,4.36//",
    "GSP27moksop_u:8409": "sukhaṃ duḥkhaṃ bhavo 'bhāvo 'vivekakalanāś ca yāḥ / ahaṃ na veti vā nūnaṃ paśyan na parihīyate //MU_4,4.37//",
    "GSP27moksop_u:8410": "svātmasattāparāpūrṇe jagaty anyena varjite / kiṃ me heyaṃ kim ādeyam iti paśyan sadṛṅ naraḥ //MU_4,4.38//",
    "GSP27moksop_u:8411": "apratarkyam anābhāsaṃ sanmātram idam ity alam / heyopādeyakalanā yasya kṣīṇā namāmi tam //MU_4,4.39//",
    "GSP27moksop_u:8412": "ya ākāśavad ekātmā sarvabhāvagato 'pi san / na bhāvarañjanām eti sa mahātmā maheśvaraḥ //MU_4,4.40//",
    "GSP27moksop_u:8413": "tamaḥprakāśakalanāmuktaḥ kālātmatāṃ gataḥ / yas somyas susamas svasthas taṃ naumi padam āgatam //MU_4,4.41//",
    "GSP27moksop_u:8414": "yasyodayāstamayasaṅkalanākalāsu citrāsu cāruvibhavāsu jagadgatāsu / vṛttis samaiva sakalaikagater anantā tasmai namaḥ paramabodhavate śivāya //MU_4,4.42//",
    "GSP27moksop_u:8415": "anuttamapadaviśrāntasvarūpanirūpaṇaṃ nāma sargaḥ",
    "GSP27moksop_u:8416": "pañcamas sargaḥ",
    "GSP27moksop_u:8417": "vasiṣṭhaḥ: sa uttamapadālambī cakrabhramavad āsthitaḥ / śarīranagarīrājyaṃ kurvann api na lipyate //MU_4,5.1 (= MT_4,23.1)//",
    "GSP27moksop_u:8418": "tasyeyaṃ bhogamokṣārthaṃ tajjñasyopavanopamā / sukhāyaiva na duḥkhāya svaśarīramahāpurī //MU_4,5.2//",
    "GSP27moksop_u:8419": "rāmaḥ: nagarītvaṃ śarīrasya kathaṃ nāma mahāmune / enāṃ cādhivasan yogī kathaṃ rājyasukhaikabhāk //MU_4,5.3//",
    "GSP27moksop_u:8420": "vasiṣṭhaḥ: ramyeyaṃ dehanagarī rāma sarvaguṇānvitā / jñasyānantavilāsāḍhyā svālokārkaprakāśitā //MU_4,5.4//",
    "GSP27moksop_u:8421": "netravātāyanoddyotaprakāśabhuvanāntarā / karapratolīvistāraprāptapādopajaṅgalā //MU_4,5.5//",
    "GSP27moksop_u:8422": "romarājilatāgulmā tvagaṭṭālakamālitā / gulphagulguluviśrāntajaṅghorustambhamaṇḍalā //MU_4,5.6//",
    "GSP27moksop_u:8423": "rekhāvibhaktapādograśilāprathamanirmitā / carmamarmasirāsārasandhisīmāmanoramā //MU_4,5.7//",
    "GSP27moksop_u:8424": "ūrudvayakavāṭāgranirmitopasthanirgamā / kacatkacāvalīkācadalapracchādanāvṛtā //MU_4,5.8//",
    "GSP27moksop_u:8425": "bhrūlalāṭāsyasacchāyavadanodyānaśobhitā / dṛṣṭipātotpalākīrṇakapolavipulasthalā //MU_4,5.9//",
    "GSP27moksop_u:8426": "vakṣassthalasarassyūtakucapaṅkajakorakā / ghanaromāvalicchannaskandhakrīḍāśiloccayā //MU_4,5.10//",
    "GSP27moksop_u:8427": "udaraśvabhranikṣiptasvanneṣṭabhakṣakarparā / dīrghakaṇṭhabilodgīrṇavātasaṃrambhaśabditā //MU_4,5.11//",
    "GSP27moksop_u:8428": "hṛdayāpaṇanirṇītayathāprāptārthabhūṣitā / anārataṃ navadvārapravahatprāṇanāgarā //MU_4,5.12//",
    "GSP27moksop_u:8429": "āsyasphārakhadādṛṣṭadantāsthiśakalākulā / mukhaskhadābhramajjihvācillācarvitabhojanā //MU_4,5.13//",
    "GSP27moksop_u:8430": "romaśaṣpabharacchannakarṇakoṭarakūpakā / sphikkṛṅkhalāñcitopāntapṛṣṭhavistīrṇajaṅgalā //MU_4,5.14//",
    "GSP27moksop_u:8431": "gudocchinnāraghaṭṭāntaruddhṛtānantakardamā / cittodyānamahīvalgadātmacintāvarāṅganā //MU_4,5.15//",
    "GSP27moksop_u:8432": "dhīvaratrādṛḍhābaddhacapalendriyamarkaṭā / vadanodyānahasanapuṣpodgamamanoramā //MU_4,5.16//",
    "GSP27moksop_u:8433": "svaśarīrapurī jñasya sarvasaubhāgyasundarī / sukhāyaiva na duḥkhāya paramāya hitāya ca //MU_4,5.17//",
    "GSP27moksop_u:8434": "ajñasyeyam anantānāṃ duḥkhānāṃ kośapālikā / jñasya tv iyam anantānāṃ sukhānāṃ kośapālikā //MU_4,5.18//",
    "GSP27moksop_u:8435": "na kiñcid asyāṃ naṣṭāyāṃ jñasya naṣṭam arindama / sthitāyāṃ saṃsthitaṃ sarvaṃ teneyaṃ jñasukhāvahā //MU_4,5.19//",
    "GSP27moksop_u:8436": "yad enāṃ jñas samāruhya saṃsāre viharaty alam / aśeṣabhogamokṣārthaṃ teneyaṃ jñarathas smṛtaḥ //MU_4,5.20//",
    "GSP27moksop_u:8437": "śabdarūparasasparśagandhabandhuśriyo yataḥ / anayaiva hi labhyante teneyaṃ jñasya lābhadā //MU_4,5.21//",
    "GSP27moksop_u:8438": "sukhaduḥkhakriyājālaṃ yadaiṣodvahati svayam / tadaiṣā rāma sarvatra sarvavastubharakṣamā //MU_4,5.22//",
    "GSP27moksop_u:8439": "tasyāṃ śarīrapuryāṃ hi rājyaṃ kurvan gatabhramaḥ / jñas tiṣṭhati gatavyagraṃ svapuryām iva vāsavaḥ //MU_4,5.23//",
    "GSP27moksop_u:8440": "na kṣipaty avaṭāṭope manomattaturaṅgamam / na lobhadvandvarūpāya prajñāputrīṃ prayacchati //MU_4,5.24//",
    "GSP27moksop_u:8441": "ajñānapararāṣṭraṃ ca na randhraṃ tv asya paśyati / saṃsārāribhayasyāntar mūlāny eṣa nikṛntati //MU_4,5.25//",
    "GSP27moksop_u:8442": "tṛṣṇāsāraparāvarte kāmasaṅkṣobhadurgrahe / na nimajjati paryastasukhaduḥkhākṣadevane //MU_4,5.26//",
    "GSP27moksop_u:8443": "karoty avirataṃ snānaṃ bahir antar api kṣaṇāt / saritsaṅgamatīrtheṣu manorathagatiḥ kramāt //MU_4,5.27//",
    "GSP27moksop_u:8444": "sakalākṣijanādṛśyaḥ puraprekṣāparāṅmukhaḥ / dhyānanāmni sukhaṃ nityaṃ tiṣṭhaty antaḥpurāntare //MU_4,5.28//",
    "GSP27moksop_u:8445": "sukhāvahaiṣā nagarī nityaṃ pramuditātmanaḥ / bhogamokṣapradā divyā śakrasyevāmarāvatī //MU_4,5.29//",
    "GSP27moksop_u:8446": "sthitayā saṃsthitaṃ sarvaṃ kiñcin naṣṭaṃ na naṣṭayā / yayā puryā mahīpasya sā kathaṃ na sukhāvahā //MU_4,5.30//",
    "GSP27moksop_u:8447": "vinaṣṭe dehanagare jñasya naṣṭaṃ na kiñcana / ākrāntakumbhakośasya khasya kumbhakṣaye yathā //MU_4,5.31//",
    "GSP27moksop_u:8448": "vidyamānaṃ ghaṭaṃ vāyuḥ kila spṛśati nāsthitam / yathā tathaiva dehī svāṃ śarīranagarīm imām //MU_4,5.32//",
    "GSP27moksop_u:8449": "atrastha eṣa bhagavān ātmā sarvagato 'pi san / svavikalpakṛtāṃ bhuktvā puṃstām adhigatātmadṛk //MU_4,5.33//",
    "GSP27moksop_u:8450": "kurvann api na kurvāṇas samyaksarvakriyonmukhaḥ / kadācit prakṛtān sarvān kāryārthān adhitiṣṭhati //MU_4,5.34//",
    "GSP27moksop_u:8451": "kadācil līlayā lolaṃ vimānam adhirohati / anāhatagatiṃ kāntaṃ vihartum amalaṃ manaḥ //MU_4,5.35//",
    "GSP27moksop_u:8452": "tatrastho lokasundaryā satataṃ śītalāṅgayā / ramate rāmayā maitryā nityaṃ hṛdayasaṃsthayā //MU_4,5.36//",
    "GSP27moksop_u:8453": "dve kānte tiṣṭhatas tasya pārśvayos satyataikate / indor iva viśākhe dve samāhlāditacetase //MU_4,5.37//",
    "GSP27moksop_u:8454": "jña imān akhilāṃl lokān duḥkhakrakacadāritān / vālmīkān iva pīṭhasthaḥ pṛṣṭhād arka ivekṣate //MU_4,5.38//",
    "GSP27moksop_u:8455": "ciraṃ pūritasarvāśas sarvasampattisundaraḥ / apunaḥkhaṇḍanāyenduḥ pūrṇāṅga iva rājate //MU_4,5.39//",
    "GSP27moksop_u:8456": "sevyamāno 'pi bhogaugho na khedāyāsya jāyate / kālakūṭaḥ kileśasya kaṇṭhe pratyuta rājate //MU_4,5.40//",
    "GSP27moksop_u:8457": "parijñāyopabhukto hi bhogo bhavati tuṣṭaye / vijñāyāśvāsito maitrīm eti cauro na śatrutām //MU_4,5.41//",
    "GSP27moksop_u:8458": "naranārīnaṭaughānāṃ kalahe dūragāminā / jñena yātreva subhagā bhogaśrīr avalokyate //MU_4,5.42//",
    "GSP27moksop_u:8459": "aśaṅkitopasamprāptā grāmayātrā yathādhvagaiḥ / prekṣyate tadvad eva jñair vyavahāramayī kriyā //MU_4,5.43//",
    "GSP27moksop_u:8460": "ayatnopanateṣv akṣi digdravyeṣu yathā puraḥ / nīrāgam eva patati tadvat kāryeṣu dhīradhīḥ //MU_4,5.44//",
    "GSP27moksop_u:8461": "indriyāṇāṃ na harati prāptam arthaṃ kadācana / na dadāti tathā prāptaṃ sampūrṇo jño 'vatiṣṭhate //MU_4,5.45//",
    "GSP27moksop_u:8462": "aprāptacintās samprāptasamupekṣāś ca sanmatim / nākampayanti taralāḥ piñchaghātā ivācalam //MU_4,5.46//",
    "GSP27moksop_u:8463": "saṃśāntasarvasandeho galitākhilakautukaḥ / saṅkṣīṇavāsanājālo jñas samrāḍ iva śobhate //MU_4,5.47//",
    "GSP27moksop_u:8464": "ātmany eva na māty antas svātmanātmani jṛmbhate / sampūrṇāpāraparyantaḥ kṣīrārṇava ivātmavān //MU_4,5.48//",
    "GSP27moksop_u:8465": "bhogecchākṛpaṇāñ jantūn dīnān dīnendriyāṇi ca / anunmattamanāś śānto hasaty unmattakān iva //MU_4,5.49//",
    "GSP27moksop_u:8466": "icchato 'nyanijāṃ jāyāṃ yathaivānyena hasyate / indriyasyecchato bhogaṃ tathaiva jñena hasyate //MU_4,5.50//",
    "GSP27moksop_u:8467": "tyajantaṃ susukhaṃ sāmyaṃ mano viṣayavidrutam / aṅkuśeneva nāgendraṃ vicāreṇa śamaṃ nayet //MU_4,5.51//",
    "GSP27moksop_u:8468": "bhogeṣu prasaro yasyā manovṛtteḥ pradīyate / sāpy ādāv eva hantavyā viṣasyevāṅkurodgatiḥ //MU_4,5.52//",
    "GSP27moksop_u:8469": "tāḍitasya hi yaḥ paścāt sammānas so 'py anantakaḥ / śāler grīṣmopataptasya kuseko 'py amṛtāyate //MU_4,5.53//",
    "GSP27moksop_u:8470": "anārtena hi sammāno bahumāno na budhyate / pūrṇānāṃ saritāṃ prāvṛṭpūras svalpaṃ virājate //MU_4,5.54//",
    "GSP27moksop_u:8471": "pūrṇas tūpakṛto 'py anyat punar apy abhivāñchati / jagatpūraṇayāpy ambu gṛhṇāty ekārṇavo 'khilam //MU_4,5.55//",
    "GSP27moksop_u:8472": "manaso nigṛhītasya yā paścād bhāgamaṇḍanā / tām evālabdhavistāralabdhatvād bahu manyate //MU_4,5.56//",
    "GSP27moksop_u:8473": "baddhamukto mahīpālo grāmamātreṇa tuṣyati / parair abaddho nākrānto na rājyaṃ bahu manyate //MU_4,5.57//",
    "GSP27moksop_u:8474": "hastaṃ hastena sampīḍya dantair dantān vicūrṇya ca / aṅgāny aṅgair ivākramya jaya svendriyaśātravān //MU_4,5.58//",
    "GSP27moksop_u:8475": "jetum anyaṃ kṛtotsāhaiḥ puruṣair udbubhūṣubhiḥ / pūrvaṃ hṛdayaśatrutvāj jetavyānīndriyāṇy alam //MU_4,5.59//",
    "GSP27moksop_u:8476": "etāvati dharaṇitale subhagās te sādhucetanāḥ puruṣāḥ / puruṣakathāsu ca gaṇyā na jitā ye cetasā svena //MU_4,5.60//",
    "GSP27moksop_u:8477": "hṛdayabile kṛtakuṇḍala ulbaṇakalanāviṣo manobhujagaḥ / yasyopaśāntim āgata uditaṃ tam arindamaṃ vande //MU_4,5.61//",
    "GSP27moksop_u:8478": "śarīranagarādivibhūtiyogo nāma sargaḥ",
    "GSP27moksop_u:8479": "ṣaṣṭhas sargaḥ",
    "GSP27moksop_u:8480": "vasiṣṭhaḥ: mahānarakasaṃrājo mattaduṣkṛtavāraṇāḥ / āśāśaraśalākāḍhyā durjayā hīndriyārayaḥ //MU_4,6.1 (= MT_4,24.1)//",
    "GSP27moksop_u:8481": "svāśrayaṃ prathamaṃ dehaṃ kṛtaghnā nāśayanti ye / te kukāryamahākośā durjayās svendriyārayaḥ //MU_4,6.2//",
    "GSP27moksop_u:8482": "kalevarāśrayaṃ prāpya viṣayāmiṣagardhataḥ / akṣagṛdhrā vivalganti kāryākāryograpakṣiṇaḥ //MU_4,6.3//",
    "GSP27moksop_u:8483": "vivekatantujālena gṛhītā yena te śaṭhāḥ / tasyāṅgāni na lumpanti pāṣāṇakavalaṃ yathā //MU_4,6.4//",
    "GSP27moksop_u:8484": "āpātaramaṇīyeṣu ramanti viṣayeṣu ye / atyantavirasānteṣu patanti narakeṣu te //MU_4,6.5//",
    "GSP27moksop_u:8485": "vivekadhanavān asmin kukalevarapattane / indriyāribhir antassthair avaśo nābhibhūyate //MU_4,6.6//",
    "GSP27moksop_u:8486": "tathā na sukhitā bhūpā mṛṇmayograpurījuṣaḥ / yathā svādhīnamanasas svaśarīrapurīśvarāḥ //MU_4,6.7//",
    "GSP27moksop_u:8487": "svākrāntendriyabhṛtyasya sugṛhītamanoripoḥ / vasanta iva mañjaryo vardhante buddhabuddhayaḥ //MU_4,6.8//",
    "GSP27moksop_u:8488": "prakṣīṇacittadarpasya nigṛhītendriyadviṣaḥ / padminya iva hemante kṣīyante bhogavāsanāḥ //MU_4,6.9//",
    "GSP27moksop_u:8489": "tāvan niśīva vetālyo valgante hṛdi vāsanāḥ / ekatattvadṛḍhābhyāsād yāvan na vijitaṃ manaḥ //MU_4,6.10//",
    "GSP27moksop_u:8490": "bhṛtyo 'bhimatakartṛtvān mantrī satkāryakāraṇāt / sāmantas svendriyākrānter mano manye vivekinaḥ //MU_4,6.11//",
    "GSP27moksop_u:8491": "lālanāt snigdhalalanā pālanāt pāvanaḥ pitā / suhṛd uttamaviśvāsān mano manye manīṣiṇām //MU_4,6.12//",
    "GSP27moksop_u:8492": "svālokitaṃ śāstradṛśā sudhyātaṃ svanunāthitam / prayacchati parāṃ siddhiṃ tyaktvātmānaṃ manaḥpitā //MU_4,6.13//",
    "GSP27moksop_u:8493": "sughṛṣṭas suparāmṛṣṭas sudhṛtas svanubodhitaḥ / suguṇāyojito bhāti hṛdi hṛdyo manomaṇiḥ //MU_4,6.14//",
    "GSP27moksop_u:8494": "janmavṛkṣakuṭhārāṇi tathodarkodayāni ca / diśaty eṣa manomantrī karmāṇi śubhakarmaṇaḥ //MU_4,6.15//",
    "GSP27moksop_u:8495": "evaṃ manomaṇiṃ rāma bahupaṅkakalaṅkitam / vivekavāriṇā siddhyai prakṣālyālokavān bhava //MU_4,6.16//",
    "GSP27moksop_u:8496": "bhavabhūmiṣu bhīmāsu vivekavitato 'pi san / mā patotpātapūrṇāsu vivaśaḥ prākṛto yathā //MU_4,6.17//",
    "GSP27moksop_u:8497": "saṃsāramāyām uditām anarthaśatasaṅkulām / mā mahāmohamihikām imāṃ tvam avadhīraya //MU_4,6.18//",
    "GSP27moksop_u:8498": "vivekaṃ param āśritya buddhyā satyam avekṣya ca / indriyārīn alaṃ jitvā tīrṇo bhava bhavārṇavāt //MU_4,6.19//",
    "GSP27moksop_u:8499": "asaty eva śarīre 'smin sukhaduḥkheṣv asatsu ca / dāmavyālakaṭanyāyo mā te bhavatu rāghava //MU_4,6.20//",
    "GSP27moksop_u:8500": "ayam aham iti niścayo vṛthā yas tam alam apāsya mahāmate subuddhyā / yad itarad avalambya tat padaṃ tvaṃ vraja piba bhuṅkṣva na badhyase 'manaskaḥ //MU_4,6.21//",
    "GSP27moksop_u:8501": "manasy āptatāpratipādanaṃ nāma sargaḥ",
    "GSP27moksop_u:8502": "saptamas sargaḥ",
    "GSP27moksop_u:8503": "asmin viharato loke lokārāmasya dhīmataḥ / śreyase tiṣṭhato yatnam uttamārthābhipātinaḥ //MU_4,7.1//",
    "GSP27moksop_u:8504": "dāmavyālakaṭanyāyo mā te bhavatu rāghava / bhīmabhāsadruṭasthityā tavāstv ativiśokatā //MU_4,7.2//",
    "GSP27moksop_u:8505": "rāmaḥ: dāmavyālakaṭanyāyo mā bhavatv ity udāhṛtam / brahman kim etad bhavatā bhavatāpāpahāriṇā //MU_4,7.3//",
    "GSP27moksop_u:8506": "udārayaitayā śuddhaṃ samprabodhaya māṃ girā / ghanatāpāpahāriṇyā prāvṛṣeva kalāpinam //MU_4,7.4//",
    "GSP27moksop_u:8507": "vasiṣṭhaḥ: dāmavyālakaṭanyāyaṃ bhīmabhāsadruṭasthitim / śrutvā rāghava tat paścād yad iṣṭaṃ tat samācara //MU_4,7.5//",
    "GSP27moksop_u:8508": "āsīt pātālakuhare sarvāścaryamanohare / śambaro nāma daityendro māyāmaṇimahārṇavaḥ //MU_4,7.6//",
    "GSP27moksop_u:8509": "ākāśanagarodyānaracitāsuramandiraḥ / kṛtrimottamacandrārkabhūṣitātmīyamaṇḍalaḥ //MU_4,7.7//",
    "GSP27moksop_u:8510": "śilāśakalasambhūtapadmāḍhyaramaṇācalaḥ / anantavibhavārambhaparipūritadānavaḥ //MU_4,7.8//",
    "GSP27moksop_u:8511": "gṛharatnāṅganāgeyajitāmaravadhūdhvaniḥ / candrabimbaphalāpūrṇakrīḍopavanapādapaḥ //MU_4,7.9//",
    "GSP27moksop_u:8512": "phullanīlotpalavyūhajaṭālaramaṇālayaḥ / ratnahaṃsasamāhūtahemāmburuhasārasaḥ //MU_4,7.10//",
    "GSP27moksop_u:8513": "hemapādapaśākhāgrakṛtāmbhoruhakuṭmalaḥ / karañjajālajanitamandārakusumotkaraḥ //MU_4,7.11//",
    "GSP27moksop_u:8514": "ratnayantramayānantadaityanirjitavāsavaḥ / himaśītānalajvālānirmitodyānamaṇḍapaḥ //MU_4,7.12 (= MT_4,25.13)//",
    "GSP27moksop_u:8515": "sarvartukusumodyānajitanandananandanaḥ / māyāsarpahṛtavyālamalayācalacandanaḥ //MU_4,7.13//",
    "GSP27moksop_u:8516": "hemastrīlokalāvaṇyajihmitāntaḥpurāṅganaḥ / krīḍārthaspardhayeśānahatacakragadādharaḥ //MU_4,7.14//",
    "GSP27moksop_u:8517": "ajasroḍḍīnaratnaughatārāḍhyasvapurāmbaraḥ / nānākusumasambhārajānudaghnakṛtāṅganaḥ //MU_4,7.15//",
    "GSP27moksop_u:8518": "niśāsv akhilapātālaśatacandranabhastalaḥ / svasālabhañjikālokagītigītaguṇotkaraḥ //MU_4,7.16//",
    "GSP27moksop_u:8519": "māyairāvaṇanāgendravidrutāmaravāraṇaḥ / trailokyavibhavotkarṣapūritāntaḥpurāntaraḥ //MU_4,7.17//",
    "GSP27moksop_u:8520": "sarvasampattisubhagas sarvaiśvaryasamanvitaḥ / samastadaityasāmantavanditāgryānuśāsanaḥ //MU_4,7.18//",
    "GSP27moksop_u:8521": "mahābhujavanacchāyāviśrāntāsuramaṇḍalaḥ / sarvāmbudhiguhāsāraratnakuṇḍalamaṇḍitaḥ //MU_4,7.19//",
    "GSP27moksop_u:8522": "tasyotsāditadevasya kaṭhinoḍḍāmarākṛteḥ / babhūva vipulaṃ sainyam āsuraṃ suranāśanam //MU_4,7.20//",
    "GSP27moksop_u:8523": "tasmin māyābale supte deśāntaragate tathā / tatsainyāntaram ājagmuś chidraṃ prāpya kilāmarāḥ //MU_4,7.21//",
    "GSP27moksop_u:8524": "atha śambaradaityena dudrikahvadrumādayaḥ / rakṣārthaṃ mattasāmantās svasenāsu niyojitāḥ //MU_4,7.22//",
    "GSP27moksop_u:8525": "tān apy antaram āsādya jaghnur gīrvāṇanāyakāḥ / vyomāntaracarāś śyenāḥ kalaviṅkān ivākulān //MU_4,7.23//",
    "GSP27moksop_u:8526": "senāpatīn punaś cānyāṃś cakārāsurasattamaḥ / capalān udbhaṭārāvāṃs taraṅgān iva sāgaraḥ //MU_4,7.24//",
    "GSP27moksop_u:8527": "devās tān api tasyāśu jaghnus tena sa kopavān / jagāmāmaranāśāya paripūrṇas triviṣṭapam //MU_4,7.25//",
    "GSP27moksop_u:8528": "tatrāsya māyābhītās te surā antardhim āyayuḥ / merukānanakuñjeṣu mṛgā gaurīguror iva //MU_4,7.26//",
    "GSP27moksop_u:8529": "krandatkṣudrāmaragaṇaṃ bāṣpaklinnasurīmukham / śūnyaṃ dadarśa sa svargaṃ kalpakṣīṇajagatsamam //MU_4,7.27//",
    "GSP27moksop_u:8530": "vihṛtya kupitas tatra labdham āhṛtya śambaraḥ / lokapālapurīr dagdhvā jagāmātmīyam ālayam //MU_4,7.28//",
    "GSP27moksop_u:8531": "evaṃ dṛḍhatarībhūte dveṣe dānavadevayoḥ / devās svargaṃ parityajya dikṣu jagmur adarśanam //MU_4,7.29//",
    "GSP27moksop_u:8532": "atha śambaradaityena ye ye senādhināyakāḥ / kriyante yatnatas tāṃs tāñ jaghnur yatnaparās surāḥ //MU_4,7.30//",
    "GSP27moksop_u:8533": "yāvad udvegam āpannaś śambaraḥ kopavān bhṛśam / tārṇo 'bhi vātam anala iva jajvāla cocchvasan //MU_4,7.31//",
    "GSP27moksop_u:8534": "trailokyam api cānviṣya na devāṃl labdhavān atha / pareṇāpi prayatnena sukṛtānīva duṣkṛtī //MU_4,7.32//",
    "GSP27moksop_u:8535": "sasarja māyayā ghorān asurāṃs trīn mahābalān / balarakṣārtham uditān kālān mūrtim ivāsthitān //MU_4,7.33//",
    "GSP27moksop_u:8536": "nirmitā māyayā bhīmāḥ kalpapādapabāhavaḥ / udagus te mahākāyāḥ pakṣakṣubdhā ivādrayaḥ //MU_4,7.34//",
    "GSP27moksop_u:8537": "dāmā vyālaḥ kaṭaś ceti nāmabhiḥ parilāñchitāḥ / yathāprāptaikakartāraś cetanāmātradharmiṇaḥ //MU_4,7.35//",
    "GSP27moksop_u:8538": "abhāvāt karmaṇāṃ te ca prāktanānām avāsanāḥ / nirvikalpakacinmātraparispandaikakarmiṇaḥ //MU_4,7.36//",
    "GSP27moksop_u:8539": "karmabījaṃ kalāṃ tanvīṃ dadhānā mananātmikām / apuṣṭāṃ kṛtrimām antar ādāyodayam āgatāḥ //MU_4,7.37//",
    "GSP27moksop_u:8540": "pāramparyeṇa te hy atra kākatālīyavad bhaṭāḥ / prakṛtām anuvartante kriyām ujjhitavāsanāḥ //MU_4,7.38//",
    "GSP27moksop_u:8541": "ardhasuptā yathā bālās svāṅgair iṅganti kevalam / vāsanātmābhimānābhyāṃ hīnās te tadvad eva hi //MU_4,7.39//",
    "GSP27moksop_u:8542": "nābhipātaṃ na cāpātaṃ vidus te na palāyanam / na jīvitaṃ na maraṇaṃ na raṇaṃ ca jayājayau //MU_4,7.40//",
    "GSP27moksop_u:8543": "kevalaṃ sainikān agre dṛṣṭvābhihananodyatān / abhijaghnuḥ parān ājau prahāradalitādrayaḥ //MU_4,7.41//",
    "GSP27moksop_u:8544": "śambaraś cintayām āsa parituṣṭamanāḥ pure / vijeṣyate hi matsenā māyāsurasurakṣitā //MU_4,7.42//",
    "GSP27moksop_u:8545": "iṣṭāniṣṭābhir ete hi vāsanābhis samujjhitāḥ / tato raṇe bibhyati no vidravanti ca na sthirāḥ //MU_4,7.43//",
    "GSP27moksop_u:8546": "yadaite na palāyante devair abhihatā api / tadaiṣātibalā senā mamedānīṃ vyavasthitā //MU_4,7.44//",
    "GSP27moksop_u:8547": "atibalāsuradordrumapālitā mama camūs sthiratām alam eṣyati / amaravāraṇadantavighaṭṭaneṣv amaraparvatahemamahī yathā //MU_4,7.45//",
    "GSP27moksop_u:8548": "dāmavyālakaṭotpattir nāma sargaḥ",
    "GSP27moksop_u:8549": "aṣṭamas sargaḥ",
    "GSP27moksop_u:8550": "vasiṣṭhaḥ: iti nirṇīya daityendro dāmavyālakaṭānvitām / senāṃ sampreṣayām āsa bhūtalaṃ devanāśinīm //MU_4,8.1 (= MT_4,26.1)//",
    "GSP27moksop_u:8551": "daityās sāgarakuñjebhyaḥ kandarebhyas surācalāt / udagur bhīmanirhrādās sapakṣagirilīlayā //MU_4,8.2//",
    "GSP27moksop_u:8552": "rodasīkuharaṃ hastaprahārahatabhāskaram / dānavāḥ pūrayām āsur dāmavyālakaṭeritāḥ //MU_4,8.3//",
    "GSP27moksop_u:8553": "athottasthur nikuñjebhyaḥ kandarebhyas surācalāt / pralayānta ivākṣubdhā bhītās svarvāsināṃ gaṇāḥ //MU_4,8.4//",
    "GSP27moksop_u:8554": "devāsurapatākinyos tad yuddham abhavat tayoḥ / akālolbaṇakalpāntabhīṣaṇaṃ bhuvanāntare //MU_4,8.5//",
    "GSP27moksop_u:8555": "petuḥ pralayaparyastasacandrārkādrivad divaḥ / śirāṃsi kuṇḍalodvāntatejaḥpītatamāṃsy adhaḥ //MU_4,8.6//",
    "GSP27moksop_u:8556": "jughūrṇur bhaṭanirmuktasiṃhanādavirāvitāḥ / pralayānilasampūrais sāṭṭahāsā ivādrayaḥ //MU_4,8.7//",
    "GSP27moksop_u:8557": "rejur ātmaśilātulyahetipātārtavṛttayaḥ / kulācalataṭā bhītavibhrāntaharimaṇḍalāḥ //MU_4,8.8//",
    "GSP27moksop_u:8558": "teruḥ parasparāghātahatahetisamutthitāḥ / lolānalakaṇāḥ kalpaviśīrṇā iva tārakāḥ //MU_4,8.9//",
    "GSP27moksop_u:8559": "vilesū raktamāṃsaughapūrṇaikārṇavatīragāḥ / kalpatālatanūttālā vetālās tāratālinaḥ //MU_4,8.10//",
    "GSP27moksop_u:8560": "prasphuradrudhirāsāraśāntapāṃsupayodhare / vyomni hetihatakṣuṇṇamaulikuṇḍalakoṭayaḥ //MU_4,8.11//",
    "GSP27moksop_u:8561": "babhūvur bhāskarākāraiḥ kalpapādapabāhubhiḥ / prahāradalitādrīndrair daityair nirvivarā diśaḥ //MU_4,8.12//",
    "GSP27moksop_u:8562": "jagmur jvaladasivrātapātapāṭitabhittayaḥ / kaṇaprakaratāṃ śailāḥ kalpāgnivalitā iva //MU_4,8.13//",
    "GSP27moksop_u:8563": "devās tejas samājagmur aśvamedhaidhitā iva / asurān anusasrus tāñ jaladān iva vāyavaḥ //MU_4,8.14//",
    "GSP27moksop_u:8564": "jagṛhus tān athākramya jaradākhūn ivotavaḥ / rejus surāsurāḥ phullavanalolādrivad divi //MU_4,8.15//",
    "GSP27moksop_u:8565": "te 'nyo'nyaṃ pūrayām āsuś śastrapūrair diśo daśa / vanāni kusumavrātais sumeror iva mārutāḥ //MU_4,8.16//",
    "GSP27moksop_u:8566": "ghoraṃ samabhavad yuddhaṃ devadānavasainyayoḥ / rodorandhroḍumbarāntar mahāmaṣakasaṅghayoḥ //MU_4,8.17//",
    "GSP27moksop_u:8567": "athodapatad unnāsair lokapālebhamaṇḍalaiḥ / kalpābhraiḥ pūritākāro dāruṇas samarāravaḥ //MU_4,8.18//",
    "GSP27moksop_u:8568": "piṇḍagraheṇa nabhasi bhūbhāga iva kuṭṭimam / muṣṭigrāhyo mahāmeghamantharodarapīvaraḥ //MU_4,8.19//",
    "GSP27moksop_u:8569": "prathamāpātasampiṣṭaśastraśailaraṭattaṭaḥ / sphuṭaddhṛdayanissattvakarkaśākrandaghargharaḥ //MU_4,8.20//",
    "GSP27moksop_u:8570": "pralayapratyayollāsikalpābhrāravabṛṃhaṇaḥ / dvādaśādityasaṅghaṭṭadravatkāñcanasannibhaḥ //MU_4,8.21//",
    "GSP27moksop_u:8571": "brahmāṇḍakuḍyasaṅghaṭṭāt parāvṛtyāvaniṃ gataḥ / mahāsrotaḥpayaḥpūras setvāhata ivākaram //MU_4,8.22//",
    "GSP27moksop_u:8572": "calatsapakṣaśailendrapakṣavātabaladhvaniḥ / kaṭhināpūraṇoḍḍīnasphuṭacchailendrakandaraḥ //MU_4,8.23//",
    "GSP27moksop_u:8573": "mandaroddhūtadugdhābdhisaṅkṣobhasadṛśāṃśakaḥ / pratiśrudghuṅghumāsphoṭaghaṭṭitadvīpajantubhūḥ //MU_4,8.24//",
    "GSP27moksop_u:8574": "senayoḥ kruddhayor āsīd yuddham uddhatadānavam / niṣpiṣṭanagaragrāmagirikānanamānavam //MU_4,8.25//",
    "GSP27moksop_u:8575": "mahāhetiśatacchinnadānavācalapūrṇadik / anyo'nyahatahetyadricūrṇapūrṇāmbarodaram //MU_4,8.26//",
    "GSP27moksop_u:8576": "bhusuṇḍīmaṇḍalāsphoṭasphuṭanmeruśiraśśatam / śaramārutanirlūnadaityadevāsurāmbujam //MU_4,8.27//",
    "GSP27moksop_u:8577": "cakrāvartaśatabhrāntadevadaityajarattṛṇam / senāpravāhakallolavalanāvalitāmbaram //MU_4,8.28//",
    "GSP27moksop_u:8578": "hetyadripātaniṣpiṣṭapatadvaimānikavrajam / hastānītābdhivāryoghaplāvitavyomapattanam //MU_4,8.29//",
    "GSP27moksop_u:8579": "vahanmahāstrāvartāsiśūlaśaktinadīśatam / śailapakṣodbhaṭāsphoṭajaḍabrahmāṇḍamaṇḍapam //MU_4,8.30//",
    "GSP27moksop_u:8580": "daityapārṣṇiprahāraughapatallokeśapattanam / nārīhalahalārāvaravatkanakamandiram //MU_4,8.31//",
    "GSP27moksop_u:8581": "luṭhaddaityācaloddhūtamattārṇavajalādribhiḥ / dhautaraktanabhoyodhamuktanādadravadvrajam //MU_4,8.32//",
    "GSP27moksop_u:8582": "lokapānekapāmbhodacchannacchannāryamānvitam / punas surāsuroddyotair dṛṣṭasainyakulākulam //MU_4,8.33//",
    "GSP27moksop_u:8583": "sapakṣaparvatākāradānavādrigamāgamaiḥ / vahatpacapacāśabdabhūribhāṅkarabhīṣaṇam //MU_4,8.34//",
    "GSP27moksop_u:8584": "āyudhādrivibhinnāgradaityaparvatanirjharaiḥ / raktair aruṇitāśeṣavasudhārṇavaparvatam //MU_4,8.35//",
    "GSP27moksop_u:8585": "utsannarāṣṭranagaravipinagrāmagahvaraiḥ / vṛtāsaṅkhyāsurebhāśvamanuṣyarathaparvatam //MU_4,8.36//",
    "GSP27moksop_u:8586": "sutālottālanārācarājirecitacāraṇam / kalpābhrapaṭalāsāradhārādalitaparvatam //MU_4,8.37//",
    "GSP27moksop_u:8587": "muṣṭiprahārapiṣṭāṃsamattairāvaṇavāraṇam / mahāśaniviniṣpeṣapiṣṭoḍḍīnakulācalam //MU_4,8.38//",
    "GSP27moksop_u:8588": "kupitāgnijvalajjvālājālair jvalitadānavam / ekāñjalipuṭānītasamudrotsāditānalam //MU_4,8.39//",
    "GSP27moksop_u:8589": "cāndraśaityādisambhāraśilīkṛtamahājalam / vanavyūhendhanāgnyarcirdrāvitāmbuśiloccayam //MU_4,8.40//",
    "GSP27moksop_u:8590": "astranirmitadurvāratamaḥkalpāntarātrikam / māyāsūryagaṇoddyotapītātanutamaḥpaṭam //MU_4,8.41//",
    "GSP27moksop_u:8591": "māyāgnivarṣanipatatkalpāntagaṇavarṣaṇam / sadhrīṅkārāgnipavanaśastrasaṅghaṭṭakarṣaṇam //MU_4,8.42//",
    "GSP27moksop_u:8592": "vajravarṣavinirdhūtaśailavarṣāstrasambhavam / nidrābodhāstrayuddhāḍhyaṃ savarṣāvagrahāstrakam //MU_4,8.43//",
    "GSP27moksop_u:8593": "vahatkrakacavṛkṣāstraṃ jalāgnyastraraṇānvitam / brahmāstrayuddhaviṣamaṃ tamastejo'straśāritam //MU_4,8.44//",
    "GSP27moksop_u:8594": "astrodgīrṇāyudhānīkanīrandhrasakalāmbaram / śilāvarṣāstravalitaṃ vahnivarṣāstrabhāsuram //MU_4,8.45//",
    "GSP27moksop_u:8595": "patākāmṛṣṭaśaśikaiś cakracītkāragarjitaiḥ / muhūrtena rathair laṅghitodayāstamayācalam //MU_4,8.46//",
    "GSP27moksop_u:8596": "vajraprahārāviratamriyamāṇamahāsuram / śukrāmaramahāvidyājāyamānāparāsuram //MU_4,8.47//",
    "GSP27moksop_u:8597": "śubhagrahamahāketupālitānām itas tataḥ / utpātamaṅgalaughānāṃ yuddhair uddhatakandharam //MU_4,8.48//",
    "GSP27moksop_u:8598": "sādrikhorvīsamudradyu jagad rudhiravāribhiḥ / phullaikakiṃśukavanaṃ kurvad durvāravairataḥ //MU_4,8.49//",
    "GSP27moksop_u:8599": "parvatapratimāsaṅkhyaśavapūrṇamahārṇavam / samagrataruśākhāṃsalambalolamahāśavam //MU_4,8.50//",
    "GSP27moksop_u:8600": "nīyamānais svavātāktaiḥ pakṣapuṣpalasatphalaiḥ / tālottālaiś śaravrātavanair vyāptanabhastalam //MU_4,8.51//",
    "GSP27moksop_u:8601": "parvatapratimāsaṅkhyakabandhavanabāhubhiḥ / nṛtyadbhiḥ patitāmbhodavimānasuratārakam //MU_4,8.52//",
    "GSP27moksop_u:8602": "śaraśaktigadāprāsapaṭṭisaprotaparvatam / lokasaptakavibhraṣṭakuḍyakhaṇḍācitāmbaram //MU_4,8.53//",
    "GSP27moksop_u:8603": "anāratarasanmattakalpābhradṛḍhadundubhi / pṛṣṭhaśabdaśravonnādapātālatalavāraṇam //MU_4,8.54//",
    "GSP27moksop_u:8604": "vināyakakarākṛṣṭadīrghadānavaparvatam / ekadiktaṭanisspandasiddhasādhyamarudgaṇam //MU_4,8.55//",
    "GSP27moksop_u:8605": "palāyamānagandharvakinnarāmaracāraṇam / śavībhūtakṣatakṣīṇapatadgandharvanāyakam //MU_4,8.56//",
    "GSP27moksop_u:8606": "kiñcillabdhajayaprāyadaityadānavamaṇḍalam / dūyamānasurānīkam ekāntodvignavāsavam //MU_4,8.57//",
    "GSP27moksop_u:8607": "uttarāśāmiladvahniraktahetibṛhatprabham / pratikṣaṇaṃ lasaddāhaprakāśatimirolbaṇam //MU_4,8.58//",
    "GSP27moksop_u:8608": "vavur aśaninipātapiṇḍitāṅgā dalitaśilāśakalā diśāṃ mukheṣu / pralayasamayasūcakās surāṇām urutaraghargharaghasmarās samīrāḥ //MU_4,8.59//",
    "GSP27moksop_u:8609": "dāmavyālakaṭasaṅgrāmavarṇanaṃ nāma sargaḥ",
    "GSP27moksop_u:8610": "navamas sargaḥ",
    "GSP27moksop_u:8611": "vasiṣṭhaḥ: tasmiṃs tadā vartamāne ghore samarasambhrame / devāsuraśarīreṣu patatsv adridaleṣv iva //MU_4,9.1 (= MT_4,27.1)//",
    "GSP27moksop_u:8612": "vahatsv asṛkpravāheṣu gaṅgāpūreṣv ivāmbarāt / dāmni veṣṭitadevaughe muktakṣveḍāghanārave //MU_4,9.2//",
    "GSP27moksop_u:8613": "vyāle nijakarākṛṣṭipiṣṭasarvasurālaye / kaṭe kaṭhinasaṃrambhasaṅgarācchāditāmare //MU_4,9.3//",
    "GSP27moksop_u:8614": "airāvaṇe kṣīṇamade palāyanaparāyaṇe / pravṛddhe dānavānīke madhyāhna iva bhāskare //MU_4,9.4//",
    "GSP27moksop_u:8615": "patitārdhāyudhāṅgāni prasravadrudhirāṇi ca / payāṃsīva visetūni devasainyāni dudruvuḥ //MU_4,9.5//",
    "GSP27moksop_u:8616": "dāmavyālakaṭās tāni ciram antarhitāny api / anujagmur lasannādam indhanānīva pāvakāḥ //MU_4,9.6//",
    "GSP27moksop_u:8617": "anviṣṭān api yatnena nālabhantāsurās surān / ghanajālavanoḍḍīnān siṃhā hariṇakān iva //MU_4,9.7//",
    "GSP27moksop_u:8618": "alabdheṣv amaraugheṣu dāmavyālakaṭās tadā / jagmuḥ pātālakośasthaṃ prabhuṃ pramuditāśayāḥ //MU_4,9.8//",
    "GSP27moksop_u:8619": "atha devā viṣaṇṇās te kṣaṇam āśvasya vai yayuḥ / jayopāyāya vijitā brahmāṇam amitaujasam //MU_4,9.9//",
    "GSP27moksop_u:8620": "teṣām āvirabhūd brahmā raktaraktānanaśriyām / sāyaṃ raktīkṛtāmbūnām abdhīnām iva candramāḥ //MU_4,9.10//",
    "GSP27moksop_u:8621": "praṇamya te surās tasmai tam arthaṃ śambareritam / samyak prakathayām āsur dāmavyālakaṭakramam //MU_4,9.11//",
    "GSP27moksop_u:8622": "tam ākarṇyākhilaṃ brahmā vicārya ca vicāravit / uvācedaṃ surānīkam āśvāsanakaraṃ vacaḥ //MU_4,9.12//",
    "GSP27moksop_u:8623": "brahmā: hanta varṣasahasrānte śambareṇa hareḥ kramāt / martavyam amareśasya tatkālaṃ sampratīkṣyatām //MU_4,9.13//",
    "GSP27moksop_u:8624": "dāmavyālakaṭān etān adya tv amarasattamāḥ / yodhayantaḥ palāyadhvaṃ māyāyuddhena dānavān //MU_4,9.14//",
    "GSP27moksop_u:8625": "yuddhābhyāsavaśād eṣāṃ makurāṇām ivāśaye / ahaṅkāracamatkāraḥ pratibimbam upaiṣyati //MU_4,9.15//",
    "GSP27moksop_u:8626": "gṛhītavāsanās tv ete dāmavyālakaṭās surāḥ / sujayā vo bhaviṣyanti jālalagnāḥ khagā iva //MU_4,9.16//",
    "GSP27moksop_u:8627": "adya tv avāsanā ete sukhaduḥkhavivarjitāḥ / dhairyeṇārīn vinighnanto devadurjayatāṃ gatāḥ //MU_4,9.17//",
    "GSP27moksop_u:8628": "vāsanātantubaddhā ye āśāpāśavaśīkṛtāḥ / vaśyatāṃ yānti te loke rajjubaddhāḥ khagā iva //MU_4,9.18//",
    "GSP27moksop_u:8629": "ye hi nirvāsanā dhīrās sarvatrāsaktabuddhayaḥ / na hṛṣyanti na kupyanti durjayās te mahādhiyaḥ //MU_4,9.19//",
    "GSP27moksop_u:8630": "yasyāntarvāsanārajjvā granthibandhaś śarīriṇaḥ / mahān api bahujño 'pi sa bālenāpi jīyate //MU_4,9.20//",
    "GSP27moksop_u:8631": "ayaṃ so 'ham idaṃ me tad ity ākalitakalpanaḥ / āpadāṃ pātratām eti payasām iva sāgaraḥ //MU_4,9.21//",
    "GSP27moksop_u:8632": "iyanmātraparicchinno yenātmābhavyabhāvitaḥ / sa sarvajño 'pi sarvatra parāṃ kṛpaṇatāṃ gataḥ //MU_4,9.22//",
    "GSP27moksop_u:8633": "anantasyāprameyasya yeneyattā prakalpitā / ātmatattvasya tenātmā svātmanaivāvaśīkṛtaḥ //MU_4,9.23//",
    "GSP27moksop_u:8634": "ātmano vyatiriktaṃ yat kiñcid asti jagattraye / tatropādeyabhāvena baddhā bhavati bhāvanā //MU_4,9.24//",
    "GSP27moksop_u:8635": "āsthāmātram anantānāṃ duḥkhānāṃ kāraṇaṃ viduḥ / anāsthāmātram abhitas sukhānāṃ kāraṇaṃ viduḥ //MU_4,9.25//",
    "GSP27moksop_u:8636": "dāmavyālakaṭā yāvad anāsthā bhāvasaṃsthitau / tāvan na nāma jeyā vo maṣakāṇām ivānilāḥ //MU_4,9.26//",
    "GSP27moksop_u:8637": "antarvāsanayā jantur dīnatām anuyātayā / jito bhavaty anyathā tu maṣako 'py amarācalaḥ //MU_4,9.27//",
    "GSP27moksop_u:8638": "vidyate vāsanā yatra tatra cāyāti dīnatā / guṇāguṇānuviddhatvaṃ sato dṛṣṭaṃ hi nāsataḥ //MU_4,9.28//",
    "GSP27moksop_u:8639": "ayaṃ so 'haṃ mamedaṃ cety evam antas svavāsanām / yathā dāmādayaś śakra bhāvayanti tathā kuru //MU_4,9.29//",
    "GSP27moksop_u:8640": "yā yā janasya vipado bhāvābhāvadaśāś ca yāḥ / tṛṣṇākarañjavallyās tā mañjaryaḥ kaṭukomalāḥ //MU_4,9.30//",
    "GSP27moksop_u:8641": "vāsanātantubaddho 'yaṃ loko viparivartate / sā suvṛddhātiduḥkhāya sukhāyocchedam āgatā //MU_4,9.31//",
    "GSP27moksop_u:8642": "dhīro 'py atibahujño 'pi kulajo 'pi mahān api / tṛṣṇayā badhyate jantus siṃhaś śṛṅkhalayā yathā //MU_4,9.32//",
    "GSP27moksop_u:8643": "dehapādapasaṃsthasya hṛdayālayaśāyinaḥ / tṛṣṇā cittakhagasyāsya vāgurā parikalpitā //MU_4,9.33//",
    "GSP27moksop_u:8644": "dīno vāsanayā lokaḥ kṛtāntenāpakṛṣyate / rajjveva bālena khago vivaśo 'niśam ucchvasan //MU_4,9.34//",
    "GSP27moksop_u:8645": "alam āyudhabhāreṇa saṅgarabhramaṇena ca / vāsanāṃ saviparyāsāṃ yuktyaiva tvaṃ ripoḥ kuru //MU_4,9.35//",
    "GSP27moksop_u:8646": "antarakṣubhite dhairye ripor amaranāyakāḥ / na śastrāṇi na śāstrāṇi na cāstrāṇi jayanti vaḥ //MU_4,9.36//",
    "GSP27moksop_u:8647": "dāmavyālakaṭās tv ete yuddhābhyāsavaśena ca / ahaṅkāramayīm antas te grahīṣyanti vāsanām //MU_4,9.37//",
    "GSP27moksop_u:8648": "yadi te yantrapuruṣāś śambareṇa vinirmitāḥ / vāsanāṃ nāśrayiṣyanti yāsyanti tad ajayyatām //MU_4,9.38//",
    "GSP27moksop_u:8649": "tat tāvad yuktiyuddhena tān prabodhayatāmarāḥ / yāvad abhyāsavaśato bhaviṣyanti savāsanāḥ //MU_4,9.39//",
    "GSP27moksop_u:8650": "tato vadhyā bhaviṣyanti bhavatāṃ baddhabhāvanāḥ / tṛṣṇāprotāśayā loke na kecana napelavāḥ //MU_4,9.40//",
    "GSP27moksop_u:8651": "samaviṣamam idaṃ jagat samagraṃ samupagataṃ sthiratāṃ svavāsanātaḥ / calati ca laharībharo yathābdhāv ata iha saiva cikitsyatāṃ prayātā //MU_4,9.41//",
    "GSP27moksop_u:8652": "dāmavyālakaṭopākhyāne pitāmahavākyaṃ nāma sargaḥ",
    "GSP27moksop_u:8653": "daśamas sargaḥ",
    "GSP27moksop_u:8654": "vasiṣṭhaḥ: ity uktvā bhagavān devas tatraivāntardhim āyayau / velāvanataṭe śabdaṃ kṛtvevāmbutaraṅgakaḥ //MU_4,10.1 (= MT_4,28.1)//",
    "GSP27moksop_u:8655": "surās tv ākarṇya tadvākyaṃ jagmus svām abhito diśam / kamalāmodam ādāya vanamālām ivānilāḥ //MU_4,10.2//",
    "GSP27moksop_u:8656": "dināni katicit sveṣu kānteṣu sthirakāntiṣu / dvirephā iva padmeṣu mandireṣu viśaśramuḥ //MU_4,10.3//",
    "GSP27moksop_u:8657": "kañcit kālaṃ samāsādya svātmodayakaraṃ śubham / cakrur dundubhinirghoṣaṃ pralayābhraravopamam //MU_4,10.4//",
    "GSP27moksop_u:8658": "atha daityais saha vyomni taiḥ pātālatalotthitaiḥ / kālakṣepakaraṃ ghoraṃ punar yuddham avartata //MU_4,10.5//",
    "GSP27moksop_u:8659": "vavur asiśaraśaktimudgaraughā musulagadāparaśūgracakrasaṅghāḥ / aśanigiriśilāhutāśavṛkṣā ahigaruḍādimukhāni cāyudhāni //MU_4,10.6//",
    "GSP27moksop_u:8660": "māyākṛtāyudhamahāmbughanapravāhā kṣipraṃ prati pratidiśaṃ parinirjagāma / pāṣāṇaparvatamahītaṭavṛkṣalakṣakṣubdhāmbupūraghanaghoṣavatī nadī drāk //MU_4,10.7//",
    "GSP27moksop_u:8661": "madhyapravāhavahadulmukaśūlaśailaprāsāsikuntaśaratomaramudgareṇa / gaṅgopamāmbuvalitāmaramandireṇa sarvāsu dikṣv aśanivarṣaṇakarṣaṇena //MU_4,10.8//",
    "GSP27moksop_u:8662": "pṛthvyādidāruṇaśarīramayī prahāradānagrahe gaganaraśmiśarīrakaiva / yā yopaśāmyati surāsurasiddhasenā māyākṛtā punar udeti rasena saiva //MU_4,10.9//",
    "GSP27moksop_u:8663": "śailopamāyudhavighaṭṭitabhūdharāṇi raktāmbupūraparipūrṇamahārṇavāni / devāsurendrasuraśailavirūḍhakuntatālīvanāni kakubhāṃ vadanāny athāsan //MU_4,10.10//",
    "GSP27moksop_u:8664": "udgīrṇakuntaśaraśaktigadāsicakrā helānigīrṇasuradānavamuktaśailā / kāṣakvaṇatkrakacadantanakhogramālā jīvānvitāpatad athāyasasiṃhavṛṣṭiḥ //MU_4,10.11//",
    "GSP27moksop_u:8665": "ujjvālalocanaviṣajvalanātapodyaddigdāhadarśitayugāntadineśasenā / uḍḍīyamānaparidīrghamahīmahīdhrā mattābdhivad viṣadharāvalir ullalāsa //MU_4,10.12//",
    "GSP27moksop_u:8666": "unnādavajramakarotkarakarkarāntarikṣābdhivīcivalayair valitācalendraiḥ / āsīj jagat sakalam eva susaṅkaṭāṅgam āvartibhir vividhahetinadīpravāhaiḥ //MU_4,10.13//",
    "GSP27moksop_u:8667": "śailāstraśastragaruḍācalamālitoccanāgāṅganāsuragaṇāṅganam antarikṣam / āsīt kṣaṇaṃ jaladhibhiḥ kṣaṇam agnipūraiḥ pūrṇaṃ kṣaṇaṃ dinakaraiḥ kṣaṇam andhakāraiḥ //MU_4,10.14//",
    "GSP27moksop_u:8668": "garuḍaguḍaguḍākulāntarikṣapravisṛtahetihutāśaparvataughaiḥ / jagad abhavad asahyakalpakālajvalitasurālayabhūtalāntarālam //MU_4,10.15//",
    "GSP27moksop_u:8669": "udapatan vasudhātalato 'surā gaganam adritaṭād iva pakṣiṇaḥ / atibalād apatan vibudhā bhuvi pralayacālitaśailaśilā iva //MU_4,10.16//",
    "GSP27moksop_u:8670": "śarīrarūḍhonnatahetivṛkṣavanāvalīlagnamahāgnidāhāḥ / surāsurāḥ prāpur athāmbarāntaḥ kalpānilāndolitaśailaśobhām //MU_4,10.17//",
    "GSP27moksop_u:8671": "surāsurādrīndraśarīramuktai raktapravāhair abhito bhramadbhiḥ / babhāra pūrṇaṃ parito 'mbarābdhis sandhyāruṇodyacchatagaṅgam aṅgam //MU_4,10.18//",
    "GSP27moksop_u:8672": "girivarṣaṇam ambuvarṣaṇaṃ vividhogrāyudhavarṣaṇaṃ tathā / viṣamāśanivarṣaṇaṃ ca te śamam anyo'nyam athāgnivarṣaṇam //MU_4,10.19//",
    "GSP27moksop_u:8673": "anayan nayamārgakovidā dalitāśeṣagirīndrabhittayaḥ / sasṛjuś ca samaṃ samantataḥ kakubaṅgeṣv iva puṣpavarṣaṇam //MU_4,10.20//",
    "GSP27moksop_u:8674": "devāsurās sarasasaṅgarasambhramārtā anyo'nyam aṅgadalanākulahetihastāḥ / dāmendraḍimbadahanāḥ pṛthupīṭhapīṭhaiḥ kīrṇāsṛjo nabhasi babhramur ākṣipantaḥ //MU_4,10.21//",
    "GSP27moksop_u:8675": "chinnaiś śiraḥkarabhujorubharair bhramadbhir ākāśakośaśalabhair aśivais tadānīm / āsīj jagajjaṭharam abhravarair ivograir ābhāskaraṃ sthagitadiktaṭaśailajālam //MU_4,10.22//",
    "GSP27moksop_u:8676": "mattānalaṃ kṣubdhajalānilārkaṃ daladvanaṃ śīrṇasurāsuraugham / brahmāṇḍam ākhaṇḍitakuḍyakoṇam akālakalpāntakarālam āsīt //MU_4,10.23//",
    "GSP27moksop_u:8677": "bhrāntaṃ bhṛśaṃ bhramitadiktaṭam adrikūṭair ātmapramāṇaghanahetihatai raṇadbhiḥ / kūjadbhir ārtibhir ivograguhaughavātaiḥ krandadbhir āpatitasiṃharavair adabhraiḥ //MU_4,10.24//",
    "GSP27moksop_u:8678": "māyānadījaladhiyodhaghanāgnidāhair vṛkṣais surāsuraśavair acalaiś śilaughaiḥ / bhrāntaṃ śirastraśaraśaktigadāstraśastrair vātāvakīrṇavanaparṇavad ambarāntaḥ //MU_4,10.25//",
    "GSP27moksop_u:8679": "adrīndrapakṣaparimāṇagamāgamaikadurvārahastataladāruṇatāḍanair drāk / āsīt patadbhaṭaśarīragirīndraghātavibhraṣṭadevapurapūrṇajalārṇavaughaḥ //MU_4,10.26//",
    "GSP27moksop_u:8680": "ghanaghuṅghumapūritāntarikṣā kṣatajākṣālitabhūdharāntarālā / rudhirahradavṛttivartinī vā bhuvanābhogaguhā tadākulābhūt //MU_4,10.27//",
    "GSP27moksop_u:8681": "anantadikprasaravikārakāriṇī kṣayodayonmukhasukhaduḥkhadāyinī / raṇakriyāsurasurasaṅghasaṅkaṭā tadābhavat khalu sadṛśīha saṃsṛteḥ //MU_4,10.28//",
    "GSP27moksop_u:8682": "dāmavyālakaṭopākhyāne punaryuddhavarṇanaṃ nāma sargaḥ",
    "GSP27moksop_u:8683": "ekādaśas sargaḥ",
    "GSP27moksop_u:8684": "vasiṣṭhaḥ: evamprāyākulārambhair asurair asuhāribhiḥ / mahāsāhasasaṃrabdhair ārabdhamaraṇai raṇaiḥ //MU_4,11.1 (= MT_4,29.1)//",
    "GSP27moksop_u:8685": "māyayātha vivādena sandhinā vigraheṇa ca / palāyanena dhairyeṇa cchadmanopāyanena ca //MU_4,11.2//",
    "GSP27moksop_u:8686": "kārpaṇyenāstrayuddhena svāntardhānaiś ca bhūriśaḥ / kṛtas sa samaro devais triṃśad varṣāṇi pañca ca //MU_4,11.3//",
    "GSP27moksop_u:8687": "varṣāṇi divasān māsān daśāṣṭau pañca sapta ca / varṣāṇi petur vṛkṣāgnihetyambvaśanibhūbhṛtām //MU_4,11.4//",
    "GSP27moksop_u:8688": "etāvatā tu kālena dṛḍhābhyāsād ahaṅkṛteḥ / dāmādayo 'ham ity āsthāṃ jagṛhur grastacetasaḥ //MU_4,11.5//",
    "GSP27moksop_u:8689": "naikaṭyātiśayād yadvad darpaṇaṃ bimbavad bhavet / abhyāsātiśayāt tadvat te 'py ahaṅkāritāṃ gatāḥ //MU_4,11.6//",
    "GSP27moksop_u:8690": "yadvad dūrataraṃ vastu nādarśe pratibimbate / padārthavāsanā tadvad anabhyāsān na jāyate //MU_4,11.7//",
    "GSP27moksop_u:8691": "yadā dāmādayo jātā jātāhaṅkāravāsanāḥ / tadā me jīvitaṃ me 'rtha iti dainyam upāgaman //MU_4,11.8//",
    "GSP27moksop_u:8692": "bhayavāsanayā grastā mohavāsanayā hatāḥ / āśāpāśanibaddhās te tataḥ kṛpaṇatāṃ gatāḥ //MU_4,11.9//",
    "GSP27moksop_u:8693": "mudhaiva hy anahaṅkārair mamatvam upakalpitam / rajjvāṃ bhujaṅgatvam iva dāmavyālakaṭais tataḥ //MU_4,11.10//",
    "GSP27moksop_u:8694": "āpādamastakaṃ dehalateyaṃ bhavatu sthirā / mameti tṛṣṇākṛpaṇā dīnatāṃ te samāyayuḥ //MU_4,11.11//",
    "GSP27moksop_u:8695": "sthiro bhavatu me dehas sukhāyāstu dhanaṃ mama / iti baddhadhiyāṃ teṣāṃ dhairyam antardhim āyayau //MU_4,11.12//",
    "GSP27moksop_u:8696": "avāsanatvād vapuṣām anāsthatvāt suradviṣām / yābhūt prahāraparatā mārjitaivāśu sābhavat //MU_4,11.13//",
    "GSP27moksop_u:8697": "kathaṃ sthirā jagaty asmin bhavema iti cintayā / vedhitā dīnatāṃ jagmuḥ padmā iva nirambhasaḥ //MU_4,11.14//",
    "GSP27moksop_u:8698": "teṣāṃ tv arthānnapāneṣu svāhaṅkṛtimatāṃ ratiḥ / babhūva bhavabhāvasthā bhīṣaṇā bhavabhāginī //MU_4,11.15//",
    "GSP27moksop_u:8699": "atha tasmin raṇe bhītyā sāpekṣatvam upāyayuḥ / mattebhagaṇasaṃrabdhā vane hariṇakā iva //MU_4,11.16//",
    "GSP27moksop_u:8700": "mariṣyāmo mariṣyāma iti cintāhatāśayāḥ / mandaṃ mandaṃ kila bhremuḥ kupitairāvaṇe raṇe //MU_4,11.17//",
    "GSP27moksop_u:8701": "śarīraikārthināṃ teṣāṃ bhītānāṃ maraṇād ati / alpasattvatayā mūrdhni kṛtam āpatpradaṃ padam //MU_4,11.18//",
    "GSP27moksop_u:8702": "atha pramlānasattvās te hantum agragataṃ bhaṭam / na śekur indhanakṣīṇā havir dagdhum ivāgnayaḥ //MU_4,11.19//",
    "GSP27moksop_u:8703": "vibudhānāṃ praharatāṃ sudasyutvam upāgatāḥ / kṣatavikṣatasarvāṅgās tasthus sāmānyavadbhaṭāḥ //MU_4,11.20//",
    "GSP27moksop_u:8704": "bahunātra kim uktena maraṇād bhītacetasaḥ / daityā deveṣu valgatsu dudruvus samarājirāt //MU_4,11.21//",
    "GSP27moksop_u:8705": "teṣu dravatsu sarveṣu sarvato dānavādriṣu / dāmavyālakaṭākhyeṣu vikhyāteṣv asurālaye //MU_4,11.22//",
    "GSP27moksop_u:8706": "taddaityasainyam apatat khād vidrutam itas tataḥ / kalpāntapavanādhūtaṃ tārājālam ivābhitaḥ //MU_4,11.23//",
    "GSP27moksop_u:8707": "amarācalakuñjeṣu śikharāṇāṃ śilāsu ca / taṭeṣu vārirāśīnāṃ payodapaṭaleṣu ca //MU_4,11.24//",
    "GSP27moksop_u:8708": "sāgarāvartagarteṣu śvabhreṣv atha saritsu ca / jaṅgaleṣu diganteṣu jvalatsu vipineṣu ca //MU_4,11.25//",
    "GSP27moksop_u:8709": "tadraṇotsannakośeṣu grāmeṣu nagareṣu ca / aṭavīṣūgrayakṣāsu maruṣūdyaddavāgniṣu //MU_4,11.26//",
    "GSP27moksop_u:8710": "lokālokācalānteṣu parvateṣu hradeṣu ca / andhradramiḍakāśmīrapārasīkapureṣu ca //MU_4,11.27//",
    "GSP27moksop_u:8711": "nānāmbhodhitaraṅgāsu gaṅgājalaghaṭāsu ca / dvīpāntareṣu dūreṣu jambūṣaṇḍalatāsu ca //MU_4,11.28//",
    "GSP27moksop_u:8712": "sarvataḥ parvatākārāḥ patitās te surārayaḥ / visphoṭitāṅgacaraṇā vibhinnakarabāhavaḥ //MU_4,11.29//",
    "GSP27moksop_u:8713": "śākhālagnāntratantrīkā muktaraktavahacchaṭāḥ / vyastāṅgakhuramūrdhāno niṣkrāntakupitekṣaṇāḥ //MU_4,11.30//",
    "GSP27moksop_u:8714": "svāyudhāvalanāvegacchinnakaṅkaṭahetayaḥ / dūrāpātaviparyastapatannānāvidhāṃśukāḥ //MU_4,11.31//",
    "GSP27moksop_u:8715": "kaṇṭhalagnaśirastrāṇakhaṭatkārograbhītayaḥ / śilāśitaśikhāprotadehabhāgāvalambinaḥ //MU_4,11.32//",
    "GSP27moksop_u:8716": "śalmalyagradṛḍhāpātaprotakaṅkaṭaśaṅkavaḥ / suśilāphalakāsphālaśatadhāśīrṇamastakāḥ //MU_4,11.33//",
    "GSP27moksop_u:8717": "sarva eva sakalāsu saśastrāḥ pātamātrasamanantaram eva / dikṣu nāśam agamann asurendrāḥ pāṃsavo 'mbudhigatāḥ payasīva //MU_4,11.34//",
    "GSP27moksop_u:8718": "dāmavyālakaṭopākhyāne 'suraparibhraṃśo nāma sargaḥ",
    "GSP27moksop_u:8719": "dvādaśas sargaḥ",
    "GSP27moksop_u:8720": "vasiṣṭhaḥ: iti tuṣṭeṣu deveṣu dānaveṣu hateṣu ca / dāmavyālakaṭā dīnā babhūvur bhayavihvalāḥ //MU_4,12.1 (= MT_4,30.1)//",
    "GSP27moksop_u:8721": "jajvāla jvalitaḥ kopī kalpāntāgnir iva jvalan / śambaraś śamitānīko dāmavyālakaṭān prati //MU_4,12.2//",
    "GSP27moksop_u:8722": "śambarasya bhayād gatvā pātālam atha saptamam / dāmavyālakaṭās tasthus tyaktvā dānavamaṇḍalam //MU_4,12.3//",
    "GSP27moksop_u:8723": "yamasya kiṅkarās tatra vetālatrāsanakṣamāḥ / kukuhā nāma tiṣṭhanti narakārṇavapālakāḥ //MU_4,12.4//",
    "GSP27moksop_u:8724": "cintā iva ghanākārā duhitṝs tu kramād daduḥ //MU_4,12.5//",
    "GSP27moksop_u:8725": "tais sārdhaṃ nītavantas te tatra dāmādayo 'vadhim / daśavarṣasahasrāntām āttānantakuvāsanāḥ //MU_4,12.6//",
    "GSP27moksop_u:8726": "iyaṃ me vanitā ramyā mameyaṃ prabhuteti ca / kukuhasnehabaddhānāṃ kālas teṣāṃ vyavartata //MU_4,12.7//",
    "GSP27moksop_u:8727": "dharmarājo 'tha taṃ deśaṃ kadācit samupāyayau / mahānarakakāryāṇāṃ vicārārthaṃ yadṛcchayā //MU_4,12.8//",
    "GSP27moksop_u:8728": "aparijñātam enaṃ te dharmarājaṃ trayo 'surāḥ / na praṇemur vināśāya sāmānyam iva kiṅkaram //MU_4,12.9//",
    "GSP27moksop_u:8729": "atha vaivasvatenaite jvalitaśvabhrabhūmiṣu / vihitabhrūparispandam ādeśena niveśitāḥ //MU_4,12.10//",
    "GSP27moksop_u:8730": "tatra te karuṇākrandās sasuhṛddārabāndhavāḥ / dagdhās saparṇaviṭapā vṛkṣā iva davānalaiḥ //MU_4,12.11//",
    "GSP27moksop_u:8731": "svayā vāsanayā jātās tathaiva krūrayā punaḥ / vadhakarmakarākārāḥ kairātā rājakiṅkarāḥ //MU_4,12.12//",
    "GSP27moksop_u:8732": "taj janmātha parityajya jātās suhmeṣu vāyasāḥ / tadante gṛdhratāṃ yātās tato 'pi bakatāṃ gatāḥ //MU_4,12.13//",
    "GSP27moksop_u:8733": "śavaratvaṃ trigarteṣu meṣatvaṃ barbareṣu ca / magadheṣv atha kīṭatvaṃ cakrus te vakrabuddhayaḥ //MU_4,12.14//",
    "GSP27moksop_u:8734": "anubhūyetarām atra citrāṃ yoniparamparām / adya matsyās sthitā rāma kaśmīrāraṇyapalvale //MU_4,12.15//",
    "GSP27moksop_u:8735": "dāvāgnikvathitālpālpapaṅkakalkānupāyinaḥ / na mriyante na jīvanti jarajjambālajarjarāḥ //MU_4,12.16//",
    "GSP27moksop_u:8736": "vicitrayonisaṃrambham anubhūya punaḥ punaḥ / bhūtvā bhūtvā punar naṣṭās taraṅgā jaladhāv iva //MU_4,12.17//",
    "GSP27moksop_u:8737": "bhavajaladhigatās te vāsanāvātanunnās tṛṇam iva ciram ūḍhā deharūpais taraṅgaiḥ / upaśamam anuyātā rāma nādyāpy anantaṃ parikalaya mahattvaṃ dāruṇaṃ vāsanāyāḥ //MU_4,12.18//",
    "GSP27moksop_u:8738": "dāmavyālakaṭajanmāntaravarṇanaṃ nāma sargaḥ",
    "GSP27moksop_u:8739": "trayodaśas sargaḥ",
    "GSP27moksop_u:8740": "vasiṣṭhaḥ: ataḥ prabodhāya tava vacmi rāma mahāmate / dāmavyālakaṭanyāyo mā te 'stv iti na līlayā //MU_4,13.1 (= MT_4,31.1)//",
    "GSP27moksop_u:8741": "avivekānusandhānāc cittam āpadam īdṛśīm / anantataraduḥkhāya parigṛhṇāti līlayā //MU_4,13.2//",
    "GSP27moksop_u:8742": "kva kilāmaravidhvaṃsiśambarānīkanāthatā / kva tāpataptajambālajalajarjaramīnatā //MU_4,13.3//",
    "GSP27moksop_u:8743": "kva dhairyam amarānīkavidrāvaṇakaraṃ mahat / kva kirātamahīpālakṣudrakiṅkararūpatā //MU_4,13.4//",
    "GSP27moksop_u:8744": "kva nāma nirahaṅkāracitsattvodāradhīratā / kva mithyāvāsanāveśād ahaṅkārakukalpanā //MU_4,13.5//",
    "GSP27moksop_u:8745": "śākhāpratānagahanā saṃsāraviṣamañjarī / ahaṅkārāṅkurād eva samudetīyam ātatā //MU_4,13.6//",
    "GSP27moksop_u:8746": "ahaṅkāram ato rāma mārjayāntaḥ prayatnataḥ / ahaṃ na kaścid eveti mārjayitvā sukhī bhava //MU_4,13.7//",
    "GSP27moksop_u:8747": "ahaṅkārāmbudacchannaṃ paramārthendumaṇḍalam / rasāyanamayaṃ śītam adṛśyatvam upāgatam //MU_4,13.8//",
    "GSP27moksop_u:8748": "ahaṅkārapiśācāttā dāmavyālakaṭās trayaḥ / gatās sattām asanto 'pi māyāmāhātmyadānavāḥ //MU_4,13.9//",
    "GSP27moksop_u:8749": "kaśmīreṣu mahāpadmasarasītīrapalvale / adya matsyās sthitā rāma śevālalavalālasāḥ //MU_4,13.10//",
    "GSP27moksop_u:8750": "rāmaḥ: nāsato vidyate bhāvo nābhāvo vidyate sataḥ / te hy asantaḥ kathaṃ santas sampannā iti me vada //MU_4,13.11//",
    "GSP27moksop_u:8751": "vasiṣṭhaḥ: evam etan mahābāho nāsad bhavati hi kvacit / kadācit kiñcid apy etad bṛhad bhavati vā tanu //MU_4,13.12//",
    "GSP27moksop_u:8752": "kim asat sat sthitaṃ brūhi kiṃ tat sad vāpy asat sthitam / nidarśanenānenaiva kariṣye tvadvibodhanam //MU_4,13.13//",
    "GSP27moksop_u:8753": "rāmaḥ: santa eva sthitās santo brahman vayam ime kila / dāmādayas tv asanto 'pi vakṣi santas sthitā iti //MU_4,13.14//",
    "GSP27moksop_u:8754": "vasiṣṭhaḥ: yathā dāmādayo rāma sthitā māyāmayā iha / asatyā eva satyābhā mṛgatṛṣṇāmbupūravat //MU_4,13.15//",
    "GSP27moksop_u:8755": "tathaiveme vayam api sasurāsuradānavāḥ / asatyā eva valgāmo yāma āyāma eva ca //MU_4,13.16//",
    "GSP27moksop_u:8756": "alīkam eva tvadbhāvo madbhāvo 'līka eva ca / anubhūto 'py asadrūpas svapne svamaraṇaṃ yathā //MU_4,13.17//",
    "GSP27moksop_u:8757": "mṛto bandhur yathā svapne 'py anubhūto 'py asanmayaḥ / mṛto 'yam iti ca jñaptir bhaved evam idaṃ jagat //MU_4,13.18//",
    "GSP27moksop_u:8758": "eṣā hi mūḍhaviṣayā uktir eva na rājate / abhyāsena vinodeti nānubhūter apahnavaḥ //MU_4,13.19//",
    "GSP27moksop_u:8759": "niścayo 'ntaḥ prarūḍho yas sa yatnābhyasanaṃ vinā / nāśam āyāti loke 'smin na kadācana kasyacit //MU_4,13.20//",
    "GSP27moksop_u:8760": "idaṃ jagad asad brahma satyam ity eva vakti yaḥ / tam unmattam ivonmattā vimūḍhā vihasanty alam //MU_4,13.21//",
    "GSP27moksop_u:8761": "akṣīvakṣīvayor aikyaṃ kva kilehājñatajjñayoḥ / andhaprakāśayor bodhe syāc chāyātapayor iva //MU_4,13.22//",
    "GSP27moksop_u:8762": "yatnenāpy anubhūte 'rthe satye kartum apahnavam / tajjño 'jñaś ca na śaknoti śava ākramaṇaṃ yathā //MU_4,13.23//",
    "GSP27moksop_u:8763": "brahma sarvaṃ jagad iti vaktuṃ tajjñasya yujyate / yato 'vidyānanubhave sa tad evānubhūtavān //MU_4,13.24//",
    "GSP27moksop_u:8764": "prabuddhaviṣaye hy eṣā rāma vāk pravirājate / buddhasyāsmīti rūpeṇa kila nāsty eva kiñcana //MU_4,13.25//",
    "GSP27moksop_u:8765": "brahmaivedaṃ paraṃ śāntam ity evānubhavan sudhīḥ / apahnavas svānubhūteḥ kartuṃ tasya kva yujyate //MU_4,13.26//",
    "GSP27moksop_u:8766": "parasmād vyatirekeṇa nāham ātmani kiñcana / hemanīvormikāditvaṃ na mayy asti vasiṣṭhatā //MU_4,13.27//",
    "GSP27moksop_u:8767": "bhūtatvavyatirekeṇa mūḍho nātmani kiñcana / ūrmyādibuddhau hemeva nājñe 'sti paramārthatā //MU_4,13.28//",
    "GSP27moksop_u:8768": "mithyāhantāmayo mūḍhas satyaikātmamayas sudhīḥ / yujyate na kvacin nāma svabhāvāpahnavo 'nayoḥ //MU_4,13.29//",
    "GSP27moksop_u:8769": "yo yanmayas tasya tasmin yujyate 'pahnavaḥ katham / puruṣasya ghaṭo 'smīti vākyam unmattataiva hi //MU_4,13.30//",
    "GSP27moksop_u:8770": "tasmān neme vayaṃ satyā na ca dāmādayaḥ kvacit / asatyās te vayaṃ ceme nāsti naḥ khalu sambhavaḥ //MU_4,13.31//",
    "GSP27moksop_u:8771": "satyasaṃvedanaṃ śuddhaṃ bodhākāśaṃ nirañjanam / satyaṃ sarvagataṃ śāntam asty anastamitodayam //MU_4,13.32//",
    "GSP27moksop_u:8772": "sarvaṃ sat tac ca niśśūnyaṃ nakiñcid iva saṃsthitam / tatra vyomni vibhāntīmā nijā bhāso 'ṅga dṛṣṭayaḥ //MU_4,13.33//",
    "GSP27moksop_u:8773": "yathā taimirikākṣasya sahajā eva dṛṣṭayaḥ / keśoṇḍukādivad bhānti tathemās tatra sṛṣṭayaḥ //MU_4,13.34//",
    "GSP27moksop_u:8774": "sa ātmānaṃ yathā vetti tathānubhavati kṣaṇāt / cidākāśas tato 'satyam api satyaṃ tadīkṣaṇāt //MU_4,13.35//",
    "GSP27moksop_u:8775": "na satyam api nāsatyam iha tasmāj jagattraye / yad yathā vetti cid rūpaṃ tat tathodety asaṃśayam //MU_4,13.36//",
    "GSP27moksop_u:8776": "yathā dāmādayas tadvad eveme 'bhyuditā vayam / satyāsatyāḥ kim atrāṅga tān praty api vikalpanā //MU_4,13.37//",
    "GSP27moksop_u:8777": "asyānantasya cidvyomnas sarvagasya nirākṛteḥ / cid udeti yathā yāntas tathā sā tatra bhāty alam //MU_4,13.38//",
    "GSP27moksop_u:8778": "yatra dāmādirūpeṇa saṃvit prakacate svayam / tathāsau tatra sampannā tathākārānubhūtitaḥ //MU_4,13.39//",
    "GSP27moksop_u:8779": "svasvapnapratibhāsasya jagad ity abhidhā kṛtā / cidvyomno vyomavapuṣas tāpasyeva mṛgāmbutā //MU_4,13.40//",
    "GSP27moksop_u:8780": "yatra prabuddhaṃ cidvyoma tatra dṛśyābhidhā kṛtā / yatra suptaṃ tu tenaiva tatra mokṣābhidhā kṛtā //MU_4,13.41//",
    "GSP27moksop_u:8781": "na ca tat kvacid āsuptaṃ na prabuddhaṃ kadācana / cidvyoma kevalaṃ dṛśyaṃ jagad ity avagamyatām //MU_4,13.42//",
    "GSP27moksop_u:8782": "nirvāṇam eva sargaśrīs sargaśrīr eva nirvṛtiḥ / nānayoś śabdayor arthabhedaḥ paryāyayor iva //MU_4,13.43//",
    "GSP27moksop_u:8783": "paramārthe jagad iti rūpaṃ vetti svayaṃ svakam / yathā taimirikaṃ cakṣuḥ keśoṇḍukam ivekṣitam //MU_4,13.44//",
    "GSP27moksop_u:8784": "na tat keśoṇḍukaṃ kiñcit sā hi dṛṣṭis tathā sthitā / nedaṃ dṛśyam idaṃ kiñcid itthaṃ cidvyoma saṃsthitam //MU_4,13.45//",
    "GSP27moksop_u:8785": "sarvatra sarvam idam asti yathānubhūtaṃ no kiñcana kvacid ihāsti ca nānubhūtam / śāntaṃ sad ekam idam ātatam ittham āste santyaktaśaṅkam apabhedam atas tvam āssva //MU_4,13.46//",
    "GSP27moksop_u:8786": "śilodarākāraghanaṃ praśāntam mahācito rūpam idaṃ kham accham / naivāsti nāstīti dṛśau kvacit sto yac cāsti tat sādhu tad eva bhāti //MU_4,13.47//",
    "GSP27moksop_u:8787": "nirvāṇaprakaraṇaṃ nāma sargaḥ",
    "GSP27moksop_u:8788": "caturdaśas sargaḥ",
    "GSP27moksop_u:8789": "rāmaḥ: satām apy asatām eva bālayakṣapiśācavat / dāmavyālakaṭādīnāṃ duḥkhasyāntaḥ kathaṃ bhavet //MU_4,14.1 (= MT_4,32.1)//",
    "GSP27moksop_u:8790": "vasiṣṭhaḥ: dāmavyālakaṭārthaṃ tais tadaiva yamakiṅkaraiḥ / prārthitena yamenoktam idaṃ śṛṇu raghūdvaha //MU_4,14.2//",
    "GSP27moksop_u:8791": "yadā viyogam eṣyanti śroṣyanti ca nijāṃ kathām / dāmādayas tadā muktā bhaviṣyantīty asaṃśayam //MU_4,14.3//",
    "GSP27moksop_u:8792": "rāmaḥ: svavṛttāntam imaṃ kutra kadā kathaya te katham / śroṣyanti bhagavan kena varṇyamānaṃ kathākramam //MU_4,14.4//",
    "GSP27moksop_u:8793": "vasiṣṭhaḥ: kaśmīreṣu mahāpadmasarasītīrapalvale / bhūyo bhūyo 'nubhūyaite matsyayoniparamparām //MU_4,14.5//",
    "GSP27moksop_u:8794": "ālānitāśayā lolāḥ kālena layam āgatāḥ / tatraiva padmasarasi te bhaviṣyanti sārasāḥ //MU_4,14.6//",
    "GSP27moksop_u:8795": "tatra kalhāramālāsu sarojapaṭalīṣu ca / śevālavaravallīṣu taraṅgavalanāsu ca //MU_4,14.7//",
    "GSP27moksop_u:8796": "lalatkumudadolāsu nīlotpalalatāsu ca / śīkaraughābhralekhāsu śītalāvartavṛttiṣu //MU_4,14.8//",
    "GSP27moksop_u:8797": "sarassārasasambhogān bhuktvā bhuvanabhūṣaṇāḥ / vihṛtya suciraṃ kālam alam āgataśuddhayaḥ //MU_4,14.9//",
    "GSP27moksop_u:8798": "te viyuktā bhaviṣyanti muktaye labdhayuktayaḥ / rajassattvatamāṃsīva bhedaprāptyā yadṛcchayā //MU_4,14.10//",
    "GSP27moksop_u:8799": "kaśmīramaṇḍalasyāntar nagaraṃ nagaśobhitam / nāmnādhiṣṭhānam ity etac chrīmat tatra bhaviṣyati //MU_4,14.11//",
    "GSP27moksop_u:8800": "pradyumnaśikharaṃ nāma tasya madhye bhaviṣyati / śṛṅgaṃ laghu sarojasya kośacakram ivodare //MU_4,14.12//",
    "GSP27moksop_u:8801": "tasmin mūrdhni girer gehaṃ ko 'pi rājā kariṣyati / abhraṅkaṣamahāsālaṃ śṛṅge śṛṅgam ivāparam //MU_4,14.13//",
    "GSP27moksop_u:8802": "gṛhasyeśānakoṇādriśirobhittivraṇodare / tasyāniśam aviśrāntavātoddhūtatṛṇāṅkite //MU_4,14.14//",
    "GSP27moksop_u:8803": "ālaye dānavo vyālaḥ kalaviṅko bhaviṣyati / prathamālpaśrutacchāttra ivārtharahitāraṭiḥ //MU_4,14.15//",
    "GSP27moksop_u:8804": "tasminn eva tadā kāle tatra rājā bhaviṣyati / śrīyaśaskaradevākhyaś svarge śakra ivāparaḥ //MU_4,14.16//",
    "GSP27moksop_u:8805": "dānavo dāmanāmāntar maṣakas tasya sadmani / bhaviṣyati bṛhatstambhapṛṣṭhacchidre mṛdudhvaniḥ //MU_4,14.17//",
    "GSP27moksop_u:8806": "adhiṣṭhānābhidhe tasminn evogranagare tadā / ratnāvalīvihārākhyo vihāro 'pi bhaviṣyati //MU_4,14.18//",
    "GSP27moksop_u:8807": "tasmiṃs tadbhūmipāmātyo narasiṃha iti śrutaḥ / karāmalakavad dṛṣṭabandhamokṣo bhaviṣyati //MU_4,14.19//",
    "GSP27moksop_u:8808": "bhaviṣyati gṛhe tasya krīḍanakrakaraḥ khagaḥ / kaṭo māyāsuro nāma kṛtahiñjīrapañjaraḥ //MU_4,14.20//",
    "GSP27moksop_u:8809": "sa nṛsiṃho nṛpāmātyaś ślokair viracitām imām / dāmavyālakaṭādīnāṃ kathayiṣyati saṅkathām //MU_4,14.21//",
    "GSP27moksop_u:8810": "sa kaṭaḥ krakaraś śrutvā tāṃ kathāṃ saṃsmṛtātmabhūḥ / śāntamithyāhamaṃśo 'ntaḥ paraṃ nirvāṇam eṣyati //MU_4,14.22//",
    "GSP27moksop_u:8811": "pradyumnaśikharaprāntavāstavyaḥ kalaviṅkakaḥ / tathaitya svakathāṃ śrutvā paraṃ nirvāṇam eṣyati //MU_4,14.23//",
    "GSP27moksop_u:8812": "rājamandiradārvantar vraṇavāstavyatāṃ gataḥ / maṣako 'pi prasaṅgena śrutvā śāntim upaiṣyati //MU_4,14.24//",
    "GSP27moksop_u:8813": "pradyumnaśṛṅgāc caṭako maṣako rājamandirāt / vihārāt krakaraś ceti mokṣam eṣyanti rāghava //MU_4,14.25//",
    "GSP27moksop_u:8814": "eṣa te kathitas sarvo dāmavyālakaṭakramaḥ / māyeyam eva saṃsārī śūnyaivātyantabhāsurā //MU_4,14.26//",
    "GSP27moksop_u:8815": "bhramayaty aparijñātā mṛgatṛṣṇāmbudhīr iva / saṃśāmyati parijñātā mṛgatṛṣṇāmbudhīr iva //MU_4,14.27//",
    "GSP27moksop_u:8816": "mahato 'pi padād evaṃ rāmājñānavaśād adhaḥ / patanti mohitā mūḍhā dāmavyālakaṭā iva //MU_4,14.28//",
    "GSP27moksop_u:8817": "kva bhrūkṣepaviniṣpiṣṭamerumandarasahyatā / kva rājagṛhadārvantar vraṇe maṣakarūpatā //MU_4,14.29//",
    "GSP27moksop_u:8818": "kva capeṭacchaṭāmātrapātitārkendubimbatā / kva pradyumnagirau gehabhittivraṇavihaṅgatā //MU_4,14.30//",
    "GSP27moksop_u:8819": "kva puṣpalīlayālolakaratolitamerutā / kvārṣyaśṛṅge nṛsiṃhasya gṛhe krakarapotatā //MU_4,14.31//",
    "GSP27moksop_u:8820": "cidākāśo hi mithyaiva rajasā rañjitaprabhaḥ / svarūpam atyajann eva virūpam iva budhyate //MU_4,14.32//",
    "GSP27moksop_u:8821": "svayaiva vāsanābhrāntyā satyayevāpy asatyayā / mṛgatṛṣṇāmbubuddhyeva yāti jantur avāntaram //MU_4,14.33//",
    "GSP27moksop_u:8822": "taranti te bhavāmbhodhiṃ svapravāhadhiyaiva ye / śāstreṇāsad idaṃ dṛśyam iti nirvāsanaṃ sthitāḥ //MU_4,14.34//",
    "GSP27moksop_u:8823": "tārāravavikārīṇi śuṣkatarkamatāni ye / yānti śvabhrajalāny āśu nāśubhaṃ nāśayanti te //MU_4,14.35//",
    "GSP27moksop_u:8824": "svānubhūtiprasiddhena mārgeṇāgamagāminā / na vināśo bhavaty aṅga gacchatāṃ patatām iva //MU_4,14.36//",
    "GSP27moksop_u:8825": "idaṃ me syād idaṃ me syād iti buddhimatāṃ matiḥ / svena daurbhāgyadainyena na bhasmāpy upatiṣṭhate //MU_4,14.37//",
    "GSP27moksop_u:8826": "vetti nityam udārātmā trailokyam api yas tṛṇam / taṃ tyajanty āpadas sarvā rasateva jarattṛṇam //MU_4,14.38//",
    "GSP27moksop_u:8827": "parisphurati yasyāntar nityaṃ sattvacamatkṛtiḥ / brāhmam aṇḍam ivākhaṇḍaṃ lokeśāḥ pālayanti tam //MU_4,14.39//",
    "GSP27moksop_u:8828": "apy āpadi durantāyāṃ naiva rantavyam akrame / rāhur apy akrameṇaiva pibann apy amṛtaṃ mṛtaḥ //MU_4,14.40//",
    "GSP27moksop_u:8829": "sacchāstrasādhusamparkam arkam ugraprakāśadam / ye śrayanti na te yānti mohāndhyasya punar vaśam //MU_4,14.41//",
    "GSP27moksop_u:8830": "avaśyā vaśyam āyānti yānti sarvāpadaḥ kṣayam / avaśyaṃ bhavati śreyaḥ kreyaṃ yasya guṇair yaśaḥ //MU_4,14.42//",
    "GSP27moksop_u:8831": "yeṣāṃ guṇeṣv asantoṣo 'rāgo yeṣāṃ śrutaṃ prati / saty avyasanino ye ca te narāḥ paśavo 'pare //MU_4,14.43//",
    "GSP27moksop_u:8832": "yaśaścandrikayā yeṣāṃ bhāsitaṃ janahṛnnabhaḥ / teṣāṃ kṣīrasamudrāṇāṃ nūnaṃ mūrtau sthito hariḥ //MU_4,14.44//",
    "GSP27moksop_u:8833": "bhuktaṃ bhoktavyam akhilaṃ dṛṣṭā draṣṭavyadṛṣṭayaḥ / kim anyad bhavabhaṅgāya bhūyobhogeṣv alubdhatā //MU_4,14.45//",
    "GSP27moksop_u:8834": "yathākramaṃ yathāśāstraṃ yathācāraṃ yathāsthiti / sthīyatāṃ mucyatām antar bhogagārdhyam avāstavam //MU_4,14.46//",
    "GSP27moksop_u:8835": "saṃstavaḥ kriyatāṃ kīrtyā guṇair gaganagāmibhiḥ / trāyante mṛtyunopetaṃ na kadācana bhogakāḥ //MU_4,14.47//",
    "GSP27moksop_u:8836": "gāyanti siddhasundaryo yeṣām indusitaṃ yaśaḥ / gītibhir gaganābhoge te jīvanti mṛtāḥ pare //MU_4,14.48//",
    "GSP27moksop_u:8837": "paramaṃ pauruṣaṃ yatnam āsthāyādāya sūdyamam / yathāśāstram anudvegam ācārāt ko na siddhibhāk //MU_4,14.49//",
    "GSP27moksop_u:8838": "yathāśāstraṃ viharatā tvarā kāryā na siddhiṣu / cirakālaparā pakvā siddhiḥ puṣṭatarā bhavet //MU_4,14.50//",
    "GSP27moksop_u:8839": "vītaśokabhayāyāsam agardham apayantraṇam / vyavahāro yathāśāstraṃ kriyatāṃ mā vinaśyatām //MU_4,14.51//",
    "GSP27moksop_u:8840": "jīvo jīrṇāndhakūpeṣu bhaveṣv antardhim āgataḥ / bhavatāṃ bhūribhaṅgānām adhunoddhriyatām ataḥ //MU_4,14.52//",
    "GSP27moksop_u:8841": "itaḥ prabhṛti mā bhūyo gamyatām adharād adhaḥ / idaṃ nirdhāryatāṃ śāstram astram āpannivāraṇe //MU_4,14.53//",
    "GSP27moksop_u:8842": "raṇe rabhasanirlūnavāraṇe prāṇam ujjhatām / kim arthamātrayā kāryam āryāś śāstram avekṣyatām //MU_4,14.54//",
    "GSP27moksop_u:8843": "idaṃ bimbam idaṃ nimbam iti matyā vicāryatām / svayā parapreraṇayā yāta mā paśavo yathā //MU_4,14.55//",
    "GSP27moksop_u:8844": "daurbhāgyadāyinī dīnā śubhahīnāvicāraṇā / ghanadīrghamahānidrā tyajyatāṃ samprabudhyatām //MU_4,14.56//",
    "GSP27moksop_u:8845": "suptaṃ mā sthīyatāṃ vṛddhamandakacchapavac chanaiḥ / utthānam aṅgīkriyatāṃ jarāmaraṇaśāntaye //MU_4,14.57//",
    "GSP27moksop_u:8846": "anarthāyārthasampattir bhogaugho bhavarogadaḥ / āpade sampadas sarvās sarvatrānādaro jayaḥ //MU_4,14.58//",
    "GSP27moksop_u:8847": "lokatantrānusāreṇa vicārād vyavahāriṇām / śāstrācārāviruddhena karmaṇā śarma sidhyati //MU_4,14.59//",
    "GSP27moksop_u:8848": "svācāracārucaritasya viviktavṛttes saṃsāraduḥkhalavasaukhyadaśāsv agṛdhnoḥ / āyur yaśāṃsi ca guṇāś ca sahaiva lakṣmyā phullanti mādhavalatā iva satphalāya //MU_4,14.60//",
    "GSP27moksop_u:8849": "dāmavyālakaṭopākhyāne sadācāranirūpaṇaṃ nāma sargaḥ",
    "GSP27moksop_u:8850": "pañcadaśas sargaḥ",
    "GSP27moksop_u:8851": "vasiṣṭhaḥ: sarvātiśayasāphalyāt sarvaṃ sarvatra sarvadā / sambhavaty eva tasmāt svaṃ śubhodyogaṃ na santyajet //MU_4,15.1//",
    "GSP27moksop_u:8852": "mitrasvajanabandhūnāṃ nandinānandadāyinā / sarasīśānam ārādhya mṛtyur apy upanirjitaḥ //MU_4,15.2 (= MT_4,33.2)//",
    "GSP27moksop_u:8853": "sarvotkarṣeṇa vartante devā api vimarditāḥ / dānavair dānavāryāḍhyair gajaiḥ padmākarā iva //MU_4,15.3//",
    "GSP27moksop_u:8854": "maruttanṛpater yajñe saṃvartena maharṣiṇā / brahmaṇevāparas sargo racitas sasurāsuraḥ //MU_4,15.4//",
    "GSP27moksop_u:8855": "mahātiśayayuktena viśvāmitreṇa vipratā / bhūyo bhūyaḥ prayuktena duṣprāpā tapasārjitā //MU_4,15.5//",
    "GSP27moksop_u:8856": "piṣṭātakāmbu duṣprāpaṃ rasāyanam ivāśnatā / durbhagenedṛśenāptaḥ kṣīroda upamanyunā //MU_4,15.6//",
    "GSP27moksop_u:8857": "trailokyamallāṃs tṛṇavan nighnan viṣṇvabjajādikān / yuktyātiśayadārḍhyena kālaś śvetena kālitaḥ //MU_4,15.7//",
    "GSP27moksop_u:8858": "praṇayena yamaṃ jitvā kṛtvā vacanasaṅgaram / paralokād upānītas sāvitryā satyavān patiḥ //MU_4,15.8//",
    "GSP27moksop_u:8859": "na so 'sty atiśayo loke yasyāsti na phalaṃ sphuṭam / bhavitavyaṃ vicāryātas sarvātiśayaśālinā //MU_4,15.9//",
    "GSP27moksop_u:8860": "ātmajñānam aśeṣāṇāṃ sukhaduḥkhadaśādṛśām / mūlaṅkaṣakaraṃ tasmād bhāvyaṃ tatrātiśāyinā //MU_4,15.10//",
    "GSP27moksop_u:8861": "nānayopahatārthinyā dṛśyadṛṣṭyātiduṣṭayā / duḥkhād ṛte nirābādhaṃ sukhaṃ kiñcid avāpyate //MU_4,15.11//",
    "GSP27moksop_u:8862": "aśamaḥ paramaṃ brahma śamaś ca paramaṃ padam / yady apy evaṃ tathāpy enaṃ praśamaṃ viddhi śaṅkaram //MU_4,15.12//",
    "GSP27moksop_u:8863": "abhimānaṃ parityajya śamam āśritya śāśvatam / vicārya prajñayāryatvaṃ kuryāt sajjanasevanam //MU_4,15.13//",
    "GSP27moksop_u:8864": "na tapāṃsi na tīrthāni na śāstrāṇi jayanti vaḥ / saṃsārasāgarottāre sajjanāsevanaṃ yathā //MU_4,15.14//",
    "GSP27moksop_u:8865": "lobhamoharuṣāṃ yasya tanutānudinaṃ bhavet / yathāśāstraṃ viharatas svakarmasu sa sajjanaḥ //MU_4,15.15//",
    "GSP27moksop_u:8866": "adhyātmaviduṣas saṅgāt tasya sā dhīḥ pravartate / atyantābhāva evāsya yayā dṛśyasya dṛśyate //MU_4,15.16//",
    "GSP27moksop_u:8867": "dṛśyātyantābhāvatas tu param evāvaśiṣyate / anyābhāvavaśād āśu jīvas tatraiva līyate //MU_4,15.17//",
    "GSP27moksop_u:8868": "na cotpannaṃ na caivāsīd dṛśyaṃ na ca bhaviṣyati / vartamāne 'pi naivāsti param evāsty aveditam //MU_4,15.18//",
    "GSP27moksop_u:8869": "etad yuktisahasreṇa darśitaṃ darśyate 'pi ca / sarvair evānubhūtaṃ hi darśayiṣyāmi cādhunā //MU_4,15.19//",
    "GSP27moksop_u:8870": "yathedam akhilaṃ śāntaṃ trijagat saṃvidambaram / idaṃ tattvaṃ tv asattvādi kuto 'tra syāt kathañcana //MU_4,15.20//",
    "GSP27moksop_u:8871": "cic camatkurute cāru cañcalācañcalātmani / yat tayaiva tad evedaṃ jagad ity avabudhyate //MU_4,15.21//",
    "GSP27moksop_u:8872": "trailokyarūpo 'nubhavaś cidādityāṃśumaṇḍalam / kva vendvaṃśumator bhedo nirvikatthana kathyatām //MU_4,15.22//",
    "GSP27moksop_u:8873": "svabhāvato 'syāś ciddṛṣṭer ye unmeṣanimeṣaṇe / jagadrūpānubhūtes tāv etāv astamayodayau //MU_4,15.23//",
    "GSP27moksop_u:8874": "ahamartho 'parijñātaḥ paramārthāmbare malaḥ / parijñāto 'hamarthas tu paramārthāmbaraṃ bhavet //MU_4,15.24//",
    "GSP27moksop_u:8875": "ahambhāvaḥ parijñāto nāhambhāvībhavaty alam / ekatām ambunevāmbu yāti cinnabhasātmanā //MU_4,15.25//",
    "GSP27moksop_u:8876": "ahamādi jagad dṛśyaṃ kila nāsty eva vastutaḥ / avaśyam eva tat kasmāc chiṣyate 'haṃvicāriṇaḥ //MU_4,15.26//",
    "GSP27moksop_u:8877": "bādhate dhyāmaladhiyām apiśāce piśācadhīḥ / śiśūnāṃ nāvadātāntaḥkaraṇānāṃ vicāraṇāt //MU_4,15.27//",
    "GSP27moksop_u:8878": "cijjyotsnā yāvad evāntar ahaṅkāraghanāvṛtā / vikāsam eti no tāvat paramārthakumudvatī //MU_4,15.28//",
    "GSP27moksop_u:8879": "pramārjite 'ham ity asmin pade sārthe svayaṃ citā / narakasvargamokṣāditṛṣṇāyāḥ kalpanaiva kā //MU_4,15.29//",
    "GSP27moksop_u:8880": "hṛdi yāvad ahaṅkāravāridaḥ pravijṛmbhate / tāvad vikāsam āyāti tṛṣṇākuṭajamañjarī //MU_4,15.30//",
    "GSP27moksop_u:8881": "ākramya cetanādityam ahaṅkārāmbude sthite / jāḍyam eva sthitiṃ yāti na prākāśyaṃ kathañcana //MU_4,15.31//",
    "GSP27moksop_u:8882": "āsanno 'yam ahaṅkāras svayaṃ mithyā prakalpitaḥ / duḥkhāyaiva na harṣāya bālasambhramayakṣavat //MU_4,15.32//",
    "GSP27moksop_u:8883": "mudhaiva kalpito moham ahambhāvaḥ prayacchati / anantasaṃsārakaraṃ dāmādiṣv iva durmatau //MU_4,15.33//",
    "GSP27moksop_u:8884": "ayaṃ so 'ham iti sphāramohād anyat paraṃ tamaḥ / anarthabhūtaṃ saṃsāre na bhūtaṃ na bhaviṣyati //MU_4,15.34//",
    "GSP27moksop_u:8885": "yat kiñcid idam āyāti sukhaduḥkham alātavat / tad ahaṅkāracakrasya pravikāsi vijṛmbhitam //MU_4,15.35//",
    "GSP27moksop_u:8886": "ahaṅkārāṅkuraḥ kaṣṭo hṛdi yenādhiropitaḥ / sahasraśākhaṃ duśchedaṃ tasya saṃsṛtikānanam //MU_4,15.36//",
    "GSP27moksop_u:8887": "ahambhāvo 'ṅkuro janmavṛkṣāṇām akṣayātmanām / mamedam iti vistīrṇās teṣām śākhās sahasraśaḥ //MU_4,15.37//",
    "GSP27moksop_u:8888": "kacaṭā vātavisphoṭā bhānty arthā vāsanodayāḥ / vidāryadāruravavat taraṅgāravapaṅktivat //MU_4,15.38//",
    "GSP27moksop_u:8889": "ahambhāvamahānābhiṃ tvam ahambhāvavarjitaḥ / saṃsāracakraṃ vahanād ātmanaḥ parirodhaya //MU_4,15.39//",
    "GSP27moksop_u:8890": "ahambhāvatamo yāvat pumaraṇye vijṛmbhate / tāvad etā vivalganti cintāmattapiśācikāḥ //MU_4,15.40//",
    "GSP27moksop_u:8891": "ahaṅkārapiśācena gṛhīto yo narādhamaḥ / na tantrāṇi na mantrāś ca tasyānāthasya śāntaye //MU_4,15.41//",
    "GSP27moksop_u:8892": "rāmaḥ: cinmātre darpaṇākāre nirmale svātmani sthite / bimbaty ahaṅkṛtis tasmāt puṃsaḥ kevātra vācyatā //MU_4,15.42//",
    "GSP27moksop_u:8893": "vasiṣṭhaḥ: ahaṅkāracamatkāro vastudharmo na rāghava / vāsanākṛta eṣo 'rthaḥ pumprayatnena śāmyati //MU_4,15.43//",
    "GSP27moksop_u:8894": "nāhaṃ na ca mamārthaśrīs sukhaduḥkhe kutas sthite / iti bhāvānusandhānād ahaṅkāro na jāyate //MU_4,15.44//",
    "GSP27moksop_u:8895": "mithyeyam indrajālaśrīḥ kiṃ me snehavirāgayoḥ / ity antar anusandhānād ahaṅkāro na jāyate //MU_4,15.45//",
    "GSP27moksop_u:8896": "nāham ātmani nāpy asya dṛśyaśriya iti svayam / śāntena vyavahāreṇa nāhaṅkāraḥ pravardhate //MU_4,15.46//",
    "GSP27moksop_u:8897": "ahaṃ hi jagad ity antar heyādeyadṛśoḥ kṣaye / samatāyāṃ prasannāyāṃ nāhaṅkāraḥ pravartate //MU_4,15.47//",
    "GSP27moksop_u:8898": "rāmaḥ: kimākṛtir ahaṅkāraḥ kathaṃ santyajyate prabho / saśarīro 'śarīraś ca tyakte tasmin kathaṃ bhavet //MU_4,15.48//",
    "GSP27moksop_u:8899": "vasiṣṭhaḥ: trividho rāghavāstīha tv ahaṅkāro jagattraye / dvau śreṣṭhāv itaras tyājyaś śṛṇu tvaṃ kathayāmi te //MU_4,15.49//",
    "GSP27moksop_u:8900": "ahaṃ sarvam idaṃ viśvaṃ paramātmāham acyutaḥ / nānyad astīti saṃvid yā paramā sā hy ahaṅkṛtiḥ //MU_4,15.50//",
    "GSP27moksop_u:8901": "mokṣāyaiṣā na bandhāya jīvanmuktasya vidyate / ahaṅkārābhidhā tv asyāḥ kalpitā na tu vāstavī //MU_4,15.51//",
    "GSP27moksop_u:8902": "sarvasmād vyatirikto 'haṃ vālāgraśatakalpitaḥ / yadi vā saṃvid eṣāsau dvitīyāhaṅkṛtiḥ parā //MU_4,15.52//",
    "GSP27moksop_u:8903": "mokṣāyaiṣā na bandhāya jīvanmuktasya vidyate / ahaṅkārābhidhā tv asyāḥ kalpitā na tu vāstavī //MU_4,15.53//",
    "GSP27moksop_u:8904": "pāṇipādādimātro 'yam aham ity eva niścayaḥ / ahaṅkāras tṛtīyo 'sau laukikas tuccha eva saḥ //MU_4,15.54//",
    "GSP27moksop_u:8905": "varjya eṣa durātmāsau śatrur eṣa paras smṛtaḥ / anenābhihato jantur na bhūyaḥ parirohati //MU_4,15.55//",
    "GSP27moksop_u:8906": "ripuṇānena balinā vividhādhipradāyinā / kharvīkṛtamatir lokas saṅkaṭeṣv eva majjati //MU_4,15.56//",
    "GSP27moksop_u:8907": "anayā durahaṅkṛtyā bhāvāt santyaktayā ciram / śiṣṭāhaṅkāravāñ jantur bhagavān yāti muktatām //MU_4,15.57//",
    "GSP27moksop_u:8908": "lokāhaṅkāradoṣasya vapur asmīti rūpiṇaḥ / na deho 'smīti nirṇīyavarjanaṃ mahatāṃ matam //MU_4,15.58//",
    "GSP27moksop_u:8909": "prathamau dvāv ahaṅkārāv aṅgīkṛtyāpy alaukikau / tṛtīyāhaṅkṛtis tyājyā laukikī duḥkhadāyinī //MU_4,15.59//",
    "GSP27moksop_u:8910": "anayā durahaṅkṛtyā dāmavyālakaṭāḥ kila / tāṃ daśāṃ samanuprāptā yā kathāsv api duḥkhadā //MU_4,15.60//",
    "GSP27moksop_u:8911": "rāmaḥ: tṛtīyāṃ laukikīm etāṃ tyaktvā cittād ahaṅkṛtim / kimbhāvaḥ puruṣo brahman prāpnuyād ātmane hitam //MU_4,15.61//",
    "GSP27moksop_u:8912": "vasiṣṭhaḥ: eṣā tāvat parityājyā tyaktvaitāṃ duḥkhadāyinīm / yathā yathā pumāṃs tiṣṭhet param eti tathā tathā //MU_4,15.62//",
    "GSP27moksop_u:8913": "ete ahaṅkṛtidaśe pūrvokte bhāvayan yadi / tiṣṭhaty abhyeti paramaṃ tat padaṃ puruṣo 'naghaḥ //MU_4,15.63//",
    "GSP27moksop_u:8914": "atha te eva santyajya sarvāhaṅkṛtivivarjitaḥ / santiṣṭhate tathāpy uccaiḥpadam evādhirohati //MU_4,15.64//",
    "GSP27moksop_u:8915": "sarvadā sarvayatnena laukikī durahaṅkṛtiḥ / paramānandabodhāya varjanīyā mahādhiyā //MU_4,15.65//",
    "GSP27moksop_u:8916": "śarīrasthāmayāpuṇyadurahaṅkāravarjanāt / anyan na paramaṃ śreya etad eva paraṃ padam //MU_4,15.66//",
    "GSP27moksop_u:8917": "bhāvād ahaṅkṛtiṃ tyaktvā sthūlām etāṃ hi laukikīm / tiṣṭhan vyavaharan vāpi na naraḥ prapataty adhaḥ //MU_4,15.67//",
    "GSP27moksop_u:8918": "saṃśāntāhaṅkṛter jantor bhogarogā mahāmateḥ / na svadante sutṛptasya yathā prativiṣārasāḥ //MU_4,15.68//",
    "GSP27moksop_u:8919": "bhogeṣv asvadamāneṣu puṃsaś śreyaḥ purogatam / kṣīṇe 'ndhakāre kiṃ nāma manaso 'nyat pravartate //MU_4,15.69//",
    "GSP27moksop_u:8920": "ahaṅkārānusandhānavarjanād eva rāghava / pauruṣaikaprayatnotthāt tīryate bhavasāgaraḥ //MU_4,15.70//",
    "GSP27moksop_u:8921": "nāhaṃ na nāma mama kiñcid apīti matvā sarvaṃ ca me sakalam apy aham eva veti / labdhāspadāṃ manasi saṃvidam evam īḍyāṃ nītvā sthitiṃ param upaiti padaṃ mahātmā //MU_4,15.71//",
    "GSP27moksop_u:8922": "dāmavyālakaṭopākhyāne 'haṅkāravicāro nāma sargaḥ",
    "GSP27moksop_u:8923": "ṣoḍaśas sargaḥ",
    "GSP27moksop_u:8924": "vasiṣṭhaḥ: atra te śṛṇu vakṣyāmi dāmādiṣu gateṣv atha / yad vṛttaṃ śambarasyaiva nagare nagasannibhe //MU_4,16.1//",
    "GSP27moksop_u:8925": "tathā gaganavibhraṣṭe samaste dhvastasaṃsthitau / vinaṣṭe śambarānīke śaradīvābhramaṇḍale //MU_4,16.2//",
    "GSP27moksop_u:8926": "devanirjitasainyo 'sau nītvā katipayās samāḥ / punar devavadhodyuktaś cintayām āsa dānavaḥ //MU_4,16.3//",
    "GSP27moksop_u:8927": "dāmādayas te racitā ye mayā māyayāsurāḥ / maurkhyāt tair bhāvitā yuddhe mithyaivāntar ahaṅkṛtiḥ //MU_4,16.4//",
    "GSP27moksop_u:8928": "idānīṃ saṃsṛjāmy anyān dānavān māyayoditān / tān athāpy ātmaśāstrajñān savivekān karomy aham //MU_4,16.5//",
    "GSP27moksop_u:8929": "tatas tattvaparijñānān mithyā bhāvanayotthitam / nāhaṅkāraṃ prayāsyanti vijeṣyanti ca tān surān //MU_4,16.6//",
    "GSP27moksop_u:8930": "iti sañcintya daityendras tādṛśān dānavādhipān / māyayotpādayām āsa budbudān iva vāridhiḥ //MU_4,16.7//",
    "GSP27moksop_u:8931": "sarvajñā vedyavettāro vītarāgā gatainasaḥ / yathāprāptaikakartāro bhāvitātmāna uttamāḥ //MU_4,16.8//",
    "GSP27moksop_u:8932": "bhīmo bhāso druṭa iti nāmabhiḥ parilāñchitāḥ / jagat tṛṇam ivāśeṣaṃ paśyantaḥ pāvanāśayāḥ //MU_4,16.9//",
    "GSP27moksop_u:8933": "te sma daityā bhuvaṃ prāpya cchādayām āsur ambaram / garjanto hetitaḍitaḥ prāvṛṣīva payodharāḥ //MU_4,16.10//",
    "GSP27moksop_u:8934": "ayudhyanta samaṃ devair api varṣagaṇān bahūn / vivekavaśato jagmur nāhaṅkāraṃ kadācana //MU_4,16.11//",
    "GSP27moksop_u:8935": "teṣāṃ yāvad udety antar mamedam iti vāsanā / tāvat ko 'yam ahaṃ ceti vicārād yāty asatyatām //MU_4,16.12//",
    "GSP27moksop_u:8936": "asac charīraṃ cic chuddhā ko 'sāv aham iti sthitaḥ / vicārād ittham eteṣāṃ prodagur na bhayādayaḥ //MU_4,16.13//",
    "GSP27moksop_u:8937": "asac charīraṃ nāstīdaṃ cic chuddhaivātmani sthitā / ahaṃ nāma na cānyo 'sti niścityety asurā babhuḥ //MU_4,16.14//",
    "GSP27moksop_u:8938": "tatas tair nirahaṅkārair jarāmaraṇanirbhayaiḥ / prāptānukāribhir vīrair vartamānānuvartibhiḥ //MU_4,16.15//",
    "GSP27moksop_u:8939": "asaktabuddhibhir nityaṃ hatānyair apy ahantṛbhiḥ / vāsanājālanirmuktaiḥ kṛtakāryair akartṛbhiḥ //MU_4,16.16//",
    "GSP27moksop_u:8940": "prabhoḥ kāryam idaṃ kāryam iti saṅgaratatparaiḥ / vītarāgair gatadveṣais satataṃ samadṛṣṭibhiḥ //MU_4,16.17//",
    "GSP27moksop_u:8941": "sā daivī dānavais senā bhīmabhāsadruṭādibhiḥ / hatā bhuktā kṣatā pluṣṭā svāntraśrīr iva bhoktṛbhiḥ //MU_4,16.18//",
    "GSP27moksop_u:8942": "bhīmabhāsadruṭakṣuṇṇā tato gīrvāṇavāhinī / paridudrāva vegena gaṅgeva himavaccyutā //MU_4,16.19//",
    "GSP27moksop_u:8943": "sā surānīkinī devaṃ kṣīrodārṇavaśāyinam / jagāma śaraṇaṃ śailaṃ vātāntevābdamālikā //MU_4,16.20//",
    "GSP27moksop_u:8944": "viṣṇur āśvāsayām āsa tāṃ bhītāṃ devavāhinīm / bhujagābhidrutām ekāṃ ramaṇīm iva nāyakaḥ //MU_4,16.21//",
    "GSP27moksop_u:8945": "atha kṣīrodakuhare tāvat sā suravāhinī / uvāsa yāvad bhagavān arināśārtham udyayau //MU_4,16.22//",
    "GSP27moksop_u:8946": "babhūva dāruṇaṃ yuddhaṃ śauriśambarayos tataḥ / akāla iva kalpāntas samuḍḍīnakulācalaḥ //MU_4,16.23//",
    "GSP27moksop_u:8947": "śaśāma samare tasmin daityas sabalavāhanaḥ / nārāyaṇahato yātaś śambaro vaiṣṇavīṃ purīm //MU_4,16.24//",
    "GSP27moksop_u:8948": "bhīmabhāsadruṭās te tu tasmin viṣamasaṅgare / viṣṇunaiva śamaṃ nītāḥ pavaneneva dīpakāḥ //MU_4,16.25//",
    "GSP27moksop_u:8949": "te hi nirvāsanā eva yadā śāntim upāgatāḥ / tadaiteṣāṃ gatir jātā dīpānām iva śāmyatām //MU_4,16.26//",
    "GSP27moksop_u:8950": "tasmād vāsanayā baddhaṃ muktaṃ nirvāsanaṃ manaḥ / rāma nirvāsanībhāvam āharāśu vivekataḥ //MU_4,16.27//",
    "GSP27moksop_u:8951": "samyagālokanāt satyād vāsanā pravilīyate / vāsanāvilaye cetaś śamam āyāti dīpavat //MU_4,16.28//",
    "GSP27moksop_u:8952": "na satyaṃ kiñcid eveha yadbhāvo bhāvayaty alam / nāsty eva bhāvanā tasmād ity etat samyagīkṣaṇam //MU_4,16.29//",
    "GSP27moksop_u:8953": "vāsanācittanāmānau śabdāv arthasamanvitau / satyāvalokanād yatra vilīnau tat paraṃ padam //MU_4,16.30//",
    "GSP27moksop_u:8954": "ātmaivedaṃ jagat sarvaṃ kaḥ kiṃ bhāvayatu kva vā / bhāvanā nāma nāsty eva etat tat samyagīkṣaṇam //MU_4,16.31//",
    "GSP27moksop_u:8955": "vāsanāvalitaṃ cittam iha sthitim upāgatam / tad eva tadvinirmuktaṃ vimuktam iti kathyate //MU_4,16.32//",
    "GSP27moksop_u:8956": "nānāghaṭapaṭākāraiś cetas sthitim upāgatam / tad evāśu śamaṃ neyaṃ mithyā yakṣa ivotthitaḥ //MU_4,16.33//",
    "GSP27moksop_u:8957": "dāmavyālakaṭākāraiś cetaḥ pariṇataṃ yathā / bhīmabhāsadruṭākāraiś cetaḥ pariṇataṃ tathā //MU_4,16.34//",
    "GSP27moksop_u:8958": "bhīmabhāsadruṭanyāyo rāghavāstv acalas tava / dāmavyālakaṭanyāyo mā te bhavatu rāghava //MU_4,16.35//",
    "GSP27moksop_u:8959": "etad rāma purā proktaṃ pitrā kamalajena me / bhavate 'dya mayā proktaṃ śiṣyāyātyantadhīmate //MU_4,16.36//",
    "GSP27moksop_u:8960": "dāmavyālakaṭanyāyas tasmān mā te 'stu rāghava / bhīmabhāsadruṭanyāyo nityam astu tavānagha //MU_4,16.37//",
    "GSP27moksop_u:8961": "aviralasukhaduḥkhasaṅkaṭeyaṃ bhavapadavī bhavabhāvanopayātā / vyavaharaṇavato 'pi bhūtajātau satatam asaktatayā vinaśyatīti //MU_4,16.38//",
    "GSP27moksop_u:8962": "dāmādyupākhyānaṃ samāptaṃ nāma sargaḥ",
    "GSP27moksop_u:8963": "saptadaśas sargaḥ",
    "GSP27moksop_u:8964": "vasiṣṭhaḥ: jayanti te sadā śūrās sādhavo yair vinirjitam / avidyāmadirollāsi svamano viṣayonmukham //MU_4,17.1//",
    "GSP27moksop_u:8965": "saṃsārasyāsya duḥkhasya sarvopadravadāyinaḥ / upāya eka evāsti manasas svasya nigrahaḥ //MU_4,17.2//",
    "GSP27moksop_u:8966": "śrūyatāṃ dharmasarvasvaṃ śrutvā caivāvadhāryatām / bhogecchāmātrako bandhas tattyāgo mokṣa ucyate //MU_4,17.3//",
    "GSP27moksop_u:8967": "kim anyaiś śāstrasandarbhaiḥ śrūyatām idam eva tat / yad yat svādv aṅga tat sarvaṃ dṛśyatāṃ viṣavahnivat //MU_4,17.4//",
    "GSP27moksop_u:8968": "viṣayā viṣamābhogāḥ pravicāryāḥ punaḥ punaḥ / te hy aniṣṭāḥ parityājyās sevyamānās sukhāvahāḥ //MU_4,17.5//",
    "GSP27moksop_u:8969": "doṣān prasūte sasphārān vāsanāvāsitā matiḥ / kīrṇakaṇṭakabījā bhūḥ kaṇṭakaprasaraṃ yathā //MU_4,17.6//",
    "GSP27moksop_u:8970": "alagnavāsanāgarbhā matiḥ prasaravarjitā / adṛṣṭarāgadveṣā sā śamam eti śanaiḥ param //MU_4,17.7//",
    "GSP27moksop_u:8971": "śubhavāsanāgarbhā dhīḥ prasūte suguṇān sadā / phaladān aṅkurān kāle śreṣṭhabījavatīva bhūḥ //MU_4,17.8//",
    "GSP27moksop_u:8972": "śubhabhāvānusandhānāt prasanne manasi sthite / śanaiś śanaiḥ praśānte ca mithyājñānaghanāmbude //MU_4,17.9//",
    "GSP27moksop_u:8973": "vṛddhiṃ gate ca saujanye śuklapakṣa ivoḍupe / viveke prasṛte puṇye jagatīvārkatejasi //MU_4,17.10//",
    "GSP27moksop_u:8974": "dhṛtāv antar vivṛddhāyāṃ muktāyām iva kīcake / sthitāv antaḥ kṛtāsthāyāṃ rucāv iva niśākare //MU_4,17.11//",
    "GSP27moksop_u:8975": "phalite śītalacchāye satsaṅgasaphaladrume / sravaty ānandasurasaṃ samādhisaraladrume //MU_4,17.12//",
    "GSP27moksop_u:8976": "mano bhavati nirdvandvaṃ niṣkāmam anupadravam / praśāntacāpalānarthalobhamohabhayāmayam //MU_4,17.13//",
    "GSP27moksop_u:8977": "kṣīṇaśāstrārthasandehaṃ vigatāśeṣakautukam / nirastakalpanājālaṃ jīvanmuktam alepakam //MU_4,17.14//",
    "GSP27moksop_u:8978": "nirīhaṃ nirupākrośaṃ nirapekṣaṃ nirādhi ca / saṃśāntaśokanīhāram asaktaṃ granthivarjitam //MU_4,17.15//",
    "GSP27moksop_u:8979": "svendriyograsutaṃ sūtaṃ satṛṣṇādārapañjaram / nāśayitvā svam ātmānaṃ sādhayaty artham aiśvaram //MU_4,17.16//",
    "GSP27moksop_u:8980": "ātmapīvaratāhetūn vikalpān svayam ujjhati / sadbhṛtyaḥ prabhukṛtyeṣu jahāti tṛṇavat tanum //MU_4,17.17//",
    "GSP27moksop_u:8981": "manaso 'bhyudayo nāśo manonāśo mahodayaḥ / jñamano nāśam abhyeti mano 'jñasya vivardhate //MU_4,17.18//",
    "GSP27moksop_u:8982": "manomātraṃ jagaccakraṃ manaḥ parvatamaṇḍalam / mano vyoma mano deho mano mitraṃ mano ripuḥ //MU_4,17.19//",
    "GSP27moksop_u:8983": "vikalpakaluṣā yā syāc cittattvasyātmavismṛtiḥ / mana ity ucyate seyaṃ vāsanā bhavabhāginī //MU_4,17.20//",
    "GSP27moksop_u:8984": "cetyānupātakalitaṃ cinmātretikṣatābhidham / manāg vikalpakaluṣaṃ cittattvaṃ jīva ucyate //MU_4,17.21//",
    "GSP27moksop_u:8985": "cetyaprapatitaṃ rūḍhasañjñam ajñatvam āgataṃ / tad evādhikavistāraṃ kalpyate tanmanastayā //MU_4,17.22//",
    "GSP27moksop_u:8986": "nātmā saṃsārapuruṣo na śarīraṃ na śoṇitam / jaḍaṃ sarvaṃ śarīrādi dehī khavad alepakaḥ //MU_4,17.23//",
    "GSP27moksop_u:8987": "śarīre kaṇaśaḥ kṛtte nāsty anyad rudhirādikāt / nirbhinne kadalīstambhe nāsty anyat pallavād ṛte //MU_4,17.24//",
    "GSP27moksop_u:8988": "mano jīvaṃ naraṃ viddhi tad evākāram āgatam / ātmanātmānam ādatte svavikalpāṃśakalpitam //MU_4,17.25//",
    "GSP27moksop_u:8989": "svavikalpān naras tantūn prasārya racayaty alam / jālam ātmanibandhāya kośakāraḥ krimir yathā //MU_4,17.26//",
    "GSP27moksop_u:8990": "imaṃ dehabhramaṃ tyaktvā deśakālāntare punaḥ / śarīram anyad ādatte pallavatvam ivāṅkuraḥ //MU_4,17.27//",
    "GSP27moksop_u:8991": "yādṛgvāsanam etat syān manas tādṛk prajāyate / janas svapiti yaccittas tat svapne niśi paśyati //MU_4,17.28//",
    "GSP27moksop_u:8992": "amblam amblarasāsiktaṃ madhuraṃ madhurañjitam / bījaṃ prativiṣākalkasiktaṃ ca kaṭu jāyate //MU_4,17.29//",
    "GSP27moksop_u:8993": "śubhavāsanayā ceto mahatyā jāyate mahat / bhavatīndramanorājyād indratāsvapnabhāṅ naraḥ //MU_4,17.30//",
    "GSP27moksop_u:8994": "kṣudravāsanayā cetaḥ kṣudratām eti pelavām / piśācavibhramāt svasthaḥ piśācān niśi paśyati //MU_4,17.31//",
    "GSP27moksop_u:8995": "manasi sphāranairmalye kāluṣyaṃ yāti na sthitim / tathaiva sphārakāluṣye prasādo yāti na sthitim //MU_4,17.32//",
    "GSP27moksop_u:8996": "manasi sphārakāluṣye tadrūpaṃ jāyate phalam / tathaiva sphāranairmalye tadrūpaṃ jāyate phalam //MU_4,17.33//",
    "GSP27moksop_u:8997": "tyajaty udārāṃ na gatiṃ kṣīṇo 'py atyantam uttamaḥ / udyogavān avirataṃ pūraṇāśām ivoḍupaḥ //MU_4,17.34//",
    "GSP27moksop_u:8998": "neha bandho na mokṣo 'sti na badhyo na ca bandhanam / mithyotthitaiva māyeyam indrajālalatā yathā //MU_4,17.35//",
    "GSP27moksop_u:8999": "gandharvanagarākāro mṛgatṛṣṇākramotthitaḥ / dvicandravibhramābhāsas saṃsāro 'yam asanmayaḥ //MU_4,17.36//",
    "GSP27moksop_u:9000": "nānanto 'haṃ varāko 'ham iti durniścayoditaḥ / ananto 'smi paro 'smīti niścayena vilīyate //MU_4,17.37//",
    "GSP27moksop_u:9001": "sarvage svātmani svacche yaiṣā pramitibhāvanā / etat tad bandhanaṃ loke svavikalpopakalpitam //MU_4,17.38//",
    "GSP27moksop_u:9002": "bandhamokṣadaśāhīnā dvitvaikatvavivarjitā / sarvaiva brahmasatteyam ity eṣā paramārthatā //MU_4,17.39//",
    "GSP27moksop_u:9003": "mano nirmalatāṃ yātam asaktaṃ sarvadṛṣṭiṣu / amanastām ivāpannaṃ brahma paśyati nānyathā //MU_4,17.40//",
    "GSP27moksop_u:9004": "mano nirmalatāṃ yātaṃ śubhasantānavāribhiḥ / brāhmīṃ dṛṣṭim upādatte raṅgaṃ śuklaḥ paṭo yathā //MU_4,17.41//",
    "GSP27moksop_u:9005": "sarvam eva mamātmeti satyabhāvanayānagha / heyādeyadale kṣīṇe bandhamokṣau kim ucyatām //MU_4,17.42//",
    "GSP27moksop_u:9006": "śuddhasya manasaḥ kāyaś śāstravairāgyabuddhibhiḥ / abhijātopalasyeva galaty abhyeti ca dyutiḥ //MU_4,17.43//",
    "GSP27moksop_u:9007": "padārthenaikatām etya manaso yaikatānatā / asamyagjñānadṛṣṭiṃ tāṃ viddhi kṣaṇavināśinīm //MU_4,17.44//",
    "GSP27moksop_u:9008": "sabāhyābhyantaraṃ tyaktvā sarvā dṛśyadṛśo yadā / manas tiṣṭhati saṃlīnaṃ samprāptaṃ tat padaṃ tadā //MU_4,17.45//",
    "GSP27moksop_u:9009": "dṛśyadṛṣṭis sphuṭā yeyaṃ sā hy avaśyam asanmayī / tanmayatvaṃ ca manasas svarūpaṃ viddhi netarat //MU_4,17.46//",
    "GSP27moksop_u:9010": "ādyantayor vināśitvān madhye 'pi tad asanmayam / kujñānamanasas tena duḥkhitā hastasaṃsthitā //MU_4,17.47//",
    "GSP27moksop_u:9011": "ātmaivedaṃ jagad iti vinā bhāvena duḥkhadā / dṛśyaśrīr anyathā tv eṣā bhogamokṣaikadāyinī //MU_4,17.48//",
    "GSP27moksop_u:9012": "jalam anyat taraṅgo 'nya iti nānātayājñatā / jalam eva taraṅgo 'yam ity ekatvāt kila jñatā //MU_4,17.49//",
    "GSP27moksop_u:9013": "ajñatvād duḥkham āyāti heyopādeyarūpi yat / tadabhāvena tu jñatvād ānantyam avaśiṣyate //MU_4,17.50//",
    "GSP27moksop_u:9014": "saṅkalpakalpitatvāc ca manorūpam asanmayam / asanmayavināśe tu kaḥ kleśo vada rāghava //MU_4,17.51//",
    "GSP27moksop_u:9015": "avatsalo yathā bandhur arāgadveṣayā dhiyā / dṛśyate paśya tadvat tvaṃ dṛśyapañjaram ātmanaḥ //MU_4,17.52//",
    "GSP27moksop_u:9016": "avatsalād yathā bandhos sukhaduḥkhair na lipyate / paratvasamparijñātāt tathā tattvacayātmanaḥ //MU_4,17.53//",
    "GSP27moksop_u:9017": "tad anādi śivaṃ jñānaṃ yan madhyaṃ draṣṭṛdṛśyayoḥ / tasmin satye manaś śāntaṃ pāṃsur vāyukṣaye yathā //MU_4,17.54//",
    "GSP27moksop_u:9018": "upaśānte manovāyau dehapāṃsuḥ praśāmyati / punas saṃsāranagare na nīhāraḥ pravartate //MU_4,17.55//",
    "GSP27moksop_u:9019": "vāsanāprāvṛṣi kṣīṇasaṃsthitau śamam āgate / jāḍye janitahṛtkampe paṅke śoṣam upāgate //MU_4,17.56//",
    "GSP27moksop_u:9020": "śuṣkatṛṣṇālateṣv antar mahāhṛdayakānane / akṣakṣīṇakadambeṣu mithyājñānaghane kṣate //MU_4,17.57//",
    "GSP27moksop_u:9021": "kṣīyate mohamihikā prabhāta iva śarvarī / kvāpi gacchati taj jāḍyaṃ viṣaṃ mantrahataṃ yathā //MU_4,17.58//",
    "GSP27moksop_u:9022": "dehādrau na navacchidrasaritaḥ prasravanty alam / nollasanti lasatpakṣās saṅkalpograkalāpinaḥ //MU_4,17.59//",
    "GSP27moksop_u:9023": "parāṃ nirmalatām eti svacidākāśakoṭaram / rājate 'titarām accho jīvādityo mahodayaḥ //MU_4,17.60//",
    "GSP27moksop_u:9024": "ghanamohabharonmuktā viviktatvaṃ paraṃ gatāḥ / śamam etyātiśobhante dhautā āśāmahādiśaḥ //MU_4,17.61//",
    "GSP27moksop_u:9025": "bhṛśam ābhāti vimalā muditākāśamañjarī / śītalīkṛtadikcakrā śaradvyomnīva candrikā //MU_4,17.62//",
    "GSP27moksop_u:9026": "sarvasampatprakāśena paramānandaśālinī / bhṛśaṃ saphalatām eti suviviktā vivekabhūḥ //MU_4,17.63//",
    "GSP27moksop_u:9027": "saparvatavanābhogaṃ paramālokasundaram / acchācchaṃ śītalacchāyaṃ jāyate bhuvanāntaram //MU_4,17.64//",
    "GSP27moksop_u:9028": "vistāritāṃ suśamatāṃ sphāritāṃ sphuṭikācchatām / upaiti hṛtsaras svacchanīrugambhojakoṭaram //MU_4,17.65//",
    "GSP27moksop_u:9029": "hṛtpadmakośān malinas svāhaṅkāramadhuvrataḥ / apunardarśanāyaiva cañcalaḥ kvāpi gacchati //MU_4,17.66//",
    "GSP27moksop_u:9030": "bhavaty apagatāpekṣas sarvagas sarvanāyakaḥ / nirvāsanaś śāntamanās svadehanagareśvaraḥ //MU_4,17.67//",
    "GSP27moksop_u:9031": "vicāraṇāsamadhigatātmadīpake manasy alaṃ vyapagalite ca dhīradhīḥ / vilokayan kṣayabhayanīrasā gatīr gatajvaro vilasati dehapattane //MU_4,17.68//",
    "GSP27moksop_u:9032": "upaśamasvarūpavarṇanaṃ nāma sargaḥ",
    "GSP27moksop_u:9033": "aṣṭādaśas sargaḥ",
    "GSP27moksop_u:9034": "rāmaḥ: yathedaṃ saṃsthitaṃ viśvaṃ viśvātīte cidātmani / tan me kathaya he brahman punar bodhābhivṛddhaye //MU_4,18.1//",
    "GSP27moksop_u:9035": "vasiṣṭhaḥ: yathormayo 'nabhivyaktā bhāvinaḥ payasi sthitāḥ / na sthitāś cāpy alakṣyatvāc cittattve sṛṣṭayas tathā //MU_4,18.2//",
    "GSP27moksop_u:9036": "yathā sarvagatas saukṣmyād ākāśo nopalabhyate / tathā niraṃśaś cidbhāgas sarvago 'pi na lakṣyate //MU_4,18.3//",
    "GSP27moksop_u:9037": "asthitaiva sthitaivāntaḥ pratimāstrī maṇau yathā / na satyabhūtā nāsatyā tatheyaṃ sṛṣṭir ātmani //MU_4,18.4//",
    "GSP27moksop_u:9038": "khādhārair ambudaiḥ khasthair na spṛṣṭaṃ gaganaṃ yathā / citsthais sargaiś cidādhārair na spṛṣtā cit parā tathā //MU_4,18.5//",
    "GSP27moksop_u:9039": "jaladhiṣv eva no mahyāṃ yathāgniḥ pratibimbati / tathā puryaṣṭakeṣv eva cin na deheṣu lakṣyate //MU_4,18.6//",
    "GSP27moksop_u:9040": "sarvasaṅkalparahitā sarvasañjñāvivarjitā / saiṣā cid avināśātmatattvoktyādikṛtābhidhā //MU_4,18.7//",
    "GSP27moksop_u:9041": "ākāśaśatabhāgācchā jñeṣu niṣkalarūpiṇī / sakalāmalasaṃsārasvarūpaikātmadarśinī //MU_4,18.8//",
    "GSP27moksop_u:9042": "taraṅgādimayī sphārā nānātā salilārṇave / cinmātravyatirekeṇa tathā naiva prakāśate //MU_4,18.9//",
    "GSP27moksop_u:9043": "cic cinoti citaṃ cetyaṃ tenedaṃ sthitam ātmani / jñe 'jñe tv anyatvam āyātam anyad astīti kalpanāt //MU_4,18.10//",
    "GSP27moksop_u:9044": "ajñeṣv asatsvabhāvograsaṃsāragaṇarūpiṇī / jñeṣu prakāśarūpaiva sakalaikātmikā satī //MU_4,18.11//",
    "GSP27moksop_u:9045": "anubhūtivaśān nityam arkādīnāṃ prakāśinī / svādanī sarvabhāvānāṃ bhāvanī bhavabhāvinām //MU_4,18.12//",
    "GSP27moksop_u:9046": "nāstam eti na codeti nottiṣṭhati na tiṣṭhati / na ca yāti na cāyāti na ceha na ca neha cit //MU_4,18.13//",
    "GSP27moksop_u:9047": "saiṣā cid amalākārā svayam ātmani saṃsthitā / rāghavetthaṃ prapañcena jagannāmnā vijṛmbhate //MU_4,18.14//",
    "GSP27moksop_u:9048": "tejaḥpuñjair yathā tejaḥ payaḥpūrair yathā payaḥ / parisphurati saspandais tathā cit sargasambhramaiḥ //MU_4,18.15//",
    "GSP27moksop_u:9049": "tatsvabhāvena cinnāmnā sarvagenoditātmanā / prakāśenāprakāśena niraṃśenāṃśadhāriṇā //MU_4,18.16//",
    "GSP27moksop_u:9050": "svayaṃ svavalanāyogād anantaṃ padam ujjhatā / ayaṃ so 'smīti bhāvena gacchatājñapadaṃ śanaiḥ //MU_4,18.17//",
    "GSP27moksop_u:9051": "nānātāyāṃ prarūḍhāyām asyāṃ saṃsṛtipūrvakam / bhāvābhāvagrahotsargapade sthitim upāgate //MU_4,18.18//",
    "GSP27moksop_u:9052": "puryaṣṭakaṃ spandaśataiḥ karoti na karoti ca / utsedham eti bhūkośakoṭarastho 'ṅkurotkaraḥ //MU_4,18.19//",
    "GSP27moksop_u:9053": "vyoma sauṣiryam ādatte sarvamūrtyavirodhi yat / spandaikadharmavān vāto rasarūpi yathā jalam //MU_4,18.20//",
    "GSP27moksop_u:9054": "dṛḍhorvī prakaṭaṃ tejas sthitimanti jaganti ca / pratibandhābhyanujñāsu kālaḥ kalanayā sthitaḥ //MU_4,18.21//",
    "GSP27moksop_u:9055": "puṣpaṃ latāntam āyāti śanais sañcitakesaram / mṛtkoṭararasollāsas tṛṇatām eti bhūtale //MU_4,18.22//",
    "GSP27moksop_u:9056": "mūlasthāḥ phalam āyānti pelavā rasaleśakāḥ / sanniveśaṃ vrajanty etā rekhāḥ pallavapāliṣu //MU_4,18.23//",
    "GSP27moksop_u:9057": "racanām anugṛhṇanti śakrabāṇāsane 'ṇavaḥ / yogo bhavaty avirataṃ saṃsthānena navo navaḥ //MU_4,18.24//",
    "GSP27moksop_u:9058": "vasantam upatiṣṭhante puṣpapallavarāśayaḥ / nidāghavidhim āyānti dāvadāhavibhūtayaḥ //MU_4,18.25//",
    "GSP27moksop_u:9059": "prāvṛṭsamayam īhante nīlā jaladarājayaḥ / śaradaṃ cānudhāvanti samagrāḥ phalarāśayaḥ //MU_4,18.26//",
    "GSP27moksop_u:9060": "himantau himahāsinyo bhavanti kakubho daśa / nayanty upalatām ambu śiśire śītalānilāḥ //MU_4,18.27//",
    "GSP27moksop_u:9061": "na jahāti svamaryādāṃ kālo yugamayīm imām / taraṅgiṇītaraṅgaughalīlayā yānti sṛṣṭayaḥ //MU_4,18.28//",
    "GSP27moksop_u:9062": "niyatis sthitim āyāti sthairyacāturyakāriṇī / tiṣṭhaty āpralayaṃ dhīrā dharā dharaṇadharmiṇī //MU_4,18.29//",
    "GSP27moksop_u:9063": "caturdaśavidhānīha bhūtāni bhuvanāntare / nānācāravihārāṇi nānāviracanāni ca //MU_4,18.30//",
    "GSP27moksop_u:9064": "punaḥ punar vilīyante jāyante ca punaḥ punaḥ / dhārāparamparāpātavati vārīva budbudāḥ //MU_4,18.31//",
    "GSP27moksop_u:9065": "āyāti yāti paritiṣṭhati rāraṭīti svārthān upārjayati dhāvati janmarāśau / unmattavad vihitabhāvanam āhitehā mugdhā kṛtāntavivaśā janatā varākī //MU_4,18.32//",
    "GSP27moksop_u:9066": "cidādityasvarūpanirūpaṇaṃ nāma sargaḥ",
    "GSP27moksop_u:9067": "ekonaviṃśas sargaḥ",
    "GSP27moksop_u:9068": "vasiṣṭhaḥ: itthaṃ sthiracalākārās saṃsārāvalayo 'bhitaḥ / svabhāvād brahmaṇas sarvāḥ punar āyānti yānti ca //MU_4,19.1//",
    "GSP27moksop_u:9069": "svatas sarvam idaṃ jātam anyo'nyaṃ hetutāṃ gatam / anyo'nyam api naśyac ca svata eva vilīyate //MU_4,19.2//",
    "GSP27moksop_u:9070": "svatas stambhanibhas spando yathāgādhajalodare / tathaivedam asat sac ca cid eva paridṛśyate //MU_4,19.3//",
    "GSP27moksop_u:9071": "vyomany eva nirābhāse nidāghāt sarito yathā / lakṣyante tadvad evemāś cittattve sṛṣṭidṛṣṭayaḥ //MU_4,19.4//",
    "GSP27moksop_u:9072": "yathā madavaśād ātmā svo 'nyavat pratibhāsate / tathaiva cittvāc ciddhātus sa evāsa iva sthitaḥ //MU_4,19.5//",
    "GSP27moksop_u:9073": "na cedaṃ sad asan nedaṃ tatsthātatsthatayā citiḥ / nātiriktātiriktā ca kaṭakādiṣu hematā //MU_4,19.6//",
    "GSP27moksop_u:9074": "yena śabdaṃ rasaṃ rūpaṃ gandhaṃ jānāsi rāghava / so 'yam ātmā paraṃ brahma sarvam āpūrya saṃsthitaḥ //MU_4,19.7//",
    "GSP27moksop_u:9075": "nānaikatām atītāt tu sarvagād amalātmanaḥ / dvitīyā kalpanaivāsti kācin netarathā kvacit //MU_4,19.8//",
    "GSP27moksop_u:9076": "rāśer abhāvād anyasya bhāvābhāvāś śubhāśubhāḥ / sṛṣṭayaḥ parikalpyante nātmanaivātha vātmani //MU_4,19.9//",
    "GSP27moksop_u:9077_0": "yasmād ātmano vyatirikte vastuni siddhe sati tatrecchā pravartate / yatra svātmano vyatiriktaṃ na kiñcid api sambhavati tatrātmā",
    "GSP27moksop_u:9077_1": "kiṃ nāmābhivāñchatu / kim anusandadhātu / kim upaitu / ata idam īhitam idam anīhitam ity ātmānaṃ na spṛśanti vikalpāḥ / ato",
    "GSP27moksop_u:9077_2": "niricchatayāyam ātmā na kiñcid api karoti kartṛkaraṇakarmaṇām ekatvāt / na kvacit tiṣṭhaty ādhārādheyayor ekatvāt / na ca",
    "GSP27moksop_u:9077_3": "niricchasyātmano naiṣkarmyam abhimataṃ dvitīyāyāḥ kalpanāyā asambhavāt / tena rāma / (MU_4,19.10)",
    "GSP27moksop_u:9078": "nāsi rāmo na cārāmas tvam iyaṃ brahmasaṃsthitiḥ / sarvadvandvavinirmuktaḥ kartā bhava gatajvaraḥ //MU_4,19.11//",
    "GSP27moksop_u:9079": "anyac ca rāghava /",
    "GSP27moksop_u:9080_0": "puraḥ kṛtvā kṛtvā bahuvidham idaṃ karma tarasā tvayā prāpyaṃ kiṃ tad vada yad ucitaṃ bhūtagaṇakāt / akartṛtve cāsthā bhavatu",
    "GSP27moksop_u:9080_1": "tava māvāñchanamater bhava svasthasvacchas sthitataramatir dhairyajaladhiḥ //MU_4,19.12 //",
    "GSP27moksop_u:9081": "gatvā sudūram api yatnavatā janena nāsādyate tad iha yena supūrṇateti / matveti santyaja padārthagaṇaṃ dhiyā tvaṃ tattvaṃ svam eva paramārthatayā cidātmā //MU_4,19.13//",
    "GSP27moksop_u:9082": "upadeśakaraṇaṃ nāma sargaḥ",
    "GSP27moksop_u:9083": "viṃśas sargaḥ",
    "GSP27moksop_u:9084": "vasiṣṭhaḥ: evaṃ sthite tajjñānāṃ yad etat kartṛtvaṃ dṛśyate yāgādiṣu vadhādiṣu vā tad asat / na tu mūrkhāṇāṃ / (MU_4,20.1)",
    "GSP27moksop_u:9085": "yataḥ kartṛtvaṃ nāma kim ucyate / yo hy antarāsthayā manovṛtter niścaya upādeyatāpratyayo vāsanābhidhānas tat kartṛtvaśabdenocyate / (MU_4,20.2)",
    "GSP27moksop_u:9086": "ceṣṭāvaśāt tādṛkphalabhoktṛtvaṃ kartṛtvāt / vāsanānurūpaṃ spandate puruṣas spandānurūpaṃ phalam anubhavati / phalabhoktṛtvaṃ nāma kartṛteti siddhāntaḥ / (MU_4,20.3)",
    "GSP27moksop_u:9087": "tathā ca /",
    "GSP27moksop_u:9088": "kurvato 'kurvato vāpi svarge vā narake 'pi vā / yādṛgvāsanam etat syān manas tad anubhūyate //MU_4,20.4//",
    "GSP27moksop_u:9089": "tasmād ajñātatattvānāṃ puṃsāṃ kurvatām akurvatāṃ ca kartṛtā / na tu jñātatattvānām avāsanatvāt / (MU_4,20.5)",
    "GSP27moksop_u:9090_0": "jñātatattvo hi śithilībhūtavāsanaḥ kurvann api phalaṃ nānusandadhāti / avayavaspandamātraṃ kevalaṃ karoty asaktabuddhiḥ /",
    "GSP27moksop_u:9090_1": "samprāptam api phalam ātmaivedaṃ sarvam iti nānubhavati / kena vyatiriktaṃ kim anubhūyate iti / tena tattvajñaḥ kurvann api",
    "GSP27moksop_u:9090_2": "na kiñcid api karoti / (MU_4,20.6)",
    "GSP27moksop_u:9091": "ajñas tv avayavaspandanam akurvann api sukhaduḥkhamohātmakaṃ sarvam eva karmaphalam anubhavati / akurvann api karoti magnamanāḥ / (MU_4,20.7)",
    "GSP27moksop_u:9092_0": "mano yat karoti tat kṛtaṃ bhavati / yan na karoti tan na kṛtaṃ bhavati / ato mana eva kartṛ na dehaḥ / cittād evāyaṃ saṃsāra",
    "GSP27moksop_u:9092_1": "āgataḥ / cittamaya eva cittamātra eva sthita iti / (MU_4,20.8)",
    "GSP27moksop_u:9093_0": "jñaviṣayaṃ tu sarvam upaśāntam / abhūtvā naiveti / jña evehāstīti / ātmavatāṃ hi tan manaḥ paramam upaśamam āgataṃ mṛgatṛṣṇājalam",
    "GSP27moksop_u:9093_1": "iva varṣati jalade / himakaṇa iva caṇḍātape vilīnaṃ / turyadaśām upagataṃ sthitam / (MU_4,20.9)",
    "GSP27moksop_u:9094": "nānando na nirānando na calaṃ nācalaṃ sthiram / na san nāsan na caiteṣāṃ madhyaṃ jñamananaṃ viduḥ //MU_4,20.10//",
    "GSP27moksop_u:9095": "na vāsanāmaye spandarase gaja iva palvale majjati tajjñaḥ / mūrkhasya mano bhogabhūmim eva paśyati na sattattvam / (MU_4,20.11)",
    "GSP27moksop_u:9096_0": "tathā cāyam atrāparo dṛṣṭāntaḥ / akurvann api śvabhrapatanaṃ puruṣaś śayyāsanagato 'pi śvabhrapatanavāsanāvāsite cetasi śvabhrapatanaduḥkham",
    "GSP27moksop_u:9096_1": "anubhavati / aparas tu kurvann api śvabhrapatanaṃ paramam upaśamam upagatavati manasi śayyāsanasukham anubhavati / evam ekaśayyāsanagatayor",
    "GSP27moksop_u:9096_2": "ekaś śvabhrapatanasyākartā kartā sampannaḥ / dvitīyaś śvabhrapatanasya kartāpy akartā sampannaś cittavaśāt / tasmād yaccittas",
    "GSP27moksop_u:9096_3": "tanmayo bhavati puruṣa iti siddhāntaḥ / (MU_4,20.12)",
    "GSP27moksop_u:9097_0": "tena tava kartur akartur vā nityam asaṃsaktaṃ bhavatu cetaḥ / na tad astv ātmatattvavyatiriktaṃ yatra saṃsaktir bhāvyate /",
    "GSP27moksop_u:9097_1": "yat kiñcid idaṃ jagad gataṃ tat sarvaṃ śuddhacittattvāvabhāsam evāvaihi / (MU_4,20.13)",
    "GSP27moksop_u:9098_0": "evambhāvasya jñātajñeyasya puṃso nāyam ātmā sukhaduḥkhānāṃ gamya iti niścaye jāte / nātmano vyatiriktā ādhārādheyadṛṣṭayo",
    "GSP27moksop_u:9098_1": "vidyante iti niścaye jāte / nātmano vyatiriktā draṣṭṛdarśanadṛśyadṛśo dṛśyante iti niścaye jāte / nātmano vyatiriktam īhitam",
    "GSP27moksop_u:9098_2": "anīhitaṃ vāstīti niścaye jāte / nāhaṃ deha iti niścaye jāte / sarvapadārthayvatirikto vālāgrasahasrabhāgabhāgo 'ham iti niścaye",
    "GSP27moksop_u:9098_3": "jāte / yat kiñcid idaṃ tat sarvam aham eveti niścaye jāte / sarvatattvāvabhāsakas sarvagaś cijjyotir evāham iti niścaye jāte /",
    "GSP27moksop_u:9098_4": "nāhaṃ sukhaduḥkhānāṃ gamya iti niścaye jāte / vigatajvaratayā cittavṛtter līlayaiva tiṣṭhato vyavahāreṣu jñasya saṅkaṭeṣv",
    "GSP27moksop_u:9098_5": "asaṅkaṭeṣu muditaiva kevalaṃ jyotsneva bhuvanabhāgam alaṅkaroti na cintā / (MU_4,20.14)",
    "GSP27moksop_u:9099": "tena jñaḥ kurvann apy akartā sampannaḥ / manaso 'lepakatvāt / nāsau pāṇipādādivikṣepasya yatnakṛtasyāpi karmaṇaḥ phalam anubhavati / (MU_4,20.15)",
    "GSP27moksop_u:9100_0": "etan manas sarvakarmaṇāṃ sarvehitānāṃ sarvabhāvānāṃ sarvalokānāṃ sarvagatīnāṃ bījaṃ / tasmin parihṛte sarvakarmāṇi parihṛtāni",
    "GSP27moksop_u:9100_1": "bhavanti / sarvaduḥkhāni kṣīyante / sarvānandās samupayānti / (MU_4,20.16)",
    "GSP27moksop_u:9101": "mānasenāpi karmaṇā yatnakṛtenāpi jño nākramyate na vivaśīkriyate na rañjanām upaity avyatiriktatvāt / (MU_4,20.17)",
    "GSP27moksop_u:9102_0": "yathā bālo manasā nagarasya nirmāṇaṃ nirmathanaṃ ca kurvan nagare nirmāṇaṃ manaskṛtam akṛtam eva līlayānubhavati nopādeyatayā /",
    "GSP27moksop_u:9102_1": "sukham akṛtrimam idam iti paśyati / nagaranirmathanaṃ ca manaskṛtam akṛtam iva paśyan duḥkham api līlayānubhavann api na",
    "GSP27moksop_u:9102_2": "duḥkham iti paśyati / evam asau paramārthajñaḥ kurvann api na lipyate eveti / (MU_4,20.18)",
    "GSP27moksop_u:9103_0": "sarvabhāveṣūpādeyatāyāṃ kṣīyamāṇāyāṃ jagati kiṃ kāraṇaṃ duḥkhasya / na copādeyaṃ kiñcid api sambhavati yad avināśi vyatiriktaṃ",
    "GSP27moksop_u:9103_1": "vātmanaḥ / tasmād ayam ātmā kartāpy akartā bhoktāpy abhoktā tattvataḥ / (MU_4,20.19)",
    "GSP27moksop_u:9104_0": "yad etat kartṛtvaṃ bhoktṛtvaṃ cāsyādhyāropyate / avaśyakaṃ tad asamyagdarśanamohāt na vastuta iti / yathābhūtavastuvicāraṇāt",
    "GSP27moksop_u:9104_1": "kartṛtvabhoktṛtve na staḥ / indriyendriyārthadveṣābhilāṣādikā dṛṣṭayas taddṛṣṭīnāṃ dṛśyante nātaddṛṣṭīnām / (MU_4,20.20)",
    "GSP27moksop_u:9105": "na mokṣo 'sti na saṃsāras tv asaktamanasām iha / saṃsaktamanasāṃ tv antas sarvam asti yathāsthitam //MU_4,20.21//",
    "GSP27moksop_u:9106_0": "jñasya kevalam ātmatattvam evollasati / na dvitvaikatvādisiddhe dvitvaikatve karoti / sattvāsattve ca na dve karoti / śaktijālād",
    "GSP27moksop_u:9106_1": "abhinnāṃ sarvaśaktitāṃ ca darśayati / tasmāt / (MU_4,20.22)",
    "GSP27moksop_u:9107": "na bandho 'sti na mokṣo 'sti na badhyo 'sti na bandhanaḥ / aprabodhād idaṃ duḥkhaṃ prabodhāt pravilīyate //MU_4,20.23//",
    "GSP27moksop_u:9108": "saṅkalpitā jagati bandhamatir mudhaiva saṅkalpitā jagati mokṣamatir mudhaiva / santyajya sarvam anahaṅkṛtir ātmaniṣṭho dhīro dhiyā vyavaharan bhuvi rāma tiṣṭha //MU_4,20.24//",
    "GSP27moksop_u:9109": "upadeśakaraṇaṃ nāma sargaḥ",
    "GSP27moksop_u:9110": "ekaviṃśas sargaḥ",
    "GSP27moksop_u:9111": "rāmaḥ: bhagavann evaṃguṇaviśiṣṭe pare brahmaṇy eva vidyamāne kuta evāvidyācitrarūpāyās sṛṣṭer āgama iti kathaya mahātman / (MU_4,21.1)",
    "GSP27moksop_u:9112_0": "vasiṣṭhaḥ: rājaputra brahmatattvam evedam āvartate / yasmāt sarvaśakti tat tasmāt sarvaśaktayo brahmaṇi dṛśyante / sattvam",
    "GSP27moksop_u:9112_1": "asattvaṃ dvitvam ekatvam ādyatvam antatvam iti / tataś ca nānyat / (MU_4,21.2)",
    "GSP27moksop_u:9113_0": "yathā jalarāśau jalarāśaya ullāsapratyullāsair nānākāratāṃ darśayantaḥ prakaṭatāṃ gacchanti / tathā cidghana eva cidghanaś",
    "GSP27moksop_u:9113_1": "citaṃ cinvānas sarvāś śaktīḥ karmamayīr vāṅmayīr manomayīś cinoti bibharti janayati kṣapayati ceti / (MU_4,21.3)",
    "GSP27moksop_u:9114": "sarveṣām eva jīvānāṃ sarvāsām abhito dṛśām / samagrāṇāṃ padārthānām utpattir brahmaṇo 'niśam //MU_4,21.4//",
    "GSP27moksop_u:9115": "lokāḥ parād upāyānti tasmin sthitvā viśanty alam / tanmayā eva satataṃ taraṅgā iva sāgare //MU_4,21.5//",
    "GSP27moksop_u:9116_0": "rāmaḥ: bhagavaṃs tavātigahaneyaṃ vacanavyaktiḥ / na khalu vākyārtham avagacchāmi / kva kilātītamanaṣṣaṣṭhendriyavṛtti brahmatattvaṃ /",
    "GSP27moksop_u:9116_1": "kva bhaṅgureyaṃ tajjā padārthaśrīr iti vacanaracanā / (MU_4,21.6)",
    "GSP27moksop_u:9117_0": "yadi cāyam ārambho brahmaṇa āpatitas tad anena tatsadṛśenaiva bhavitavyam / yo yasmāj jāyate sa tatsadṛśo bhavati / yathā",
    "GSP27moksop_u:9117_1": "puruṣaḥ puruṣāt / dīpād dīpaḥ / sasyāt sasyam / ato nirvikārād yad āgataṃ nirvikāreṇaiva tena bhavitavyam / athedaṃ vyatiriktaṃ",
    "GSP27moksop_u:9117_2": "ced ātmanas tan niṣkalaṅkasya kuta iyaṃ kalaṅkāpattiḥ / (MU_4,21.7)",
    "GSP27moksop_u:9118": "ity ākarṇya bhagavān brahmarṣir uvāca / (MU_4,21.8)",
    "GSP27moksop_u:9119": "vasiṣṭhaḥ: brahmaivedaṃ sthitaṃ nānā malam astīha nānagha / taraṅgormigaṇair ambhas sindhau sphurati no rajaḥ //MU_4,21.9//",
    "GSP27moksop_u:9120": "dvitīyā kalpanaiveha na raghūdvaha vidyate / brahmamātrād ṛte vahnāv auṣṇyamātrād ṛte yathā //MU_4,21.10//",
    "GSP27moksop_u:9121": "rāmaḥ: nirduḥkhaṃ brahma nirdharma tajjaṃ duḥkham idaṃ jagat / aspaṣṭārtham idaṃ brahman na vedmi vacanaṃ tava //MU_4,21.11//",
    "GSP27moksop_u:9122": "vālmīkiḥ: ity ukte tatra rāmeṇa cintayām āsa cetasā / vasiṣṭho muniśārdūlo rāghavasyopadeśane //MU_4,21.12//",
    "GSP27moksop_u:9123": "paraṃ vikāsam āyātā nāsya tāvad iyaṃ matiḥ / kiñcin nirmalatāṃ prāptā prohyate veha vastuni //MU_4,21.13//",
    "GSP27moksop_u:9124": "vyutpannamanasas tv asya jñātajñeyasya dhīmataḥ / mokṣopāyagirāṃ pāraṃ prayātasya vivekataḥ //MU_4,21.14//",
    "GSP27moksop_u:9125": "na kaścit kasyacid doṣo nāsty avidyātmanīty alam / yāvan noktaṃ na viśrāntiṃ tāvad yāty eva rāghavaḥ //MU_4,21.15//",
    "GSP27moksop_u:9126": "ardhavyutpannabuddhes tu naitat vaktuṃ hi śobhanam / dṛṣṭyānayā bhogadaśāṃ bhāvayann eṣa naśyati //MU_4,21.16//",
    "GSP27moksop_u:9127": "parāṃ dṛṣṭiṃ prayātasya bhogecchā nābhijāyate / sarvaṃ brahmeti siddhāntakāle rāmasya yujyate //MU_4,21.17//",
    "GSP27moksop_u:9128": "ādau śamadamaprāyair guṇaiś śiṣyaṃ viśodhayet / paścāt sarvam idaṃ brahma śuddhas tvam iti bodhayet //MU_4,21.18//",
    "GSP27moksop_u:9129": "ajñasyārdhaprabuddhasya sarvaṃ brahmeti yo vadet / mahānarakajāleṣu sa tena viniyojitaḥ //MU_4,21.19//",
    "GSP27moksop_u:9130": "prabuddhabuddheḥ prakṣīṇabhogecchasya nirāśiṣaḥ / nāsty avidyāmalam iti yuktaṃ vaktuṃ mahātmanaḥ //MU_4,21.20//",
    "GSP27moksop_u:9131": "iti sañcintya bhagavān ajñānatimirāpahaḥ / samuvāca muniśreṣṭho vasiṣṭho bhūmibhāskaraḥ //MU_4,21.21//",
    "GSP27moksop_u:9132": "vasiṣṭhaḥ: kalaṅkakalanā brahmaṇy asti nāstīti rāghava / siddhāntakāle vaktavyaṃ svayaṃ jñāsyasi vānagha //MU_4,21.22//",
    "GSP27moksop_u:9133": "brahma tu sarvaśakti sarvavyāpi sarvagataṃ sarvehaṃ sarvaṃ ceti / (MU_4,21.23)",
    "GSP27moksop_u:9134": "yathendrajālinaḥ paśyasi vicitrarūpāḥ kriyā janayatas sad asattāṃ nayanti / asac ca sattāṃ nayanti te / tathaivātmā / na māyāmayo 'pi māyāmaya iva / (MU_4,21.24)",
    "GSP27moksop_u:9135_0": "paramaindrajāliko ghaṭaṃ paṭaṃ karoti / śakaṭam avaṭaṃ karoti / upale latām utpādayati / meroḥ kanakataṭe nandanam iva /",
    "GSP27moksop_u:9135_1": "latāyām upalam utpādayati / kalpapādapeṣu ratnastabakam iva / vyomni kānanam adhyāropayati / gāndharvam udyānam iva / kānanaṃ",
    "GSP27moksop_u:9135_2": "gaganatāṃ nayati / naṣṭacchāyaṃ janam iva / vyoma dharātalaṃ nayati / gandharvanagararājagṛhavipulājiram iva / bhūtale vyoma",
    "GSP27moksop_u:9135_3": "niveśayati / ratnakuṭṭimeṣv ākāśapratibimbam iva / (MU_4,21.25)",
    "GSP27moksop_u:9136": "kiṃ tad asti jagati babhūva bhaviṣyati vā yad īśvaro 'vyaktarūpo 'pi cittatām upetya na darśayati / sarvam eva sarvathā sarvatra sarvadā sambhavaty eva / (MU_4,21.26)",
    "GSP27moksop_u:9137": "ekam eveha vastu vidyate iti / tasmād dharṣāmarṣavismayānāṃ ka ivāvasaro rāma / samatayaiva satataṃ matimatā sthātavyam / (MU_4,21.27)",
    "GSP27moksop_u:9138": "smayavismayasammohaharṣāmarṣavikāritām / samatācalitas tajjño na kadācana gacchati //MU_4,21.28//",
    "GSP27moksop_u:9139_0": "aparyavasānadeśakālavati citrā hi jagati yuktayo dṛśyante / etāś ca yuktīr nāsāv ātmā yatnena racayati / na hi samudraḥ prayatnena",
    "GSP27moksop_u:9139_1": "taraṅgaracanāṃ karoti / na cotpannās tiraskaroti sāgara iva vīcīḥ / (MU_4,21.29)",
    "GSP27moksop_u:9140_0": "kiṃ tarhi kṣīra iva ghṛtaṃ / ghaṭa ivāṇavaḥ / paṭa iva tantavaḥ / vaṭā iva vaṭadhānāyām ātmany eva sthitā etāś śaktayaḥ prakaṭatām",
    "GSP27moksop_u:9140_1": "āgatā hriyante 'viratam eva taraṅgavat / (MU_4,21.30)",
    "GSP27moksop_u:9141": "nātra kaścit kartā na bhoktā na vināśayiteti / kevalam ātmatattve sākṣiṇi nirāmaye samatayātmani nityam akṣubdhaṃ tiṣṭhati saty evaṃ sampadyate / (MU_4,21.31)",
    "GSP27moksop_u:9142": "sati dīpa ivālokas saty arka iva vāsaraḥ / sati puṣpa ivāmodas svatas sampadyate jagat //MU_4,21.32//",
    "GSP27moksop_u:9143": "ābhāsamātram evedaṃ paridṛśyata eva vā / spandas samīraṇasyeva na san nāsad iva sthitam //MU_4,21.33//",
    "GSP27moksop_u:9144_0": "na kāsāñcid eva jāgatīnāṃ dṛṣṭīnāṃ paramārthato bhagavān bhūtavinaṣṭānāṃ punaḥkartā kṛtānāṃ vā vināśayitā / kevalaṃ kadācit",
    "GSP27moksop_u:9144_1": "prakaṭāḥ kadācid alpaprakaṭāḥ kadācid atiprakaṭā vana iva kusumarāśayaḥ / (MU_4,21.34)",
    "GSP27moksop_u:9145": "naśyatīha hi tad vastu nātmabhūtaṃ yad ātmanaḥ / kathaṃ naśyati tad vastu svātmabhūtaṃ yad ātmanaḥ //MU_4,21.35//",
    "GSP27moksop_u:9146_0": "tasmād asamyagjñānavaśād brahmaṇas sarvapadārthānām āgamaḥ / avatīrṇānāṃ ca teṣām avataraṇasamakālam evāvidyodeti / tayājñānaṃ",
    "GSP27moksop_u:9146_1": "dṛdhatām eti / tad ataś śatasahasraskandho vicitraśubhāśubhavalito bhuvanabhūriśākhas sphāratām eti saṃsāradrumaḥ / (MU_4,21.36)",
    "GSP27moksop_u:9147_0": "āśāmañjaritākṛtiṃ vivalitaṃ duḥkhāhibhir dāruṇair bhogaiḥ pallavitaṃ jarākusumitaṃ tṛṣṇālatābhāsuram / saṃsāraṃ viṣavṛkṣam",
    "GSP27moksop_u:9147_1": "ātmanigaḍaṃ chittvā vivekāsinā muktas tvaṃ vihareha vāraṇapatis stambhād ivonmocitaḥ //MU_4,21.37 //",
    "GSP27moksop_u:9148": "sarvaikatvapratipādanopadeśo nāma sargaḥ",
    "GSP27moksop_u:9149": "dvāviṃśas sargaḥ",
    "GSP27moksop_u:9150": "rāmaḥ: utpattiḥ katham eteṣāṃ jīvānāṃ brahmaṇaḥ padāt / kiyatī kīdṛśī veti vistareṇa vada prabho //MU_4,22.1//",
    "GSP27moksop_u:9151": "vasiṣṭhaḥ: utpadyante yathā citrā brahmaṇo bhūtajātayaḥ / yathā nāśaṃ prayānty etā yathā muktā bhavanti ca //MU_4,22.2//",
    "GSP27moksop_u:9152": "yathā ca parivardhante tiṣṭhanty antarhitā yathā / tat krameṇa mahābāho śṛṇu vakṣyāmi te 'nagha //MU_4,22.3//",
    "GSP27moksop_u:9153": "brāhmī cicchaktir amalā kalayantī yadṛcchayā / sarvaśaktis svayaṃ cetyaṃ bhavaty ākalanātmakam //MU_4,22.4//",
    "GSP27moksop_u:9154": "kalanā ghanatām etya yat kiñcid api sā svayam / saṅkalpayati paścāt tat tattām eti manaḥpadam //MU_4,22.5//",
    "GSP27moksop_u:9155": "manas saṅkalpamātreṇa gandharvapuravat kṣaṇāt / tanotīdam asad dṛśyaṃ brāhmīṃ dṛṣṭim iva tyajat //MU_4,22.6//",
    "GSP27moksop_u:9156": "citsvarūpaṃ parikacac chūnyam evāvatiṣṭhate / yat tad dṛśyaṃ sthitaṃ tasmād dṛśyam ākāśam eva naḥ //MU_4,22.7//",
    "GSP27moksop_u:9157": "kṛtvā padmajasaṅkalpaṃ rūpaṃ paśyati pādmajam / tato jagat kalpayati svaprajāpatipūrvakam //MU_4,22.8//",
    "GSP27moksop_u:9158": "caturdaśavidhānantabhūtajātasaghuṅghumam / jñaptir evam iyaṃ rāma cittān nirmitim āgatā //MU_4,22.9//",
    "GSP27moksop_u:9159": "cittamātramayī śūnyā vyomamātraśarīrikā / saṅkalpamātranagarī bhrāntimātrātmikāsatī //MU_4,22.10//",
    "GSP27moksop_u:9160": "iha kāścin mahāmohā bhūtānāṃ jātayas sthitāḥ / kāścid abhyuditajñānāḥ kāścin madhye skhalanti hi //MU_4,22.11//",
    "GSP27moksop_u:9161": "bhuvi sambudhyamānānāṃ yāntīnām upadeśyatām / sarvāsāṃ bhūtajātīnāṃ yā etā narajātayaḥ //MU_4,22.12//",
    "GSP27moksop_u:9162": "bahvādhayo duḥkhamayyas tā hi dveṣabhayāturāḥ / tāsāṃ madhyāt pravakṣyāmi tāvad rājasasāttvikīm //MU_4,22.13//",
    "GSP27moksop_u:9163": "yat tad asty amṛtaṃ brahma sarvavyāpi nirāmayam / cidābhāsam anantākhyam anādi vigatabhramam //MU_4,22.14//",
    "GSP27moksop_u:9164": "nisspandavapuṣas tasya spandasattaikadeśataḥ / ghanatām eti somye 'bdhau calatvāc cakratām iva //MU_4,22.15//",
    "GSP27moksop_u:9165": "rāmaḥ: anantasyātmatattvasya ekadeśaḥ ka ucyate / kathaṃ vikāritā vā syāt kathaṃ cāvayavikramaḥ //MU_4,22.16//",
    "GSP27moksop_u:9166": "vasiṣṭhaḥ: tena jātaṃ tato jātam itīyaṃ racanā girām / śāstrasaṃvyavahārārthaṃ na rāma paramārthataḥ //MU_4,22.17//",
    "GSP27moksop_u:9167": "vikāritāvayavitādiṅmattādeśitādayaḥ / kramā na sambhavantīśe dṛśyamānodayā api //MU_4,22.18//",
    "GSP27moksop_u:9168": "taṃ vinā kalpanaivānyā nāsti nāpi bhaviṣyati / kutastyau kramaśabdārthāv uktayo vyavahārajāḥ //MU_4,22.19//",
    "GSP27moksop_u:9169": "yehā yā kalpanā yo 'rtho yaś śabdo yo 'ṅgināṃ gaṇaḥ / tajjatvāt tanmayatvāc ca tat tat tanmayam iṣyate //MU_4,22.20//",
    "GSP27moksop_u:9170": "tajjas sa eva bhavati vahner vahnir ivotthitaḥ / janyo 'yaṃ janakaś cāyam ity uktau bhedakalpanā //MU_4,22.21//",
    "GSP27moksop_u:9171": "ayam asmāt samutpanna itīyaṃ yā jagatsthitiḥ / ādhikyaṃ tat kriyāśaktau janyaṃ janakam eva tat //MU_4,22.22//",
    "GSP27moksop_u:9172": "idam anyad idaṃ cānyad iti śabdārthavibhramaḥ / uktāv eva na devo 'sti pramite bhinnatā yataḥ //MU_4,22.23//",
    "GSP27moksop_u:9173": "tajjayaiva manaśśaktyā svatas sañjñā pravartate / dṛḍhabhāvanayā tasyā iṣṭo 'rthaḥ pratipadyate //MU_4,22.24//",
    "GSP27moksop_u:9174": "agneś śikhāyā ekasyā dvitīyā janiketi yā / uktivaicitryam evaitan noktyarthe 'trāsti satyatā //MU_4,22.25//",
    "GSP27moksop_u:9175": "na janyajanakādyās tās sambhavanty uktayaḥ pare / ekam eva tv anantaṃ yat kiṃ kathaṃ taj janiṣyate //MU_4,22.26//",
    "GSP27moksop_u:9176": "ukter eṣa svabhāvo yad uktaivoktir anantaram / pratiyogivyavacchedasaṅkhyādyarthena yujyate //MU_4,22.27//",
    "GSP27moksop_u:9177": "ūrmijālam ivāmbhodhau pare yaḥ paridṛśyate / śabdārthakalanākāras tad brahmaiva vidur budhāḥ //MU_4,22.28//",
    "GSP27moksop_u:9178": "brahma cid brahma ca mano brahma jñānam avastu ca / brahmārtho brahma śabdaś ca brahma dig brahma dhātavaḥ //MU_4,22.29//",
    "GSP27moksop_u:9179": "ayam anyo 'yam anyo 'yaṃ bhāga ity antar ātmanoḥ / mithyājñānavikalpoktau vāci satyārthatātra kā //MU_4,22.30//",
    "GSP27moksop_u:9180": "vahneś śikhāyā jāteyaṃ śikheti manaso hi yā / cāpalotthā vikalpaśrīr vastutas sā na sidhyati //MU_4,22.31//",
    "GSP27moksop_u:9181": "asatyaiva vikalpoktis satyabhāvena kalpyate / mohopahatadṛṣṭitvād dvicandrajñānadoṣavat //MU_4,22.32//",
    "GSP27moksop_u:9182": "sarvasmāt sarvagāt tasmād anantād brahmaṇaḥ padāt / nānyat kiñcit sambhavati tad uktaṃ yat tad eva tat //MU_4,22.33//",
    "GSP27moksop_u:9183": "brahmatattvaṃ vinā neha kiñcid evopapadyate / sarvaṃ ca khalv idaṃ brahmety eṣaiva paramārthatā //MU_4,22.34//",
    "GSP27moksop_u:9184": "evamprāyaś ca he prājña siddhāntas te bhaviṣyati / atraivodāhariṣyāmas siddhāntārthoktipañjaram //MU_4,22.35//",
    "GSP27moksop_u:9185": "ihāvidyādikāḥ kecid vidyante netare kramāḥ / jñāsyasy alam aśeṣārtham etad ajñānasaṅkṣaye //MU_4,22.36//",
    "GSP27moksop_u:9186": "avastusaṅkṣaye vastu yathāvastu prasīdati / yathāvad dṛśyate dṛśyaṃ jagan naiśatamaḥkṣaye //MU_4,22.37//",
    "GSP27moksop_u:9187": "yad idam akhilam ātataṃ kudṛṣṭyā tad upaśame tava rāma nirmalābhe / avitathavaradarśane bhaviṣyaty avitatham eva na saṃśayo 'tra kaścit //MU_4,22.38//",
    "GSP27moksop_u:9188": "brahmaivedaṃ sarvaṃ jagad iti pratipādanopadeśo nāma sargaḥ",
    "GSP27moksop_u:9189": "trayoviṃśas sargaḥ",
    "GSP27moksop_u:9190": "rāmaḥ: kṣīrodakukṣitulyābhiś śītalāmaladīptibhiḥ / tavoktibhir vicitrābhir gambhīrābhir ihābhitaḥ //MU_4,23.1//",
    "GSP27moksop_u:9191": "kṣaṇam āndhyam ivāpnomi kṣaṇaṃ yāmi prakāśatām / śāntātapabalaḥ prāvṛḍlolābhra iva vāsaraḥ //MU_4,23.2//",
    "GSP27moksop_u:9192": "anantasyāprameyasya sarvasyaikasya bhāsvataḥ / anastamitasārasya kalanā katham āgatā //MU_4,23.3//",
    "GSP27moksop_u:9193": "vasiṣṭhaḥ: yathābhūtārthavākyārthās sarvā eva mamoktayaḥ / nāsamarthavirūpārthāḥ pūrvāparavirodhadāḥ //MU_4,23.4//",
    "GSP27moksop_u:9194": "jñānadṛṣṭau prasannāyāṃ prabodhe pratatodaye / yathāvaj jñāsyasi svastho madvāgdṛṣṭim imām alam //MU_4,23.5//",
    "GSP27moksop_u:9195": "upadeśyopadeśārthaṃ śāstrārthapratipattaye / śabdārthavākyaracanā bhramāyeyaṃ kṣaṇaṃ tava //MU_4,23.6//",
    "GSP27moksop_u:9196": "yadādhunā jñāsyasi tat satyam atyantanirmalam / vācyavācakaśabdārthabhedaṃ jñāsyasi vai tadā //MU_4,23.7//",
    "GSP27moksop_u:9197": "bhedakṛd vākprapañco 'yam upadeśyeṣu kalpitaḥ / sa cājñeṣv eva na jñeṣu vidyate pāramārthikaḥ //MU_4,23.8//",
    "GSP27moksop_u:9198": "kalanāmalam īhādi kiñcin nātmani vidyate / nīrāgaṃ brahma nirdvandvaṃ tad evedaṃ jagat sthitam //MU_4,23.9//",
    "GSP27moksop_u:9199": "etad vicitrarūpābhir uktibhir bahuśaḥ punaḥ / vistāreṇaiva vaktavyaṃ siddhāntāvasare 'nagha //MU_4,23.10//",
    "GSP27moksop_u:9200": "vākprapañcaṃ vinā tv etad ajñānam atulaṃ tamaḥ / bhettum anyo'nyam uditaṃ yatnaṃ kartuṃ na śakyate //MU_4,23.11//",
    "GSP27moksop_u:9201": "avidyayaivottamayā svātmanāśodyamotkayā / vidyā samprāpyate rāma sarvadoṣātihāriṇī //MU_4,23.12//",
    "GSP27moksop_u:9202": "śāmyati hy astram astreṇa malena kṣālyate malam / śamaṃ viṣaṃ viṣeṇaiti ripuṇā hanyate ripuḥ //MU_4,23.13//",
    "GSP27moksop_u:9203": "īdṛśī bhūtamāyeyaṃ yā svanāśena harṣadā / na lakṣyate svabhāvo 'syāḥ prekṣyamāṇaiva naśyati //MU_4,23.14//",
    "GSP27moksop_u:9204": "vivekam ācchādayati jaganti janayaty alam / na ca vijñāyate kaiṣā paśyāścaryam idaṃ mahat //MU_4,23.15//",
    "GSP27moksop_u:9205": "aprekṣyamāṇā sphurati prekṣitā tu vinaśyati / māyeyam aparijñāyamānarūpaiva valgati //MU_4,23.16//",
    "GSP27moksop_u:9206": "aho nu khalu citreyaṃ māyā saṃsārabandhanī / asatyaivātisatyeva prājñān api hinasti yā //MU_4,23.17//",
    "GSP27moksop_u:9207": "atyabhinne pade tasmiṃs tanvānā bhedam ātatam / saṃsāramāyā vijñātā yenāsau puruṣottamaḥ //MU_4,23.18//",
    "GSP27moksop_u:9208": "nāsty eṣā paramārthenety evambhāvanayeddhayā / jño bhūtvā jñeyasamprāptyā jñāsyasy asyās tvam āśayam //MU_4,23.19//",
    "GSP27moksop_u:9209": "yāvat tu na prabuddhas tvaṃ tāvan madvacasaiva te / niścayo bhavatūddāmo nāsty avidyeti niścalaḥ //MU_4,23.20//",
    "GSP27moksop_u:9210": "yad idaṃ dṛśyatāṃ yātaṃ mānasaṃ mananaṃ mahat / asat tad iti yasyāntar niścayo mokṣabhāg asau //MU_4,23.21//",
    "GSP27moksop_u:9211": "yad idaṃ dṛśyatāṃ prāptaṃ manomātravijṛmbhitam / sat tad brahmeti yasyāntar niścayas so 'pi mokṣabhāk //MU_4,23.22//",
    "GSP27moksop_u:9212": "calācalā tṛtīyā yā dṛṣṭir ābaddhabhāvanā / sā samagrajagadbhūtakhagabandhanavāgurā //MU_4,23.23//",
    "GSP27moksop_u:9213": "yas svapnabhramavad bhrāntam asat sad vaikaniścayaḥ / jagat paśyaty asaktātmā na sa duḥkhe nimajjati //MU_4,23.24//",
    "GSP27moksop_u:9214": "yasyemās svasvarūpāsu bhāvanāsv ātmabhāvanāḥ / asvarūpasvarūpasya tasyāvidyaiva vidyate //MU_4,23.25//",
    "GSP27moksop_u:9215": "vikāritādayo doṣā na kecana mahātmani / paramātmani vidyante payasīveha pāṃsavaḥ //MU_4,23.26//",
    "GSP27moksop_u:9216": "bhāvanā śabdaśabdārtharañjaneyaṃ jagadgatā / vyavahārārtham utpannā vyatiriktā na cātmanaḥ //MU_4,23.27//",
    "GSP27moksop_u:9217": "anena vyavahāreṇa vinaitāś śāstradṛṣṭayaḥ / saṃsthitiṃ nādhigacchanti paṭā iva vitantavaḥ //MU_4,23.28//",
    "GSP27moksop_u:9218": "uhyamāno hy avidyādhvany ātmā nehopalabhyate / ātmajñānād ṛte tac ca śāstrārthāt samavāpyate //MU_4,23.29//",
    "GSP27moksop_u:9219": "avidyāsaritaḥ pāram ātmalābhād ṛte kila / rāma nāsādyate tad dhi padam akṣayam acyutam //MU_4,23.30//",
    "GSP27moksop_u:9220": "yataḥ kutaścij jāteyam avidyā bhramadāyinī / nūnaṃ sthitim upāyātā samācchādya padaṃ sthitā //MU_4,23.31//",
    "GSP27moksop_u:9221": "kuto jāteyam iti te rāma māstu vicāraṇā / imāṃ katham ahaṃ hanmīty eṣā te 'stu vicāraṇā //MU_4,23.32//",
    "GSP27moksop_u:9222": "astaṅgatāyāṃ kṣīṇāyām asyāṃ jñāsyasi rāghava / yata eṣā yathā caiṣā yathā naṣṭety akhaṇḍitam //MU_4,23.33//",
    "GSP27moksop_u:9223": "vastutaḥ khalu nāsty eṣā vibhāty evānavekṣitā / asato bhrāntibhātasya rūpaṃ jānāti kaḥ kutaḥ //MU_4,23.34//",
    "GSP27moksop_u:9224": "jāteyaṃ prauḍhim āpannā doṣāyaivātatākṛtiḥ / balāt praṇāśayitvaināṃ parijñāsyasi vai tataḥ //MU_4,23.35//",
    "GSP27moksop_u:9225": "api śūrā api prājñās te na santi jagattraye / avidyayā ye puruṣā na nāma vivaśīkṛtāḥ //MU_4,23.36//",
    "GSP27moksop_u:9226": "tad asyāṃ rogaśālāyāṃ yatnaṃ kuru cikitsane / yathaiṣā janmaduḥkhena na bhūyas tvāṃ niyokṣyati //MU_4,23.37//",
    "GSP27moksop_u:9227": "sarvāpadām ekasakhīm ajñānatarumañjarīm / anarthasārthajananīm avidyām alam uddhara //MU_4,23.38//",
    "GSP27moksop_u:9228": "bhayaviṣādadurādhivipatpradāṃ hṛdayamohamahāpaṭalākulām / bhṛśam apāsya kudṛṣṭim imāṃ balād bhava bhavārṇavapāram upāgataḥ //MU_4,23.39//",
    "GSP27moksop_u:9229": "avidyākathanaṃ nāma sargaḥ",
    "GSP27moksop_u:9230": "caturviṃśas sargaḥ",
    "GSP27moksop_u:9231": "vasiṣṭhaḥ: kupitasyāsato 'py asya prekṣāmātravināśinaḥ / avidyāvitatavyādher auṣadhaṃ śṛṇu rāghava //MU_4,24.1//",
    "GSP27moksop_u:9232": "yāṃ tāṃ kathayituṃ jātiṃ rāma rājasasāttvikīm / manovīryavicārārthaṃ prastuto 'smīti tāṃ śṛṇu //MU_4,24.2//",
    "GSP27moksop_u:9233": "yat tad asty amṛtaṃ brahma sarvavyāpi nirāmayam / cidābhāsam anantākhyam anādi vigatabhramam //MU_4,24.3//",
    "GSP27moksop_u:9234": "citspandavapuṣas tasya spandaḥ kasmāccid eva hi / pradeśād ghanatām eti somyābdheś calanād iva //MU_4,24.4//",
    "GSP27moksop_u:9235": "antar abdher jalaṃ yadvat spandāt stambhavad īhate / sarvaśakti tathaikatra gacchati spandaśaktitām //MU_4,24.5//",
    "GSP27moksop_u:9236": "ātmany evātmanā vyomni yathā sarati mārutaḥ / tathehātmātmaśaktyaiva svātmany evaiti lolatām //MU_4,24.6//",
    "GSP27moksop_u:9237": "svaśikhāspandaśaktyaiva dīpas somyo yathoccatām / eti tadvad asāv ātmā tat sve vapuṣi valgati //MU_4,24.7//",
    "GSP27moksop_u:9238": "jalāntare 'mbudher yadval lasad vāri kvacic calam / sarvaśaktivapuṣy eva tathā spando vilāsavān //MU_4,24.8//",
    "GSP27moksop_u:9239": "yathollasati bhācakrair dravatkāñcanasāgaraḥ / tathātmani parispandais sphuraty acchaiś cidarṇavaḥ //MU_4,24.9//",
    "GSP27moksop_u:9240": "lakṣyate mauktikaspando yathā vyomni dṛśā dṛśaḥ / tathodeti lasadrūpā svaśaktir brahmaṇaś citaḥ //MU_4,24.10//",
    "GSP27moksop_u:9241": "kiñcitkṣubhitarūpā sā cicchaktiś cinmahārṇave / tanmayy eva sphuraty acchā tatraivormir ivārṇave //MU_4,24.11//",
    "GSP27moksop_u:9242": "ātmano 'vyatiriktaiva vyatirikteva tiṣṭhati / ālokaśrīr ivālokakoṭare ghanatāṃ gatā //MU_4,24.12//",
    "GSP27moksop_u:9243": "kṣaṇaṃ sphurantī sā devī sarvaśaktitayā tayā / cinoti svāṃ svayaṃ śaktiṃ kalendoś śītatām iva //MU_4,24.13//",
    "GSP27moksop_u:9244": "uditaiṣā prakāśākhyā cicchaktiḥ paramātmanaḥ / deśakālakriyāśaktīr vayasyās samprakarṣati //MU_4,24.14//",
    "GSP27moksop_u:9245": "aviditvā svabhāvaṃ svaṃ vyāpyānantapadaṃ sthitā / rūpaṃ parimitevāsau bhāvayaty avibhāvitā //MU_4,24.15//",
    "GSP27moksop_u:9246": "yadaiva bhāvitaṃ rūpaṃ tayā paramakāntayā / tadaivainām anugatā nāmasaṅkhyādikā dṛśaḥ //MU_4,24.16//",
    "GSP27moksop_u:9247": "cid athaitadavasthaiva vyatiriktā sthitātmanaḥ / anantā tadgataivāśu laharīva mahārṇavāt //MU_4,24.17//",
    "GSP27moksop_u:9248": "yathā kaṭakakeyūrair bhedo hemno vilakṣaṇaḥ / tathātmanaś citā rūpaṃ bhāvayantyā svam āṃśikam //MU_4,24.18//",
    "GSP27moksop_u:9249": "yathā dīpena dīpānāṃ jātānām ātmanā tathā / deśakālakalāmātrabhedas svo bhāvitaś citā //MU_4,24.19//",
    "GSP27moksop_u:9250": "deśakālaparispandaśaktisandīpitātha cit / saṅkalpam anudhāvantī prayāti kalanāpadam //MU_4,24.20//",
    "GSP27moksop_u:9251": "vikalpakalpitākāraṃ deśakālakriyāspadam / cito rūpaṃ mahābāho kṣetrajña iti kathyate //MU_4,24.21//",
    "GSP27moksop_u:9252": "kṣetraṃ śarīram ity āhus tad asau vetty akhaṇḍitam / sabāhyābhyantaraṃ tena kṣetrajña iti kathyate //MU_4,24.22//",
    "GSP27moksop_u:9253": "vāsanāḥ kalpayan so 'pi yāty ahaṅkāratāṃ punaḥ / ahaṅkāro vinirṇītā kālikī buddhir ucyate //MU_4,24.23//",
    "GSP27moksop_u:9254": "buddhis saṅkalpakalitā prayātā mananāspadam / mano ghanavikalpaṃ tu gacchatīndriyatāṃ śanaiḥ //MU_4,24.24//",
    "GSP27moksop_u:9255": "pāṇipādamayaṃ deham indriyāṇi vidur budhāḥ / deho 'sau jāyate loke mriyate 'pi ca jīvati //MU_4,24.25//",
    "GSP27moksop_u:9256": "evaṃ jīvo hi saṅkalpo vāsanārajjuveṣṭitaḥ / duḥkhajālaparītātmā kramād āyāti cittatām //MU_4,24.26//",
    "GSP27moksop_u:9257": "krameṇa pākavaśataḥ phalam eti yathānyatām / avasthayaiva nākṛtyā jīvo malavaśāt tathā //MU_4,24.27//",
    "GSP27moksop_u:9258": "jīvo 'haṅkāratāṃ prāptas tv ahaṅkāraś ca buddhitām / saṅkalpajālavalitā manastāṃ buddhir āgatā //MU_4,24.28//",
    "GSP27moksop_u:9259": "mano hi saṅkalpamayaṃ saṃsthāgrahaṇatatparam / pratiyogivyavacchinnaṃ prāptam anyair apīhitaiḥ //MU_4,24.29//",
    "GSP27moksop_u:9260": "icchādyāś śaktayo mattāṃ gāvo vṛṣam ivonmadam / anudhāvanti doṣāya saritas sāgaraṃ yathā //MU_4,24.30//",
    "GSP27moksop_u:9261": "itiśaktimayaṃ ceto ghanāhaṅkāratāṃ gatam / kośakārakrimikavad icchayā yāti bandhanam //MU_4,24.31//",
    "GSP27moksop_u:9262": "svasaṅkalpānusandhānāt pāśair āvalayad vapuḥ / kaṣṭam asmi svayaṃ baddham ity ārtyā paritapyate //MU_4,24.32//",
    "GSP27moksop_u:9263": "baddham asmīti kalayad vidyātattvaṃ jahac chanaiḥ / avidyāṃ janayaty antar jagajjaṅgalarākṣasīm //MU_4,24.33//",
    "GSP27moksop_u:9264": "svasaṅkalpitatanmātrajālābhyantaravarti ca / parāṃ vivaśatām eti śṛṅkhalābaddhasiṃhavat //MU_4,24.34//",
    "GSP27moksop_u:9265": "vicitrakāryakartṛtvam āharad vāsanāvaśāt / svecchāmātrānuracitā daśāś cānupatan navāḥ //MU_4,24.35//",
    "GSP27moksop_u:9266": "kvacin manaḥ kvacid buddhiḥ kvacij jñānaṃ kvacit kriyā / kvacid etad ahaṅkāraḥ kvacit puryaṣṭakaṃ smṛtam //MU_4,24.36//",
    "GSP27moksop_u:9267": "kvacit prakṛtir ity uktaṃ kvacin māyeti kalpitam / kvacin mana iti proktaṃ kvacit karmeti saṃsthitam //MU_4,24.37//",
    "GSP27moksop_u:9268": "kvacid bandha iti khyātaṃ kvacic cittam iti sphuṭam / proktaṃ kvacid avidyeti kvacid iccheti saṅgatam //MU_4,24.38//",
    "GSP27moksop_u:9269": "tad etad ābaddham iha cittaṃ rāghava duḥkhitam / tṛṣṇāśokasamāviṣṭaṃ rogāyatanam āturam //MU_4,24.39//",
    "GSP27moksop_u:9270": "jarāmaraṇamohārtaṃ bhavabhāvanayā hatam / īhitānīhitair grastam avidyārāgarañjitam //MU_4,24.40//",
    "GSP27moksop_u:9271": "icchāsaṅkucitākāraṃ karmavṛkṣanavāṅkuram / suvismṛtotpattipadaṃ kalpitānarthakalpanam //MU_4,24.41//",
    "GSP27moksop_u:9272": "kośakāravad ābaddhaṃ kośakārapadaṃ gatam / tanmātravṛndāvayavam anantanarakātapam //MU_4,24.42//",
    "GSP27moksop_u:9273": "adṛśyam api śailendrasamabhārabharāvaham / jarāmaraṇaśākhāḍhyaṃ saṃsāraviṣadurdrumam //MU_4,24.43//",
    "GSP27moksop_u:9274": "imaṃ saṃsāram akhilam āśāpāśavidhāyakam / dadhad antaḥ phalair hīnaṃ vaṭadhānā vaṭaṃ yathā //MU_4,24.44//",
    "GSP27moksop_u:9275": "cintānalaśikhādagdhaṃ kopājagaracarvitam / kāmābdhikallolahataṃ vismṛtātmapitāmaham //MU_4,24.45//",
    "GSP27moksop_u:9276": "mṛgaṃ yūthād iva bhraṣṭaṃ śokopahatacetanam / pataṅgakam ivojjvāle dagdhaṃ viṣayapāvake //MU_4,24.46//",
    "GSP27moksop_u:9277": "chinnamūlam ivāmbhojaṃ paramāṃ mlānim āgatam / chinnāśam ātmanas sthānād videśāsaṅgadussthitam //MU_4,24.47//",
    "GSP27moksop_u:9278": "viṣayāhiṣu madhyasthaṃ mitrarūpeṣu śatruṣu / daśākhadāsv anantāsu luṭhitaṃ saṅkaṭāsv ati //MU_4,24.48//",
    "GSP27moksop_u:9279": "duḥkhe nipatitaṃ ghore vihagaṃ vāgure yathā / ābaddhāsthaṃ jagajjāle śūnye gandharvapattane //MU_4,24.49//",
    "GSP27moksop_u:9280": "uhyamānam anarthābdhau mano viṣayavidrutam / uddharāmarasaṅkāśa mātaṅgam iva kardamāt //MU_4,24.50//",
    "GSP27moksop_u:9281": "balīvardavad āmagnaṃ mano mananapalvale / ālūnaśīrṇāvayavaṃ balād rāma samuddhara //MU_4,24.51//",
    "GSP27moksop_u:9282": "śubhāśubhaprasaraparāhatākṛtau jvalajjarāmaraṇaviṣādamūrchite / dayeha na svamanasi yasya jāyate narākṛtis sa jagati rāma rākṣasaḥ //MU_4,24.52//",
    "GSP27moksop_u:9283": "jīvāvataraṇaṃ nāma sargaḥ",
    "GSP27moksop_u:9284": "pañcaviṃśas sargaḥ",
    "GSP27moksop_u:9285": "vasiṣṭhaḥ: evaṃ jīvāś cito bhāvād bhavabhāvanayā hatāḥ / brahmaṇo 'kalitākārāl lakṣaśo 'pi ca koṭiśaḥ //MU_4,25.1//",
    "GSP27moksop_u:9286": "saṅkhyātītāḥ purā jātā jāyante 'dyāpi cābhitaḥ / utpatiṣyanti caivānye kaṇaughā iva nirjharāt //MU_4,25.2//",
    "GSP27moksop_u:9287": "svavāsanāvaśāveśād āśāvivaśatāṃ gatāḥ / daśāsv ativicitrāsu svayaṃ nigaḍitāśayāḥ //MU_4,25.3//",
    "GSP27moksop_u:9288": "anārataṃ pratidiśaṃ pratideśaṃ jale sthale / jāyante ca mriyante ca budbudā iva vāriṇi //MU_4,25.4//",
    "GSP27moksop_u:9289": "kecit prathamajanmānaḥ kecij janmavaśātigāḥ / kecic cāsaṅkhyajanmānaḥ kecij janmaśatāntarāḥ //MU_4,25.5//",
    "GSP27moksop_u:9290": "bhaviṣyajjātayaḥ kecit kecid bhūtamahābhavāḥ / vartamānabhavāḥ kecit kecic cābhavatāṃ gatāḥ //MU_4,25.6//",
    "GSP27moksop_u:9291": "kecit kalpasahasrāṇi jāyamānāḥ punaḥ punaḥ / ekām evāśritā yoniṃ kecid yonyantaraṃ śritāḥ //MU_4,25.7//",
    "GSP27moksop_u:9292": "kecin mahāduḥkhahatāḥ kecid alpavayassthitāḥ / kecid atyantam uditāḥ kecid arkā ivoditāḥ //MU_4,25.8//",
    "GSP27moksop_u:9293": "kecit kinnaragandharvavidyādharamahoragāḥ / kecid arkendravaruṇatryakṣādho'kṣajapadmajāḥ //MU_4,25.9//",
    "GSP27moksop_u:9294": "kecit kumbhāṇḍavetālayakṣarakṣaḥpiśācakāḥ / kecid brāhmaṇabhūpālavaiśyaśūdragaṇās smṛtāḥ //MU_4,25.10//",
    "GSP27moksop_u:9295": "kecic chvapacacaṇḍālakirātakhaśapukkasāḥ / kecit tṛṇauṣadhīpattraphalamūlapadaṃ gatāḥ //MU_4,25.11//",
    "GSP27moksop_u:9296": "kecid vanalatāgulmatṛṇopaladaśoṣitāḥ / kecit kadambajambīrasālatālatamālakāḥ //MU_4,25.12//",
    "GSP27moksop_u:9297": "kecid vibhavasambhāramattasāmantabhūmipāḥ / kecic cīrāmbaracchannā munimaunam upāśritāḥ //MU_4,25.13//",
    "GSP27moksop_u:9298": "kecid bhujagagonāsakrimikīṭapipīlakāḥ / kecin mṛgendramahiṣamṛgarkṣacamaraiṇakāḥ //MU_4,25.14//",
    "GSP27moksop_u:9299": "kecit sārasacakrāhvabalākābakakokilāḥ / kecit kamalakalhārakumudotpalatāṃ gatāḥ //MU_4,25.15//",
    "GSP27moksop_u:9300": "kecit karabhamātaṅgapataṅgavṛṣagardabhāḥ / kecid dvirephamaṣakaputtikādaṃśavaṃśajāḥ //MU_4,25.16//",
    "GSP27moksop_u:9301": "kecid āpadbalākrāntāḥ kecit sampadam āgatāḥ / kecit sthitās svargapure kecin narakam āsthitāḥ //MU_4,25.17//",
    "GSP27moksop_u:9302": "ṛkṣacakragatāḥ kecid vṛkṣarandhragatāḥ pare / vātarūpe sthitāḥ kecit kecid vyomapade sthitāḥ //MU_4,25.18//",
    "GSP27moksop_u:9303": "sūryāṃśuṣu sthitāḥ kecit kecid indvaṃśuṣu sthitāḥ / kecit tṛṇalatāgulmarasasvāduṣv avasthitāḥ //MU_4,25.19//",
    "GSP27moksop_u:9304": "jīvanmuktā bhramantīha kecit kalyāṇabhājanam / ciramuktās sthitāḥ kecin nūnaṃ pariṇatāḥ pare //MU_4,25.20//",
    "GSP27moksop_u:9305": "kecic cireṇa kālena bhaviṣyanmuktayaś śaṭhāḥ / kecid dviṣanti durbhāvāḥ kevalībhāvam ātmanaḥ //MU_4,25.21//",
    "GSP27moksop_u:9306": "kecij jātā jagaty asmin kecid anyatra saṃsthitāḥ / kecin neha na cānyatra pare eva pade sthitāḥ //MU_4,25.22//",
    "GSP27moksop_u:9307": "kecin mahendramalayasahyamandarameravaḥ / kecit kṣāradadhikṣīraghṛtekṣujalarāśayaḥ //MU_4,25.23//",
    "GSP27moksop_u:9308": "kecid viśālāḥ kakubhaḥ kecin nadyo mahārayāḥ / kecit striyaḥ kāntadṛśaḥ kecic chaṇḍhanapuṃsakāḥ //MU_4,25.24//",
    "GSP27moksop_u:9309": "kecit prabuddhamatayaḥ kecij jaḍatarāśayāḥ / kecij jñānopadeṣṭāraḥ kecid āttasamādhayaḥ //MU_4,25.25//",
    "GSP27moksop_u:9310": "jīvās svavāsanāveśavivaśāśayatāṃ gatāḥ / etāsv etāsv avasthāsu saṃsthitā baddhabhāvanāḥ //MU_4,25.26//",
    "GSP27moksop_u:9311": "viharanti jagatkośe nipatanty utpatanti ca / kandukā iva hastena mṛtyunāvirataṃ hatāḥ //MU_4,25.27//",
    "GSP27moksop_u:9312": "āśāpāśaśatābaddhā vāsanābhāradhāriṇaḥ / kāyāt kāyam upāyānti vṛkṣād vṛkṣam ivāṇḍajāḥ //MU_4,25.28//",
    "GSP27moksop_u:9313": "anantānantasaṅkalpakalpanotpātamāyayā / indrajālaṃ vitanvānā jaganmayam idaṃ mahat //MU_4,25.29//",
    "GSP27moksop_u:9314": "tāvad bhramanti saṃsāre vārīvāvartarāśayaḥ / yāvan mūḍhā na paśyanti svam ātmānam aninditam //MU_4,25.30//",
    "GSP27moksop_u:9315": "dṛṣṭvātmānam asat tyaktvā satyām āsādya saṃvidam / kālena padam āgatya jāyante neha te punaḥ //MU_4,25.31//",
    "GSP27moksop_u:9316": "bhuktvā janmasahasrāṇi jñānena tapasātha vā / parameṣṭhipadaṃ prāpya kecid yānti paraṃ padam //MU_4,25.32//",
    "GSP27moksop_u:9317": "kecic chakratvam apy uccaiḥ prāpya tucchatayā dhiyaḥ / punas tiryaktvam āyānti tiryaktvān naratām api //MU_4,25.33//",
    "GSP27moksop_u:9318": "kecin mahādhiyas santa utpadya brahmaṇaḥ padāt / tadaiva janmanaikena tatraiva praviśanty alam //MU_4,25.34//",
    "GSP27moksop_u:9319": "brahmāṇḍeṣv itareṣv anye tenaite jīvarāśayaḥ / prayānti padmodbhavatām anye ca haratām api //MU_4,25.35//",
    "GSP27moksop_u:9320": "anye prayānti tiryaktvam anye ca suratām api / anye 'pi nāgatāṃ rāma yathaiveha tathaiva hi //MU_4,25.36//",
    "GSP27moksop_u:9321": "yathedaṃ hi jagat sphāraṃ tathānyāni jaganti hi / vidyante samatītāni bhaviṣyanti ca bhūriśaḥ //MU_4,25.37//",
    "GSP27moksop_u:9322": "anyenānyena citreṇa krameṇānyena hetunā / vicitrās sṛṣṭayas teṣām āpatanti patanti ca //MU_4,25.38//",
    "GSP27moksop_u:9323": "kāścid gandharvatāṃ yānti kāścid gacchanti yakṣatām / kāścit prayānti suratāṃ kāścid āyānti daityatām //MU_4,25.39//",
    "GSP27moksop_u:9324": "yenaiva vyavahāreṇa brahmāṇḍe 'smiñ janās sthitāḥ / tenaivānyeṣu tiṣṭhanti sanniveśāvilakṣaṇāḥ //MU_4,25.40//",
    "GSP27moksop_u:9325": "svasvabhāvavaśāveśād anyo'nyaparighaṭṭanaiḥ / sṛṣṭayaḥ parivartante taraṅgiṇyā ivormayaḥ //MU_4,25.41//",
    "GSP27moksop_u:9326": "āvirbhāvatirobhāvair unmajjananimajjanaiḥ / sṛṣṭayaḥ parivartante taraṅgiṇyā ivormayaḥ //MU_4,25.42//",
    "GSP27moksop_u:9327": "niryānty avirataṃ tasmāt parasmāj jīvarāśayaḥ / anirdeśyāt svasaṃvedyāt tatraivāśu sphuranti ca //MU_4,25.43//",
    "GSP27moksop_u:9328": "dīpād ivālokadṛśas sūryād iva marīcayaḥ / kaṇās taptāyasa iva sphuliṅgā iva pāvakāt //MU_4,25.44//",
    "GSP27moksop_u:9329": "kālād ivartavaś citrā āmodāḥ kusumād iva / śīkarā iva pātāmbupūrād abdher ivormayaḥ //MU_4,25.45//",
    "GSP27moksop_u:9330": "utpatyotpatya kālena tyaktvā dehaparamparāḥ / svaka eva pade yānti vilayaṃ jīvarāśayaḥ //MU_4,25.46//",
    "GSP27moksop_u:9331": "aviralam iyam ātatā sthitoccair bhavati vinaśyati vardhate mudhaiva / tribhuvanaracanāvimohamāyā paramapade laharīva vārirāśau //MU_4,25.47//",
    "GSP27moksop_u:9332": "jīvanicayasaṃsthānopadeśo nāma sargaḥ",
    "GSP27moksop_u:9333": "ṣaḍviṃśas sargaḥ",
    "GSP27moksop_u:9334": "rāmaḥ: krameṇānena yenāptā jīvena sthitir ātmanaḥ / sa kathaṃ bhagavan dehaṃ samādatte 'sthipañjaram //MU_4,26.1//",
    "GSP27moksop_u:9335": "vasiṣṭhaḥ: pūrvam eva mayā proktaṃ rāma kiṃ nāvabudhyase / pūrvāparavicārārhā śemuṣī kva gatā tava //MU_4,26.2//",
    "GSP27moksop_u:9336": "yad idaṃ hi śarīrādi jagat sthāvarajaṅgamam / ābhāsamātram evaitad asat svapna ivotthitam //MU_4,26.3//",
    "GSP27moksop_u:9337": "dīrghasvapno hy ayaṃ rāma mithyaivānagha dṛśyate / dvicandravibhramākāro bhramārtabhrāntaśailavat //MU_4,26.4//",
    "GSP27moksop_u:9338": "praśāntājñānanidras san nūnaṃ galitabhāvanaḥ / prabuddhacetās saṃsārasvapnaṃ paśyan na paśyati //MU_4,26.5//",
    "GSP27moksop_u:9339": "svabhāvakalpito rāma jīvānāṃ sarvadaiva hi / āmokṣapadasamprāpti saṃsāro 'sty ātmano 'ntare //MU_4,26.6//",
    "GSP27moksop_u:9340": "svabhāvakalpito nityaṃ sarvasyāsty ātmano 'ntare / jīvasya taralaḥ kāya āvartaḥ payaso yathā //MU_4,26.7//",
    "GSP27moksop_u:9341": "bīje yathāṅkuras sphāraḥ pallavaś cāṅkure yathā / pallave ca yathā puṣpaṃ puṣpakośe phalaṃ yathā //MU_4,26.8//",
    "GSP27moksop_u:9342": "yataś ca kalpanārūpo deho 'sti manaso 'ntare / bahīrūpatayā rāma tato 'sty eveha sa sphuṭaḥ //MU_4,26.9//",
    "GSP27moksop_u:9343": "ya eva pratibhāso 'sya manasaḥ kila jāyate / sa evāśu bhavaty etan mṛtpiṇḍo ghaṭako yathā //MU_4,26.10//",
    "GSP27moksop_u:9344": "pratibhāsata evedaṃ manassaṅkalpamātrakam / jagad rāghava no satyaṃ mṛgatṛṣṇājalaṃ yathā //MU_4,26.11//",
    "GSP27moksop_u:9345": "pratibhāsena caitena deho 'yaṃ dṛśyate puraḥ / bhītibhrāntena bālena vetālo 'gragato yathā //MU_4,26.12//",
    "GSP27moksop_u:9346": "ādisarge purā kāyapratibhāso 'sya cetasaḥ / yas sa eva vibhur brahmā padmakośagṛhe sthitaḥ //MU_4,26.13//",
    "GSP27moksop_u:9347": "tatsaṅkalpakrameṇaiva tatas sthitim upāgatā / iyaṃ sṛṣṭir aparyantā māyeva ghanamāyayā //MU_4,26.14//",
    "GSP27moksop_u:9348": "rāmaḥ: jīvo manaḥpadaṃ prāpya vairiñcapadam āgataḥ / yathā brahmaṃs tathā sarvaṃ vistareṇa vadāśu me //MU_4,26.15//",
    "GSP27moksop_u:9349": "vasiṣṭhaḥ: brāhmaṃ śṛṇu mahābāho śarīragrahaṇe kramam / nidarśanena tenaiva jāgatīṃ jñāsyasi sthitim //MU_4,26.16//",
    "GSP27moksop_u:9350": "dikkālādyanavacchinnam ātmatattvaṃ svaśaktitaḥ / līlayaiva yad ādatte dikkālakalitaṃ vapuḥ //MU_4,26.17//",
    "GSP27moksop_u:9351": "tad etaj jīvaparyāyaṃ vāsanāveśatatparaṃ / manas sampadyate lolaṃ kalanākalanonmukham //MU_4,26.18//",
    "GSP27moksop_u:9352": "kalayantī manaśśaktir ādau bhāvayati kṣaṇāt / ākāśabhāvanām acchāṃ śabdabījarasonmukhīm //MU_4,26.19//",
    "GSP27moksop_u:9353": "tatas tadghanatāṃ yātaṃ ghanaspandaṃ kramān manaḥ / bhāvayaty anilaspandaṃ sparśabījarasonmukham //MU_4,26.20//",
    "GSP27moksop_u:9354": "tābhyām ākāśavātābhyām āmṛṣṭābhyāṃ manodṛśā / śabdasparśasvarūpābhyāṃ saṅgharṣāj janyate 'nalaḥ //MU_4,26.21//",
    "GSP27moksop_u:9355": "manas tadghanatāṃ prāpya tato bhāvayati kṣaṇāt / prākāśyam amalālokam ālokas tena vardhate //MU_4,26.22//",
    "GSP27moksop_u:9356": "manas tādṛgguṇagaṇaṃ rasatanmātravedanam / kṣaṇāc cinoty apāṃ śaityaṃ jalasaṃvit tato bhavet //MU_4,26.23//",
    "GSP27moksop_u:9357": "tatas tādṛgguṇagaṇaṃ mano bhāvayati kṣaṇāt / svarūpaṃ gandhavat sthūlaṃ yenodeṣyati medinī //MU_4,26.24//",
    "GSP27moksop_u:9358": "athedaṃ bhūtatanmātraveṣṭitaṃ tanutāṃ jahat / vapur vahnikaṇākāraṃ sphuritaṃ vyomni paśyati //MU_4,26.25//",
    "GSP27moksop_u:9359": "ahaṅkārakalāyuktaṃ buddhijīvasamanvitam / tat puryaṣṭakam ity uktaṃ bhūtahṛtpadmaṣaṭpadaḥ //MU_4,26.26//",
    "GSP27moksop_u:9360": "tasmiṃs tat tīvrasaṃvegād bhāvayad bhāsuraṃ vapuḥ / sthūlatāṃ eti pākena mano bhavyaphalaṃ yathā //MU_4,26.27//",
    "GSP27moksop_u:9361": "mūṣāsthadrutahemābhaṃ sphuritaṃ vimalāmbare / sanniveśam athādatte tat tejas svaṃ svabhāvataḥ //MU_4,26.28//",
    "GSP27moksop_u:9362": "tasmin svasanniveśe 'tha tejaḥpuñjamaye manaḥ / bhajate bhāvanāṃ sphāre niścitām ātatāṃ svataḥ //MU_4,26.29//",
    "GSP27moksop_u:9363": "ūrdhvaṃ śiraḥpīṭhamayīm adhaḥ pādamayīṃ tathā / pārśvayor hastasaṃsthānāṃ madhye codaradharmiṇīṃ //MU_4,26.30//",
    "GSP27moksop_u:9364": "prakaṭāvayavo bālo jvālājālāmalākṛtiḥ / manorathavaśopāttavapus tiṣṭhaty asāv atha //MU_4,26.31//",
    "GSP27moksop_u:9365": "evaṃ svavāsanāveśāt kalpitāṅgaṃ mano muneḥ / nayaty upacayaṃ dehaṃ svaṃ svabhāvam ṛtur yathā //MU_4,26.32//",
    "GSP27moksop_u:9366": "kālena sphuṭatām etya bhavaty amalavigrahaḥ / buddhisattvabalotsāhavijñānaiśvaryasaṃsthitaḥ //MU_4,26.33//",
    "GSP27moksop_u:9367": "sa eṣa bhagavān brahmā sarvalokādhināyakaḥ / dravatkanakasaṅkāśaḥ paramākāśasambhavaḥ //MU_4,26.34//",
    "GSP27moksop_u:9368": "athāsau paramākāśe tiṣṭhan paramarūpavān / kalpayaty ātmano geham ātmasthaś cittalīlayā //MU_4,26.35//",
    "GSP27moksop_u:9369": "kadācit kevalaṃ vyoma paramaṃ pāravarjitam / anādimadhyaparyantaṃ kadācid amalaṃ payaḥ //MU_4,26.36//",
    "GSP27moksop_u:9370": "kadācit kalpakālāgnijvālābhāsuramaṇḍitam / kadācit kānanaṃ kāntaṃ nābhīkamalakuṭmalam //MU_4,26.37//",
    "GSP27moksop_u:9371": "anyāny anyāny anekāni pratijanmāvadhi prabhuḥ / kalpayaty āsanāny eṣa nānārūpāṇi helayā //MU_4,26.38//",
    "GSP27moksop_u:9372": "tatredamprathamatvena yadaiṣa brahmaṇaḥ padāt / avatīrṇas tadā jñānāt tasyaiva susamas smṛtaḥ //MU_4,26.39//",
    "GSP27moksop_u:9373": "garbhanidrāvyapagame vapuḥ paśyati bhāsuram / prāṇāpānapravāhāḍhyaṃ dravyair eva vinirmitam //MU_4,26.40//",
    "GSP27moksop_u:9374": "romakoṭibhir ākīrṇaṃ dvātriṃśaddaśanānvitam / tristhūṇaṃ pañcadaivatyam adhaścaraṇalāñchitam //MU_4,26.41//",
    "GSP27moksop_u:9375": "pañcabhāgaṃ navadvāraṃ tvaglepamasṛṇāṅgakam / yuktam aṅguliviṃśatyā nakhaviṃśatilāñchitam //MU_4,26.42//",
    "GSP27moksop_u:9376": "dvibāhuṃ dvistanaṃ dvyakṣaṃ bahvakṣabhujam eva vā / nīḍaṃ cittavihaṅgasya bilaṃ manmathabhoginaḥ //MU_4,26.43//",
    "GSP27moksop_u:9377": "tṛṣṇāpiśācyā nilayaṃ jīvakesarikandaram / abhimānagajālānam ānanāmbhojaśobhitam //MU_4,26.44//",
    "GSP27moksop_u:9378": "avalokya vapur brahmā kāntam ātmīyam uttamam / cintayām āsa bhagavāṃs trikālāmaladarśanaḥ //MU_4,26.45//",
    "GSP27moksop_u:9379": "asminn ākāśakuhare tate madupalāñchite / adṛṣṭāpāraparyante prathamaṃ kim abhūd iti //MU_4,26.46//",
    "GSP27moksop_u:9380": "iti cintitavān brahmā sadyojāto 'malātmadṛk / apaśyat sargavṛndāni samatītāny anekaśaḥ //MU_4,26.47//",
    "GSP27moksop_u:9381": "atha sasmāra sakalān sa sadharmaguṇakramān / vasantaḥ kusumānīva vedān vāṅmayasaṃyutān //MU_4,26.48//",
    "GSP27moksop_u:9382": "līlayā kalpayām āsa citrās saṅkalpajāḥ prajāḥ / nānācārasamārambhā gandharvo nagaraṃ yathā //MU_4,26.49//",
    "GSP27moksop_u:9383": "tāsāṃ svargāpavargārthaṃ dharmakāmārthasiddhaye / anantāni vicitrāṇi śāstrāṇi samakalpayat //MU_4,26.50//",
    "GSP27moksop_u:9384": "sṛṣṭir evam iyaṃ rāma sarge 'smin sthitim āgatā / viriñcarūpān manasaḥ puṣpalakṣmīr madhor iva //MU_4,26.51//",
    "GSP27moksop_u:9385": "vividhaviracanaiḥ kriyāvilāsaiḥ kamalajarūpadhareṇa cetasaiva / raghusuta parikalpanena nītā sthitim atulāṃ jagatīha sargalakṣmīḥ //MU_4,26.52//",
    "GSP27moksop_u:9386": "saṃsārāvataraṇapratipādanopadeśayogo nāma sargaḥ",
    "GSP27moksop_u:9387": "saptaviṃśas sargaḥ",
    "GSP27moksop_u:9388": "vasiṣṭhaḥ: evaṃsampannam evaitan nakiñcid api saṃsthitam / śūnyam eva nabhomātraṃ manovilasitaṃ param //MU_4,27.1//",
    "GSP27moksop_u:9389": "na deśakālāv etena brahmāṇḍenāvṛtau kvacit / manāg api mahārūpavatāpy ākāśarūpiṇā //MU_4,27.2//",
    "GSP27moksop_u:9390": "etat saṅkalpamātrātma svapnadṛṣṭapuropamam / yatraitat tatra niśśūnyaṃ kevalaṃ vyoma saṃsthitam //MU_4,27.3//",
    "GSP27moksop_u:9391": "abhittirāgaracanam api dṛṣṭam asanmayam / akṛtaṃ kṛtam evaitad vyomni citraṃ vicitrakam //MU_4,27.4//",
    "GSP27moksop_u:9392": "manasā kalpitaṃ sarvaṃ dehādibhuvanatrayam / saṃsṛtau kāraṇaṃ caitac cakṣur ālokane yathā //MU_4,27.5//",
    "GSP27moksop_u:9393": "ābhāsamātraṃ hi jagad ghaṭāvaṭapaṭakramaiḥ / āvartate na sadrūpāḥ pṛthak kuḍyādayas sthitāḥ //MU_4,27.6//",
    "GSP27moksop_u:9394": "manasedaṃ śarīraṃ hi nivāsārthaṃ prakalpitam / krimiṇā kośakāreṇa svātmakośa iva svayam //MU_4,27.7//",
    "GSP27moksop_u:9395": "na tad asti na yan nāma cetas saṅkalpamantharam / na karoti na cāpnoti durgam apy atiduṣkaram //MU_4,27.8//",
    "GSP27moksop_u:9396": "sarvaśaktau pare deve kā nāma nanu śaktayaḥ / na sambhavanty āvriyate yābhir antar manoguhā //MU_4,27.9//",
    "GSP27moksop_u:9397": "sattāsatte padārthānāṃ sarveṣāṃ sarvadaiva hi / mahābāho sambhavatas sarvaśaktau vibhau sati //MU_4,27.10//",
    "GSP27moksop_u:9398": "paśya bhāvanayā prāptaṃ manasā pādmajaṃ vapuḥ / tasmāt tatkalanaṃ rāma sarvaśaktiyutaṃ viduḥ //MU_4,27.11//",
    "GSP27moksop_u:9399": "svasaṅkalpaiḥ kṛtās sarge devāsuranarācarāḥ / svasaṅkalpopaśamane śāmyanty asnehadīpavat //MU_4,27.12//",
    "GSP27moksop_u:9400": "ākāśasadṛśaṃ sarvaṃ kalpanāmātrajṛmbhitam / jagat paśya mahābuddhe sudīrghaṃ svapnam utthitam //MU_4,27.13//",
    "GSP27moksop_u:9401": "na jāyate na mriyate iha kaścit kadācana / pāramārthyena sumate mithyā sarvaṃ pravartate //MU_4,27.14//",
    "GSP27moksop_u:9402": "na vṛddhim eti no nāśaṃ yatra kiñcit kadācana / rekhātaruvane tatra kasya nāma ca khaṇḍanā //MU_4,27.15//",
    "GSP27moksop_u:9403": "bhramabhūtaṃ svakāyaṃ tvam apaśyan nipuṇaṃ dṛśā / rāghavāghahatasvāntaḥ kim ajña iva bhāṣase //MU_4,27.16//",
    "GSP27moksop_u:9404": "mṛgatṛṣṇā yathā tāpān manaso 'tiśayāt tathā / asanta eva dṛśyante sarve brahmādayo 'py amī //MU_4,27.17//",
    "GSP27moksop_u:9405": "dvicandravibhramaprakhyā manorathavad utthitāḥ / mithyājñānamayās sarve jagaty ākārarāśayaḥ //MU_4,27.18//",
    "GSP27moksop_u:9406": "yathā nauyāyino mithyā sthāṇuspandamatis tathā / asatyaivotthitā nityam ākārāṇāṃ paramparā //MU_4,27.19//",
    "GSP27moksop_u:9407": "indrajālam idaṃ viddhi māyāracitapañjaram / manomanananirmāṇaṃ na san nāsad iva sthitam //MU_4,27.20//",
    "GSP27moksop_u:9408": "brahmaivedaṃ jagat sarvam anyatāyās tv ataḥ kutaḥ / prasaṅgaḥ kīdṛśaḥ ko 'sau kva cāsau paritiṣṭhati //MU_4,27.21//",
    "GSP27moksop_u:9409": "ayaṃ girir ayaṃ sthāṇur ity āḍambaravibhramaḥ / manaso bhāvanādārḍhyād asat sad iva lakṣyate //MU_4,27.22//",
    "GSP27moksop_u:9410": "prapañcacaturārambham antas tuccham idaṃ jagat / sakāmatṛṣṇāmananaṃ tyaktvānyad rāma bhāvaya //MU_4,27.23//",
    "GSP27moksop_u:9411": "yathā svapne mahārambho bhrāntir eva na vastusat / dīrghasvapnaṃ tathaivedaṃ viddhi cittopakalpitam //MU_4,27.24//",
    "GSP27moksop_u:9412": "dṛśyamānamahābhogaṃ gṛhyamāṇam avastukam / kośam āśābhujaṅgīnāṃ saṃsārāḍambaraṃ tyaja //MU_4,27.25//",
    "GSP27moksop_u:9413": "asad etad iti jñātvā mātra bhāvaṃ niveśaya / anudhāvati kaḥ prājño vijñāya mṛgatṛṣṇikām //MU_4,27.26//",
    "GSP27moksop_u:9414": "svasaṅkalpottharūpāḍhyāṃ manorathamayīṃ striyam / yo 'nugacchati mūḍhātmā duḥkhasyaiva sa bhājanam //MU_4,27.27//",
    "GSP27moksop_u:9415": "vastuny asati loko 'yaṃ yātu kāmam avastuni / yas tu vastu parityajya yāty avastu sa naśyati //MU_4,27.28//",
    "GSP27moksop_u:9416": "manovyāmoha evedaṃ rajjvām ahibhayaṃ yathā / bhāvanāmātravaicitryāc ciram āvartate jagat //MU_4,27.29//",
    "GSP27moksop_u:9417": "asadabhyuditair bhāvair jalāntaścandracañcalaiḥ / vañcyate bāla eveha na tattvajño bhavādṛśaḥ //MU_4,27.30//",
    "GSP27moksop_u:9418": "ya imaṃ guṇasaṅghātaṃ bhāvayan sukham īhate / pramārṣṭi sa jaḍo jāḍyaṃ vahnāv appratibimbite //MU_4,27.31//",
    "GSP27moksop_u:9419": "asad evedam ābhogi dṛśyate dṛśyapañjaram / manomanananirmāṇaṃ hṛdaye nagaraṃ yathā //MU_4,27.32//",
    "GSP27moksop_u:9420": "idaṃ cittecchayodeti līyate ca tadicchayā / mithyaiva dṛśyate sphāraṃ gandharvanagaraṃ yathā //MU_4,27.33//",
    "GSP27moksop_u:9421": "rāma naṣṭe jagaty asmin na kiñcid api naśyati / yukte 'pi ca jagaty asmin na kiñcid api yujyate //MU_4,27.34//",
    "GSP27moksop_u:9422": "manaḥprakalpite bhagne hṛdi vistīrṇapattane / vṛddhiṃ vopagate brūhi kiṃ vṛddhaṃ kasya kiṃ kṣataṃ //MU_4,27.35//",
    "GSP27moksop_u:9423": "krīḍārthena yathodeti bālānāṃ hṛdi pattanam / manasā tadvad evedam udety avirataṃ jagat //MU_4,27.36//",
    "GSP27moksop_u:9424": "na kiñcit kasyacin naṣṭam indrajālajale yathā / bhraṣṭe naṣṭe tathaivāsmin saṃsāre vibhavotthite //MU_4,27.37//",
    "GSP27moksop_u:9425": "yad asat tad asat syāc cet tat kiṃ kasya kila kṣatam / ato harṣaviṣādābhyāṃ saṃsāro nāma nāspadam //MU_4,27.38//",
    "GSP27moksop_u:9426": "asad eva yad atyantaṃ tasmin kiṃ nāma naśyati / nāśābhāve hi duḥkhasya kaḥ prasaṅgo mahāmate //MU_4,27.39//",
    "GSP27moksop_u:9427": "sad eva vā yad atyantaṃ tasya kiṃ nāma naśyati / brahmaivedaṃ jagat sarvaṃ sukhaduḥkhe kim utthite //MU_4,27.40//",
    "GSP27moksop_u:9428": "sarvatrāsatyabhūte 'smin prapañcaikāntakāriṇi / saṃsāre kim upādeyaṃ prājño yad abhivāñchatu //MU_4,27.41//",
    "GSP27moksop_u:9429": "sarvatra satyabhūte 'smin brahmatattvamaye 'pi ca / kiṃ syāt tribhuvane heyaṃ prājñāḥ pariharantu yat //MU_4,27.42//",
    "GSP27moksop_u:9430": "asat sad vā jagaj jñasya tenāsau sukhaduḥkhayoḥ / agamya eva mūrkhas tu tṛtīyāṃśena duḥkhitaḥ //MU_4,27.43//",
    "GSP27moksop_u:9431": "ādāv ante 'pi yan nāsti vartamāne 'pi san na tat / yo 'bhivāñchaty asad rāma tasyāsattaiva śiṣyate //MU_4,27.44//",
    "GSP27moksop_u:9432": "ādāv ante ca yat satyaṃ vartamāne sad eva tat / yasya sarvaṃ sad eva syāt tasya sattaiva śiṣyate //MU_4,27.45//",
    "GSP27moksop_u:9433": "asatyabhūtaṃ toyāntaś candravyomalatādikam / bālā evābhivāñchanti manomohāya nottamāḥ //MU_4,27.46//",
    "GSP27moksop_u:9434": "bālo hi vitatākārair vasturiktaiḥ prayojanaiḥ / santoṣam ety anantāya duḥkhāya na sukhāya tu //MU_4,27.47//",
    "GSP27moksop_u:9435": "tasmān mā bhava bālas tvaṃ rāma rājīvalocana / anityatām ihālokya nityam āśraya susthiram //MU_4,27.48//",
    "GSP27moksop_u:9436": "asad idam akhilaṃ mayā sametaṃ tv iti vigaṇayya viṣāditāstu mā te / sad iha hi sakalaṃ mayā sametaṃ tv iti ca vilokya viṣāditāstu mā te //MU_4,27.49//",
    "GSP27moksop_u:9437": "vālmīkiḥ: ity uktavaty atha munau divaso jagāma sāyantanāya vidhaye 'stam ino jagāma / snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_4,27.50//",
    "GSP27moksop_u:9438": "yathābhūtārthayogopadeśo nāma sargaḥ",
    "GSP27moksop_u:9439": "aṣṭaviṃśas sargaḥ",
    "GSP27moksop_u:9440": "vasiṣṭhaḥ: naṣṭe dhane 'tha dārādau śokasyāvasaro 'tra kaḥ / indrajāle kṣaṇād dṛṣṭe naṣṭe kā paridevanā //MU_4,28.1//",
    "GSP27moksop_u:9441": "gandharvanagarasyārdhe bhūṣite dūṣite 'tha vā / avidyāṃśe sutādau vā kaḥ kramas sukhaduḥkhayoḥ //MU_4,28.2//",
    "GSP27moksop_u:9442": "prāpte dhane 'tha dārādau harṣasyāvasaro hi kaḥ / vṛddhāyāṃ mṛgatṛṣṇāyāṃ kim ānando jalārthinaḥ //MU_4,28.3//",
    "GSP27moksop_u:9443": "dhanadāreṣu vṛddheṣu duḥkhaṃ yuktaṃ na tuṣṭatā / vṛddhāyāṃ mohamāyāyāṃ kas samāśvāsavān iha //MU_4,28.4//",
    "GSP27moksop_u:9444": "yair eva jāyate rāgo mūrkhasyādhikatāṃ gataiḥ / tair eva bhogaiḥ prājñasya virāga upajāyate //MU_4,28.5//",
    "GSP27moksop_u:9445": "apāradarśino mūḍhā bhogair āyānti tuṣṭatām / pārāvalokinas tv etair virāgaṃ yānti sādhavaḥ //MU_4,28.6//",
    "GSP27moksop_u:9446": "ato rāghava tattvajño vyavahāreṣu saṃsṛteḥ / naṣṭaṃ naṣṭam upekṣasva prāptaṃ prāptam upāhara //MU_4,28.7//",
    "GSP27moksop_u:9447": "anāgatānāṃ bhogānām avāñchanam akṛtrimam / āgatānāṃ ca sambhoga iti paṇḍitalakṣaṇam //MU_4,28.8//",
    "GSP27moksop_u:9448": "saṃsārasambhrame hy asmiṃś channātmany ātatāyini / tathā vihara sambuddho yathā nāyāsi mūḍhatām //MU_4,28.9//",
    "GSP27moksop_u:9449": "saṃsārāḍambarasyāsya prapañcaracite krame / samyak samaṃ na paśyanti ye hatās te kubuddhayaḥ //MU_4,28.10//",
    "GSP27moksop_u:9450": "yayā kayācid yuktyeha yasya dṛśyagatāratiḥ / parimajjati tasyācchā na kvacin nirmalā matiḥ //MU_4,28.11//",
    "GSP27moksop_u:9451": "yasyāsad idam ity āsthā nivṛttā sarvavastuṣu / kroḍīkaroti sarvajñaṃ nāvidyā tam avāstavī //MU_4,28.12//",
    "GSP27moksop_u:9452": "ahaṃ jagac caikam idaṃ sarvam eveti yasya dhīḥ / āsthānāsthe parityajya saṃsthitā sa na majjati //MU_4,28.13//",
    "GSP27moksop_u:9453": "śuddhaṃ sadasator madhyaṃ padaṃ buddhyāvalambya ca / sabāhyābhyantaraṃ viśvaṃ mā gṛhāṇa vimuñca mā //MU_4,28.14//",
    "GSP27moksop_u:9454": "atyantavitatas svacchas sarvavān sarvavarjitaḥ / vyomavat tiṣṭha nīrāgaṃ rāma kāryakaro 'pi san //MU_4,28.15//",
    "GSP27moksop_u:9455": "yasya necchā na cānicchā jñasya karmaṇi tiṣṭhataḥ / na tasya lipyate prajñā padmapattram ivāmbubhiḥ //MU_4,28.16//",
    "GSP27moksop_u:9456": "darśanasparśanādīni mā karotu karotu vā / tavendriyagaṇo gauṇas tvam aniccho bhavātmavān //MU_4,28.17//",
    "GSP27moksop_u:9457": "mamedam ity asadbhūte indriyārthe bhavanmanaḥ / mā nimajjatv amagnaṃ san mā karotu karotu vā //MU_4,28.18//",
    "GSP27moksop_u:9458": "yadi te nendriyārthaśrīs svadate hṛdi rāghava / tad asi jñātavijñānas samuttīrṇo bhavārṇavāt //MU_4,28.19//",
    "GSP27moksop_u:9459": "asvāditendriyārthasya satanor atanor api / anicchato 'pi sampannā muktir arthavaśāt tava //MU_4,28.20//",
    "GSP27moksop_u:9460": "uccaiḥpadāya parayā prajñayā vāsanāgaṇāt / puṣpād gandham ivodāraṃ ceto rāma pṛthak kuru //MU_4,28.21//",
    "GSP27moksop_u:9461": "saṃsārāmbunidhāv asmin vāsanāmbupariplute / ye prajñānāvam ārūḍhās te tīrṇā bruḍitāḥ pare //MU_4,28.22//",
    "GSP27moksop_u:9462": "kṣuradhārāgraśitayā dhiyā paramadhīrayā / pravicāryātmanas tattvaṃ tat tvaṃ svaṃ padam āviśa //MU_4,28.23//",
    "GSP27moksop_u:9463": "yathā tattvavidaḥ prājñā jñānabṛṃhitacetasaḥ / viharanti tathā rāma vihartavyaṃ na mūḍhavat //MU_4,28.24//",
    "GSP27moksop_u:9464": "jīvanmuktā mahātmāno nityatṛptā mahāśayāḥ / ācārair anugantavyā na bhogakṛpaṇāś śaṭhāḥ //MU_4,28.25//",
    "GSP27moksop_u:9465": "na tyajanti na vāñchanti vyavahāraṃ jagadgatam / sarvam evānuvartante parāvaravido janāḥ //MU_4,28.26//",
    "GSP27moksop_u:9466": "prabhāvasyābhimānasya guṇānāṃ yaśasaś śriyaḥ / na kvacit kṛpaṇā loke mahāntas tattvadarśinaḥ //MU_4,28.27//",
    "GSP27moksop_u:9467": "suśūnye 'pi na khidyante devodyāne nasaṅginaḥ / niyatiṃ ca na muñcanti mahānto bhāskarā iva //MU_4,28.28//",
    "GSP27moksop_u:9468": "vigatecchā yathāprāptavyavahārānuvartinaḥ / vicaranty asamunnaddhās svasthā deharathasthitāḥ //MU_4,28.29//",
    "GSP27moksop_u:9469": "tvam api prāptavān rāma vivekam imam āgatam / prajñābalena cānena jāne svastho 'si sundara //MU_4,28.30//",
    "GSP27moksop_u:9470": "spaṣṭāṃ dṛṣṭim avaṣṭabhya nirmāno gatamatsaraḥ / viharāsmin bhuvaḥ pīṭhe parāṃ siddhim avāpsyasi //MU_4,28.31//",
    "GSP27moksop_u:9471": "svasthas sarvehitatyāgī dūrālokitavāñchanaḥ / parāṃ śītalatām antar ādāya viharānagha //MU_4,28.32//",
    "GSP27moksop_u:9472": "vālmīkiḥ: itthaṃ girā vimalayā vimalāśayasya rāmo munes sa parimṛṣṭa ivābabhāse / jñānāmṛtena madhureṇa virājatāntaḥ pūrṇaś śaśāṅka iva śītalatāṃ jagāma //MU_4,28.33//",
    "GSP27moksop_u:9473": "yathābhūtārthāvabodhavyavahārayogopadeśo nāma sargaḥ",
    "GSP27moksop_u:9474": "ekonatriṃśas sargaḥ",
    "GSP27moksop_u:9475": "rāmaḥ: bhagavan sarvadharmajña vedavedāntapāraga / āśvasta iva tiṣṭhāmi śuddhābhir bhavaduktibhiḥ //MU_4,29.1//",
    "GSP27moksop_u:9476": "udārāṇi viraktāni peśalāny ucitāni ca / śrotuṃ tṛptiṃ na gacchāmi vacāṃsi vadatas tava //MU_4,29.2//",
    "GSP27moksop_u:9477": "jātyā rājasasāttvikyāḥ kathanāvasarāntare / utpattir bhavatā proktā bhagavan padmajanmanaḥ //MU_4,29.3//",
    "GSP27moksop_u:9478": "atrāyaṃ mama sandeho mahātman hṛdi vartate / sarvasaṃśayavicchedakārinn āśu tad ucyatām //MU_4,29.4//",
    "GSP27moksop_u:9479": "kvacid abjāt kvacid vyomnaḥ kvacid aṇḍāt kvacij jalāt / citrotpattiḥ kathaṃ proktā śāstre kamalajanmanaḥ //MU_4,29.5//",
    "GSP27moksop_u:9480": "vasiṣṭhaḥ: bahūni brahmalakṣyāṇi śaṅkarendraśatāni ca / nārāyaṇasahasrāṇi samatītāni rāghava //MU_4,29.6//",
    "GSP27moksop_u:9481": "adyānyeṣu vicitreṣu brahmāṇḍeṣu ca bhūriṣu / nānācāravihārāṇi viharanti sahasraśaḥ //MU_4,29.7//",
    "GSP27moksop_u:9482": "tulyakālam ananteṣu kālāntarabhaveṣu ca / jagatsu prodbhaviṣyanti bahūny anyāni bhūriśaḥ //MU_4,29.8//",
    "GSP27moksop_u:9483": "teṣām abjodbhavādīnāṃ teṣv aṇḍeṣu divaukasām / utpattayo mahābāho vicitrāḥ kathitā divi //MU_4,29.9//",
    "GSP27moksop_u:9484": "kadācit sṛṣṭayaś śārvyaḥ kadācit padmajodbhavāḥ / kadācid api vaiṣṇavyaḥ kadācin muninirmitāḥ //MU_4,29.10//",
    "GSP27moksop_u:9485": "kadācid abjajo brahmā kadācit salilodbhavaḥ / aṇḍodbhavaḥ kadācic ca kadācij jāyate 'mbarāt //MU_4,29.11//",
    "GSP27moksop_u:9486": "kasmiṃścid aṇḍe tryakṣo 'rkaḥ kasmiṃścid api vāsavaḥ / kasmiṃścit puṇḍarīkākṣaḥ kasmiṃścit tryakṣa eva hi //MU_4,29.12//",
    "GSP27moksop_u:9487": "kasyāñcid bhūr abhūt sṛṣṭau nīrandhratarusaṅkaṭā / kasyāñcin naranīrandhrā kasyāñcid bhūdharāvṛtā //MU_4,29.13//",
    "GSP27moksop_u:9488": "bhūr abhūn mṛṇmayī kācit kācid āsīd dṛṣanmayī / āsīd dhemamayī kācit kācin māṃsamayī tathā //MU_4,29.14//",
    "GSP27moksop_u:9489": "ihaiva kānicit tāni jaganty anyāny athānyathā / anyo'nyaikaikalokāni nirvedhāṃsy api kānicit //MU_4,29.15//",
    "GSP27moksop_u:9490": "anantāni jaganty asmin brahmatattvamahāmbare / ambhodhivīcivrajavan nimajjanty udbhavanti ca //MU_4,29.16//",
    "GSP27moksop_u:9491": "yathā taraṅgā jaladhau mṛgatṛṣṇā marau yathā / kusumāni yathā cūte tathā viśvaśriyaḥ pare //MU_4,29.17//",
    "GSP27moksop_u:9492": "bhānor gaṇayituṃ śakyā raśmiṣu trasareṇavaḥ / ālolavapuṣo brahmatattve na jagatāṃ gaṇāḥ //MU_4,29.18//",
    "GSP27moksop_u:9493": "yathā maṣakajālāni varṣāsv ikṣuvanāliṣu / utpatyotpatya naśyanti tathemā lokasṛṣṭayaḥ //MU_4,29.19//",
    "GSP27moksop_u:9494": "na ca vijñāyate kasmāt kālāt prabhṛti cāgatāḥ / nityāgamāpāyaparā etās sargaparamparāḥ //MU_4,29.20//",
    "GSP27moksop_u:9495": "anādimatyo 'virataṃ prasphuranti taraṅgavat / pūrvāt pūrvaṃ kilābhūvaṃs tataḥ pūrvataraṃ tathā //MU_4,29.21//",
    "GSP27moksop_u:9496": "bhūtvā bhūtvā pralīyante surāsuranarādikāḥ / sarittaraṅgabhaṅgyaitās samastā bhūtajātayaḥ //MU_4,29.22//",
    "GSP27moksop_u:9497": "yathedam aṇḍaṃ vairiñcaṃ tathā brahmāṇḍapaṅktayaḥ / sahasraśaḥ parikṣīṇā nālikā vatsareṣv iva //MU_4,29.23//",
    "GSP27moksop_u:9498": "anyās samprati vidyante vartamānaśarīrakāḥ / pāre brahmapurasyāsya vitate brahmaṇaḥ pade //MU_4,29.24//",
    "GSP27moksop_u:9499": "brahmaṇy anyā bhaviṣyanti bahvyo brahmapuraśriyaḥ / purastāc ca vinaṅkṣyanti bhūtvā bhūtvā yathā giraḥ //MU_4,29.25//",
    "GSP27moksop_u:9500": "brahmaṇy anyā bhaviṣyantyas sthitās sargaparamparāḥ / ghaṭā iva mṛdo rāśāv aṅkure pallavā iva //MU_4,29.26//",
    "GSP27moksop_u:9501": "yāvatsamudraṃ jaladhau yathā jalarayormayaḥ / yāvadbrahma cidākāśe tathā tribhuvanaśriyaḥ //MU_4,29.27//",
    "GSP27moksop_u:9502": "sphārākāravikārāḍhyāḥ prekṣyamāṇā na kiñcana / unmajjantyo nimajjantyo na satyā nāpy asacchriyaḥ //MU_4,29.28//",
    "GSP27moksop_u:9503": "jaḍā rasānvitās tanvyas tāś śevālalatā iva / taraṅgasamadharmiṇyo dṛṣṭanaṣṭaśarīrikāḥ //MU_4,29.29//",
    "GSP27moksop_u:9504": "sarvāsāṃ sṛṣṭikoṭīnāṃ citrācāraviceṣṭitāḥ / citrākāravikārāś ca citrarūpāś ca sṛṣṭayaḥ //MU_4,29.30//",
    "GSP27moksop_u:9505": "vyatiriktā na sarveśāt samagrās sṛṣṭidṛṣṭayaḥ / tattvajñaviṣayā rāma salilād iva vṛṣṭayaḥ //MU_4,29.31//",
    "GSP27moksop_u:9506": "āyānti sṛṣṭayo devāj jaladād iva vṛṣṭayaḥ / tasmād evākhilā jātā ālokād iva dṛṣṭayaḥ //MU_4,29.32//",
    "GSP27moksop_u:9507": "vyatiriktā na sarveśāt samastās sṛṣṭidṛṣṭayaḥ / vyatiriktā ivābhānti svāṣṭhīlāś śalmaler iva //MU_4,29.33//",
    "GSP27moksop_u:9508": "iha sṛṣṭiṣu puṣṭāsu nikṛṣṭāsu ca rāghava / paramān nabhaso jātatanmātramalamālitam //MU_4,29.34//",
    "GSP27moksop_u:9509": "kadācit prathamaṃ vyoma pratiṣṭhām upagacchati / tataḥ prajāyate brahmā vyomajo 'sau prajāpatiḥ //MU_4,29.35//",
    "GSP27moksop_u:9510": "kadācit prathamaṃ vāyuḥ pratiṣṭhām upagacchati / tataḥ prajāyate brahmā vāyujo 'sau prajāpatiḥ //MU_4,29.36//",
    "GSP27moksop_u:9511": "kadācit prathamaṃ vāri sphāratām adhigacchati / tataḥ prajāyate brahmā jalajo 'sau prajāpatiḥ //MU_4,29.37//",
    "GSP27moksop_u:9512": "kadācit prathamaṃ pṛthvī sphāratām adhigacchati / tataḥ prajāyate brahmā pārthivo 'sau prajāpatiḥ //MU_4,29.38//",
    "GSP27moksop_u:9513": "iti catvāri sampīḍya pañcamaṃ vardhate yadā / tadā tajjatayaiveśaḥ kurute jāgatīṃ kriyām //MU_4,29.39//",
    "GSP27moksop_u:9514": "kadācid apsu vāyau vā susphāre vāpi tejasi / svayaṃ sampadyate kaścit pumān prakṛtibhāvataḥ //MU_4,29.40//",
    "GSP27moksop_u:9515": "tasyātha puṃso vadanāt kadācij jāyate padāt / kadācid aṃsāt pṛṣṭhād vā kadācil locanāt karāt //MU_4,29.41//",
    "GSP27moksop_u:9516": "kadācit puruṣasyāsya nābheḥ padmaḥ prajāyate / tasmin sañcarate brahmā padmajo 'sau prakīrtitaḥ //MU_4,29.42//",
    "GSP27moksop_u:9517": "māyeyaṃ svapnavad bhrāntir mithyāracitacakrikā / manorājyarucir lolā salilāvṛttisundarī //MU_4,29.43//",
    "GSP27moksop_u:9518": "kim ivāsyāṃ vada jñaptau kathaṃ sambhavatīha no / na ced bālamanorājyam idaṃ paryanuyujyate //MU_4,29.44//",
    "GSP27moksop_u:9519": "kadācid ambare śuddhe manastattvānurañjanāt / sauvarṇaṃ brahmagarbhaṃ ca svayam aṇḍaṃ pravartate //MU_4,29.45//",
    "GSP27moksop_u:9520": "kadācid eṣa puruṣo vīryaṃ sṛjati vāriṇi / tasmāt prajāyate padmaṃ brahmāṇḍam atha vā mahat //MU_4,29.46//",
    "GSP27moksop_u:9521": "tasmāt prajāyate brahmā kadācid bhāskaro hy asau / kadācid varuṇo brahmā kadācid vāyur abjajaḥ //MU_4,29.47//",
    "GSP27moksop_u:9522": "evam antarvihīnāsu vicitrāsv iha sṛṣṭiṣu / vicitrotpattayo rāma brahmaṇo vividhā gatāḥ //MU_4,29.48//",
    "GSP27moksop_u:9523": "nidarśanārthaṃ sṛṣṭes tu mayaikasya prajāpateḥ / bhavate kathitotpattir asyevānyasya vānagha //MU_4,29.49//",
    "GSP27moksop_u:9524": "manovijṛmbhaṇam ayaṃ saṃsāra iti sanmate / sambodhanāya bhavatas sṛṣṭikrama udāhṛtaḥ //MU_4,29.50//",
    "GSP27moksop_u:9525": "tās sāttvikīprabhṛtayo jātayas tv ittham āgatāḥ / iti te kathanāyaiṣa sṛṣṭikrama udāhṛtaḥ //MU_4,29.51//",
    "GSP27moksop_u:9526": "punas sṛṣṭiḥ punar nāśaḥ punar duḥkhaṃ punas sukham / punar ajñāḥ punas tajjñā bandhamokṣadṛśau punaḥ //MU_4,29.52//",
    "GSP27moksop_u:9527": "punaḥ punas sṛṣṭikarāḥ pītasnehadaśābhṛtaḥ / dīpā iva kṛtālokāḥ praśāmyanty udbhavanti ca //MU_4,29.53//",
    "GSP27moksop_u:9528": "dehotpattau vināśe ca dīpānāṃ brahmaṇām api / kālenādhikatāṃ tyaktvā nāśe bhedo na kaścana //MU_4,29.54//",
    "GSP27moksop_u:9529": "punaḥ kṛtaṃ punas tretā punaś ca dvāparaḥ kaliḥ / punar āvartate sarvaṃ cakrāvartehayā jagat //MU_4,29.55//",
    "GSP27moksop_u:9530": "punar manvantarārambhāḥ punaḥ kalpaparamparāḥ / punaḥ punaḥ kāryadaśāḥ prātaḥ prātar ahar yathā //MU_4,29.56//",
    "GSP27moksop_u:9531": "lokālokakalākālakalanākalitāntaram / punaḥ punar idaṃ sarvaṃ na kiñcana punaḥ punaḥ //MU_4,29.57//",
    "GSP27moksop_u:9532": "anāhate pratapte 'yaḥpiṇḍe 'nalakaṇā iva / ime bhāvās sthitā nityaṃ cidākāśe svabhāvataḥ //MU_4,29.58//",
    "GSP27moksop_u:9533": "kadācid anabhivyaktaṃ kadācid vyaktim āgatam / idam asti pare tattve sarvaṃ vṛkṣa ivārtavam //MU_4,29.59//",
    "GSP27moksop_u:9534": "citspanda eva sarvātmā sarvadaivedṛśākṛtiḥ / yad asmāj jāyate sargo dvīndutvam iva locanāt //MU_4,29.60//",
    "GSP27moksop_u:9535": "citas sarvās samāyānti santatās sṛṣṭidṛṣṭayaḥ / tatsthā evāpy atatsthābhāś candrād iva marīcayaḥ //MU_4,29.61//",
    "GSP27moksop_u:9536": "na kadācana saṃsāraḥ kilāyaṃ nāma sarvadā / sarvaśaktāv asaṃsāraśaktitā vidyate yataḥ //MU_4,29.62//",
    "GSP27moksop_u:9537": "na caivedaṃ kadācit tu sādho jagad anīdṛśam / sarvaśaktau hi saṃsāraśaktitā vidyate yataḥ //MU_4,29.63//",
    "GSP27moksop_u:9538": "mahākalpāvadhiṃ kālam asaṃsāritayeddhayā / na bhaviṣyati saṃsāra idānīm iti yujyate //MU_4,29.64//",
    "GSP27moksop_u:9539": "jñadṛṣṭyā sarvam evedaṃ brahmaiveti mahāmate / nāsti saṃsāra ity etad upapadyata eva naḥ //MU_4,29.65//",
    "GSP27moksop_u:9540": "ajñadṛṣṭyā tv avicchinnasaṃsāritvād anāratam / nityā saṃsāramāyeyam ity asyaivopapadyate //MU_4,29.66//",
    "GSP27moksop_u:9541": "punaḥ punaś ca bhāvitvān na kadācid anīdṛśam / jagad ity etad apy uktaṃ na mṛṣā raghunandana //MU_4,29.67//",
    "GSP27moksop_u:9542": "anārataṃ patadbhūtā diśo dṛṣṭvā vinaśvarīḥ / vināśīdaṃ jagat sarvam iti kiṃ nopapadyate //MU_4,29.68//",
    "GSP27moksop_u:9543": "sarvadoditacandrārkā diśo dṛṣṭvā sthirācalāḥ / avināśi jagat sarvam ity apy avitathopamam //MU_4,29.69//",
    "GSP27moksop_u:9544": "na tad asti na yat tasminn ekasmin vitatātmani / saṅkalpakalanājālam anākhye nopapadyate //MU_4,29.70//",
    "GSP27moksop_u:9545": "punaḥ punar idaṃ sarvaṃ punar maraṇajanmanī / punas sukhaṃ punar duḥkhaṃ punaḥ karaṇakarmaṇī //MU_4,29.71//",
    "GSP27moksop_u:9546": "punar āśāḥ punar vyoma punas sāmbudhayo 'drayaḥ / abhyudeti punas sṛṣṭiś śaśvad arkaprabhā yathā //MU_4,29.72//",
    "GSP27moksop_u:9547": "punar daityāḥ punar devāḥ punar lokāntarakramaḥ / punas svargāpavargehā punar indraḥ punaś śaśī //MU_4,29.73//",
    "GSP27moksop_u:9548": "punar nārāyaṇo devaḥ punar manusutādayaḥ / punar āśāś calaccārucandrārkavaruṇānilāḥ //MU_4,29.74//",
    "GSP27moksop_u:9549": "sumerukarṇikā kāntaṛkṣakesaraśālinī / phullasphītodarodeti rodasīnalinī punaḥ //MU_4,29.75//",
    "GSP27moksop_u:9550": "vyomakānanam ākramya valgaty aṃśunakhotkaraiḥ / tamaḥkarighaṭā bhettuṃ punar bhāskarakesarī //MU_4,29.76//",
    "GSP27moksop_u:9551": "punar induś calaccūtamañjarīsundaraiḥ karaiḥ / karoty amṛtam āhlādaṃ digvadhūmukhamaṇḍanam //MU_4,29.77//",
    "GSP27moksop_u:9552": "punas svargataroḥ puṇyakṣayavātasamīritāḥ / patantīha vinunnāṅgāḥ puṇyakṛtphalapālayaḥ //MU_4,29.78//",
    "GSP27moksop_u:9553": "punaḥ kāryakriyāpakṣais saṃsārārambhanāmakam / kiñcit paṭapaṭaṃ kṛtvā yāti kālakapiñjalaḥ //MU_4,29.79//",
    "GSP27moksop_u:9554": "punar indrālike yāte rājyam āsvādya kesaram / āyāty aparadevendraṣaṭpadas svargapaṅkajam //MU_4,29.80//",
    "GSP27moksop_u:9555": "punaḥ kālaṃ kṛtāpūtaṃ kaluṣīkurute kaliḥ / sacakriṇam ivāmbhodhiṃ pravṛddho 'vakarānilaḥ //MU_4,29.81//",
    "GSP27moksop_u:9556": "punaḥ kālakulālena kṛtabhūtaśarāvakam / cakram āvartate vegād ajasraṃ kālanāmakam //MU_4,29.82//",
    "GSP27moksop_u:9557": "punar nīrasatām eti jagad dhvastaśubhasthiti / abhyāśībhūtakalpāntaṃ saṃśuṣkam iva kānanam //MU_4,29.83//",
    "GSP27moksop_u:9558": "punar arkagaṇāṃśvagnidagdhānantakalevaram / sarvabhūtāsthisampūrṇaṃ jagad eti śmaśānatām //MU_4,29.84//",
    "GSP27moksop_u:9559": "punaḥ kulācalākārapuṣkarāvartavarṣaṇaiḥ / nṛtyadbhasmabṛhatphenāṃ yāty ekārṇavatāṃ jagat //MU_4,29.85//",
    "GSP27moksop_u:9560": "punas saṃśāntavāyvambu riktaṃ sakalavastubhiḥ / tadapūrvam ivākāśaṃ jagad āyāti śūnyatām //MU_4,29.86//",
    "GSP27moksop_u:9561": "punaḥ katipayā bhuktvā samās samarasāśayaḥ / jīvitaṃ jīrṇayā tanvā brahmādhyātmani līyate //MU_4,29.87//",
    "GSP27moksop_u:9562": "punar anyena kālena tathaiva jagatāṃ gaṇam / manas tanoti vai śūnye gandharvo nagaraṃ yathā //MU_4,29.88//",
    "GSP27moksop_u:9563": "punas sargasamārambhaḥ punaḥ pralayasambhavaḥ / sarvaṃ punar idaṃ rāma cakravat parivartate //MU_4,29.89//",
    "GSP27moksop_u:9564": "kim etasmin mahāmāyāḍambare dīrghaśambare / rāma satyam asatyaṃ vā nirṇīya yad ihocyate //MU_4,29.90//",
    "GSP27moksop_u:9565": "dāśūrākhyāyikeveyaṃ rāma saṃsāracakrikā / kalpanāracitākārā vastuśūnyā tu vastutaḥ //MU_4,29.91//",
    "GSP27moksop_u:9566": "aviralam idam ātataṃ vikalpair asaduditākṛtibhir dvicandrakalpaiḥ / viracitam asatā tu yan na sat taj jagad iha tena vimūḍhatā kimutthā //MU_4,29.92//",
    "GSP27moksop_u:9567": "jagatsattāsattānirṇayayogopadeśo nāma sargaḥ",
    "GSP27moksop_u:9568": "triṃśas sargaḥ",
    "GSP27moksop_u:9569": "vasiṣṭhaḥ: kriyāviśeṣabahulā bhogaiśvaryahatāśayāḥ / nāvekṣante yadā satyaṃ na paśyanti śaṭhās tadā //MU_4,30.1//",
    "GSP27moksop_u:9570": "ye tu pāraṃ gatā buddher indriyair na vaśīkṛtāḥ / ta etāṃ jāgatīṃ māyāṃ paśyanti karabilvavat //MU_4,30.2//",
    "GSP27moksop_u:9571": "nanu tāṃ jāgatīṃ māyāṃ jīvo dṛṣṭvā vicāravān / ahaṅkāramayīṃ āsthāṃ tyajaty ahir iva tvacam //MU_4,30.3//",
    "GSP27moksop_u:9572": "asaktatāṃ tato 'bhyetya punar nāma na jāyate / kṣetre 'pi suciraṃ tiṣṭhad bījaṃ dagdham ivāgninā //MU_4,30.4//",
    "GSP27moksop_u:9573": "ādhivyādhiparītāya prātar vādya vināśine / prayatante śarīrāya hitam ajñās tu nātmane //MU_4,30.5//",
    "GSP27moksop_u:9574": "tvam apy ajñavad ajñasya śarīrasya samīhitam / mā sampādaya duḥkhāya bhavātmaikaparāyaṇaḥ //MU_4,30.6//",
    "GSP27moksop_u:9575": "rāmaḥ: dāśūrākhyāyikeveyaṃ nāma saṃsāracakrikā / kalpanāracitākārā vastuśūnyeti kiṃ prabho //MU_4,30.7//",
    "GSP27moksop_u:9576": "vasiṣṭhaḥ: jaganmāyāsvarūpasya varṇanāvyapadeśataḥ / dāśūrākhyāyikāṃ rāma varṇyamānāṃ mayā śṛṇu //MU_4,30.8//",
    "GSP27moksop_u:9577": "asty asmin vasudhāpīṭhe vicitrakusumadrumaḥ / magadhā nāma vikhyātaś śrīmāñ janapado mahān //MU_4,30.9//",
    "GSP27moksop_u:9578": "kadambavanavistārī tālāvalitajaṅgalaḥ / vicitravihagavyūhas sarvāścaryamanoharaḥ //MU_4,30.10//",
    "GSP27moksop_u:9579": "sasyasaṅkaṭasīmāntaḥ puropavanamaṇḍitaḥ / kamalotpalakalhārapūrṇasarvasarittaṭaḥ //MU_4,30.11//",
    "GSP27moksop_u:9580": "udyānadolāvilasallalanāgeyaghuṅghumī / niśopabhuktakusumanīrandhraviśikhāvaniḥ //MU_4,30.12//",
    "GSP27moksop_u:9581": "tatraikasmin giritaṭe karṇikārasamākule / kadalīṣaṇḍanīrandhre nīpagulmavirājite //MU_4,30.13//",
    "GSP27moksop_u:9582": "kūjaccakoracamare dhvanannirjharavāriṇi / phullacūtalatājāle pragītakalakokile //MU_4,30.14//",
    "GSP27moksop_u:9583": "pulindalīlālulite tālāvṛtanabhastale / utphullapadminīśāre jīvajīvakajīvite //MU_4,30.15//",
    "GSP27moksop_u:9584": "puṣpaughasphūrjadanile kesarāruṇadhūlini / kāraṇḍavakṛtārāve saratsarasasārase //MU_4,30.16//",
    "GSP27moksop_u:9585": "tasmin nagavare puṇye vicitravihagadrume / kaścit paramadharmātmā munir āsīn mahātapāḥ //MU_4,30.17//",
    "GSP27moksop_u:9586": "dāśūranāmā mahatā tapoyogena saṃyutaḥ / kadambapṛṣṭhavāstavyo vītarāgo mahāmatiḥ //MU_4,30.18//",
    "GSP27moksop_u:9587": "rāmaḥ: ṛṣis tapasvī bhagavan vipine kena hetunā / kathaṃ vāpy avasat pṛṣṭhe kadambasya mahātaroḥ //MU_4,30.19//",
    "GSP27moksop_u:9588": "vasiṣṭhaḥ: śaralometi vikhyātaḥ pitā tasya babhūva ha / nāmnāpara iva brahmā tasminn evāvasad girau //MU_4,30.20//",
    "GSP27moksop_u:9589": "tasyāsāv ekaputro 'bhūt kaco devaguror iva / tena sārdhaṃ sa putreṇa nītavāñ jīvitaṃ vane //MU_4,30.21//",
    "GSP27moksop_u:9590": "athāsau śaralomātra bhuktvā yugagaṇaṃ yayau / tyaktadehas surāgāraṃ tyaktanīḍaḥ khago yathā //MU_4,30.22//",
    "GSP27moksop_u:9591": "eka eva vane tasmin dāśūraḥ praruroda ha / daśāpanītapitṛkaḥ karuṇaṃ kuraro yathā //MU_4,30.23//",
    "GSP27moksop_u:9592": "mātāpitṛviyogena śokasantāpitāśayaḥ / mlānim abhyāyayau nūnaṃ hemanta iva paṅkajam //MU_4,30.24//",
    "GSP27moksop_u:9593": "bālo 'sāv atha dīnātmā vanadevatayā vane / ittham āśvāsito rāma tadādṛśyaśarīrayā //MU_4,30.25//",
    "GSP27moksop_u:9594": "ṛṣiputra mahāprājña kim ajña iva rodiṣi / saṃsārasya na kasmāt tvaṃ svarūpaṃ vetsi cañcalam //MU_4,30.26//",
    "GSP27moksop_u:9595": "sarvadaivedṛśī sādho saṃsārī saṃsṛtiś calā / jāyate jīvate paścād avaśyaṃ ca vinaśyati //MU_4,30.27//",
    "GSP27moksop_u:9596": "yad yat kiñcid dṛśor dṛśyaṃ brahmādikam idaṃ mune / gantavyas tena sarveṇa vināśo nātra saṃśayaḥ //MU_4,30.28//",
    "GSP27moksop_u:9597": "tadarthaṃ mā kṛthā vyarthaṃ viṣādaṃ maraṇe pituḥ / avaśyabhāvy astamayo jātasyāharpater iva //MU_4,30.29//",
    "GSP27moksop_u:9598": "aśarīrām iti śrutvā giram āraktalocanaḥ / dhairyam āsādayām āsa śikhaṇḍī stanitād iva //MU_4,30.30//",
    "GSP27moksop_u:9599": "utthāyāvaśyakaṃ kṛtvā pāścātyaṃ pitur ādṛtaḥ / cakāra tapase buddhiṃ dṛḍhām uttamasiddhaye //MU_4,30.31//",
    "GSP27moksop_u:9600": "brāhmeṇa karmaṇā tasya vipine caratas tapaḥ / anantasaṅkalpamayaṃ śrotriyatvaṃ babhūva ha //MU_4,30.32//",
    "GSP27moksop_u:9601": "ajñātajñeyabuddhes tu suśrotriyatayā tayā / na viśaśrāma ceto 'sya pavitre 'pi dharātale //MU_4,30.33//",
    "GSP27moksop_u:9602": "kevalaṃ sarvam evedam api śuddhaṃ dharātalam / aśuddham iva paśyan sa na reme kvacid eva hi //MU_4,30.34//",
    "GSP27moksop_u:9603": "atha saṅkalpayām āsa svasaṅkalpanayaiva saḥ / vṛkṣāgram eva saṃśuddhaṃ sthitir atrocitā mama //MU_4,30.35//",
    "GSP27moksop_u:9604": "tad idānīṃ tapas tapsye tapasā yena śākhiṣu / khagavat sthitim āpnomi śākhāsu ca daleṣu ca //MU_4,30.36//",
    "GSP27moksop_u:9605": "iti sañcintya sañjvālya hutāśam atibhāsvaram / juhāva tasmin protkṛtya māṃsaṃ svaṃ skandhabhittitaḥ //MU_4,30.37//",
    "GSP27moksop_u:9606": "atha gīrvāṇavṛndasya samagrā galabhittayaḥ / manmukhasthena mā yāntu vipramāṃsena bhasmasāt //MU_4,30.38//",
    "GSP27moksop_u:9607": "iti sañcintya bhagavān saptārcis tasya dehavān / puro babhūva dīptāṃśur dīptāṃśur vākpater iva //MU_4,30.39//",
    "GSP27moksop_u:9608": "uvāca vacanaṃ vīrakumārābhimataṃ varam / gṛhāṇa sthāpitaṃ sādho kośakośān maṇiṃ yathā //MU_4,30.40//",
    "GSP27moksop_u:9609": "ity uktavantam analam arghapuṣpopaśobhinā / sampūjya stutivādena prāha viprakumārakaḥ //MU_4,30.41//",
    "GSP27moksop_u:9610": "bhagavan bhūtapūrṇāyā bhuvaḥ pāvanam aṅganam / nāpnomi tena vṛkṣāṇām upari sthitir astu me //MU_4,30.42//",
    "GSP27moksop_u:9611": "ity ukte muniputreṇa sarvadevamukhaṃ śikhī / evam astu tam ity uktvā jagāmāntardhim īśvaraḥ //MU_4,30.43//",
    "GSP27moksop_u:9612": "tasminn antarhite deve kṣaṇāt sāndhya ivāmbude / pūrṇakāmaḥ kumāro 'sāv āpūrṇendur ivābabhau //MU_4,30.44//",
    "GSP27moksop_u:9613": "adhigatābhimatānanamaṇḍaladyutijavena jahāsa sa tuṣṭimān / śaśinam āptakalākulam ambujaṃ vikasitaṃ ca sitaṃ smitaśobhinā //MU_4,30.45//",
    "GSP27moksop_u:9614": "dāśūropākhyāne dāśūravarapradānaṃ nāma sargaḥ",
    "GSP27moksop_u:9615": "ekatriṃśas sargaḥ",
    "GSP27moksop_u:9616": "vasiṣṭhaḥ: atha kānanamadhyasthaṃ cumbitāmbudamaṇḍalam / madhyāhnakhinnasūryāśvasevitaskandhamaṇḍapam //MU_4,31.1//",
    "GSP27moksop_u:9617": "mimānam iva dikkukṣīr dīrghair viṭapabāhubhiḥ / ālokayantaṃ kakubho vikāsikusumekṣaṇaiḥ //MU_4,31.2//",
    "GSP27moksop_u:9618": "vātāvalulitānalpabhramadbhramarakuntalam / pramārjayantam āśānāṃ mukhaṃ pallavapāṇibhiḥ //MU_4,31.3//",
    "GSP27moksop_u:9619": "kacchair urugulucchācchamañjarīpuñjapiñjaraiḥ / āsyair iva satāmbūlair hasantam alimālitaiḥ //MU_4,31.4//",
    "GSP27moksop_u:9620": "latāvilāsanollāsipuṣpakesaradhūlibhiḥ / ābaddhamaṇḍalābhogaṃ pūrṇendum iva dīptibhiḥ //MU_4,31.5//",
    "GSP27moksop_u:9621": "saṅkaṭaṃ viṭapāvalyā kuñjakūjaccakorayā / gāyatkinnarayā siddhavīthyeva jagad uccayā //MU_4,31.6//",
    "GSP27moksop_u:9622": "latāpīṭhopaviṣṭānām adholambaiḥ kalāpinām / kalāpaiś śobhitaṃ vyoma sendracāpair ivāmbudaiḥ //MU_4,31.7//",
    "GSP27moksop_u:9623": "magnonmagnaiḥ pratiskandhaṃ cāmarair bhāsitaṃ sitaiḥ / cakorānugataiḥ pūrṇais saṃvatsaram ivendubhiḥ //MU_4,31.8//",
    "GSP27moksop_u:9624": "kapiñjalakalālāpaiḥ kalakokilakūjitaiḥ / jīvajīvavirāvaiś ca pragāyantam ivorjitaiḥ //MU_4,31.9//",
    "GSP27moksop_u:9625": "kādambakakadambaiś ca kulāyakṛtakelibhiḥ / svargakoṭaraviśrāntais siddhair jagad ivāvṛtam //MU_4,31.10//",
    "GSP27moksop_u:9626": "pravālāruṇahastābhir alinetrābhir āśritam / apsarobhir iva svargaṃ mañjarībhir itas tataḥ //MU_4,31.11//",
    "GSP27moksop_u:9627": "sendracāpaṃ vilolena kusumotkarareṇunā / mañjarīpiñjaraṃ śyāmaṃ vidyutvantam ivāmbudam //MU_4,31.12//",
    "GSP27moksop_u:9628": "sahasrabhujaśākhāḍhyaṃ pūritākāśakoṭaram / viśvarūpam ivonnṛttaṃ candrārkakṛtakuṇḍalam //MU_4,31.13//",
    "GSP27moksop_u:9629": "tale niṣaṇṇanāgendraṃ vyomni tārāgaṇākulam / latāpuṣpamayaṃ madhye bhūmaṇḍalam ivāparam //MU_4,31.14//",
    "GSP27moksop_u:9630": "pitāmaham ivāśeṣaśailakānanaśākhinām / phalapallavapuṣpāṇāṃ kośam ekam ivāvanau //MU_4,31.15//",
    "GSP27moksop_u:9631": "dadhānaṃ kalikājālaṃ sthagitaṃ puṣpadhūlibhiḥ / kaccheṣv arkakaracchannatārājālam ivāmbaram //MU_4,31.16//",
    "GSP27moksop_u:9632": "vilolavihagais skandhaiḥ kulāyakulasaṅkulaiḥ / valitaṃ bhūtalaṃ lolalokair janapadair iva //MU_4,31.17//",
    "GSP27moksop_u:9633": "mañjarīsupatākāḍhyaṃ latāmaṇḍapamaṇḍitam / puṣpamakkoladhavalaṃ puṣpaprakarapūritam //MU_4,31.18//",
    "GSP27moksop_u:9634": "kūjaccakoracamaraśukakokilaśārikam / ghanastabakasañchannakuharāgragavākṣakam //MU_4,31.19//",
    "GSP27moksop_u:9635": "sañcaratpakṣijanataṃ madamantharakoṭaram / sarvāsāṃ vanadevīnām antaḥpuram ivottamam //MU_4,31.20//",
    "GSP27moksop_u:9636": "bruḍadbhṛṅgataraṅgaughaiḥ puṣpakesararāśibhiḥ / rājamānaṃ patantībhis saridbhir iva parvatam //MU_4,31.21//",
    "GSP27moksop_u:9637": "bhramadbhiḥ puṣpapattraughair mandavātavilāsibhiḥ / vardhamānair vṛtaskandhaṃ śubhrābhrair iva bhūdharam //MU_4,31.22//",
    "GSP27moksop_u:9638": "mātaṅgaghaṭaghṛṣṭena jānustambhena pīṭhinā / ābhoginā baddhapadaṃ taṭeneva mahācalam //MU_4,31.23//",
    "GSP27moksop_u:9639": "vicitravarṇapakṣāṇāṃ skandhakoṭaracāriṇām / vṛtaṃ khagānāṃ vṛndena bhūtānām iva śṛṅgiṇam //MU_4,31.24//",
    "GSP27moksop_u:9640": "stabakāṅgulijālena lolenābhinayakriyām / diśantam iva vallīnāṃ pranṛttānāṃ vanānilaiḥ //MU_4,31.25//",
    "GSP27moksop_u:9641": "kaścid eva nirāśo me nārthī cāpaiti tuṣṭitaḥ / nṛtyantam iva puṣpāḍhyair latāvalayavalganaiḥ //MU_4,31.26//",
    "GSP27moksop_u:9642": "latākāntaikakāntatvāc chṛṅgārarasanirbharam / kākalyeva pragāyantaṃ mattālijananissvanaiḥ //MU_4,31.27//",
    "GSP27moksop_u:9643": "ārād unmuktakusumaṃ siddhānāṃ vyomacāriṇām / svāgatānīva kurvāṇaṃ kokilālikulāravaiḥ //MU_4,31.28//",
    "GSP27moksop_u:9644": "phalapuṣpalatollāsam aunnatyaṃ ca mahīruhām / vihasantam ivācchābhiḥ puṣpakuṭmaladīptibhiḥ //MU_4,31.29//",
    "GSP27moksop_u:9645": "pārijātam ivājetum ūrdhvagais skandhamaṇḍalaiḥ / vyomāntar abhidhāvantam alam uddhurakandharam //MU_4,31.30//",
    "GSP27moksop_u:9646": "madhyabhāgasphuradbhṛṅgais stabakair ghanapakṣmabhiḥ / sahasrākṣatvam atulair jetum aindram ivodyatam //MU_4,31.31//",
    "GSP27moksop_u:9647": "kacatkusumagucchācchaphaṇāmaṇigaṇāvṛtam / pātālād utthitaṃ śeṣam iva vyomadidṛkṣayā //MU_4,31.32//",
    "GSP27moksop_u:9648": "rajasoddhūlitākāraṃ dvitīyam iva śaṅkaram / chāyayā phalaśālinyā samastamuniśaṅkaram //MU_4,31.33//",
    "GSP27moksop_u:9649": "nibiḍadalanibaddhabhittibhāgaiḥ kusumalatānavamaṇḍapair upetam / puram iva gagane kadambavṛkṣaṃ khagakulanāgarasaṅkaṭaṃ dadarśa //MU_4,31.34//",
    "GSP27moksop_u:9650": "dāśūropākhyāne kadambavarṇanaṃ nāma sargaḥ",
    "GSP27moksop_u:9651": "dvātriṃśas sargaḥ",
    "GSP27moksop_u:9652": "vasiṣṭhaḥ: tam athāsau mahābuddhiḥ phalapallavaśālinam / ānandamantharamanāḥ puṣparūpācalopamam //MU_4,32.1//",
    "GSP27moksop_u:9653": "kadambaṃ rodasīstambham āruroha vanasthitam / ekārṇavagataṃ śauriḥ kalpavṛkṣam ivonnatam //MU_4,32.2//",
    "GSP27moksop_u:9654": "tatrāsau vyomalagnāyāś śākhāyāḥ prāntapallave / viveśādhigatākāśam aiḍūkaprāntabuddhavat //MU_4,32.3//",
    "GSP27moksop_u:9655": "athopaviśya mṛduni navapallavaviṣṭare / kṣaṇam ālokitās tena diśaḥ kautukamantharam //MU_4,32.4//",
    "GSP27moksop_u:9656": "saridekāvalīramyāś śailendrastanakuṭmalāḥ / nirmalākāśakavarā lolanīlāmbudālakāḥ //MU_4,32.5//",
    "GSP27moksop_u:9657": "nīlaśādvalavasanāḥ puṣpagauravanāṅgikāḥ / gṛhītasāgarāpūrṇakalaśāḥ purabhūṣaṇāḥ //MU_4,32.6//",
    "GSP27moksop_u:9658": "dhṛtapraphullapadminyas sugandhimukhamārutāḥ / grāmaghuṅghumakākalyo nirjharāravanūpurāḥ //MU_4,32.7//",
    "GSP27moksop_u:9659": "dyumūrdhāno mahīpādā vanālīromarājayaḥ / jaṅgalorunitambinyaś candrārkakṛtakuṇḍalāḥ //MU_4,32.8//",
    "GSP27moksop_u:9660": "śālisañcārakedāracandanasthāsakāṅkitāḥ / śikharorasijālagnahimaśubhrāmbudāṃśukāḥ //MU_4,32.9//",
    "GSP27moksop_u:9661": "mahārṇavapayaḥpūranavamaṇḍanadarpaṇāḥ / vṛkṣaughagharmapulakā bhuvanāntaḥpurāntarāḥ //MU_4,32.10//",
    "GSP27moksop_u:9662": "ārtavasnānadhāriṇyo lagnasūryāṃśukuṅkumāḥ / vicitrakusumopetāś candrāṃśusitacandanāḥ //MU_4,32.11//",
    "GSP27moksop_u:9663": "gaganatalalatādalopaviṣṭaḥ prasṛtavanāvalivārivāhaveṣāḥ / tribhuvanavanitā dadarśa hṛṣṭaḥ kusumanirantaramaṇḍitā daśāśāḥ //MU_4,32.12//",
    "GSP27moksop_u:9664": "dāśūropākhyāne dāśūradigavalokanaṃ nāma sargaḥ",
    "GSP27moksop_u:9665": "trayastriṃśas sargaḥ",
    "GSP27moksop_u:9666": "vasiṣṭhaḥ: tataḥ prabhṛti tatrāsau prasiddhas tāpasāśrame / kadambadāśūra iti śūras tapasi dāruṇe //MU_4,33.1//",
    "GSP27moksop_u:9667": "tasmiṃl latādale sthitvā vilokya kakubhaḥ kṣaṇam / dṛḍhaṃ padmāsanaṃ baddhvā digbhyaḥ pratyāhṛtātmanā //MU_4,33.2//",
    "GSP27moksop_u:9668": "ajñātaparamārthena kriyāmātre ca tiṣṭhatā / phalakārpaṇyayuktena manasā so 'karon makham //MU_4,33.3//",
    "GSP27moksop_u:9669": "nabhogatalatāpattrasaṃsthitena vanāntare / sarvās svamanasā tena kṛtā yajñakriyāḥ kramāt //MU_4,33.4//",
    "GSP27moksop_u:9670": "tatrāsau daśa varṣāṇi manasaivāyajat surān / gavāśvanaramedhādyair yajñair vipuladakṣiṇaiḥ //MU_4,33.5//",
    "GSP27moksop_u:9671": "kālenāmalatāṃ yāte vitate tasya cetasi / balād avatatārāntar jñānam ātmaprasādajam //MU_4,33.6//",
    "GSP27moksop_u:9672": "tato viśīrṇāvaraṇo vigaladvāsanāmalaḥ / avasat pallave tasmin munir vigatakalmaṣaḥ //MU_4,33.7//",
    "GSP27moksop_u:9673": "sa dadarśaikadā tasyāṃ latāyām agratas sthitām / vanadevīṃ viśālākṣīm ālolakusumāmbarām //MU_4,33.8//",
    "GSP27moksop_u:9674": "kāminīkāntavadanāṃ madaghūrṇitalocanām / nīlotpalāmodavatīm atīva sumanoharām //MU_4,33.9//",
    "GSP27moksop_u:9675": "tām uvācānavadyāṅgīṃ sa munir vinatānanām / kokilaḥ kusumāpūranatāṃ vanalatām iva //MU_4,33.10//",
    "GSP27moksop_u:9676": "kā tvam utpalapattrākṣi parivikṣobhitasmarā / vayasyām iva puṣpāḍhyāṃ latāṃ kim adhitiṣṭhasi //MU_4,33.11//",
    "GSP27moksop_u:9677": "ity uktā mṛgaśāvākṣī gaurī pīnapayodharā / munim āha manohāri mugdhākṣaram idaṃ vacaḥ //MU_4,33.12//",
    "GSP27moksop_u:9678": "yāni yāni durāpāni vāñchitāni mahītale / prāpyante tāni tāny āśu mahatām eva yācñayā //MU_4,33.13//",
    "GSP27moksop_u:9679": "aham asmiṃl latākīrṇe tvatkadambābhyalaṅkṛte / latālīlālayā brahman vipine vanadevatā //MU_4,33.14//",
    "GSP27moksop_u:9680": "hyaś caitrasitapakṣasya trayodaśyāṃ smarotsave / babhūva vanadevīnāṃ samājo nandane vane //MU_4,33.15//",
    "GSP27moksop_u:9681": "sāmodapuṣpabhramare kokilāliparicchadā / tatrāham agamaṃ nātha trailokyalalanāsadaḥ //MU_4,33.16//",
    "GSP27moksop_u:9682": "tato dṛṣṭā mayā sarvā vayasyā madanotsave / aputrayā putrayutās tenāhaṃ duḥkhitā bhṛśam //MU_4,33.17//",
    "GSP27moksop_u:9683": "tvayi sarvārthisārthasya bṛhatkalpatarau sthite / anātheva kathaṃ nātha kila śocyāsmy aputrikā //MU_4,33.18//",
    "GSP27moksop_u:9684": "dehi me bhagavan putraṃ no ced deham ihāgnaye / prakaromy āhutiṃ putraduḥkhadāhopaśāntaye //MU_4,33.19//",
    "GSP27moksop_u:9685": "tām ity uktavatīṃ tanvīṃ vihasya munipuṅgavaḥ / prāha hastagataṃ puṣpaṃ tasyai dattvā dayānvitaḥ //MU_4,33.20//",
    "GSP27moksop_u:9686": "gaccha tanvaṅgi māsena pūjārham alilocanam / prasoṣyase sutaṃ kāntaṃ prasūnam iva sallatā //MU_4,33.21//",
    "GSP27moksop_u:9687": "kiṃ tv asau maraṇāveśapāpinyetas tvayā yataḥ / yācitaḥ kṛcchrasamprāpyajñānas tena bhaviṣyati //MU_4,33.22//",
    "GSP27moksop_u:9688": "ity uktvā sa munis tanvīṃ prasannamukhamaṇḍalām / paricaryāṃ karomīti prārthanotkāṃ vyasarjayat //MU_4,33.23//",
    "GSP27moksop_u:9689": "sā jagāmātmasadanaṃ so 'tiṣṭhat svātmanā saha / avahat kramaśaḥ kāla ṛtusaṃvatsarāṅkitaḥ //MU_4,33.24//",
    "GSP27moksop_u:9690": "atha dīrgheṇa kālena saivotpalavilocanā / dvādaśābdam upādāya sutaṃ munim upāyayau //MU_4,33.25//",
    "GSP27moksop_u:9691": "sampraṇamyopaviśyāgre munim indusamānanā / uvāca kalayā vācā cūtadrumam ivālinī //MU_4,33.26//",
    "GSP27moksop_u:9692": "ayaṃ sa bhagavan bhavyaḥ kumāraḥ putra āvayoḥ / kṛto mayā samagrāṇāṃ kalānāṃ kila kovidaḥ //MU_4,33.27//",
    "GSP27moksop_u:9693": "prabho kevalam etena jñānaṃ nādhigataṃ śubham / yena saṃsārayantre 'smin na punaḥ paripīḍyate //MU_4,33.28//",
    "GSP27moksop_u:9694": "jñānaṃ tvam evāsya vibho kṛpayopadiśādhunā / ko hi nāma kule jātaṃ putraṃ maurkhye niyojayet //MU_4,33.29//",
    "GSP27moksop_u:9695": "evaṃvadantīṃ sa munir macchiṣyam abale sutam / ihaiva sthāpayainaṃ tvam ity uktvā tāṃ vyasarjayat //MU_4,33.30//",
    "GSP27moksop_u:9696": "tasyāṃ gatāyāṃ sa pitur antevāsitayā tadā / atiṣṭhat saṃyato dhīmān arkasyevāruṇaḥ puraḥ //MU_4,33.31//",
    "GSP27moksop_u:9697": "kadarthaprāpyavijñānaṃ tataś citrābhir uktibhiḥ / ciraṃ kālam asau tatra muniḥ putraṃ vyabodhayat //MU_4,33.32//",
    "GSP27moksop_u:9698": "ākhyāyikākhyānaśatair dṛṣṭāntair dṛṣṭakalpitaiḥ / tathetihāsavṛttāntair vedavedāntaniścayaiḥ //MU_4,33.33//",
    "GSP27moksop_u:9699": "anudvegitayā nityaṃ vistareṇa kathākramaiḥ / anubhūtim upārūḍhai rūḍhair atidhiyāṃ dhiyi //MU_4,33.34//",
    "GSP27moksop_u:9700": "anubhavavaśato rasātiriktair alam ucitārthavacogaṇair mahātmā / jalada iva śikhaṇḍinaṃ purassthaṃ tanayam abodhayad ambare maharṣiḥ //MU_4,33.35//",
    "GSP27moksop_u:9701": "dāśūrasutāvabodhanaṃ nāma sargaḥ",
    "GSP27moksop_u:9702": "catustriṃśas sargaḥ",
    "GSP27moksop_u:9703": "vasiṣṭhaḥ: kadācid atha mārgeṇa tena kailāsavāhinīm / ahaṃ snātum adṛśyātmā vyomavīthigato 'gamam //MU_4,34.1//",
    "GSP27moksop_u:9704": "nirgatya nabhasas saptamunimaṇḍalakoṭarāt / rātrau prāpto 'smi sumate dāśūratarupṛṣṭhakham //MU_4,34.2//",
    "GSP27moksop_u:9705": "yāvac chṛṇomi viṭapakuharāt kānane vacaḥ / kuṭmalāmbhojabaddhasya ṣaṭpadasyeva nissvanam //MU_4,34.3//",
    "GSP27moksop_u:9706": "śṛṇu putra mahābuddhe vastuno 'sya samām imām / varṇayāmi mahāścaryām ekām ākhyāyikāṃ tava //MU_4,34.4//",
    "GSP27moksop_u:9707": "asti rājā mahāvīryo vikhyāto bhuvanatraye / nāmnā svottha iti śrīmāñ jagadākramaṇe kṣamaḥ //MU_4,34.5//",
    "GSP27moksop_u:9708": "yasyānuśāsanaṃ sarve bhuvaneṣv api nāyakāḥ / śirobhir dhārayanty uccaiś cūḍāmaṇim ivottamam //MU_4,34.6//",
    "GSP27moksop_u:9709": "yas sāhasaikarasiko nānāścaryavihāravān / kenacit triṣu lokeṣu na mahātmā vaśīkṛtaḥ //MU_4,34.7//",
    "GSP27moksop_u:9710": "yasyārambhasahasrāṇi sukhaduḥkhapradāny alam / saṅkhyātuṃ naiva śakyante kallolā jaladher iva //MU_4,34.8//",
    "GSP27moksop_u:9711": "yasya vīryaṃ suvīryasya na śastrāstrair na pāvakaiḥ / kenacid bhuvane krāntam ākāśam iva muṣṭinā //MU_4,34.9//",
    "GSP27moksop_u:9712": "yadīyāṃ vitatārambhāṃ līlāṃ nirmāṇabhāsurām / na manāg anukurvanti śakropendraharā api //MU_4,34.10//",
    "GSP27moksop_u:9713": "trayas tasya mahābāho dehā digbharaṇakṣamāḥ / jagad ākṛṣya tiṣṭhanti uttamādhamamadhyamāḥ //MU_4,34.11//",
    "GSP27moksop_u:9714": "vyomany evātivitate jāto 'sau triśarīrakaḥ / tatraiva ca sthitiṃ yātaś śabdavātakhapakṣivat //MU_4,34.12//",
    "GSP27moksop_u:9715": "tatraivāpāragagane nagaraṃ tena nirmitam / caturdaśamahārathyaṃ vibhāgatrayabhūṣitam //MU_4,34.13//",
    "GSP27moksop_u:9716": "vanopavanamālāḍhyaṃ krīḍāśikharisundaram / muktālatāvivalitaṃ vāpīsaptakabhūṣitam //MU_4,34.14//",
    "GSP27moksop_u:9717": "śītaloṣṇātmakākṣīṇadīpadvayavirājitam / ūrdhvādhogatirūpeṇa vaṇiṅmārgeṇa saṅkulam //MU_4,34.15//",
    "GSP27moksop_u:9718": "tasminn evātivipule pattane tena bhūbhṛtā / sañcāriṇo viracitā mugdhāvavarakā gaṇāḥ //MU_4,34.16//",
    "GSP27moksop_u:9719": "ūrdhve kecid adhaḥ kecin madhye kecin niyojitāḥ / kecic cireṇa naśyantaḥ kecic chīghravināśinaḥ //MU_4,34.17//",
    "GSP27moksop_u:9720": "asitacchādanācchannā navadvāravibhūṣitāḥ / anāratavahadvātā bahuvātāyanānvitāḥ //MU_4,34.18//",
    "GSP27moksop_u:9721": "dīpapañcakasālokās tristhūṇāś śukladāravaḥ / masṛṇālepamṛdavaḥ pratolīkulasaṅkulāḥ //MU_4,34.19//",
    "GSP27moksop_u:9722": "māyayā racitās tena rājñā teṣu mahāmate / rakṣitāro mahāyakṣā nityam ālokabhīravaḥ //MU_4,34.20//",
    "GSP27moksop_u:9723": "athāvavarakaugheṣu calatsu sa mahīpatiḥ / karoti vividhāḥ krīḍā nīḍeṣv iva vihaṅgamaḥ //MU_4,34.21//",
    "GSP27moksop_u:9724": "triśarīras sa teṣv antas tair yakṣais saha putraka / līlālasam uṣitvāśu punar niṣkramya gacchati //MU_4,34.22//",
    "GSP27moksop_u:9725": "tasyecchā jāyate vatsa kadācic calacetasaḥ / puraṃ bhaviṣyannirmāṇaṃ kiñcid yāmīti niścalā //MU_4,34.23//",
    "GSP27moksop_u:9726": "bhūtāviṣṭa ivāvegāt tata utthāya dhāvati / puraṃ tad apy avāpnoti gandharvair iva nirmitam //MU_4,34.24//",
    "GSP27moksop_u:9727": "tasyecchā jāyate nāma kadācij jaḍacetasaḥ / vināśaṃ samprayāmīti tenāśu sa vinaśyati //MU_4,34.25//",
    "GSP27moksop_u:9728": "punar utpadyate tūrṇaṃ khān mahormir ivāmbhasaḥ / vyavahāraṃ tanoty uccaiḥ punar ārambhamantharam //MU_4,34.26//",
    "GSP27moksop_u:9729": "svayaiva vyavahṛtyātha kadācit paridūyate / kiṃ karomīdam ajño 'smi duḥkhito 'smīti śocati //MU_4,34.27//",
    "GSP27moksop_u:9730": "mudam etya kadācic ca svayam āyāti pīnatām / prāvṛḍvarṣajalollāsapūrād iva nadīrayaḥ //MU_4,34.28//",
    "GSP27moksop_u:9731": "pibati valgati gacchati jṛmbhate sphurati bhāti na bhāti ca bhāsuraḥ / suta mahāmahimā sa mahīpatiḥ patir apām iva vātarayākulaḥ //MU_4,34.29//",
    "GSP27moksop_u:9732": "svotthavibhavavarṇanaṃ nāma sargaḥ",
    "GSP27moksop_u:9733": "pañcatriṃśas sargaḥ",
    "GSP27moksop_u:9734": "vasiṣṭhaḥ: athāpṛcchat sutas tatra jambudvīpe mahāniśi / kadambāgrāvacūlasthaṃ pitaraṃ pāvanāśayaḥ //MU_4,35.1//",
    "GSP27moksop_u:9735": "putraḥ: ko 'sau svottha iti khyāto bhūpas tātottamākṛtiḥ / kathitaṃ ca kim etan me tvayaitad brūhi tattvataḥ //MU_4,35.2//",
    "GSP27moksop_u:9736": "kva bhaviṣyati nirmāṇaṃ vartamāne kva gamyatām / ubhayārthaviruddhatvān mohārthāya vacas tava //MU_4,35.3//",
    "GSP27moksop_u:9737": "dāśūraḥ: śṛṇu putra yathābhūtam etat te kathayāmy aham / yena saṃsāracakrasya tattvam asyāvabudhyase //MU_4,35.4//",
    "GSP27moksop_u:9738": "asadabhyutthitārambham avastumayam ātatam / saṃsārasaṃsthānam idam evam ākathitaṃ mayā //MU_4,35.5//",
    "GSP27moksop_u:9739": "paramān nabhaso jātas saṅkalpas svottha ucyate / jāyate svayam evāsau svayam eva vilīyate //MU_4,35.6//",
    "GSP27moksop_u:9740": "tatsvarūpam idaṃ sarvaṃ jagad ābhogi vidyate / jāyate tena jātena tasmin naṣṭe vinaśyati //MU_4,35.7//",
    "GSP27moksop_u:9741": "brahmaviṣṇvindrarudrādīṃs tasyaivāvayavān viduḥ / viṭapān iva vṛkṣasya śṛṅgāṇīva mahībhṛtaḥ //MU_4,35.8//",
    "GSP27moksop_u:9742": "śūnye vyomani tenedaṃ nirmitaṃ trijagatpuram / pratibhāsānusandhānamātreṇaitya viriñcatām //MU_4,35.9//",
    "GSP27moksop_u:9743": "yatreme vitatālokā lokakośāś caturdaśa / vanopavanapālyaś ca yatrodyānaparamparāḥ //MU_4,35.10//",
    "GSP27moksop_u:9744": "krīḍāśikhariṇo yatra sahyamandarameravaḥ / śītoṣṇadīptī candrārkau dīpau yatrānilākṣatau //MU_4,35.11//",
    "GSP27moksop_u:9745": "sūryāṃśukacadālolataraṅgottuṅgamauktikāḥ / vahantyas sarito yatra sanmuktāvalayaś calāḥ //MU_4,35.12//",
    "GSP27moksop_u:9746": "ikṣukṣīrādisalilā maṇiratnabisāṅkurāḥ / aurvānalāmbujā yatra vāpyas sapta mahārṇavāḥ //MU_4,35.13//",
    "GSP27moksop_u:9747": "adha urvyāṃ tathordhve khe puṇyāpuṇyadhanaśriyaḥ / narāmarakirāṭānāṃ yatrātikrayavikrayau //MU_4,35.14//",
    "GSP27moksop_u:9748": "tasminn eva jagaty asmin pure saṅkalpabhūbhujā / krīḍārtham ātmanaś citrā dehāvavarakāḥ kṛtāḥ //MU_4,35.15//",
    "GSP27moksop_u:9749": "kecid gīrvāṇanāmāna ūrdhva eva niyojitāḥ / naroragādayaḥ kecid adha eva niveśitāḥ //MU_4,35.16//",
    "GSP27moksop_u:9750": "vātayantrapravāheṇa calanto māṃsamṛṇmayāḥ / sitāsthidāravaś citrās tvaglepamasṛṇāmalāḥ //MU_4,35.17//",
    "GSP27moksop_u:9751": "kecic cireṇa naśyanti kecic chīghravināśinaḥ / kacakṛṣṇolapollāsaracitācchādanaśriyaḥ //MU_4,35.18//",
    "GSP27moksop_u:9752": "karṇākṣināsāpramukhair dvārair navabhir anvitāḥ / anāratavahatprāṇapavanenoṣṇaśītalāḥ //MU_4,35.19//",
    "GSP27moksop_u:9753": "karṇanāsāsyatālvādivātāyanagaṇānvitāḥ / bhujādyaṅgapratolīkāḥ pañcendriyakudīpakāḥ //MU_4,35.20//",
    "GSP27moksop_u:9754": "māyayā racitās teṣu saṅkalpena mahāmate / ahaṅkāramahāyakṣāḥ paramālokabhīravaḥ //MU_4,35.21//",
    "GSP27moksop_u:9755": "dehāvavarakeṣv antar mahāhaṅkārayakṣakaiḥ / sa hi saṅkrīḍate 'tyartham asad evāsadutthitaiḥ //MU_4,35.22//",
    "GSP27moksop_u:9756": "yathā kusūle mārjāro bhastrāyāṃ bhujago yathā / muktāphalaṃ yathā veṇāv ahaṅkāras tanau tathā //MU_4,35.23//",
    "GSP27moksop_u:9757": "kṣaṇam abhyudayaṃ yāti kṣaṇaṃ śāmyati dīpavat / dehageheṣu saṅkalpas taraṅgas sāgareṣv iva //MU_4,35.24//",
    "GSP27moksop_u:9758": "bhaviṣyannavanirmāṇam apy āpnoti tadā puram / yadā saṅkalpitaṃ vastu pura eva prapaśyati //MU_4,35.25//",
    "GSP27moksop_u:9759": "asaṅkalpanamātreṇa svenaivāśu vinaśyati / śreyase paramāyāsya nāśas svo na tu sambhavaḥ //MU_4,35.26//",
    "GSP27moksop_u:9760": "svayaṃ saṅkalpanāmātrāj jāyate bālayakṣavat / anantāyātmaduḥkhāya nānandāya kadācana //MU_4,35.27//",
    "GSP27moksop_u:9761": "idaṃ sphāraṃ jagadduḥkhaṃ pratanoty ātmasattayā / asattayā nāśayati kṣaṇam āndhyaṃ yathā tamaḥ //MU_4,35.28//",
    "GSP27moksop_u:9762": "svayaiva duḥkhadāyinyā ceṣṭayā pariroditi / kāṣṭhāvaṣṭabdhavṛṣaṇaḥ kīlotpāṭī kapir yathā //MU_4,35.29//",
    "GSP27moksop_u:9763": "saṅkalpitānandalavas tiṣṭhaty uddhurakandharam / akasmāt khacyutamadhubindubhuk karabho yathā //MU_4,35.30//",
    "GSP27moksop_u:9764": "svayaṃ viratim āyāti kṣaṇam eti ratiṃ kṣaṇam / kṣaṇaṃ vikāram āyāti saṅkalpo 'bhavyabālavat //MU_4,35.31//",
    "GSP27moksop_u:9765": "enaṃ sakalabhāvebhyaḥ kṛtvā nirmalam ādarāt / matimantaḥ padaṃ yātā yathā putra tathā kuru //MU_4,35.32//",
    "GSP27moksop_u:9766": "trayas tv asyā mater dehā uttamādhamamadhyamāḥ / tamassattvarajassañjñāḥ kāraṇaṃ jagatas sthiteḥ //MU_4,35.33//",
    "GSP27moksop_u:9767": "tamorūpo hi saṅkalpo nityaṃ prākṛtaceṣṭayā / parāṃ kṛpaṇatām etya prayāti krimikīṭatām //MU_4,35.34//",
    "GSP27moksop_u:9768": "sattvarūpo hi saṅkalpo dharmajñānaparāyaṇaḥ / adūrakevalībhāvas sāmrājyam adhitiṣṭhati //MU_4,35.35//",
    "GSP27moksop_u:9769": "rajorūpo hi saṅkalpo lokasaṃvyavahāravān / paritiṣṭhati saṃsāre putradārānurañjitaḥ //MU_4,35.36//",
    "GSP27moksop_u:9770": "trividhaṃ tu parityajya rūpam etan mahāmate / saṅkalpaḥ param āyāti padam ātmaparikṣaye //MU_4,35.37//",
    "GSP27moksop_u:9771": "sarvā dṛṣṭīḥ parityajya niyamya manasā manaḥ / sabāhyābhyantarārthasya saṅkalpasya kṣayaṃ kuru //MU_4,35.38//",
    "GSP27moksop_u:9772": "yadi varṣasahasrāntaṃ tapaś carasi dāruṇam / yadi vā līlayātmānaṃ śilayā cūrṇayasy alam //MU_4,35.39//",
    "GSP27moksop_u:9773": "yady ambudhiṃ praviśasi vaḍavāgnim athāpi vā / yadi vā patasi śvabhre khaḍgadhārājale 'tha vā //MU_4,35.40//",
    "GSP27moksop_u:9774": "haro yady upadeṣṭā te hariḥ kamalajo 'pi vā / atyantakaruṇākrānto lokanātho 'tha vākpatiḥ //MU_4,35.41//",
    "GSP27moksop_u:9775": "pātālasthasya bhūsthasya svargasthasyāpi tat tava / nānyaḥ kaścid upāyo 'sti saṅkalpopaśamād ṛte //MU_4,35.42//",
    "GSP27moksop_u:9776": "anādāv avikāre ca sukhe paramapāvane / saṅkalpopaśame yatnaṃ pauruṣeṇa paraṃ kuru //MU_4,35.43//",
    "GSP27moksop_u:9777": "saṅkalpatantāv akhilā bhāvāḥ protāḥ kilānagha / bhinne tantau na jāne te kva yānti viśarāravaḥ //MU_4,35.44//",
    "GSP27moksop_u:9778": "asat sat sadasat sarvaṃ saṅkalpād eva nānyataḥ / saṅkalpāt sad asac caivam iha satyaṃ kim ucyatām //MU_4,35.45//",
    "GSP27moksop_u:9779": "saṅkalpyate yathā yad yat tat tathā bhavati kṣaṇāt / mā kiñcid api tattvajña saṅkalpaya kadācana //MU_4,35.46//",
    "GSP27moksop_u:9780": "nissaṅkalpo yathāprāptavyavahāraparo bhava / cid acetyonmukhatvaṃ hi yāti saṅkalpasaṅkṣaye //MU_4,35.47//",
    "GSP27moksop_u:9781": "utthāyāsatyarūpeṇa yenāsatyamayātmakam / tataṃ jagadduḥkham idaṃ vyarthaṃ sadṛśam ātmanaḥ //MU_4,35.48//",
    "GSP27moksop_u:9782": "tena duḥkhāya mahate kiṃ śritena kilānagha / yad aduḥkhāya tat prājñās saṃśrayantīha netarat //MU_4,35.49//",
    "GSP27moksop_u:9783": "adhigataparamārthatām upetya prasabham apāsya vikalpajālam uccaiḥ / adhigamaya padaṃ tad advitīyaṃ vitatasukhāya suṣuptacittavṛttiḥ //MU_4,35.50//",
    "GSP27moksop_u:9784": "saṃsāravikalpayor vicārayogo nāma sargaḥ",
    "GSP27moksop_u:9785": "ṣaṭtriṃśas sargaḥ",
    "GSP27moksop_u:9786": "putraḥ: kīdṛśas tāta saṅkalpaḥ katham utpadyate prabho / kathaṃ vā vṛddhim āyāti kathaṃ caiva vinaśyati //MU_4,36.1//",
    "GSP27moksop_u:9787": "dāśūraḥ: anantasyātmatattvasya sattāsāmānyarūpiṇaḥ / citaś cetyonmukhatvaṃ yat tat saṅkalpāṅkuraṃ viduḥ //MU_4,36.2//",
    "GSP27moksop_u:9788": "leśataḥ prāptasattākas sa eva ghanatāṃ gataḥ / yāti cittaṃ kham āpūrya dṛḍhajāḍyāya meghavat //MU_4,36.3//",
    "GSP27moksop_u:9789": "bhāvayantī citiś cetyaṃ vyatiriktam ivātmanaḥ / saṅkalpatām ihāyāti bījam aṅkuratām iva //MU_4,36.4//",
    "GSP27moksop_u:9790": "saṅkalpanaṃ hi saṅkalpas svayam eṣa prajāyate / vardhate svata evāśu duḥkhāya na sukhāya tu //MU_4,36.5//",
    "GSP27moksop_u:9791": "saṅkalpamātraṃ hi bhavāñ jalamātraṃ yathārṇavaḥ / ṛte saṅkalpato 'nyā te nāsti saṃsāritā ṛtā //MU_4,36.6//",
    "GSP27moksop_u:9792": "kākatālīyayogena sañjāto 'si mudhaiva hi / mṛgatṛṣṇādvicandratvavad asatyaṃ ca vardhase //MU_4,36.7//",
    "GSP27moksop_u:9793": "nigīrṇamātulāṃśasya kanakapratyayo yathā / svayam abhyety asatyo 'ntas saṅkalpas te tathā bhavet //MU_4,36.8//",
    "GSP27moksop_u:9794": "asatyam eva jātas tvam asatyam abhivardhase / asmiñ jāte ca vijñāne asatyas san vilīyase //MU_4,36.9//",
    "GSP27moksop_u:9795": "ayaṃ so 'ham ime bhāvās sukhaduḥkhamayā mama / vyartham eveti sāsthas tvaṃ tenāntaḥ paritapyase //MU_4,36.10//",
    "GSP27moksop_u:9796": "asann evāsy ajāto 'si kuto janma kilāsataḥ / vyartham evāvamūḍho 'si saṅkalpavaśatas svataḥ //MU_4,36.11//",
    "GSP27moksop_u:9797": "mā saṅkalpaya saṅkalpaṃ bhāvaṃ bhāvaya mā sthitau / etāvataiva bhāvena bhavyo bhavasi bhūtaye //MU_4,36.12//",
    "GSP27moksop_u:9798": "saṅkalpanāśane yatno na bhūyāṃs tava gacchati / bhāvanābhāvamātreṇa saṅkalpaḥ kṣīyate hṛdi //MU_4,36.13//",
    "GSP27moksop_u:9799": "sumanaḥkusumāmarde kiñcid vyatikaro bhavet / susādhe 'bhāvamātreṇa na tu saṅkalpanāśane //MU_4,36.14//",
    "GSP27moksop_u:9800": "puṣpākrāntau karaspandayatnaḥ putropayujyate / tad apy upakaroty asmin na saṅkalpaparikṣaye //MU_4,36.15//",
    "GSP27moksop_u:9801": "saṅkalpo yena hantavyas tena bhāvaviparyayāt / apy ardhena nimeṣeṇa līlayaiva vihanyate //MU_4,36.16//",
    "GSP27moksop_u:9802": "bhāvamātropaśamane svātmani svastham āsthite / sādhyate yad asādhyaṃ tat kasya syāt kim ivāmateḥ //MU_4,36.17//",
    "GSP27moksop_u:9803": "saṅkalpenaiva saṅkalpaṃ manasā svamano mune / bhittvā svātmani tiṣṭha tvaṃ kim etāvati duṣkaram //MU_4,36.18//",
    "GSP27moksop_u:9804": "upaśānte hi saṅkalpe upaśāntam idaṃ bhavet / saṃsāraduḥkham atulaṃ mūlād api mahāmate //MU_4,36.19//",
    "GSP27moksop_u:9805": "saṅkalpo hi mano jīvaś cittaṃ dhīr atha vāsanā / nāmnaivānyatvam apy eṣāṃ nārthenārthavidāṃ vara //MU_4,36.20//",
    "GSP27moksop_u:9806": "saṅkalpāṃśād ṛte neha kiñcid apy asti kutracit / tam eva hṛdayāc chinddhi kim anyat pariśocasi //MU_4,36.21//",
    "GSP27moksop_u:9807": "yathaivedaṃ nabhaś śūnyaṃ jagac chūnyaṃ tathaiva hi / asanmayavikalpotthe ubhe ete tate yataḥ //MU_4,36.22//",
    "GSP27moksop_u:9808": "asiddhaṃ sarvam evaitad yad asiddhena sādhitam / saṅkalpena jagat tasmād bhāvanā kvāvatiṣṭhatām //MU_4,36.23//",
    "GSP27moksop_u:9809": "satyāsthāyām asatyāṃ tu kiṃniṣṭhā vāsanā bhavet / vāsanākṣayatas siddhis tataḥ prāpyaṃ na śiṣyate //MU_4,36.24//",
    "GSP27moksop_u:9810": "tasmād asad idaṃ sarvaṃ draṣṭavyaṃ helayeddhayā / na tu bhāvanayā tena sukhaduḥkhair na lipyate //MU_4,36.25//",
    "GSP27moksop_u:9811": "avastv itīdaṃ nirṇīya nehāsthā sampravartate / āsthākṣaye na jāyete harṣāmarṣau bhavābhavau //MU_4,36.26//",
    "GSP27moksop_u:9812": "mano mithyā karotīdaṃ sukhaduḥkhābhravibhramam / mano jīvas sphuraty uccair mānasaṃ nagaraṃ jagat //MU_4,36.27//",
    "GSP27moksop_u:9813": "bhaviṣyad vartamānaṃ ca bhūtaṃ ca parivartayat / vāsanāvaśato loke sphuracchakti manas sthitam //MU_4,36.28//",
    "GSP27moksop_u:9814": "karoti svāśayenemāṃ vyavasthāṃ malinaś calaḥ / ātmanas sadṛśīṃ lolāṃ jīvo hṛdvanamarkaṭaḥ //MU_4,36.29//",
    "GSP27moksop_u:9815": "dīrgham ākāram ādāya nimeṣād yānti hrasvatām / grahītuṃ ca na yujyante saṅkalpā jaḍavīcayaḥ //MU_4,36.30//",
    "GSP27moksop_u:9816": "manāgdṛṣṭā vivardhante dahanti saparicchadam / tṛṇamātreṇa dīpyante saṅkalpā vahniśeṣavat //MU_4,36.31//",
    "GSP27moksop_u:9817": "jagatprakaṭanākārāḥ pradīptāḥ kṣaṇabhaṅgurāḥ / bhramadā jaḍasaṃsthānās saṅkalpās taḍidagnayaḥ //MU_4,36.32//",
    "GSP27moksop_u:9818": "yadaivāsann ayaṃ putra tadaivāśu cikitsitum / śakyate nātra sandeho nāsat sad bhavati kvacit //MU_4,36.33//",
    "GSP27moksop_u:9819": "san sthito yadi saṅkalpo duścikitsas tato bhavet / kiṃ tv asadbhūta evaiṣa sucikitsas tadā bhṛśam //MU_4,36.34//",
    "GSP27moksop_u:9820": "akṛtrimaṃ cet saṃsāramalam aṅgārakārṣṇyavat / tad etatkṣālane sādho kaḥ pravarteta durmatiḥ //MU_4,36.35//",
    "GSP27moksop_u:9821": "kiṃ tv etat taṇḍule śūkatuṣakambukavat sthitam / yadā tadā prayatnena pauruṣeṇa vinaśyati //MU_4,36.36//",
    "GSP27moksop_u:9822": "akṛtrimam api prāptaṃ bhṛśaṃ kṛtrimatāṃ suta / sukhocchedyatayā jñasya saṃsāramalam ātatam //MU_4,36.37//",
    "GSP27moksop_u:9823": "taṇḍulasya yathā carma yathā tāmrasya kālimā / naśyati kriyayā putra puruṣasya tathā malam //MU_4,36.38//",
    "GSP27moksop_u:9824": "jīvasya taṇḍulasyeva malaṃ sahajam apy alam / naśyaty eva na sandehas tasmād udyamavān bhava //MU_4,36.39//",
    "GSP27moksop_u:9825": "asatkalpair vikalpair yas saṃsāro janito mudhā / stokenāsau layaṃ yāti kvāsad vastu kila sthiram //MU_4,36.40//",
    "GSP27moksop_u:9826": "asattām eti saṃsāras svāṃ vyavasthāṃ vicinvataḥ / dīpālokād ivāndhatvaṃ dvīndutvaṃ svīkṣitād iva //MU_4,36.41//",
    "GSP27moksop_u:9827": "nedaṃ tava na cāsya tvaṃ bhrāntiṃ putra parityaja / asatye satyavad dṛṣṭe bhāvanāṃ mā nyavīviśaḥ //MU_4,36.42//",
    "GSP27moksop_u:9828": "mama guruvibhavojjvalā vilāsā iti tava māstu vṛthaiva vibhramo 'ntaḥ / tvayi sati vitatāś ca te vilāsā vilasati sarvam idaṃ tadātmatattvam //MU_4,36.43//",
    "GSP27moksop_u:9829": "dāśūropākhyāne saṅkalpacikitsā nāma sargaḥ",
    "GSP27moksop_u:9830": "saptatriṃśas sargaḥ",
    "GSP27moksop_u:9831": "vasiṣṭhaḥ: ity ākarṇya tadā tatra rātrāv ālapanaṃ tayoḥ / ahaṃ raghukulākāśaśaśāṅka raghunandana //MU_4,37.1//",
    "GSP27moksop_u:9832": "patitaḥ khāt kadambāgre pattrapuṣpalatākule / tūṣṇīṃ nirvṛṣṭimūkātmā śṛṅgāgra iva toyadaḥ //MU_4,37.2//",
    "GSP27moksop_u:9833": "apaśyaṃ tatra dāśūraṃ śūraṃ indriyanigrahe / pareṇa tapasā yuktaṃ tejaseva hutāśanam //MU_4,37.3//",
    "GSP27moksop_u:9834": "tejobhir dehaniṣkrāntaiḥ kāñcanīkṛtabhūruhaiḥ / tāpayantaṃ pradeśaṃ taṃ bhuvanaṃ bhāskaraṃ yathā //MU_4,37.4//",
    "GSP27moksop_u:9835": "mām athālokya samprāptaṃ dāśūro 'rghyasaparyayā / vitīrṇaviṣṭaraṃ pattre parayā paryapūjayat //MU_4,37.5//",
    "GSP27moksop_u:9836": "tataḥ kurvan kathās tena saha dāśūrabhāsvatā / tās tattanayasambaddhās saṃsārottāraṇakṣamāḥ //MU_4,37.6//",
    "GSP27moksop_u:9837": "dṛṣṭavāṃs tam ahaṃ vṛkṣaṃ korakotkaṭakoṭaram / smiteneva sphuṭaradaṃ śvasanasphuritacchadam //MU_4,37.7//",
    "GSP27moksop_u:9838": "dāśūrasyecchayā sarvair apatadbhir mṛgadvijaiḥ / sevyamānaṃ vanam iva latāmaṇḍapamaṇḍitam //MU_4,37.8//",
    "GSP27moksop_u:9839": "latākoṭitaṭabhrāntaiś camarair indusundaraiḥ / śubhrābhrakhaṇḍanikaraiś śarannabha ivāvṛtam //MU_4,37.9//",
    "GSP27moksop_u:9840": "prāleyakaṇapaddhatyā muktāvalyābhyalaṅkṛtam / sarvāvayavam evācchapuṣpapūraiḥ prapūritam //MU_4,37.10//",
    "GSP27moksop_u:9841": "svareṇucandanālepais samālabdham akhaṇḍitam / svacchadābhogavipularaktāmbarapariṣkṛtam //MU_4,37.11//",
    "GSP27moksop_u:9842": "vivāhāyeva veṣeṇa puṣpabhārādihāriṇā / latāṅganānuṣaktena nāgareṇa kṛtodyamam //MU_4,37.12//",
    "GSP27moksop_u:9843": "sunibaddhajaṭākāralatāmaṇḍalamaṇḍitam / mañjarībhiḥ patākābhir yuktaṃ puram ivotsave //MU_4,37.13//",
    "GSP27moksop_u:9844": "mṛgakaṇḍūyanadhvastapuṣpadhūlividhūsaram / protsāritopāntavanaṃ vṛkṣamallam ivotthitam //MU_4,37.14//",
    "GSP27moksop_u:9845": "barhibhiḥ kusumodvāntaparāgaparipāṭalaiḥ / nikṣepakṣiptasandhyābhrabālasālam ivācalaiḥ //MU_4,37.15//",
    "GSP27moksop_u:9846": "pravālāruṇahastena śītalacchāyaśāyinā / madhunā ghūrṇamānena prāleyotpulakatviṣā //MU_4,37.16//",
    "GSP27moksop_u:9847": "nīrandhrapuṣpapūreṇa ghūrṇitena vanānilaiḥ / nidrālukuṭmaladṛśā stabakastanadhāriṇā //MU_4,37.17//",
    "GSP27moksop_u:9848": "puṣpajālarajaḥpuñjakuṅkumāruṇavāsasā / latāvitānanilayavātāyananiṣaṅgiṇā //MU_4,37.18//",
    "GSP27moksop_u:9849": "navapuṣpalatādolālīlayālasalāsinā / āpādamastakaprāntaṃ sasamastalatālayam //MU_4,37.19//",
    "GSP27moksop_u:9850": "vṛndena vanadevīnāṃ kokilālāpaśālinā / sandigdhamañjarījālam alinetreṇa hāsinā //MU_4,37.20//",
    "GSP27moksop_u:9851": "avaśyāyopaśamitaratikhedair madālasaiḥ / puṣpadhūlisamārabdhair ālabdhair nibiḍaṃ mithaḥ //MU_4,37.21//",
    "GSP27moksop_u:9852": "puṣpāntarāntaḥpuragaiḥ kim api praṇayocitam / dhvanadbhir abhitas svacchaṃ mattāliyugalair vṛtam //MU_4,37.22//",
    "GSP27moksop_u:9853": "kānanopāntanagarīghuṅghumākarṇanecchayā / kṣaṇam utkarṇam āśāntacārucarvaṇaṭāṅkṛtaiḥ //MU_4,37.23//",
    "GSP27moksop_u:9854": "kṣaṇaṃ dalāśriviśrāntamugdhamugdhaśirastayā / paśyadbhir indvaṃśukacajjalām arṇavamekhalām //MU_4,37.24//",
    "GSP27moksop_u:9855": "vanasthalīnāṃ tanayair nayair mūrtim ivāsthitaiḥ / suptaiḥ pattrapuṭeṣv antar mṛgaiś śāralatāntaram //MU_4,37.25//",
    "GSP27moksop_u:9856": "nīḍaśvasatsuviśvastasuptasārbhakapakṣiṇam / pākacyutaphalopāntavṛttalambikamaṇḍalam //MU_4,37.26//",
    "GSP27moksop_u:9857": "sandigdhamūkabhramaraṃ guccheṣv abjākṣasūtrakaiḥ / śyāmalīkṛtaparyantaṃ nīlaiḥ pallavamaṇḍalaiḥ //MU_4,37.27//",
    "GSP27moksop_u:9858": "sugandhitāśeṣavanaṃ puṣpameghīkṛtāmbudam / dhūlīkadambaśabalaṃ phalārthivalitaṃ tale //MU_4,37.28//",
    "GSP27moksop_u:9859": "bahunātra kim uktena na kiñcid api vidyate / pattraṃ tatra taror yatra noṣyate vā na bhujyate //MU_4,37.29//",
    "GSP27moksop_u:9860": "pattre pattre mṛgās suptā viśrāntās sughane ghane / kacche kacche khagā līnās tasya bhūruhabhūpateḥ //MU_4,37.30//",
    "GSP27moksop_u:9861": "evaṃguṇaviśiṣṭaṃ taṃ mamālokayatas tarum / mahotsavena sadṛśī sā babhūva tamasvatī //MU_4,37.31//",
    "GSP27moksop_u:9862": "tataḥ kathābhir anyābhis sa tasya tanayo mayā / vijñānālokaramyābhir nīto bodhaṃ paraṃ punaḥ //MU_4,37.32//",
    "GSP27moksop_u:9863": "āvayos tatra citrābhiḥ kathābhir itaretaram / śarvarī sā vyatīyāya muhūrta iva kāntayoḥ //MU_4,37.33//",
    "GSP27moksop_u:9864": "prātaḥ pratanutāṃ yāte dyugharmajalajālake / khakānanāṅkurodgāre tārakānikare śanaiḥ //MU_4,37.34//",
    "GSP27moksop_u:9865": "ākadambanabhobhāgam anuyātaṃ sutānvitam / ahaṃ visarjya dāśūraṃ harācalanadīṃ gataḥ //MU_4,37.35//",
    "GSP27moksop_u:9866": "tatrābhimatam āsādya snānam etya nabhastalam / praviśya khaṃ munīnāṃ ca madhyaṃ svastham avasthitaḥ //MU_4,37.36//",
    "GSP27moksop_u:9867": "dāśūrākhyāyikaiṣā te kathitā raghunandana / jagataḥ pratibimbābhā satyākārāpy asanmayī //MU_4,37.37//",
    "GSP27moksop_u:9868": "dāśūrākhyāyikaiveyam ity etat kathitaṃ mayā / tubhyaṃ rāghava ghorāghajagadrūpanirūpaṇe //MU_4,37.38//",
    "GSP27moksop_u:9869": "tasmād avāstavīṃ tyaktvā vāstavīm api rañjanām / dāśūrasiddhāntadhiyā sadodāro bhavātmavān //MU_4,37.39//",
    "GSP27moksop_u:9870": "anena gacchāmarasundaratvaṃ kadambadāśūrakathārathena / āsādayiṣyasy acirāt puraṃ tad bhaviṣyasīśo bhuvaneṣu yena //MU_4,37.40//",
    "GSP27moksop_u:9871": "vasiṣṭhadāśūrasamāgamo nāma sargaḥ",
    "GSP27moksop_u:9872": "aṣṭātriṃśas sargaḥ",
    "GSP27moksop_u:9873": "vasiṣṭhaḥ: nāstīdam iti nirṇīya sarvatas tyaja rañjanām / yan nāsti tat prati kila kaivāstheha vicāriṇām //MU_4,38.1//",
    "GSP27moksop_u:9874": "dṛśyamānam athedaṃ ced asti tat tava kiṃ gatam / tiṣṭhatv ātmani badhnāsi tvaṃ kilātra kim ātmatām //MU_4,38.2//",
    "GSP27moksop_u:9875": "atha ced asti nāstīdam iti niścayavān asi / tathāpi bhāvanāsaṅgaḥ kathaṃ yuktaś calācale //MU_4,38.3//",
    "GSP27moksop_u:9876": "nedam asti jagad rāma na ca nāsti mahāmate / kevalaṃ svottham evetthamābhānam idam īdṛśam //MU_4,38.4//",
    "GSP27moksop_u:9877": "nedaṃ kartṛkṛtaṃ kiñcin na cākartṛkṛtakramam / svayam ābhāsate cedaṃ kartrakartṛpadaṃ gatam //MU_4,38.5//",
    "GSP27moksop_u:9878": "akartṛkaṃ jagajjālaṃ bhavatv atha sakartṛkam / mā tvam etena sambandhaṃ bhāvayānagha cetasi //MU_4,38.6//",
    "GSP27moksop_u:9879": "sarvendriyavihīnātmā karteha sa jaḍopamaḥ / akartr eva tadā manye kākatālīyavaj jagat //MU_4,38.7//",
    "GSP27moksop_u:9880": "kākatālīyayogena jātaṃ yat kiñcid eva yat / tasmin bhāvānusandhānaṃ bālo badhnāti netaraḥ //MU_4,38.8//",
    "GSP27moksop_u:9881": "na kadācid idaṃ śāntaṃ jagad rāma na ca kṣayi / ajasraṃ dṛśyamānatvād bhāvitvāc ca punaḥ punaḥ //MU_4,38.9//",
    "GSP27moksop_u:9882": "na kadācid idaṃ cāsti jagad rāma na cākṣayi / ajasraṃ kṣīyamāṇatvān nāśitvāc cānumānataḥ //MU_4,38.10//",
    "GSP27moksop_u:9883": "sarvendriyapadātīto yadā karteha vijvaraḥ / kurvāṇas sa tadā khedaṃ na kadācana gacchati //MU_4,38.11//",
    "GSP27moksop_u:9884": "teneyaṃ niyatiḥ prauḍhā bhāvābhāvadaśāmayī / īdṛśy eva sthirā dīrghā cittotthāpi na naśyati //MU_4,38.12//",
    "GSP27moksop_u:9885": "aparyantasya kālasya kaścid aṃśaś śaracchatam / tāvanmātramahāyur yaḥ kim āsthāṃ so 'nudhāvati //MU_4,38.13//",
    "GSP27moksop_u:9886": "sthirāś cej jāgatā bhāvās tat tadāsthā na śobhate / katham anyo'nyasaṃśleṣo jaḍacetanayoḥ kila //MU_4,38.14//",
    "GSP27moksop_u:9887": "asthirāś cej jagadbhāvās tad apy āsthā na śobhate / payaḥphenāsthirāsyānte duḥkham eṣā dadāti te //MU_4,38.15//",
    "GSP27moksop_u:9888": "āsthābandho mahābāho jagadbhāvatvadātmanoḥ / na sthirāsthirayoḥ phenaśailayor iva rājate //MU_4,38.16//",
    "GSP27moksop_u:9889": "sarvakartāpy akarteva karoty ātmā na kiñcana / tiṣṭhaty alam udāsīna ālokaṃ prati dīpavat //MU_4,38.17//",
    "GSP27moksop_u:9890": "kurvan na kiñcit kurute dinakāryam ivāṃśumān / gacchan na gacchati svasthas svāspadastho ravir yathā //MU_4,38.18//",
    "GSP27moksop_u:9891": "yataḥ kutaścid evedaṃ sampannam iva lakṣyate / arjunānilavad vāripūrāvartavad ātatam //MU_4,38.19//",
    "GSP27moksop_u:9892": "iti ced bhavatā rāma naipuṇyenāvadhāritam / pramāṇapariśuddhena cetasā ca vicāritam //MU_4,38.20//",
    "GSP27moksop_u:9893": "tadāti bhāvanā sādho padārthaṃ prati nārhati / alātacakre svapne ca bhrame vā keva bhāvanā //MU_4,38.21//",
    "GSP27moksop_u:9894": "akasmād āgato jantus sauhārdasya na bhājanam / bhramabhūtaṃ jagajjālam āsthāyāś ca na bhājanam //MU_4,38.22//",
    "GSP27moksop_u:9895": "uṣṇendau śītale bhānau mṛgatṛṣṇājale tathā / yathā na bhāvayasy āsthām evaṃ mā bhāvaya sthitau //MU_4,38.23//",
    "GSP27moksop_u:9896": "saṅkalpapuruṣaṃ svapnajanaṃ dvīndutvavibhramam / yathā paśyasi paśya tvaṃ bhāvajātam idaṃ tathā //MU_4,38.24//",
    "GSP27moksop_u:9897": "antar āsthāṃ parityajya bhāvaśrībhāvanāmayīm / yo 'si so 'si jagaty asmiṃl līlayā viharānagha //MU_4,38.25//",
    "GSP27moksop_u:9898": "akartṛtvapadasthasya kartṛtvam api kurvataḥ / sarvabhāvāntarasthasya sarvātītasya cātmanaḥ //MU_4,38.26//",
    "GSP27moksop_u:9899": "iyaṃ sannidhimātreṇa niyatiḥ pravijṛmbhate / dīpasannidhimātreṇa niriccheva prakāśatā //MU_4,38.27//",
    "GSP27moksop_u:9900": "abhrasannidhimātreṇa kuṭajāni yathā svayam / ātmasannidhimātreṇa trijaganti tathā svayam //MU_4,38.28//",
    "GSP27moksop_u:9901": "sarvecchārahite bhānau yathā vyomani tiṣṭhati / jāyate vyavahāraśrīs sati deve tathā kriyā //MU_4,38.29//",
    "GSP27moksop_u:9902": "niricche saṃsthite ratne yathālokaḥ pravartate / sattāmātreṇa devena tathaivāyaṃ jagadgaṇaḥ //MU_4,38.30//",
    "GSP27moksop_u:9903": "ata ātmani kartṛtvam akartṛtvaṃ ca saṃsthitam / niricchatvād akartāsau kartā sannidhimātrataḥ //MU_4,38.31//",
    "GSP27moksop_u:9904": "sarvendriyābhyatītatvāt kartā bhoktā na bhūtapaḥ / indriyāntargatatvāt tu kartā bhoktā sa eva hi //MU_4,38.32//",
    "GSP27moksop_u:9905": "dve evātmani vidyete kartṛtākartṛte 'nagha / yayaiva paśyasi śreyas tām āśritya sthiro bhava //MU_4,38.33//",
    "GSP27moksop_u:9906": "sarvatrāham akarteti dṛḍhabhāvanayānayā / pravāhāpatitaṃ kāryaṃ kurvann api na lipyase //MU_4,38.34//",
    "GSP27moksop_u:9907": "sarvatrāham akarteti saṃvidā bhogakāmanā / yāti nīrasatāṃ jantor apravṛttes svacetasaḥ //MU_4,38.35//",
    "GSP27moksop_u:9908": "yatrāhaṃ kiñcid eveha na karomīti niścayaḥ / bhogaughakāmanāṃ tatra kaḥ karotu jahātu vā //MU_4,38.36//",
    "GSP27moksop_u:9909": "tasmān nityam akartāham iti bhāvanayeddhayā / paramāmṛtanāmnī sā samataivāvaśiṣyate //MU_4,38.37//",
    "GSP27moksop_u:9910": "atha sarvaṃ karomīti mahākartṛtayānayā / yadīcchasi sthitiṃ rāma tat tām apy uttamāṃ viduḥ //MU_4,38.38//",
    "GSP27moksop_u:9911": "ahaṃ yatra karomīmaṃ samagraṃ jāgataṃ bhramam / rāgadveṣakramas tatra kuto 'nyasyātyasambhavāt //MU_4,38.39//",
    "GSP27moksop_u:9912": "yad anyena śarīraṃ me dagdham anyena lālitam / sa madārambha evātaḥ kaḥ khedollāsayoḥ kramaḥ //MU_4,38.40//",
    "GSP27moksop_u:9913": "matsukhāsukhavistāre jagajjālakṣayodaye / ahaṃ karteti matvāntaḥ kaḥ khedollāsayoḥ kramaḥ //MU_4,38.41//",
    "GSP27moksop_u:9914": "khedollāsavilāse tu svātmakartṛtayaikayā / svayam eva layaṃ yāte samataivāvaśiṣyate //MU_4,38.42//",
    "GSP27moksop_u:9915": "samatā sarvabhāveṣu yāsau satyā parā sthitiḥ / tasyām avasthitaṃ cittaṃ na bhūyo duḥkham āpnuyāt //MU_4,38.43//",
    "GSP27moksop_u:9916": "atha vā sarvakartṛtvam akartṛtvaṃ ca rāghava / sarvaṃ tyaktvā manaḥ pītvā yo 'si so 'si sthiro bhava //MU_4,38.44//",
    "GSP27moksop_u:9917": "ayaṃ so 'ham ayaṃ nāhaṃ karomīdam idaṃ na tu / iti bhāvānusandhānamayī dṛṣṭir na tuṣṭaye //MU_4,38.45//",
    "GSP27moksop_u:9918": "sā kālasūtrapadavī sā mahāvīcivāgurā / sāsipattravanaśreṇī yā deho 'ham iti sthitiḥ //MU_4,38.46//",
    "GSP27moksop_u:9919": "sā tyājyā sarvayatnena sarvanāśe 'py upasthite / spraṣṭavyā sā na bhavyena saśvamāṃseva pukkasī //MU_4,38.47//",
    "GSP27moksop_u:9920": "tayā sudūrojjhitayā dṛṣṭau pāṭalalekhayā / udeti paramā dṛṣṭir jyotsneva vigatāmbudā //MU_4,38.48//",
    "GSP27moksop_u:9921_0": "kartā nāsmi na cāyam asmi sa iti jñātvaivam antas sphuṭaṃ kartaivāsmi samagram asmi tad iti jñātvātha vā niścayam / ko 'py",
    "GSP27moksop_u:9921_1": "evāsmi na kaścid evam iti vā nirṇīya sarvottamaṃ tiṣṭha tvaṃ svapade sthitāḥ padavido yatrottamās sādhavaḥ //MU_4,38.49 //",
    "GSP27moksop_u:9922": "kartṛtvavicārayogopadeśo nāma sargaḥ",
    "GSP27moksop_u:9923": "navatriṃśas sargaḥ",
    "GSP27moksop_u:9924": "rāmaḥ: satyam etat tvayā brahman yad uktaṃ sūktisundaram / akartaiva hi kartātmā bhoktābhoktaiva bhūtabhṛt //MU_4,39.1//",
    "GSP27moksop_u:9925": "sarveśvaras sarvamayaś cinmātram amalaṃ padam / svānubhūtivapur devas sarvabhūtāntarasthitaḥ //MU_4,39.2//",
    "GSP27moksop_u:9926": "hṛdayaṅgamatāṃ yātam idānīṃ brahma me prabho / tvaduktibhir yathā śītaṃ dhārābhir bhūbhṛtaḥ payaḥ //MU_4,39.3//",
    "GSP27moksop_u:9927": "audāsīnyād anicchatvān na bhuṅkte na karoti ca / samagrālokakāritvād bhuṅkte devaḥ karoti ca //MU_4,39.4//",
    "GSP27moksop_u:9928": "kiṃ tv ayaṃ bhagavan sphāras saṃśayo me hṛdi sthitaḥ / chinddhi taṃ tvaṃ girā brahman dīdhityendur yathā tamaḥ //MU_4,39.5//",
    "GSP27moksop_u:9929": "idaṃ sat tad idaṃ cāsad ayaṃ so 'ham ayaṃ bhavān / ayam eko dvitīyo 'yam ityādikalanāmalam //MU_4,39.6//",
    "GSP27moksop_u:9930": "ekasmin vitate śānte nīhāra iva bhāskare / idamprathamam evācche katham ātmani saṃsthitam //MU_4,39.7//",
    "GSP27moksop_u:9931": "vasiṣṭhaḥ: siddhāntakāla evāsya satpraśnasyottarasthitim / kathayiṣyāmi te rāma jñāsyasy enāṃ tadaiva ca //MU_4,39.8//",
    "GSP27moksop_u:9932": "mokṣopāyasya siddhāntasamayaṃ prāpya rāghava / śrotuṃ praśnottarāṇy etāny alaṃ yogyo bhaviṣyasi //MU_4,39.9//",
    "GSP27moksop_u:9933": "kāntāgeyagirāṃ rāma bhājanaṃ taruṇo yathā / praśnānām uttamoktīnāṃ prāptadṛg bhājanaṃ tathā //MU_4,39.10//",
    "GSP27moksop_u:9934": "vyarthā bhavati bāleṣu yathā rāgamayī kathā / nirarthakālpabodheṣu tathodārodayā kathā //MU_4,39.11//",
    "GSP27moksop_u:9935": "kasmiṃścid eva samaye kiñcit puṃso virājate / phalam ābhāti vṛkṣasya śarady eva na mādhave //MU_4,39.12//",
    "GSP27moksop_u:9936": "upadeśagiro vṛddhe rañjanā nirmale paṭe / laganty udāravijñānakathāś cādhigatātmani //MU_4,39.13//",
    "GSP27moksop_u:9937": "praśnasyāsyottaraṃ pūrvaṃ leśataḥ kathitaṃ mayā / na vistareṇa tenaitan na jñātaṃ bhavatā sphuṭam //MU_4,39.14//",
    "GSP27moksop_u:9938": "yadi tvam ātmanātmānam adhigacchasi tat svayam / etat praśnottaraṃ sādho jānāsy atra na saṃśayaḥ //MU_4,39.15//",
    "GSP27moksop_u:9939": "mayā siddhāntakāle tu prāptabodhe tvayi sthite / vaktavyo vistareṇaiṣa sādho praśnottarakramaḥ //MU_4,39.16//",
    "GSP27moksop_u:9940": "jānāty ātmānam ātmaiva kṛta ātmātmanaiva hi / ātmaiva samprasannas sann ātmānaṃ pratipadyate //MU_4,39.17//",
    "GSP27moksop_u:9941": "mayaitat kathitaṃ rāma kartrakartṛvicāraṇam / vāsanāmayanāśāya tajjño nirvāsano bhavet //MU_4,39.18//",
    "GSP27moksop_u:9942": "bandho hi vāsanābandho mokṣas syād vāsanākṣayaḥ / vāsanās tvaṃ parityajya mokṣārthitvam api tyaja //MU_4,39.19//",
    "GSP27moksop_u:9943": "tāmasīr vāsanāḥ pūrvaṃ tyaktvā viṣayavāsitāḥ / maitryādibhāvanānāmnīr gṛhāṇāmalavāsanāḥ //MU_4,39.20//",
    "GSP27moksop_u:9944": "tā apy antaḥ parityajya tābhir vyavaharan bahiḥ / antaś śāntasamasteho bhava cinmātravāsanaḥ //MU_4,39.21//",
    "GSP27moksop_u:9945": "tām apy atha parityajya manobuddhisamanvitām / śeṣe sthirasamādhāno yena tyajasi taṃ tyaja //MU_4,39.22//",
    "GSP27moksop_u:9946": "cinmanaḥkalanākālaprakāśatimirādikam / vāsanāṃ vāsitāraṃ ca prāṇaspandanapūrvakam //MU_4,39.23//",
    "GSP27moksop_u:9947": "samūlam akhilaṃ tyaktvā vyomasomyaḥ praśāntadhīḥ / yas tvaṃ bhavasi sadbuddhe sa bhavāśv avilambitaḥ //MU_4,39.24//",
    "GSP27moksop_u:9948": "hṛdayāt samparityajya sarvam eva mahāmatiḥ / yas tiṣṭhati gatavyagraṃ sa muktaḥ parameśvaraḥ //MU_4,39.25//",
    "GSP27moksop_u:9949": "samādhim atha karmāṇi mā karotu karotu vā / hṛdayenāstasarvārtho mukta evottamāśayaḥ //MU_4,39.26//",
    "GSP27moksop_u:9950": "naiṣkarmyeṇa na tasyārtho na tasyārtho 'sti karmabhiḥ / na samādhānajapyābhyāṃ yasya nirvāsanaṃ manaḥ //MU_4,39.27//",
    "GSP27moksop_u:9951": "vicāritam alaṃ śāstraṃ ciram udgrāhitaṃ mithaḥ / santyaktavāsanān maunād ṛte nāsty uttamaṃ padam //MU_4,39.28//",
    "GSP27moksop_u:9952": "dṛṣṭaṃ draṣṭavyam akhilaṃ bhrāntvābhrāntā diśo daśa / janāḥ katipayā eva yathāvastv avalokinaḥ //MU_4,39.29//",
    "GSP27moksop_u:9953": "yad yad ālokyate kiñcid yatra yatra ca gamyate / īpsitānīpsitād anyan na tatra yatate janaḥ //MU_4,39.30//",
    "GSP27moksop_u:9954": "ye kecana samārambhā ye janasya kriyākramāḥ / te sarve dehamātrārtham ātmārthaṃ tu na kiñcana //MU_4,39.31//",
    "GSP27moksop_u:9955": "pātāle brahmaloke ca svarge 'tha vasudhātale / santaḥ katipayā eva dṛśyante dṛṣṭadṛṣṭayaḥ //MU_4,39.32//",
    "GSP27moksop_u:9956": "idaṃ heyam upādeyam idam ity asadutthitau / niścayau galitau yasya jñasyāsāv atidurlabhaḥ //MU_4,39.33//",
    "GSP27moksop_u:9957": "karotu bhuvane rājyaṃ viśatv analam ambu vā / nātmalābhād ṛte jantur viśrāntim adhigacchati //MU_4,39.34//",
    "GSP27moksop_u:9958": "ye mahāmatayas santi śūrās svendriyaśatruṣu / janmajvaravināśāya ta upāsyā mahādhiyaḥ //MU_4,39.35//",
    "GSP27moksop_u:9959": "sarvatra pañcabhūtāni ṣaṣṭhaṃ kiñcin na vidyate / pātāle bhūtale vyomni ratim eti kva dhīradhīḥ //MU_4,39.36//",
    "GSP27moksop_u:9960": "yuktyā santarato jñasya saṃsāro goṣpadākṛtiḥ / dūrasantyaktayuktes tu mahāmattārṇavopamaḥ //MU_4,39.37//",
    "GSP27moksop_u:9961": "kadambagolakasvacchaṃ brahmāṇḍaṃ sphāracetasaḥ / kiṃ prayacchati kiṃ bhuṅkte prāpte 'smin sakale 'pi saḥ //MU_4,39.38//",
    "GSP27moksop_u:9962": "etadartham abuddhīnāṃ yan mahāsamarakriyāḥ / tan manye rāma bhikṣārthaṃ dvandvalakṣakṣayāvaham //MU_4,39.39//",
    "GSP27moksop_u:9963": "kalpamātreṇa kālena sahasā pelavodare / asminn api ca yo nāśas sa vīrudhi mahāśaniḥ //MU_4,39.40//",
    "GSP27moksop_u:9964": "ātmano 'ṃśasya sarvāder yat tṛṇād api nottamam / tasmiñ jagattraye prāptaṃ kiṃ tad ātmavato bhavet //MU_4,39.41//",
    "GSP27moksop_u:9965": "itaś śailaśatair vyāptas tatheto jalarāśibhiḥ / kiyān asyā bhuvo deho yenodāraṃ prapūrayet //MU_4,39.42//",
    "GSP27moksop_u:9966": "na tad asti jagaty asmin sapātālaharālaye / yan nāmātmavato jñasya kiñcit kāryakaraṃ bhavet //MU_4,39.43//",
    "GSP27moksop_u:9967": "ekatām anuyātasya vyomavad vitatasya ca / svasthasyātmavato jñasya sthitasyātmany acetasi //MU_4,39.44//",
    "GSP27moksop_u:9968": "śarīrajālanīhāradhūsarā śūnyakoṭarā / śāntasañcārasubhagā trilokī vipulāṭavī //MU_4,39.45//",
    "GSP27moksop_u:9969": "sphārabrahmāmalāmbhodhiphenās sarve kulācalāḥ / cidādityamahātejomṛgatṛṣṇā jagacchriyaḥ //MU_4,39.46//",
    "GSP27moksop_u:9970": "ātmatattvamahāmbhodhivīcayas sargarājayaḥ / anuttamapadāmbhodavṛṣṭayaś śāstradṛṣṭayaḥ //MU_4,39.47//",
    "GSP27moksop_u:9971": "candrārkatapanālokā ghaṭakāṣṭhādisannibhāḥ / prakāśanīyāś ciddīpatviṣo bhūtagaṇās tathā //MU_4,39.48//",
    "GSP27moksop_u:9972": "ciram antarhitātmānas saṃsāravanacāriṇaḥ / kāmabhogolapagrāsā mṛgā narasurāsurāḥ //MU_4,39.49//",
    "GSP27moksop_u:9973": "asthikhaṇḍārgalā mūrdhapidhānās snāyuśṛṅkhalāḥ / jagaddehā jagajjīvaratnamāṃsasamudgakāḥ //MU_4,39.50//",
    "GSP27moksop_u:9974": "vanabālamṛgīmugdhāḥ parasañcāritās sthitau / bālabuddhivinodāya yoṣitaś carmaputrikāḥ //MU_4,39.51//",
    "GSP27moksop_u:9975": "evaṃvidhodāramanā manāg api mahāmatiḥ / na jñaś calati bhogaughair mukhavātair ivācalaḥ //MU_4,39.52//",
    "GSP27moksop_u:9976": "tasmin kila pade rāma jñas tiṣṭhati mahonnatau / yasmāc candrārkadeśo 'pi naḥ pātālam iva sthitaḥ //MU_4,39.53//",
    "GSP27moksop_u:9977": "imāṃl lokān anālokāñ jātālokās suvedinaḥ / sarīsṛpān vayam iva paśyanty ūḍhān bhavārṇave //MU_4,39.54//",
    "GSP27moksop_u:9978": "na kecana jagadbhāvās tattvajñaṃ rañjayanty amī / nāgaraṃ nāgarīkāntaṃ kugrāmalaṭabhā iva //MU_4,39.55//",
    "GSP27moksop_u:9979": "na kecana jagadbhāvās tattvajñaṃ rañjayanty amī / apy abhyāśagatās sphārahṛdayaṃ kham ivāmbudāḥ //MU_4,39.56//",
    "GSP27moksop_u:9980": "na kecana jagadbhāvās tattvajñaṃ rañjayanty amī / markaṭya iva nṛtyantyo gaurīlāsyārthinaṃ haram //MU_4,39.57//",
    "GSP27moksop_u:9981": "na kecana jagadbhāvās tattvajñaṃ rañjayanty amī / prāktanapratibimbaśrī ratnaṃ kumbhagataṃ yathā //MU_4,39.58//",
    "GSP27moksop_u:9982": "cakrārpitopamam asanmayam ambubhaṅgatvaṅgattaraṅgakṛtabimbam ivāvalokya / lokaṃ tadīhitasukheṣu ratiṃ na yāti tajjñaḥ kuśevalalaveṣv iva rājahaṃsaḥ //MU_4,39.59//",
    "GSP27moksop_u:9983": "pūrṇāśayarūpavarṇanaṃ nāma sargaḥ",
    "GSP27moksop_u:9984": "catvāriṃśas sargaḥ",
    "GSP27moksop_u:9985": "vasiṣṭhaḥ: atraiva vastuny ucite śṛṇu rāghava pūrvajāḥ / kacena gāthā yā gītā bārhaspatyena pāvanīḥ //MU_4,40.1//",
    "GSP27moksop_u:9986": "kasmiṃścin merugahane tiṣṭhan suraguros sutaḥ / kadācid abhyāsavaśād viśrāntiṃ prāpad ātmani //MU_4,40.2//",
    "GSP27moksop_u:9987": "samyagjñānāmṛtāpūrṇā matir nāramatāsya sā / pañcabhūtamaye mlāne dṛśye 'smin pelavātmani //MU_4,40.3//",
    "GSP27moksop_u:9988": "tena nirviṇṇa iva sa ātmatattvād ṛte param / apaśyan samuvācedam eko gadgadayā girā //MU_4,40.4//",
    "GSP27moksop_u:9989": "kiṃ karomi kva gacchāmi kiṃ gṛhṇāmi tyajāmi kim / ātmanā pūritaṃ viśvaṃ mahākalpāmbunā yathā //MU_4,40.5//",
    "GSP27moksop_u:9990": "duḥkham ātmā sukhaṃ caiva kham āśās tvam ahaṃ tathā / sarvam ātmamayaṃ jātaṃ kaṣṭaṃ naṣṭo 'ham ātmanā //MU_4,40.6//",
    "GSP27moksop_u:9991": "sabāhyābhyantaraṃ deheṣv adha ūrdhvaṃ ca dikṣu ca / ita ātmā tathehātmā nāsty anātmamayaṃ kvacit //MU_4,40.7//",
    "GSP27moksop_u:9992": "sarvatraiva sthito hy ātmā sarvam ātmani saṃsthitam / sarvam evedam ātmaivam ātmany eva namāmy aham //MU_4,40.8//",
    "GSP27moksop_u:9993": "na tad asti na yatrāhaṃ na tad asti na yan mayi / kim anyad abhivāñchāmi kevalaṃ praśamāmy aham //MU_4,40.9//",
    "GSP27moksop_u:9994": "ātmanātmani yenāhaṃ namāmy āpūritātmanā / upaśāmyāmi tenāntaḥ kvānyatrābhipatāmy aham //MU_4,40.10//",
    "GSP27moksop_u:9995": "aham agnir ahaṃ vāyur ahaṃ bhūr aham ambaram / yan nāhaṃ nāsti tat kiñcit sarvam evāham ātatam //MU_4,40.11//",
    "GSP27moksop_u:9996": "āpūritāpāranabhomahābhairavarūpavān / sarvasaṃvinmayaḥ pūrṇas tiṣṭhāmy ekārṇavopamaḥ //MU_4,40.12//",
    "GSP27moksop_u:9997": "ity evaṃ bhāvayan bhāvaṃ kanakācalakuñjake / uccārayann athoṅkāraṃ ghaṇṭāsvanam iva kramāt //MU_4,40.13//",
    "GSP27moksop_u:9998": "oṅkārasya kalām ardhāṃ pāścātyāṃ vālakomalām / nāntarasthena bāhye na bhāvayan parame hṛdi //MU_4,40.14//",
    "GSP27moksop_u:9999": "vyapagatakalanākalaṅkaśuddho hṛdayanirantaralīnavātavṛttiḥ / gataghanaśaradambaropamānaḥ kaca upalācalamūrtimān atiṣṭhat //MU_4,40.15//",
    "GSP27moksop_u:10000": "kacagāthā nāma sargaḥ",
    "GSP27moksop_u:10001": "ekacatvāriṃśas sargaḥ",
    "GSP27moksop_u:10002": "vasiṣṭhaḥ: annapānāṅganāsaṅgād ṛte nāstīha kiñcana / śubhaṃ vastv avisaṃvādi mahān kim abhivāñchatu //MU_4,41.1//",
    "GSP27moksop_u:10003": "tiryañcaḥ paśavo mūḍhā yena tuṣyanty asādhavaḥ / bhogādinā kathaṃ tena ratim āyānti sādhavaḥ //MU_4,41.2//",
    "GSP27moksop_u:10004": "bhogaiḥ kṛpaṇasarvasvair ādimadhyāntapelavaiḥ / viśvāsaṃ yānti ye loke tair alaṃ naragardabhaiḥ //MU_4,41.3//",
    "GSP27moksop_u:10005": "itaḥ keśā ito raktam itīyaṃ pramadātanuḥ / etayā toṣam āyānti sārameyā na mānavāḥ //MU_4,41.4//",
    "GSP27moksop_u:10006": "mṛn mahī dāru taravo deho māṃsaṃ dṛṣad giriḥ / adho bhūr ambaraṃ pṛṣṭhe kim apūrvaṃ sukhāya yat //MU_4,41.5//",
    "GSP27moksop_u:10007": "mātrāsparśānusāriṇyo vivekapadabhaṅgurāḥ / mohāyaiva parāmṛṣṭās sakalā lokasaṃvidaḥ //MU_4,41.6//",
    "GSP27moksop_u:10008": "sarvasyā eva paryante śubhāyā api saṃsthiteḥ / malinaṃ duḥkham asty eva jvālāyā iva kajjalam //MU_4,41.7//",
    "GSP27moksop_u:10009": "āgamāpāyato 'nityā manaṣṣaṣṭhendriyakriyāḥ / latā nāgendram iva tā dhārayanti na satpadam //MU_4,41.8//",
    "GSP27moksop_u:10010": "putrikā raktamāṃsasya kānteyam iti sādaram / svadehanāmny asthicaye śliṣyate seti kaḥ kramaḥ //MU_4,41.9//",
    "GSP27moksop_u:10011": "sarvaṃ satyam idam rāma sthiram ajñasya tuṣṭaye / jñasyāsthiram asatyaṃ ca jagad rāma na tuṣṭaye //MU_4,41.10//",
    "GSP27moksop_u:10012": "abhukte 'pi viṣe yaiṣā viṣamūrchāṃ prayacchati / tāṃ parityajya bhāvāsthām ātmaikatvāj jñatāṃ vraja //MU_4,41.11//",
    "GSP27moksop_u:10013": "anātmany ātmabhāvena cittaṃ sthitim upāgatam / yadā tadedam āyātaṃ jagajjālam asanmayam //MU_4,41.12//",
    "GSP27moksop_u:10014": "vāsanāvaśato brahmamanasā kalpitaṃ vapuḥ / tejasāśritakuḍyena hemābhatvam ivātmanaḥ //MU_4,41.13//",
    "GSP27moksop_u:10015": "rāmaḥ: vairiñcapadam āsādya mano brahman mahāmate / idaṃ jagat sughanatāṃ katham ānayati kramāt //MU_4,41.14//",
    "GSP27moksop_u:10016": "vasiṣṭhaḥ: garbhatalpāt samutthāya padmajaḥ prathamaṃ śiśuḥ / brahmeti śabdam akarod brahmā tena sa ucyate //MU_4,41.15//",
    "GSP27moksop_u:10017": "saṅkalpajālarūpasya manasaḥ kalpitākṛteḥ / akarot tasya saṅkalpalakṣmīḥ padam athāntare //MU_4,41.16//",
    "GSP27moksop_u:10018": "tatas saṅkalpayām āsa pūrvaṃ tejo mahāprabham / lasadagnilatācakravakrīkṛtadigantaram //MU_4,41.17//",
    "GSP27moksop_u:10019": "ṛkṣapratimaniṣṭhyūtakarkaśāgnikaṇotkaram / muñjapiñjaraparyantahemakānanitāmbaram //MU_4,41.18//",
    "GSP27moksop_u:10020": "jvālāhemalatājālajaṭālanijamaṇḍalam / kacatprasaraduddāmakarakuṇḍalamaṇḍitam //MU_4,41.19//",
    "GSP27moksop_u:10021": "taccharīri manas tasmiṃs tatas tejasi bhāsvare / ātmākārasamākāraṃ bhāskaraṃ samakalpayat //MU_4,41.20//",
    "GSP27moksop_u:10022": "sa tatas tejasas tasmād abhyudeti divākaraḥ / jvālāmaṇḍalamadhyastho jvalatkanakakuṇḍalaḥ //MU_4,41.21//",
    "GSP27moksop_u:10023": "jvālājaṭābhāradharo vāntavisphārapāvakaḥ / jvālāvilāsāvayavaḥ pūritākāśamaṇḍalaḥ //MU_4,41.22//",
    "GSP27moksop_u:10024": "atha brahmā mahābuddhir anyāṃs tāṃs tejasaḥ kaṇān / akasmāt pratibhātena vimānatvena cāruṇā //MU_4,41.23//",
    "GSP27moksop_u:10025": "kṣaṇāt saṅkalpayām āsa dadarśa ca tathaiva tān / saṅkalpān antaraṃ jātān vidvāñ śabdagaṇān iva //MU_4,41.24//",
    "GSP27moksop_u:10026": "sthitir eṣā mahābāho pratisargaṃ svayambhuvaḥ / pratyahaṃ ca pratijagat saṅkalpitasurāsurā //MU_4,41.25//",
    "GSP27moksop_u:10027": "kālaṃ kālavibhaktīś ca nakṣatrāṇi grahāṃs tathā / saritas sāgarān dvīpān diśaś śailāṃs tathāvanim //MU_4,41.26//",
    "GSP27moksop_u:10028": "devān daityān narān nāgān gandharvān yakṣarākṣasān / akalpayad ayaṃ brahmā taraṅgān iva sāgaraḥ //MU_4,41.27//",
    "GSP27moksop_u:10029": "teṣāṃ deśān girīṃś caiva vimānāny uttamāni ca / karmāṇi pravibhaktāni padmajas samakalpayat //MU_4,41.28//",
    "GSP27moksop_u:10030": "te 'pi saṅkalpasamprāptasiddhayas sarvaśaktayaḥ / yathāsaṅkalpitaṃ vastu kṣaṇād dadṛśur agrataḥ //MU_4,41.29//",
    "GSP27moksop_u:10031": "saṅkalpayanty athānyāṃs te nānābhūtagaṇān bahūn / te 'py anyāṃs tatra te 'py anyāṃs te 'py anyān vividhān api //MU_4,41.30//",
    "GSP27moksop_u:10032": "saṃsmṛtya vedāṃs tadanu yajñakramaguṇānvitān / jagadgṛhavadhūṃ brahmā maryādāṃ samakalpayat //MU_4,41.31//",
    "GSP27moksop_u:10033": "brāhmaṃ rūpam upādāya mano māyi mahadvapuḥ / tanotīttham imāṃ sṛṣṭiṃ bhūtasantatisaṅkulām //MU_4,41.32//",
    "GSP27moksop_u:10034": "samudrācalavṛkṣāḍhyāṃ kṛtalokāntarakramām / merubhūpīṭhadikkuñjajaṭālodaramaṇḍalām //MU_4,41.33//",
    "GSP27moksop_u:10035": "sukhaduḥkhajarājanmamaraṇavyādhivedhitām / rāgadveṣabhayāviddhāṃ guṇatrayamayātmikām //MU_4,41.34//",
    "GSP27moksop_u:10036": "manobhis tair viriñcotthair yad yathā kalpitaṃ purā / tat tathaivākhilaṃ dṛṣṭaṃ dṛśyate 'dyāpi māyayā //MU_4,41.35//",
    "GSP27moksop_u:10037": "itthaṃ sarveṣu sargeṣu keṣucit tv atha vāpy ajaḥ / saṅkalpayati saṃsāraṃ paripaśyati ca sthiram //MU_4,41.36//",
    "GSP27moksop_u:10038": "moha evam ayaṃ mithyā jāgatas sthiratāṃ gataḥ / saṅkalpanena manasā kalpito 'virataṃ svayam //MU_4,41.37//",
    "GSP27moksop_u:10039": "saṅkalpavaśatas sarvāḥ prasaranti jagatkriyāḥ / saṅkalpavaśato devī niyatir niyatā sthitā //MU_4,41.38//",
    "GSP27moksop_u:10040": "ropitāyāṃ prajānāthais sṛṣṭau sa kamalodbhavaḥ / brahmā sañcintayaty eṣa padmāsanagataḥ prabhuḥ //MU_4,41.39//",
    "GSP27moksop_u:10041": "manasspandanamātreṇa citraṃ citreyam utthitā / sṛṣṭir ābhoginī sphāravyavahāravikāriṇī //MU_4,41.40//",
    "GSP27moksop_u:10042": "indropendranarendrāḍhyā śailasāgarasaṅkulā / pātālarododigvargamārgasaṅkaṭakoṭarā //MU_4,41.41//",
    "GSP27moksop_u:10043": "saṅkalpajālam akhilaṃ mayedam ahitaṃ tatam / adhunā viramāmy asmāt saṅkalpollāsanakramāt //MU_4,41.42//",
    "GSP27moksop_u:10044": "iti niścitya viratas kalpanānarthasaṅkaṭāt / anādimat paraṃ brahma smaraty ātmānam ātmanā //MU_4,41.43//",
    "GSP27moksop_u:10045": "tam āsādya tadābhāse pade galitamānasaḥ / sukhaṃ tiṣṭhati śāntātmā talpe 'dhvaśramavān iva //MU_4,41.44//",
    "GSP27moksop_u:10046": "nirmamo nirahaṅkāraḥ parāṃ śāntim upāgataḥ / avikṣubdha ivāmbhodhir ātmanātmani tiṣṭhati //MU_4,41.45//",
    "GSP27moksop_u:10047": "dhyānāt kadācid bhagavān svayaṃ viramati prabhuḥ / cidvaśāt salilaspandāt somyatvād iva vāridhiḥ //MU_4,41.46//",
    "GSP27moksop_u:10048": "vicārayati saṃsāraṃ sukhaduḥkhasamanvitam / āśāpāśaśatair baddhaṃ rāgadveṣabhayāturam //MU_4,41.47//",
    "GSP27moksop_u:10049": "tatas sa karuṇākrāntamanā bhūtavibhūtaye / karotīha mahārthāni śāstrāṇi vividhāni ca //MU_4,41.48//",
    "GSP27moksop_u:10050": "adhyātmajñānagarbhāṇi vedavedāntavanti ca / purāṇādīni cānyāni muktaye sarvadehinām //MU_4,41.49//",
    "GSP27moksop_u:10051": "punas tat param ālambya padam āpadvivarjitam / svasthas tiṣṭhati śāntātmā nirmandara ivārṇavaḥ //MU_4,41.50//",
    "GSP27moksop_u:10052": "avalokya jagacceṣṭāṃ maryādāyāṃ niyojya ca / brahmā kamalapīṭhasthaḥ punas svātmani tiṣṭhati //MU_4,41.51//",
    "GSP27moksop_u:10053": "kevalaṃ janmasaṃskāravaśatas tasya tad vapuḥ / apunarjananāyaiva cakrabhramavad āsthitam //MU_4,41.52//",
    "GSP27moksop_u:10054": "na rocate 'sya santyāgo vapuṣo na ca saṅgrahaḥ / nātmā na cetaran nehā na sthitir nāsthitis tathā //MU_4,41.53//",
    "GSP27moksop_u:10055": "sarvabhāvasamārambhas samas sarvāsu vṛttiṣu / paripūrṇārṇavākāro mukta evāvatiṣṭhate //MU_4,41.54//",
    "GSP27moksop_u:10056": "kadācit kevalaṃ sarvasaṅkalpaparihīnayā / yadṛcchayānugrahārthaṃ lokānāṃ pravibudhyate //MU_4,41.55//",
    "GSP27moksop_u:10057": "eṣā brāhmī sthitiḥ puṇyā yā mayoktā mahāmate / jātiṃ viddhi surānīke tām etāṃ sāttvikīm iti //MU_4,41.56//",
    "GSP27moksop_u:10058": "visarge paramākāśe brahmaṇo yā manaḥkalā / udeti prathamaṃ saiṣā brahmatvaṃ samupāśnute //MU_4,41.57//",
    "GSP27moksop_u:10059": "sarge sthitiṃ gate tv anyā yodeti kalanā parā / sā vyomānilam āśritya praviṣyauṣadhipallavān //MU_4,41.58//",
    "GSP27moksop_u:10060": "kācit suratvam āyāti puruṣatvam athāparā / kācit tiryaktvam āyāti kācid āyāti yakṣatām //MU_4,41.59//",
    "GSP27moksop_u:10061": "candraraśmipraṇālena gṛhītauṣadhipallavā / yā yat sattvaṃ samabhyeti sā tad evāśu jāyate //MU_4,41.60//",
    "GSP27moksop_u:10062": "jātā saṃsargavaśatas tasminn eva hi janmani / badhyate mucyate vāsau svacamatkārabhedataḥ //MU_4,41.61//",
    "GSP27moksop_u:10063": "itthaṃ gatā sthitim iyaṃ kila rāmabhadra sṛṣṭis sphuṭaṃ prakaṭasaṅkaṭakarmabandhā / āvirbhavadvividhaveṣavihārabhārasaṃrambhagarbhavidhurā kalanāpadena //MU_4,41.62//",
    "GSP27moksop_u:10064": "kamalajavyavahāro nāma sargaḥ",
    "GSP27moksop_u:10065": "dvācatvāriṃśas sargaḥ",
    "GSP27moksop_u:10066": "vasiṣṭhaḥ: asmin bhagavati brahmaṇy amalaṃ padam āsthite / pitāmahe mahābāho kṛtasargavyavasthitau //MU_4,42.1//",
    "GSP27moksop_u:10067": "jagajjīrṇāraghaṭṭe 'smin vahati svavyavasthayā / viprotabhūtaghaṭayā rajjvā jīvitatṛṣṇayā //MU_4,42.2//",
    "GSP27moksop_u:10068": "brahmottheṣu ca jīveṣu viśatsu bhavapañjaram / vāsanālūnaśīrṇeṣu payorāśiṃ payassv iva //MU_4,42.3//",
    "GSP27moksop_u:10069": "āgateṣv īśvarād vyomavātamadhyavivartiṣu / manassv anyeṣu vātāntāl lolālātāt kaṇeṣv iva //MU_4,42.4//",
    "GSP27moksop_u:10070": "anārataṃ viniryānti viśanty anye tathābhitaḥ / rāma brahmaṇi jīvaughās taraṅgā iva vāridhau //MU_4,42.5//",
    "GSP27moksop_u:10071": "anādyantapadotpannāḥ kalanāpadam āgatāḥ / bhūtākāśaṃ viśanty anye dhūmaśriya ivāmbudam //MU_4,42.6//",
    "GSP27moksop_u:10072": "ekatāṃ tatra gacchanti bhūtatanmātramaṇḍalaiḥ / mandārakusumāmodā yathā madhuramārutaiḥ //MU_4,42.7//",
    "GSP27moksop_u:10073": "te tu tanmātravātena tatprāṇatvam upeyuṣā / ākramyante pracaṇḍena daityaughenāmarā iva //MU_4,42.8//",
    "GSP27moksop_u:10074": "bhūtaprāṇānilotthena tena gandhavahena te / niveśyante śarīreṣu gandhā ghrāṇavraṇeṣv iva //MU_4,42.9//",
    "GSP27moksop_u:10075": "teṣu bhūtaśarīreṣu jīvā gacchanti vīryatām / tato jagati jāyante bhavanti prāṇinas sphuṭāḥ //MU_4,42.10//",
    "GSP27moksop_u:10076": "anye dhūmādimārgeṇa garbhatām etya dehinām / prāṇitām upagacchanti ciraṃ sthāvaratāṃ ca vā //MU_4,42.11//",
    "GSP27moksop_u:10077": "kecit pavanamārgeṇa śālikoṭaraśāyinaḥ / vīryatām etya jāyante vividhāḥ prāṇadharmiṇaḥ //MU_4,42.12//",
    "GSP27moksop_u:10078": "kācid utpannamātraiva rāma jīvaparamparā / tanmātravalitā tāvat tiṣṭhaty ambarakoṭare //MU_4,42.13//",
    "GSP27moksop_u:10079": "udeti yāvad bhagavān indur uddāmamaṇḍalaḥ / kṣīrāmbubhir ivālolaiḥ plāvayan raśmibhir jagat //MU_4,42.14//",
    "GSP27moksop_u:10080": "tatas teṣv atiramyeṣu candraraśmiṣu sā padam / karoti vihagī lolā vṛkṣād vṛkṣāntareṣv iva //MU_4,42.15//",
    "GSP27moksop_u:10081": "tebhyo 'pi candraraśmibhyo viśaty oṣadhipallavān / navaṃ kumudinīṣaṇḍaṃ padminībhya ivālinī //MU_4,42.16//",
    "GSP27moksop_u:10082": "tayauṣadhiphalāny antas svādavanti bhavanty alam / ikṣunālyo raseneva yānti pīvaratām api //MU_4,42.17//",
    "GSP27moksop_u:10083": "phaleṣu teṣu badhnāti padam indukaracyutā / jīvālī kṣīrapūrṇeṣu mātṛstanabhareṣv iva //MU_4,42.18//",
    "GSP27moksop_u:10084": "tāḥ phalāvalayaḥ pakvā bhakṣyante yaiś śarīribhiḥ / teṣv eva vīryam āgatya tiṣṭhanty apravibodhitāḥ //MU_4,42.19//",
    "GSP27moksop_u:10085": "prasuptavāsanājālā jīvaśrīr garbhapañjaram / adhitiṣṭhati bījaśrīs suptapattrā yathā ghaṭam //MU_4,42.20//",
    "GSP27moksop_u:10086": "yathā kāṣṭhe sthito vahnir yathā mṛdi ghaṭas sthitaḥ / yathā kṣīre sthitaṃ sarpir vīrye jīvas tathā sthitaḥ //MU_4,42.21//",
    "GSP27moksop_u:10087": "anena kramayogena parāgatya maheśvarāt / adṛṣṭānyaśarīraśrīr jāyate yo naro bhuvi //MU_4,42.22//",
    "GSP27moksop_u:10088": "sa hi sāttvikajātis syād udāravyavahāravān / tenaiva mokṣabhāgī cej janmanā tat sa sāttvikaḥ //MU_4,42.23//",
    "GSP27moksop_u:10089": "athetthaṃ yonim āsādya bhuktvā janmaparamparām / mokṣārthaṃ prāptajanmā cet tat sa rājasasāttvikaḥ //MU_4,42.24//",
    "GSP27moksop_u:10090": "pāścātyajanmanaḥ puṃsaḥ kramaṃ vakṣyāmi te 'dhunā / rāma rājasasattvasya mokṣam āyāty asau yathā //MU_4,42.25//",
    "GSP27moksop_u:10091": "prāthamyena ya āyātas saṃsāram atisāttvikaḥ / sa kadācit kvacit kaścit sambhavaty anaghākṛte //MU_4,42.26//",
    "GSP27moksop_u:10092": "sambhavantīha puruṣā rāma rājasasāttvikāḥ / pravicāryās ta evāto gantavyaṃ ceha taddṛśā //MU_4,42.27//",
    "GSP27moksop_u:10093": "prāthamyena samāyātā ye padāt paramātmanaḥ / durlabhāḥ puruṣā rāma te mahāguṇaśālinaḥ //MU_4,42.28//",
    "GSP27moksop_u:10094": "ye cānye vividhā mūkā mūḍhās tāmasajātayaḥ / teṣāṃ sthāvaratulyānāṃ kiṃ tad rāma vicāryate //MU_4,42.29//",
    "GSP27moksop_u:10095": "katipayādhigatātmabhavāntaraḥ prakṛtajanmani labhyamahāpadaḥ / ayam iha pravicāraṇayogyatām anugato nanu rājasasāttvikaḥ //MU_4,42.30//",
    "GSP27moksop_u:10096": "vicāryapuruṣanirṇayaprasaṅgopadiṣṭajīvāvatāro nāma sargaḥ",
    "GSP27moksop_u:10097": "trayaścatvāriṃśas sargaḥ",
    "GSP27moksop_u:10098": "vasiṣṭhaḥ: ye hi rājasasattvasthā etā bhuvi mahāguṇāḥ / te nityam eva muditā uditāḥ kha ivendavaḥ //MU_4,43.1//",
    "GSP27moksop_u:10099": "na khedam adhigacchanti vyomabhāgā malaṃ yathā / nāpadi mlānim āyānti niśi hemāmbujā yathā //MU_4,43.2//",
    "GSP27moksop_u:10100": "nehante prākṛtād anyad dinānyad bhāskaro yathā / ramante sve sadācāre svārtave pādapā yathā //MU_4,43.3//",
    "GSP27moksop_u:10101": "nityam āpūrṇatām antar akṣubdhām indusundarīm / āpady api na muñcanti śaśinaś śītatām iva //MU_4,43.4//",
    "GSP27moksop_u:10102": "ākṛtyaiva virājante maitryādiguṇakāntayā / navastabakahāsinyā latayeva mahādrumāḥ //MU_4,43.5//",
    "GSP27moksop_u:10103": "samās samarasās somyās satataṃ sādhusādhavaḥ / abdhivad dhṛtamaryādā bhavanti vitatāśayāḥ //MU_4,43.6//",
    "GSP27moksop_u:10104": "atas teṣāṃ mahābāho padam āpadapāsanam / sarvadaivānugantavyaṃ maṅktavyaṃ nāpadarṇave //MU_4,43.7//",
    "GSP27moksop_u:10105": "tathā tatheha jagati vihartavyam akhedinā / ātmodayāya vartante yathā rājasasāttvikāḥ //MU_4,43.8//",
    "GSP27moksop_u:10106": "adhigamyārya sacchāstraṃ vicārya ca punaḥ punaḥ / anityatāṃ svamanasā viviktenāśu bhāvayet //MU_4,43.9//",
    "GSP27moksop_u:10107": "ādāv ante ca yan nityaṃ rūpaṃ trailokyavartinām / padārthānāṃ tad evāśu bhāvayen netaran mudhā //MU_4,43.10//",
    "GSP27moksop_u:10108": "asamyagdarśanaṃ tyaktvā vyarthasantānam antavat / smartavyaṃ samyag evedaṃ jñānasārtham anantakam //MU_4,43.11//",
    "GSP27moksop_u:10109": "ko 'haṃ katham idaṃ veti saṃsāram idam ātatam / pravicāryaṃ prayatnena prājñena saha sādhunā //MU_4,43.12//",
    "GSP27moksop_u:10110": "nākarmasu nimaṅktavyaṃ nānāryeṇa sahāvaset / draṣṭavyas sarvavicchettā na mṛtyur avahelayā //MU_4,43.13//",
    "GSP27moksop_u:10111": "uccaiḥpadasthas tajjñena sumahāñ śītalāśayaḥ / sādhur evānugantavyo mayūreṇāmbudo yathā //MU_4,43.14//",
    "GSP27moksop_u:10112": "ahaṅkārasya dehasya saṃsārasyodbhavasya ca / vicāram amalaṃ kṛtvā satyam evāśrayen naraḥ //MU_4,43.15//",
    "GSP27moksop_u:10113": "śarīram asthimāṃsaṃ ca tyaktvā raktādy aśobhanam / bhūtamuktāvalītantuṃ cinmātram avalokayet //MU_4,43.16//",
    "GSP27moksop_u:10114": "satye nitye tate śuddhe sarvage sarvabhāvane / śive sarvam idaṃ protaṃ sūtre maṇigaṇo yathā //MU_4,43.17//",
    "GSP27moksop_u:10115": "yaiva cid bhuvanābhogabhūṣaṇe vyomni bhāskare / dharāvivarakośasthe saiva cit kīṭakodare //MU_4,43.18//",
    "GSP27moksop_u:10116": "kumbhavyomnāṃ na bhedo 'sti yatheha paramārthataḥ / citāṃ śarīrasaṃsthānāṃ na bhedo 'sti tathānagha //MU_4,43.19//",
    "GSP27moksop_u:10117": "sarveṣām eva bhūtānāṃ tiktaṃ kaṭu ca nānyathā / ekatvād anubhūter hi kutaś cinmātrabhinnatā //MU_4,43.20//",
    "GSP27moksop_u:10118": "ekasminn eva satataṃ sthite cinmātravastuni / jāto 'yam ayam unnaṣṭa iti kaiṣājñateha vaḥ //MU_4,43.21//",
    "GSP27moksop_u:10119": "neha tan nāma vastv asti yad abhūtvā prajāyate / na ca tan nāma vastv asti yad bhūtvā pravilīyate //MU_4,43.22//",
    "GSP27moksop_u:10120": "ābhāsamātram evedaṃ na san nāsac ca rāghava / utplutenāpraśāntena cetasā sad iva sthitam //MU_4,43.23//",
    "GSP27moksop_u:10121": "meha moho 'stu vo maurkhyān nedaṃ sad yat praṇaśyati / na cāsad ity eva dṛḍhaṃ nirṇīyāśokitāstu vaḥ //MU_4,43.24//",
    "GSP27moksop_u:10122": "asati jagati kiṃ kileha mohas sati ca kim aṅga vimohakāraṇaṃ tat / jananamaraṇasaṃsthitiṣv atas tvaṃ bhava kham ivātisamas sadopaśāntaḥ //MU_4,43.25//",
    "GSP27moksop_u:10123": "mohavicāro nāma sargaḥ",
    "GSP27moksop_u:10124": "catuścatvāriṃśas sargaḥ",
    "GSP27moksop_u:10125": "vasiṣṭhaḥ: dhīro vicāravāñ jantur ādāv eva mahādhiyā / śāstrārthaviduṣā jñena sujanena samaṃ vaset //MU_4,44.1//",
    "GSP27moksop_u:10126": "yā yā duḥkhavināśinyo varavijñānadṛṣṭayaḥ / tās tā madhāv iva latā jāyante sujane sati //MU_4,44.2//",
    "GSP27moksop_u:10127": "sujanena viraktena hṛdyena mahatā saha / pravicārya mahābāho padam āsādyate param //MU_4,44.3//",
    "GSP27moksop_u:10128": "śāstrārthasujanāsaṅgavairāgyābhyāsasatkṛtaḥ / puruṣas tvam ivābhāti rāma vijñānabhājanam //MU_4,44.4//",
    "GSP27moksop_u:10129": "tvaṃ tūdāranijācāro dhīro guṇagaṇārṇavaḥ / adhitiṣṭhasi nirduḥkhāṃ jātiṃ rājasasāttvikīm //MU_4,44.5//",
    "GSP27moksop_u:10130": "bhūyo 'smin dagdhasaṃsāre nāsi duḥkhasya bhājanam / pāścātyajanmāsi mune svabhāvam anudhāvasi //MU_4,44.6//",
    "GSP27moksop_u:10131": "svayaivāmalayā dṛṣṭyā tava prakaṭatāṃ gatam / yathābhūtaṃ jagadvastu rucā dinapater iva //MU_4,44.7//",
    "GSP27moksop_u:10132": "idānīṃ madvacorāśivahnidagdhamalo 'malaḥ / nūnam utsāritābhreṇa śaradvyomnā samo bhava //MU_4,44.8//",
    "GSP27moksop_u:10133": "bhavabhāvanayā muktaṃ yuktam uttamasaṃvidā / cittamuktākalāpaṃ tvam acchācchaṃ hṛdaye kuru //MU_4,44.9//",
    "GSP27moksop_u:10134": "mamedam idam anyasyety evaṃkalanayojjhitam / mano muktavibhāgaṃ te muktam eva na saṃśayaḥ //MU_4,44.10//",
    "GSP27moksop_u:10135": "tavottamānubhāvasya ya idānīṃ narā bhuvi / ceṣṭām anusariṣyanti te 'pi yāsyanty aśokatām //MU_4,44.11//",
    "GSP27moksop_u:10136": "rāghavavyavahāreṇa vihariṣyanti ye narāḥ / bhavārṇavāt tariṣyanti svamanaḥpotakena te //MU_4,44.12//",
    "GSP27moksop_u:10137": "bhavattulyamatir yas syāt sujanas samadarśanaḥ / yogyo 'sau jñānadṛṣṭīnāṃ pūrṇendus surucām iva //MU_4,44.13//",
    "GSP27moksop_u:10138": "tvam aśokāṃ daśāṃ prāpto yathāprāptānuvṛttimān / yāvaddehaṃ dhiyā tiṣṭha rāgadveṣavihīnayā //MU_4,44.14//",
    "GSP27moksop_u:10139": "bahir lokocitācāras tv antas tyaktākhilaiṣaṇaḥ / parāṃ śītalatām etya tiṣṭha pūrṇendubimbavat //MU_4,44.15//",
    "GSP27moksop_u:10140": "itarāsu tu ye jātā jātiṣv aguṇaśālinaḥ / avicāryās ta ete hi gomāyuśiśudharmakāḥ //MU_4,44.16//",
    "GSP27moksop_u:10141": "ye svabhāvā mahābāho nṛṇāṃ sāttvikajanmanām / tān bhajan puruṣo yāti pāścātyodārajanmatām //MU_4,44.17//",
    "GSP27moksop_u:10142": "yān eva sevate jantur iha jātiguṇān sadā / apy anyajātijāto 'pi yāti tajjātitāṃ kṣaṇāt //MU_4,44.18//",
    "GSP27moksop_u:10143": "prāktanā akhilā bhāvā jātikarmavaśānugāḥ / pauruṣeṇāvajīyante dhīrair dhīrā ivārayaḥ //MU_4,44.19//",
    "GSP27moksop_u:10144": "prāktanāśubhajātisthakarmadoṣākulām api / dhairyeṇābhyuddhared buddhiṃ paṅkān mugdhamṛgīm iva //MU_4,44.20//",
    "GSP27moksop_u:10145": "tāmasīṃ rājasīṃ caiva jātim anyām api śritāḥ / svavivekavaśād yānti santas sāttvikajātitām //MU_4,44.21//",
    "GSP27moksop_u:10146": "antaś cittamaṇau svacche yad rāghava niyojyate / tanmayo hi bhavaty eṣa tasmāj jayati pauruṣam //MU_4,44.22//",
    "GSP27moksop_u:10147": "pauruṣeṇa prayatnena mahārhaguṇaśālinā / mumukṣavo bhavantīha pāścātyaśubhajātayaḥ //MU_4,44.23//",
    "GSP27moksop_u:10148": "na tad asti pṛthivyāṃ vā divi deveṣu vā kvacit / pauruṣeṇa prayatnena yan nāpnoti guṇānvitaḥ //MU_4,44.24//",
    "GSP27moksop_u:10149": "tvam ajaryeṇa dhairyeṇa varavairāgyaraṃhasā / yuktaḥ prajñāprarūḍhena kiṃ nāpnoṣi tadīhitam //MU_4,44.25//",
    "GSP27moksop_u:10150": "hitaṃ mahāsattvatayātmanas tvaṃ vidhāya buddhyā bhava vītaśokaḥ / bhavatkrameṇaiva tato jano 'yam urvyāṃ bhaviṣyaty ativītaśokaḥ //MU_4,44.26//",
    "GSP27moksop_u:10151": "pāścātyajanmani vivekamahāmahimnā yukte tvayi prasṛtasattvaguṇābhirāme / sattvasthakarmaṇi padaṃ nanu rāma rāme maiṣā karotu bhavabandhavimohacintā //MU_4,44.27//",
    "GSP27moksop_u:10152": "sthitiprakaraṇaṃ samāptam",
    "GSP27moksop_u:10153": "5. Prakaraṇa: Upaśānti",
    "GSP27moksop_u:10154": "prathamas sargaḥ atha sthitiprakaraṇād anantaram idaṃ śṛṇu / upaśāntiprakaraṇaṃ jñātaṃ nirvāṇakāri yat //MU_5,1.1//",
    "GSP27moksop_u:10155": "vālmīkiḥ: śarattārakitākāśastimitāyāṃ susaṃsadi / kathayaty evam āhlādi vasiṣṭhe pāvanaṃ vacaḥ //MU_5,1.2//",
    "GSP27moksop_u:10156": "śravaṇārthaṃ ca maunasthapārthive saṃsadantare / nivāta iva nisspandakamale kamalākare //MU_5,1.3//",
    "GSP27moksop_u:10157": "vilāsinīṣu saṃśāntamadamohabalāsu ca / śamam antaḥ prayāntīṣu cirapravrājitāsv iva //MU_5,1.4//",
    "GSP27moksop_u:10158": "karāmbhoruhahaṃseṣu līneṣu śravaṇād iva / mūkaghurghuraghaṇṭeṣu cāmareṣu lipāv iva //MU_5,1.5//",
    "GSP27moksop_u:10159": "nāsāgrapariviśrāntatarjanyaṅgulikoṭiṣu / vicārayatsu vijñānakalāṃ tajjñeṣu rājasu //MU_5,1.6//",
    "GSP27moksop_u:10160": "rāme vikāsam āyāte prabhāta iva paṅkaje / parityaktatamaḥpīṭhe sūryodaya ivāmbare //MU_5,1.7//",
    "GSP27moksop_u:10161": "ākarṇayati vāsiṣṭhīr giro daśarathe rasāt / kalāpinīva jīmūtanirhrādam uruvarṣaṇam //MU_5,1.8//",
    "GSP27moksop_u:10162": "āhṛtya sarvabhogebhyo mano markaṭacañcalam / śravaṇaṃ prati yatnena bharate mantriṇi sthite //MU_5,1.9//",
    "GSP27moksop_u:10163": "vasiṣṭhoktyā parijñāte svātmanīndukalāmale / lakṣmaṇe vilasallakṣye śikṣābalavilakṣaṇe //MU_5,1.10//",
    "GSP27moksop_u:10164": "śatrughne śatrudalane cetasā pūrṇatāṃ gate / alam ānandam āyāte rākācandropame sthite //MU_5,1.11//",
    "GSP27moksop_u:10165": "sumantre mitratāṃ yāte manasīndvaṃśuśītale / vikāsihṛdaye jāte tatkāla iva paṅkaje //MU_5,1.12//",
    "GSP27moksop_u:10166": "tatrastheṣu tathānyeṣu tadā muniṣu rājasu / ādhautacittaratneṣu procchvasatsv iva cetasā //MU_5,1.13//",
    "GSP27moksop_u:10167": "udabhūt pūrayann āśāḥ kalpābhraravamāṃsalaḥ / atha madhyāhnaśaṅkhānām abdhighoṣasamas svanaḥ //MU_5,1.14//",
    "GSP27moksop_u:10168": "mahatā tena śabdena tirodhānaṃ muner giraḥ / yayur jaladanādena kokiladhvanayo yathā //MU_5,1.15//",
    "GSP27moksop_u:10169": "munir antarayāṃ cakre svāṃ vācam atha saṃsadi / jitasāro guṇaḥ kena mahatā samudīryate //MU_5,1.16//",
    "GSP27moksop_u:10170": "muhūrtamātram atha taṃ śrutvā madhyāhnanissvanam / ghane kolāhale śānte rāmaṃ munir uvāca ha //MU_5,1.17//",
    "GSP27moksop_u:10171": "rāmādyatanam etāvad āhnikaṃ kathitaṃ mayā / prātar anyat pravakṣyāmi vaktavyam arimardana //MU_5,1.18//",
    "GSP27moksop_u:10172": "idaṃ niyatitaḥ prāptaṃ kartavyaṃ yad dvijanmanām / madhyāhnasavanaṃ tan naḥ kāryam āryāvasīdati //MU_5,1.19//",
    "GSP27moksop_u:10173": "tvam apy uttiṣṭha subhaga samastāṃ savanakriyām / ācarācāracatura snānadānārcanādikām //MU_5,1.20//",
    "GSP27moksop_u:10174": "ity uktvā munir uttasthau samaṃ daśarathena saḥ / saṃsadas sendur āditya udayādritaṭād iva //MU_5,1.21//",
    "GSP27moksop_u:10175": "tayor utthitayos sarvā sabhotthātum akampata / mandavātaparāmṛṣṭā nalinīvālilocanā //MU_5,1.22//",
    "GSP27moksop_u:10176": "uttasthau sāvataṃsotthabhṛṅgamaṇḍalamaṇḍitā / kariseneva vindhyādrāv ālolakarapuṣkarā //MU_5,1.23//",
    "GSP27moksop_u:10177": "parasparāṃsasaṅghaṭṭacūrṇitāṅgadamaṇḍalā / ratnacūrṇāruṇāmbhodasandhyāsamayasūcinī //MU_5,1.24//",
    "GSP27moksop_u:10178": "pataduttaṃsavibhrāntabhṛṅgopāhitaghuṅghumā / mukuṭoddāmavidyotaśakracāpīkṛtāmbarā //MU_5,1.25//",
    "GSP27moksop_u:10179": "kāntālatāhastadalacalaccāmaramañjarī / vanalekheva vikṣubdhavaravāraṇamaṇḍalā //MU_5,1.26//",
    "GSP27moksop_u:10180": "kacatkaṭakaratnāśrikṛṣṭānyo'nyātatāmbarā / vātavyādhūtapuṣpeva mandāravanamālikā //MU_5,1.27//",
    "GSP27moksop_u:10181": "kastūrīkaṇanīhāraracitāmalavāridā / śaraddiktaṭamāleva prasṛtāśeṣabhūmipā //MU_5,1.28//",
    "GSP27moksop_u:10182": "lolamaulimaṇivrātapāṭalāmbarakoṭarā / sandhyevākulalolābjakāryasaṃhārakāriṇī //MU_5,1.29//",
    "GSP27moksop_u:10183": "ratnāṃśusalilāpūrā mukhapadmanirantarā / padminīvālivalitā nūpurārāvasārasā //MU_5,1.30//",
    "GSP27moksop_u:10184": "santatā sā sabhottasthau bhūbhṛcchatasamākulā / bhūtasantatisampūrṇā sṛṣṭir navam ivoditā //MU_5,1.31//",
    "GSP27moksop_u:10185": "praṇamyātha nṛpaṃ bhūpā niryayur nṛpamandirāt / śakracāpīkṛtā ratnair ambhodher iva vīcayaḥ //MU_5,1.32//",
    "GSP27moksop_u:10186": "sāmantā mantriṇaś caiva vasiṣṭham atha bhūmipam / praṇamya jagmus snānāya nayavijñānakovidāḥ //MU_5,1.33//",
    "GSP27moksop_u:10187": "vāmadevādayaś cānye viśvāmitrādayas tathā / vasiṣṭhaṃ purataḥ kṛtvā tasthur āmajjanonmukhāḥ //MU_5,1.34//",
    "GSP27moksop_u:10188": "rājā daśarathas tatra pūjayitvā munivrajam / tadvisṛṣṭo jagāmātha svakāryārtham arindamaḥ //MU_5,1.35//",
    "GSP27moksop_u:10189": "vanaṃ vanāspadā jagmur vyoma vyomanivāsinaḥ / nagaraṃ nāgarāś caiva prātar āgamanāya te //MU_5,1.36//",
    "GSP27moksop_u:10190": "mahīpativasiṣṭhābhyāṃ praṇayāt prārthitaḥ prabhuḥ / vasiṣṭhasadmani niśāṃ viśvāmitro 'tyavāhayat //MU_5,1.37//",
    "GSP27moksop_u:10191": "vasiṣṭhas saha viprendraiḥ pārthivair munibhis tathā / upāsyamāno rāmādyais sarvair daśarathātmajaiḥ //MU_5,1.38//",
    "GSP27moksop_u:10192": "jagāma svāśramaṃ śrīmān sarvalokanamaskṛtaḥ / anuyātas suraughena brahmalokam ivābjajaḥ //MU_5,1.39//",
    "GSP27moksop_u:10193": "tasmāt pradeśād rāmādīn munir daśarathātmajān / sarvān visarjayām āsa pādopānte natān asau //MU_5,1.40//",
    "GSP27moksop_u:10194": "nabhaścarān avanicarāñ jalecarān visarjya sa stutaguṇagocarāṃś carān / yathākramaṃ svagṛha udārasanmunau cakāra tā dvijajanavāsarakriyāḥ //MU_5,1.41//",
    "GSP27moksop_u:10195": "prathamāhṇikavarṇanaṃ nāma sargaḥ",
    "GSP27moksop_u:10196": "dvitīyas sargaḥ",
    "GSP27moksop_u:10197": "vālmīkiḥ: te sametya gṛhaṃ vīrā rājaputrāś śaśitviṣaḥ / cakrus sarvam aśeṣeṇa svasadmasu dinakramam //MU_5,2.1//",
    "GSP27moksop_u:10198": "vasiṣṭho rāghavaś caiva rājāno munayo dvijāḥ / iti cakrus svakāryāṇi tadā svagṛhavīthiṣu //MU_5,2.2//",
    "GSP27moksop_u:10199": "sasnuḥ kamalakalhārakumudotpalahāriṣu / jalāśayeṣu cakrāhvahaṃsasārasarāviṣu //MU_5,2.3//",
    "GSP27moksop_u:10200": "gobhūtilahiraṇyāni śayanāny āsanāni ca / dadur dānāni viprebhyo bhojanāny aṃśukāni ca //MU_5,2.4//",
    "GSP27moksop_u:10201": "hemaratnavicitreṣu sveṣu cāmarasadmasu / ānarcur acyuteśānahutāśārkādikān surān //MU_5,2.5//",
    "GSP27moksop_u:10202": "putrapautrasuhṛdbhṛtyabandhumitragaṇais saha / tata āsvādayām āsur bhojanāny ucitāni te //MU_5,2.6//",
    "GSP27moksop_u:10203": "etasmin samaye cāsmin nagare divaso 'bhavat / tanur aṣṭāṃśaśeṣatvān mṛdvātapamanoharaḥ //MU_5,2.7//",
    "GSP27moksop_u:10204": "sāyantanavidhiṃ te te tatkālocitayecchayā / anayan bandhubhis sārdhaṃ yāvad astaṃ yayau raviḥ //MU_5,2.8//",
    "GSP27moksop_u:10205": "sandhyāṃ vavandire suṣṭhu jepuś caivāghamarṣaṇam / peṭhus stotrāṇi puṇyāni jagur gāthā manoramāḥ //MU_5,2.9//",
    "GSP27moksop_u:10206": "tataś cābhyudite śyāmākāminīśokahāriṇi / kṣīrodād iva māhendryāṃ candre 'vaśyāyadāyini //MU_5,2.10//",
    "GSP27moksop_u:10207": "śanair āstīrṇapuṣpeṣu kīrṇakarpūramuṣṭiṣu / dīrghendubimbaramyeṣu tasthus talpeṣu rāghavāḥ //MU_5,2.11//",
    "GSP27moksop_u:10208": "atha rāmād ṛte 'nyeṣāṃ tatra tadvyavahāriṇī / vyatīyāya śanaiś śyāmā muhūrta iva sundarī //MU_5,2.12//",
    "GSP27moksop_u:10209": "tasthau rāmas tu tām eva vāsiṣṭhīṃ vacanāvalīm / cintayan madhurodārāṃ prākpītāṃ karabho yathā //MU_5,2.13//",
    "GSP27moksop_u:10210": "kim idaṃ nāma saṃsārabhramaṇaṃ kim ime janāḥ / bhūtānīha vicitrāṇi kim āyānti prayānti kim //MU_5,2.14//",
    "GSP27moksop_u:10211": "manasaḥ kīdṛśaṃ rūpaṃ kathaṃ caitat prasṛjyate / māyeyaṃ sā kimutthā syāt kathaṃ ceyaṃ nivartate //MU_5,2.15//",
    "GSP27moksop_u:10212": "nivṛttayā ca vā kas syād guṇo doṣo 'tha vā bhavet / katham ātmani caivāyaṃ tate saṅkoca āgataḥ //MU_5,2.16//",
    "GSP27moksop_u:10213": "kim uktaṃ syād bhagavatā muninā manasaḥ kṣaye / kim indriyajaye proktaṃ kim uktam atha cātmani //MU_5,2.17//",
    "GSP27moksop_u:10214": "jīvaś cittaṃ mano māyetyevamādibhir ātataiḥ / rūpair ātmaiva saṃsāraṃ tanotīmam asanmayaiḥ //MU_5,2.18//",
    "GSP27moksop_u:10215": "ebhir eva manomātratantubaddhaiḥ kṣayaṃ gataiḥ / duḥkhopaśāntir etāni sucikitsyāni naḥ katham //MU_5,2.19//",
    "GSP27moksop_u:10216": "bhogābhramālāvalanād dhībalākām imāṃ katham / pṛthak karomi payaso dhārāṃ haṃsa ivāmbhasaḥ //MU_5,2.20//",
    "GSP27moksop_u:10217": "bhogās tyaktuṃ na śakyante tattyāgena vinā dhiyaḥ / prabhavāmo na vipadām aho saṅkaṭam āgatam //MU_5,2.21//",
    "GSP27moksop_u:10218": "manomātrajayaprāpyaṃ tanv evedaṃ prayojanam / sampannaṃ me giriguru maurkhyād yakṣaś śiśor iva //MU_5,2.22//",
    "GSP27moksop_u:10219": "kadā svaśāntim āgatya gatasaṃsārasambhramā / bāleva labdhadayitā sukham āpsyati no matiḥ //MU_5,2.23//",
    "GSP27moksop_u:10220": "kadopaśāntasaṃrambhaṃ vigatāśeṣakautukam / apārapadaviśrāntaṃ mama syāt pāvanaṃ manaḥ //MU_5,2.24//",
    "GSP27moksop_u:10221": "kalākalāpasampūrṇāc chaśāṅkād api śītale / pade surūdḥaṃ viśramya hasiṣyāmi kadā jagat //MU_5,2.25//",
    "GSP27moksop_u:10222": "kalanāpelavaṃ rūpam utsṛjyālīnam ātmani / kadaiṣyati manaś śāntiṃ payasīva taraṅgakaḥ //MU_5,2.26//",
    "GSP27moksop_u:10223": "tṛṣṇātaraṅgākulitaṃ māyāmakaramālitam / kadā saṃsārajaladhiṃ tīrtvā syām aham ajvaraḥ //MU_5,2.27//",
    "GSP27moksop_u:10224": "kadopaśāntaśuddhāsu padavīṣu vicakṣaṇāḥ / mumukṣūṇāṃ nivatsyāmo niśśokaṃ samadarśanāḥ //MU_5,2.28//",
    "GSP27moksop_u:10225": "santāpitasamastāṅgas sarvadhātubhayaṅkaraḥ / saṃsṛtijvara ādīrghaḥ kadā naś citta śāmyati //MU_5,2.29//",
    "GSP27moksop_u:10226": "nivātadīpalekheva kadoṣitvā gatabhramam / śamam eṣyasi he buddhe svaprakāśād anantaram //MU_5,2.30//",
    "GSP27moksop_u:10227": "kadendriyāṇi duḥkhebhyas santariṣyatha helayā / durīhādagdhadehāni garutmanta ivābdhitaḥ //MU_5,2.31//",
    "GSP27moksop_u:10228": "ayaṃ so 'ham idaṃ tan me iti vyaktotthito bhramaḥ / śaradīvāsito meghaḥ kadā na upaśāmyati //MU_5,2.32//",
    "GSP27moksop_u:10229": "mandāravanalekhāsu yā ratis sā tṛṇāyate / yatra tat padam ātmīyaṃ samprāpsyāmaḥ kadā vayam //MU_5,2.33//",
    "GSP27moksop_u:10230": "vītarāgajanaproktā nirmalā jñānadṛṣṭayaḥ / kaccit padaṃ tvayi manaḥ kariṣyantīti me vada //MU_5,2.34//",
    "GSP27moksop_u:10231": "hā tāta mātaḥ putreti girāṃ mā syām ahaṃ punaḥ / bhājanaṃ citta madbandho bhojanaṃ duḥkhabhoginām //MU_5,2.35//",
    "GSP27moksop_u:10232": "he buddhe bhagini bhrātur arthitāṃ pūrayāśu me / āvayor duḥkhamokṣāya vicāraya muner giraḥ //MU_5,2.36//",
    "GSP27moksop_u:10233": "āpad āpatati prītyā bhave sati suteva te / tena bhavye bhavacchedabhūtaye susthirā bhava //MU_5,2.37//",
    "GSP27moksop_u:10234": "vasiṣṭhamuninā proktā viraktāḥ prathamaṃ giraḥ / tato mumukṣor ācāra utpattīnāṃ kramas tataḥ //MU_5,2.38//",
    "GSP27moksop_u:10235": "tatas sthitiprakaraṇaṃ nānādṛṣṭāntasundaram / vijñānagarbhaṃ sakalaṃ yathāvat smara he mate //MU_5,2.39//",
    "GSP27moksop_u:10236": "kṛtam api śataśo vicāritaṃ yad yadi tad upaiti na mānavasya buddhiḥ / bhavati tad aphalaṃ śaradghanābhaṃ satatam ato matir eva kāryasāraḥ //MU_5,2.40//",
    "GSP27moksop_u:10237": "upadeśānuśravaṇam nāma sargaḥ",
    "GSP27moksop_u:10238": "tṛtīyas sargaḥ",
    "GSP27moksop_u:10239": "vālmīkiḥ: tasyaivamprāyayā tatra tatayodāracintayā / sā vyatīyāya rajanī padmasyevārkakāṅkṣiṇaḥ //MU_5,3.1//",
    "GSP27moksop_u:10240": "kiñcit tamaḥkaḍārāsu kiñcid apy aruṇāsu ca / tato viralatārāsu dikṣu rāmasitāsv iva //MU_5,3.2//",
    "GSP27moksop_u:10241": "prabhātatūryaghoṣeṇa samam indusamānanaḥ / uttasthau rāghavaś śrīmān padmaḥ padmākarād iva //MU_5,3.3//",
    "GSP27moksop_u:10242": "prātastanaṃ vidhiṃ sarvaṃ sampādya bhrātṛsaṃyutaḥ / pramitātmaparīvāro vasiṣṭhasadanaṃ yayau //MU_5,3.4//",
    "GSP27moksop_u:10243": "samādhisaṃstham ekānte munim ātmaparāyaṇam / dūrād eva nanāmāsau rāmo vinatakandharaḥ //MU_5,3.5//",
    "GSP27moksop_u:10244": "taṃ praṇamyāṅgane tasthus tasmiṃs te vinayānvitāḥ / yāvat tamas samālūnaṃ dhvastaṃ diṅmukhamaṇḍalāt //MU_5,3.6//",
    "GSP27moksop_u:10245": "rājāno rājaputrāś ca ṛṣayo brāhmaṇās tathā / āyayus sadanaṃ maunaṃ brahmalokam ivāmarāḥ //MU_5,3.7//",
    "GSP27moksop_u:10246": "tad vasiṣṭhasya sadanaṃ babhūva janasaṅkulam / hastyaśvarathasambādhaṃ pārthivāgāraśobhanam //MU_5,3.8//",
    "GSP27moksop_u:10247": "kṣaṇād vasiṣṭho bhagavān virarāma samādhitaḥ / ācāreṇopapannena jagrāha praṇataṃ janam //MU_5,3.9//",
    "GSP27moksop_u:10248": "athānuyāto munibhir viśvāmitrānvito muniḥ / āruroha rathaṃ śrīmān sahasābjam ivābjajaḥ //MU_5,3.10//",
    "GSP27moksop_u:10249": "yayau gṛhaṃ dāśarathaṃ sainyena mahatā vṛtaḥ / brahmeva śakranagaraṃ samastasuramālitaḥ //MU_5,3.11//",
    "GSP27moksop_u:10250": "viveśa vitatāṃ tatra ramyāṃ dāśarathīṃ sabhām / haṃsayūthānuvalito rājahaṃsa ivābjinīm //MU_5,3.12//",
    "GSP27moksop_u:10251": "trīṇi tasya padāny āśu tadā daśaratho nṛpaḥ / nirjagāma mahāvīryas siṃhāsanasamutthitaḥ //MU_5,3.13//",
    "GSP27moksop_u:10252": "viviśus tatra te sarve nṛpā daśarathādayaḥ / vasiṣṭhādyāś ca munaya ṛṣayo brāhmaṇās tathā //MU_5,3.14//",
    "GSP27moksop_u:10253": "mantriṇaś ca sumantrādyā dhaumyādyāś ca vipaścitaḥ / rājaputrāś ca rāmādyā mantriputrās suhādayaḥ //MU_5,3.15//",
    "GSP27moksop_u:10254": "sāmantādyāḥ prakṛtayas suhotrādyāś ca nāgarāḥ / mālavādyās tathā bhṛtyāḥ paurādyāś caiva lālakāḥ //MU_5,3.16//",
    "GSP27moksop_u:10255": "svociteṣu pradeśeṣu svociteṣv āsaneṣu ca / sarveṣv evopaviṣṭeṣu vasiṣṭhonmukhadṛṣṭiṣu //MU_5,3.17//",
    "GSP27moksop_u:10256": "sabhākalakale śānte maunasaṃstheṣu vandiṣu / pṛṣṭāsu sthitivārttāsu somye tasmin sabhāntare //MU_5,3.18//",
    "GSP27moksop_u:10257": "sindūradhūlipuñjābhe bāle dinakarātape / vitānatalaviśrānte kacaty ādarśamaṇḍale //MU_5,3.19//",
    "GSP27moksop_u:10258": "sphuraty añcalamālāsu viśaty ambhojakoṭaraṃ / padmarāgeṣv apihite muktādāmasu cañcale //MU_5,3.20//",
    "GSP27moksop_u:10259": "bṛhatkusumadolābhyaḥ prasṛtābhyas samantataḥ / vāti māṃsalam āmodam ādāya madhurānile //MU_5,3.21//",
    "GSP27moksop_u:10260": "vātāyaneṣu mṛduṣu kusumākīrṇabhūmiṣu / paryaṅkeṣūpaviṣṭāsu paśyantīṣu purandhriṣu //MU_5,3.22//",
    "GSP27moksop_u:10261": "jālāgatārkakaralolavilocanāsu ratnaprabhāprakarapiṅgalacāmarāsu / santyaktacāpalalavaṃ capalābalāsu maunasthitāsu sitacāmaradhāriṇīṣu //MU_5,3.23//",
    "GSP27moksop_u:10262": "muktāphalapratiphalatpratimārkaraśmiśārodarāsv ajirabhūmiṣu caṇpakaugham / nāsvādayaty abhinavātapabindubuddhyā bhrāntyā bhramiṇy alibale nabhasīva meghe //MU_5,3.24//",
    "GSP27moksop_u:10263": "puṇyo vasiṣṭhavacanaprasaraś śruto yas taṃ śaṃsati prasṛtavismayam āryaloke / saṃsadgate mṛdupadākṣaramugdhavākyam anyo'nyam utsmitam analpaguṇābhirāmam //MU_5,3.25//",
    "GSP27moksop_u:10264": "digbhyaḥ purāc ca gaganāc ca nṛparṣisiddhavidyādharāryamunivipragaṇe viśiṣṭe / maunapraṇāmam abhitaḥ praviśaty aśabdaṃ sopāṃśu gauravavatā saha jātavākye //MU_5,3.26//",
    "GSP27moksop_u:10265": "unnidrakokanadakomalakośakṛṣṭamattālijālamakarandasuvarṇarāgaiḥ / āpiṅgale maruti vāti vilolaghaṇṭāṭāṅkāragītavati pītaniśāmbuśīte //MU_5,3.27//",
    "GSP27moksop_u:10266": "agurutagaradhūme candanāmodamiśre sarasakusumadāmoddāmagandhāṅkitābhre / sarati sitavitānāmbhoruhāvartaleśaiś calakusumarajo'ṅkaiś śabdavijñātabhṛṅgam //MU_5,3.28//",
    "GSP27moksop_u:10267": "sabhāsaṃsthānavarṇanaṃ nāma sargaḥ",
    "GSP27moksop_u:10268": "caturthas sargaḥ",
    "GSP27moksop_u:10269": "vālmīkiḥ: meghagambhīrayā vācā visrabdhapadasundaram / idaṃ daśaratho vākyam uvāca munināyakam //MU_5,4.1//",
    "GSP27moksop_u:10270": "bhagavan hyastanena tvaṃ vākyasandarbhajanmanā / kaccin mukto 'si khedena tapaḥkārśyātiśāyinā //MU_5,4.2//",
    "GSP27moksop_u:10271": "hyas tvayokto ya ānandī vivikto vacasāṃ gaṇaḥ / amṛtāvarṣaṇeneva tenehāśvāsitā vayam //MU_5,4.3//",
    "GSP27moksop_u:10272": "candrāṃśava ivotsārya tamāṃsy amṛtanirmitāḥ / antaś śītalayanty etā mahatām amalā giraḥ //MU_5,4.4//",
    "GSP27moksop_u:10273": "apūrvāhlādadāyinya uccaistarapadāśrayāḥ / atimohāpahāriṇyas sūktayo 'mṛtavṛṣṭayaḥ //MU_5,4.5//",
    "GSP27moksop_u:10274": "ātmaratnāvalokaikadīpikā pāramārthikī / yasmād uktilatodeti sa vandyas sajjanadrumaḥ //MU_5,4.6//",
    "GSP27moksop_u:10275": "durīhitaṃ durvihitaṃ sarvaṃ sajjanasūktayaḥ / pramārjayanti śītāṃśos tamaskāṇḍam ivāṃśavaḥ //MU_5,4.7//",
    "GSP27moksop_u:10276": "tṛṣṇālobhādayo 'smākaṃ saṃsāranigaḍā mune / tavoktyā tanutāṃ yātāś śaradīvāsitāmbudāḥ //MU_5,4.8//",
    "GSP27moksop_u:10277": "sampravṛttā vayaṃ draṣṭum ātmānam apakalmaṣam / rasāñjanānītadṛśo jātyandhā iva kāñcanam //MU_5,4.9//",
    "GSP27moksop_u:10278": "saṃsāravāsanānāmnī mihikā hṛdayāmbare / pravṛttā tanutāṃ gantuṃ tvaduktiśaradeha naḥ //MU_5,4.10//",
    "GSP27moksop_u:10279": "mune mandāramañjaryas taraṅgā vāmṛtāmbhasaḥ / na tathāhlādayanty antar yathodāradhiyāṃ giraḥ //MU_5,4.11//",
    "GSP27moksop_u:10280": "yad yad rāghava saṃyāti mahājanasaparyayā / dinaṃ tad iha sālokaṃ śeṣās tv andhā dinālayaḥ //MU_5,4.12//",
    "GSP27moksop_u:10281": "rāma rājīvapattrākṣa prakṛtārthadidṛkṣayā / munim ābodhaya punaḥ prasāde samavasthitam //MU_5,4.13//",
    "GSP27moksop_u:10282": "ity ukte bhūbhṛtā tatra rāmābhimukham āsthitaḥ / uvācedam udārātmā vasiṣṭho bhagavān muniḥ //MU_5,4.14//",
    "GSP27moksop_u:10283": "vasiṣṭhaḥ: rāghava svakulaikendo taṃ mayoktaṃ mahāmate / kaccit smarasi vākyārthaṃ pūrvāparavicāritam //MU_5,4.15//",
    "GSP27moksop_u:10284": "utpattīnāṃ vicitrāṇāṃ sattvādiguṇabhedataḥ / kaccit smarasi sarvāsāṃ vibhāgam arimardana //MU_5,4.16//",
    "GSP27moksop_u:10285": "kaccit sarvam asarvaṃ ca sad asac ca sadoditam / rūpaṃ smarasi devasya vimalaṃ paramātmanaḥ //MU_5,4.17//",
    "GSP27moksop_u:10286": "yathedam uditaṃ viśvaṃ viśveśād īśvareśvarāt / kaccit smarasi tat sādho sādhuvādaikabhājana //MU_5,4.18//",
    "GSP27moksop_u:10287": "rūpaṃ kaccid avidyāyāḥ phalgubhaṅguram ātatam / anantam antavac caiva samyak smarasi sanmate //MU_5,4.19//",
    "GSP27moksop_u:10288": "cittam eva naro nānyad iti yat pratipāditam / lavaṇādivicāreṇa kaccit smarasi sādhu tat //MU_5,4.20//",
    "GSP27moksop_u:10289": "vākyārthaś cākhilaḥ kaccit tvayā rāma vicāritaḥ / hyastanasya vicārasya rātrau hṛdi niveśitaḥ //MU_5,4.21//",
    "GSP27moksop_u:10290": "bhūyo bhūyaḥ parāmṛṣṭaṃ hṛdaye suniyojitam / prayojanaṃ phalaty uccair na helāhatasaṃsthiti //MU_5,4.22//",
    "GSP27moksop_u:10291": "bhājanaṃ tvaṃ viviktānāṃ vacasāṃ śuddhiśālinām / viviktahṛdayo veṇur muktānām iva mānada //MU_5,4.23//",
    "GSP27moksop_u:10292": "vālmīkiḥ: kamalāsanaputreṇa muninā sumahaujasā / evaṃvitīrṇāvasaro rāmo vākyam uvāca ha //MU_5,4.24//",
    "GSP27moksop_u:10293": "rāmaḥ: bhagavan sarvadharmajña tavaivaitad vijṛmbhitam / yad ahaṃ paramodāraṃ buddhavān vacanaṃ tava //MU_5,4.25//",
    "GSP27moksop_u:10294": "yad ādiśasi tat sarvaṃ tathaiva na tad anyathā / apāstanidreṇa mayā vākyārtho niśi cintitaḥ //MU_5,4.26//",
    "GSP27moksop_u:10295": "bhavāndhakārakṣataye bhavatorvīvivasvatā / hyaḥ prasāritam āhlādi vāgraśmipaṭalaṃ prabho //MU_5,4.27//",
    "GSP27moksop_u:10296": "tad adīnam adīnātman sarvam antaḥkṛtaṃ mayā / ramyaṃ puṇyaṃ vicitraṃ ca ratnavṛndam ivābdhinā //MU_5,4.28//",
    "GSP27moksop_u:10297": "hitānubandhi hṛdyaṃ ca puṇyam ānandasādhanam / śirasā dhriyate kair no siddhyai tvadanuśāsanam //MU_5,4.29//",
    "GSP27moksop_u:10298": "prakṣīyamāṇasaṃsāranīhārāvaraṇā vayam / prasannās tvatprasādena varṣānta iva vāsarāḥ //MU_5,4.30//",
    "GSP27moksop_u:10299": "āpātamadhurārambhaṃ madhye saubhāgyavardhanam / anuttamaphalodarkaṃ puṇyaṃ tvadanuśāsanam //MU_5,4.31//",
    "GSP27moksop_u:10300": "vikāsi sitam amlānam āhlādi muditāśayam / tvadvacaḥkusumaṃ nityaṃ śrīmatphaladam astu naḥ //MU_5,4.32//",
    "GSP27moksop_u:10301": "sakalaśāśvataśāstraviśārada prasṛtapuṇyajalaikamahāhrada / bhaja bhṛśaṃ vitatavrata samprati prasṛtatāṃ hatakilbiṣa māṃ prati //MU_5,4.33//",
    "GSP27moksop_u:10302": "rāghavapraśno nāma sargaḥ",
    "GSP27moksop_u:10303": "pañcamas sargaḥ",
    "GSP27moksop_u:10304": "vasiṣṭhaḥ: idam uttamasiddhāntasundaraṃ sundarākṛte / upaśāntiprakaraṇaṃ śṛṇuṣvāvahito hitam //MU_5,5.1//",
    "GSP27moksop_u:10305": "dīrghasaṃsāramāyeyaṃ rāma rājasatāmasaiḥ / dhāryate puruṣair nityaṃ sustambhair iva maṇḍapaḥ //MU_5,5.2//",
    "GSP27moksop_u:10306": "sattvasthajātibhir vīrais tvādṛśair guṇabṛṃhitaiḥ / helayā tyajyate pakvā māyeyaṃ tvag ivoragaiḥ //MU_5,5.3//",
    "GSP27moksop_u:10307": "ye sattvajātayaḥ prājñās tathā rājasasāttvikāḥ / vicārayanti te sādho jagat pūrvāparaṃ param //MU_5,5.4//",
    "GSP27moksop_u:10308": "śāstrasajjanasatkārasaṅgenāpagatainasām / sārāvalokinī buddhir jāyate dīpikopamā //MU_5,5.5//",
    "GSP27moksop_u:10309": "svayam eva vicāreṇa vicāryātmānam ātmanā / yāvan nādhigataṃ jñeyaṃ na tāvad adhigamyate //MU_5,5.6//",
    "GSP27moksop_u:10310": "prajñāvatāṃ nayavatāṃ dhīrāṇāṃ kulaśālinām / jātyā rājasasattvānāṃ mukhyas tvaṃ kulanandana //MU_5,5.7//",
    "GSP27moksop_u:10311": "svayam ālokaya prājña saṃsārārambhadṛṣṭiṣu / kiṃ satyaṃ kim asatyaṃ vā bhava satyaparāyaṇaḥ //MU_5,5.8//",
    "GSP27moksop_u:10312": "ādāv ante ca yan nāsti kīdṛśī tasya satyatā / ādāv ante ca yan nityaṃ tat satyaṃ rāma netarat //MU_5,5.9//",
    "GSP27moksop_u:10313": "ādyantāsanmaye yasya vastuny ārajyate manaḥ / tasya mugdhapaśor jantor vivekaḥ kena janyate //MU_5,5.10//",
    "GSP27moksop_u:10314": "jāyate mana eveha mana eveha vardhate / samyagdarśanadṛṣṭyā tu mana eva vilīyate //MU_5,5.11//",
    "GSP27moksop_u:10315": "rāmaḥ: jñātam etan mayā brahman yathāsmin bhuvanatraye / mana eva hi saṃsāri jarāmaraṇabhājanam //MU_5,5.12//",
    "GSP27moksop_u:10316": "yas tasyottaraṇopāyas taṃ me brūhi viniścitam / hārdaṃ tamas tvayārkeṇa rāghavāṇāṃ vināśyate //MU_5,5.13//",
    "GSP27moksop_u:10317": "vasiṣṭhaḥ: pūrvaṃ rāghava śāstreṇa vairāgyeṇa vareṇa ca / tathā sajjanasaṅgena nīyate puṇyatāṃ manaḥ //MU_5,5.14//",
    "GSP27moksop_u:10318": "saujanyabṛṃhitaṃ ceto yadā vairāgyam āgatam / tadānugamyā guravo vijñānaguravo hi ye //MU_5,5.15//",
    "GSP27moksop_u:10319": "tatas tadupadiṣṭena kṛtvā dhyānārcanādikam / krameṇa padam āpnoti tad yat paramapāvanam //MU_5,5.16//",
    "GSP27moksop_u:10320": "vicāreṇāvadātena paśyaty ātmānam ātmanā / indunā śītalenāntar bimbaṃ svam iva tejasā //MU_5,5.17//",
    "GSP27moksop_u:10321": "tāvad bhavamahāmbhodhau janas tṛṇavad uhyate / vicārataṭaviśrāntim eti yāvan na cetasā //MU_5,5.18//",
    "GSP27moksop_u:10322": "vicāreṇa parijñātavastuno 'sya janasya dhīḥ / sarvān adhaḥ karoty ādhīn somyāmbha iva vālukāḥ //MU_5,5.19//",
    "GSP27moksop_u:10323": "idaṃ rukmam idaṃ bhasma parijñāte iti sphuṭam / na yathā hemakārasya moho jñātātmanas tathā //MU_5,5.20//",
    "GSP27moksop_u:10324": "akṣayo 'yam anāśātmā svātmety avagate ciram / bhavatīti hi kasyeha mohasyāvasaraḥ kutaḥ //MU_5,5.21//",
    "GSP27moksop_u:10325": "aparijñātasāre hi maṇau mūlye vimuhyate / jñātasāre tv asandigdhamūlye kva kila mūḍhatā //MU_5,5.22//",
    "GSP27moksop_u:10326": "he janā aparijñāta ātmā vo duḥkhasiddhaye / parijñātas tv anantāya sukhāyopaśamāya ca //MU_5,5.23//",
    "GSP27moksop_u:10327": "miśrībhūtam ivānena dehenopahatātmanā / vyastīkṛtya svam ātmānaṃ svasthā bhavata māciram //MU_5,5.24//",
    "GSP27moksop_u:10328": "dehenāsya na sambandho manāg evāmalātmanaḥ / hemnaḥ paṅkalaveneva tadgatasyāpi mānavāḥ //MU_5,5.25//",
    "GSP27moksop_u:10329": "pṛthag ātmā pṛthag deho jalapadmadalopamau / ūrdhvabāhur viraumy eṣa na ca kaścic chṛṇoti me //MU_5,5.26//",
    "GSP27moksop_u:10330": "jaḍadharmi mano yāvad gartakacchapavat sthitam / bhogamandavapur mūḍhaṃ vismṛtātmavicāraṇam //MU_5,5.27//",
    "GSP27moksop_u:10331": "tāvat saṃsāratimiraṃ sendunāpi savahninā / arkadvādaśakenāpi manāg api na bhidyate //MU_5,5.28//",
    "GSP27moksop_u:10332": "samprabuddhe hi manasi svāṃ vivecayati sthitim / naiśam arkodaya iva tamo hārdaṃ palāyate //MU_5,5.29//",
    "GSP27moksop_u:10333": "nityam uttamabodhāya bhogaśayyāgataṃ manaḥ / bodhayed bhavabhedāya bhavo hy atyantaduḥkhadaḥ //MU_5,5.30//",
    "GSP27moksop_u:10334": "yathā rajobhir gaganaṃ yathā kamalam ambubhiḥ / na lipyate 'pi saṃśliṣṭair dehair ātmā tathaiva vaḥ //MU_5,5.31//",
    "GSP27moksop_u:10335": "kardamādi yathā hemnaś śliṣṭam eva pṛthak sthitam / nāntaḥ pariṇatiṃ yāti jaḍo dehas tathātmanaḥ //MU_5,5.32//",
    "GSP27moksop_u:10336": "sukhaduḥkhānubhāvitvam ātmanīty avabudhyate / asatyam eva gagane dvīndutāmlānate yathā //MU_5,5.33//",
    "GSP27moksop_u:10337": "sukhaduḥkhe hi dehasya sarvātītasya nātmanaḥ / ete hy ajñānakasyaiva tasmin naṣṭe na kasyacit //MU_5,5.34//",
    "GSP27moksop_u:10338": "na kasyacit sukhaṃ kiñcid duḥkhaṃ ca na ca kasyacit / sarvam ātmamayaṃ śāntam anantaṃ paśya rāghava //MU_5,5.35//",
    "GSP27moksop_u:10339": "imā yāḥ paridṛśyante vitatās sṛṣṭidṛṣṭayaḥ / payasīva taraṅgās tāḥ piñchā vyomnīva vātmani //MU_5,5.36//",
    "GSP27moksop_u:10340": "yathā maṇir dadāty ātmacchāyās svayam akāraṇam / tejomayīs tathaivāyam ātmā sṛṣṭīḥ prayacchati //MU_5,5.37//",
    "GSP27moksop_u:10341": "ātmā jagac ca sumate naikaṃ na dve na cāpy asat / ābhāsamātram evedam itthaṃ samprati jṛmbhate //MU_5,5.38//",
    "GSP27moksop_u:10342": "samastaṃ khalv idaṃ brahma sarvam ātmedam ātatam / aham anyad idaṃ cānyad iti bhrāntiṃ tyajānagha //MU_5,5.39//",
    "GSP27moksop_u:10343": "tate brahmaghane nitye sambhavanti na kalpanāḥ / vicchittayaḥ payorāśau yathā rāma jaletarāḥ //MU_5,5.40//",
    "GSP27moksop_u:10344": "ekasminn eva sarvasmin paramātmani vistṛte / dvitīyā kalpanā nāsti vahnau himakaṇo yathā //MU_5,5.41//",
    "GSP27moksop_u:10345": "bhāvayann ātmanātmānaṃ cidrūpeṇaiva cinmayam / jagajjālam ayaṃ hy ātmā svayam ātmani jṛmbhate //MU_5,5.42//",
    "GSP27moksop_u:10346": "na śoko 'sti na moho 'sti na janmāsti na janmavān / yad astīha tad evāsti vijvaro bhava rāghava //MU_5,5.43//",
    "GSP27moksop_u:10347": "samas svasthas sthiramatiś śāntaś śāntamanā muniḥ / maunī varamaṇisvaccho vijvaro bhava rāghava //MU_5,5.44//",
    "GSP27moksop_u:10348": "nirdvandvo nityasattvastho niryogakṣema ātmavān / advitīyo viśokātmā vijvaro bhava rāghava //MU_5,5.45//",
    "GSP27moksop_u:10349": "viviktaś śāntasaṅkalpo dhīradhīr ūrjitāśayaḥ / yathāprāptānuvartī ca vijvaro bhava rāghava //MU_5,5.46//",
    "GSP27moksop_u:10350": "vītarāgo nirāyāso vimanā vītakalmaṣaḥ / nādātā na parityāgī vijvaro bhava rāghava //MU_5,5.47//",
    "GSP27moksop_u:10351": "viśvātītaṃ padaṃ prāptaḥ prāptaprāptavyapūritaḥ / pūrṇārṇavavad akṣubdho vijvaro bhava rāghava //MU_5,5.48//",
    "GSP27moksop_u:10352": "vikalpajālanirmukto māyāñjanavivarjitaḥ / ātmanātmani tṛptātmā vijvaro bhava rāghava //MU_5,5.49//",
    "GSP27moksop_u:10353": "anantāpāraparyantavapur ātmavidāṃ varaḥ / dharādharaśirodhīro vijvaro bhava rāghava //MU_5,5.50//",
    "GSP27moksop_u:10354": "ātmany evātmanaudāryaṃ bhaja pūrṇa ivārṇavaḥ / ātmany evātmanāhlādaṃ bhaja pūrṇendubimbavat //MU_5,5.51//",
    "GSP27moksop_u:10355": "viśvaprapañcaracaneyam asatyarūpā nāsatyarūpam anudhāvati nāma tajjñaḥ / tajjño 'si śāntakalano 'si nirāmayo 'si nityodito 'si bhava sundara śāntaśokaḥ //MU_5,5.52//",
    "GSP27moksop_u:10356": "ekātapatram avanau guruṇopadiṣṭaḥ samyak prapālaya ciraṃ samayeha dṛṣṭyā / rājyaṃ samastaguṇarañjitarājalokas tyāgo na yukta iha karmasu nāpi rāgaḥ //MU_5,5.53//",
    "GSP27moksop_u:10357": "prathamopadeśo nāma sargaḥ",
    "GSP27moksop_u:10358": "ṣaṣṭhas sargaḥ",
    "GSP27moksop_u:10359": "vasiṣṭhaḥ: imam evaṃ parispandaṃ karomīty astavāsanam / pravartate yaḥ kāryeṣu sa mukta iti me matiḥ //MU_5,6.1//",
    "GSP27moksop_u:10360": "pauruṣīṃ tanum āśritya kecid ete kriyāratāḥ / svargān narakam āyānti svargaṃ ca narakāt punaḥ //MU_5,6.2//",
    "GSP27moksop_u:10361": "kecit kukarmaniratā viratās svavivekataḥ / narakān narakaṃ yānti duḥkhād duḥkhaṃ bhayād bhayam //MU_5,6.3//",
    "GSP27moksop_u:10362": "kecit svavāsanātantubaddhāḥ karmāvaloḍitāḥ / tiryaktvāt sthāvaratanuṃ yānti tiryaktanuṃ tataḥ //MU_5,6.4//",
    "GSP27moksop_u:10363": "kecid ātmavido dhanyā vicāritamanodṛśaḥ / vicchinnatṛṣṇānigaḍā yānti niṣkevalaṃ padam //MU_5,6.5//",
    "GSP27moksop_u:10364": "purā katipayāny eva bhuktvā janmāni rāghava / asmiñ janmani yo muktas sa syād rājasasāttvikaḥ //MU_5,6.6//",
    "GSP27moksop_u:10365": "jāto 'sau vṛddhim abhyeti pārvaṇaś candramā iva / kuṭajaṃ prāvṛṣīvainaṃ saubhāgyam anugacchati //MU_5,6.7//",
    "GSP27moksop_u:10366": "yasyedaṃ janma pāścātyaṃ tam āśv eva mahāmate / viśanti vidyā vimalā muktā veṇum ivottamam //MU_5,6.8//",
    "GSP27moksop_u:10367": "āryatā hṛdyatā maitrī somyatā muktatā jñatā / samāśrayanti taṃ nityam antaḥpuram ivāṅganāḥ //MU_5,6.9//",
    "GSP27moksop_u:10368": "yaḥ kurvan sarvakāryāṇi puṣṭe naṣṭe 'tha tatphale / samas sa sarvakāleṣu na tuṣyati na śocati //MU_5,6.10//",
    "GSP27moksop_u:10369": "tamāṃsīva divā yānti tatra dvandvāni saṅkṣayam / śaradīva ghanās tatra guṇā gacchanti śuddhatām //MU_5,6.11//",
    "GSP27moksop_u:10370": "peśalācāramadhuraṃ sarve vāñchanti taṃ janāḥ / veṇuṃ madhuranissvānaṃ vane mṛgagaṇā iva //MU_5,6.12//",
    "GSP27moksop_u:10371": "naraṃ pāścātyajanmānam evamprāyā guṇaśriyaḥ / jātam evānudhāvanti balākā iva vāridam //MU_5,6.13//",
    "GSP27moksop_u:10372": "tato 'sau guṇasampūrṇo gurum evānugacchati / sa tam ekaṃ vivekena niyojayati pāvanam //MU_5,6.14//",
    "GSP27moksop_u:10373": "vicāravairāgyavatā cetasā guṇaśālinā / devaṃ paśyaty athātmānam ekarūpam anāmayam //MU_5,6.15//",
    "GSP27moksop_u:10374": "ato rāma vicāreṇa cāruṇā śāntacetasā / prabodhanīyaṃ prathamaṃ mano mananamantharam //MU_5,6.16//",
    "GSP27moksop_u:10375": "ye hi pāścātyajanmānas te hi suptaṃ manomṛgam / prabodhayanti prathamaṃ guṇagītair mahāguṇāḥ //MU_5,6.17//",
    "GSP27moksop_u:10376": "prathitaguṇān sugurūn niṣevya yatnād amaladhiyā pravicārya cittaratnam / gatim amalām upayāti mānavo 'smiñ jagati vilokya ciraṃ prakāśam antaḥ //MU_5,6.18//",
    "GSP27moksop_u:10377": "kramopadeśo nāma sargaḥ",
    "GSP27moksop_u:10378": "saptamas sargaḥ",
    "GSP27moksop_u:10379": "vasiṣṭhaḥ: eṣa tāvat kramaḥ proktas sāmānyas sarvajantuṣu / imam anyaṃ viśeṣaṃ tvaṃ śṛṇu rājīvalocana //MU_5,7.1//",
    "GSP27moksop_u:10380": "asmin saṃsārasaṃrambhe jātānāṃ dehadhāriṇām / apavargagatau rāma dvāv imāv uttamau kramau //MU_5,7.2//",
    "GSP27moksop_u:10381": "ekas tāvad guruproktād anuṣṭhānāc chanaiś śanaiḥ / janmanā janmabhir vāpi siddhidas samudāhṛtaḥ //MU_5,7.3//",
    "GSP27moksop_u:10382": "dvitīyas tv ātmanaivāśu kiñcidvyutpannacetasaḥ / bhavati jñānasamprāptir ākāśaphalapātavat //MU_5,7.4//",
    "GSP27moksop_u:10383": "nabhaḥphalanipātābhajñānasampratipattaye / atremaṃ śṛṇu vṛttāntaṃ prāktanaṃ kathayāmi te //MU_5,7.5//",
    "GSP27moksop_u:10384": "śṛṇu subhaga kathaṃ mahānubhāvā vyapagatapūrvaśubhāśubhārgaḍaughāḥ / khapatitaphalavat paraṃ vivekaṃ caramabhavā vimalaṃ samāpnuvanti //MU_5,7.6//",
    "GSP27moksop_u:10385": "kramasūcanaṃ nāma sargaḥ",
    "GSP27moksop_u:10386": "aṣṭamas sargaḥ",
    "GSP27moksop_u:10387": "vasiṣṭhaḥ: asty astamitasarvāpad udyatsampad udāradhīḥ / videhānāṃ mahīpālo janako nāma vīryavān //MU_5,8.1//",
    "GSP27moksop_u:10388": "kalpavṛkṣo 'rthisārthānāṃ mitrābjānāṃ divākaraḥ / mādhavo bandhupuṣpāṇāṃ strīṇāṃ makaraketanaḥ //MU_5,8.2//",
    "GSP27moksop_u:10389": "dvijakairavaśītāṃśur dviṣattimirabhāskaraḥ / saujanyaratnajaladhir bhuvaṃ viṣṇur ivāsthitaḥ //MU_5,8.3//",
    "GSP27moksop_u:10390": "praphultabālalatike mañjarīpuñjapiñjare / sa kadācin madhau mattakokilollāsalāsini //MU_5,8.4//",
    "GSP27moksop_u:10391": "yayau kusumitābhogaṃ savilāsalatāṅganam / līlayopavanaṃ kāntaṃ nandanaṃ vāsavo yathā //MU_5,8.5//",
    "GSP27moksop_u:10392": "tasmin varavane hṛdye kesarāmodimārute / dūrasthānucaraś cārukuñjeṣu vicacāra ha //MU_5,8.6//",
    "GSP27moksop_u:10393": "atha śuśrāva kasmiṃścit tamālavanagulmake / siddhānām apradṛśyānāṃ svaprasaṅgād udāhṛtāḥ //MU_5,8.7//",
    "GSP27moksop_u:10394": "viraktamanasāṃ nityaṃ śailakandaracāriṇām / imāḥ kamalapattrākṣa gītā gītātmabhāvanāḥ //MU_5,8.8//",
    "GSP27moksop_u:10395": "draṣṭṛdṛśyasamāyogāt pratyayānandaniścayaḥ / yas taṃ svam ātmatattvotthaṃ niṣṣyandaṃ samupāsmahe //MU_5,8.9//",
    "GSP27moksop_u:10396": "draṣṭṛdarśanadṛśyāni tyaktvā vāsanayā saha / darśanaprathamābhāsam ātmānaṃ samupāsmahe //MU_5,8.10//",
    "GSP27moksop_u:10397": "nirbhāsanaṃ nirmananam ābhāsamananopamam / abhāvabhāvanābhogaṃ sadātmānam upāsmahe //MU_5,8.11//",
    "GSP27moksop_u:10398": "dvayor madhyagataṃ nityam asti nāstīti pakṣayoḥ / prakāśanaṃ prakāśānām ātmānaṃ samupāsmahe //MU_5,8.12//",
    "GSP27moksop_u:10399": "aśiraskahakārābham aśeṣākārasaṃsthitam / ajasram uccarantaṃ taṃ svam ātmānam upāsmahe //MU_5,8.13//",
    "GSP27moksop_u:10400": "santyajya hṛdguheśānaṃ devam anyaṃ prayānti ye / te ratnam abhivāñchanti tyaktahastasthakaustubhāḥ //MU_5,8.14//",
    "GSP27moksop_u:10401": "sarvāśāḥ kila santyajya phalam etad avāpyate / yenāśāviṣavallīnāṃ mūlamālā vilūyate //MU_5,8.15//",
    "GSP27moksop_u:10402": "buddhvāpy atyantavairasyaṃ yaḥ padārtheṣu durmatiḥ / badhnāti bhāvanāṃ bhūyo naro nāsau sa gardabhaḥ //MU_5,8.16//",
    "GSP27moksop_u:10403": "utthitānutthitān etān indriyāhīn punaḥ punaḥ / hanyād vivekavajreṇa vajreṇeva harir girīn //MU_5,8.17//",
    "GSP27moksop_u:10404": "upaśamasukham āvahet pavitraṃ śamavaśataś śamam eti sādhucetaḥ / praśamitamanasas svake svarūpe bhavati sukhe sthitir uttamā cirāya //MU_5,8.18//",
    "GSP27moksop_u:10405": "siddhagītā nāma sargaḥ",
    "GSP27moksop_u:10406": "navamas sargaḥ",
    "GSP27moksop_u:10407": "vasiṣṭhaḥ: iti siddhagaṇodgītā gītāś śrutvā mahīpatiḥ / viṣādam ājagāmāśu bhīrū raṇaravād iva //MU_5,9.1//",
    "GSP27moksop_u:10408": "jagāma parivāraṃ svam ākarṣan svagṛhaṃ prati / svatīravṛkṣānusṛtaḥ prāvṛḍogha ivārṇavam //MU_5,9.2//",
    "GSP27moksop_u:10409": "parivāram aśeṣeṇa visarjyātra svam ālayam / eka evārurohāgryaṃ gṛham arka ivācalam //MU_5,9.3//",
    "GSP27moksop_u:10410": "tataḥ proḍḍayanālolakhagapakṣaticañcalāḥ / ālokayaṃl lokagatīr vilalāpedam āturaḥ //MU_5,9.4//",
    "GSP27moksop_u:10411": "hā kaṣṭam atikaṣṭāsu lokaloladaśāsv ayam / pāṣāṇeṣv iva pāṣāṇa āluṭhāmi balād alam //MU_5,9.5//",
    "GSP27moksop_u:10412": "aparyantasya kālasya ko 'py aṃśo jīvyate mayā / tasmin bhāvaṃ nibadhnāmi dhiṅ mām adhamacetasam //MU_5,9.6//",
    "GSP27moksop_u:10413": "kiyanmātram idaṃ nāma rājyam ājīvitaṃ mama / kim etena vinā duḥkhaṃ tiṣṭhāmi hatadhīr yathā //MU_5,9.7//",
    "GSP27moksop_u:10414": "ādāv ante 'py ananto 'haṃ madhye pelavajīvitaḥ / bālaś citrendunevāhaṃ kiṃ mudhā dhṛtimān sthitaḥ //MU_5,9.8//",
    "GSP27moksop_u:10415": "prapañcaracitenāyam indrajālena jālinā / hā kaṣṭam abhimuhyāmi kenāsmi parimohitaḥ //MU_5,9.9//",
    "GSP27moksop_u:10416": "yad vastu yac ca vā ramyaṃ yad udāram akṛtrimam / kiñcit tad iha nāsty eva kiṃniṣṭheyaṃ dhṛtir mama //MU_5,9.10//",
    "GSP27moksop_u:10417": "dūrastham apy adūrasthaṃ yan me manasi vartate / iti nirṇīya bāhye 'rthe bhāvanāṃ santyajāmy aham //MU_5,9.11//",
    "GSP27moksop_u:10418": "lokājavañjavībhāvas salilāvartabhaṅguraḥ / dṛṣṭo 'dyāpi hi duḥkhāya keyam āsthā sukhaṃ prati //MU_5,9.12//",
    "GSP27moksop_u:10419": "pratyabdaṃ pratimāsaṃ ca pratyahaṃ ca pratikṣaṇam / sukhāni duḥkhaviddhāni duḥkhāni tu punaḥ punaḥ //MU_5,9.13//",
    "GSP27moksop_u:10420": "punaḥ punaḥ parāmṛṣṭaṃ dṛṣṭaṃ pṛṣṭaṃ nibhālitam / atucchaṃ na tad astīha satāṃ yatrāstu saṃsthitiḥ //MU_5,9.14//",
    "GSP27moksop_u:10421": "adya ye mahatāṃ mūrdhni te dinair nipatanty adhaḥ / hatacitta mahattāyāṃ kaiṣā viśvastatā tava //MU_5,9.15//",
    "GSP27moksop_u:10422": "arajjur eva baddho 'ham apaṅko 'smi kalaṅkitaḥ / patito 'smy uparistho 'pi hā mamātman hatā sthitiḥ //MU_5,9.16//",
    "GSP27moksop_u:10423": "kasmād akasmān moho 'yam āgato dhīmato 'pi me / asitaḥ pihitāloko bhāskarāgram ivāmbudaḥ //MU_5,9.17//",
    "GSP27moksop_u:10424": "ka ime me mahābhogāḥ ka ime mama bandhavaḥ / bālo bhūtabhayeneva śaṅke kenāham ākulaḥ //MU_5,9.18//",
    "GSP27moksop_u:10425": "svayam eva nibadhnāmi jarāmaraṇakāriṇīm / kim imām aham artheṣu dhṛtim udvegabhāriṇīm //MU_5,9.19//",
    "GSP27moksop_u:10426": "yātu tiṣṭhatu vā sampan mamaināṃ prati ko grahaḥ / budbudaśrīr ivaiṣā hi mithyaivettham upasthitā //MU_5,9.20//",
    "GSP27moksop_u:10427": "te mahāvibhavā bhogās te santas snigdhabāndhavāḥ / sarvaṃ smṛtipathaṃ prāptaṃ vartamāne 'pi kā dhṛtiḥ //MU_5,9.21//",
    "GSP27moksop_u:10428": "kva dhanāni mahīpānāṃ brahmaṇāṃ kva jaganti vā / prāktanāni prayātāni keyaṃ viśvastatā mama //MU_5,9.22//",
    "GSP27moksop_u:10429": "galitānīndralakṣāṇi budbudānīva vāriṇi / māṃ jīvitanibaddhāśaṃ vihasiṣyanti sādhavaḥ //MU_5,9.23//",
    "GSP27moksop_u:10430": "koṭayo brahmaṇāṃ yātā gatās sargaparamparāḥ / prayātāḥ pāṃsuvad bhūpāḥ kā dhṛtir mama jīvite //MU_5,9.24//",
    "GSP27moksop_u:10431": "saṃsārarātridussvapne śūnye dehamaye bhrame / āsthāṃ ced anubadhnāmi tan mām astu dhig asthitim //MU_5,9.25//",
    "GSP27moksop_u:10432": "ayaṃ so 'ham iti vyartham utthitāsatsvarūpiṇā / ahaṅkārapiśācena kim ajñavad ahaṃ hataḥ //MU_5,9.26//",
    "GSP27moksop_u:10433": "hṛtaṃ hṛtam idaṃ kasmād āyur āyatayānayā / paśyann api na paśyāmi sūkṣmayā kālalekhayā //MU_5,9.27//",
    "GSP27moksop_u:10434": "pādapīṭhīkṛteśānāś śārṅgikrīḍanakandukāḥ / kālakāpālinā grastāḥ kim āsthe mayi valgasi //MU_5,9.28//",
    "GSP27moksop_u:10435": "ajasram upayānty ete yānti cādyāpi vāsarāḥ / avinaṣṭaikasadvastur dṛṣṭo nādyāpi vāsaraḥ //MU_5,9.29//",
    "GSP27moksop_u:10436": "sārasās sarasīvaite sarvasmiñ janacetasi / bhogā eva sphuranty antar nātucchapadadṛṣṭayaḥ //MU_5,9.30//",
    "GSP27moksop_u:10437": "kaṣṭāt kaṣṭataraṃ prāpto duḥkhād duḥkhataraṃ gataḥ / adyāpi na virakto 'smi hā dhiṅ mām adhamāśayam //MU_5,9.31//",
    "GSP27moksop_u:10438": "yeṣu yeṣu dṛḍhābaddhā bhāvanā dṛḍhavastuṣu / tāni tāni vinaṣṭāni dṛṣṭāni kim ihottamam //MU_5,9.32//",
    "GSP27moksop_u:10439": "yan madhye yac ca paryante yad āpāte manoramam / sarvam evāpavitraṃ tad vināśāmedhyadūṣitam //MU_5,9.33//",
    "GSP27moksop_u:10440": "yeṣu yeṣu padārtheṣu dhṛtiṃ badhnāti mānavaḥ / teṣu teṣv eva tasyāśu dṛṣṭo duḥkhodayo bhṛśam //MU_5,9.34//",
    "GSP27moksop_u:10441": "śvaś śvaḥ pāpīyasīm eva śvaś śvaḥ krūratarām api / śvaś śvaḥ khedakarīm eti daśām iha jaḍo janaḥ //MU_5,9.35//",
    "GSP27moksop_u:10442": "ajñānopahato bālye yauvane madanāhataḥ / śeṣe kalatracintārtaḥ kiṃ karotu kadā jaḍaḥ //MU_5,9.36//",
    "GSP27moksop_u:10443": "āgamāpāyavirasaṃ daśāvaiṣamyadūṣitam / asārasāraṃ saṃsāraṃ kiṃ na paśyati manmatiḥ //MU_5,9.37//",
    "GSP27moksop_u:10444": "rājasūyāśvamedhādyair iṣṭvā yajñaśatair api / mahākalpāt kam apy aṃśaṃ svargaṃ āpnoti nādhikam //MU_5,9.38//",
    "GSP27moksop_u:10445": "ko 'sau svarge 'sti bhūmau vā pātāle vā pradeśakaḥ / na yatrābhidravanty etā durbhramarya ivāpadaḥ //MU_5,9.39//",
    "GSP27moksop_u:10446": "nijacetobilavyālāś śarīrasthalapallavāḥ / ādhayo vyādhayaś caite nivāryante kathaṃ kila //MU_5,9.40//",
    "GSP27moksop_u:10447": "satye 'sattā sthitā mūrdhni mūrdhni ramyeṣv aramyatā / sukheṣu mūrdhni duḥkhāni kim ekaṃ saṃśrayāmy aham //MU_5,9.41//",
    "GSP27moksop_u:10448": "jāyante ca mriyante ca prākṛtāḥ kṣudrajantavaḥ / dharā tair eva nīrandhrā durlabhās sādhusādhavaḥ //MU_5,9.42//",
    "GSP27moksop_u:10449": "nīlotpalālinayanāḥ paramapremabhūṣaṇāḥ / hāsāyaiva vilāsinyaḥ kṣaṇabhaṅgitayā sthitāḥ //MU_5,9.43//",
    "GSP27moksop_u:10450": "yeṣāṃ nimeṣaṇonmeṣair jagatāṃ pralayodayau / tādṛśāḥ puruṣā yātā mādṛśāṃ gaṇanaiva kā //MU_5,9.44//",
    "GSP27moksop_u:10451": "santi ramyatarād ramyās susthirād api ca sthirāḥ / cintāparyavasāneyaṃ padārthaśrīḥ kim īdṛśī //MU_5,9.45//",
    "GSP27moksop_u:10452": "sampadaś ca vicitrā yās tāś cec cittena sammatāḥ / tat tā api mahārambhā manye nūnaṃ mahāpadaḥ //MU_5,9.46//",
    "GSP27moksop_u:10453": "āpado 'pi vicitrā yās tāś cen manasi sammatāḥ / tat tā api mahārambhā manye sakalasampadaḥ //MU_5,9.47//",
    "GSP27moksop_u:10454": "manomātravivarte 'smiñ jagaty abbindubhaṅgure / mamedam ity apūrvaiva kutas tv akṣaramālikā //MU_5,9.48//",
    "GSP27moksop_u:10455": "kākatālīyayogena sampannāyāṃ jagatsthitau / dhūrtena kalpitā vyarthaṃ heyopādeyabhāvanāḥ //MU_5,9.49//",
    "GSP27moksop_u:10456": "iyattācchinnarūpāsu sukhanāmnīṣu dṛṣṭiṣu / kāsv etāsv anuṣakto 'smi pataṅgo 'gniśikhāsv iva //MU_5,9.50//",
    "GSP27moksop_u:10457": "varam ekāntadāheṣu luṭhitaṃ rauravāgniṣu / na tv ālūnaviśīrṇāsu sthitis saṃsāravṛttiṣu //MU_5,9.51//",
    "GSP27moksop_u:10458": "saṃsāra eva duḥkhānāṃ sīmāntaḥ kila kathyate / tanmadhyapatiteneha sukham āsādyate katham //MU_5,9.52//",
    "GSP27moksop_u:10459": "akṛtrimamahāduḥkhe saṃsāre ye vyavasthitāḥ / ta ete 'nyāni duḥkhāni jānate madhurāṇy alam //MU_5,9.53//",
    "GSP27moksop_u:10460": "aham apy ādhimān kaṣṭaṃ kāṣṭhaloṣṭasamasthitaiḥ / ajñair evāgatas sāmyam aparāmṛṣṭavastubhiḥ //MU_5,9.54//",
    "GSP27moksop_u:10461": "sahasrāṅkuraśākhātmaphalapallavaśālinaḥ / asya saṃsāravṛkṣasya manomūlamayo 'ṅkuraḥ //MU_5,9.55//",
    "GSP27moksop_u:10462": "saṅkalpam eva taṃ manye saṅkalpopaśamena tat / śoṣayāmi yathā śoṣam eti saṃsārapādapaḥ //MU_5,9.56//",
    "GSP27moksop_u:10463": "ākāramātraramyāsu manomarkaṭavṛttiṣu / parijñātāsv ihādyaiva na rame nīrasāsv aham //MU_5,9.57//",
    "GSP27moksop_u:10464": "āśāpāśaśataprotāḥ pātotpātopatāpadāḥ / saṃsāravṛttayo bhuktā idānīṃ viramāmy aham //MU_5,9.58//",
    "GSP27moksop_u:10465": "hā hato 'smi vinaṣṭo 'smi mṛto 'smīti punaḥ punaḥ / śocite gata evāham idānīṃ nānurodimi //MU_5,9.59//",
    "GSP27moksop_u:10466": "prabuddho 'smi prahṛṣṭo 'smi dṛṣṭaś cauro mayātmanaḥ / manonāmā nihanmy enaṃ manasāsmi ciraṃ hataḥ //MU_5,9.60//",
    "GSP27moksop_u:10467": "etāvantam imaṃ kālaṃ manomuktāphalaṃ mama / aviddham āsīd adhunā viddhaṃ tu guṇam arhati //MU_5,9.61//",
    "GSP27moksop_u:10468": "manastuṣārakaṇako vivekārkātapena me / ciranirvṛtaye nūnam acirāl layam eṣyati //MU_5,9.62//",
    "GSP27moksop_u:10469": "vibudhais sādhubhis siddhair ahaṃ sādhu prabodhitaḥ / ātmānam anugacchāmi paramānandasādhanam //MU_5,9.63//",
    "GSP27moksop_u:10470": "ātmānaṃ maṇim ekānte labdhvaivālokayan sukham / tiṣṭhāmy astamitānyehaś śaradīvāmalo 'mbudaḥ //MU_5,9.64//",
    "GSP27moksop_u:10471": "ayam aham idam eva tan mameti sphuritam apāsya balād asatyam antaḥ / ripum atimalinaṃ mano nihanmi praśamam upaimi namo 'stu te viveka //MU_5,9.65//",
    "GSP27moksop_u:10472": "janakavitarko nāma sargaḥ",
    "GSP27moksop_u:10473": "daśamas sargaḥ",
    "GSP27moksop_u:10474": "vasiṣṭhaḥ: iti cintayatas tasya puras sampraviveśa ha / pratīhāraḥ prage bhānos syandanāgram ivāruṇaḥ //MU_5,10.1//",
    "GSP27moksop_u:10475": "pratīhāraḥ: deva dosstambhaviśrāntasamastavasudhābhara / sampādayottiṣṭha dinavyāpāraṃ nṛpatocitam //MU_5,10.2//",
    "GSP27moksop_u:10476": "etāḥ kusumakarpūrakuṅkumāmbughaṭās striyaḥ / snānabhūmau sthitās sajjā nadyo mūrtiyutā iva //MU_5,10.3//",
    "GSP27moksop_u:10477": "eṣā kamalakalhārakānanabhrāntaṣaṭpadā / kṛtā kamalinī stryarthaṃ racitāṃśukamaṇḍapā //MU_5,10.4//",
    "GSP27moksop_u:10478": "etāḥ kamalinītīrabhuvaś chattraiḥ prapūritāḥ / sacāmararathebhāśvais snānāvasarasevinām //MU_5,10.5//",
    "GSP27moksop_u:10479": "samagrasumanaḥpūrṇai ratnauṣadhipariplutaiḥ / sajjīkṛtāḥ paṭalakair devārcanabhuvas tava //MU_5,10.6//",
    "GSP27moksop_u:10480": "snātaḥ pavitrahastaś ca parijaptāghamarṣaṇam / tvām eva prekṣate deva dakṣiṇārho dvijavrajaḥ //MU_5,10.7//",
    "GSP27moksop_u:10481": "calaccāmarahastābhiḥ pālyante parameśvara / sajjīkṛtās tu kāntābhiś śītā bhojanabhūmayaḥ //MU_5,10.8//",
    "GSP27moksop_u:10482": "śīghram uttiṣṭha bhadraṃ te niyataṃ kāryam ācara / na kālam ativartante mahāntas sveṣu karmasu //MU_5,10.9//",
    "GSP27moksop_u:10483": "pratīhārapatāv ittham uktavaty atha pārthivaḥ / tathaiva cintayām āsa citrāṃ saṃsārasaṃsthitim //MU_5,10.10//",
    "GSP27moksop_u:10484": "kiyanmātram idaṃ nāma rājyaṃ sukham iti sthitam / na prayojanam etena mameha kṣaṇabhaṅginā //MU_5,10.11//",
    "GSP27moksop_u:10485": "sarvam eva parityajya mithyāḍambarasambhramam / ekānta eva tiṣṭhāmi saṃśānta iva vāridhiḥ //MU_5,10.12//",
    "GSP27moksop_u:10486": "alam ebhir asatprāyair mama bhogavijṛmbhitaiḥ / tyaktvā sarvāṇi karmāṇi sukhaṃ tiṣṭhāmi kevalaḥ //MU_5,10.13//",
    "GSP27moksop_u:10487": "citta cāturyam etasmād bhogābhyāsakusambhramāt / tyaja janmajarājāḍyajālajambālaśāntaye //MU_5,10.14//",
    "GSP27moksop_u:10488": "daśāsu yāsu yāsv eva sambhramaṃ citta paśyasi / tābhya evātivirataṃ paramaṃ sukham eṣyasi //MU_5,10.15//",
    "GSP27moksop_u:10489": "pravṛttaṃ san nivṛttaṃ sad bhūyo bhūyaś ciraṃ ciram / bhogabhūmiṣu sarvāsu citta tṛptiṃ na gacchasi //MU_5,10.16//",
    "GSP27moksop_u:10490": "tasmāt tavālam anayā tucchayā bhogacintayā / bhavaty akṛtrimā tṛptir yenābhipata tat tatam //MU_5,10.17//",
    "GSP27moksop_u:10491": "iti sañcintya janakas tūṣṇīm eva babhūva ha / śāntacāpalacetastvāl lipikarmārpitopamaḥ //MU_5,10.18//",
    "GSP27moksop_u:10492": "pratīhāro 'pi novāca gauraveṇa bhayena ca / punarvākyaṃ mahīpānāṃ cittavṛttiṣv aśīlitam //MU_5,10.19//",
    "GSP27moksop_u:10493": "tūṣṇīm atha kṣaṇaṃ sthitvā janako janajīvitam / punas sañcintayām āsa manasā śamaśālinā //MU_5,10.20//",
    "GSP27moksop_u:10494": "kim upādeyam astīha yatnāt saṃsādhayāmi yat / kasmin vastuni badhnāmi dhṛtiṃ nāśavivarjite //MU_5,10.21//",
    "GSP27moksop_u:10495": "kiṃ me kriyāparatayā kiṃ niṣkriyatayāpi vā / na tad asti vināśena varjitaṃ yat kiloditam //MU_5,10.22//",
    "GSP27moksop_u:10496": "kriyāvān akriyo vāstu kāyo 'yam asadutthitaḥ / satas sthirasya śuddhasya citaḥ kā nāma me kṣatiḥ //MU_5,10.23//",
    "GSP27moksop_u:10497": "nābhivāñchāmy asamprāptaṃ samprāptaṃ na tyajāmy aham / svastha ātmani tiṣṭhāmi yan mamāsti tad astu me //MU_5,10.24//",
    "GSP27moksop_u:10498": "na mameha kṛtenārtho nākṛteneha kaścana / kriyayākriyayā vāpi yat prāpyaṃ sad asat sataḥ //MU_5,10.25//",
    "GSP27moksop_u:10499": "akurvataḥ kurvato vā yuktāyuktāḥ kriyā mama / nābhivāñchitam astīha yad upādeyatāṃ gatam //MU_5,10.26//",
    "GSP27moksop_u:10500": "tad utthāya kramaprāptāṃ kāyo 'yaṃ prakṛtāṃ kriyām / karotv aspanditāṅgas tu kim ayaṃ sādhayiṣyati //MU_5,10.27//",
    "GSP27moksop_u:10501": "sthite manasi niṣkāme same vigatarañjane / kāyāvayavajau kāryaspandāspandau phale samau //MU_5,10.28//",
    "GSP27moksop_u:10502": "karmajāsu phalaśrīṣu manasaḥ kartṛbhoktṛte / tasmin praśamam āyāte kṛtam apy akṛtaṃ nṛṇām //MU_5,10.29//",
    "GSP27moksop_u:10503": "yo niścayo 'ntaḥ puruṣasya rūḍhaḥ kriyāsv asau tanmayatām upaiti / anāmayaṃ me padam āgatā dhīr adhīratām antar alaṃ tyajāmi //MU_5,10.30//",
    "GSP27moksop_u:10504": "janakaniścayo nāma sargaḥ",
    "GSP27moksop_u:10505": "ekādaśas sargaḥ",
    "GSP27moksop_u:10506": "vasiṣṭhaḥ: iti sañcintya janako yathāprāptāṃ kriyām asau / asaktaḥ kartum uttasthau dinaṃ dinapatir yathā //MU_5,11.1//",
    "GSP27moksop_u:10507": "iṣṭāniṣṭāḥ parityajya cetasā vāsanās svayam / yathāprāptaṃ cakārāsau jāgrad eva suṣuptavat //MU_5,11.2//",
    "GSP27moksop_u:10508": "sampādya tad ahaḥkāryam āryāvarjanapūrvakam / anayac charvarīm ekas tathaiva dhyānalīlayā //MU_5,11.3//",
    "GSP27moksop_u:10509": "manas samarasaṃ kṛtvā saṃśāntaviṣayabhramam / śarvaryāṃ kṣīyamāṇāyām itthaṃ cittam abodhayat //MU_5,11.4//",
    "GSP27moksop_u:10510": "citta cañcalavistāra ātmano na sukhāya te / śamam ehi śamāt tāta sukhaṃ sāram avāpya te //MU_5,11.5//",
    "GSP27moksop_u:10511": "yathā yathā vikalpaughaṃ saṅkalpayasi helayā / tathā tathaiti sphāratvaṃ saṃsāras tava cittaka //MU_5,11.6//",
    "GSP27moksop_u:10512": "śataśākhatvam āyāti sekena viṭapī yathā / anantādhitvam āyāsi śaṭha bhogecchayā tathā //MU_5,11.7//",
    "GSP27moksop_u:10513": "cintājālavilāsotthā imās saṃsārasṛṣṭayaḥ / tasmāt tyaktvā vicitrāṃ tvaṃ cintām upaśamaṃ vraja //MU_5,11.8//",
    "GSP27moksop_u:10514": "saṃsārasṛṣṭiṃ taralām imāṃ tulaya sundara / asyāś cet sāram āpnoṣi tad enām eva saṃśraya //MU_5,11.9//",
    "GSP27moksop_u:10515": "āsthām asmāt parityajya dṛśyād darśanalālasa / maitad gṛhāṇa mā muñca śuddhayā viharecchayā //MU_5,11.10//",
    "GSP27moksop_u:10516": "idaṃ dṛśyam asat sad vāpy udetv astam upaitu vā / sādho vivaśatāṃ gaccha maitadīyair guṇāguṇaiḥ //MU_5,11.11//",
    "GSP27moksop_u:10517": "manāg api na sambandhas tava dṛśyena vastunā / avidyamānarūpeṇa sambandhaḥ kila kīdṛśaḥ //MU_5,11.12//",
    "GSP27moksop_u:10518": "asat tvam etac ca na sad dvayor evāsatos satoḥ / sambandha iti citreyam apūrvaivākṣarāvalī //MU_5,11.13//",
    "GSP27moksop_u:10519": "asad etad bhavat sac cet tathāpi kila sundara / saṅgas sadasatoḥ kīdṛg vada tvaṃ mṛtajīvatoḥ //MU_5,11.14//",
    "GSP27moksop_u:10520": "citta tvam atha dṛśyaṃ ca dve eva yadi sanmaye / sadā sthite tat prasaraḥ kuto harṣaviṣādayoḥ //MU_5,11.15//",
    "GSP27moksop_u:10521": "tasmān mā bhava mūḍhaṃ tvaṃ mā samullāsam āhara / akṣubdhāṃ buddhim ātiṣṭha bhavya tyaja bhavasthitim //MU_5,11.16//",
    "GSP27moksop_u:10522": "tindukālātavad vyartham ātmany eva parijvalat / mā mohamalam āsādya mandatāṃ gaccha durmate //MU_5,11.17//",
    "GSP27moksop_u:10523": "na tad ihāsti samunnatam uttamaṃ vrajasi yena parāṃ paripūrṇatām / tad avalambya balād atidhīratāṃ jahihi cañcalatāṃ śaṭha re manaḥ //MU_5,11.18//",
    "GSP27moksop_u:10524": "cittānuśāsanaṃ nāma sargaḥ",
    "GSP27moksop_u:10525": "dvādaśas sargaḥ",
    "GSP27moksop_u:10526": "vasiṣṭhaḥ: evaṃ vicārayaṃs tatra svarājye janako nṛpaḥ / cakārākhilakāryāṇi na mumoha ca dhīradhīḥ //MU_5,12.1//",
    "GSP27moksop_u:10527": "na manaḥ prollalāsāsya kvacid ānandavṛttiṣu / kevalaṃ susamaṃ svacchaṃ sa sadaiva vyatiṣṭhata //MU_5,12.2//",
    "GSP27moksop_u:10528": "tataḥ prabhṛty asau dṛśyaṃ nājahāra na cātyajat / kevalaṃ vigatāśaṅkaṃ vartamāne vyavasthitaḥ //MU_5,12.3//",
    "GSP27moksop_u:10529": "anāratavivekena tena tanmanasā tataḥ / punaḥ kalaṅkaṃ naivāttam ambareṇeva rājasam //MU_5,12.4//",
    "GSP27moksop_u:10530": "svavivekānusandhānād iti tasya mahīpateḥ / samyagjñānam anantābhaṃ mano nirmalatāṃ yayau //MU_5,12.5//",
    "GSP27moksop_u:10531": "anāmṛṣṭavikalpāṃśaś cidātmā vigatāmayaḥ / udiyāya hṛdākāśe tasya vyomnīva bhāskaraḥ //MU_5,12.6//",
    "GSP27moksop_u:10532": "sa dadarśākhilān bhāvāṃś cittantau maṇivat tatān / ātmabhūtān anantātmā sarvabhūtātmakovidaḥ //MU_5,12.7//",
    "GSP27moksop_u:10533": "prahṛṣṭo na babhūvāsau kadācin na ca duḥkhitaḥ / prakṛtavyavahāritvāt sadaiva samamānasaḥ //MU_5,12.8//",
    "GSP27moksop_u:10534": "jīvanmukto babhūvāsau tataḥ prabhṛti mānada / janako jaraḍhajñāno jñātalokaparāvaraḥ //MU_5,12.9//",
    "GSP27moksop_u:10535": "rājyaṃ kurvan videhānāṃ janako janajīvitam / naiva harṣaviṣādābhyāṃ so 'vaśaḥ paryatapyata //MU_5,12.10//",
    "GSP27moksop_u:10536": "nāstam eti na codeti guṇadoṣavivarjitaḥ / arthānarthais svarājyotthair na glāyati na hṛṣyati //MU_5,12.11//",
    "GSP27moksop_u:10537": "kurvann api karoty eṣa na kiñcid api kutracit / santiṣṭhaty eva satataṃ jīvanmuktavapur yataḥ //MU_5,12.12//",
    "GSP27moksop_u:10538": "suṣuptāvasthitasyeva janakasya mahīpateḥ / bhāvanās sarvabhāvebhyas sarvathaivāstam āgatāḥ //MU_5,12.13//",
    "GSP27moksop_u:10539": "bhaviṣyan nānusandhatte nātītaṃ cintayaty asau / vartamānaṃ nimeṣaṃ tu hasann evāvatiṣṭhate //MU_5,12.14//",
    "GSP27moksop_u:10540": "svavicāravaśenaiva tena tāmarasekṣaṇa / prāptaṃ prāpyam aśeṣeṇa rāma netarayecchayā //MU_5,12.15//",
    "GSP27moksop_u:10541": "tāvat tāvat svakenaiva cetasā pravicāryate / yāvad yāvad vicārāṇāṃ sīmāntas samavāpyate //MU_5,12.16//",
    "GSP27moksop_u:10542": "na tad guror na śāstrārthān na puṇyāt prāpyate padam / yat satprasaṅgād uditavicāraviśadād dhṛdaḥ //MU_5,12.17//",
    "GSP27moksop_u:10543": "snigdhayā nijayā ṛjvyā prajñayaiva vayasyayā / padam āsādyate rāma na nāma kriyayānyayā //MU_5,12.18//",
    "GSP27moksop_u:10544": "yasya jvalati tīkṣṇāgrā pūrvāparavicāriṇī / prajñādīpaśikhā jātu tam āndhyaṃ nānudhāvati //MU_5,12.19//",
    "GSP27moksop_u:10545": "duruttarā yā vipado duḥkhakallolasaṅkulāḥ / tīryate prajñayā tābhyo nāvevādbhyo mahāmate //MU_5,12.20//",
    "GSP27moksop_u:10546": "prajñāvirahitaṃ mūḍham āpad alpaiva bādhate / pelavaivānilakalā sārahīnam ivolapam //MU_5,12.21//",
    "GSP27moksop_u:10547": "prajñāvān asahāyo 'pi viśāstro 'pi visajjanaḥ / uttaraty eva saṃsārasāgarād rāma potavat //MU_5,12.22//",
    "GSP27moksop_u:10548": "prajñāvān asahāyo 'pi kāryāntam adhigacchati / duṣprajñaḥ kāryam āsādya pradhānam api naśyati //MU_5,12.23//",
    "GSP27moksop_u:10549": "śāstrasajjanasaṃsargaiḥ prajñāṃ pūrvaṃ vivardhayet / sekasaṃrakṣaṇārambhaiḥ phalaprāptyai latām iva //MU_5,12.24//",
    "GSP27moksop_u:10550": "prajñābalabṛhanmūlaḥ kāle satkāryapādapaḥ / phalaṃ phalaty atisvādu māso bimbam ivaindavam //MU_5,12.25//",
    "GSP27moksop_u:10551": "ya eva yatnaḥ kriyate bāhyārthopārjane naraiḥ / sa eva yatnaḥ kartavyaḥ pūrvaṃ prajñāvivardhane //MU_5,12.26//",
    "GSP27moksop_u:10552": "sīmāntaṃ sarvaduḥkhānām āpadāṃ kośam uttamam / bījaṃ saṃsāravṛkṣāṇāṃ prajñāmāndyaṃ vivarjayet //MU_5,12.27//",
    "GSP27moksop_u:10553": "yat svargād yac ca pātālād yad rājyāt samavāpyate / tat samāsādyate sarvaṃ prajñākośān mahāmate //MU_5,12.28//",
    "GSP27moksop_u:10554": "prajñayottīryate ghorād asmāt saṃsārasāgarāt / nācārair na ca vā tīrthais tapasā ca na rāghava //MU_5,12.29//",
    "GSP27moksop_u:10555": "yat prāptās sampadaṃ daivīm api bhūmicarā narāḥ / prajñāpuṣpalatāyās tat phalaṃ svādu samutthitam //MU_5,12.30//",
    "GSP27moksop_u:10556": "prajñayā nakharālūnavanavāraṇaraktapāḥ / jambukair vijitās siṃhās siṃhair hariṇakā iva //MU_5,12.31//",
    "GSP27moksop_u:10557": "pāmarair api bhūpatvaṃ prāptaṃ prajñāvaśān naraiḥ / svargāpavargayogyatvaṃ prājñasyaiveha dṛśyate //MU_5,12.32//",
    "GSP27moksop_u:10558": "prajñayā vādinas sarve svavikalpavilāsinaḥ / jayanti sugataprakhyā ravān abdhiravā iva //MU_5,12.33//",
    "GSP27moksop_u:10559": "cintāmaṇir iyaṃ prajñā hṛtkośasthā vivekinaḥ / phalaṃ kalpalatevaiṣā cintitaṃ samprayacchati //MU_5,12.34//",
    "GSP27moksop_u:10560": "bhavyas tarati saṃsāraṃ prajñayā prohyate 'dhamaḥ / śikṣitaḥ pāram āpnoti nāvā naśyaty aśikṣitaḥ //MU_5,12.35//",
    "GSP27moksop_u:10561": "dhīs samyagyojitā pāram asamyagyojitāpadam / naraṃ nayati saṃsāre vahantī naur ivārṇave //MU_5,12.36//",
    "GSP27moksop_u:10562": "vivekinam asammūḍhaṃ prājñam āśāgaṇotthitāḥ / doṣā na paribādhante sannaddham iva sāyakāḥ //MU_5,12.37//",
    "GSP27moksop_u:10563": "prajñayedaṃ jagat sarvaṃ samyag evāṅga dṛśyate / samyagdarśinam āyānti nāpado na ca sampadaḥ //MU_5,12.38//",
    "GSP27moksop_u:10564": "pidhānaṃ paramārkasya jaḍātmā vitato 'sitaḥ / ahaṅkārāmbudo mattaḥ prajñāvātena pāṭyate //MU_5,12.39//",
    "GSP27moksop_u:10565": "padam atulam upaitum icchatā svaṃ prathamam iyaṃ matir eva lālanīyā / phalam abhipatatā kṛṣīvalena prathamataraṃ nanu kṛṣyate dharaiva //MU_5,12.40//",
    "GSP27moksop_u:10566": "prajñāmāhātmyaṃ nāma sargaḥ",
    "GSP27moksop_u:10567": "trayodaśas sargaḥ",
    "GSP27moksop_u:10568": "vasiṣṭhaḥ: evaṃ janakavad rāma vicāryātmānam ātmanā / padaṃ viditavedyānām acireṇādhigacchasi //MU_5,13.1//",
    "GSP27moksop_u:10569": "ye hi pāścātyajanmānaḥ prājñā rājasajātayaḥ / prāpnuvanti svayaṃ prāpyaṃ te janā janako yathā //MU_5,13.2//",
    "GSP27moksop_u:10570": "tāvat tāvad vijityārīn indriyākhyān yateta ha / yāvad ātmātmanaivāyam ātmany eva prasīdati //MU_5,13.3//",
    "GSP27moksop_u:10571": "prasanne sarvage deve deveśe paramātmani / svayam ālokite sarvāḥ kṣīyante duḥkhadṛṣṭayaḥ //MU_5,13.4//",
    "GSP27moksop_u:10572": "muṣṭayo mohabījānāṃ vṛṣṭayo vividhāpadām / kudṛṣṭayaḥ kṣayaṃ yānti tasmin dṛṣṭe parāvare //MU_5,13.5//",
    "GSP27moksop_u:10573": "sadā janakavad rāma sarvārambhavatātmanā / prajñayātmānam ālakṣya lakṣmīvān uttamo bhava //MU_5,13.6//",
    "GSP27moksop_u:10574": "nityam āttavicārasya paśyataś cañcalaṃ janam / janakasyeva kālena svayam ātmā prasīdati //MU_5,13.7//",
    "GSP27moksop_u:10575": "na daivaṃ na ca karmāṇi na dhanāni na bandhavaḥ / śaraṇaṃ bhavabhītānāṃ svaprayatnād ṛte nṛṇām //MU_5,13.8//",
    "GSP27moksop_u:10576": "ye daivaniṣṭhāḥ karmādikuvikalpaparāyaṇāḥ / teṣāṃ mandā matis tāta nānugamyā vināśinī //MU_5,13.9//",
    "GSP27moksop_u:10577": "vivekaṃ param āśritya vilokyātmānam ātmanā / dhiyā virāgoddhurayā saṃsārajaladhiṃ taret //MU_5,13.10//",
    "GSP27moksop_u:10578": "eṣā sā kathitā rāma nabhaḥphalanipātavat / sukhadā jñānasamprāptir ajñānataruśātanī //MU_5,13.11//",
    "GSP27moksop_u:10579": "janakasyeva sadbuddhes svayam eva vivekinaḥ / vikāsam ety ayaṃ dehī devaḥ prātar ivāmbujam //MU_5,13.12//",
    "GSP27moksop_u:10580": "saṃśāntamananaṃ cittaṃ vicāreṇa vilīyate / galadvarṇākṛtisparśam ātapena himaṃ yathā //MU_5,13.13//",
    "GSP27moksop_u:10581": "ayam evāham ity asyāṃ niśāyām udite kṣaye / svayaṃ sarvagatas sphāras svālokas sampravartate //MU_5,13.14//",
    "GSP27moksop_u:10582": "ayam evāham ity asmin saṅkoce vilayaṃ gate / anantabhuvanavyāpī vistāras samprajāyate //MU_5,13.15//",
    "GSP27moksop_u:10583": "janakena parityaktā yathāhaṅkāravāsanā / tathā tvam api sadbuddhe vicāryāntaḥ parityaja //MU_5,13.16//",
    "GSP27moksop_u:10584": "ahaṅkārāmbude kṣīṇe cidvyomni vimale 'malaḥ / nūnaṃ prakaṭatām eti svāloko bhāskaraḥ paraḥ //MU_5,13.17//",
    "GSP27moksop_u:10585": "etāvad evātitamo yad ahambhāvabhāvanam / tasmiñ śamam upāyāte prakāśa upajāyate //MU_5,13.18//",
    "GSP27moksop_u:10586": "nāham asmi na cānyo 'sti na ca nāstīti bhāvitam / manaḥ praśāntim āyātaṃ nopādeyeṣu majjati //MU_5,13.19//",
    "GSP27moksop_u:10587": "upādeyānupatanaṃ heyaikāntavivarjanam / yad etan manaso rāma taṃ bandhaṃ viddhi netarat //MU_5,13.20//",
    "GSP27moksop_u:10588": "mā khedaṃ bhaja heyeṣu mopādeyaparo bhava / heyādeyadṛśau tyaktvā śeṣasthas svasthatāṃ vraja //MU_5,13.21//",
    "GSP27moksop_u:10589": "yeṣām idam upādeyam idaṃ heyam iti sthitiḥ / vilīnā te na vāñchanti na tyajantīha netare //MU_5,13.22//",
    "GSP27moksop_u:10590": "heyopādeyakalane kṣīṇe yāvan na cetasi / na tāvat samatā bhāti sābhre vyomnīva candrikā //MU_5,13.23//",
    "GSP27moksop_u:10591": "avastv idam idaṃ vastu yasyeti lulitaṃ manaḥ / tasmin nodeti samatā śāhoṭa iva mañjarī //MU_5,13.24//",
    "GSP27moksop_u:10592": "yuktāyuktaiṣaṇā yatra lābhālābhavilāsinī / samatāsvacchatā tatra kuto nairāśyahāsinī //MU_5,13.25//",
    "GSP27moksop_u:10593": "ekasmin brahmatattve 'smin vidyamāne nirāmaye / nānānānātayā nityaṃ kim ayuktiḥ kva yuktatā //MU_5,13.26//",
    "GSP27moksop_u:10594": "īpsitānīpsitāśaṅke markaṭyau cittapādape / cañcale sphurato yasmin kutas tasyeha somyatā //MU_5,13.27//",
    "GSP27moksop_u:10595": "nirāśatā nirbhayatā nityatā samatā jñatā / nirīhatā niṣkriyatā somyatā nirvikalpatā //MU_5,13.28//",
    "GSP27moksop_u:10596": "dhṛtir maitrī smṛtis tuṣṭir muditā mṛdubhāṣitā / heyopādeyanirmuktaṃ jñaṃ yānti vanitā ratāḥ //MU_5,13.29//",
    "GSP27moksop_u:10597": "dhāvamānam adho bhogāṃś cittaṃ pratyāhared balāt / pratyāhāreṇa patitam adho vārīva setunā //MU_5,13.30//",
    "GSP27moksop_u:10598": "bāhyān arthān imāṃs tyaktvā tiṣṭhan gacchan svapañ śvasan / sarvathā sarvadā sarvān āntarāṃś ca nivārayet //MU_5,13.31//",
    "GSP27moksop_u:10599": "gṛhītatṛṣṇāśaphari vāsanājālam ābilam / saṃsāravāri prasṛtaṃ cintātantubhir ātatam //MU_5,13.32//",
    "GSP27moksop_u:10600": "anayā tīkṣṇayā tāta cchinddhi buddhiśalākayā / vātyayevāmbudaṃ kālo vahantyā vitate pade //MU_5,13.33//",
    "GSP27moksop_u:10601": "asya saṃsāravṛkṣasya mūlaṃ doṣāṅkurāspadam / dhuryadhīreṇa dhairyeṇa proddharoddhurayā dhiyā //MU_5,13.34//",
    "GSP27moksop_u:10602": "manasaiva manaś chittvā vismṛtya caramaṃ manaḥ / vartamānam api cchittvā cchinnasaṃsāratāṃ vraja //MU_5,13.35//",
    "GSP27moksop_u:10603": "moho vismṛtya saṃsāraṃ na bhūyaḥ parirohati //MU_5,13.36//",
    "GSP27moksop_u:10604": "tiṣṭhan gacchañ śvasan rāma nivasann utpatan patan / asad evedam ity antar niścityāsthāṃ parityaja //MU_5,13.37//",
    "GSP27moksop_u:10605": "samatām alam āśritya samprāptaṃ kāryam āharan / acintayaṃs tathāprāptaṃ vihareha hi rāghava //MU_5,13.38//",
    "GSP27moksop_u:10606": "yathā sarvartuliṅgāni na bibharti bibharti ca / kham evam iha kāryāṇi kuru mā kuru vānagha //MU_5,13.39//",
    "GSP27moksop_u:10607": "tvam eva vettā tvam ajas tvam ātmā tvaṃ maheśvaraḥ / ātmano 'vyatiriktaṃ sat tvayedam ātataṃ tatam //MU_5,13.40//",
    "GSP27moksop_u:10608": "yenāsmād dṛśyasambhārād abhito bhāvanojjhitā / sa na saṅgṛhyate doṣair harṣāmarṣaviṣādajaiḥ //MU_5,13.41//",
    "GSP27moksop_u:10609": "rāgadveṣavinirmuktas samaloṣṭāśmakāñcanaḥ / mukta ity ucyate yogī tyaktasaṃsāravāsanaḥ //MU_5,13.42//",
    "GSP27moksop_u:10610": "sa yat karoti yad bhuṅkte yad dadāti nihanti yat / tatra muktadhiyas tasya samatā sukhaduḥkhayoḥ //MU_5,13.43//",
    "GSP27moksop_u:10611": "prāptaṃ kartavyam eveti tyaktveṣṭāniṣṭabhāvanam / pravartate yaḥ kāryeṣu na sa majjati kutracit //MU_5,13.44//",
    "GSP27moksop_u:10612": "citsattāmātram evedam iti niścayavan manaḥ / tyaktabhogābhimananaṃ śamam eti mahāmate //MU_5,13.45//",
    "GSP27moksop_u:10613": "manaḥ prakṛtyaiva jaḍaṃ cittattvam anudhāvati / māṃsagardhena mārjāro vane mṛgapatiṃ yathā //MU_5,13.46//",
    "GSP27moksop_u:10614": "siṃhavīryavaśāl labdhaṃ māṃsaṃ bhuṅkte hi jambukaḥ / cidvīryavaśataḥ prāptaṃ dṛśyam āśrayate manaḥ //MU_5,13.47//",
    "GSP27moksop_u:10615": "mana evam asatkalpaṃ citprasādena jīvati / bhāvayaṃś citam evaikāṃ cittām etya cid apy ataḥ //MU_5,13.48//",
    "GSP27moksop_u:10616": "jaḍaṃ yat kila nirhīnaṃ citā dīpikayojjhitam / tan manaś śavasaṅkāśam acid uttiṣṭhate katham //MU_5,13.49//",
    "GSP27moksop_u:10617": "citsvabhāvaparāmṛṣṭā spandaśaktir marunmayī / kalanā cittam ity uktyā kathyate śāstradarśibhiḥ //MU_5,13.50//",
    "GSP27moksop_u:10618": "yaś citaḥ kṣubdha ākāras saiveyaṃ kalanocyate / cid evāham iti jñātvā sā cittām eva gacchati //MU_5,13.51//",
    "GSP27moksop_u:10619": "cetyena rahitā yaiṣā cit tad brahma sanātanam / cetyena sahitā yaiṣā cit seyaṃ kalanocyate //MU_5,13.52//",
    "GSP27moksop_u:10620": "kiñcidaspaṣṭarūpaṃ yad brahma tat saṃsthitaṃ manaḥ / kalanām asad evaitya sad ivopasthitaṃ hṛdi //MU_5,13.53//",
    "GSP27moksop_u:10621": "cittam ity eva rūḍheha yadaiva kalanā citaḥ / tadaiva cittvaṃ vismṛtya sā jaḍeva vyavasthitā //MU_5,13.54//",
    "GSP27moksop_u:10622": "sampannā kalanānāmnī saṅkalpānuvidhāyinī / vyavacchedavatī jātā heyopādeyadharmiṇī //MU_5,13.55//",
    "GSP27moksop_u:10623": "saiṣā cid eva jaḍatām āgateva svaśaktitaḥ / na samprabodhitā yāvad rūpaṃ tāvan na budhyate //MU_5,13.56//",
    "GSP27moksop_u:10624": "ataś śāstravicāreṇa vairāgyeṇa pareṇa ca / nigraheṇendriyāṇāṃ ca bodhayet kalanāṃ svayam //MU_5,13.57//",
    "GSP27moksop_u:10625": "kalanā sarvajantūnāṃ vijñānena śamena ca / prabuddhā brahmatām eti bhramatītarathā jagat //MU_5,13.58//",
    "GSP27moksop_u:10626": "vyāmohamadirāmattāṃ luṭhitāṃ viṣayāvaṭe / ātmāvabodhe saṃsuptāṃ kalanām avabodhayet //MU_5,13.59//",
    "GSP27moksop_u:10627": "aprabuddhā jaḍā hy eṣā na kiñcid avabudhyate / saṅkalpalalanevāntar dṛśyamānāpy asanmayī //MU_5,13.60//",
    "GSP27moksop_u:10628": "tayā paramayā dṛṣṭyā kalanaiṣāntarasthayā / mañjarī gandhaśaktyeva padārtheṣu virājate //MU_5,13.61//",
    "GSP27moksop_u:10629": "na tu saṅkalpitā yaiṣā kalaneti jagattraye / sā hi kiñcid vijānāti nityajāḍyaikadharmiṇī //MU_5,13.62//",
    "GSP27moksop_u:10630": "cetati kva jaḍā nāma kalanopalarūpiṇī / padminīvātapenāsau pareṇaivāvabodhyate //MU_5,13.63//",
    "GSP27moksop_u:10631": "yathā śilāmayī kanyā coditāpi na nṛtyati / tatheyaṃ kalanā dehe na kiñcid avabudhyate //MU_5,13.64//",
    "GSP27moksop_u:10632": "lipikarmanṛpair yuddhaṃ kva kṛtaṃ ghargharāravam / kva citracandrakiraṇair oṣadhyaḥ pravibodhitāḥ //MU_5,13.65//",
    "GSP27moksop_u:10633": "abhūtāviṣṭagātrair vā śavaiḥ kva parivalgitam / kva gītaṃ madhuradhvānaṃ vanapāṣāṇamaṇḍalaiḥ //MU_5,13.66//",
    "GSP27moksop_u:10634": "kva pustavihitair arkaiḥ kṣapitaṃ yāminītamaḥ / kva saṅkalpamayaiś chāyāḥ kriyante vyomakānanaiḥ //MU_5,13.67//",
    "GSP27moksop_u:10635": "kva jaḍair upalākārair mithyābhramabharotthitaiḥ / mṛgatṛṣṇāmayair ebhir manobhiḥ kriyate kriyā //MU_5,13.68//",
    "GSP27moksop_u:10636": "yathātape sthite sphāre mṛgatṛṣṇātaraṅgiṇī / kalanā tadvad eveyaṃ sphuraty ātmani saty alam //MU_5,13.69//",
    "GSP27moksop_u:10637": "yad etat spandanaṃ rāma manaso 'dhigataṃ śanaiḥ / marutāṃ viddhi tāṃ śaktim antaḥprāṇaśarīriṇām //MU_5,13.70//",
    "GSP27moksop_u:10638": "yaiṣā saṃvid anākrāntā saṅkalpalavaniścayaiḥ / anākṣiptarasākārā prabhaiṣā pāramātmikī //MU_5,13.71//",
    "GSP27moksop_u:10639": "ayaṃ so 'ham idaṃ tan me iti yā kalanā sthitā / prāṇātmatattvayos tasyās sañjñā jīveti kathyate //MU_5,13.72//",
    "GSP27moksop_u:10640": "dhīś cittaṃ jīva ity etās saṅkalpasyāsatas sataḥ / sañjñās saṅkalpitās tajjñair na rāma paramārthataḥ //MU_5,13.73//",
    "GSP27moksop_u:10641": "na mano no matir nāpi jīvo na ca śarīrakam / astīha paramārthena svātmaivehāsti sarvadā //MU_5,13.74//",
    "GSP27moksop_u:10642": "ātmaivedaṃ jagat sarvam ātmā kālakramas tathā / sadākāśād acchataro nāstīvāsty eva vāmalaḥ //MU_5,13.75//",
    "GSP27moksop_u:10643": "acchatvād asadābhāsas saṃvidrūpatayā tu sat / ātmā sarvapadātītas svānubhūtyānubhūyate //MU_5,13.76//",
    "GSP27moksop_u:10644": "manas tatra parikṣīṇaṃ yatra saṃvit parātmanaḥ / andhakārakṣayo yatra tatrālokaḥ pravartate //MU_5,13.77//",
    "GSP27moksop_u:10645": "yatrātmasaṃvido 'cchāyās saṅkalponmukhatā manāk / tatrātmano vismaraṇaṃ smaraṇaṃ cittajanmanaḥ //MU_5,13.78//",
    "GSP27moksop_u:10646": "parasya puṃsas saṅkalpamayatvaṃ cittam ucyate / acittatvam asaṅkalpān mokṣanāmābhijāyate //MU_5,13.79//",
    "GSP27moksop_u:10647": "etāvac cetaso janma bījaṃ saṃsārabhūruhaḥ / saṅkalponmukhatāsyāntas saṃvido yat kilātmanaḥ //MU_5,13.80//",
    "GSP27moksop_u:10648": "nirvikalpacitas sattā saṅkalpāṅkakalaṅkitā / kalanety ucyate neha ghaṭavad vidyate manaḥ //MU_5,13.81//",
    "GSP27moksop_u:10649": "prāṇaśaktau niruddhāyāṃ mano nāma vilīyate / dravyasthāyāṃ tu tad dravyaṃ prāṇarūpaṃ hi mānasam //MU_5,13.82//",
    "GSP27moksop_u:10650": "deśāntarānubhavanaṃ prāṇo vetti hṛdi sthitam / spandavedanato yat tan mana ity abhidhīyate //MU_5,13.83//",
    "GSP27moksop_u:10651": "vairāgyāt karaṇābhyāsād yuktito vāsanākṣayāt / paramārthāvabodhāc ca rodhyante prāṇaśaktayaḥ //MU_5,13.84//",
    "GSP27moksop_u:10652": "dṛṣado vidyate śaktiḥ kadācit svādane 'ndhasām / na punar manasām asti śaktis spandāvabodhane //MU_5,13.85//",
    "GSP27moksop_u:10653": "spandaḥ prāṇamarucchaktiś calarūpaiva sā jaḍā / cic citas svātmanas svasthā sarvadā sarvagaiva sā //MU_5,13.86//",
    "GSP27moksop_u:10654": "cicchaktes spandaśakteś ca sambandhaḥ kalpyate manaḥ / mithyaiva tat samutpannaṃ mithyājñānaṃ tad ucyate //MU_5,13.87//",
    "GSP27moksop_u:10655": "eṣā hy avidyā kathitā māyaiṣā sā nigadyate / param etat tad ajñānaṃ saṃsārādhiviṣapradam //MU_5,13.88//",
    "GSP27moksop_u:10656": "cicchaktes spandaśakteś ca saṅge saṅkalpakalpanam / na kṛtaṃ cet parikṣīṇās tad imā bhavabhītayaḥ //MU_5,13.89//",
    "GSP27moksop_u:10657": "vāyutas spandaśaktir yā sā citā cetyate yadā / sacetyacit tadaivāntas saṅkalpād yāti cittatām //MU_5,13.90//",
    "GSP27moksop_u:10658": "cittataiṣā cito mithyā kalpitā bālayakṣavat / akhaṇḍamaṇḍalākārā spandasattā cid eva yat //MU_5,13.91//",
    "GSP27moksop_u:10659": "sarvagatvāc cid anyena kena sambadhyate kila / akhaṇḍaśakter indrasya kena syāt saha saṅgaraḥ //MU_5,13.92//",
    "GSP27moksop_u:10660": "atas sambandhino 'bhāvāt sambandho 'tra na vidyate / sambandhena vinā kasya siddhaṃ tat kīdṛśaṃ manaḥ //MU_5,13.93//",
    "GSP27moksop_u:10661": "citspandayor ekatāyāṃ kiṃ nāma mana ucyate / kā senā hayamātaṅgasaṅghasaṅghaṭṭanaṃ vinā //MU_5,13.94//",
    "GSP27moksop_u:10662": "tasmān nāsty eva duṣṭātma cittaṃ nāma jagattraye / eṣā samyakparijñānāc cetaso jāyate kṣatiḥ //MU_5,13.95//",
    "GSP27moksop_u:10663": "mā mudhaivam anarthāya manas saṅkalpayānagha / mano mithyā samuditaṃ nāsty eva paramārthataḥ //MU_5,13.96//",
    "GSP27moksop_u:10664": "mā tvam antaḥ kvacit kiñcit saṅkalpaya mahāmate / manas saṅkalpakaṃ nāma yasmān nāstīha kutracit //MU_5,13.97//",
    "GSP27moksop_u:10665": "asamyagjñānasambhūtā kalanāmṛgatṛṣṇikā / hṛnmarau tava saṃśāntā samyagālokanān mune //MU_5,13.98//",
    "GSP27moksop_u:10666": "jaḍatvān nissvarūpatvāt sarvadaiva mṛtaṃ manaḥ / mṛtena māryate lokaś citreyaṃ maurkhyacakrikā //MU_5,13.99//",
    "GSP27moksop_u:10667": "yasya nātmā na deho 'sti nādhāro nāpi cākaraḥ / tenedaṃ bhakṣyate sarvaṃ citreyaṃ maurkhyavāgurā //MU_5,13.100//",
    "GSP27moksop_u:10668": "sarvasāmagryahīnena hanyate manasāpi yaḥ / tasyotpaladalāghātair manye dalati mastakam //MU_5,13.101//",
    "GSP27moksop_u:10669": "jaḍena mūkenāndhena nihato manasāpi yaḥ / manye sa dahyate mūḍhaḥ pūrṇacandramarīcibhiḥ //MU_5,13.102//",
    "GSP27moksop_u:10670": "vidyamāno hi yaś śūro lokas tenābhibhūyate / avidyamānam evedaṃ hanty ato mugdhatoditā //MU_5,13.103//",
    "GSP27moksop_u:10671": "mithyāsaṅkalpakalitaṃ mithyaiva sthitim āgatam / anviṣṭam api no dṛṣṭaṃ kā tasya kila śaktatā //MU_5,13.104//",
    "GSP27moksop_u:10672": "aho nu khalu citreyaṃ māyāmayavidhāyinī / cetasāpy atilolena loko yad abhibhūyate //MU_5,13.105//",
    "GSP27moksop_u:10673": "maurkhyaṃ sarvāpadāṃ niṣṭhā kā hi nāpad ajānataḥ / paśya maurkhyād iyaṃ sṛṣṭir ajātenaiva janyate //MU_5,13.106//",
    "GSP27moksop_u:10674": "hā kaṣṭam atimugdheyaṃ sṛṣṭir maurkhyavaśaṃ gatā / asataiva yad etena jīvenāpy upatāpyate //MU_5,13.107//",
    "GSP27moksop_u:10675": "manye mūrkhamayī sṛṣṭir iyam atyantapelavā / taraṅgāsiprahāreṇa kaṇaśaḥ pariśīryate //MU_5,13.108//",
    "GSP27moksop_u:10676": "nīlābjanālapātena yantreṇeva vidīryate / indor ābhogapūrṇasya karasparśena muhyate //MU_5,13.109//",
    "GSP27moksop_u:10677": "ripubhir nayanonmuktair dṛṣṭisūtrair nibadhyate / saṅkalpakṛtayā śūrasenayā paribhūyate //MU_5,13.110//",
    "GSP27moksop_u:10678": "yasmāt kileyaṃ manasā na sthitenaiva kutracit / kalpitena mudhānyena kṛpaṇena vihanyate //MU_5,13.111//",
    "GSP27moksop_u:10679": "mūrkhalokamayī sṛṣṭir mana evāsadutthitam / yā śaktā na vaśīkartuṃ na sā rāmopadiśyate //MU_5,13.112//",
    "GSP27moksop_u:10680": "abhijātasvarūpaiṣā prajñākṣodeṣu na kṣamā / nopadeśagirāṃ yogyā paripūrṇeva saṃsthitā //MU_5,13.113//",
    "GSP27moksop_u:10681": "bibhety eṣā hi vīṇāyās tantrīguṇatanudhvaneḥ / bandhor api sanidrasya bibheti vadanadyuteḥ //MU_5,13.114//",
    "GSP27moksop_u:10682": "hasato 'pi janād uccairbhītabhītā palāyate / svenaiva manasāpy ajñā kilaiṣā vivaśīkṛtā //MU_5,13.115//",
    "GSP27moksop_u:10683": "sukhalavavivaśā dviṣeva taptā hṛdayagatena nijena cetasaiva / vidhuritadhiṣaṇā na vetti satyaṃ tad avitathaṃ parimohitā mudhaiva //MU_5,13.116//",
    "GSP27moksop_u:10684": "manonivāraṇaṃ nāma sargaḥ",
    "GSP27moksop_u:10685": "caturdaśas sargaḥ",
    "GSP27moksop_u:10686": "vasiṣṭhaḥ: saṃsārasāgarāsārakalloleṣūhyamānayā / mana eva na mūkaṃ svaṃ yayā janatayā jitam //MU_5,14.1//",
    "GSP27moksop_u:10687": "ātmalābhamayodāraphalābhir iha sā mayā / vicāroktibhir etābhiś śāstre 'smin nopadiśyate //MU_5,14.2//",
    "GSP27moksop_u:10688": "na paśyaty eva yo hy andhas tasya kaḥ khalu durmatiḥ / vicitramañjarīcitraṃ sandarśayati kānanam //MU_5,14.3//",
    "GSP27moksop_u:10689": "kaḥ kuṣṭhaghargharaghrāṇaṃ nānāmodavicāraṇe / mūrkham ātmopadeśe ca pramāṇaṃ kurute 'matiḥ //MU_5,14.4//",
    "GSP27moksop_u:10690": "viparyastendriyaṃ mattaṃ madirāghūrṇitekṣaṇam / dharmanirṇayasākṣitve kaḥ pramāṇīkaroty adhīḥ //MU_5,14.5//",
    "GSP27moksop_u:10691": "kaś śavaṃ vā śmaśānasthaṃ samupāyakathāṃ śaṭhaḥ / paripṛcchati sandehe kaś ca mūrkhaṃ praśāsti vai //MU_5,14.6//",
    "GSP27moksop_u:10692": "yenāśayabilastho hi mūko 'ndho 'pi na nirjitaḥ / manovyālas sa durbuddhiḥ kathaṃ nāmopadiśyate //MU_5,14.7//",
    "GSP27moksop_u:10693": "jitam eva mano viddhi vastuto yan na vidyate / nikaṭāt sā cirāstaiva yā śilā naiva vidyate //MU_5,14.8//",
    "GSP27moksop_u:10694": "mano na vijitaṃ rāma yenāsad api durdhiyā / tenāgrastaviṣeṇaiva mriyate viṣamūrchayā //MU_5,14.9//",
    "GSP27moksop_u:10695": "jñaḥ paśyati sadaivātmā spandante jñānaśaktayaḥ / indriyāṇi svadharmeṣu mano nāma kim ucyate //MU_5,14.10//",
    "GSP27moksop_u:10696": "prāṇānāṃ spandinī śaktir jñā śaktiḥ paramātmanaḥ / indriyāṇāṃ nijā śaktir evaṃ ko 'tra nibadhyate //MU_5,14.11//",
    "GSP27moksop_u:10697": "sarvāś ca śaktayas tasya sarvaśakteḥ kilātmanaḥ / pṛthaktā cānyatā ceyaṃ kuto nāmetarotthitā //MU_5,14.12//",
    "GSP27moksop_u:10698": "kiṃ nāma jīva ity uktaṃ yenehāndhīkṛtaṃ jagat / cittaṃ caivāsad eva tvaṃ viddhi kāsty asya śaktatā //MU_5,14.13//",
    "GSP27moksop_u:10699": "manonirdagdhadṛṣṭīnāṃ dṛṣṭvā duḥkhaparamparāḥ / matir me karuṇākrāntā rāma mugdheva tapyate //MU_5,14.14//",
    "GSP27moksop_u:10700": "kaḥ kilātra kutaḥ khedo yan mūrkhaḥ paritapyate / duḥkhāyaiva hi jāyante karabhāḥ prākṛtās tathā //MU_5,14.15//",
    "GSP27moksop_u:10701": "vināśāyaiva jāyante jaḍadeheṣv abuddhayaḥ / anāratodayāpāyā budbudā jaladhiṣv iva //MU_5,14.16//",
    "GSP27moksop_u:10702": "kiyantaḥ paśya paśavaḥ pratyahaṃ pratimaṇḍalam / sūnāvadbhir nihanyante kevātra paridevanā //MU_5,14.17//",
    "GSP27moksop_u:10703": "arbudāny anilo hanti kṣupājāleṣu cānvaham / daṃśānāṃ maṣakānāṃ ca kevātra paridevanā //MU_5,14.18//",
    "GSP27moksop_u:10704": "diśaṃ prati girīndreṣu pulindaughā vane vane / nighnanti prāṇilakṣāṇi kevātra paridevanā //MU_5,14.19//",
    "GSP27moksop_u:10705": "jale jalacaravyūhāt tanuṃ sthūlo nikṛntati / grāsāya pratyahaṃ matsyaḥ kevātra paridevanā //MU_5,14.20//",
    "GSP27moksop_u:10706": "gṛdhraśyenādayo vyomni pakṣipūgaṃ vihaṅgamāḥ / anārataṃ vilumpanti kevātra paridevanā //MU_5,14.21//",
    "GSP27moksop_u:10707": "likṣām aṇukaṇakṣāmāṃ kṣudhā khādati makṣikā / tāṃ kośakāraḥ kṣudhito daṃśas tam api cañcalaḥ //MU_5,14.22//",
    "GSP27moksop_u:10708": "taṃ daṃśaṃ darduro bhuṅkte vyālas tam api darduram / sarpam ugrakharo hanti babhruś cainaṃ nikṛntati //MU_5,14.23//",
    "GSP27moksop_u:10709": "babhruṃ hinasti mārjāro mārjāraṃ śvā nikṛntati / ṛkṣaḥ kauleyakaṃ hanti ṛkṣaṃ vyāghro nikṛntati //MU_5,14.24//",
    "GSP27moksop_u:10710": "siṃho 'bhibhavati vyāghraṃ śarabhas siṃham atti ca / śarabho nāśam āyāti mattameghavilaṅghane //MU_5,14.25//",
    "GSP27moksop_u:10711": "meghā vātair vidhūyante vāyavo giribhir jitāḥ / girayo vajraniṣpiṣṭāś śakrasya vaśagaḥ paviḥ //MU_5,14.26//",
    "GSP27moksop_u:10712": "viṣṇunā dhriyate śakro viṣṇur gacchati jantutām / sukhaduḥkhadaśāveśajarāmaraṇamālitām //MU_5,14.27//",
    "GSP27moksop_u:10713": "jantavo 'pi mahākāyā api vidyāyudhānvitāḥ / likṣābhir aṅgalagnābhir upajīvyanta eva hi //MU_5,14.28//",
    "GSP27moksop_u:10714": "ajasram evam ālūnaviśīrṇaṃ bhūtajaṅgalam / parasparam alaṃ mohād bhakṣyate rakṣyate 'pi ca //MU_5,14.29//",
    "GSP27moksop_u:10715": "anārataṃ vinaśyanti vividhā bhūtajātayaḥ / anārataṃ ca jāyante vicitrāḥ kakubhaṃ prati //MU_5,14.30//",
    "GSP27moksop_u:10716": "jalakośeṣu jāyante matsyebhamakarādayaḥ / bhūmāv antaḥ prajāyante kīṭaughā vṛścikādayaḥ //MU_5,14.31//",
    "GSP27moksop_u:10717": "antarikṣe 'pi jāyante ākāśe vihagādayaḥ / vanavīthīṣu jāyante siṃhavyāghramṛgādayaḥ //MU_5,14.32//",
    "GSP27moksop_u:10718": "prāṇyaṅgeṣv api jāyante likṣāyūkāpipīlakāḥ / sthāvareṣu ca jāyante ghuṇājagarajātayaḥ //MU_5,14.33//",
    "GSP27moksop_u:10719": "śilāntareṣu jāyante kīṭabhekaghuṇādayaḥ / viṣṭhāyām api jāyante nānākīṭagaṇās tathā //MU_5,14.34//",
    "GSP27moksop_u:10720": "evam anyeṣv asaṅkhyeṣu janmasv apacayeṣu ca / ajasraṃ karuṇāvanto nandantūparudantu vā //MU_5,14.35//",
    "GSP27moksop_u:10721": "anāratamṛtāv asminn anāratasamudbhave / saṃsārasambhrame yuktā na tuṣṭir na ca duḥkhitā //MU_5,14.36//",
    "GSP27moksop_u:10722": "paṅktayas tv evam evemā vṛkṣaparṇagaṇais saha / utpatyotpatya līyante bhūtānāṃ bhūrisambhavāḥ //MU_5,14.37//",
    "GSP27moksop_u:10723": "yaḥ pravṛttaḥ kubuddhīnāṃ dayāvān duḥkhamārjane / sa hastacchattranirmṛṣṭasūryāṃśuḥ khedam ety alam //MU_5,14.38//",
    "GSP27moksop_u:10724": "na tiryaksamadharmāṇa upadeśyā narā bhuvi / kathāprakathanenārthaḥ kas sthāṇuvikaṭe vane //MU_5,14.39//",
    "GSP27moksop_u:10725": "kiṃ kilotphālamanasāṃ paśūnāṃ ca viśeṣaṇam / kṛṣyante paśavo rajjvā manasā mūḍhacetasaḥ //MU_5,14.40//",
    "GSP27moksop_u:10726": "svacittapaṅkamagnānāṃ svāśāṃśaracitātmanām / mūrkhāṇām āpadam dṛṣṭvā prarudanty upalā api //MU_5,14.41//",
    "GSP27moksop_u:10727": "anirjitātmacittānām anantā duḥkharāśayaḥ / tanmārjane kṛtaprajño nātas sampratipadyate //MU_5,14.42//",
    "GSP27moksop_u:10728": "vinirjitātmacittānāṃ duḥkhāni raghunandana / sunivāryāṇi tenātra jñātajñeyaḥ pravartatām //MU_5,14.43//",
    "GSP27moksop_u:10729": "mano nāsti mahābāho mā mudhaitat prakalpaya / anena kalpitena tvaṃ vetāleneva hanyase //MU_5,14.44//",
    "GSP27moksop_u:10730": "yāvad vismṛtavān ātmatattvaṃ mūḍho 'bhavad bhavān / tāvat tava manovyālo babhūvābhyuditas tataḥ //MU_5,14.45//",
    "GSP27moksop_u:10731": "idānīṃ bhavatā jñātaṃ yathābhūtam arindama / saṅkalpād vardhate cittaṃ tad evāśu parityaja //MU_5,14.46//",
    "GSP27moksop_u:10732": "dṛśyam āśrayasīdaṃ cet tat sacitto 'si bandhavān / dṛśyaṃ santyajasīdaṃ cet tad acitto 'si mokṣavān //MU_5,14.47//",
    "GSP27moksop_u:10733": "ayaṃ guṇasamāhāro bandhāyaiva samāśritaḥ / santyakta eva mokṣāya yathecchasi tathā kuru //MU_5,14.48//",
    "GSP27moksop_u:10734": "nāhaṃ nedam iti dhyāyaṃs tiṣṭha tvam acalācalaḥ / anantākāśasaṅkāśahṛdayo hṛdayeśvaraḥ //MU_5,14.49//",
    "GSP27moksop_u:10735": "ātmano jagataś cāntar vibhāgakalanāmalam / rāma dvitvamayaṃ tyaktvā śeṣasthas susthiro bhava //MU_5,14.50//",
    "GSP27moksop_u:10736": "ātmano jagataś cāntar draṣṭṛdṛśyadaśāntare / darśanākhye svam ātmānaṃ sarvadā bhāvayan bhava //MU_5,14.51//",
    "GSP27moksop_u:10737": "svādyasvādakasantyaktaṃ svādyasvādakamadhyagam / svadanāntassthitaṃ dhyāyan nityam ātmamayo bhava //MU_5,14.52//",
    "GSP27moksop_u:10738": "rāmānubhavanīyasya tathānubhavitus svayam / avalambya nirālambaṃ madhyam adya sthiro bhava //MU_5,14.53//",
    "GSP27moksop_u:10739": "bhavabhāvanayā hīnaṃ bhāvābhāvadaśojjhitam / bhāvayitvaivam ātmānam ātmasaṃsthas svayaṃ bhava //MU_5,14.54//",
    "GSP27moksop_u:10740": "ātmasattāṃ tyajann enāṃ cetyaṃ bhāvayasi svayam / yadā rāma tadā yāsi cittatām atiduḥkhadām //MU_5,14.55//",
    "GSP27moksop_u:10741": "cittatāśṛṅkhalām enāṃ svarūpajñānayuktibhiḥ / balāc chittvā mahābāho svātmasiṃhaṃ vimocaya //MU_5,14.56//",
    "GSP27moksop_u:10742": "paramātmadaśāṃ tyaktvā cetyaṃ paripatan malam / yadā gacchasi saṅkalpaṃ cetyaṃ sampadyase tadā //MU_5,14.57//",
    "GSP27moksop_u:10743": "ātmano vyatiriktaṃ sac cetyam ity aṅgasaṃvidā / manas sampadyate duḥkhi kṣīyate tyaktayā tayā //MU_5,14.58//",
    "GSP27moksop_u:10744": "ātmaivedaṃ jagat sarvam ity antas saṃvidodaye / kva cettā kva ca vā cittaṃ kiṃ cetyaṃ cintanaṃ ca kim //MU_5,14.59//",
    "GSP27moksop_u:10745": "aham ātmeti jīvo 'smīty etāvac cittakaṃ viduḥ / anenedam anādyantaṃ duḥkhaṃ rāghava tanyate //MU_5,14.60//",
    "GSP27moksop_u:10746": "aham ātmā na jīvākhyās sattās santītarāḥ kvacit / ity eva cittopaśamaḥ paramaṃ sukham ucyate //MU_5,14.61//",
    "GSP27moksop_u:10747": "ātmaivedaṃ jagad iti jāte rāghava niścaye / asattā cetaso jātā bhavaty eva na saṃśayaḥ //MU_5,14.62//",
    "GSP27moksop_u:10748": "evaṃ satyāvabodhena svātmaivedam iti sthite / manas sugalitaṃ viddhi sūryabhāsā tamo yathā //MU_5,14.63//",
    "GSP27moksop_u:10749": "manassarpaś śarīrastho yāvat tāvan mahad bhayam / tasminn utsārite yogād bhayasyāvasaraḥ kutaḥ //MU_5,14.64//",
    "GSP27moksop_u:10750": "bhrāntimātrotthitaś cittavetālo bhavatānagha / samyagjñānena mantreṇa prasabhaṃ vinipātyatām //MU_5,14.65//",
    "GSP27moksop_u:10751": "dehagehād gate cittayakṣe balavatāṃ vara / nirādhir vigatodvegaṃ tiṣṭha nāsti bhayaṃ tava //MU_5,14.66//",
    "GSP27moksop_u:10752": "nīrāga eva nirupāñjana eva cāsmīty etāvataiva galitā tava cittasattā / nirduḥkham uttamapadaṃ paramaṃ gato 'si tiṣṭhopaśāntasakalaiṣaṇa evam antaḥ //MU_5,14.67//",
    "GSP27moksop_u:10753": "cittasvarūpavarṇanaṃ nāma sargaḥ",
    "GSP27moksop_u:10754": "pañcadaśas sargaḥ",
    "GSP27moksop_u:10755": "vasiṣṭhaḥ: enām anusaran rāma cittasattām apāvanīm / saṃsārabījakaṇikāṃ jīvabandhanavāgurām //MU_5,15.1//",
    "GSP27moksop_u:10756": "ātmā tyaktātmarūpābho malinām āpatan daśām / cintāṃ samanusandhatte dhatte ca kalanāmalam //MU_5,15.2//",
    "GSP27moksop_u:10757": "mūrchamānā mahāmohadāyinī bhayakāriṇī / tṛṣṇā viṣalatārūpā mūrchām eva prayacchati //MU_5,15.3//",
    "GSP27moksop_u:10758": "yadā yadodeti tadā mahāmohapradāyinī / tṛṣṇā kṛṣṇaniśeveyam anantāndhyavikāriṇī //MU_5,15.4//",
    "GSP27moksop_u:10759": "kalpānalaśikhādāhaṃ soḍhuṃ śaktā harādayaḥ / tṛṣṇānalaśikhādāhaṃ soḍhuṃ śaktā na kecana //MU_5,15.5//",
    "GSP27moksop_u:10760": "tīkṣṇā kṛṣṇā sudīrghā ca vahaty aṅge sadā nije / śītalevāsukhodarkā ghorā tṛṣṇākṛpāṇikā //MU_5,15.6//",
    "GSP27moksop_u:10761": "yāny etāni durantāni durdharāṇy uddhatāni ca / tṛṣṇāvallyāḥ phalānīha tāni duḥkhāni rāghava //MU_5,15.7//",
    "GSP27moksop_u:10762": "adṛśyaivātti māṃsāsthirudhirādi śarīrakāt / manobilavilīnaiṣā tṛṣṇāvanaśunī nṛṇām //MU_5,15.8//",
    "GSP27moksop_u:10763": "kṣaṇam ullāsam āyāti kṣaṇam āyāti śūnyatām / jaḍā vidalayaty āśu tṛṣṇāprāvṛṭtaraṅgiṇī //MU_5,15.9//",
    "GSP27moksop_u:10764": "dṛṣṭadainyo hatasvānto hataujā yāti nīcatām / muhyate rauti patati tṛṣṇayābhihato janaḥ //MU_5,15.10//",
    "GSP27moksop_u:10765": "na sthitā koṭare yasya tṛṣṇākṛṣṇabhujaṅgamī / tasya prāṇānilās svasthāḥ puṃso hṛdayarandhragāḥ //MU_5,15.11//",
    "GSP27moksop_u:10766": "nūnam astaṅgato yatra tṛṣṇākṛṣṇaniśākramaḥ / puṇyāni tatra vardhante śuklapakṣa ivendavaḥ //MU_5,15.12//",
    "GSP27moksop_u:10767": "yo na tṛṣṇāghuṇāvalyā kṣataḥ puruṣapādapaḥ / puṇyaprasūnena sadā so 'vabhāti vikāsinā //MU_5,15.13//",
    "GSP27moksop_u:10768": "anantākulakallolā vivartāvartasaṅkulā / pravahaty āśayāraṇye tṛṣṇāmohanadī nṛṇām //MU_5,15.14//",
    "GSP27moksop_u:10769": "tṛṣṇayeme janās sarve sūtrayantrapatatrivat / uhyante praviśīryante saṃhriyante ca bhūriśaḥ //MU_5,15.15//",
    "GSP27moksop_u:10770": "mūlāny api susūkṣmāpi kaṭhināyasakarkaśā / tṛṣṇā paraśudhāreva lagantī vinikṛntati //MU_5,15.16//",
    "GSP27moksop_u:10771": "nipataty avaṭe mūḍhas tṛṣṇām anusarañ janaḥ / nīlām anupatañ śvabhratṛṇaśākhāṃ yathaiṇakaḥ //MU_5,15.17//",
    "GSP27moksop_u:10772": "nāpan nāpi jarā na kṣut tathā jarayati kṣaṇāt / yathā jarayati kṣāmaṃ tṛṣṇā hṛdayarūpikā //MU_5,15.18//",
    "GSP27moksop_u:10773": "tṛṣṇayāśayakauśikyā hṛdy amaṅgalabhūtayā / rūḍhayā bhagavān eṣa viṣṇur vāmanatāṃ gataḥ //MU_5,15.19//",
    "GSP27moksop_u:10774": "kayācid eva daivikyā hṛdi grathitayānayā / tṛṣṇayā bhrāmyate vyomni rajjvevārko 'nvahaṃ kila //MU_5,15.20//",
    "GSP27moksop_u:10775": "sarvaduḥkhamayākārāṃ kārāṃ jagati jīvataḥ / tṛṣṇāṃ parihara krūrām uragīm iva dūrataḥ //MU_5,15.21//",
    "GSP27moksop_u:10776": "tṛṣṇayā pavanā vānti śailās tiṣṭhanti tṛṣṇayā / tṛṣṇayaiva dharā dhātrī trailokyaṃ tṛṣṇayā vṛtam //MU_5,15.22//",
    "GSP27moksop_u:10777": "sarvaiva lokayātreyaṃ protā tṛṣṇāvaratrayā / rajjubaddhā vimucyante tṛṣṇābaddhā na kecana //MU_5,15.23//",
    "GSP27moksop_u:10778": "tasmād rāghava tṛṣṇāṃ tvaṃ tyaja saṅkalpavarjanāt / manas saṅkalpakaṃ nāsti nirṇītam iti yuktitaḥ //MU_5,15.24//",
    "GSP27moksop_u:10779": "ayaṃ nāmāham ity eva prathamaṃ tāvad āśaye / mā durāśāṃ mahābāho saṅkalpaya tamomayīm //MU_5,15.25//",
    "GSP27moksop_u:10780": "etāṃ duḥkhaprasavinīm anātmany ātmabhāvanām / na bhāvayasi ced rāma tad bahujñeṣu gaṇyase //MU_5,15.26//",
    "GSP27moksop_u:10781": "enām ahambhāvamayīm apuṇyāṃ chittvā svayambhāvaśalākayaiva / svabhāvanāṃ bhavya bhavāntabhūmau bhavābhibhūtākhilabhītibhūtiḥ //MU_5,15.27//",
    "GSP27moksop_u:10782": "tṛṣṇāvarṇanaṃ nāma sargaḥ",
    "GSP27moksop_u:10783": "ṣoḍaśas sargaḥ",
    "GSP27moksop_u:10784": "rāmaḥ: atigambhīram etat tu bhagavan vacanaṃ tava / yad ahaṅkāratṛṣṇe tvaṃ mā gṛhāṇeti vakṣi mām //MU_5,16.1//",
    "GSP27moksop_u:10785": "yady ahaṅkārasantyāgaṃ karomi tad imaṃ prabho / tyajāmi dehanāmānaṃ sanniveśam aśeṣataḥ //MU_5,16.2//",
    "GSP27moksop_u:10786": "jānustambhena mahatā dhāryate sutarur yathā / ahaṅkāreṇa deho 'yaṃ tathaiva kila dhāryate //MU_5,16.3//",
    "GSP27moksop_u:10787": "ahaṅkārakṣaye dehaḥ kilāvaśyaṃ vinaśyati / mūle krakacasaṃlūne sumahān iva pādapaḥ //MU_5,16.4//",
    "GSP27moksop_u:10788": "tat kathaṃ santyajāmy enaṃ jīvāmi ca kathaṃ mune / ekam arthaṃ viniścitya vada me vadatāṃ vara //MU_5,16.5//",
    "GSP27moksop_u:10789": "vasiṣṭhaḥ: sarvatra vāsanātyāgo rāma rājīvalocana / dvividhaḥ kathyate tajjñair dhyeyo neyaś ca nāmataḥ //MU_5,16.6//",
    "GSP27moksop_u:10790": "aham eṣāṃ padārthānām ete ca mama jīvitam / nāham ebhir vinā kaścin na mayaite vinā kila //MU_5,16.7//",
    "GSP27moksop_u:10791": "ity antar niścayaṃ tyaktvā vicārya manasā saha / nāhaṃ padārthasya na me padārtha iti bhāvite //MU_5,16.8//",
    "GSP27moksop_u:10792": "antaśśītalayā buddhyā kurvantyā līlayā kriyāḥ / yo nūnaṃ vāsanātyāgo dhyeyo nāma sa kīrtitaḥ //MU_5,16.9//",
    "GSP27moksop_u:10793": "sarvaṃ sarvikayā buddhyā yaṃ kṛtvā vāsanākṣayam / jahāti nirmanā dehaṃ sa neyo vāsanākṣayaḥ //MU_5,16.10//",
    "GSP27moksop_u:10794": "ahaṅkāramayīṃ tyaktvā vāsanāṃ līlayaiva yaḥ / tiṣṭhati dhyeyasantyāgī sa jīvanmukta ucyate //MU_5,16.11//",
    "GSP27moksop_u:10795": "nirmūlakalanāṃ kṛtvā vāsanāṃ yaḥ kṣayaṃ gataḥ / neyatyāgamayaṃ viddhi muktaṃ taṃ raghunandana //MU_5,16.12//",
    "GSP27moksop_u:10796": "dhyeyaṃ taṃ vāsanātyāgaṃ kṛtvā tiṣṭhanti līlayā / jīvanmuktā mahātmānas sujanā janakā iva //MU_5,16.13//",
    "GSP27moksop_u:10797": "neyaṃ tu vāsanātyāgaṃ kṛtvopaśamam āgatāḥ / videhamuktās tiṣṭhanti brahmaṇy eva parāpare //MU_5,16.14//",
    "GSP27moksop_u:10798": "dvāv etau rāghava tyāgau samau muktapadasthitau / dvāv eva brahmatāṃ yātau dvāv eva vigatajvarau //MU_5,16.15//",
    "GSP27moksop_u:10799": "muktāv uttamaviśvāse kevalaṃ vimale 'nagha / ekas sthitas sphuraddehaś śāntadehas sthito 'paraḥ //MU_5,16.16//",
    "GSP27moksop_u:10800": "ekas sadeho nirmuktas tiṣṭhaty apagatajvaraḥ / tyaktadeho vimukto 'nyo vartate 'neyavāsanaḥ //MU_5,16.17//",
    "GSP27moksop_u:10801": "āpatatsu yathākālaṃ sukhaduḥkheṣv anāratam / na hṛṣyati glāyati vā yas sa mukta ihocyate //MU_5,16.18//",
    "GSP27moksop_u:10802": "īpsitānīpsite na sto yasyāntar vastudṛṣṭiṣu / suṣuptavad yaś calati sa mukta iti kathyate //MU_5,16.19//",
    "GSP27moksop_u:10803": "heyopādeyakalane mamety aham iheti ca / yasyāntas samparikṣīṇe sa jīvanmukta ucyate //MU_5,16.20//",
    "GSP27moksop_u:10804": "harṣāmarṣabhayakrodhakāmakārpaṇyadṛṣṭibhiḥ / na parāmṛśyate yo 'ntas sa jīvanmukta ucyate //MU_5,16.21//",
    "GSP27moksop_u:10805": "suṣuptavat praśamitabhāvavṛttinā sthitaṃ sadā jāgrati yena cetasā / kalānvito vidhur iva yas sadā mudā niṣevyate mukta itīha sa smṛtaḥ //MU_5,16.22//",
    "GSP27moksop_u:10806": "vālmīkiḥ: ity uktavaty atha munau divaso jagāma sāyantanāya vidhaye 'stam ino jagāma / snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_5,16.23//",
    "GSP27moksop_u:10807": "tṛṣṇācikitsopadeśo nāma sargaḥ",
    "GSP27moksop_u:10808": "saptadaśas sargaḥ",
    "GSP27moksop_u:10809": "vasiṣṭhaḥ: videhamuktā ye rāma te girām iha gocare / naiva tiṣṭhanti tasmāt tvaṃ jīvanmuktān imāñ śṛṇu //MU_5,17.1//",
    "GSP27moksop_u:10810": "prakṛtāny eva kāryāṇi yayārañjitayācchayā / kriyante tṛṣṇayemāni tāṃ jīvanmuktatāṃ viduḥ //MU_5,17.2//",
    "GSP27moksop_u:10811": "yā sthitis tṛṣṇayā jantor bāhyārthe baddhabhāvayā / taṃ bandham āhur ācāryās saṃsāranigaḍaṃ dṛḍham //MU_5,17.3//",
    "GSP27moksop_u:10812": "nūnam ujjhitasaṅkalpā hṛdi bāhye vihāriṇī / vāsanā yoditā seha jīvanmuktaśarīriṇī //MU_5,17.4//",
    "GSP27moksop_u:10813": "bāhyārthavyasanocchūnā tṛṣṇā baddheti rāghava / sarvārthavyasanonmuktā tṛṣṇā mukteti kathyate //MU_5,17.5//",
    "GSP27moksop_u:10814": "pūrvaṃ yasyās tu tṛṣṇāyā vartamāne ca śāśvatī / nirduḥkhatā niṣkalatā sā muktaiva budhais smṛtā //MU_5,17.6//",
    "GSP27moksop_u:10815": "idam astu mamety antar yaiṣā rāghava bhāvanā / tāṃ tṛṣṇāṃ śṛṅkhalāṃ viddhi kalanāṃ ca mahāmate //MU_5,17.7//",
    "GSP27moksop_u:10816": "tām etāṃ sarvabhāveṣu satsv asatsu ca sarvadā / santyajya paramodāraṃ padam eti mahāmanāḥ //MU_5,17.8//",
    "GSP27moksop_u:10817": "bandhāśām atha mokṣāśāṃ sukhaduḥkhadaśām api / tyaktvā sadasadāśāṃ ca tiṣṭhākṣubdhamahābdhivat //MU_5,17.9//",
    "GSP27moksop_u:10818": "ajarāmaram ātmānaṃ buddhvā buddhimatāṃ vara / jarāmaraṇaśaṅkābhir mā manaḥ kaluṣaṃ kṛthāḥ //MU_5,17.10//",
    "GSP27moksop_u:10819": "padārthajātaṃ nedaṃ te nāyam apy asi rāghava / kiñcit tadanyad evedam anya evāsi śāśvataḥ //MU_5,17.11//",
    "GSP27moksop_u:10820": "asadabhyutthite viśve satye vā satataṃ sthite / tvayi tattām upagate tṛṣṇāyās saṅgamaḥ kutaḥ //MU_5,17.12//",
    "GSP27moksop_u:10821": "anyaś ca rāma manasi puruṣasya vicāriṇaḥ / jāyate niścayas sādho sphārākāraś caturvidhaḥ //MU_5,17.13//",
    "GSP27moksop_u:10822": "āpādamastakam ahaṃ mātāpitṛvinirmitaḥ / ity eko niścayo rāma bandhāyāsadvilokanāt //MU_5,17.14//",
    "GSP27moksop_u:10823": "atītas sarvabhāvebhyo vālāgrād apy ahaṃ tanuḥ / iti dvitīyo mokṣāya niścayo jāyate satām //MU_5,17.15//",
    "GSP27moksop_u:10824": "jagajjālapadārthātmā sarvadaivāham akṣataḥ / tṛtīyo niścayaś cetthaṃ mokṣāyaiva raghūdvaha //MU_5,17.16//",
    "GSP27moksop_u:10825": "ahaṃ jagac cāsad idaṃ śūnyaṃ vyomasamaṃ sadā / evam eṣa caturtho 'pi niścayo mokṣasiddhaye //MU_5,17.17//",
    "GSP27moksop_u:10826": "niścayeṣu caturṣv evaṃ bandhāya prathamas smṛtaḥ / trayo mokṣāya kathitāś śuddhabhāvanayombhitāḥ //MU_5,17.18//",
    "GSP27moksop_u:10827": "eteṣāṃ prathamaḥ protas tṛṣṇayā bandhayogyayā / śuddhatṛṣṇās trayas svacchā jīvanmuktā vilāsinaḥ //MU_5,17.19//",
    "GSP27moksop_u:10828": "sarvam ātmāham eveti niścayo yo mahāmate / tam ādāya viṣādāya na bhūyo yāti te matiḥ //MU_5,17.20//",
    "GSP27moksop_u:10829": "tiryag ūrdhvam adhastāc ca vyāpako mahimātmanaḥ / sarvam ātmeti tenāntar niścayena na badhyase //MU_5,17.21//",
    "GSP27moksop_u:10830": "śūnyaṃ prakṛtimāye ca brahma vijñānam ity api / śivaḥ puruṣa īśeti nityam ātmaiva kathyate //MU_5,17.22//",
    "GSP27moksop_u:10831": "sadā sarvaṃ sad evedaṃ neha dvitvānyate kvacit / vidyate vidyayā vyāptaṃ jagan netarayāndhayā //MU_5,17.23//",
    "GSP27moksop_u:10832": "āpātālam anantātmā pūrito 'mbubhir ambudhiḥ / ābrahmastambaparyantaṃ jagad āpūrṇam ātmanā //MU_5,17.24//",
    "GSP27moksop_u:10833": "ṛtaṃ sarvam idaṃ nityaṃ nānṛtaṃ vidyate kvacit / vāry eva sakalo 'mbhodhir na taraṅgādayaḥ pṛthak //MU_5,17.25//",
    "GSP27moksop_u:10834": "pṛthak kaṭakakeyūranūpurādi na kāñcanāt / bhinnās tarutṛṇākārakoṭayaś caiva nātmanaḥ //MU_5,17.26//",
    "GSP27moksop_u:10835": "dvaitādvaitasamudbhedair jagannirmāṇalīlayā / paramātmamayī śaktir advaitaiva vijṛmbhate //MU_5,17.27//",
    "GSP27moksop_u:10836": "ātmīye parakīye ca sarvasminn eva sarvadā / naṣṭe vopacite kārye sukhaduḥkhe gṛhāṇa mā //MU_5,17.28//",
    "GSP27moksop_u:10837": "bhāvādvaitam upāśritya sattādvaitamayātmakaḥ / karmādvaitam anādṛtya dvaitādvaitamayo bhava //MU_5,17.29//",
    "GSP27moksop_u:10838": "bhavabhūmiṣu bhīmāsu bhavabhāvanayānayā / mā patotpātapūrṇāsu nadīṣv andhaḥ karī yathā //MU_5,17.30//",
    "GSP27moksop_u:10839": "dvitvaṃ na sambhavati sarvagate mahātmany ātmany athaikyam api ca dvitayoditātma / advaitam aikyarahitaṃ satatoditaṃ ca sarvaṃ na kiñcid api cāhur atas svarūpam //MU_5,17.31//",
    "GSP27moksop_u:10840": "naivāham asmi na ca nāma jaganti santi sarvaṃ ca vidyata idaṃ nanu nirvikāram / vijñānamātram avabhāsata eva śāntaṃ nāsan na saj jagad ahaṃ ca sadeti viddhi //MU_5,17.32//",
    "GSP27moksop_u:10841": "paramam amṛtam ādyaṃ bhāsanaṃ sarvabhāsām ajam ajaram acintyaṃ niṣkramaṃ nirvikāram / vigatakaraṇajālam jīvanaṃ jīvaśaktes sakalakalanahīnaṃ kāraṇaṃ kāraṇānām //MU_5,17.33//",
    "GSP27moksop_u:10842_0": "satatam uditam īśaṃ vyātate citprakāśe sthitam anubhavabījaṃ svātmabhāvopadeśyam / svadanam anu cito 'ntar brahma sarvaṃ",
    "GSP27moksop_u:10842_1": "sadaitat tvam aham api jagac cety astu te niścayo 'ntaḥ //MU_5,17.34 //",
    "GSP27moksop_u:10843": "tṛṣṇāvicchedo nāma sargaḥ",
    "GSP27moksop_u:10844": "aṣṭādaśas sargaḥ",
    "GSP27moksop_u:10845": "vasiṣṭhaḥ: muktāśayānāṃ mahatām ahatānāṃ kudṛṣṭibhiḥ / svabhāvo 'yaṃ mahābāho līlayā caratām iha //MU_5,18.1//",
    "GSP27moksop_u:10846": "viharann api saṃsāre jīvanmuktamanā muniḥ / ādimadhyāntavirasā vihasañ jāgatīr gatīḥ //MU_5,18.2//",
    "GSP27moksop_u:10847": "sarvaprakṛtakāryastho madhyasthas sarvavṛttiṣu / dhyeyaṃ taṃ vāsanātyāgam avalambya vyavasthitaḥ //MU_5,18.3//",
    "GSP27moksop_u:10848": "sarvatra vigatodvegas sarvārthaparipoṣakaḥ / vivekodyānatuṣṭātmā prabodhopavane sthitaḥ //MU_5,18.4//",
    "GSP27moksop_u:10849": "sarvātītapadālambī pūrṇenduśiśirāśayaḥ / nodvegī na ca tuṣṭātmā saṃsāre nāvasīdati //MU_5,18.5//",
    "GSP27moksop_u:10850": "sarvaśatruṣu madhyastho dayādākṣiṇyasaṃyutaḥ / prāptakramakaro 'gryāṇāṃ saṃsāre nāvasīdati //MU_5,18.6//",
    "GSP27moksop_u:10851": "nābhinandati na dveṣṭi na śocati na kāṅkṣati / maunasthaḥ prakṛtārambhī saṃsāre nāvasīdati //MU_5,18.7//",
    "GSP27moksop_u:10852": "pṛṣṭas san prakṛtaṃ vaktā na pṛṣṭas sthāṇuvat sthitaḥ / īhitānīhitair muktas saṃsāre nāvasīdati //MU_5,18.8//",
    "GSP27moksop_u:10853": "sarvasyābhimataṃ vaktā coditaḥ peśaloktimān / āśayajñaś ca bhūtānāṃ saṃsāre nāvasīdati //MU_5,18.9//",
    "GSP27moksop_u:10854": "yuktāyuktadaśāgrastam āśopahataceṣṭitam / jānāti lokavṛttāntaṃ karakoṭarabilvavat //MU_5,18.10//",
    "GSP27moksop_u:10855": "paraṃ padam upārūḍho bhaṅgurāṃ jāgatīṃ sthitim / antaśśītalayā buddhyā hasann iva nirīkṣate //MU_5,18.11//",
    "GSP27moksop_u:10856": "jitacittā mahātmāno ye hi dṛṣṭaparāvarāḥ / svabhāva īdṛśas teṣāṃ kathitas tava rāghava //MU_5,18.12//",
    "GSP27moksop_u:10857": "vaktuṃ vayaṃ tu mūrkhāṇām ajitātmīyacetasām / bhogakardamamagnānāṃ na vidmo 'bhimataṃ matam //MU_5,18.13//",
    "GSP27moksop_u:10858": "teṣām abhimatā nāryo hāvabhāvavibhūṣaṇāḥ / jvālā narakavahnīnāṃ yās tāḥ kanakarociṣaḥ //MU_5,18.14//",
    "GSP27moksop_u:10859": "anarthagahanāś cārthā vyarthārthanakadarthanāḥ / diśanto duḥkhasaṃrambhasahitā āhitāpadaḥ //MU_5,18.15//",
    "GSP27moksop_u:10860": "phalabandhīni karmāṇi nānācāramayāni ca / sukhaduḥkhāvapūrṇāni tāni vaktuṃ na śaknumaḥ //MU_5,18.16//",
    "GSP27moksop_u:10861": "pūrṇāṃ dṛṣṭim avaṣṭabhya dhyeyatyāgavilāsinīm / jīvanmuktatayā svastho loke vihara rāghava //MU_5,18.17//",
    "GSP27moksop_u:10862": "antas santyaktasarvāśo vītarāgo vivāsanaḥ / bahis sarvasamācāro loke vihara rāghava //MU_5,18.18//",
    "GSP27moksop_u:10863": "udāraḥ peśalācāras sarvācārānuvṛttimān / antas sarvaparityāgī loke vihara rāghava //MU_5,18.19//",
    "GSP27moksop_u:10864": "pravicārya daśās sarvā yad atucchataraṃ padam / tad eva bhāvenālambya loke vihara rāghava //MU_5,18.20//",
    "GSP27moksop_u:10865": "antar nairāśyam ādāya bahir āśonmukhehitaḥ / bahis tapto 'ntar āśīto loke vihara rāghava //MU_5,18.21//",
    "GSP27moksop_u:10866": "bahiḥ kṛtrimasaṃrambho hṛdi saṃrambhavarjitaḥ / kartā bahir akartāntar loke vihara rāghava //MU_5,18.22//",
    "GSP27moksop_u:10867": "jñātavān asi sarveṣāṃ bhāvānāṃ satyam āntaram / yathecchasi tayā dṛṣṭyā loke vihara rāghava //MU_5,18.23//",
    "GSP27moksop_u:10868": "kṛtrimollāsaharṣasthaḥ kṛtrimodvegadūṣaṇaḥ / kṛtrimārambhasaṃrambho loke vihara rāghava //MU_5,18.24//",
    "GSP27moksop_u:10869": "tyaktāhaṅkṛtir āśvastamatir ākāśaśobhanaḥ / agṛhītakalaṅkāṅko loke vihara rāghava //MU_5,18.25//",
    "GSP27moksop_u:10870": "āśāpāśaśatonmuktas samas sarvāsu vṛttiṣu / bahiḥ prakṛtakāryastho loke vihara rāghava //MU_5,18.26//",
    "GSP27moksop_u:10871": "na bandho 'sti na mokṣo 'sti dehinaḥ paramārthataḥ / mithyeyam indrajālaśrīs saṃsāraparivartanā //MU_5,18.27//",
    "GSP27moksop_u:10872": "bhrāntimātram idaṃ mohāj jagad rāghava dṛśyate / janitapratyayaṃ sphāre jalaṃ tīvrātape yathā //MU_5,18.28//",
    "GSP27moksop_u:10873": "abaddhasyaikarūpasya sarvagasyātmanaḥ katham / bandhas syāt tadabhāve tu mokṣaḥ kasya vidhīyate //MU_5,18.29//",
    "GSP27moksop_u:10874": "atattvajñānajāteyaṃ sāṃsārī bhrāntir ātatā / tattvajñānāt kṣayaṃ yāti rajjvām iva bhujaṅgadhīḥ //MU_5,18.30//",
    "GSP27moksop_u:10875": "jñātavān asi tattvaṃ svam anayā sūkṣmayā dhiyā / jāto 'si nirahaṅkāro vyomavat tiṣṭha nirmalaḥ //MU_5,18.31//",
    "GSP27moksop_u:10876": "nāsi cet tvaṃ tad akhilās suhṛdbāndhavabhāvanāḥ / santyajāsatsvabhāvasya kā nāma kila bhāvanā //MU_5,18.32//",
    "GSP27moksop_u:10877": "asi cet tvaṃ tad atyantasattvavān anumīyase / idamprathamatāṃ prāptaḥ paramād asi kāraṇāt //MU_5,18.33//",
    "GSP27moksop_u:10878": "bhogabandhujagadbhāvaiḥ karmabhiś ca śubhāśūbhaiḥ / ātmano nāsti sambandhaḥ kim enam anuśocasi //MU_5,18.34//",
    "GSP27moksop_u:10879": "ātmatattvaikasāro 'ham iti jātadhiyo bhavaiḥ / na te rāmāsti sambandhaḥ kiṃ bibheṣi jagadbhramāt //MU_5,18.35//",
    "GSP27moksop_u:10880": "ajātasya sato bandhor bandhuduḥkhasukhakramaiḥ / kas te rāghava sambandho yad etān anuśocasi //MU_5,18.36//",
    "GSP27moksop_u:10881": "tvaṃ ced babhūvitha purā tathedānīṃ bhaviṣyasi / yady atheha sthito 'sīti jñātavān asi niścayam //MU_5,18.37//",
    "GSP27moksop_u:10882": "tad anantatarān anyān prāgyonigaṇasaṃstutān / bandhūn atītān subahūn kasmāt tvaṃ nānuśocasi //MU_5,18.38//",
    "GSP27moksop_u:10883": "pūrvam adya tathedānīṃ babhūvitha bhaviṣyasi / yadi rāma tathāpi tvaṃ sadrūpaḥ kiṃ vimuhyasi //MU_5,18.39//",
    "GSP27moksop_u:10884": "purā bhūtvādya bhūtvā ca bhūyaś cen na bhaviṣyasi / tathāpi kṣīṇasaṃsāraḥ kimartham anuśocasi //MU_5,18.40//",
    "GSP27moksop_u:10885": "tasmān na duḥkhitā yuktā prakṛte jāgate krame / na caiva muditā yuktā yuktaṃ kāryānuvartanam //MU_5,18.41//",
    "GSP27moksop_u:10886": "mā gaccha duḥkhitāṃ rāma sukhitām api mā vraja / samatām ehi sarvatra paramātmāsi sarvagaḥ //MU_5,18.42//",
    "GSP27moksop_u:10887": "anantas svaccharūpas tvaṃ kham ivātitatāntaraḥ / nityaśuddhaḥ prakāśas tvaṃ jvālāyā iva koṭaram //MU_5,18.43//",
    "GSP27moksop_u:10888": "jāgatānāṃ padārthānām adṛśyāṇutanus tanuḥ / hṛtstho 'si hāramuktānām ekas tantur ivātataḥ //MU_5,18.44//",
    "GSP27moksop_u:10889": "saṃsārasthitir eveyaṃ yad bhūtvā bhūyate punaḥ / ajñenaiva na tu jñena jño 'si rāma sthiro bhava //MU_5,18.45//",
    "GSP27moksop_u:10890": "svarūpam idam asyās tu saṃsṛtes santataṃ hi yat / ajñānāt sphāratām eti jñānavān asi sanmate //MU_5,18.46//",
    "GSP27moksop_u:10891": "rūpaṃ kim anyad bhavatu bhramamātrād ṛte bhrame / svapnamātrād ṛte svapne bhavaty anyo hi kaḥ kramaḥ //MU_5,18.47//",
    "GSP27moksop_u:10892": "sarvaśakter iyaṃ śaktir bhramamātramayī matā / rūḍhā saṃsāramāyeti nāsatyā nāpi sanmayī //MU_5,18.48//",
    "GSP27moksop_u:10893": "kevalaṃ jñānavairūpyād aparyālocanāt tathā / rāma dṛśyata evedam ābhānam atibhāsvaram //MU_5,18.49//",
    "GSP27moksop_u:10894": "na bandhuḥ kasyacit kaścid iha no kaścid apy ariḥ / sadā sarvaṃ ca sarvasya sarvas sarveśvarecchayā //MU_5,18.50//",
    "GSP27moksop_u:10895": "ālūnaśīrṇam akhilam idam anyo'nyamiśritam / anārataṃ yāti jagat taraṅgaugha ivāmbhasaḥ //MU_5,18.51//",
    "GSP27moksop_u:10896": "adha ūrdhvatvam āyāti yāty ūrdhvatvam adhas tathā / saṃsārasya calasyāsya cakranemir ivābhitaḥ //MU_5,18.52//",
    "GSP27moksop_u:10897": "svargasthā narakaṃ yānti nārakā yānti viṣṭapam / yoner yonyantaraṃ yānti dvīpād dvīpāntaraṃ janāḥ //MU_5,18.53//",
    "GSP27moksop_u:10898": "dhīrāḥ kārpaṇyam āyānti kṛpaṇā yānti dhīratām / parisphuranti bhūtāni pātotpātaśatabhramaiḥ //MU_5,18.54//",
    "GSP27moksop_u:10899": "ekarūpaṃ sthiraṃ svasthaṃ svacchaṃ santāpavarjitam / neha samprāpyate kiñcid agnau himakaṇo yathā //MU_5,18.55//",
    "GSP27moksop_u:10900": "ye ye rāma mahābhāgā bahavo 'bahavo 'tha vā / naṣṭā eveha dṛśyante te te katipayair dinaiḥ //MU_5,18.56//",
    "GSP27moksop_u:10901": "paratātmīyatānyatvatvattvamattvādibhāvanāḥ / neha satyā mahābāho dvicandrādidṛśo yathā //MU_5,18.57//",
    "GSP27moksop_u:10902": "ayaṃ bandhuḥ paraś cāyam ayaṃ cāham ayaṃ bhavān / etā mithyādṛśo rāma vigalantu tavādhunā //MU_5,18.58//",
    "GSP27moksop_u:10903": "krīḍārthaṃ vyavahārastha etābhir hatadṛṣṭibhiḥ / āmūlam antaś chinnābhir bahir vihara helayā //MU_5,18.59//",
    "GSP27moksop_u:10904": "saṃsārasaraṇāv asyāṃ tathā vihara suvrata / na yathaiṣi śramaṃ śrānto vāsanābhāravān yathā //MU_5,18.60//",
    "GSP27moksop_u:10905": "yathā yathaiṣā kalyāṇī vāsanākṣayakāriṇī / vicāraṇā tavodeti saṃśāmyasi tathā tathā //MU_5,18.61//",
    "GSP27moksop_u:10906": "ayaṃ bandhur ayaṃ neti gaṇanā laghucetasām / udāracaritānāṃ tu vigatāvaraṇaiva dhīḥ //MU_5,18.62//",
    "GSP27moksop_u:10907": "na tad asti na yatrāhaṃ na tad asti na yan mama / iti nirṇītasārāṇāṃ vigatāvaraṇaiva dhīḥ //MU_5,18.63//",
    "GSP27moksop_u:10908": "nāstam eti na codeti yaś cidākāśavan mahān / sa sarvaṃ paśyati svasthaḥ khastho bhūmitalaṃ yathā //MU_5,18.64//",
    "GSP27moksop_u:10909": "sarvā eva hi te bhūtajātayo rāma bandhavaḥ / atyantāsaṃstutā etās tava nāma na kāścana //MU_5,18.65//",
    "GSP27moksop_u:10910": "vividhajanmaśatāhitasambhrame jagati bandhur abandhur iti kṣaṇam / bhramadaśaiva vivalgati vastutas tribhuvanaṃ cirabandhur abandhv api //MU_5,18.66//",
    "GSP27moksop_u:10911": "jīvanmuktasvarūpavarṇanayogo nāma sargaḥ",
    "GSP27moksop_u:10912": "ekonaviṃśas sargaḥ",
    "GSP27moksop_u:10913": "vasiṣṭhaḥ: atraivodāharantīmam itihāsaṃ purātanam / bhrātros tripathagātīre saṃvādo muniputrayoḥ //MU_5,19.1//",
    "GSP27moksop_u:10914": "ayaṃ bandhur ayaṃ neti kathāprastāvatas smṛtam / itihāsam imaṃ puṇyaṃ sāścaryaṃ śṛṇu rāghava //MU_5,19.2//",
    "GSP27moksop_u:10915": "asty asya jambudvīpasya kasmiṃścid diṅnikuñjake / vanavyūhamahottaṃso mahendro nāma parvataḥ //MU_5,19.3//",
    "GSP27moksop_u:10916": "kalpadrumavanacchāyāviśrāntasurakinnaraḥ / śṛṅgair ātatam ākāśaṃ jitavān yas samunnataiḥ //MU_5,19.4//",
    "GSP27moksop_u:10917": "brahmalokāntaraprāptaiś śṛṅgakandaracāribhiḥ / sāmavedaṃ pratidhvānaghuṅghumair gāyatīva yaḥ //MU_5,19.5//",
    "GSP27moksop_u:10918": "yaḥ payomedurair meghair lulitaiś śṛṅgakoṭiṣu / latākusumasamprotaiḥ kuntalair iva rājate //MU_5,19.6//",
    "GSP27moksop_u:10919": "yas taṭoḍḍayanotkānāṃ śarabhāṇāṃ vijṛmbhitaiḥ / visphūrjati guhāvaktraiḥ kalpābhrāṇi hasann iva //MU_5,19.7//",
    "GSP27moksop_u:10920": "yena nirjharanirhrādaiḥ kandarāntaracāribhiḥ / samudrajalakallolavilāso vijito 'bhitaḥ //MU_5,19.8//",
    "GSP27moksop_u:10921": "tasyaikadeśe vitate ratnasānau manorame / munibhis snānapānārthaṃ vyomagaṅgāvatāritā //MU_5,19.9//",
    "GSP27moksop_u:10922": "tasyās tripathagāyās tu tīre vikasitadrume / ratnādritaṭavidyotakacatkanakapaṅkaje //MU_5,19.10//",
    "GSP27moksop_u:10923": "āsīd abhyuditajñānas taporāśir udāradhīḥ / munir dīrghatapā nāma tapomūrtim ivāsthitaḥ //MU_5,19.11//",
    "GSP27moksop_u:10924": "muner babhūvatus tasya dvau putrāv indusundarau / puṇyapāvananāmānau dvau kacāv iva vākpateḥ //MU_5,19.12//",
    "GSP27moksop_u:10925": "sa tābhyāṃ saha putrābhyāṃ bhāryayā saha caikayā / uvāsa saritas tīre tasmin saphalapādape //MU_5,19.13//",
    "GSP27moksop_u:10926": "atha kāle tayos tasya putrayor jñānavān abhūt / puṇyanāmā vayojyeṣṭho guṇajyeṣṭhaś ca rāghava //MU_5,19.14//",
    "GSP27moksop_u:10927": "pāvano 'rdhaprabuddho 'bhūt pūrvasandhyāmbujaṃ yathā / maurkhyād atigato nāntaḥ padaṃ lolam ivāsthitaḥ //MU_5,19.15//",
    "GSP27moksop_u:10928": "tato vahaty akalite kāle kalitakāraṇe / saṃvatsaragaṇe kṣīṇe dīne dehe gatāyuṣi //MU_5,19.16//",
    "GSP27moksop_u:10929": "asmād bhaṅgurabhūtāḍhyād vṛttāntabharabhīṣaṇāt / ratim utsṛjya saṃsārāj jarājarjarajīvitaḥ //MU_5,19.17//",
    "GSP27moksop_u:10930": "kalanāpakṣiṇīnīḍaṃ dehaṃ dīrghatapā muniḥ / jahau giriguhāgehe bhāraṃ vaivadhiko yathā //MU_5,19.18//",
    "GSP27moksop_u:10931": "praśāntakalanārambhaṃ cetyariktacidāspadam / padaṃ jagāma nīrāgaṃ puṣpagandha ivāmbaram //MU_5,19.19//",
    "GSP27moksop_u:10932": "atha bhāryā muner dehaṃ prāṇāpānavivarjitam / dṛṣṭvāviluṭhitaṃ bhūmau vinālam iva paṅkajam //MU_5,19.20//",
    "GSP27moksop_u:10933": "ciram abhyastayā yogayuktyā pativitīrṇayā / tatyāja tanum amlānāṃ ṣaṭpadī padminīm iva //MU_5,19.21//",
    "GSP27moksop_u:10934": "bhartāram evānuyayau janasyādṛśyatāṃ gatam / prabhāgaganakośastham astaṃ yātam ivoḍupam //MU_5,19.22//",
    "GSP27moksop_u:10935": "mātāpitros tu gatayor aurdhvadaihikakarmaṇi / puṇya eva sthite 'vyagre pāvano duḥkham āyayau //MU_5,19.23//",
    "GSP27moksop_u:10936": "śokopahatacitto 'sau bhraman kānanavīthiṣu / jyāyāṃsam anavekṣyaiva pāvano vilalāpa ha //MU_5,19.24//",
    "GSP27moksop_u:10937": "athaurdhvadaihikaṃ kṛtvā mātāpitror udāradhīḥ / āyayau vipine puṇyaḥ pāvanaṃ śokalālasam //MU_5,19.25//",
    "GSP27moksop_u:10938": "puṇyaḥ: kiṃ putra ghanatāṃ śokaṃ nayasy āndhyaikakāraṇam / bāṣpadhārākaraṃ ghoraṃ prāvṛṭkāla ivāmbudam //MU_5,19.26//",
    "GSP27moksop_u:10939": "pitā tava mahāprājña gatas sārdhaṃ tvadambayā / svām eva paramāṃ ātmapadavīṃ mokṣanāmikām //MU_5,19.27//",
    "GSP27moksop_u:10940": "tat sthānaṃ sarvajantūnāṃ tad rūpaṃ viditātmanām / svaṃ bhāvam abhisampanne kiṃ pitary abhiśocasi //MU_5,19.28//",
    "GSP27moksop_u:10941": "kim īdṛśī tvayā baddhā bhāvaneha vimohajā / saṃsāre yad aśocyo 'pi tvayā tāto 'nuśocyate //MU_5,19.29//",
    "GSP27moksop_u:10942": "na saiva bhavato mātā nāsāv eva pitā tava / na bhavān eva tanayas tayor nissaṅkhyaputrayoḥ //MU_5,19.30//",
    "GSP27moksop_u:10943": "mātāpitṛsahasrāṇi samatītāni te suta / bahūny ambupravāhasya nimnānīva vane vane //MU_5,19.31//",
    "GSP27moksop_u:10944": "asaṅkhyaputrayor naiva bhavān eva sutas tayoḥ / sarittaraṅgavat putra gatāḥ putragaṇā nṛṇām //MU_5,19.32//",
    "GSP27moksop_u:10945": "asmatpitror atītāni putralakṣāṇy anekaśaḥ / pattrakorakavṛndāni latāpādapayor iva //MU_5,19.33//",
    "GSP27moksop_u:10946": "mitrabāndhavavṛndāni jantor janmani janmani / ṛtāv ṛtāv atītāni phalānīva mahātaroḥ //MU_5,19.34//",
    "GSP27moksop_u:10947": "śocanīyā yadi snehān mātāpitṛsutās suta / tad atītā na śocyante kim ajasraṃ sahasraśaḥ //MU_5,19.35//",
    "GSP27moksop_u:10948": "prapañco 'yaṃ mahābhāga dṛśyate jāgato bhramaḥ / paramārthena tu prājña nāsti mitraṃ na bāndhavaḥ //MU_5,19.36//",
    "GSP27moksop_u:10949": "manāg apīha hi bhrātaḥ paramārthe na vidyate / mahaty api cirāt tapte marāv iva payolavaḥ //MU_5,19.37//",
    "GSP27moksop_u:10950": "etā yāḥ prekṣase lakṣmīś chattracāmaracañcalāḥ / svapna eva mahābuddhe dināni trīṇi pañca vā //MU_5,19.38//",
    "GSP27moksop_u:10951": "dṛṣṭyā tu pāramārthikyā putra satyaṃ vicāraya / neha tvaṃ naiva cedaṃ te bhrāntim antaḥ parityaja //MU_5,19.39//",
    "GSP27moksop_u:10952": "ayaṃ mṛto gataś cāham itīmā dṛṣṭayaḥ punaḥ / svasaṅkalpopatāpotthā dṛśyante na tu satyataḥ //MU_5,19.40//",
    "GSP27moksop_u:10953": "ajñānavistīrṇamarau vilolaiś śubhāśubhaspandamayais taraṅgaiḥ / svavāsanātāpamarīcivāri parisphuraty etad anantarūpam //MU_5,19.41//",
    "GSP27moksop_u:10954": "pāvanabodhanaṃ nāma sargaḥ",
    "GSP27moksop_u:10955": "viṃśas sargaḥ",
    "GSP27moksop_u:10956": "puṇyaḥ: kaḥ pitā kiṃ ca vā mitraṃ kā mātā ke ca bandhavaḥ / svabuddhyaivāvadhūyante vātyayā janapāṃsavaḥ //MU_5,20.1//",
    "GSP27moksop_u:10957": "bandhumitrasutasnehadveṣamohadaśāmayaḥ / svasañjñāmātrakeṇaiva prapañco 'yaṃ vitanyate //MU_5,20.2//",
    "GSP27moksop_u:10958": "bandhutve bhāvito bandhuḥ paratve bhāvitaḥ paraḥ / viṣāmṛtadaśevaiṣā sthitir bhāvanibandhanī //MU_5,20.3//",
    "GSP27moksop_u:10959": "ekatve vartamānasya sarvagasya kilātmanaḥ / ayaṃ bandhuḥ paraś cāyam ity asatkalanā kutaḥ //MU_5,20.4//",
    "GSP27moksop_u:10960": "raktamāṃsāsthisaṅghātād dehād evāsthipañjarāt / ko 'haṃ syām iti cittena svayaṃ putra vicāraya //MU_5,20.5//",
    "GSP27moksop_u:10961": "dṛṣṭyā tu pāramārthikyā na kaścit tvaṃ na cāpy aham / mithyājñānam idaṃ puṇyaḥ pāvanaś ceti valgati //MU_5,20.6//",
    "GSP27moksop_u:10962": "kas te pitā kaś ca suhṛt kā mātā kaś ca vā paraḥ / khasyānantavilāsasya kim asvaṃ kiṃ svam ucyatām //MU_5,20.7//",
    "GSP27moksop_u:10963": "asi cet tvaṃ tad anyeṣu yāteṣu bahujanmasu / ye bandhavo ye vibhavāḥ kiṃ tān api na śocasi //MU_5,20.8//",
    "GSP27moksop_u:10964": "babhūvus te supuṣpāsu sthalīṣu mṛgayoniṣu / bahavo bandhavo dhanyās tān kathaṃ nānuśocasi //MU_5,20.9//",
    "GSP27moksop_u:10965": "babhūvus te sapadmāsu taṭīṣv ambudhiyoṣitām / haṃsasya bandhavo haṃsās tān kathaṃ nānuśocasi //MU_5,20.10//",
    "GSP27moksop_u:10966": "babhūvus te lasatpattrāś citrāsu vanarājiṣu / bahavo bandhavo vṛkṣās tān kathaṃ nānuśocasi //MU_5,20.11//",
    "GSP27moksop_u:10967": "babhūvus te mahābhreṣu śikhareṣu mahībhṛtām / bahavo bandhavas siṃhās tān kathaṃ nānuśocasi //MU_5,20.12//",
    "GSP27moksop_u:10968": "babhūvus te sravantīṣu sarassv ambhojinīṣu ca / bahavo bandhavo matsyāḥ kiṃ tān api na śocasi //MU_5,20.13//",
    "GSP27moksop_u:10969": "babhūvitha daśārṇeṣu kapilo vanavānaraḥ / rājaputras tukhāreṣu puṇḍreṣu vanavāyasaḥ //MU_5,20.14//",
    "GSP27moksop_u:10970": "hehayeṣu ca mātaṅgas trigarteṣu ca gardabhaḥ / sālveṣu saramāputraḥ patatrī śavaradrume //MU_5,20.15//",
    "GSP27moksop_u:10971": "vindhyādrau pippalo bhūtvā ghuṇo bhūtvā mahāvaṭe / mandare markaṭo bhūtvā viprāj jāto 'si kandare //MU_5,20.16//",
    "GSP27moksop_u:10972": "kosaleṣu dvijo bhūtvā bhūtvā vaṅgeṣu tittiriḥ / aśvo bhūtvā tukhāreṣu jātas tvaṃ brāhmaṇād vane //MU_5,20.17//",
    "GSP27moksop_u:10973": "yaḥ kīṭas tālakandāntar daṃśako ya udumbare / yaḥ prājiko vindhyavane sa tvaṃ putra mamānujaḥ //MU_5,20.18//",
    "GSP27moksop_u:10974": "himavatkandarābhūrjatarutvagrandhrakoṭare / pipīlako yaṣ ṣaṇ māsān so 'yaṃ tvam anujo mama //MU_5,20.19//",
    "GSP27moksop_u:10975": "suhmasīmāntakugrāmagomaye yaś ca vṛścikaḥ / sārdhaṃ saṃvatsaraṃ sādho so 'yaṃ tvam anujo mama //MU_5,20.20//",
    "GSP27moksop_u:10976": "pulindīstanapīṭheṣu nilīnaṃ yena kānane / ṣaṭpadeneva padmeṣu so 'yaṃ tvam anujo mama //MU_5,20.21//",
    "GSP27moksop_u:10977": "etāsv anyāsu cānyāsu bahvīṣu janayoniṣu / jāto 'si jambudvīpe 'smin purā śatasahasraśaḥ //MU_5,20.22//",
    "GSP27moksop_u:10978": "itthaṃ tavātmanaś caiva prāktanaṃ vāsanākramam / paśyāmi sūkṣmayā buddhyā samyagdarśanaśuddhayā //MU_5,20.23//",
    "GSP27moksop_u:10979": "mamāpi bahvyo bahudhā yonayo mohamantharāḥ / samatītās smarāmy adya tā jñānoditayā dṛśā //MU_5,20.24//",
    "GSP27moksop_u:10980": "trigarteṣu śuko bhūtvā haṃso bhūtvā sarittaṭe / pakkaṇe vāyaso bhūtvā jāto 'ham iha kānane //MU_5,20.25//",
    "GSP27moksop_u:10981": "bhuktvā pulindatāṃ vindhye kṛtvā vaṅgeṣu vṛkṣatām / uṣṭratvam ativāhyādrau jāto 'ham iha kānane //MU_5,20.26//",
    "GSP27moksop_u:10982": "yaś cātako himagirau yo rājā puṇḍramaṇḍale / vyāghro yas sahyakuñjeṣu sa eveha tavāgrajaḥ //MU_5,20.27//",
    "GSP27moksop_u:10983": "yo gṛdhro daśavarṣāṇi yo mṛgo māsapañcakam / yas samānāṃ śataṃ siṃhas sa eveha tavāgrajaḥ //MU_5,20.28//",
    "GSP27moksop_u:10984": "andhragrāmacakoreṇa tukhāranṛpavājinā / śrīśailācāryaputreṇa mayedaṃ tava kathyate //MU_5,20.29//",
    "GSP27moksop_u:10985": "sarve vividhasaṃrambhā vividhācāraceṣṭitāḥ / vilāsā janmanāṃ bhrātas smaryante prāktanā mayā //MU_5,20.30//",
    "GSP27moksop_u:10986": "evaṃ sthite jagajjātāv āvayoś śataśo gatāḥ / pitaro mātaraś caiva bhrātaras suhṛdas tathā //MU_5,20.31//",
    "GSP27moksop_u:10987": "kāṃs tān samanuśocāvo na śocāvaś ca kān api / bandhūn kiṃ vāpi śocāva īdṛśy eva jagatsthitiḥ //MU_5,20.32//",
    "GSP27moksop_u:10988": "anantāḥ pitaro yānti yānty anantāś ca mātaraḥ / iha saṃsāriṇāṃ puṃsāṃ vanapādapaparṇavat //MU_5,20.33//",
    "GSP27moksop_u:10989": "kiṃ pramāṇam ataḥ putra duḥkhasyātra sukhasya vā / tasmāt sarvaṃ parityajya tiṣṭhāvas svasthatāṃ gatau //MU_5,20.34//",
    "GSP27moksop_u:10990": "prapañcabhāvanāṃ tyaktvā manasy aham iti sthitām / tāṃ gatiṃ gaccha bhadraṃ te yāṃ yānti gatikovidāḥ //MU_5,20.35//",
    "GSP27moksop_u:10991": "ihājavañjavībhāvaṃ patanotpatanātmakam / nānuśocanti sudhiyaś cikitsante ca kevalam //MU_5,20.36//",
    "GSP27moksop_u:10992": "bhāvābhāvavinirmuktaṃ jarāmaraṇavarjitam / saṃsmarātmānam avyagro mā vimūḍhamanā bhava //MU_5,20.37//",
    "GSP27moksop_u:10993": "na te duḥkhaṃ na te janma na te mātā na te pitā / ātmaivāsi na sadbuddhe tvam anyaḥ kaścid eva hi //MU_5,20.38//",
    "GSP27moksop_u:10994": "asyāṃ saṃsārayātrāyāṃ nānābhinayadāyinaḥ / ajñā eva naṭās sādho rasabhāvasamanvitāḥ //MU_5,20.39//",
    "GSP27moksop_u:10995": "madhyasthadṛṣṭayas svasthā yathāprāptārthadarśinaḥ / tajjñās tu prekṣakā eva sākṣidharme vyavasthitāḥ //MU_5,20.40//",
    "GSP27moksop_u:10996": "kartāro 'pi na kartāro yathā dīpā niśāgame / ālokakarmaṇām evaṃ tajjñā lokasthitāv iha //MU_5,20.41//",
    "GSP27moksop_u:10997": "pratibimbair na dūṣyante svātmabimbagatair api / yathā darpaṇaratnādyās tathā kāryair mahādhiyaḥ //MU_5,20.42//",
    "GSP27moksop_u:10998": "sarvaiṣaṇāmayakalaṅkavivarjitena svacchātmabhāvakalitena hṛdabjamadhye / putrātmanātmani mahāmaṇināmunaiva santyajya sambhramam alaṃ paritoṣam ehi //MU_5,20.43//",
    "GSP27moksop_u:10999": "pāvanavijñānaprāptir nāma sargaḥ",
    "GSP27moksop_u:11000": "ekaviṃśas sargaḥ",
    "GSP27moksop_u:11001": "vasiṣṭhaḥ: evaṃ prabodhitas tena tadā puṇyena pāvanaḥ / prabodham āpa prākāśyaṃ prabhāta iva bhūtalam //MU_5,21.1//",
    "GSP27moksop_u:11002": "ubhāv api tatas siddhau jñānavijñānapāragau / viceratur vane tasmin yāvadiccham aninditau //MU_5,21.2//",
    "GSP27moksop_u:11003": "tataḥ kadācit kālena nirvāṇapadam āgatau / tau videhau gatasnehau dīpāv iva śamaṃ gatau //MU_5,21.3//",
    "GSP27moksop_u:11004": "evaṃ prāgbhuktadehānām anantā dhanabandhujāḥ / āśāḥ kiṃ gṛhyate tābhyaḥ kiṃ vā santyajyate 'nagha //MU_5,21.4//",
    "GSP27moksop_u:11005": "tasmād āsām anantānāṃ tṛṣṇānāṃ raghunandana / upāyas tyāga evaiko na nāma paripālanam //MU_5,21.5//",
    "GSP27moksop_u:11006": "cintanenaidhate cintā svindhaneneva pāvakaḥ / naśyaty acintanenaiva vinendhanam ivānalaḥ //MU_5,21.6//",
    "GSP27moksop_u:11007": "dhyeyatyāgarathārūḍhaḥ karuṇodārayā dṛśā / lokam ālokayan dīnaṃ mā tiṣṭhottiṣṭha rāghava //MU_5,21.7//",
    "GSP27moksop_u:11008": "eṣā brāhmī sthitis svacchā niṣkāmā vigatāmayā / enāṃ prāpya mahābāho vimūḍho 'pi na muhyati //MU_5,21.8//",
    "GSP27moksop_u:11009": "ekaṃ vivekaṃ suhṛdam ekāṃ prauḍhasakhīṃ dhiyam / ādāya viharann evaṃ saṅkaṭe 'pi na muhyasi //MU_5,21.9//",
    "GSP27moksop_u:11010": "vinivāritasarvārthād apahastitabāndhavāt / na svadhairyād ṛte kaścid abhyuddharati saṅkaṭāt //MU_5,21.10//",
    "GSP27moksop_u:11011": "vairāgyeṇātha śāstreṇa mahattvādiguṇair api / yatnenāpadvighātārthaṃ svam evonnamayen manaḥ //MU_5,21.11//",
    "GSP27moksop_u:11012": "na tat tribhuvanaiśvaryān na kośād ratnadhāriṇaḥ / phalam āsādyate cittād yan mahattvopabṛṃhitāt //MU_5,21.12//",
    "GSP27moksop_u:11013": "tāvad asmiñ jagatkukṣau pātotpātāvadolanaiḥ / patanti puruṣā yāvan manas teṣāṃ na vijvaram //MU_5,21.13//",
    "GSP27moksop_u:11014": "pūrṇe manasi sampūrṇaṃ jagat sarvaṃ sudhādravaiḥ / upānadgūḍhapādasya kila carmāvṛtaiva bhūḥ //MU_5,21.14//",
    "GSP27moksop_u:11015": "nairāśyāt pūrṇatām eti mano 'nāśāvaśānugam / āśayā riktatām eti śaradīva saro manaḥ //MU_5,21.15//",
    "GSP27moksop_u:11016": "hṛdayaṃ śūnyatām eti prakaṭīkṛtakoṭaram / agastyapītārṇavavad āśāvivaśacetasām //MU_5,21.16//",
    "GSP27moksop_u:11017": "yasya cittatarau sphāre tṛṣṇācapalamarkaṭī / na valgati mahat tasya rājate hṛdvanāntaram //MU_5,21.17//",
    "GSP27moksop_u:11018": "padmākṣakośas trijagad goṣpadaṃ yojanavrajaḥ / nimeṣārdhaṃ mahākalpas tṛṣṇārahitacetasām //MU_5,21.18//",
    "GSP27moksop_u:11019": "śītatā sā na śītāṃśau na himācalakandare / na rambhācandanāvalyāṃ nisspṛheṣu manassu yā //MU_5,21.19//",
    "GSP27moksop_u:11020": "na tathā bhāti pūrṇendur na pūrṇaḥ kṣīrasāgaraḥ / na lakṣmīvadanaṃ kāntaṃ spṛhāhīnaṃ yathā manaḥ //MU_5,21.20//",
    "GSP27moksop_u:11021": "yathābhralekhā śaśinaṃ sudhālepaṃ maṣī yathā / dūṣayaty evam eṣāntar naram āśāpiśācikā //MU_5,21.21//",
    "GSP27moksop_u:11022": "āśākhyāś cittavṛkṣasya śākhās sthagitadiktaṭāḥ / tāsu cchinnāsv arūpatvaṃ yāti cittamahādrumaḥ //MU_5,21.22//",
    "GSP27moksop_u:11023": "chinnatṛṣṇāmahāśākhe cittasthāṇau sthitiṃ gate / ekarūpatayā dhairyaṃ prayāti śataśākhatām //MU_5,21.23//",
    "GSP27moksop_u:11024": "anuttamena dhairyeṇa tena citte kṣayaṃ gate / tat padaṃ prāpyate rāma yatra nāśo na vidyate //MU_5,21.24//",
    "GSP27moksop_u:11025": "etāsāṃ cittavṛttīnām āśānām uttamāśaye / na dadāsi prarohaṃ cet tad bhavān asti rāghava //MU_5,21.25//",
    "GSP27moksop_u:11026": "cittaṃ vṛttivihīnaṃ te yadā yātam acittatām / tadā mokṣamayīm antas sattām āpnoṣi tāṃ tatām //MU_5,21.26//",
    "GSP27moksop_u:11027": "cittakauśikapakṣatyā tṛṣṇayā kṣubdhayāntare / amaṅgalāni vistāram alam āyānti rāghava //MU_5,21.27//",
    "GSP27moksop_u:11028": "vartanaṃ vṛttir ity uktaṃ vartate cittam āśayā / cittavṛttim ato hy āśāṃ tyaktvā niścittatāṃ vraja //MU_5,21.28//",
    "GSP27moksop_u:11029": "yo yayā vartate vṛttyā sa tayaiva vinā kṣayī / ataś cittopaśāntyarthaṃ tadvṛttiṃ prakṣayaṃ nayet //MU_5,21.29//",
    "GSP27moksop_u:11030": "praśamitasakalaiṣaṇo mahātman bhava bhavabandham apāsya muktacittaḥ / manasi nigaḍarajjavaḥ kadāśāḥ parigalitāsu ca tāsu ko na muktaḥ //MU_5,21.30//",
    "GSP27moksop_u:11031": "tṛṣṇācikitsāyogopadeśo nāma sargaḥ",
    "GSP27moksop_u:11032": "dvāviṃśas sargaḥ",
    "GSP27moksop_u:11033": "vasiṣṭhaḥ: atha vā raghuvaṃśākhyanabhaḥpūrṇaniśākara / baḍivad buddhibhedena jñānam āsādayāmalam //MU_5,22.1//",
    "GSP27moksop_u:11034": "rāmaḥ: bhagavan sarvadharmajña tvatprasādān mayā hṛdi / prāptaṃ prāptavyam akhilaṃ viśrānto 'smy amale pade //MU_5,22.2//",
    "GSP27moksop_u:11035": "śaradīvāmbarād abhram adabhraṃ mama cetasaḥ / vibho vyapagataṃ sarvaṃ kṛṣṇaṃ mohamahātamaḥ //MU_5,22.3//",
    "GSP27moksop_u:11036": "amṛtāpūritas svacchaś śītalātmā mahādyutiḥ / tiṣṭhāmy ānandavān antas sāyaṃ pūrṇa ivoḍurāṭ //MU_5,22.4//",
    "GSP27moksop_u:11037": "aśeṣasaṃśayāmbhodaśaratsamaya kiṃ tv aham / tṛptim eṣāṃ na gacchāmi vacasāṃ vadatas tava //MU_5,22.5//",
    "GSP27moksop_u:11038": "baḍivijñānasamprāptiṃ punar madbodhavṛddhaye / vibho kathaya khidyante santo nāvanataṃ prati //MU_5,22.6//",
    "GSP27moksop_u:11039": "vasiṣṭhaḥ: śṛṇu rāghava te vakṣye baḍivṛttāntam uttamam / śrutena yena tena tvaṃ bodham āpsyasi śāśvatam //MU_5,22.7//",
    "GSP27moksop_u:11040": "asty asmiñ jagataḥ kośe kasmiṃścid diktaṭāntare / pātālam iti vikhyāto loko bhūmer adhas sthitaḥ //MU_5,22.8//",
    "GSP27moksop_u:11041": "kṣīrodārṇavajātābhir digdhābhir amṛtāmbubhiḥ / kvacid dānavakanyābhir bhāti nirvivarāntaraḥ //MU_5,22.9//",
    "GSP27moksop_u:11042": "jihvācaroddāmaravair viṣabhārabharāyudhaiḥ / kvacid bhogibhir āpūrṇas sahasraśatamastakaiḥ //MU_5,22.10//",
    "GSP27moksop_u:11043": "helāvivalitāśeṣaviśvoddharaṇaghasmaraiḥ / kvacid danusutair vyāptaś caladbhir iva merubhiḥ //MU_5,22.11//",
    "GSP27moksop_u:11044": "kaṭakuḍyāgraviśrāntavasudhāmaṇḍaloddhuraiḥ / kvacid digdantibhir dantadrumādribhir upāśritaḥ //MU_5,22.12//",
    "GSP27moksop_u:11045": "mahākaṭakaṭāśabdadagdhabhūtaparamparaiḥ / kvacid durgandhidigbhāgo dhvanan narakamaṇḍalaiḥ //MU_5,22.13//",
    "GSP27moksop_u:11046": "ābhūtalam abhiprotasaptapātālamaṇḍalaiḥ / kvacid ratnākarair vyāptaḥ pātālair itarair iva //MU_5,22.14//",
    "GSP27moksop_u:11047": "surāsuraśirassuptapādāmbhoruhapāṃsunā / kvacid bhagavatā tena kapilena pavitritaḥ //MU_5,22.15//",
    "GSP27moksop_u:11048": "asurīsambhṛtānantapūjanakrīḍanaiṣiṇā / kvacid bhagavatā tena hāṭakeśena pālitaḥ //MU_5,22.16//",
    "GSP27moksop_u:11049": "tasminn asuradosstambhadhāryamāṇamahābhare / babhūva dānavo rājā virocanasuto baḍiḥ //MU_5,22.17//",
    "GSP27moksop_u:11050": "svākrāntena samaṃ sarvais suravidyādharoragaiḥ / pādasaṃvāhanaṃ yasya surarājena vāñchitam //MU_5,22.18//",
    "GSP27moksop_u:11051": "kośas trailokyaratnānāṃ pātā sarvaśarīriṇām / dhartā bhuvanadharmāṇāṃ yasya praṇatavān hariḥ //MU_5,22.19//",
    "GSP27moksop_u:11052": "airāvaṇasya saṃśoṣaṃ yannāmnā kaṭabhittayaḥ / kekayevāhihṛnnāḍyo jagmur ājagmur ārtatām //MU_5,22.20//",
    "GSP27moksop_u:11053": "pratāpogroṣmabhir yasya kalpakāla ivābdhayaḥ / yayuś śoṣonmukhās sapta taptatāṃ kupitākṛteḥ //MU_5,22.21//",
    "GSP27moksop_u:11054": "yadadhvarājyadhūmābhrarājayo valitādrayaḥ / brahmāṇḍakoṭarasyāsya sadā kavacatāṃ yayuḥ //MU_5,22.22//",
    "GSP27moksop_u:11055": "yasya dṛṣṭidṛḍhāpātād anupātakulācalāḥ / vinamanti diśas sarvā latāḥ phalanatā iva //MU_5,22.23//",
    "GSP27moksop_u:11056": "līlāvijitaniśśeṣabhuvanābhogabhūṣaṇaḥ / daśakoṭīs sa varṣāṇāṃ daityo rājyaṃ cakāra ha //MU_5,22.24//",
    "GSP27moksop_u:11057": "atha gacchatsv analpeṣu yugeṣv āvartavṛttiṣu / surāsuramahaugheṣu protpatatsu patatsu ca //MU_5,22.25//",
    "GSP27moksop_u:11058": "ajasram upabhukteṣu trailokyodaravartiṣu / bhogeṣv abhajad udvegaṃ baḍir dānavanāyakaḥ //MU_5,22.26//",
    "GSP27moksop_u:11059": "meruśṛṅgaśikhādantadigdhavātāyane sthitaḥ / ekadā cintayām āsa svayaṃ saṃsārasaṃsthitim //MU_5,22.27//",
    "GSP27moksop_u:11060": "kimantam idam akṣuṇṇaśaktinaiva mayādhunā / sāmrājyam iha kartavyaṃ vihartavyaṃ jagattraye //MU_5,22.28//",
    "GSP27moksop_u:11061": "mahatā mama rājyena trailokyādbhutakāriṇā / kiṃ vā bhavati bhuktena bhūribhogātibhāriṇā //MU_5,22.29//",
    "GSP27moksop_u:11062": "āpātamātramadhuram āvaśyakaparikṣayam / bhogopabhogamātraṃ me kiṃ nāmedaṃ sukhāvaham //MU_5,22.30//",
    "GSP27moksop_u:11063": "punar dinaikakalanā śārvarīsaṃsthitiḥ punaḥ / punas tāny eva karmāṇi lajjāyai na tu tuṣṭaye //MU_5,22.31//",
    "GSP27moksop_u:11064": "punar āliṅgyate kāntā punar eva ca bhujyate / seyaṃ śiśujanakrīḍā lajjāyai mahatām iha //MU_5,22.32//",
    "GSP27moksop_u:11065": "tam eva śuktavirasaṃ vyāpāraughaṃ punaḥ punaḥ / divase divase kurvan prājñaḥ kasmān na lajjate //MU_5,22.33//",
    "GSP27moksop_u:11066": "punar dinaṃ punā rātriḥ punaḥ kāryaparamparā / punaḥ punar ahaṃ manye prājñasyeyaṃ viḍambanā //MU_5,22.34//",
    "GSP27moksop_u:11067": "ūrmitāṃ punar āsādya punar eti nirūrmitām / yathā jalaṃ tathaivāyaṃ tāṃ tām eti kriyāṃ janaḥ //MU_5,22.35//",
    "GSP27moksop_u:11068": "unmattaceṣṭitākārā punaḥ punar iyaṃ kriyā / janaṃ hāsayati prājñaṃ bālalīlopamā muhuḥ //MU_5,22.36//",
    "GSP27moksop_u:11069": "kṛtayāpy anayā nityaṃ kriyayā kṛtakāryayā / ko 'rthas syāt tādṛśo yena punaḥ karma na gacchati //MU_5,22.37//",
    "GSP27moksop_u:11070": "kiyantam atha vā kālam idam āḍambaraṃ mahat / ihāsmābhir anuṣṭheyaṃ kiṃ yāvat samavāpyate //MU_5,22.38//",
    "GSP27moksop_u:11071": "ananteyaṃ śiśukrīḍā vastuśūnyaiva vastutaḥ / āvṛttyā kriyate vyartham anarthaprasavārthibhiḥ //MU_5,22.39//",
    "GSP27moksop_u:11072": "phalam ekaṃ mahodāraṃ neha paśyāmi kiñcana / kāryam astītarat prāpte yasmin nāma na kiñcana //MU_5,22.40//",
    "GSP27moksop_u:11073": "bhogād ṛte kim atyantaṃ syād ramyam avināśi ca / etat sañcintayāmy āśu dadhyau matvety asau baḍiḥ //MU_5,22.41//",
    "GSP27moksop_u:11074": "athābhyuvācāsurarāḍ ā saṃsmṛtam iti kṣaṇāt / ātmany eva manasy arthaṃ sabhrūbhaṅgaṃ vimarśayan //MU_5,22.42//",
    "GSP27moksop_u:11075": "purā kileha bhagavān pṛṣṭo 'bhūt sa virocanaḥ / pitā mayātmatattvajño dṛṣṭalokaparāvaraḥ //MU_5,22.43//",
    "GSP27moksop_u:11076": "yathā sakaladuḥkhānāṃ sukhānāṃ ca mahāmate / yatra sarve bhramāś śāntāḥ ko 'sau sīmānta ucyatām //MU_5,22.44//",
    "GSP27moksop_u:11077": "kvopaśānto manomohaḥ kvātītās sakalaiṣaṇāḥ / virāmarahitaṃ kutra tāta viśramaṇaṃ ciram //MU_5,22.45//",
    "GSP27moksop_u:11078": "kiṃ prāpyeha samastebhyaḥ prāptebhyas tṛptimān pumān / kiṃ dṛṣṭvā darśanaṃ bhūyo na tātopakaroty alam //MU_5,22.46//",
    "GSP27moksop_u:11079": "atyantabahavo 'py ete bhogā hi na sukhāvahāḥ / kṣobhayanti mano mohe pātayanti satām api //MU_5,22.47//",
    "GSP27moksop_u:11080": "tat tāta vitatānandasundaraṃ kiñcid eva me / tādṛk kathaya yatrasthaś ciraṃ viśrāntim emy aham //MU_5,22.48//",
    "GSP27moksop_u:11081_0": "ity ākarṇya purā niśākarakaraspardhāparārdhyollasatpuṣpāpūrakṛtāvaguṇṭhanapaṭasyoktaṃ tale tena me / pitrā svargahṛtasya",
    "GSP27moksop_u:11081_1": "sāgarataros saṃropitasyājire sphārākārarasāyanāsavasamaṃ mohopaśāntyai vacaḥ //MU_5,22.49 //",
    "GSP27moksop_u:11082": "virocanavacanaṃ nāma sargaḥ",
    "GSP27moksop_u:11083": "trayoviṃśas sargaḥ",
    "GSP27moksop_u:11084": "virocanaḥ: asti putrātivitato deśo vipulakoṭaraḥ / trailokyānāṃ sahasrāṇi yatra mānti bahūny api //MU_5,23.1//",
    "GSP27moksop_u:11085": "yatra nāmbhodharā nāpi sāgarā vā na cādrayaḥ / na vanāni na tīrthāni na nadyo na sarāṃsi ca //MU_5,23.2//",
    "GSP27moksop_u:11086": "na mahī nāpi cākāśo na dyaur no pavanādayaḥ / na candrārkau na lokeśā na devā na ca dānavāḥ //MU_5,23.3//",
    "GSP27moksop_u:11087": "na bhūtayakṣarakṣāṃsi na gulmā na vanaśriyaḥ / na kāṣṭhatṛṇabhūtāni sthāvarāṇi carāṇi vā //MU_5,23.4//",
    "GSP27moksop_u:11088": "nāpo na jvalanaṃ nāśā nordhvaṃ nādho na viṣṭapam / nāloko na tamo nāhaṃ na harīndraharādayaḥ //MU_5,23.5//",
    "GSP27moksop_u:11089": "eka evāsti sumahāṃs tatra rājā mahādyutiḥ / sarvakṛt sarvagas sarvas sa ca tūṣṇīṃ vyavasthitaḥ //MU_5,23.6//",
    "GSP27moksop_u:11090": "tena saṅkalpito mantrī sarvasammantraṇonmukhaḥ / aghaṭaṃ ghaṭayaty āśu ghaṭaṃ vighaṭayaty alam //MU_5,23.7//",
    "GSP27moksop_u:11091": "bhoktuṃ kiñcin na śaknoti na ca jānāti kiñcana / rājārthaṃ kevalaṃ sarvaṃ karoty ajño 'pi san sadā //MU_5,23.8//",
    "GSP27moksop_u:11092": "sa eva sarvakāryaikakartā tasya mahīpateḥ / rājā kevalam ekānte svastha evāvatiṣṭhate //MU_5,23.9//",
    "GSP27moksop_u:11093": "ādhivyādhivinirmuktaḥ kas sa deśo mahādyutiḥ / katham āsādyate vāpi kena vādhigataḥ prabho //MU_5,23.10//",
    "GSP27moksop_u:11094": "kas sa tādṛgvidho mantrī rājā vāpi mahābalaḥ / helālūnajagajjālair yo 'smābhir api no jitaḥ //MU_5,23.11//",
    "GSP27moksop_u:11095": "apūrvam etad ākhyānaṃ mamāmarabhayaprada / kathayāpanayāsmān me hṛdvyomnas saṃśayāmbudam //MU_5,23.12//",
    "GSP27moksop_u:11096": "sa tatra mantrī bhagavān devāsuragaṇais suta / sametair lakṣaguṇitair api nākramyate manāk //MU_5,23.13//",
    "GSP27moksop_u:11097": "nāsau sahasranayano na yamo na dhaneśvaraḥ / nāmaro nāsuro vāpi yadi putraka jīyate //MU_5,23.14//",
    "GSP27moksop_u:11098": "tatrāsimusulaprāsavajracakragadādayaḥ / hetayaḥ kuṇṭhatāṃ yānti dṛṣadīvotpalāhatiḥ //MU_5,23.15//",
    "GSP27moksop_u:11099": "gamyo 'sau nāstraśastrāṇāṃ na bhaṭotkaṭakarmaṇām / tena devāsurās sarve sarvadaiva vaśīkṛtāḥ //MU_5,23.16//",
    "GSP27moksop_u:11100": "aviṣṇunāpi tenaiva hiraṇyākṣādayo 'surāḥ / pātitāḥ kalpavātena merukalpadrumā iva //MU_5,23.17//",
    "GSP27moksop_u:11101": "nārāyaṇādayo devā api sarvāvabodhinaḥ / tenākramya yathākāmam avaṭeṣu niveśitāḥ //MU_5,23.18//",
    "GSP27moksop_u:11102": "tatprasādena sāṭopaṃ pañcamātraśaras smaraḥ / trailokyam idam ākramya samrāḍ iva vivalgati //MU_5,23.19//",
    "GSP27moksop_u:11103": "surāsuraughagarhyo 'pi guṇahīno 'pi durmatiḥ / durākṛtir api krodhas tatprasādena jṛmbhate //MU_5,23.20//",
    "GSP27moksop_u:11104": "devāsurasamūhānāṃ saṅgaro yat punaḥ punaḥ / tad etat krīḍanaṃ tasya mantriṇo mantraśālinaḥ //MU_5,23.21//",
    "GSP27moksop_u:11105": "sa mantrī kevalaṃ putra tenaiva prabhuṇā yadi / jīyate tat sujeyo 'sāv anyathā tv acalācalaḥ //MU_5,23.22//",
    "GSP27moksop_u:11106": "tasyaiva tatprabhoḥ kāle jetuṃ taṃ mantriṇaṃ nijam / icchā sañjāyate tena jīyate 'sāv ayatnataḥ //MU_5,23.23//",
    "GSP27moksop_u:11107": "trailokyavalanāmallam ullāsitajagattrayam / jetuṃ ced asti te śaktis tat parākramavān asi //MU_5,23.24//",
    "GSP27moksop_u:11108": "tasminn abhyudite sūrye trailokyakamalākarāḥ / ime vikāsam āyānti vilīyante layaṃ gate //MU_5,23.25//",
    "GSP27moksop_u:11109": "tam ekam ekayā buddhyā vyāmohaparihīnayā / yadi jetuṃ samartho 'si dhīras tad asi suvrata //MU_5,23.26//",
    "GSP27moksop_u:11110": "tasmiñ jite jitā lokā bhavanty avijitā api / ajite tv ajitā ete cirakālajitā api //MU_5,23.27//",
    "GSP27moksop_u:11111": "tasmād anantasiddhyarthaṃ śāśvatāya sukhāya ca / tajjaye yatnam ātiṣṭha kaṣṭayāpi hi ceṣṭayā //MU_5,23.28//",
    "GSP27moksop_u:11112": "sasuram asuranāgayakṣayuktaṃ sanaramahoragakinnaraṃ sametam / trijagad api vaśīkṛtaṃ samantād atibalinā nanu helayaiva tena //MU_5,23.29//",
    "GSP27moksop_u:11113": "baḍivṛttānte virocanagāthā nāma sargaḥ",
    "GSP27moksop_u:11114": "caturviṃśas sargaḥ",
    "GSP27moksop_u:11115": "baḍiḥ: kenopāyena balavān sa tāta parijīyate / ko 'sau veti mahāvīrya sarvaṃ prakathayāśu me //MU_5,24.1//",
    "GSP27moksop_u:11116": "virocanaḥ: mantriṇas tasya tanaya nityājeyasthiter api / śṛṇu vacmi susādhatvaṃ yenāsau parijīyate //MU_5,24.2//",
    "GSP27moksop_u:11117": "putra yuktyā gṛhīto 'sau kṣaṇād āyāti vaśyatām / yuktiṃ vinā dahaty eṣa āśīviṣa ivoddhataḥ //MU_5,24.3//",
    "GSP27moksop_u:11118": "bālaval lālayitvainaṃ yuktyā niyamayanti ye / rājānaṃ taṃ samālokya padam āsādayanti te //MU_5,24.4//",
    "GSP27moksop_u:11119": "dṛṣṭe tasmin mahīpāle sa mantrī vaśam eti vaḥ / tasmiṃś ca mantriṇy ākrānte sa rājā dṛśyate punaḥ //MU_5,24.5//",
    "GSP27moksop_u:11120": "yāvan na dṛṣṭo rājāsau tāvan mantrī na jīyate / mantrī ca yāvan na jitas tāvad rājā na dṛśyate //MU_5,24.6//",
    "GSP27moksop_u:11121": "rājany adṛṣṭe durmantrī sa duḥkhāyotphalaty ati / mantriṇy anirjite rājā so 'tyantaṃ yāty adṛśyatām //MU_5,24.7//",
    "GSP27moksop_u:11122": "abhyāsenobhayaṃ tasmāt samam eva samāharet / rājñas sandarśanaṃ tasya mantriṇaś ca parājayam //MU_5,24.8//",
    "GSP27moksop_u:11123": "pauruṣeṇa prayatnena svābhyāsena śanaiś śanaiḥ / dvayaṃ sampādayann etad deśam āpnoti śobhanam //MU_5,24.9//",
    "GSP27moksop_u:11124": "tvam abhyāse phalībhūte taṃ deśam adhigacchasi / yadi daityendra tad bhūyo manāg api na śocasi //MU_5,24.10//",
    "GSP27moksop_u:11125": "saṃśāntasakalāyāsā nityapramuditāśayāḥ / sādhavas tatra tiṣṭhanti praśāntāśeṣasaṃśayāḥ //MU_5,24.11//",
    "GSP27moksop_u:11126": "śṛṇu kaḥ putra deśo 'sau sarvaṃ prakaṭayāmi te / deśanāmnā mayoktas te mokṣas sakaladuḥkhahā //MU_5,24.12//",
    "GSP27moksop_u:11127": "rājā tu tatra bhagavān ātmā sarvapadātigaḥ / tena mantrī kṛtaḥ prājño manonāmā mahāmate //MU_5,24.13//",
    "GSP27moksop_u:11128": "mano viśvatayā viṣvag idaṃ pariṇatiṃ gatam / ghaṭatveneva mṛtpiṇḍaṃ dhūmo 'mbudatayeva vā //MU_5,24.14//",
    "GSP27moksop_u:11129": "tasmiñ jite jitaṃ sarvaṃ sarvaṃ cāsāditaṃ bhavet / durjayaṃ tad vijānīyād yuktyaiva parijīyate //MU_5,24.15//",
    "GSP27moksop_u:11130": "baḍiḥ: yā yuktir bhagavaṃs tasya cittasyākramaṇe sphuṭā / tāṃ me kathaya tat tāta yayā jeṣyāmi dāruṇam //MU_5,24.16//",
    "GSP27moksop_u:11131": "virocanaḥ: viṣayān prati bhoḥ putra sarvān eva hi sarvathā / anāsthā paramā yaiṣā sā yuktir manaso jaye //MU_5,24.17//",
    "GSP27moksop_u:11132": "eṣaiva paramā yuktir anayaiva mahāmadaḥ / svamanomattamātaṅgo drāgity evāvadamyate //MU_5,24.18//",
    "GSP27moksop_u:11133": "eṣā hy atyantaduṣprāpā suprāpā ca mahāmate / anabhyastā hi duṣprāpā svabhyastā prāpyate sukham //MU_5,24.19//",
    "GSP27moksop_u:11134": "kramād abhyasyamānaiṣā viṣayāratir ātmaja / sarvatas sphuṭatām eti sekasiktā latā yathā //MU_5,24.20//",
    "GSP27moksop_u:11135": "nāsādyate hy anabhyastā kāṅkṣatāpi śaṭhātmanā / putra śālir ivāvyuptas tasmād enāṃ samāharet //MU_5,24.21//",
    "GSP27moksop_u:11136": "tāvad bhramanti duḥkheṣu saṃsārāvaṭavāsinaḥ / viratiṃ viṣayeṣv ete yāvan nāyānti dehinaḥ //MU_5,24.22//",
    "GSP27moksop_u:11137": "abhyāsena vinā kaścin nāpnoti viṣayāratim / apy atyantamatāṃ dehī deśāntaram ivāgatiḥ //MU_5,24.23//",
    "GSP27moksop_u:11138": "dhyeyatyāgam ato 'jasraṃ dhyāyatā dehadhāriṇā / bhogeṣv aratir abhyāsād vṛddhiṃ neyā latā yathā //MU_5,24.24//",
    "GSP27moksop_u:11139": "puruṣārthād ṛte putra neha samprāpyate śubham / pauruṣeṇaiva sarveṣāṃ kāryāṇāṃ phalam āpyate //MU_5,24.25//",
    "GSP27moksop_u:11140": "kriyāphale pariprāpte harṣāmarṣādito yathā / daivam ity ucyate loke na daivaṃ dehavat kvacit //MU_5,24.26//",
    "GSP27moksop_u:11141": "avaśyabhavitavyākhyā yehayā niyatiś ca vā / ucyate daivaśabdena sā narair eva netaraiḥ //MU_5,24.27//",
    "GSP27moksop_u:11142": "yad yatheha sadā yatra sampannaṃ phalatāṃ gatam / harṣāmarṣavināśāya tad daivam iti kathyate //MU_5,24.28//",
    "GSP27moksop_u:11143": "daivaṃ niyatirūpaṃ ca pauruṣeṇāvajīyate / samyagjñānavilāsena mṛgatṛṣṇābhramo yathā //MU_5,24.29//",
    "GSP27moksop_u:11144": "yathā saṅkalpyate yad yat pauruṣeṇa tathaiva tat / talavattāgṛhītaṃ khaṃ talavattāsukhapradam //MU_5,24.30//",
    "GSP27moksop_u:11145": "kartr ato mana eveha yat kalpayati tat tathā / niyatiṃ yādṛśīm etat saṅkalpayati sā tathā //MU_5,24.31//",
    "GSP27moksop_u:11146": "niyatān niyatān kāṃścid bhāvān aniyatān api / karoti cittaṃ tenaitac cittaṃ niyatiyojakam //MU_5,24.32//",
    "GSP27moksop_u:11147": "niyatāṃ niyatiṃ kurvan kadācit sārthanāmikām / sphuraty asmiñ jagatkośe jīvo vyomnīva mārutaḥ //MU_5,24.33//",
    "GSP27moksop_u:11148": "niyatyā rahitāṃ kurvan kadācin niyatiṃ manaḥ / sañjñārtharūḍhāniyatiśabdāṃ sphurati vātavat //MU_5,24.34//",
    "GSP27moksop_u:11149": "tasmād yāvan manas tāvan na daivaṃ niyatir na ca / manasy astaṅgate sādho yad bhavaty astu tat tathā //MU_5,24.35//",
    "GSP27moksop_u:11150": "jīvo hi puruṣo jātaḥ pauruṣeṇa sa yad yathā / saṅkalpayati loke 'smiṃs tat tathā tasya nānyathā //MU_5,24.36//",
    "GSP27moksop_u:11151": "puruṣārthād ṛte putra na kiñcid iha vidyate / paraṃ pauruṣam āśritya bhogeṣv aratim āharet //MU_5,24.37//",
    "GSP27moksop_u:11152": "na bhogeṣv aratir yāvaj jāteha jayadāyinī / na parā nirvṛtis tāvat prāpyate bhavanāśinī //MU_5,24.38//",
    "GSP27moksop_u:11153": "viṣayeṣu ratir yāvat sthitā sammohakāriṇī / tāvad bhavadaśādolāvilolāndolanaṃ sthitam //MU_5,24.39//",
    "GSP27moksop_u:11154": "abhyāsena vinā putra na kadācana duḥkhadā / bhogabhogibharaprotthā kadāśā vinivartate //MU_5,24.40//",
    "GSP27moksop_u:11155": "baḍiḥ: bhogeṣv aratir eṣāntaḥ kathaṃ sarvāsureśvara / sthitim āyāti jīvasya dīrghajīvitadāyinī //MU_5,24.41//",
    "GSP27moksop_u:11156": "virocanaḥ: ātmānam ālokayataḥ phalitaṃ phalati sphuṭam / jīvasya bhogeṣv aratiś śaradīva mahālatā //MU_5,24.42//",
    "GSP27moksop_u:11157": "ātmāvalokanenaiṣā viṣayāratir uttame / hṛdaye sthitim āyāti śrīr ivāmbhojakoṭare //MU_5,24.43//",
    "GSP27moksop_u:11158": "tasmāt prajñānikāṣeṇa vicāreṇāticāruṇā / devam ālokayed bhogād ratiṃ cāpaharet samam //MU_5,24.44//",
    "GSP27moksop_u:11159": "cittasya bhogair dvau bhāgau śāstreṇaikaṃ prapūrayet / guruśuśrūṣayā caikam avyutpannasya satkrame //MU_5,24.45//",
    "GSP27moksop_u:11160": "kiñcitvyutpattiyuktasya bhāgaṃ bhogaiḥ prapūrayet / guruśuśrūṣayā bhāgaṃ bhāgaṃ śāstrārthacintayā //MU_5,24.46//",
    "GSP27moksop_u:11161": "vyutpattim anuyātasya pūrayec cetaso 'nvaham / dvau bhāgau śāstravairāgyair dvau dhyānagurupūjanaiḥ //MU_5,24.47//",
    "GSP27moksop_u:11162": "sādhutām āgato jīvo yogyo jñānakathākrame / nirmalākṛtir ādatte paṭa uttamarañjanām //MU_5,24.48//",
    "GSP27moksop_u:11163": "śanaiś śanair lālanayā yuktibhiḥ pāvanoktibhiḥ / śāstrārthapariṇāmena pālayec cittabālakam //MU_5,24.49//",
    "GSP27moksop_u:11164": "pare pariṇataṃ jñāne śithilībhūtadurgraham / jyotsnābhinnasphaṭikavac cetaś śītaṃ virājate //MU_5,24.50//",
    "GSP27moksop_u:11165": "prajñayā parayā ṛjvyā bhogānām īśvarasya ca / samam evātha dehasya rūpam āśv avalokayet //MU_5,24.51//",
    "GSP27moksop_u:11166": "prajñāvicāravaśatas samam eva sadā suta / ātmāvalokanaṃ tṛṣṇāsantyāgaṃ ca samāharet //MU_5,24.52//",
    "GSP27moksop_u:11167": "pare dṛṣṭe vitṛṣṇatvaṃ tṛṣṇānāśe ca dṛk parā / ete mitho dhṛte dṛṣṭī naunāvikadaśe yathā //MU_5,24.53//",
    "GSP27moksop_u:11168": "bhogapūge gatasvāde dṛṣṭe deve parāpare / pare brahmaṇi viśrāntir anantodeti śāśvatī //MU_5,24.54//",
    "GSP27moksop_u:11169": "cirāya phalitānandam anantodeti nirvṛtiḥ / na kadācana jīvānām ātmaviśramaṇād ṛte //MU_5,24.55//",
    "GSP27moksop_u:11170": "na tapobhir na dānena na tīrthair api jāyate / bhogeṣu viratir jantos svabhāvālokanād ṛte //MU_5,24.56//",
    "GSP27moksop_u:11171": "kayācid api no yuktyā buddhir ātmāvalokane / svaprayatnād ṛte puṃsaś śreyase sampravartate //MU_5,24.57//",
    "GSP27moksop_u:11172": "bhogasantyāgasamprāptaparamārthād ṛte suta / na brahmapadaviśrāntisukham āsādyate param //MU_5,24.58//",
    "GSP27moksop_u:11173": "ābrahmastambaparyante jagaty asmin na kutracit / tadvad āśvasyate sādho parame kāraṇe yathā //MU_5,24.59//",
    "GSP27moksop_u:11174": "pauruṣam yatnam āśritya daivaṃ kṛtvā sudūrataḥ / bhogān vigarhayet prājñaś śreyomārgadṛḍhārgalān //MU_5,24.60//",
    "GSP27moksop_u:11175": "prauḍhāyāṃ bhogagarhāyāṃ vicāra upajāyate / vṛddhāyāṃ prāvṛṣi śrīmāñ śaratkāla ivāmalaḥ //MU_5,24.61//",
    "GSP27moksop_u:11176": "vicāro bhogagarhāto vicārād bhogagarhaṇam / anyo'nyam ete pūryete samudrajaladāv iva //MU_5,24.62//",
    "GSP27moksop_u:11177": "bhogagarhā vicāraś ca svātmālokaś ca śāśvataḥ / anyo'nyaṃ sādhayanty arthaṃ susnigdhās suhṛdo yathā //MU_5,24.63//",
    "GSP27moksop_u:11178": "pūrvaṃ daivam anādṛtya pauruṣaṃ prāpya yatnataḥ / dantair dantān prasampīḍya bhogeṣv aratim āharet //MU_5,24.64//",
    "GSP27moksop_u:11179": "deśācārāviruddhena bāndhavaikahitena ca / pauruṣeṇa krameṇādau dhanāni samupārjayet //MU_5,24.65//",
    "GSP27moksop_u:11180": "dhanair abhyāhared bhavyān sujanān guṇaśālinaḥ / pravartate samāsaṅgāt teṣāṃ bhogavigarhaṇā //MU_5,24.66//",
    "GSP27moksop_u:11181": "tato vicāras tadanu jñānaśāstrārthasaṅgrahaḥ / tataḥ krameṇa paramapadaprāptiḥ prajāyate //MU_5,24.67//",
    "GSP27moksop_u:11182": "yadāsurapate kāle viṣayebhyo viraṃsyasi / tadā vicāravaśataḥ paramaṃ padam eṣyasi //MU_5,24.68//",
    "GSP27moksop_u:11183": "samyak prāpsyasi viśrāntim ātmany atyantapāvane / na punaḥ kalanāpaṅke duḥkhāyāvapatiṣyasi //MU_5,24.69//",
    "GSP27moksop_u:11184": "deśakrameṇa dhanam alpavigarhaṇena tenāṅga sādhujanam arjaya mānapūrvam / tatsaṅgamotthaviṣayābhyavahelanena samyagvicāravibhavena tavātmalābhaḥ //MU_5,24.70//",
    "GSP27moksop_u:11185": "cittacikitsāyogopadeśo nāma sargaḥ",
    "GSP27moksop_u:11186": "pañcaviṃśas sargaḥ",
    "GSP27moksop_u:11187": "baḍiḥ: etan me kathitaṃ pūrvaṃ pitrā cāruvicāriṇā / idānīṃ saṃsmṛtaṃ diṣṭyā samprabodham ahaṃ gataḥ //MU_5,25.1//",
    "GSP27moksop_u:11188": "adyeyaṃ mama sañjātā bhogān praty aratis sphuṭam / diṣṭyā śamasukhaṃ svacchaṃ viśāmy amṛtaśītalam //MU_5,25.2//",
    "GSP27moksop_u:11189": "punar āpūrayann āśāḥ punar abhyāharan dhanam / punar āvarjayan kāntāḥ khinno 'smi vibhavasthitau //MU_5,25.3//",
    "GSP27moksop_u:11190": "aho nu khalu ramyeyaṃ śamabhūś śītalāntarā / sarvā eva śamaṃ yānti sukhaduḥkhadṛśaś śame //MU_5,25.4//",
    "GSP27moksop_u:11191": "śāmyāmi parinirvāmi sukham āse śame sthitaḥ / ayam antaḥ prahṛṣyāmi candrabimba ivārpitaḥ //MU_5,25.5//",
    "GSP27moksop_u:11192": "uttāṇḍavamanoraṃhaḥpoṣitoruśarīrakam / anārataparikṣobhaṃ hā duḥkhaṃ vibhavārjanam //MU_5,25.6//",
    "GSP27moksop_u:11193": "aṅgam aṅgena sampīḍya māṃsaṃ māṃsena ca striyāḥ / purāham abhavaṃ prīto yat tan mohavijṛmbhitam //MU_5,25.7//",
    "GSP27moksop_u:11194": "dṛṣṭāntadṛṣṭayo dṛṣṭā bhuktaṃ bhoktavyam akṣatam / ākrāntam akhilaṃ bhūtajātaṃ kim iva śobhanam //MU_5,25.8//",
    "GSP27moksop_u:11195": "punas tāny eva tāny eva tatrehānyatra cātra ca / itaś cetaś ca vastūni nāpūrvaṃ nāma kiñcana //MU_5,25.9//",
    "GSP27moksop_u:11196": "sarvam eva parityajya parihṛtya dhiyā svayam / svaccha evāvatiṣṭhe 'haṃ pūrṇo 'rṇava ivātmani //MU_5,25.10//",
    "GSP27moksop_u:11197": "pātāle bhūtale svarge striyo ratnopalādayaḥ / sāraṃ tad api tucchena kālenāśu nigīryate //MU_5,25.11//",
    "GSP27moksop_u:11198": "etāvantam ahaṃ kālaṃ bhṛśaṃ bālo 'bhavaṃ purā / yaḥ kurvan dveṣam amarais tucchayā jagadicchayā //MU_5,25.12//",
    "GSP27moksop_u:11199": "manonirmāṇamātreṇa jagannāmnā mahādhinā / tyaktenāttena vārthas syāt ka udāro mahātmanaḥ //MU_5,25.13//",
    "GSP27moksop_u:11200": "kaṣṭaṃ cirataraṃ kālam anartho 'rthadhiyā mayā / ajñānamadamattena bālena śveva sevitaḥ //MU_5,25.14//",
    "GSP27moksop_u:11201": "tarattaralatṛṣṇena kim ivāsmiñ jagattraye / mayā na kṛtam ajñena paścāttāpābhivṛddhaye //MU_5,25.15//",
    "GSP27moksop_u:11202": "etayā tad alaṃ me 'stu tucchayā pūrvacintayā / pauruṣaṃ yāti sāphalyaṃ vartamānacikitsayā //MU_5,25.16//",
    "GSP27moksop_u:11203": "adyāparimitākārakāraṇaikatayātmanaḥ / sarvatas sukham abhyemi rasāyana ivārṇave //MU_5,25.17//",
    "GSP27moksop_u:11204": "ko 'yaṃ tāvad ahaṃ kiṃ syād ātmety ātmāvalokanam / pṛcchāmy uśanasaṃ nāthaṃ nūnam ajñānaśāntaye //MU_5,25.18//",
    "GSP27moksop_u:11205": "sañcintayāmi parameśvaram āśu śukram udyatprasādam atha tena giropadiṣṭaḥ / tiṣṭhāmy anantavibhave svayam ātmanātmany akṣīṇam artham upadeśagiraḥ phalanti //MU_5,25.19//",
    "GSP27moksop_u:11206": "baḍivṛttānte baḍicittāsiddhāntayogopadeśo nāma sargaḥ",
    "GSP27moksop_u:11207": "ṣaḍviṃśas sargaḥ",
    "GSP27moksop_u:11208": "vasiṣṭhaḥ: iti sañcintya bhagavān baḍir āmīlitekṣaṇaḥ / dadhyau kamalapattrākṣaṃ śukram ākāśamandiram //MU_5,26.1//",
    "GSP27moksop_u:11209": "sarvasthacinmayānantanityadhyāno 'tha bhārgavaḥ / cetantaṃ jñātavāñ śiṣyaṃ baḍiṃ gurvarthinaṃ pure //MU_5,26.2//",
    "GSP27moksop_u:11210": "atha sarvagatānantacidātmā bhārgavaḥ prabhuḥ / ānināya sa dehaṃ svaṃ ratnavātāyanaṃ baḍeḥ //MU_5,26.3//",
    "GSP27moksop_u:11211": "gurudehaprabhājālaparimṛṣṭatanur baḍiḥ / bubudhe prātar arkāṃśusambodhitam ivāmbujam //MU_5,26.4//",
    "GSP27moksop_u:11212": "tatra ratnārghadānena mandārakusumotkaraiḥ / pādābhivandanenainaṃ pūjayām āsa bhārgavam //MU_5,26.5//",
    "GSP27moksop_u:11213": "ratnārghaparikīrṇāṅgaṃ kṛtamandāraśekharam / mahārhāsanaviśrāntam athovāca guruṃ baḍiḥ //MU_5,26.6//",
    "GSP27moksop_u:11214": "baḍiḥ: bhagavaṃs tvatprasādotthā pratibheyaṃ puras tava / niyojayati māṃ vaktuṃ kāryaṃ kartum ivārkabhāḥ //MU_5,26.7//",
    "GSP27moksop_u:11215": "bhogān prati virakto 'smi mahāsammohadāyinaḥ / tattvaṃ vijñātum icchāmi mahāsammohahāri yat //MU_5,26.8//",
    "GSP27moksop_u:11216": "kim ihāsti kiyanmātram idaṃ kimmayam eva vā / ko 'haṃ kas tvaṃ kim ete vā lokā iti vadāśu me //MU_5,26.9//",
    "GSP27moksop_u:11217": "śukraḥ: bahunātra kim uktena khaṃ gantuṃ yatnavān aham / sarvaṃ dānavarājendra sāraṃ saṅkṣepataś śṛṇu //MU_5,26.10//",
    "GSP27moksop_u:11218": "cid ihāsti hi cinmātram idaṃ cinmayam eva ca / cit tvaṃ cid aham ete ca lokāś cid iti saṅgrahaḥ //MU_5,26.11//",
    "GSP27moksop_u:11219": "citaṃ niścayam ādāya vilokaya dhiyeddhayā / svayam evātmanātmānam anantaṃ padam āpsyasi //MU_5,26.12//",
    "GSP27moksop_u:11220": "bhavyo 'si cet tad etasmāt sarvam āpnoṣi niścayāt / no cet tad bahv api proktaṃ tvayi bhasmani hūyate //MU_5,26.13//",
    "GSP27moksop_u:11221": "ciccetyakalanā bandhas tanmuktir muktir ucyate / cid acetyā kilātmeti sarvasiddhāntasaṅgrahaḥ //MU_5,26.14//",
    "GSP27moksop_u:11222": "etaṃ niścayam ādāya vilokaya dhiyeddhayā / svayam evātmanātmānam anantaṃ padam āpsyasi //MU_5,26.15//",
    "GSP27moksop_u:11223": "khaṃ vrajāmy aham atraite munayas sapta saṅgatāḥ / kenāpi surakāryeṇa vartavyaṃ tatra khe mayā //MU_5,26.16//",
    "GSP27moksop_u:11224": "rājan yāvad ayaṃ dehas tāvan muktadhiyām api / yathāprāptārthasantyāgo rocate na svabhāvataḥ //MU_5,26.17//",
    "GSP27moksop_u:11225": "iti kathitavatātha bhārgaveṇa sphuṭajalarāśipathe mahājavena / plutam aliśabale nabho'ntarāle taralataraṅgavad ākule grahaughaiḥ //MU_5,26.18//",
    "GSP27moksop_u:11226": "baḍyupadeśayogo nāma sargaḥ",
    "GSP27moksop_u:11227": "saptaviṃśas sargaḥ",
    "GSP27moksop_u:11228": "vasiṣṭhaḥ: surāsurasabhāpūjye tasmin bhṛgusute gate / manasā cintayām āsa baḍir balavatāṃ varaḥ //MU_5,27.1//",
    "GSP27moksop_u:11229": "yuktam uktaṃ bhagavatā cid evedaṃ jagattrayam / cid ahaṃ cid ime lokāś cid āśā cid iyaṃ kriyā //MU_5,27.2//",
    "GSP27moksop_u:11230": "sabāhyābhyantaraṃ sarvaṃ cid eva paramārthataḥ / asti cidvyatirekeṇa neha kiñcana kutracit //MU_5,27.3//",
    "GSP27moksop_u:11231": "ayam āditya ity arko na citā cetyate yadi / tad arkatamasor bhedaḥ ka ivehopalabhyate //MU_5,27.4//",
    "GSP27moksop_u:11232": "iyaṃ bhūr iti bhūr eṣā citā yadi na cetyate / bhūmeḥ kiṃ nāma bhūmitvaṃ tad bhaved bhavyatāṃ gatam //MU_5,27.5//",
    "GSP27moksop_u:11233": "imā diśo diśa iti cetyante na citā yadi / tat kiṃ nāma diśāṃ diktvaṃ śailānāṃ vāpi kādritā //MU_5,27.6//",
    "GSP27moksop_u:11234": "idaṃ jagad iti jagac citā yadi na cetyate / tat kiṃ jagattvaṃ jagato nabhastvaṃ nabhaso 'tha kim //MU_5,27.7//",
    "GSP27moksop_u:11235": "kāyo 'yaṃ parvatākāraś citā yadi na cetyate / tat kiṃ nāma śarīratvaṃ śarīrasya śarīriṇām //MU_5,27.8//",
    "GSP27moksop_u:11236": "cid indriyāṇi cit kāyaś cin manaś cit tadeṣaṇā / cid antaś cid bahiś cit khaṃ cid bhāvaś cid bhavasthitiḥ //MU_5,27.9//",
    "GSP27moksop_u:11237": "cid evaikam ahaṃ sarvaṃ sparśanaiṣaṇapūrvakam / karomi mātrāsaṃsparśaṃ śarīreṇa na kiñcana //MU_5,27.10//",
    "GSP27moksop_u:11238": "kim anena śarīreṇa kāṣṭhaloṣṭasamena me / aśeṣajagadekātmā cid ahaṃ cetanātmakaḥ //MU_5,27.11//",
    "GSP27moksop_u:11239": "ahaṃ cid ambare bhānāv ahaṃ cid bhūtapañjare / surāsureṣu cid ahaṃ sthāvareṣu careṣu ca //MU_5,27.12//",
    "GSP27moksop_u:11240": "cid astīha dvitīyā hi kalpanaiva na vidyate / dvitvasyāsambhavāl loke kaś śatruḥ kaś ca vā suhṛt //MU_5,27.13//",
    "GSP27moksop_u:11241": "baḍināmnaś śarīrasya cchinne śirasi bhāsure / citas tat kiṃ bhavec chinnaṃ sarvalokāvapūraṇāt //MU_5,27.14//",
    "GSP27moksop_u:11242": "citā sañcetito dveṣo dveṣo bhavati nānyathā / tasmād dveṣādayas sarve bhāvābhāvāś cidātmakāḥ //MU_5,27.15//",
    "GSP27moksop_u:11243": "na cito vyatirekeṇa pravicāryāpi kiñcana / anyad āsādyate sphārād asmāt tribhuvanodarāt //MU_5,27.16//",
    "GSP27moksop_u:11244": "na dveṣo 'sti na rāgo 'sti na mano nāsya vṛttayaḥ / cinmātrasyātiśuddhasya vikalpakalanā kutaḥ //MU_5,27.17//",
    "GSP27moksop_u:11245": "cid ahaṃ sarvago vyāpī nityānandamayātmakaḥ / vikalpakalanātīto vikalpāṃśavivarjitaḥ //MU_5,27.18//",
    "GSP27moksop_u:11246": "citaś cid iti yan nāma nirnāmāyā na nāma tat / śabdātmikaiṣā cicchaktiḥ parisphurati sarvagā //MU_5,27.19//",
    "GSP27moksop_u:11247": "dṛśyadarśananirmuktaḥ kevalāmalamūrtimān / nityodito nirābhāso draṣṭāsmi parameśvaraḥ //MU_5,27.20//",
    "GSP27moksop_u:11248": "na kartāsmi na bhoktāsmi draṣṭaivāsmi nirāmayaḥ / kalpanāvikalākārakālakāntakalāmayaḥ //MU_5,27.21//",
    "GSP27moksop_u:11249": "ābhāsamātram udito nitya ābhāsyavarjitaḥ / bhārūpaikasvarūpo 'smi svarūpeṇa jayāmy aham //MU_5,27.22//",
    "GSP27moksop_u:11250": "cetyarañjanariktāya vimuktāya mahātmane / pratyakcetanarūpāya svarūpāya namo 'stu me //MU_5,27.23//",
    "GSP27moksop_u:11251": "citaye cetyamuktāya yuktyā yuktāya yogyayā / sarvāvabhāsarūpāya mahyam eva namo namaḥ //MU_5,27.24//",
    "GSP27moksop_u:11252": "cetyanirmuktacidrūpaṃ viṣvagviśvāvapūrakam / saṃśāntasarvasaṃvedyaṃ saṃvinmātram ahaṃ tatam //MU_5,27.25//",
    "GSP27moksop_u:11253": "ākāśavad ananto 'ham apy aṇor aṇur ātataḥ / nāsādayanti mām etās sukhaduḥkhadaśādṛśaḥ //MU_5,27.26//",
    "GSP27moksop_u:11254": "saṃvedanam asaṃvedyam acetyaṃ cetanaṃ tatam / na śaktā māṃ paricchettum bhāvābhāvā jagadgatāḥ //MU_5,27.27//",
    "GSP27moksop_u:11255": "atha vaite jagadbhāvāḥ paricchindantu mām imam / yathābhimatam ete hi matto na vyatirekiṇaḥ //MU_5,27.28//",
    "GSP27moksop_u:11256": "yadi svabhāvabhūtena vastunā vastu mīyate / hriyate dīyate vāpi tat kiṃ kasya kila kṣatam //MU_5,27.29//",
    "GSP27moksop_u:11257": "sarvadā sarvam evāhaṃ sarvakṛt sarvasaṅgataḥ / cetyam asty aham evaitan na kiñcid api coditam //MU_5,27.30//",
    "GSP27moksop_u:11258": "kiṃ saṅkalpavikalpābhyāṃ cid acic cāham ekabhāḥ / saṅkṣobhayāmy ahaṃ tāvac chāmyāmy ātmani pāvane //MU_5,27.31//",
    "GSP27moksop_u:11259": "iti sañcintayann eva baḍiḥ paramakovidaḥ / akārārdhārdhamātrārthaṃ bhāvayan dhyānam āsthitaḥ //MU_5,27.32//",
    "GSP27moksop_u:11260": "saṃśāntasarvasaṅkalpaḥ praśāntakalanāgaṇaḥ / niśśaṅkam atidūrāstacetyacintakacintanaḥ //MU_5,27.33//",
    "GSP27moksop_u:11261": "dhyātṛdhyeyadhyānahīno nirmanāś śāntavāsanaḥ / babhūvāvātadīpābho baḍiḥ prāptamahāpadaḥ //MU_5,27.34//",
    "GSP27moksop_u:11262": "upaśāntamanās tatra ratnavātāyane baḍiḥ / avasad bahukālaṃ sa samutkīrṇa ivopalāt //MU_5,27.35//",
    "GSP27moksop_u:11263": "praśamitaiṣaṇayā paripūrṇayā mananadoṣadaśojjhitayoccayā / baḍir arājata nirmalasattayā vighanam acchatayeva śarannabhaḥ //MU_5,27.36//",
    "GSP27moksop_u:11264": "baḍiviśrāntir nāma sargaḥ",
    "GSP27moksop_u:11265": "aṣṭāviṃśas sargaḥ",
    "GSP27moksop_u:11266": "vasiṣṭhaḥ: atha te dānavās tatra baḍer anucarās tadā / tadgṛhaṃ sphāṭikaṃ saudham uccair āruruhuḥ kṣaṇāt //MU_5,28.1//",
    "GSP27moksop_u:11267": "ḍimbādyā mantriṇo vīrās sāmantāḥ kukuhādayaḥ / surādyāś caiva rājāno vṛtrādyā balahāriṇaḥ //MU_5,28.2//",
    "GSP27moksop_u:11268": "hayagrīvādayas sabhyāś śukundādyāś ca bandhavaḥ / luḍaṅgādyāś ca suhṛdaḥ palmūlādyāś ca lālakāḥ //MU_5,28.3//",
    "GSP27moksop_u:11269": "kuberayamaśakrādyā upāyanakarās surāḥ / yakṣā vidyādharā nāgās sevāvasarakāṅkṣiṇaḥ //MU_5,28.4//",
    "GSP27moksop_u:11270": "rambhātilottamādyāś ca cāmariṇyo varāṅganāḥ / saritas sāgarāś śailā diśaś ca vidiśas tathā //MU_5,28.5//",
    "GSP27moksop_u:11271": "sevārtham āyayus tasya taṃ pradeśaṃ tadā baḍeḥ / anye ca bahavas siddhās trailokyodaravāsinaḥ //MU_5,28.6//",
    "GSP27moksop_u:11272": "dhyānamaunasamādhisthaṃ citrārpitam ivācalam / namatkirīṭāvalayo dadṛśur baḍim ādṛtāḥ //MU_5,28.7//",
    "GSP27moksop_u:11273": "taṃ dṛṣṭvā kṛtakartavyāḥ praṇemus te mahāsurāḥ / viṣādavismayānandabhayamantharatāṃ yayuḥ //MU_5,28.8//",
    "GSP27moksop_u:11274": "mantriṇo 'tha vicāryātra kiṃ prāptam iti dānavāḥ / bhārgavaṃ cintayām āsur guruṃ sarvavidāṃ varam //MU_5,28.9//",
    "GSP27moksop_u:11275": "cintanānantaraṃ daityā bhārgavaṃ bhāsuraṃ puraḥ / dadṛśuḥ kalpitaprāptaṃ gandharvanagaraṃ yathā //MU_5,28.10//",
    "GSP27moksop_u:11276": "pūjyamāno 'suragaṇair niviṣṭo guruviṣṭare / dadarśa dhyānamaunasthaṃ bhārgavo dānaveśvaram //MU_5,28.11//",
    "GSP27moksop_u:11277": "viśramya sa kṣaṇam iva premavān avalokya ca / baḍiṃ vicārayan dṛṣṭyā parikṣīṇabhavabhramam //MU_5,28.12//",
    "GSP27moksop_u:11278": "deharaśmiśatair dantadīptibhiḥ kṣīrasāgare / kṣipann iva sabhām āha hasan vākyam idaṃ guruḥ //MU_5,28.13//",
    "GSP27moksop_u:11279": "śukraḥ: aho citram idaṃ daityās svavicāraṇayaiva yat / samprāptavimalālokas siddho 'yaṃ bhagavān baḍiḥ //MU_5,28.14//",
    "GSP27moksop_u:11280": "ayaṃ tad evam eveha tiṣṭhan dānavasattamāḥ / svātmani sthitim āpnotu padaṃ paśyatv anāmayam //MU_5,28.15//",
    "GSP27moksop_u:11281": "śrānto viśrāntim āyātaḥ kṣīṇacintābharabhramaḥ / śāntasaṃsāranīhāro bodhanīyo na dānavāḥ //MU_5,28.16//",
    "GSP27moksop_u:11282": "sva evāloka etena samprāpto 'jñānasaṅkṣaye / śānte 'bhrasambhrame sauro dineneva karotkaraḥ //MU_5,28.17//",
    "GSP27moksop_u:11283": "svayam eva hi kālena prabodham ayam eṣyati / bījakośāt svasaṃvittyā suptamūrtir ivāṅkuraḥ //MU_5,28.18//",
    "GSP27moksop_u:11284": "kurudhvaṃ svāni kāryāṇi sarve dānavanāyakāḥ / baḍir varṣasahasreṇa samādher bodham eṣyati //MU_5,28.19//",
    "GSP27moksop_u:11285": "ity ukte guruṇā tatra bhayaharṣaviṣādajām / daityāś cintāṃ jahuś śuṣkāṃ mañjarīm iva pādapāḥ //MU_5,28.20//",
    "GSP27moksop_u:11286": "vairocanisabhāsaṃsthāṃ vidhāya prāgvyavasthayā / svavyāpāraparās tasthus sarva evāsurās tataḥ //MU_5,28.21//",
    "GSP27moksop_u:11287": "narā mahīm ahipatayo rasātalaṃ grahā nabhas tridaśagaṇās triviṣṭapam / diśo 'drayo jalapatayaś ca kandarān vanecarā gaganacarāś ca khaṃ yayuḥ //MU_5,28.22//",
    "GSP27moksop_u:11288": "baḍisamādhivarṇanaṃ nāma sargaḥ",
    "GSP27moksop_u:11289": "ekonatriṃśas sargaḥ",
    "GSP27moksop_u:11290": "vasiṣṭhaḥ: atha varṣasahasreṇa divyenāsurasattamaḥ / devadundubhinirghoṣair bubudhe bhagavān baḍiḥ //MU_5,29.1//",
    "GSP27moksop_u:11291": "baḍau prabuddhe tad bāḍhaṃ vireje nagaraṃ tadā / vairiñca iva sūryaugha udite kamalākaraḥ //MU_5,29.2//",
    "GSP27moksop_u:11292": "baḍiḥ prabuddha evāsau yāvan nāyānti dānavāḥ / tāvat sañcintayām āsa samādhisadane kṣaṇam //MU_5,29.3//",
    "GSP27moksop_u:11293": "aho nu ramyā padavī śītalā pāramārthikī / aham asyāṃ kṣaṇaṃ sthitvā parāṃ viśrāntim āgataḥ //MU_5,29.4//",
    "GSP27moksop_u:11294": "tad enām eva padavīm avalambya vasāmy aham / bhavatīhopabhuktābhiḥ kiṃ me bāhyavibhūtibhiḥ //MU_5,29.5//",
    "GSP27moksop_u:11295": "aindaveṣv api bimbeṣu na tathānandavīcayaḥ / toṣayanti yathāntar māṃ saṃvidvibhavabhūmayaḥ //MU_5,29.6//",
    "GSP27moksop_u:11296": "iti bhūyo 'pi viśrāntyai kurvāṇaṃ galitaṃ manaḥ / baḍim āvārayām āsur daityāś candram ivāmbudāḥ //MU_5,29.7//",
    "GSP27moksop_u:11297": "tān ālokya punar dadhyau tatpraṇāmākulekṣaṇaḥ / taiḥ kulācalasaṅkāśaiḥ parivītavapus tv idam //MU_5,29.8//",
    "GSP27moksop_u:11298": "citaḥ kṣīṇavikalpasya kim upādeyam asti me / mano yadabhipātitvād yātu tadrasatām alam //MU_5,29.9//",
    "GSP27moksop_u:11299": "mokṣam icchāmy ahaṃ kasmād baddhaḥ kenāsmi vai purā / abaddho mokṣam icchāmi keyaṃ bālaviḍambanā //MU_5,29.10//",
    "GSP27moksop_u:11300": "na bandho 'sti na mokṣo 'sti maurkhyaṃ me kṣayam āgatam / kiṃ me dhyānavilāsena kiṃ vādhyānena me bhavet //MU_5,29.11//",
    "GSP27moksop_u:11301": "na dhyānaṃ nāpi cādhyānaṃ na bhogān nāpy abhogitām / abhivāñchāmi tiṣṭhāmi samam eva gatajvaraḥ //MU_5,29.12//",
    "GSP27moksop_u:11302": "na me vāñchā pare tattve na me vāñchā jagatsthitau / na me dhyānadṛśā kāryaṃ na kāryaṃ vibhavena me //MU_5,29.13//",
    "GSP27moksop_u:11303": "nāhaṃ mṛto na jīvāmi na san nāsann ahaṃ samaḥ / nedaṃ me naiva nānyan me namo mahyam ahaṃ hy aham //MU_5,29.14//",
    "GSP27moksop_u:11304": "idam astu jagadrājyaṃ tiṣṭhāmy atra svasaṃsthitaḥ / naiva vāstu jagadrājyaṃ tiṣṭhāmy ātmani śītalam //MU_5,29.15//",
    "GSP27moksop_u:11305": "kiṃ me dhyānadṛśā kāryaṃ kiṃ rājyavibhavaśriyā / yad āyāti tad āyātu nāhaṃ kiñcin na me kvacit //MU_5,29.16//",
    "GSP27moksop_u:11306": "na kiñcid api kartavyaṃ yadi nāma mayādhunā / tat kasmān na karomīha kiñcit prakṛtakarma vai //MU_5,29.17//",
    "GSP27moksop_u:11307": "iti nirṇīya pūrṇātmā baḍir balavatāṃ varaḥ / daityān ālokayām āsa padmānīva divākaraḥ //MU_5,29.18//",
    "GSP27moksop_u:11308": "dṛṣṭipātavibhāgena sarveṣāṃ danujanmanām / śiraḥpraṇāmāñ jagrāha puṣpāmodān ivānilaḥ //MU_5,29.19//",
    "GSP27moksop_u:11309": "atha vairocanis tatra dhyeyatyāgamayātmanā / manasā sakalāny eva rājakāryāṇi sa vyadhāt //MU_5,29.20//",
    "GSP27moksop_u:11310": "devān dvijān gurūṃś caiva pūjayām āsa pūjayā / sammānayām āsa suhṛdbandhusāmantasajjanān //MU_5,29.21//",
    "GSP27moksop_u:11311": "arthenāpūrayām āsa bhṛtyān arthigaṇāṃs tathā / lalanā lālayām āsa vicitravibhavārpaṇaiḥ //MU_5,29.22//",
    "GSP27moksop_u:11312": "ity asāv avasat tasmin rājye sakalaśāsane / yajñaṃ prati babhūvātha matir asya kadācana //MU_5,29.23//",
    "GSP27moksop_u:11313": "tarpitāśeṣabhuvanaṃ devarṣigaṇapūjitam / saha śukrādibhir mukhyais sa cakāra mahāmakham //MU_5,29.24//",
    "GSP27moksop_u:11314": "baḍir bhogabharasyārthī neti nirṇīya mādhavaḥ / baḍer īpsitasiddhyarthaṃ siddhidas tanmakhaṃ yayau //MU_5,29.25//",
    "GSP27moksop_u:11315": "bhogaikakṛpaṇāyedaṃ jagajjaṅgalakhaṇḍakam / dātuṃ yogyāya śakrāya vayojyeṣṭhāya kāryavit //MU_5,29.26//",
    "GSP27moksop_u:11316": "kramamātracchalenātra vañcayitvā baḍiṃ hariḥ / babandha pātālatale bhūgeha iva vānaram //MU_5,29.27//",
    "GSP27moksop_u:11317": "adyāsau saṃsthito rāma punarindratvahetunā / jīvanmuktavapus svastho nityaṃ dhyānaniṣaṇṇadhīḥ //MU_5,29.28//",
    "GSP27moksop_u:11318": "pātālakuhare tiṣṭhañ jīvanmuktamatir baḍiḥ / āpadaṃ sampadaṃ dṛṣṭyā samayaiva sa paśyati //MU_5,29.29//",
    "GSP27moksop_u:11319": "nāstam eti na codeti tatprajñā sukhaduḥkhayoḥ / samā sthiratarākārā citrasūryāvalī yathā //MU_5,29.30//",
    "GSP27moksop_u:11320": "āvirbhāvatirobhāvasahasrāṇīha jīvatām / tanmanaś ciram ālokya bhogeṣu viratiṃ gatam //MU_5,29.31//",
    "GSP27moksop_u:11321": "daśakoṭīś ca varṣāṇām anuśāsya jagattrayam / ante viraktatāṃ prāptam upaśāntaṃ baḍer manaḥ //MU_5,29.32//",
    "GSP27moksop_u:11322": "ūhāpohasahasrāṇi bhāvābhāvaśatāni ca / baḍinā paridṛṣṭāni kva samāśvāsam etv asau //MU_5,29.33//",
    "GSP27moksop_u:11323": "bhogābhilāṣaṃ santyajya baḍis sampūrṇamānasaḥ / ātmārāmas sthito nityam adya pātālakoṭare //MU_5,29.34//",
    "GSP27moksop_u:11324": "punar etena baḍinā jagad indratayākhilam / anuśāsyam idaṃ rāma bahūn varṣagaṇān iha //MU_5,29.35//",
    "GSP27moksop_u:11325": "na tasyendrapadaprāptyā tuṣṭis samupajāyate / na tasya svapadabhraṃśād udvega upajāyate //MU_5,29.36//",
    "GSP27moksop_u:11326": "sa samas sarvabhāveṣu sarvadaivoditāśayaḥ / samprāptam āharan svastha ākāśa iva tiṣṭhati //MU_5,29.37//",
    "GSP27moksop_u:11327": "baḍivijñānasamprāptir eṣā te kathitā mayā / etāṃ dṛṣṭim avaṣṭabhya tvam apy abhyudito bhava //MU_5,29.38//",
    "GSP27moksop_u:11328": "baḍivat svavivekena nityo 'ham iti niścayāt / padam āsādayādvandvaṃ pauruṣeṇaiva rāghava //MU_5,29.39//",
    "GSP27moksop_u:11329": "dve cāṣṭau caiva varṣāṇāṃ koṭīr bhuktvā jagattrayam / ante vairasyam āpanno baḍir apy asurottamaḥ //MU_5,29.40//",
    "GSP27moksop_u:11330": "tasmād avaśyavairasyaṃ bhogapūgam arindama / santyajya satatānandam avairasyapadaṃ vraja //MU_5,29.41//",
    "GSP27moksop_u:11331": "imā dṛśyadṛśo rāma nānākāravikāradāḥ / na kāścana tavātmīyā dūrāc chailaśilā iva //MU_5,29.42//",
    "GSP27moksop_u:11332": "dhāvamānam ihāmutra luṭhitaṃ lokavṛttiṣu / saṃsthāpaya nibadhyaitan mano hṛdayakoṭare //MU_5,29.43//",
    "GSP27moksop_u:11333": "cidādityo bhavān eva sarvatra jagati sthitaḥ / kaḥ paras te ka ātmīyaḥ pariskhalasi kiṃ mudhā //MU_5,29.44//",
    "GSP27moksop_u:11334": "tvam ananto mahābāhus tvam ādyaḥ puruṣottamaḥ / tvaṃ padārthaśatākāraiḥ parisphūrjasi cidvapuḥ //MU_5,29.45//",
    "GSP27moksop_u:11335": "tvayi sarvam idaṃ protaṃ jagat sthāvarajaṅgamam / bodhe nityodite śuddhe sūtre maṇigaṇo yathā //MU_5,29.46//",
    "GSP27moksop_u:11336": "na jāyase na mriyase tvam ajaḥ puruṣo virāṭ / cic chuddho janmamaraṇabhrāntayo mā bhavantu te //MU_5,29.47//",
    "GSP27moksop_u:11337": "samastajanmarogāṇāṃ pravicārya balābalam / tṛṣṇām utsṛjya bhogānāṃ bhoktaiva bhava kevalam //MU_5,29.48//",
    "GSP27moksop_u:11338": "tvayi sthite jagannāthe cidāditye sadodite / idam ābhāsate sarvaṃ saṃsārasvapnamaṇḍalam //MU_5,29.49//",
    "GSP27moksop_u:11339": "mā viṣādaṃ kṛthā vyarthaṃ sukhaduḥkhaiṣaṇā na te / śuddhaś cid asi sarvātmā sarvavastvavabhāsakaḥ //MU_5,29.50//",
    "GSP27moksop_u:11340": "pūrvam iṣṭam aniṣṭaṃ tvam aniṣṭaṃ ceṣṭam ity api / parikalpya tadabhyāsāt tato 'pi dve parityaja //MU_5,29.51//",
    "GSP27moksop_u:11341": "iṣṭāniṣṭadṛśos tyāge samatodeti śāśvatī / tayā hṛdayavartinyā punar jantur na jāyate //MU_5,29.52//",
    "GSP27moksop_u:11342": "yeṣu yeṣu pradeśeṣu mano majjati bālavat / tebhyas tebhyas samuddhṛtya tad dhi tattve niveśayet //MU_5,29.53//",
    "GSP27moksop_u:11343": "evam abhyāgatābhyāsaṃ manomattamataṅgajam / nibadhya sarvabhāvena paraṃ śreyo 'dhigamyate //MU_5,29.54//",
    "GSP27moksop_u:11344": "mā śaṭhair ayathārthajñair mithyādṛṣṭihatāśayaiḥ / dhūrtasaṅkalpavikrītair vimūḍhais samatāṃ gamaḥ //MU_5,29.55//",
    "GSP27moksop_u:11345": "akiñcanāt svanirṇītau lambamānāt paroktiṣu / na maurkhyād adhiko loke kaścid astīha duḥkhadaḥ //MU_5,29.56//",
    "GSP27moksop_u:11346": "tvam etad avivekābhram uditaṃ hṛdayāmbare / vivekapavanenāśu dūraṃ naya mahāmate //MU_5,29.57//",
    "GSP27moksop_u:11347": "ātmanaiva prayatnena yāvad ātmāvalokane / na kṛto 'nugrahas tāvan na vicārodayo bhavet //MU_5,29.58//",
    "GSP27moksop_u:11348": "vedavedāntaśāstrārthatarkadṛṣṭibhir apy ayam / nātmā prakaṭatām eti yāvan na svam avekṣaṇam //MU_5,29.59//",
    "GSP27moksop_u:11349": "tvam ātmany ātmanā rāma prasāde samavasthitaḥ / prāpto 'si vitataṃ bodhaṃ madvacāṃsy avabudhyase //MU_5,29.60//",
    "GSP27moksop_u:11350": "vikalpāṃśavihīnasya tvayaiṣā cidvivasvataḥ / gṛhītā vitatā vyāptir maduktā paramātmanaḥ //MU_5,29.61//",
    "GSP27moksop_u:11351": "vilīnasarvasaṅkalpaś śāntasandehavibhramaḥ / kṣīṇakautukanīhāro jāto 'si vigatajvaraḥ //MU_5,29.62//",
    "GSP27moksop_u:11352": "yad upagacchasi pāsi nihaṃsi vā pibasi valgasi cinmaya vardhase / tad asi tena tavāstu mahāmune vigatabodhakalaṅkaviśaṅkitā //MU_5,29.63//",
    "GSP27moksop_u:11353": "baḍivijñānaprāptir nāma sargaḥ",
    "GSP27moksop_u:11354": "triṃśas sargaḥ",
    "GSP27moksop_u:11355": "vasiṣṭhaḥ: athemam aparaṃ rāma vijñānādhigame kramam / śṛṇu daityeśvaras siddhaḥ prahlādas svātmanā yathā //MU_5,30.1//",
    "GSP27moksop_u:11356": "āsīt pātālajaṭhare vidrāvitasuro 'suraḥ / hiraṇyakaśipur nāma nārāyaṇaparākramaḥ //MU_5,30.2//",
    "GSP27moksop_u:11357": "ākrāntabhuvanābhogas sa jahāra harer jagat / ṣaṭpadasya bṛhatpattraṃ rājahaṃsa ivāmbujam //MU_5,30.3//",
    "GSP27moksop_u:11358": "cakāra jagatāṃ rājyaṃ samākrāntasurāsuraḥ / dantī nirastahaṃsaugho nalinyām alinām iva //MU_5,30.4//",
    "GSP27moksop_u:11359": "athāsāv asurādhīśaḥ kurvaṃs tribhuvaneśatām / kālena suṣuve putrān aṅkurān iva mādhavaḥ //MU_5,30.5//",
    "GSP27moksop_u:11360": "te 'vardhantācireṇaiva tejastarjitatārakāḥ / daśārkāṃśuśatānīva vyomākrāntivilāsinaḥ //MU_5,30.6//",
    "GSP27moksop_u:11361": "prahlādo nāma bhagavān pradhānātmā babhūva ha / teṣāṃ madhye mahārhāṇāṃ maṇīnām iva kaustubhaḥ //MU_5,30.7//",
    "GSP27moksop_u:11362": "tenārājata putreṇa hiraṇyakaśipur bhṛśam / sarvasaundaryayuktena vasanteneva vatsaraḥ //MU_5,30.8//",
    "GSP27moksop_u:11363": "atha putrasahāyo 'sau balakośasamanvitaḥ / ājagāma madaṃ daityas trigaṇḍagalitebhavat //MU_5,30.9//",
    "GSP27moksop_u:11364": "tatāpākrāntitāpena trijaganti vikāsinā / kalpāntasūryagaṇavan navayaiva karaśriyā //MU_5,30.10//",
    "GSP27moksop_u:11365": "akhidyantāsya tenātha sūryendupramukhās surāḥ / durvilāsavilolasya bālasyeva svabandhavaḥ //MU_5,30.11//",
    "GSP27moksop_u:11366": "te 'rthayāṃ cakrire śauriṃ daityendrebhapater vadhe / na kṣamante mahānto 'pi paunaḥpuṇyena duṣkriyām //MU_5,30.12//",
    "GSP27moksop_u:11367": "tataḥ pralayaparyastajagadghargharajṛmbhitam / digdantidaśanaprakhyanakhavajrāśrisūmbhitam //MU_5,30.13//",
    "GSP27moksop_u:11368": "sthiravidyullatājālabhāsurordhvajamaṇḍalam / daśadikkoṭarodvāntajvalajjvalanakuṇḍalam //MU_5,30.14//",
    "GSP27moksop_u:11369": "samastakulaśailendrapiṇḍapīṭhodbhaṭodaram / dordrumādhūnanoddhūtasphuṭadbrahmāṇḍakarparam //MU_5,30.15//",
    "GSP27moksop_u:11370": "vadanodaraniṣkrāntavātotsāritaparvataṃ / trijagaddahanodyuktakopakalpāgnigarvitam //MU_5,30.16//",
    "GSP27moksop_u:11371": "saṭāvikaṭapīnāṃsaspandapreritabhāskaram / romakūpalasadvahnipuñjapiñjaraparvatam //MU_5,30.17//",
    "GSP27moksop_u:11372": "kulācalamahākuḍyakuṭṭanodbhaṭadṛkpuṭam / sarvāvayavaniṣṭhyūtapaṭṭisaprāsatomaram //MU_5,30.18//",
    "GSP27moksop_u:11373": "nārasiṃhaṃ vapuḥ kṛtvā mādhavo 'han mahāsuram / lasatkaṭakaṭārāvaṃ turaṅgamam iva dvipaḥ //MU_5,30.19//",
    "GSP27moksop_u:11374": "puram āsuram udvāntair dadāhekṣaṇavahnibhiḥ / sasarvabhūtaṃ kalpānte jagajjālam ivānalaḥ //MU_5,30.20//",
    "GSP27moksop_u:11375": "nṛsiṃhamārute tasmin bhṛśaṃ kṣobham upāgate / visphūrjati ghanāsphoṭair ekārṇava ivākule //MU_5,30.21//",
    "GSP27moksop_u:11376": "dudruvur dānavaughās te dikṣv alaṃ maṣakā iva / upāyayur adṛśyatvaṃ dīpā iva gatatviṣaḥ //MU_5,30.22//",
    "GSP27moksop_u:11377": "atha vidrutadaityendraṃ dagdhāntaḥpuramaṇḍalam / babhūva pātālatalaṃ kalpakṣuṇṇajagatsamam //MU_5,30.23//",
    "GSP27moksop_u:11378": "akālakalpāntavidhau śanaiḥ praśamite vibhau / kvāpi yāte samāśvastasurasaṃrambhapūjite //MU_5,30.24//",
    "GSP27moksop_u:11379": "mṛtaśiṣṭā danusutāḥ prahlādaparipālitāḥ / dagdhaṃ svaṃ deśam ājagmus saraś śuṣkam ivāṇḍajāḥ //MU_5,30.25//",
    "GSP27moksop_u:11380": "tatra kālocitāṃ kṛtvā svanāśaparidevanām / aurdhvadaihikasatkāraṃ cakruḥ prabhuṣu bandhuṣu //MU_5,30.26//",
    "GSP27moksop_u:11381": "hṛtabandījanaṃ pluṣṭabandhubāndhavamaṇḍalam / śanair āśvāsayām āsur mṛtaśiṣṭaṃ svakaṃ janam //MU_5,30.27//",
    "GSP27moksop_u:11382": "citrārpitopamadurākṛtayo nirīhā dīnāśayā himahatāmburuhopamānāḥ / śokopataptamanaso 'suranāyakās te dagdhadrumā iva nirastavikāsam āsan //MU_5,30.28//",
    "GSP27moksop_u:11383": "prahlādaviśrāntau hiraṇyakaśipuvadho nāma sargaḥ",
    "GSP27moksop_u:11384": "ekatriṃśas sargaḥ",
    "GSP27moksop_u:11385": "vasiṣṭhaḥ: atha duḥkhaparītātmā hariṇā hatadānave / prahlādaś cintayām āsa maunī pātālakoṭare //MU_5,31.1//",
    "GSP27moksop_u:11386": "ko 'nv asmākam upāyas syād ya evehāsurāṅkuraḥ / tīkṣṇāgro jāyate taṃ taṃ bhuṅkte śākhāmṛgo hariḥ //MU_5,31.2//",
    "GSP27moksop_u:11387": "na kadācana pātāle daityā dordaṇḍaśālinaḥ / sthirā babhūvur udbhinnāḥ padmā iva himācale //MU_5,31.3//",
    "GSP27moksop_u:11388": "utpatyotpatya naśyanti bhāsurākāraghargharāḥ / kṣaṇaprasphuritārambhās taraṅgā iva vāridheḥ //MU_5,31.4//",
    "GSP27moksop_u:11389": "sabāhyābhyantaraṃ kaṣṭaṃ samagrālokahāriṇaḥ / ripavaḥ prauḍhim āyātā apūrvatimirabhramāḥ //MU_5,31.5//",
    "GSP27moksop_u:11390": "tamaḥprapūrṇahṛdayās saṅkucatpattrasampadaḥ / suhṛdaḥ khedam āyātā niśīva kamalākarāḥ //MU_5,31.6//",
    "GSP27moksop_u:11391": "tātasya malinavyūhapādapīṭhāpamārjakaiḥ / surair viṣaya ākrānto mṛgair iva mahāvanam //MU_5,31.7//",
    "GSP27moksop_u:11392": "nirudyamā gataśrīkā dīnāḥ prakaṭitāśayāḥ / bāndhavā na virājante padmāḥ pluṣṭadalā iva //MU_5,31.8//",
    "GSP27moksop_u:11393": "sphuranty asuravīrāṇāṃ gṛheṣv aviratānilaiḥ / dhūsarā bhasmanīhārā dhūpadhūmabharā iva //MU_5,31.9//",
    "GSP27moksop_u:11394": "hṛtadvārakavāṭāsu daityāntaḥpurabhittiṣu / prabhā marakatasyeva jātā navayavāṅkurāḥ //MU_5,31.10//",
    "GSP27moksop_u:11395": "trilokīnābhinalinīmattebhā dānavā api / devavad dainyam āyātāḥ kim asādhyam aho vidheḥ //MU_5,31.11//",
    "GSP27moksop_u:11396": "manāk calati parṇe 'pi dṛṣṭāribhayabhīravaḥ / vadhvas trasyanti vidhvastā mṛgyo grāmagatā iva //MU_5,31.12//",
    "GSP27moksop_u:11397": "asurīkarṇapūrārthaṃ phullaratnagulucchakāḥ / narasiṃhakarālūnās sthāṇutām āgatā drumāḥ //MU_5,31.13//",
    "GSP27moksop_u:11398": "divyāmbaralatāpattrā ratnastabakadanturāḥ / punar āropitās tatra nandane kalpapādapāḥ //MU_5,31.14//",
    "GSP27moksop_u:11399": "purehāmarabandīnāṃ daityair ālokitaṃ mukham / adya tv asurabandīnāṃ surair ālokyate mukham //MU_5,31.15//",
    "GSP27moksop_u:11400": "manye dānamahānadyas surebhakaṭabhittiṣu / pravṛttās tā bhaviṣyanti śailasānuṣv ivāpagāḥ //MU_5,31.16//",
    "GSP27moksop_u:11401": "asmākam ibhagaṇḍeṣu dāvadāhavibhūtayaḥ / lasanti maruṣaṇḍeṣu saṃśuṣkeṣv iva dhūlayaḥ //MU_5,31.17//",
    "GSP27moksop_u:11402": "vikāsisitamandāramakarandāruṇānilāḥ / tā meruśikharasthalyo daityadurlabhatāṃ gatāḥ //MU_5,31.18//",
    "GSP27moksop_u:11403": "suragandharvasundaryo dānavāntaḥpuroṣitāḥ / punar merau sthitiṃ yātā mañjarya iva pādape //MU_5,31.19//",
    "GSP27moksop_u:11404": "kaṣṭaṃ tātapurandhrīṇāṃ śuṣkāmburuhanīrasāḥ / vilāsās suranārībhir hasyante hāsyalīlayā //MU_5,31.20//",
    "GSP27moksop_u:11405": "pūrvaṃ yair eva mattātaś cāmarair upavījitaḥ / sahasranayanas svarge kaṣṭaṃ tair eva vījyate //MU_5,31.21//",
    "GSP27moksop_u:11406": "iyam asmākam anyāpad āgatā dainyadāyinī / tasyaikasya prasādena duṣpauruṣavato hareḥ //MU_5,31.22//",
    "GSP27moksop_u:11407": "taddorvanaghanacchāyālabdhaviśrāntayas surāḥ / na kadācana tapyante himādrer iva sānavaḥ //MU_5,31.23//",
    "GSP27moksop_u:11408": "śauriśauryograśikharasaṃśrayeṇāśritaśriyaḥ / asmān samupatapyanti munīñ śākhāmṛgā iva //MU_5,31.24//",
    "GSP27moksop_u:11409": "tenāsurapurandhrīṇāṃ nityamaṇḍanamaṅgale / mukhapadme 'rpitaṃ bāṣpam abjinīnāṃ himaṃ yathā //MU_5,31.25//",
    "GSP27moksop_u:11410": "śīrṇabhinnaluṭhadbhittir jagajjarjaramaṇḍapaḥ / ayaṃ nīlamaṇistambhais tadbhujair eva dhāryate //MU_5,31.26//",
    "GSP27moksop_u:11411": "sa dhartā surasainyasya majjato vipadarṇave / kṣīrododaramagnasya mandarasyeva kacchapaḥ //MU_5,31.27//",
    "GSP27moksop_u:11412": "ete tātādayas sarve tenaivāsurasattamāḥ / pātitāḥ kṣubdhakalpāntavāteneva kulācalāḥ //MU_5,31.28//",
    "GSP27moksop_u:11413": "sa eṣa evaṃ saṃhārakarmakṣamabhujāvaliḥ / surasārthasuhṛc chrīmān viṣamo madhusūdanaḥ //MU_5,31.29//",
    "GSP27moksop_u:11414": "daityadordaṇḍaparaśos tasya vīryeṇa vīryavān / dānavān bādhate śakro bālakān iva markaṭaḥ //MU_5,31.30//",
    "GSP27moksop_u:11415": "durjayaḥ puṇḍarīkākṣaḥ pravimuktāyudho 'pi san / nāsau śastrāstravicchedair vajrasāro vidīryate //MU_5,31.31//",
    "GSP27moksop_u:11416": "abhyastā bahavas tena mithaḥpreritaparvatāḥ / bhīmās samarasaṃrambhās samam asmatpitāmahaiḥ //MU_5,31.32//",
    "GSP27moksop_u:11417": "tāsu tāsv atighorāsu vitatāsv asurājiṣu / yo na bhīta idānīṃ sa bhayam eṣyati kā kathā //MU_5,31.33//",
    "GSP27moksop_u:11418": "upāyam ekam evemaṃ harer ākramaṇe sphuṭam / manye tadvyatirekeṇa vidyate na pratikriyā //MU_5,31.34//",
    "GSP27moksop_u:11419": "sarvātmanā sarvadhiyā sarvasaṃrambharaṃhasā / sa eva śaraṇaṃ devo gatir astīha nānyathā //MU_5,31.35//",
    "GSP27moksop_u:11420": "na tasmād adhikaḥ kaścid asti lokatrayāntare / pralayasthitisargāṇāṃ hariḥ kāraṇatāṃ gataḥ //MU_5,31.36//",
    "GSP27moksop_u:11421": "tasmān nimeṣād ārabhya nārāyaṇam ajaṃ sadā / samprapanno 'smi sarvatra nārāyaṇamayo hy aham //MU_5,31.37//",
    "GSP27moksop_u:11422": "namo nārāyaṇāyeti mantras sarvārthasādhakaḥ / nāpaiti mama hṛtkośād ākāśād iva mārutaḥ //MU_5,31.38//",
    "GSP27moksop_u:11423": "harir āśā harir vyoma harir urvī harir jagat / ayaṃ harir ameyātmā jāto harimayo hy aham //MU_5,31.39//",
    "GSP27moksop_u:11424": "aviṣṇuḥ pūjayan viṣṇuṃ na pūjāphalabhāg bhavet / viṣṇur bhūtvā yajed viṣṇum ayaṃ viṣṇur ahaṃ sthitaḥ //MU_5,31.40//",
    "GSP27moksop_u:11425": "anantam idam ākāśam āpūrya vinatāsutaḥ / kanakāṅgo mamāṅgānām ayam āsanatāṃ gataḥ //MU_5,31.41//",
    "GSP27moksop_u:11426": "karaśākhaikaviśrāntasarvahetivihaṅgamāḥ / nakhāṃśumañjarīkīrṇā mahāmarakatadrumāḥ //MU_5,31.42//",
    "GSP27moksop_u:11427": "ime te mṛdumandāradāmadṛbdhāṃsamaṇḍalāḥ / mandarāghṛṣṭakeyūrāś catvāro mama bāhavaḥ //MU_5,31.43//",
    "GSP27moksop_u:11428": "calacchaśikarāpūracārucāmaradhāriṇī / iyaṃ me pārśvagā lakṣmīḥ kṣīrodajaṭharotthitā //MU_5,31.44//",
    "GSP27moksop_u:11429": "helāvilabdhabhuvanā trailokyatarumañjarī / iyaṃ me pārśvagā kīrtir dhavalāmalahāsinī //MU_5,31.45//",
    "GSP27moksop_u:11430": "anārataṃ jagajjālanavanirmāṇakāriṇī / iyaṃ me pārśvagā māyā svendrajālavilāsinī //MU_5,31.46//",
    "GSP27moksop_u:11431": "iyaṃ sā helayākrāntatrailokyataruṣaṇḍikā / jayā sphurati me pārśve latā kalpataror iva //MU_5,31.47//",
    "GSP27moksop_u:11432": "imau me nityaśītoṣṇau devau śītāṃśubhāskarau / prakaṭīkṛtasaṃsārau mukhamadhye vilocane //MU_5,31.48//",
    "GSP27moksop_u:11433": "mameyam utpalaśyāmā pīnāmbhodharasundarī / śyāmīkṛtakakupcakrā dehadīptir visāriṇī //MU_5,31.49//",
    "GSP27moksop_u:11434": "ayaṃ mama kare śaṅkhaḥ pāñcajanyas sphuraddhvaniḥ / mūrtaṃ kham iva śabdātma kṣīroda iva saṃsthitaḥ //MU_5,31.50//",
    "GSP27moksop_u:11435": "ayaṃ me karṇikākośanilīnabrahmaṣaṭpadaḥ / padmaḥ karatale śrīmān svanābhikuharodbhavaḥ //MU_5,31.51//",
    "GSP27moksop_u:11436": "iyaṃ me ratnacitrāṅgī sumeruśikharopamā / hemāṅgadā gadā gurvī daityadānavamardinī //MU_5,31.52//",
    "GSP27moksop_u:11437": "ayaṃ me bhāsurākāras sukhadṛśyas sudarśanaḥ / jvālājaṭilaparyantaparipāṭaladiktaṭaḥ //MU_5,31.53//",
    "GSP27moksop_u:11438": "ayaṃ me ketumadvahnisundaro jvalito 'sitaḥ / kuṭhāro daityavṛkṣāṇāṃ nandayan nandakas sthitaḥ //MU_5,31.54//",
    "GSP27moksop_u:11439": "idaṃ maccharadhārāṇāṃ puṣkarāvartako ghanaḥ / śārṅgaṃ dhanur ahīndrābham indrakārmukasundaram //MU_5,31.55//",
    "GSP27moksop_u:11440": "imāny aham anantāni jaganti jaṭhare ciram / bibharmi jātanaṣṭāni vartamānāny anekaśaḥ //MU_5,31.56//",
    "GSP27moksop_u:11441": "imau mahī me caraṇāv idaṃ me gaganaṃ śiraḥ / idaṃ vapur me trijagad imā me kukṣayo diśaḥ //MU_5,31.57//",
    "GSP27moksop_u:11442": "sākṣād ayam ahaṃ viṣṇur nīlameghodaradyutiḥ / suparṇaparvatārūḍhaś śaṅkhacakragadādharaḥ //MU_5,31.58//",
    "GSP27moksop_u:11443": "ete mattaḥ palāyante samagrā duṣṭacetasaḥ / tārṇās taralasañcārāḥ pavanād iva rāśayaḥ //MU_5,31.59//",
    "GSP27moksop_u:11444": "ayam indīvaraśyāmaḥ pītavāsā gadādharaḥ / lakṣmīvān garuḍārūḍhas svayam evāham acyutaḥ //MU_5,31.60//",
    "GSP27moksop_u:11445": "ko mām eti viruddhātmā trailokyadahanakṣamam / svanāśāya marutkṣubdhaṃ kalpāgniṃ śalabho yathā //MU_5,31.61//",
    "GSP27moksop_u:11446": "ime te taijasīṃ dṛṣṭiṃ mamāgrasthās surāsurāḥ / na śaknuvanti saṃsodḥuṃ cakṣurmandāḥ prabhām iva //MU_5,31.62//",
    "GSP27moksop_u:11447": "ime mām īśvaraṃ viṣṇuṃ brahmendrāgniharādayaḥ / stuvanty anantayā vācā bahuvaktrasamutthayā //MU_5,31.63//",
    "GSP27moksop_u:11448": "ayaṃ vijṛmbhitaiśvaryo jāto 'ham ajitākṛtiḥ / sarvadvandvapadātīto mahimnā parameṇa hi //MU_5,31.64//",
    "GSP27moksop_u:11449": "tribhuvanabhavanodaraikamūrti prasabhavibhinnasamastaduṣṭasattvam / ghanagiritṛṇakānanāntarasthaṃ sakalabhayāpaharaṃ vapuḥ praṇaumi //MU_5,31.65//",
    "GSP27moksop_u:11450": "prahlādanirvāṇe nārāyaṇīkaraṇaṃ nāma sargaḥ",
    "GSP27moksop_u:11451": "dvātriṃśas sargaḥ",
    "GSP27moksop_u:11452": "vasiṣṭhaḥ: prahlāda iti sañcintya kṛtvā nārāyaṇīṃ tanum / punas sañcintayām āsa pūjārtham asuradviṣaḥ //MU_5,32.1//",
    "GSP27moksop_u:11453": "vapuṣo vaiṣṇavād asmān marunmūrtiḥ parāparaḥ / ayaṃ prāṇapravāheṇa bahir viṣṇus sthito 'paraḥ //MU_5,32.2//",
    "GSP27moksop_u:11454": "vainateyasamārūḍhas sphuṭaśakticatuṣṭayaḥ / śaṅkhacakragadāpāṇiś śyāmalāṅgaś caturbhujaḥ //MU_5,32.3//",
    "GSP27moksop_u:11455": "candrārkanayanaś śrīmān kāntanandakanandanaḥ / padmapāṇir viśālākṣaś śārṅgadhanvā mahādyutiḥ //MU_5,32.4//",
    "GSP27moksop_u:11456": "tad enaṃ pūjayāmy āśu parivārasamanvitam / saparyayā manomayyā sarvasambhāraramyayā //MU_5,32.5//",
    "GSP27moksop_u:11457": "tata enaṃ mahādevaṃ pūjayiṣyāmy ahaṃ punaḥ / pūjayā bāhyasambhogamahatyā bahuratnayā //MU_5,32.6//",
    "GSP27moksop_u:11458": "prahlāda iti sañcintya sambhārabharabhāriṇā / manasā pūjayām āsa mādhavaṃ kamalādhavam //MU_5,32.7//",
    "GSP27moksop_u:11459": "ratnārghapātrapaṭalaiś candanādivilepanaiḥ / dhūpair dīpair vicitraiś ca nānāvibhavabhūṣaṇaiḥ //MU_5,32.8//",
    "GSP27moksop_u:11460": "mandāramālāvalanair hemābjapaṭalotkaraiḥ / kalpavṛkṣalatāgucchai ratnastabakamaṇḍalaiḥ //MU_5,32.9//",
    "GSP27moksop_u:11461": "pallavair devavṛkṣāṇāṃ nānākusumadāmabhiḥ / kiṅkirātair bukaiḥ kundaiś caṇpakair asitotpalaiḥ //MU_5,32.10//",
    "GSP27moksop_u:11462": "kalhāraiḥ kumudaiḥ kāśaiḥ kharjūraiś cūtakiṃśukaiḥ / aśokair madanair bilvaiḥ karṇikāraiḥ kirātakaiḥ //MU_5,32.11//",
    "GSP27moksop_u:11463": "kadambaiḥ kukurair nīpais sindhuvārais sayūthikaiḥ / pāribhadrair guggulubhir vidulaiḥ kuyyakotkaraiḥ //MU_5,32.12//",
    "GSP27moksop_u:11464": "priyaṅgupaṭalaiḥ pāṭaiḥ pāṭalair dhātupāṭalaiḥ / āmrair āmrātakair bhavyair harītakavibhītakaiḥ //MU_5,32.13//",
    "GSP27moksop_u:11465": "sālatālatamālānāṃ latākusumapallavaiḥ / komalaiḥ kalikājālais sahakārais sakuṅkumaiḥ //MU_5,32.14//",
    "GSP27moksop_u:11466": "ketakais saptaparṇaiś ca tatherāmañjarīgaṇaiḥ / vicitrapālīvatajair nānāṭaṅkatarūdbhavaiḥ //MU_5,32.15//",
    "GSP27moksop_u:11467": "manoharārukodbhūtair mālatīmādhavīgaṇaiḥ / navaśephālikājālais suvarṇasumanoharaiḥ //MU_5,32.16//",
    "GSP27moksop_u:11468": "bhakṣyair bhojyais tathā pānair lehyaiḥ peyaiś ca picchilaiḥ / rasaiḥ phalaiḥ pallavaiś ca vividhāsvādajātibhiḥ //MU_5,32.17//",
    "GSP27moksop_u:11469": "aṃśukaiś śayanair yānair mahārhair hemaviṣṭaraiḥ / geyair nṛttair vādanaiś ca mahārhalalanāgaṇaiḥ //MU_5,32.18//",
    "GSP27moksop_u:11470": "udyānopavanābhogasamagravibhavārpaṇaiḥ / sarvasaundaryasammānais svayam ātmārpaṇair api //MU_5,32.19//",
    "GSP27moksop_u:11471": "hariṃ paramayā bhaktyā jagadvibhavabhavyayā / manasā pūjayām āsa prahlādo 'ntaḥpure patim //MU_5,32.20//",
    "GSP27moksop_u:11472": "atha devagṛhe tasmin bāhyārthaiḥ paripūrṇayā / pūjayā pūjayām āsa dānaveśo janārdanam //MU_5,32.21//",
    "GSP27moksop_u:11473": "bahirdṛśyena tenaiva krameṇa parameśvaram / punaḥ punaḥ pūjayitvā tuṣṭimān dānavo 'bhavat //MU_5,32.22//",
    "GSP27moksop_u:11474": "tatas tataḥ prabhṛty eva prahlādaḥ parameśvaram / tathaiva pratyahaṃ bhaktyā pūjayām āsa pūrṇayā //MU_5,32.23//",
    "GSP27moksop_u:11475": "atha tasmin pure daityās tataḥ prabhṛti vaiṣṇavāḥ / sarva evābhavan bhavyā rājā hy ācārakāraṇam //MU_5,32.24//",
    "GSP27moksop_u:11476": "jagāma vārttā gaganaṃ devalokam atho harim / viṣṇor dveṣaṃ parityajya bhaktā daityās sthitā iti //MU_5,32.25//",
    "GSP27moksop_u:11477": "devā vismayam ājagmuś śakrādyās samarudgaṇāḥ / gṛhītā vaiṣṇavī bhaktir daityaiḥ kim iti rāghava //MU_5,32.26//",
    "GSP27moksop_u:11478": "kṣīrode bhogibhogasthaṃ vibudhā vismayākulāḥ / jagmur ambaram utsṛjya harim āhavaśālinaṃ //MU_5,32.27//",
    "GSP27moksop_u:11479": "tatraitaṃ daityavṛttāntaṃ kathayām āsur asya te / papracchuś cainam āsīnam apūrvāścaryavismayāt //MU_5,32.28//",
    "GSP27moksop_u:11480": "devāḥ: kim etad bhagavan daityā viruddhā ye sadaiva te / te hi tvanmayatāṃ yātā māyeyam iti bhāvyate //MU_5,32.29//",
    "GSP27moksop_u:11481": "kva kilātyantadurvṛttā dānavā dalitādrayaḥ / kva pāścātyamahājanmalabhyā bhaktir janārdane //MU_5,32.30//",
    "GSP27moksop_u:11482": "prākṛto guṇavāñ jāta ity eṣā bhagavan kathā / akālapuṣpamāleva sukhāyodvejanāya ca //MU_5,32.31//",
    "GSP27moksop_u:11483": "nopapannaṃ hi yad yatra tatra tan na virājate / madhye kācakalāpasya mahāmūlyo maṇir yathā //MU_5,32.32//",
    "GSP27moksop_u:11484": "yo yo yādṛgguṇo jantus sa tām evaiti saṃsthitim / sadṛśeṣv apy ajeṣu śvā na manye ramate kvacit //MU_5,32.33//",
    "GSP27moksop_u:11485": "na tathā duḥkhayanty aṅge majjantyo vajrasūcayaḥ / vaisādṛśyena sambaddhā yathaitā vastudṛṣṭayaḥ //MU_5,32.34//",
    "GSP27moksop_u:11486": "yad yatra kramasamprāptam upapannam aninditam / tad eva rājate tatra jale 'mbhojaṃ na tu sthale //MU_5,32.35//",
    "GSP27moksop_u:11487": "kvādhamaḥ prākṛtārambho hīnakarmaratis sadā / varāko dānavas tucchajātir bhaktiḥ kva vaiṣṇavī //MU_5,32.36//",
    "GSP27moksop_u:11488": "kamalinī paruṣoṣarabhūgatā sukhayatīha yathā na durāśrayā / danusuto 'pi hi mādhavabhaktimān iti kathā na tatheśa sukhāya naḥ //MU_5,32.37//",
    "GSP27moksop_u:11489": "prahlādopākhyāne vibudhavitarko nāma sargaḥ",
    "GSP27moksop_u:11490": "trayastriṃśas sargaḥ",
    "GSP27moksop_u:11491": "vasiṣṭhaḥ: garjantam atisaṃrabdhaṃ suralokam athārihā / uvāca mādhavo vākyaṃ śikhivṛndam ivāmbudaḥ //MU_5,33.1//",
    "GSP27moksop_u:11492": "bhagavān: vibudhā mā viṣaṇṇās stha prahlādo bhaktimān iti / pāścātyaṃ janma tasyedaṃ mokṣārho 'sāv arindamaḥ //MU_5,33.2//",
    "GSP27moksop_u:11493": "ita uttaram etena garbhatā danusūnunā / na kartavyā pradagdhena bījenevāṅkurakriyā //MU_5,33.3//",
    "GSP27moksop_u:11494": "guṇavān nirguṇo jāta ity anarthakramaṃ viduḥ / nirguṇo guṇavāñ jāta ity āhus siddhidaṃ kramam //MU_5,33.4//",
    "GSP27moksop_u:11495": "ātmīyāni vicitrāṇi bhuvanāny amarottamāḥ / prayāta nāsukhāyaiṣā prāhlādī guṇiteha vaḥ //MU_5,33.5//",
    "GSP27moksop_u:11496": "vasiṣṭhaḥ: ity uktvā vibudhāṃs tatra kṣīrodārṇavavīciṣu / antardhānaṃ yayau devas taṭatāpiñchagucchavat //MU_5,33.6//",
    "GSP27moksop_u:11497": "so 'pi sampūjitaharis suraugho 'vrajad ambaram / punar mandaranirdhūtāt kaṇajālam ivārṇavāt //MU_5,33.7//",
    "GSP27moksop_u:11498": "prahlādaṃ prati gīrvāṇās tatas snigdhatvam āyayuḥ / mahānto yatra nodvignās tatra viśvāsavan manaḥ //MU_5,33.8//",
    "GSP27moksop_u:11499": "pratyahaṃ pūjayām āsa devadevaṃ janārdanam / manasā karmaṇā vācā prahlādo bhaktimān iti //MU_5,33.9//",
    "GSP27moksop_u:11500": "atha pūjāparasyāsya samavardhanta kālataḥ / vivekānandavairāgyavibhavapramukhā guṇāḥ //MU_5,33.10//",
    "GSP27moksop_u:11501": "nābhyanandad asau bhogapūgaṃ śuṣkam iva drumam / na cāramata kāntāsu mṛgo marumahīṣv iva //MU_5,33.11//",
    "GSP27moksop_u:11502": "na reme lokacarcāsu śāstrārthakathanād ṛte / nājāyata ratis tasya dṛśye sthala ivābjinī //MU_5,33.12//",
    "GSP27moksop_u:11503": "na viśaśrāma ceto 'sya bhogarogānurañjane / muktāphalam asaṃśliṣṭaṃ muktāphala ivātale //MU_5,33.13//",
    "GSP27moksop_u:11504": "tyaktabhogābhikalanaṃ viśrāntim atha nāgatam / cetaḥ kevalam asyāsīd dolāyām iva yojitam //MU_5,33.14//",
    "GSP27moksop_u:11505": "prāhlādīṃ tāṃ sthitiṃ kṛṣṇadehaḥ kṣīrodakoṭarāt / viveda sarvagatayā tayā paramakāntayā //MU_5,33.15//",
    "GSP27moksop_u:11506": "atha pātālamārgeṇa viṣṇur āhlāditāgragaḥ / pūjādevagṛhaṃ tasya prahlādasya samāyayau //MU_5,33.16//",
    "GSP27moksop_u:11507": "vijñāyābhyāgataṃ devaṃ pūjayā dviguṇeddhayā / daityendraḥ puṇḍarīkākṣam ādarāt paryapūjayat //MU_5,33.17//",
    "GSP27moksop_u:11508": "pūjāgṛhagataṃ devaṃ pratyakṣāvasthitaṃ harim / prahlādaḥ paramaprīto girā tuṣṭāva puṣṭayā //MU_5,33.18//",
    "GSP27moksop_u:11509": "prahlādaḥ: tribhuvanabhavanābhirāmakośaṃ sakalakalaṅkaharaṃ paraṃ prakāśam / aśaraṇaśaraṇaṃ śaraṇyam īśaṃ harim ajam īśvaram acyutaṃ prapadye //MU_5,33.19//",
    "GSP27moksop_u:11510": "kuvalayadalaśailasannikāśaṃ śaradamalāmbarakoṭaropamānam / bhramaratimirakajjalāñjanābhaṃ sarasijacakragadādharaṃ prapadye //MU_5,33.20//",
    "GSP27moksop_u:11511": "vicaladalikalāpakomalāṅgaṃ sitadalapaṅkajakuṭmalābhaśaṅkham / śrutiraṇitaviriñcacañcarīkaṃ svahṛdayapadmajalāśayaṃ prapadye //MU_5,33.21//",
    "GSP27moksop_u:11512": "sitamaṇigaṇatārakāvakīrṇaṃ smitadhavalānanapīvarendubimbam / hṛdayamaṇimarīcijālagaṅgaṃ hariśaradambaram ātataṃ prapadye //MU_5,33.22//",
    "GSP27moksop_u:11513": "tribhuvananalinīsitāravindaṃ timirasamānavimohadīpam agryam / jaḍataram ajaḍaṃ cidātmatattvaṃ jagadakhilārtiharaṃ hariṃ prapadye //MU_5,33.23//",
    "GSP27moksop_u:11514": "navavikasitapadmareṇugauraṃ sphuṭakamalāvapuṣoparūṣitāṅgam / dinagamasamayāruṇāmbarābhaṃ kanakanibhāmbarasundaraṃ prapadye //MU_5,33.24//",
    "GSP27moksop_u:11515": "aviratahatasṛṣṭasargalīlaṃ satatam ajātam avardhanaṃ viśālam / yugaśatajaraḍhābhijātadehaṃ tarutalaśāyinam arbhakaṃ prapadye //MU_5,33.25//",
    "GSP27moksop_u:11516": "ditisutanalinītuṣārapātaṃ suranalinīsatatoditārkabimbam / kamalajanalinījalāvapūraṃ hṛdi nalinīnilayaṃ vibhuṃ prapadye //MU_5,33.26//",
    "GSP27moksop_u:11517_0": "vasiṣṭhaḥ: iti guṇabahulābhir vāgbhir abhyarcito 'sau harir asuravināśaś śrīniṣaṇṇāṃsadeśaḥ / jalada iva mayūraṃ prītimān",
    "GSP27moksop_u:11517_1": "prīyamāṇaṃ kuvalayadaladehaḥ pratyuvācāsurendram //MU_5,33.27 //",
    "GSP27moksop_u:11518": "prahlādopākhyāne nārāyaṇāgamanaṃ nāma sargaḥ",
    "GSP27moksop_u:11519": "catustriṃśas sargaḥ",
    "GSP27moksop_u:11520": "bhagavān: varaṃ guṇanidhe daityakulacūḍāmahāmaṇe / gṛhāṇābhimataṃ bhūyojanmaduḥkhopaśāntaye //MU_5,34.1//",
    "GSP27moksop_u:11521": "prahlādaḥ: sarvasaṅkalpaphalada sarvalokāntarasthita / yad udāratamaṃ vetsi tad evādiśa deva me //MU_5,34.2//",
    "GSP27moksop_u:11522": "bhagavān: sarvasambhramasaṃśāntyai paramāya phalāya ca / brahmaviśrāntiparyanto viveko 'stu tavānagha //MU_5,34.3//",
    "GSP27moksop_u:11523": "vasiṣṭhaḥ: ity uktvā ditiputrendraṃ viṣṇur antaradhīyata / kṛtaghargharanirhrādas taraṅgas toyadher iva //MU_5,34.4//",
    "GSP27moksop_u:11524": "viṣṇāv antarhite deve pūjāyāḥ kusumāñjalim / pāścātyaṃ dānavas tyaktvā maṇiratnapariṣkṛtam //MU_5,34.5//",
    "GSP27moksop_u:11525": "padmāsanastho 'tha mṛdāv upaviśya varāsane / stotrapāṭhavidhāv atra cintayām āsa cintayā //MU_5,34.6//",
    "GSP27moksop_u:11526": "vicāravān eva bhavān bhavatv iti bhavāriṇā / devenokto 'smi tenāntaḥ karomy āśu vicāraṇām //MU_5,34.7//",
    "GSP27moksop_u:11527": "kim ahaṃ nāma tāvat syāṃ yo 'smin bhuvanaḍambare / vacmi gacchāmi tiṣṭhāmi prayate cāharāmi ca //MU_5,34.8//",
    "GSP27moksop_u:11528": "jagat tāvad idaṃ nāhaṃ savṛkṣavanaparvatam / yad bāhyaṃ jaḍam atyantaṃ tat syāṃ katham ahaṃ kila //MU_5,34.9//",
    "GSP27moksop_u:11529": "asann abhyutthito mūkaḥ pavanais sphurati kṣaṇam / kālenālpena vilayī deho nāham acetanaḥ //MU_5,34.10//",
    "GSP27moksop_u:11530": "jaḍayā karṇaśaṣkulyā kalpyamānaḥ kṣaṇasthayā / śūnyākṛtiś śūnyabhavaś śabdo nāham acetanaḥ //MU_5,34.11//",
    "GSP27moksop_u:11531": "tvacā kṣaṇavināśinyā prāpyam aprāpyam anyathā / citprasādopalabdhātma sparśanaṃ nāsmy acetanam //MU_5,34.12//",
    "GSP27moksop_u:11532": "labdhātmā jihvayā tuccho lolayā lolasattayā / svalpaspando dravyaniṣṭho raso nāham acetanaḥ //MU_5,34.13//",
    "GSP27moksop_u:11533": "dṛśyadarśanayor līnaṃ kṣayi kṣaṇavināśinoḥ / kevale draṣṭari kṣīṇaṃ rūpaṃ nāham acetanam //MU_5,34.14//",
    "GSP27moksop_u:11534": "nāsayātyantajaḍayā kṣayiṇyā parikalpitaḥ / pelavo 'niyatādhāro gandho nāham acetanaḥ //MU_5,34.15//",
    "GSP27moksop_u:11535": "nirmamo 'mananaś śānto gatapañcendriyabhramaḥ / śuddhaś cetana evāhaṃ kalākalanavarjitaḥ //MU_5,34.16//",
    "GSP27moksop_u:11536": "cetyavarjitacinmātram aham eṣo 'vabhāsakaḥ / sabāhyābhyantaravyāpī niṣkalāmalasanmayaḥ //MU_5,34.17//",
    "GSP27moksop_u:11537": "ā idānīṃ smṛtaṃ satyam etat tad akhilaṃ mayā / nirvikalpacidābhāsa eṣa ātmāsmi sarvagaḥ //MU_5,34.18//",
    "GSP27moksop_u:11538": "anena cetaneneme sarve ghaṭapaṭādayaḥ / sūryāntā avabhāsante dīpenottamatejasā //MU_5,34.19//",
    "GSP27moksop_u:11539": "anenaitās sphurantīha vicitrendriyavṛttayaḥ / tejasāntaḥ prakāśena yathāgnikaṇapaṅktayaḥ //MU_5,34.20//",
    "GSP27moksop_u:11540": "anenaitās sphuranty antar manomananaśaktayaḥ / sarvagena nidāghena yathā marumarīcayaḥ //MU_5,34.21//",
    "GSP27moksop_u:11541": "anenaitat padārthānāṃ vastutvaṃ pratipādyate / śuklādiguṇavattvaṃ svaṃ pradīpeneva vāsasām //MU_5,34.22//",
    "GSP27moksop_u:11542": "asāv eva hi bhūtānāṃ sarveṣām eva jāgratām / sarvānubhavitā bhūmāv ātmā makuravat sthitaḥ //MU_5,34.23//",
    "GSP27moksop_u:11543": "asya tasyāvikalpasya ciddīpasya prasādataḥ / uṣṇo 'rkaś śiśiraś candro ghano 'drir vidrutaṃ payaḥ //MU_5,34.24//",
    "GSP27moksop_u:11544": "sātatyenānubhūtānāṃ padārthānām anena tat / padārthatvam udety uccaiḥ pratāpeneva taptatā //MU_5,34.25//",
    "GSP27moksop_u:11545": "brahmaviṣṇvindrarudrāṇāṃ kāraṇānāṃ jagatsthitau / etat kāraṇam ādyaṃ tat kāraṇaṃ nāsya vidyate //MU_5,34.26//",
    "GSP27moksop_u:11546": "akāraṇād akaraṇāt sarvakāraṇakāraṇāt / etasmāj jagad utpannam idaṃ śaityaṃ himād iva //MU_5,34.27//",
    "GSP27moksop_u:11547": "ciccetyadraṣṭṛdṛśyādināmabhir varjitātmane / sate sakṛdvibhātāya mahyam asmai namo namaḥ //MU_5,34.28//",
    "GSP27moksop_u:11548": "etasmin sarvabhūtāni nirvikalpacidātmani / guṇabhūtāni bhūteśe tiṣṭhanti ca viśanti ca //MU_5,34.29//",
    "GSP27moksop_u:11549": "yat kilānena kalitaṃ cetanenāntar ātmanā / tat tad bhavati sarvatra netarat sad api sthitam //MU_5,34.30//",
    "GSP27moksop_u:11550": "yac citā kalitaṃ kiñcit tad āpnoti nijaṃ padam / yac citā kalitaṃ neha tat sad apy astam āgatam //MU_5,34.31//",
    "GSP27moksop_u:11551": "imā ghaṭapaṭākārapadārthaśatapaṅktayaḥ / jāgatyo vipulādarśe hy asmin vyomani bimbitāḥ //MU_5,34.32//",
    "GSP27moksop_u:11552": "adṛśyaṃ sarvabhūtānāṃ prāpyaṃ galitacetasām / etat tad dṛśyate sadbhiḥ paraṃ vyometi tanmayaiḥ //MU_5,34.33//",
    "GSP27moksop_u:11553": "etad vṛddhaṃ vṛddhimati kṣayi kṣayiṇi jāgate / padārthe sad asac cāpi pratibimbārkavat sthitam //MU_5,34.34//",
    "GSP27moksop_u:11554": "iyam abhyudayaṃ yāti nānātā dṛśyamañjarī / ācāracañcarīkāḍhyā etasmād kāraṇadrumād //MU_5,34.35//",
    "GSP27moksop_u:11555": "asmād iyam udety uccais saṃsāraracanā calā / vicitratarugulmāḍhyā śailād iva vanāvalī //MU_5,34.36//",
    "GSP27moksop_u:11556": "sarveṣām avibhinno 'sau trailokyodaravartinām / brahmādīnāṃ tṛṇāntānāṃ cidātmā samprakāśakaḥ //MU_5,34.37//",
    "GSP27moksop_u:11557": "eṣo 'sāv aham ādyantarahitas sarvagākṛtiḥ / carācarāṇām bhūtānām antas svānubhavas sthitaḥ //MU_5,34.38//",
    "GSP27moksop_u:11558": "asya tasya mamemāni sthāvarāṇi carāṇi ca / parisaṅkhyāvihīnāni śarīrāṇi bahūni ca //MU_5,34.39//",
    "GSP27moksop_u:11559": "eṣo 'sāv aham ekātmā svānubhūtivaśāt svayam / sarvadṛgdraṣṭṛdṛśyatvāt sahasrakaralocanaḥ //MU_5,34.40//",
    "GSP27moksop_u:11560": "eṣo 'sāv aham ākāśe sūryadehena cāruṇā / viharāmītareṇāpi vāyudehena vāhinā //MU_5,34.41//",
    "GSP27moksop_u:11561": "mamaitad vapur ānīlaṃ śaṅkhacakragadādharam / sarvasaubhāgyasīmānto hy asmiñ jagati valgati //MU_5,34.42//",
    "GSP27moksop_u:11562": "aham asmin samudbhūtaḥ padmāsanagatas sadā / nirvikalpasamādhisthaḥ parāṃ nirvṛtim āgataḥ //MU_5,34.43//",
    "GSP27moksop_u:11563": "ahaṃ trinetrayākṛtyā gaurīvaktrābjaṣaṭpadaḥ / sargānte saṃharāmīdaṃ kūrmo 'ṅgapaṭalaṃ yathā //MU_5,34.44//",
    "GSP27moksop_u:11564": "aham aindreṇa rūpeṇa trilokīmaṭhikām imām / pālayāmi kramaprāptāṃ maṭhikām iva tāpasaḥ //MU_5,34.45//",
    "GSP27moksop_u:11565": "ahaṃ tṛṇalatāgulmajālaṃ rasatayā sthitaḥ / utthāpayāmi cidbhūmeḥ kūpād urulatām iva //MU_5,34.46//",
    "GSP27moksop_u:11566": "svalīlārtham idaṃ cāru jagadāḍambaraṃ tatam / mayābhijātabālena paṅkakrīḍanakaṃ yathā //MU_5,34.47//",
    "GSP27moksop_u:11567": "mayīdam arpyate sarvaṃ sattāṃ māṃ prāpya gacchati / matparityaktam etac ca sad apy eva na kiñcana //MU_5,34.48//",
    "GSP27moksop_u:11568": "mayi sphāre cidādarśe pratibimbaṃ yad āgatam / tad asti netarat tasmān matto 'nyan neha vidyate //MU_5,34.49//",
    "GSP27moksop_u:11569": "kusumeṣv aham āmodaḥ padmapattreṣv ahaṃ chaviḥ / chaviṣv ahaṃ rūpakalā rūpeṣv anubhavo 'py aham //MU_5,34.50//",
    "GSP27moksop_u:11570": "yad yat kiñcid idaṃ dṛśyaṃ jagat sthāvarajaṅgamam / sarvasaṅkalparahitaṃ tac cittattvam ahaṃ param //MU_5,34.51//",
    "GSP27moksop_u:11571": "āpyā rasamayī śaktir aṇvoghavivṛtodayā / sā yathā dārukuḍyeṣu tathāhaṃ sarvavastuṣu //MU_5,34.52//",
    "GSP27moksop_u:11572": "paramāṃ tām ahaṃ sarvapadārthāntaravartitām / upetya saṃvidvaicitryaṃ pratanomi svayecchayā //MU_5,34.53//",
    "GSP27moksop_u:11573": "ghṛtaṃ yathāntaḥ payasi rasaśaktir yathā jale / cicchaktis sarvabhāveṣu tathāntar aham āsthitaḥ //MU_5,34.54//",
    "GSP27moksop_u:11574": "idaṃ jagat trikālasthaṃ citi mayy eva saṃsthitam / cetyopacārarahitaṃ vastujātam ivāvanau //MU_5,34.55//",
    "GSP27moksop_u:11575": "bharitāśeṣadikkukṣis tyaktasaṅkocavibhramaḥ / sarvasthas sarvadhartā ca virāṭ samrāḍ ahaṃ sthitaḥ //MU_5,34.56//",
    "GSP27moksop_u:11576": "apūrvam anibaddhendram aśastradalitāmaram / aprārthitaṃ me samprāptaṃ jagadrājyam idaṃ tatam //MU_5,34.57//",
    "GSP27moksop_u:11577": "aho nu vitatātmāsmi na māmy ātmātmanātmani / kalpāntapavanocchūna ekārṇava ivārṇave //MU_5,34.58//",
    "GSP27moksop_u:11578": "nātmany antam avāpnomi svacche 'ntas svodite svayam / kṣīravārinidhau paṅgus sarīsṛpa iva sphuran //MU_5,34.59//",
    "GSP27moksop_u:11579": "svalpeyaṃ maṭhikā brāhmī jagannāmnī susaṅkaṭā / gajo bilva ivāsyāṃ me na māti vipulaṃ vapuḥ //MU_5,34.60//",
    "GSP27moksop_u:11580": "viriñcasadanāt pāre tattvānte 'py āharat padam / prasaraty eva me rūpam adyāpi na nivartate //MU_5,34.61//",
    "GSP27moksop_u:11581": "ayaṃ nāmāham ity antaḥ kuto niravalambanā / aparyantākṛter eṣā kilāsīt svalpatā mama //MU_5,34.62//",
    "GSP27moksop_u:11582": "bhavān ayam ahaṃ cāyam iti mithyaiva vibhramaḥ / ko dehaḥ ko 'py adeho vāpy apāravapuṣaś citaḥ //MU_5,34.63//",
    "GSP27moksop_u:11583": "varākāḥ pelavadhiyo babhūvur me pitāmahāḥ / ye sāmrājyam idaṃ tyaktvā remire 'rthavibhūtiṣu //MU_5,34.64//",
    "GSP27moksop_u:11584": "kveyaṃ kila mahādṛṣṭir bharitā brahmabṛṃhitā / kva sarīsṛpabhīmābhī ratī rājyavibhūtibhiḥ //MU_5,34.65//",
    "GSP27moksop_u:11585": "anantānantasambhogā paropaśamaśālinī / śuddheyaṃ cinmayī dṛṣṭir jayaty akhiladṛṣṭiṣu //MU_5,34.66//",
    "GSP27moksop_u:11586": "sarvabhāvāntarasthāya cetyamuktacidātmane / pratyakcetanarūpāya mahyam eva namo namaḥ //MU_5,34.67//",
    "GSP27moksop_u:11587": "jayāmy aham ahaṃ jāto jīrṇasaṃsārasaṃsṛtiḥ / prāptaḥ prāpto mayātmāyaṃ jīvāmi ca jayāmi ca //MU_5,34.68//",
    "GSP27moksop_u:11588": "idam uttamasāmrājyaṃ bodhaṃ santyajya śāśvatam / na rame 'ham aramyāsu rājyaduḥkhavibhūtiṣu //MU_5,34.69//",
    "GSP27moksop_u:11589": "dāruvāridṛṣanmātre lulubhe yo dharātale / dhig varākam anātmajñaṃ taṃ pitāmahakīṭakam //MU_5,34.70//",
    "GSP27moksop_u:11590": "avidyaikātmabhir dravyair avidyāmayam ājyapam / ajñena santarpayatā kiṃ nāma guruṇā kṛtam //MU_5,34.71//",
    "GSP27moksop_u:11591": "varṣāṇi katicit prāpya jagadgrāmaṭikām imām / kiṃ nāma prāpad ucitaṃ hiraṇyakaśipuḥ kila //MU_5,34.72//",
    "GSP27moksop_u:11592": "anāsvādya śamānandaṃ jagadrājyaśatāny api / samāsvādayatā neha kiñcid āsvāditaṃ bhavet //MU_5,34.73//",
    "GSP27moksop_u:11593": "na kiñcid yena samprāptaṃ tenedaṃ paramāmṛtam / samprāpyāntaḥ prapūrṇena sarvaṃ prāptam akhaṇḍitam //MU_5,34.74//",
    "GSP27moksop_u:11594": "tyaktāmitapado mūrkho mitam eti na paṇḍitaḥ / uṣṭro hi tyaktasulataḥ kaṇṭakaṃ yāti netaraḥ //MU_5,34.75//",
    "GSP27moksop_u:11595": "parāṃ dṛṣṭim imāṃ tyaktvā dagdharājye rameta kaḥ / kas tyaktekṣurasaḥ prājñaḥ kaṭunimbapayaḥ pibet //MU_5,34.76//",
    "GSP27moksop_u:11596": "mūrkhā eva hi te sarve babhūvur me pitāmahāḥ / imāṃ dṛṣṭiṃ parityajya ye ratā rājyasaṅkaṭe //MU_5,34.77//",
    "GSP27moksop_u:11597": "kva phullā nandanasthalyaḥ kva dagdhā marubhūmayaḥ / kvemā bodhadṛśaś śāntāḥ kva bhogeṣv ātmabuddhayaḥ //MU_5,34.78//",
    "GSP27moksop_u:11598": "na kiñcid asti trailokye yad rājyam abhivāñchyate / sarvaṃ cāsty eva cittattve tat kasmān nānubhūyate //MU_5,34.79//",
    "GSP27moksop_u:11599": "citā sarvasthayā svacchasamayā nirvikārayā / sarvathā sarvadā sarvaṃ sarvatas sādhu labhyate //MU_5,34.80//",
    "GSP27moksop_u:11600": "bhānavī taijasī śaktir amṛtasrutir aindavī / brāhmī mahattā mahatī śākrī trailokyarājatā //MU_5,34.81//",
    "GSP27moksop_u:11601": "paramā pūrṇatā śārvī jayalakṣmīś ca vaiṣṇavī / mānasī śīghragamitā balavattā tu vāyavī //MU_5,34.82//",
    "GSP27moksop_u:11602": "āgneyī dāhakalanā pāyasī rasanirvṛtiḥ / maunī mahātapassiddhir vidyā bārhaspatī tathā //MU_5,34.83//",
    "GSP27moksop_u:11603": "vaimānikī vyomagatā sthiratāpi ca pārvatī / gambhīratātha sāmudrī mairavī ca mahonnatiḥ //MU_5,34.84//",
    "GSP27moksop_u:11604": "samaśrīs saugatī somyā mādanī madalolatā / mādhavī puṣpamayatā śāradī ghanasasyatā //MU_5,34.85//",
    "GSP27moksop_u:11605": "yākṣī ca māyāmayatā nābhasī niṣkalaṅkatā / śītatāpi ca tauṣārī naidāghī tāpataptatā //MU_5,34.86//",
    "GSP27moksop_u:11606": "etāś cānyās tathā bahvyo deśakālakriyātmikāḥ / nānākāravikārotthās trikālodarasaṃsthitāḥ //MU_5,34.87//",
    "GSP27moksop_u:11607": "vicitrāś śaktayas svacchasamayā nirvikārayā / citā kriyante parayā kalākalanamuktayā //MU_5,34.88//",
    "GSP27moksop_u:11608": "vikalpahīnā cit sarvapadārthaśatadṛṣṭiṣu / samam evābhipatati prabhā prābhākarī yathā //MU_5,34.89//",
    "GSP27moksop_u:11609": "sarvāśākośaviśrāntāṃ padārthapaṭalīṃ mahī / kālatrayehākalitāṃ yathānubhavati kṣaṇāt //MU_5,34.90//",
    "GSP27moksop_u:11610": "tathā samastasaṃsārabṛhaddṛśyadaśāśriyam / kālatrayasthām amalā cic cinoti tatātmikā //MU_5,34.91//",
    "GSP27moksop_u:11611": "tulyakālaparāmṛṣṭatrikālakalanāśatā / anantānubhavābhogā paripūrṇaiva śuddhacit //MU_5,34.92//",
    "GSP27moksop_u:11612": "parāmṛṣṭatrikālāyā dṛṣṭānantadṛśaś citaḥ / samatāparaparyāyā pūrṇataivāvaśiṣyate //MU_5,34.93//",
    "GSP27moksop_u:11613": "tulyakālāvabuddhena mṛdunā kaṭunā ca cit / samena samatām eti madhuniṣṭhānubhūtivat //MU_5,34.94//",
    "GSP27moksop_u:11614": "tyaktasaṅkalpakalayā sūkṣmayā cidavasthayā / sarvabhāvānugatayā sattādvaitaikarūpayā //MU_5,34.95//",
    "GSP27moksop_u:11615": "vicitrāpi padārthaśrīr anyo'nyavalitāntarā / tulyakālānubhavanāt sāmyenaivānubhūyate //MU_5,34.96//",
    "GSP27moksop_u:11616": "bhāvena bhāvam āśritya bhāvas tyajati duḥkhitām / prekṣya bhāvam abhāvena bhāvas tyajati tuṣṭatām //MU_5,34.97//",
    "GSP27moksop_u:11617": "kālatrayam upekṣitryā hīnāyāś cetyabandhanaiḥ / citaś cetyam upekṣitryās samataivāvaśiṣyate //MU_5,34.98//",
    "GSP27moksop_u:11618": "yāti vācām agamyatvād asattām iva śāśvatīm / nairātmyasiddhāntadaśām upayāteva tiṣṭhati //MU_5,34.99//",
    "GSP27moksop_u:11619": "bhavaty ātmā tathā brahma nakiñcic cākhilaṃ ca vā / paramopaśame līnā mokṣanāmnā parocyate //MU_5,34.100//",
    "GSP27moksop_u:11620": "saṅkalpakalitā tv eṣā mandābhāsatayā jagat / na samyak paśyatīdaṃ cid dṛṣṭiḥ paṭalinī yathā //MU_5,34.101//",
    "GSP27moksop_u:11621": "īhānīhāmayair antar yā cid āvalitā malaiḥ / sā hi notpatituṃ śaktā pāśabaddheva pakṣiṇī //MU_5,34.102//",
    "GSP27moksop_u:11622": "saṅkalpakalanenaiva ye kecana janā ime / patitā mohajāleṣu vinetrā iva pakṣiṇaḥ //MU_5,34.103//",
    "GSP27moksop_u:11623": "saṅkalpajālavalitair viṣayāvaṭapātibhiḥ / padavī gatabādheyaṃ na dṛṣṭā matpitāmahaiḥ //MU_5,34.104//",
    "GSP27moksop_u:11624": "dinaiḥ katipayair eva sphuritvā dharaṇītale / varākās tena te naṣṭā maṣakāḥ kuhareṣv iva //MU_5,34.105//",
    "GSP27moksop_u:11625": "ajñāsyan yadi te tattvaṃ bhogaduḥkhārthinas tataḥ / bhāvābhāvāndhakūpeṣu nāpatiṣyan hatāśayāḥ //MU_5,34.106//",
    "GSP27moksop_u:11626": "icchādveṣasamutthena dvandvamohena jantavaḥ / dharāvivaramagnānāṃ kīṭānāṃ samatāṃ gatāḥ //MU_5,34.107//",
    "GSP27moksop_u:11627": "īhitānīhitākārā kalanāmṛgatṛṣṇikā / satyāvabodhameghena yasya śāntā sa jīvati //MU_5,34.108//",
    "GSP27moksop_u:11628": "kutaḥ kilāsyāś śuddhāyā avicchinnāmalākṛteḥ / candrikāyā rucaḥ koṣṇāḥ kalaṅkakalanāś citaḥ //MU_5,34.109//",
    "GSP27moksop_u:11629": "ātmane 'stu namo mahyam avicchinnacidātmane / lokālokamaṇe deva cireṇādhigato 'sy aho //MU_5,34.110//",
    "GSP27moksop_u:11630": "parāmṛṣṭo 'si labdho 'si prodito 'si cirāya ca / uddhṛto 'si vikalpebhyo yo 'si so 'si namo 'stu te //MU_5,34.111//",
    "GSP27moksop_u:11631": "mahyaṃ tubhyam anantāya tubhyaṃ mahyaṃ śivātmane / namo devātidevāya parāya paramātmane //MU_5,34.112//",
    "GSP27moksop_u:11632": "gataghanam iva pūrṇam indubimbaṃ gatakalanāvaraṇaṃ svam eva rūpam / svavapuṣi muditaṃ svayaṃ svasaṃsthaṃ svayam uditaṃ svarasaṃ svayaṃ namāmi //MU_5,34.113//",
    "GSP27moksop_u:11633": "prahlādopadeśayogo nāma sargaḥ",
    "GSP27moksop_u:11634": "pañcatriṃśas sargaḥ",
    "GSP27moksop_u:11635": "prahlādaḥ: om ity ākāritākāro vikāraparivarjitaḥ / ātmaivāyaṃ idaṃ sarvaṃ yat kiñcij jagatīgatam //MU_5,35.1//",
    "GSP27moksop_u:11636": "medo'sthimāṃsamajjāsṛgatīto 'py eṣa cetanaḥ / antarastho 'pi sūryādīn prakāśayati dīpakaḥ //MU_5,35.2//",
    "GSP27moksop_u:11637": "uṣṇīkaroti dahanaṃ rasayaty amṛto rasaṃ / indriyānubhavān bhuṅkte bhogān iva mahīpatiḥ //MU_5,35.3//",
    "GSP27moksop_u:11638": "tiṣṭhann api hi nāsīno gacchann api na gacchati / śānto 'pi vyavahārasthaḥ kurvann api na lipyate //MU_5,35.4//",
    "GSP27moksop_u:11639": "pūrvam adya tathedānīm ihāmutrobhayatra ca / pihito 'pihito 'py eṣa samas sarvāsu vṛttiṣu //MU_5,35.5//",
    "GSP27moksop_u:11640": "udbhavanyagbhavābhāvabhāvanābhir itas tataḥ / brahmāditṛṇaparyantaṃ jagad āvartayan sthitaḥ //MU_5,35.6//",
    "GSP27moksop_u:11641": "nityaspandamayo nityam api devāt sadāgateḥ / sthāṇor apy akriyo nityam ākāśād apy alepakaḥ //MU_5,35.7//",
    "GSP27moksop_u:11642": "manāṃsi kṣobhayaty eṣa pallavān iva mārutaḥ / vāhayaty akṣapaṅktiṃ vā svāśvālīm iva sārathiḥ //MU_5,35.8//",
    "GSP27moksop_u:11643": "atiduḥkhitavad dehagehe karmakaras sadā / samrāḍ ivātmani svāsthyasaṃsthito bhogabhug vibhuḥ //MU_5,35.9//",
    "GSP27moksop_u:11644": "eṣa eva sadānveṣyas stutyo dhyātavya eva ca / jarāmaraṇasammohād anenottīrya gamyate //MU_5,35.10//",
    "GSP27moksop_u:11645": "sulabhaś cāyam atyantaṃ sujñeyaś cāptabandhuvat / śarīrapadmakuhare sarveṣām eva ṣaṭpadaḥ //MU_5,35.11//",
    "GSP27moksop_u:11646": "anākṛṣṭo 'py anāhūtas svadehād eva labhyate / manāg evopahūto 'pi kṣaṇād bhavati sammukhaḥ //MU_5,35.12//",
    "GSP27moksop_u:11647": "nāsya saṃsevyamānasya sarvasampattiśālinaḥ / dhanānām īśvarasyeva smayo garvo 'tha vā bhavet //MU_5,35.13//",
    "GSP27moksop_u:11648": "āmoda iva puṣpeṣu tailaṃ tilakaṇeṣv iva / rasajātiṣv ivāsvādo devo deheṣu saṃsthitaḥ //MU_5,35.14//",
    "GSP27moksop_u:11649": "avicāravaśād eṣa hṛdayastho 'pi cetanaḥ / na jñāyate cirād dṛṣṭa iṣṭabandhur ivāgragaḥ //MU_5,35.15//",
    "GSP27moksop_u:11650": "vicāraṇāt parijñāte etasmin parameśvare / abhyudeti parānando labdhe priyajane yathā //MU_5,35.16//",
    "GSP27moksop_u:11651": "asmin dṛṣṭe pare bandhāv uddāmānandadāyini / āyānti dṛṣṭayas tās tā yābhir bandho vilīyate //MU_5,35.17//",
    "GSP27moksop_u:11652": "truṭyanti sarvataḥ pāśāḥ kṣīyante sarvaśatravaḥ / na kṛntanti manāṃsy āśā gṛhāṇīva durākhavaḥ //MU_5,35.18//",
    "GSP27moksop_u:11653": "asmin dṛṣṭe jagad dṛṣṭaṃ śrute 'smin sakalaṃ śrutam / spṛṣṭe cāsmiñ jagat spṛṣṭaṃ sthite 'smin saṃsthitaṃ jagat //MU_5,35.19//",
    "GSP27moksop_u:11654": "eṣa jāgarti suptānāṃ praharaty avivekinām / haraty āpadam ārtānāṃ vitaraty amahātmanām //MU_5,35.20//",
    "GSP27moksop_u:11655": "vicaraty eṣa lokeṣu dīpa eva jagatsthitau / vilasaty eṣa bhogeṣu prasphuraty eṣa vastuṣu //MU_5,35.21//",
    "GSP27moksop_u:11656": "ātmanātmānam evāntaś śāntenānubhavan bhavī / sthitas sarveṣu deheṣu tiktatvaṃ mariceṣv iva //MU_5,35.22//",
    "GSP27moksop_u:11657": "cetanākalanārūpī sabāhyābhyantarāśritaḥ / jagatpadārthasambhārasattāsāmānyam āsthitaḥ //MU_5,35.23//",
    "GSP27moksop_u:11658": "eṣa śūnyatvam ākāśe spanda eṣa sadāgatau / prakāśaś caiṣa tejassu payasy eṣa rasaḥ paraḥ //MU_5,35.24//",
    "GSP27moksop_u:11659": "kāṭhinyam avanāv eṣa auṣṇyam eṣa hutāśane / śaityam eṣa niśānāthe sattā caiṣa jagadgaṇe //MU_5,35.25//",
    "GSP27moksop_u:11660": "maṣīpiṇḍe yathā kārṣṇyaṃ śauklyaṃ himakaṇe yathā / yathā puṣpeṣu saugandhyaṃ dehe dehapatis tathā //MU_5,35.26//",
    "GSP27moksop_u:11661": "yathā sarvagatā sattā kālas sarvagato yathā / yathā sarvagataṃ vyoma vibhus sarvagatas tathā //MU_5,35.27//",
    "GSP27moksop_u:11662": "prabhuśaktir mahīpasya sarvadeśagatā yathā / rūpālokamanaskāramuktaṃ sattvaṃ tathātmanaḥ //MU_5,35.28//",
    "GSP27moksop_u:11663": "nityas so 'yam ahaṃ devo devānām avabodhakaḥ / svayam ātmāsmi me nāsti kalanāvit kiletarā //MU_5,35.29//",
    "GSP27moksop_u:11664": "reṇunevāṇunā vyomni padmapattra ivāmbhasā / sambhrameṇeva pāṣāṇe sambandho mayi nainasā //MU_5,35.30//",
    "GSP27moksop_u:11665": "sukhaduḥkhaśriyo dehe mā patantu patantu vā / tumbakopari dhārāś ca kā naḥ kṣatir upasthitā //MU_5,35.31//",
    "GSP27moksop_u:11666": "dīpāṅgābhigato rajjvā nāloko badhyate yathā / tathaivāyam abaddho 'haṃ sarvabhāvagaṇātigaḥ //MU_5,35.32//",
    "GSP27moksop_u:11667": "sambandhaḥ ko nu naḥ kāmair bhāvābhāvair athendriyaiḥ / kena sambadhyate vyoma kena vā gṛhyate manaḥ //MU_5,35.33//",
    "GSP27moksop_u:11668": "śarīre śatadhā yāte khaṇḍanā kā śarīriṇaḥ / kumbhe rugṇe kṣate kṣīṇe kumbhākāśasya kā kṣatiḥ //MU_5,35.34//",
    "GSP27moksop_u:11669": "piśācaka ivādṛśyo mano nāmoditaṃ mudhā / jaḍe tasmin kṣate bodhāt kā naḥ kṣatir upasthitā //MU_5,35.35//",
    "GSP27moksop_u:11670": "sukhaduḥkhamayī yasya vāsanā tan mano mama / abhavat pūrvam adyaikā sampannā nanu nirvṛtiḥ //MU_5,35.36//",
    "GSP27moksop_u:11671": "anyo bhuṅkte 'nya ādatte 'py anyasyānarthasaṅkaṭaḥ / anyaḥ paśyaty aho maurkhyaṃ kasyeyaṃ khalu cakrikā //MU_5,35.37//",
    "GSP27moksop_u:11672": "bhuṅkte prakṛtir ādatte mano dehasya saṅkaṭaḥ / draṣṭātmā maurkhyam astīha na kiñcit keva me kṣatiḥ //MU_5,35.38//",
    "GSP27moksop_u:11673": "na me bhogasthitau vāñchā na ca bhogavivarjane / yad āyāti tad āyātu yat prayāti prayātu tat //MU_5,35.39//",
    "GSP27moksop_u:11674": "sukheṣu mama nāpekṣā nopekṣā duḥkhavṛttiṣu / sukhaduḥkhāny upāyāntu yāntu vāpy aham eṣu kaḥ //MU_5,35.40//",
    "GSP27moksop_u:11675": "vāsanā vividhā dehe tv astaṃ vodayam eva vā / prayāntu nāham etāsu na caitā mama kāścana //MU_5,35.41//",
    "GSP27moksop_u:11676": "etāvantam ahaṃ kālam ajñānaripuṇoruṇā / hṛtvā vivekasarvasvam ekāntam avapothitaḥ //MU_5,35.42//",
    "GSP27moksop_u:11677": "vaiṣṇavena prasādena svasamutthena cāruṇā / idānīṃ svaṃ parijñāya mayaiṣa paripothitaḥ //MU_5,35.43//",
    "GSP27moksop_u:11678": "ahaṅkārapiśāco 'yaṃ śarīratarukoṭarāt / parāvabodhamantreṇa mayedānīm apākṛtaḥ //MU_5,35.44//",
    "GSP27moksop_u:11679": "nirahaṅkārayakṣo 'yaṃ maccharīramahādrumaḥ / puṇyatām alam āyātaḥ praphulta iva rājate //MU_5,35.45//",
    "GSP27moksop_u:11680": "praśāntamohadāridryo durāśādoṣasaṅkṣaye / vivekadhanasambhārāt sthito 'smi parameśvaraḥ //MU_5,35.46//",
    "GSP27moksop_u:11681": "jñātaṃ jñātavyam akhilaṃ dṛṣṭā draṣṭavyadṛṣṭayaḥ / tat prāptam adhunā yena na prāpyam iha śiṣyate //MU_5,35.47//",
    "GSP27moksop_u:11682": "diṣṭyā dūrojjhitānarthām apetaviṣayoragām / saṃśāntamohanīhārāṃ śāntāśāmṛgatṛṣṇikām //MU_5,35.48//",
    "GSP27moksop_u:11683": "rajorahitasarvāśāṃ śītalopaśamadrumām / prāpto 'smi vitatāṃ bhūmim unnatāṃ pāramārthikīm //MU_5,35.49//",
    "GSP27moksop_u:11684": "stutyā praṇatyā vijñaptyā śamena niyamena ca / labdho 'yaṃ bhagavān ātmā dṛṣṭaś cādhigatas sphuṭam //MU_5,35.50//",
    "GSP27moksop_u:11685": "ahaṅkārapadātītaś cirāt saṃsmṛtim āgataḥ / svabhāvo bhagavān ātmā viṣṇur brahma sanātanam //MU_5,35.51//",
    "GSP27moksop_u:11686": "indriyoragagarteṣu maraṇaśvabhrabhūmiṣu / tṛṣṇākarañjakuñjeṣu kāmakolāhaleṣu ca //MU_5,35.52//",
    "GSP27moksop_u:11687": "vāsanāvanajāleṣu janmakūpāntareṣu ca / duḥkhadāvāgnidāheṣu duṣkṛtāṅgārabhāriṣu //MU_5,35.53//",
    "GSP27moksop_u:11688": "pātotpātadaśālakṣair majjanonmajjanabhramaiḥ / āvirbhāvatirobhāvair āśāpāśaviveṣṭanaiḥ //MU_5,35.54//",
    "GSP27moksop_u:11689": "ahaṃ ciram ahaṅkāradviṣā samavapothitaḥ / niśāyām alpadhairyātmā piśāceneva jaṅgale //MU_5,35.55//",
    "GSP27moksop_u:11690": "svayam eva tvayedānīṃ kriyāśaktyā svayaiva hi / śaurivāgvyapadeśena vivekaśrīr vibodhitā //MU_5,35.56//",
    "GSP27moksop_u:11691": "prabuddhe bhavatīśāne tam ahaṅkārarākṣasam / na paśyāmi vibho dīpe jvalite timiraṃ yathā //MU_5,35.57//",
    "GSP27moksop_u:11692": "tasyāhaṅkārayakṣasya manovivaravāsinaḥ / dīpasyeva praśāntasya na vedmi gatim īśvara //MU_5,35.58//",
    "GSP27moksop_u:11693": "dṛṣṭa eva tvayīśāne palāyanaparāyaṇaḥ / sampanno madahambhāvaś cauras sūryodaye yathā //MU_5,35.59//",
    "GSP27moksop_u:11694": "asadabhyutthite tasminn ahaṅkārapiśācake / śānte tiṣṭhāmy atisvastho nirgonāsa iva drumaḥ //MU_5,35.60//",
    "GSP27moksop_u:11695": "śāmyāmi parinirvāmi jāgarmy asmi prabodhavān / taskareṇāvamukto 'smi nirvṛto 'smi cirād ayam //MU_5,35.61//",
    "GSP27moksop_u:11696": "śaityam abhyāgato 'smy antaś śāntāśāmṛgatṛṣṇikaḥ / prāvṛḍambubharasnātaś śāntadāva ivācalaḥ //MU_5,35.62//",
    "GSP27moksop_u:11697": "pramārjite 'ham ity asmin pade sārthe vicārataḥ / ko mohaḥ kāni duḥkhāni kāḥ kadāśāḥ ka ātapaḥ //MU_5,35.63//",
    "GSP27moksop_u:11698": "narakasvargamokṣādibhramās satyām ahaṅkṛtau / bhittāv eva pravartante citrehā na nabhastale //MU_5,35.64//",
    "GSP27moksop_u:11699": "ahaṅkārakalāpīne citte sāracamatkṛtiḥ / na rājate 'ṃśuke mlāne yathā kuṅkumarañjanā //MU_5,35.65//",
    "GSP27moksop_u:11700": "nirahaṅkārajalade tṛṣṇāsāravivarjite / bhāti cittaśaradvyomni svacchatā kāntiśālinī //MU_5,35.66//",
    "GSP27moksop_u:11701": "nirahaṅkārapaṅkāya samprasannāntarāya ca / mahyam ānandasarase tubhyam ātman namo namaḥ //MU_5,35.67//",
    "GSP27moksop_u:11702": "gatāhaṅkārameghāya śāntāśādāvavahnaye / mahyam ānandaśailāya viśrāntāya namo namaḥ //MU_5,35.68//",
    "GSP27moksop_u:11703": "śāntendriyogragrāhāya kṣīṇacittaurvavahnaye / ānandāmbudhaye tubhyaṃ mahyam ātman namo namaḥ //MU_5,35.69//",
    "GSP27moksop_u:11704": "praphultānandapadmāya śāntacintāmahormaye / mahyam unmānasāyātmaṃs tubhyam antar namo namaḥ //MU_5,35.70//",
    "GSP27moksop_u:11705": "saṃvidābhāsapakṣāya padmakoṭaravāsine / sarvamānasahaṃsāya svātmane 'ntar namo namaḥ //MU_5,35.71//",
    "GSP27moksop_u:11706": "kalākalitarūpāya niṣkalāyāmitātmane / sadoditātipūrṇātmaśaśine te namo namaḥ //MU_5,35.72//",
    "GSP27moksop_u:11707": "sadoditāya śītāya mahāhṛddhvāntahāriṇe / sarvagāyāpy adṛśyāya citsūryāya namo namaḥ //MU_5,35.73//",
    "GSP27moksop_u:11708": "asnehasnehadīprāya vartyatikrāntavartine / svabhāvādhāradhīrāya ciddīpāya namo namaḥ //MU_5,35.74//",
    "GSP27moksop_u:11709": "mananānalasantaptaṃ śītena manasā manaḥ / chinnam antar mayā taptam ayaseva balād ayaḥ //MU_5,35.75//",
    "GSP27moksop_u:11710": "indriyair indriyaṃ chittvā chittvā ca manasā manaḥ / ahaṅkṛtim ahaṅkṛtyā chittvā śeṣo jayāmy aham //MU_5,35.76//",
    "GSP27moksop_u:11711": "bhāvena bhāvam āmṛdya cchittvā tṛṣṇām atṛṣṇayā / niṣpiṣya prajñayāprajñāṃ jñe 'jñas saṃyojito mayā //MU_5,35.77//",
    "GSP27moksop_u:11712": "manasā manasi cchinne nirahaṅkāratāṃ gate / bhāvena galite bhāve svasthas tiṣṭhāmi kevalaḥ //MU_5,35.78//",
    "GSP27moksop_u:11713": "nirbhāvaṃ nirahaṅkāram amanaskam anīhitam / kevalaspandaśuddhātma yantraṃ tiṣṭhati me vapuḥ //MU_5,35.79//",
    "GSP27moksop_u:11714": "helānukalpitānantaviśvaikavyavasāyinī / paramopaśamopetā jāteyaṃ mama nirvṛtiḥ //MU_5,35.80//",
    "GSP27moksop_u:11715": "praśāntamohavetālo gatāhaṅkārarākṣasaḥ / kadāśārūpikāmukto jāto 'smi vigatajvaraḥ //MU_5,35.81//",
    "GSP27moksop_u:11716": "tṛṣṇārajjugaṇaṃ chittvā maccharīrakapañjarāt / na jāne kva gatoḍḍīya durahaṅkṛtipakṣiṇī //MU_5,35.82//",
    "GSP27moksop_u:11717": "uddhūlite ghanājñānakulāye kāyapādapāt / na jāne gata uḍḍīya kvāhambhāvavihaṅgamaḥ //MU_5,35.83//",
    "GSP27moksop_u:11718": "durāśādīrghadaurātmyā dhūsarā bhogabhasmanā / bhayabhogihatā diṣṭyā vayasyā vāsanā mṛtā //MU_5,35.84//",
    "GSP27moksop_u:11719": "etāvantam ahaṃ kālaṃ ko 'bhūvaṃ cittam īdṛśam / yenāham eva mithyaiva dṛḍhāhaṅkāratāṃ gataḥ //MU_5,35.85//",
    "GSP27moksop_u:11720": "adyāham asmi jāto 'yam aham adya mahāmatiḥ / ahaṅkāramahābhreṇa yaḥ kṛṣṇenālam ujjhitaḥ //MU_5,35.86//",
    "GSP27moksop_u:11721": "dṛṣṭo 'yam ātmā bhagavān antaś cādhigato mayā / ālabdhaś cānubhūto 'ṅge sānubhūtir niyojitaḥ //MU_5,35.87//",
    "GSP27moksop_u:11722": "gatāspadaṃ gatamananaṃ gataiṣaṇaṃ tiraskṛtaṃ nipuṇam ahaṅkṛtibhrame / nirīhitaṃ vyapagatarāgarañjanaṃ vikautukaṃ praśamam idaṃ gataṃ manaḥ //MU_5,35.88//",
    "GSP27moksop_u:11723": "duruttarās samaviṣamā mahāpadas sudussahāḥ prabhavanadīrghadoṣadāḥ / gatāḥ kṣayaṃ samadhigato maheśvaraś cidavyayo vyapagatacittam antare //MU_5,35.89//",
    "GSP27moksop_u:11724": "prahlādātmalābhacintā nāma sargaḥ",
    "GSP27moksop_u:11725": "ṣaṭtriṃśas sargaḥ",
    "GSP27moksop_u:11726": "prahlādaḥ: ātman sarvapadātīta cirāt saṃsmṛtim āgataḥ / diṣṭyā labdho 'si bhagavan namas te 'stu cidātmane //MU_5,36.1//",
    "GSP27moksop_u:11727": "abhivandyāvalokyāyam alam āliṅgyase mayā / ko 'nyas syād bhagavan bandhus tvadṛte bhuvanatraye //MU_5,36.2//",
    "GSP27moksop_u:11728": "haṃsi pāsi dadāsi tvaṃ stauṣi yāsi vivalgasi / ayaṃ prāpto 'si dṛṣṭo 'si kiṃ karoṣi kva gacchasi //MU_5,36.3//",
    "GSP27moksop_u:11729": "svasattāpūritāśeṣaviśva viśvajanīna he / sarvatra lakṣyase nityam adhunā kva palāyase //MU_5,36.4//",
    "GSP27moksop_u:11730": "āvayor antaraṃ bhūrijanmavyavahitāntaram / adūram adya sampannaṃ diṣṭyā dṛṣṭo 'si bāndhava //MU_5,36.5//",
    "GSP27moksop_u:11731": "namas te kṛtakṛtyāya kartre hartre namo 'stu te / namas saṃsāranṛtyāya nityāya vimalātmane //MU_5,36.6//",
    "GSP27moksop_u:11732": "namaś cakrābjahastāya namaś candrārdhadhāriṇe / namo vibudhanāthāya namas te padmajanmane //MU_5,36.7//",
    "GSP27moksop_u:11733": "vācyavācakadṛṣṭyaiva bhedo yo 'yam ihāvayoḥ / asatyā kalpanaivaiṣā vīcivīcyambhasor iva //MU_5,36.8//",
    "GSP27moksop_u:11734": "tvam evānantayānantavastuvaicitryarūpayā / bhāvābhāvavilāsinyā nityayeha vijṛmbhase //MU_5,36.9//",
    "GSP27moksop_u:11735": "namo draṣṭre namas tvaṣṭre namo 'nantavikāsine / namas sarvasvabhāvāya namas te sarvagāmine //MU_5,36.10//",
    "GSP27moksop_u:11736": "pratijanma ciraṃ bahvyo dīrghaduḥkhavatā mayā / tvayā māyopadagdhena digdhena mahatainasā //MU_5,36.11//",
    "GSP27moksop_u:11737": "ālokitā lokadaśā dṛṣṭā dṛṣṭāntadṛṣṭayaḥ / na prāptas tvaṃ tvayā yena kiñcid āsāditaṃ bhavet //MU_5,36.12//",
    "GSP27moksop_u:11738": "sarvaṃ mṛtkāṣṭhapāṣāṇavārimātram idaṃ jagat / nehāsti tvadṛte deva yatprāptau nābhivāñchyate //MU_5,36.13//",
    "GSP27moksop_u:11739": "devāyam adya labdho 'si dṛṣṭo 'sy adhigato 'si ca / samprāpto 'si gṛhīto 'si namas te 'stu na mucyase //MU_5,36.14//",
    "GSP27moksop_u:11740": "yo 'kṣṇoḥ kanīnikāraśmijālaprotavapus sthitaḥ / devo darśanarūpeṇa kathaṃ so 'ntar na dṛśyate //MU_5,36.15//",
    "GSP27moksop_u:11741": "yas tvakpuṣpe spṛśan sparśagandhaṃ tailaṃ tile yathā / sparśam antaḥ karoty eṣa sa kathaṃ nānubhūyate //MU_5,36.16//",
    "GSP27moksop_u:11742": "yaś śabdaśravaṇād antaś śabdaśaktiṃ parāmṛśan / romāñcaṃ janayaty aṅge sa dūrasthaḥ kathaṃ bhavet //MU_5,36.17//",
    "GSP27moksop_u:11743": "jihvāpallavalagnāni svatītasyāṅgato 'pi ca / svadante yasya vastūni svadate sa na kasya vā //MU_5,36.18//",
    "GSP27moksop_u:11744": "puṣpagandhān upādāya ghrāṇahastena dehakam / ya ālepayati prītyā kasyāsau na mukhe sthitaḥ //MU_5,36.19//",
    "GSP27moksop_u:11745": "vedavedāntasiddhāntatarkapaurāṇagītibhiḥ / yo gītas sa kathaṃ hy ātmā vijñāto yāti vismṛtim //MU_5,36.20//",
    "GSP27moksop_u:11746": "saiveha deva bhogālī subhagāpīyam adya me / antar na svadate svacche tvayi dṛṣṭe parāpare //MU_5,36.21//",
    "GSP27moksop_u:11747": "tvayā vimaladīpena bhānuḥ prakaṭatāṃ gataḥ / tvayā śītatuṣāreṇa candraś śiśiratāṃ gataḥ //MU_5,36.22//",
    "GSP27moksop_u:11748": "tvayaite guravaś śailās tvayaite dyucarā dhṛtāḥ / tvayaiveyaṃ dharā dhīrā tvayaivāmbaram ambaram //MU_5,36.23//",
    "GSP27moksop_u:11749": "diṣṭyā mattām asi prāpto diṣṭyā tvattām ahaṃ gataḥ / ahaṃ tvaṃ tvam ahaṃ deva diṣṭyā bhedo 'sti nāvayoḥ //MU_5,36.24//",
    "GSP27moksop_u:11750": "ahaṃ tvam iti śabdābhyāṃ paryāyābhyāṃ mahātmanaḥ / tava vā mama vā sādho sampṛktābhyāṃ namo namaḥ //MU_5,36.25//",
    "GSP27moksop_u:11751": "namo mahyam anantāya nirahaṅkārarūpiṇe / namo mahyam arūpāya namaś śamanasadmane //MU_5,36.26//",
    "GSP27moksop_u:11752": "mayy ātmani same svacche sākṣibhūte nirākṛtau / dikkālādyanavacchinne svātmany eveha tiṣṭhati //MU_5,36.27//",
    "GSP27moksop_u:11753": "manaḥ prakṣobham āyāti sphurantīndriyasaṃvidaḥ / śaktir ullasati sphārā prāṇāpānapravāhinī //MU_5,36.28//",
    "GSP27moksop_u:11754": "vahanti dehayantrāṇi kṛṣṭāny āśāvaratrayā / carmamāṃsāsthidigdhāni manassārathimanti ca //MU_5,36.29//",
    "GSP27moksop_u:11755": "ayaṃ saṃvidvapur ahaṃ na kvacin na kṛtāspadaḥ / dehaḥ patatu vodetu svayābhimatayecchayā //MU_5,36.30//",
    "GSP27moksop_u:11756": "cirād aham ahaṃ jātas svātmalābhaś cirād ayam / cirād upaśamaṃ yāmi kalpasyānte jagad yathā //MU_5,36.31//",
    "GSP27moksop_u:11757": "cirāt saṃsāragāmitvād dīrghasaṃsāravartmani / viśrānto 'smi ciraśrāntaḥ kalpasyānta ivānilaḥ //MU_5,36.32//",
    "GSP27moksop_u:11758": "sarvātītāya sarvāya tubhyaṃ mahyaṃ namo namaḥ / tebhyo 'pi ca namo 'stv eva ye tvāṃ māṃ pravadanti vā //MU_5,36.33//",
    "GSP27moksop_u:11759": "akhilānantasambhogā na spṛṣṭā doṣadṛṣṭibhiḥ / jayaty akṛtasambhārā sākṣitā paramātmanaḥ //MU_5,36.34//",
    "GSP27moksop_u:11760": "ātman puṣpa ivāmodaś śastrapiṇḍa ivānalaḥ / tile tailam ivāsmiṃs tvaṃ sarvatra vapuṣi sthitaḥ //MU_5,36.35//",
    "GSP27moksop_u:11761": "haṃsi pāsi dadāsi tvam avasphūrjasi valgasi / anahaṅkṛtirūpo 'pi citreyaṃ tava māyitā //MU_5,36.36//",
    "GSP27moksop_u:11762": "jayasīśa jvaladdīptis sarvam unmīlayañ jagat / jayasy apagatārambhaṃ jagad bhūyo nimīlayan //MU_5,36.37//",
    "GSP27moksop_u:11763": "paramāṇos tavaivāntar idaṃ saṃsāramaṇḍalam / vaṭaś ca vaṭadhānāyāṃ babhūvāsti bhaviṣyati //MU_5,36.38//",
    "GSP27moksop_u:11764": "hayadviparathākārair yadvat khe dṛśyate 'mbudaḥ / tadvad ālakṣyase deva padārthaśatavibhramaiḥ //MU_5,36.39//",
    "GSP27moksop_u:11765": "bhavānāṃ bhūribhaṅgānām abhāvāya bhavādhipaḥ / bhava bhāvavimuktātmā bhāvābhāvabahiṣkṛtaḥ //MU_5,36.40//",
    "GSP27moksop_u:11766": "jahi mānaṃ madaṃ kopaṃ kāluṣyaṃ krūratāṃ tathā / na mahānto nimajjanti prākṛte guṇasaṅkaṭe //MU_5,36.41//",
    "GSP27moksop_u:11767": "prāktanīr dīrghadaurātmyadaśās smṛtvā punaḥ punaḥ / ko 'haṃ kiṃ tad babhūveti hasa muktācchaṭāsitam //MU_5,36.42//",
    "GSP27moksop_u:11768": "te prayātās samārambhā gatās te dagdhavāsarāḥ / yeṣu cintānalajvālājālajīrṇo bhavān abhūt //MU_5,36.43//",
    "GSP27moksop_u:11769": "adya tvaṃ dehanagare rājā sphāramanorathaḥ / na duḥkhair gṛhyase nāpi sukhair vyoma karair iva //MU_5,36.44//",
    "GSP27moksop_u:11770": "adyendriyaduraśvāṃs tvaṃ jitvā jitamanogajaḥ / bhogārīn abhito bhaṅktvā sāmrājyam adhitiṣṭhasi //MU_5,36.45//",
    "GSP27moksop_u:11771": "apārāmbarapānthas tvam ajasrāstamayodayaḥ / avabhāsakaro nityaṃ bahir antaś ca bhāskaraḥ //MU_5,36.46//",
    "GSP27moksop_u:11772": "sarvadaivāsi saṃsuptaś śaktyā saṃvedyase vibho / bhogālokanalīlārthaṃ kāminyā kāmuko yathā //MU_5,36.47//",
    "GSP27moksop_u:11773": "dṛkkṣudrābhir upānītaṃ dūrād rūpamadhu tvayā / pīyate svīkṛtaṃ śaktyā netravātāyanasthayā //MU_5,36.48//",
    "GSP27moksop_u:11774": "brahmāṇḍakoṭarodvāntāḥ prāṇāpānacarās tvayā / gatāgatair brahmapure samprekṣyante pratikṣaṇam //MU_5,36.49//",
    "GSP27moksop_u:11775": "dehapuṣpe tvam āmodo dehendau tv amṛtāmṛtam / rasas tvaṃ dehaviṭape śaityaṃ dehahime bhavān //MU_5,36.50//",
    "GSP27moksop_u:11776": "tvayy asti cinmayas snehaś śarīrakṣīrasarpiṣi / tvam antar asya dehasya dāruṇy agnir iva sthitaḥ //MU_5,36.51//",
    "GSP27moksop_u:11777": "tvam apām uttamāsvādaḥ prākāśyaṃ tejasām api / avagantā tvam arthānāṃ tvaṃ bhāsām avabhāsakaḥ //MU_5,36.52//",
    "GSP27moksop_u:11778": "spandas tvaṃ sarvavāyūnāṃ tvaṃ manohastino madaḥ / prajñānalaśikhāyās tvaṃ prākāśyaṃ taikṣṇyam eva ca //MU_5,36.53//",
    "GSP27moksop_u:11779": "tvadvaśād dīpavan māyā kvāpi sampravilīyate / dīpavat punar anyatra samudeti kuto 'pi sā //MU_5,36.54//",
    "GSP27moksop_u:11780": "tvayi saṃsāravartinyaḥ padārthāvalayas tathā / kaṭakāṅgadakeyūrayuktayaḥ kanake yathā //MU_5,36.55//",
    "GSP27moksop_u:11781": "bhavān ayam ayaṃ cāhaṃ tvaṃ śabdair evamādibhiḥ / svayam evātmanātmānaṃ līlayā stauṣi vakṣi ca //MU_5,36.56//",
    "GSP27moksop_u:11782": "mandānilavinunno 'bdo gajāśvanaradṛṣṭibhiḥ / yathā saṃlakṣyate vyomni tathā tvaṃ bhūtadṛṣṭibhiḥ //MU_5,36.57//",
    "GSP27moksop_u:11783": "yathā hayagajākārair jvālā lasati vahniṣu / tathaivāvyatiriktas tvaṃ dṛśyair vasasi sṛṣṭiṣu //MU_5,36.58//",
    "GSP27moksop_u:11784": "tvaṃ brahmāṇḍakamuktānām acchinnas tantur ātataḥ / kṣetraṃ tvaṃ bhūtasasyānāṃ cidrasāyanasekinām //MU_5,36.59//",
    "GSP27moksop_u:11785": "asat tad anabhivyaktaṃ padārthānāṃ prakāśyate / tvayā tattvaṃ yathā paktrā māṃsānāṃ svādavedanam //MU_5,36.60//",
    "GSP27moksop_u:11786": "vidyamānāpi vastuśrīr na sthitā tvayi na sthite / vanitārūpalāvaṇyasatteva gatacakṣuṣaḥ //MU_5,36.61//",
    "GSP27moksop_u:11787": "sad apīha na sattāyai vastu nākalitaṃ tvayā / tuṣṭaye na svalāvaṇyaṃ makurāpratibimbitam //MU_5,36.62//",
    "GSP27moksop_u:11788": "luṭhati tvāṃ vinā dehaḥ kāṣṭhaloṣṭasamaḥ kṣitau / sann apy asattayaivātto yāmāsv iva raviṃ vinā //MU_5,36.63//",
    "GSP27moksop_u:11789": "sukhaduḥkhakramaḥ prāpya bhavantaṃ parinaśyati / prākāśyam āsādya yathā tamas tejo 'tha vā himam //MU_5,36.64//",
    "GSP27moksop_u:11790": "tvadālokanayaivaite sthitiṃ yānti sukhādayaḥ / sūryālokanayā prātar varṇāś śuklādayo yathā //MU_5,36.65//",
    "GSP27moksop_u:11791": "labdhātmāno vinaśyanti sambandhakṣaṇa eva te / te tamāṃsīva dīpasya dṛṣṭāv eva vrajanty alam //MU_5,36.66//",
    "GSP27moksop_u:11792": "tamastā tamaso dīpāsattāyāṃ sphuṭatāṃ gatā / dīpasambandhasamaye sā cotpatya vinaśyati //MU_5,36.67//",
    "GSP27moksop_u:11793": "tathaiva sukhaduḥkhaśrīr dṛṣṭvaiva tvām anāmayam / jāyate jātamātraiva sarvanāśena naśyati //MU_5,36.68//",
    "GSP27moksop_u:11794": "bhaṅguratvād iha sthātuṃ kālaṃ nāṇum api kṣamā / nimeṣalakṣabhāgākhyā tanvī kālakalā yathā //MU_5,36.69//",
    "GSP27moksop_u:11795": "gatvarī naśvarī tanvī sukhaduḥkhādibhāvanā / sphurati tvatprasādena tvayi dṛṣṭe vilīyate //MU_5,36.70//",
    "GSP27moksop_u:11796": "tvadālokakṣaṇodbhūtā tvadālokakṣaṇakṣayā / mṛtaiva jātā jātaiva mṛtā kenopalakṣyate //MU_5,36.71//",
    "GSP27moksop_u:11797": "kṣaṇam apy asthiraṃ vastu kathaṃ kāryakaraṃ bhavet / taraṅgair utpalākārair mālā katham ivombhyate //MU_5,36.72//",
    "GSP27moksop_u:11798": "yadi jātavinirnaṣṭaṃ kriyāṃ vastv akariṣyata / tadāraṃsyata loko 'yaṃ mālāṃ kṛtvā taḍidguṇaiḥ //MU_5,36.73//",
    "GSP27moksop_u:11799": "imāṃ sukhādikāṃ lakṣmīṃ vivekijanacetasi / sthitas san naiva gṛhṇāsi na jahāsi samasthite //MU_5,36.74//",
    "GSP27moksop_u:11800": "avivekini yo 'si tvaṃ sa bhavātman yadṛcchayā / tadrūpakathanenālaṃ mamāmalapadāspada //MU_5,36.75//",
    "GSP27moksop_u:11801": "nirīheṇa niraṃśena nirahaṅkṛtinā tvayā / sataivāpy asatevāpi kartṛtvam urarīkṛtam //MU_5,36.76//",
    "GSP27moksop_u:11802": "jaya proḍḍāmarākāra jaya śāntiparāyaṇa / jaya sarvāgamātīta jaya sarvāgamāspada //MU_5,36.77//",
    "GSP27moksop_u:11803": "jaya jāta jayājāta jaya kṣata jayākṣata / jaya bhāva jayābhāva jaya jeya jayājaya //MU_5,36.78//",
    "GSP27moksop_u:11804": "ullasāmy upaśāmyāmi tiṣṭhāmy atigato 'smi ca / jayī jayāmi jīvāmi namo mahyaṃ namo 'stu te //MU_5,36.79//",
    "GSP27moksop_u:11805": "tvayi sthite mayi vigatāmayātmani svasaṃsthitau vyapagatarāgarañjane / kva bandhavaḥ kva ca vipadaḥ kva sampado bhavābhavau kva śamam upaimi śāśvatam //MU_5,36.80//",
    "GSP27moksop_u:11806": "prahlādopākhyāna ātmasaṃstavanaṃ nāma sargaḥ",
    "GSP27moksop_u:11807": "saptatriṃśas sargaḥ",
    "GSP27moksop_u:11808": "vasiṣṭhaḥ: iti sañcintayann eva prahlādaḥ paravīrahā / nirvikalpaṃ parānandasamādhiṃ samupāyayau //MU_5,37.1//",
    "GSP27moksop_u:11809": "nirvikalpasamādhisthaś citrārpita ivācalaḥ / śailād iva samutkīrṇo babhau svapadam āsthitaḥ //MU_5,37.2//",
    "GSP27moksop_u:11810": "tathātha tiṣṭhatas tasya kālo bahutaro yayau / sve gṛhe bhuvanasthasya meror iva suradviṣaḥ //MU_5,37.3//",
    "GSP27moksop_u:11811": "bodhito 'py asurādhīśair nābudhyata mahāmatiḥ / akāle bahuseko 'pi bījakośād ivāṅkuraḥ //MU_5,37.4//",
    "GSP27moksop_u:11812": "pañcavarṣasahasrāṇi pīnāṃso 'tiṣṭhad ekadṛk / śānta evāsurapure mattārṇava ivopalaḥ //MU_5,37.5//",
    "GSP27moksop_u:11813": "parānandadaśaikāntapariṇāmitayā tayā / nirānandam anābhāsam ivābhāsapadaṃ gataḥ //MU_5,37.6//",
    "GSP27moksop_u:11814": "etāvatātha kālena tadrasātalamaṇḍalam / babhūvārājakaṃ tīkṣṇamātsyanyāyakadarthitam //MU_5,37.7//",
    "GSP27moksop_u:11815": "hiraṇyakaśipau kṣīṇe samādhau tatsute sthite / na babhūvāparaḥ kaścid rājā danusutālaye //MU_5,37.8//",
    "GSP27moksop_u:11816": "asureśārthināṃ teṣāṃ dānavānāṃ samādhitaḥ / pareṇāpi prayatnena prahlādo na vyabudhyata //MU_5,37.9//",
    "GSP27moksop_u:11817": "na prāpur vikasadrūpaṃ patiṃ tatrāmarārayaḥ / lasatpattraprabhājālaṃ niśi padmam ivālayaḥ //MU_5,37.10//",
    "GSP27moksop_u:11818": "saṃvidvāto na tasyāntar abudhyata vicetasaḥ / bhuvaś ceṣṭākrama iva pauruṣo gatabhāsvataḥ //MU_5,37.11//",
    "GSP27moksop_u:11819": "athodvigneṣu daityeṣu gateṣv abhimatā diśaḥ / vicaratsu yathākāmam arājani pure pure //MU_5,37.12//",
    "GSP27moksop_u:11820": "pātālamaṇḍalam abhūd abhūpālatayā tayā / mātsyanyāyaviparyastam astaṅgataguṇakramam //MU_5,37.13//",
    "GSP27moksop_u:11821": "balibhuktābalapuraṃ maryādākramavarjitam / sarvagāśeṣavanitaṃ parasparahatāsuram //MU_5,37.14//",
    "GSP27moksop_u:11822": "pralāpākrandaparuṣaṃ visaṃsthānapurāntaram / luṭhadudyānanagaraṃ vyarthānarthakadarthitam //MU_5,37.15//",
    "GSP27moksop_u:11823": "cintāparāsuragaṇaṃ nirannaphalabāndhavam / akāṇḍotpātavivaśaṃ dhvastāśāmukhamaṇḍalam //MU_5,37.16//",
    "GSP27moksop_u:11824": "surārbhakaparābhūtaṃ bhūtair ākrāntam anyajaiḥ / bhūtariktam alakṣmīkam utsannaprāyakoṭaram //MU_5,37.17//",
    "GSP27moksop_u:11825": "aniyatavanitārthamattayuddhaṃ hṛtadhanadāravirāvitaṃ samantāt / kaliyugasamayodbhaṭodarābhaṃ tad asuramaṇḍalam ākulaṃ babhūva //MU_5,37.18//",
    "GSP27moksop_u:11826": "prahlādopākhyāne 'surapuravibhraṃśavarṇanaṃ nāma sargaḥ",
    "GSP27moksop_u:11827": "aṣṭatriṃśas sargaḥ",
    "GSP27moksop_u:11828": "vasiṣṭhaḥ: athākhilajagajjālakramapālanadevanaḥ / kṣīrodanagare śeṣaśayyāsanagato hariḥ //MU_5,38.1//",
    "GSP27moksop_u:11829": "prāvṛṇnidrāvyuparame devārtham arisūdanaḥ / dhiyā vilokayām āsa kadācij jāgatīṃ sthitim //MU_5,38.2//",
    "GSP27moksop_u:11830": "traiviṣṭapaṃ svamanasā pārthivaṃ cāvalokya saḥ / ācāram ājagāmāśu pātālam aripālitam //MU_5,38.3//",
    "GSP27moksop_u:11831": "tatra sthirasamādhānasthite prahlādadānave / dṛṣṭvāpadam arīndrasya pure prauḍhim upāgatām //MU_5,38.4//",
    "GSP27moksop_u:11832": "vyālatalpatalasthasya kṣīrodārṇavaśāyinaḥ / śaṅkhacakragadāpāṇer dehasyāntaracāriṇā //MU_5,38.5//",
    "GSP27moksop_u:11833": "padmāsanasthasya manaśśarīreṇātibhāsvatā / idaṃ sañcintayām āsa trailokyābjamahālinā //MU_5,38.6//",
    "GSP27moksop_u:11834": "prahlāde padaviśrānte pātāle gatanāyake / kaṣṭaṃ sṛṣṭir iyaṃ prāyo nirdaityatvam upāgatā //MU_5,38.7//",
    "GSP27moksop_u:11835": "daityābhāve suraśreṇī nirjigīṣupadaṃ gatā / śamam eṣyaty adṛṣṭābdapaṭaleva sarid varā //MU_5,38.8//",
    "GSP27moksop_u:11836": "mokṣākhyaṃ vigatadvandvaṃ tato yāsyati tat padam / kṣīṇābhimānā virasā lateva pariśuṣkatām //MU_5,38.9//",
    "GSP27moksop_u:11837": "devaughe śāntim āyāte bhuvi yajñatapaḥkriyāḥ / adevatvaphalās sarvāś śamam eṣyanty asaṃśayam //MU_5,38.10//",
    "GSP27moksop_u:11838": "kriyāsv athopaśāntāsu bhūloko 'stam upaiṣyati / asaṃsāraprasaṅgo 'tha śeṣo 'py artho bhaviṣyati //MU_5,38.11//",
    "GSP27moksop_u:11839": "ākalpāntaṃ tribhuvanaṃ yad idaṃ nirmitaṃ mayā / layam eṣyaty akāle tat tāpe himakaṇo yathā //MU_5,38.12//",
    "GSP27moksop_u:11840": "kim evam asminn ābhāse vilīya kṣayam āgate / kṛtaṃ mayeha bhavati svalīlākṣayakāriṇā //MU_5,38.13//",
    "GSP27moksop_u:11841": "tato 'ham api śūnye 'smin naṣṭacandrārkatārake / vapuḥpraśāntim ādāya sthitim eṣyāmi tatpade //MU_5,38.14//",
    "GSP27moksop_u:11842": "akāṇḍa evam evaṃ hi jagaty upaśamaṃ gate / neha śreyo 'nupaśyāmi manye jīvantu dānavāḥ //MU_5,38.15//",
    "GSP27moksop_u:11843": "daityodvegena vibudhās tato yajñatapaḥkriyāḥ / tena saṃsārasaṃsthānam asaṃsārakramo 'nyathā //MU_5,38.16//",
    "GSP27moksop_u:11844": "tasmād rasātalaṃ gatvā yathāvat sthāpayāmy aham / sve krame dānavādhīśam ṛtuḥ punar iva drumam //MU_5,38.17//",
    "GSP27moksop_u:11845": "vinā prahlādam atha ced itaraṃ dānaveśvaram / karomi tad asau manye devān utsādayiṣyati //MU_5,38.18//",
    "GSP27moksop_u:11846": "prahlādasya tv ayaṃ dehaḥ paścimaḥ pāvano mahān / ākalpam iha vastavyaṃ dehenānena tena ca //MU_5,38.19//",
    "GSP27moksop_u:11847": "evaṃ hi niyatir daivī niścitā pārameśvarī / prahlādena yathākalpaṃ sthātavyam iha dehinā //MU_5,38.20//",
    "GSP27moksop_u:11848": "tasmāt tam eva gatvāśu daityendraṃ bodhayāmy aham / garjan giridarīsuptaṃ mayūram iva vāridaḥ //MU_5,38.21//",
    "GSP27moksop_u:11849": "jīvanmuktasamādhisthaḥ karotv asuranāthatām / maṇir muktamanaskāraḥ pratibimbakriyām iva //MU_5,38.22//",
    "GSP27moksop_u:11850": "na vinaśyati sargo 'yam evaṃ saha surāsuraiḥ / bhaviṣyati ca nādvandvaṃ tan me krīḍā bhaviṣyati //MU_5,38.23//",
    "GSP27moksop_u:11851": "sargakṣayodayāv etau susamau mama yady api / tathāpīdaṃ yathāsaṃsthaṃ bhavatv anyena kiṃ mama //MU_5,38.24//",
    "GSP27moksop_u:11852": "bhāvābhāveṣu yat tulyaṃ tannāśe tatsthitau ca vā / yaḥ prayatnaḥ kubuddhitvāt tad vyomahananaṃ bhavet //MU_5,38.25//",
    "GSP27moksop_u:11853": "tasmāt prayāmi pātālaṃ bodhayāmy asureśvaram / sthairyaṃ nayāmi saṃsāraṃ līlāṃ sampādayāmy aham //MU_5,38.26//",
    "GSP27moksop_u:11854_0": "asurapuram avāpya proddhatācāraghoraṃ kamalam iva vivasvān daityam udbodhayāmi / jagad idam akhilāsthaṃ sthairyam abhyānayāmi",
    "GSP27moksop_u:11854_1": "ghanavidhir iva śaile cañcalaṃ meghajālam //MU_5,38.27 //",
    "GSP27moksop_u:11855": "prahlādopākhyāne parameśvaravitarko nāma sargaḥ",
    "GSP27moksop_u:11856": "ekonacatvāriṃśas sargaḥ",
    "GSP27moksop_u:11857": "vasiṣṭhaḥ: iti sañcintya sarvātmā kṣīrodād rāma tatpuram / cacāla parivāreṇa saha sābhra ivācalaḥ //MU_5,39.1//",
    "GSP27moksop_u:11858": "kṣīrodatalarandhreṇa tenaiva stambhitāmbhasā / prahlādanagaraṃ prāpa śakralokam ivāparam //MU_5,39.2//",
    "GSP27moksop_u:11859": "hemamandirakośasthaṃ dadarśātrāsuraṃ hariḥ / atha śailaguhālīnaṃ samādhistham ivābjajam //MU_5,39.3//",
    "GSP27moksop_u:11860": "tatra te tejasā daityā vaiṣṇavenāvadhūnitāḥ / dūraṃ yayur dineśāṃśuvitrastā iva kauśikāḥ //MU_5,39.4//",
    "GSP27moksop_u:11861": "dvitrais sahāsurair mukhyaiḥ parivārayuto hariḥ / praviveśāsuragṛhaṃ tārāvān iva khaṃ śaśī //MU_5,39.5//",
    "GSP27moksop_u:11862": "vainateyāsanastho 'sau lakṣmīvidhutacāmaraḥ / svāyudhādiparīvāro devarṣiparivanditaḥ //MU_5,39.6//",
    "GSP27moksop_u:11863": "mahātman samprabudhyasvety evaṃ viṣṇur udāharan / pāñcajanyaṃ pradadhvāna dhvanayan kakubhāṃ gaṇam //MU_5,39.7//",
    "GSP27moksop_u:11864": "mahatā tena śabdena vaiṣṇavaprāṇajanmanā / tulyakālaṃ parikṣubdhakalpābhrārṇavaraṃhasā //MU_5,39.8//",
    "GSP27moksop_u:11865": "āsurī janatā bhūmau papātāgatasambhramā / mattanīlābhranādena rājahaṃsāvalī yathā //MU_5,39.9//",
    "GSP27moksop_u:11866": "jahṛṣe janitānandā vaiṣṇavī vītasambhramā / janatā jaladadhvānaphulleva kuṭajāvalī //MU_5,39.10//",
    "GSP27moksop_u:11867": "babhūva samprabuddhātmā dānaveśaś śanaiś śanaiḥ / meghāravalasatpuṣpaḥ kadamba iva kānane //MU_5,39.11//",
    "GSP27moksop_u:11868": "brahmarandhrakṛtotthānā prāṇaśaktir athāsuram / śanair ākramayām āsa gaṅgā sarvam ivārṇavam //MU_5,39.12//",
    "GSP27moksop_u:11869": "kṣaṇād ākramayām āsa prāṇaśrīs sarvato 'suram / udayānantaraṃ saurī prabheva bhuvanāntaram //MU_5,39.13//",
    "GSP27moksop_u:11870": "prāṇeṣu randhranavake pravṛtteṣv atha tasya cit / cetyonmukhī babhūvāntaḥ prāṇadarpaṇabimbitā //MU_5,39.14//",
    "GSP27moksop_u:11871": "cetanīyonmukhe cittve cin manastām upāyayau / dvitvaṃ makurasaṅkrāntā mukhaśrīr iva rāghava //MU_5,39.15//",
    "GSP27moksop_u:11872": "kiñcid aṅkurite citte netre vikasanonmukhe / śanair babhūvatus tasya prātar nīle yathotpale //MU_5,39.16//",
    "GSP27moksop_u:11873": "prāṇāpānaparāmṛṣṭanāḍīvivarasaṃvidaḥ / vātārtasyeva padmasya spando 'sya samajāyata //MU_5,39.17//",
    "GSP27moksop_u:11874": "nimeṣāntaramātreṇa manaḥ pīvaratāṃ yayau / tasmin prāṇavaśāt pūrṇe taraṅga iva vāriṇi //MU_5,39.18//",
    "GSP27moksop_u:11875": "athāsau vikasannetramanaḥprāṇavapur babhau / ardhodita ivāditye saras sphuritapaṅkajam //MU_5,39.19//",
    "GSP27moksop_u:11876": "tasminn avasare yāvad budhyasvety avadat prabhuḥ / prabuddhas tāvad eṣo 'bhūd barhī ghanaravād iva //MU_5,39.20//",
    "GSP27moksop_u:11877": "praphultanayanaṃ jātamananaṃ pīvarasmṛtim / uvācainaṃ trilokeśaḥ purā nābhyabjajaṃ yathā //MU_5,39.21//",
    "GSP27moksop_u:11878": "sādho smara mahālakṣmīm ātmīyāṃ smara cākṛtim / akāṇḍa eva kiṃ dehavirāmaḥ kriyate tvayā //MU_5,39.22//",
    "GSP27moksop_u:11879": "heyopādeyasaṅkalpavihīnasya śarīragaiḥ / bhāvābhāvais tavārthaḥ kas tiṣṭhottiṣṭhasva samprati //MU_5,39.23//",
    "GSP27moksop_u:11880": "sthātavyam iha dehena kalpaṃ yāvad anena te / vayaṃ hi niyatiṃ vidmo yathābhūtām anindita //MU_5,39.24//",
    "GSP27moksop_u:11881": "jīvanmuktena bhavatā rājya eveha tiṣṭhatā / kṣapaṇīyā gatodvegam ākalpāntam iyaṃ tanuḥ //MU_5,39.25//",
    "GSP27moksop_u:11882": "tanau kalpāntaśīrṇāyāṃ sve mahimni tvayānagha / vastavyaṃ sphuṭite kumbhe kumbhākāśena khe yathā //MU_5,39.26//",
    "GSP27moksop_u:11883": "kalpāntasthāyinī śuddhā dṛṣṭalokaparāvarā / iyaṃ tava tanur jātā jīvanmuktivilāsinī //MU_5,39.27//",
    "GSP27moksop_u:11884": "noditā dvādaśādityā na vilīnās śiloccayāḥ / na jagaj jvalitaṃ sādho tanuṃ tyajasi kiṃ mudhā //MU_5,39.28//",
    "GSP27moksop_u:11885": "vāyur vahati nonmattas trilokībhasmadhūsaraḥ / lolāmarakapālāṅkas tanuṃ tyajasi kiṃ mudhā //MU_5,39.29//",
    "GSP27moksop_u:11886": "aśoka iva mañjaryaḥ puṣkarāvartavidyutaḥ / na sphuranti jagatkośe tanuṃ tyajasi kiṃ mudhā //MU_5,39.30//",
    "GSP27moksop_u:11887": "dhārāsāraraṇacchailāḥ prajvalajjvalanojjvalāḥ / kakubho na viśīryante tanuṃ tyajasi kiṃ mudhā //MU_5,39.31//",
    "GSP27moksop_u:11888": "na brahmaviṣṇurudrākhyatrayaśeṣam idaṃ jagat / sthitaṃ jaraḍhajīmūtaṃ tanuṃ tyajasi kiṃ mudhā //MU_5,39.32//",
    "GSP27moksop_u:11889": "sphuṭadadrīndraṭāṅkārakarālārāvavanti khe / kalpābhrāṇi na garjanti tanuṃ tyajasi kiṃ mudhā //MU_5,39.33//",
    "GSP27moksop_u:11890": "ahaṃ bhūtāvakīrṇāsu sālokāsu khagadhvajaḥ / viharāmi daśāśāsu mā deham avadhīraya //MU_5,39.34//",
    "GSP27moksop_u:11891": "ime vayam ime śailā bhūtānīmāny ayaṃ bhavān / idaṃ jagad idaṃ vyoma mā deham avadhīraya //MU_5,39.35//",
    "GSP27moksop_u:11892": "pīvarājñānayogena yasya paryākulaṃ manaḥ / duḥkhāni vinikṛntanti maraṇaṃ tasya rājate //MU_5,39.36//",
    "GSP27moksop_u:11893": "kṛśo 'tiduḥkhī mūḍho 'ham etāś cānyāś ca bhāvanāḥ / matiṃ yasyāvalumpanti maraṇaṃ tasya rājate //MU_5,39.37//",
    "GSP27moksop_u:11894": "āśāpāśanibaddho 'ntar itaś cetaś ca nīyate / yo vilolamanovṛttyā maraṇaṃ tasya rājate //MU_5,39.38//",
    "GSP27moksop_u:11895": "yasya tṛṣṇāḥ prabhañjanti hṛdayaṃ hṛtabhāvanāḥ / kugeham iva gargaṭyo maraṇaṃ tasya rājate //MU_5,39.39//",
    "GSP27moksop_u:11896": "cittavṛttilatā yasya tālottālamanovane / phalitā sukhaduḥkhābhyāṃ maraṇaṃ tasya rājate //MU_5,39.40//",
    "GSP27moksop_u:11897": "romarājilatājālaṃ yasyemaṃ dehadurdrumam / anarthaugho haraty uccair maraṇaṃ tasya rājate //MU_5,39.41//",
    "GSP27moksop_u:11898": "yasya svadehavipinam ādhivyādhidavāgnayaḥ / dahanti lolāṅgalataṃ maraṇaṃ tasya rājate //MU_5,39.42//",
    "GSP27moksop_u:11899": "kāmakopātmako yasya sphuraty ajagaras tanau / antaś śuṣkadrumasyeva maraṇaṃ tasya rājate //MU_5,39.43//",
    "GSP27moksop_u:11900": "yo 'yaṃ dehaparityāgas tal loke maraṇaṃ smṛtam / na satā nāsatā tena kāraṇaṃ vedyavedinām //MU_5,39.44//",
    "GSP27moksop_u:11901": "yasya notkrāmati matis svātmatattvāvalokanāt / yathārthadarśino jñasya jīvitaṃ tasya śobhate //MU_5,39.45//",
    "GSP27moksop_u:11902": "yasya nāhaṅkṛto bhāvo buddhir yasya na lipyate / yas samas sarvabhāveṣu jīvitaṃ tasya śobhate //MU_5,39.46//",
    "GSP27moksop_u:11903": "yo 'ntaśśītalayā buddhyā rāgadveṣavimuktayā / sākṣivat paśyatīdaṃ hi jīvitaṃ tasya śobhate //MU_5,39.47//",
    "GSP27moksop_u:11904": "yena samyak parijñāya heyopādeyam ujjhatā / cittasyānte 'rpitaṃ cittaṃ jīvitaṃ tasya śobhate //MU_5,39.48//",
    "GSP27moksop_u:11905": "avastusadṛśe vastuny astasaṅkalpanāmale / yenālīnaṃ kṛtaṃ ceto jīvitaṃ tasya śobhate //MU_5,39.49//",
    "GSP27moksop_u:11906": "satyāṃ dṛṣṭim avaṣṭabhya līlayeyaṃ jagatkriyā / kriyate 'vāsanaṃ yena jīvitaṃ tasya śobhate //MU_5,39.50//",
    "GSP27moksop_u:11907": "nāntas tuṣyati nodvegam eti yo viharann api / heyopādeyasamprāptau jīvitaṃ tasya śobhate //MU_5,39.51//",
    "GSP27moksop_u:11908": "śuddhapakṣaś ca śuddhaś ca haṃsaughas saraso yathā / yasmād guṇaugho niryāti jīvitaṃ tasya śobhate //MU_5,39.52//",
    "GSP27moksop_u:11909": "yasmiñ śrutipathaṃ yāte dṛṣṭe smṛtim upāgate / ānandaṃ yānti bhūtāni jīvitaṃ tasya śobhate //MU_5,39.53//",
    "GSP27moksop_u:11910": "yasyodayena hṛdayeṣu janāmbujāni jīvālimanti sakalāni vikāsavanti / tasyāvabhāti cirajīvitam akṣayendor āpūrṇateva danujeśvara netarasya //MU_5,39.54//",
    "GSP27moksop_u:11911": "prahlādopākhyāne nārāyaṇavacanopanyāsayogo nāma sargaḥ",
    "GSP27moksop_u:11912": "catvāriṃśas sargaḥ",
    "GSP27moksop_u:11913": "bhagavān: sthairyaṃ dehasya dṛṣṭasya jīvitaṃ procyate budhaiḥ / dehāntarārthaṃ dehasya santyāgo maraṇaṃ smṛtam //MU_5,40.1//",
    "GSP27moksop_u:11914": "dvābhyām evāsi pakṣābhyām ābhyāṃ mukto mahāmate / kiṃ te maraṇam astīha kiṃ vā jīvitam asti te //MU_5,40.2//",
    "GSP27moksop_u:11915": "nidarśanārtham etat tu mayoktam arimardana / na tvaṃ jīvasi sarvajña mriyase na kadācana //MU_5,40.3//",
    "GSP27moksop_u:11916": "dehasaṃstho 'py adehatvād adeho 'si videhadṛk / vyomasaṃstho 'py asaktatvād avyomaiva hi mārutaḥ //MU_5,40.4//",
    "GSP27moksop_u:11917": "sparśasambodhakāritvād deha evāsi suvrata / utsedhārodhakatvena kham utsedhasya kāraṇam //MU_5,40.5//",
    "GSP27moksop_u:11918": "prabuddho jñātavastutvād eva tvam asi nāsi ca / iyattaikaparicchinnaṃ rūpam ajñeṣu duḥkhitam //MU_5,40.6//",
    "GSP27moksop_u:11919": "sarvadā sarvam evāsi citprakāśaparaikadhīḥ / ko dehaḥ ko 'py adehas te yaṃ gṛhṇāsi jahāsi vā //MU_5,40.7//",
    "GSP27moksop_u:11920": "samudetu vasanto vā vātu vā pralayānilaḥ / bhāvābhāvavihīnasya kim abhyāgatam ātmanaḥ //MU_5,40.8//",
    "GSP27moksop_u:11921": "praluṭhatsv api śaileṣu kalpāgniṣu dahatsv api / vahatsūtpātavāteṣv apy ātmātmany eva tiṣṭhati //MU_5,40.9//",
    "GSP27moksop_u:11922": "sarvabhūtāni tiṣṭhantu samam eva prayāntu vā / naśyantu vātha vardhantām ātmātmany eva tiṣṭhati //MU_5,40.10//",
    "GSP27moksop_u:11923": "kṣīyate na kṣayaṃ prāpte vardhamāne na vardhate / na spandate spandamāne dehe 'smin puruṣaḥ paraḥ //MU_5,40.11//",
    "GSP27moksop_u:11924": "dehasyāham ahaṃ deha iti kṣīṇe 'pi te bhrame / tyajāmi na tyajāmīti kiṃ mṛṣā kalanoditā //MU_5,40.12//",
    "GSP27moksop_u:11925": "idaṃ kṛtvā karomīdam idaṃ tyaktvedam āhare / iti tattvavidāṃ tāta saṅkalpās saṅkṣayaṃ gatāḥ //MU_5,40.13//",
    "GSP27moksop_u:11926": "prabuddhās sarvakartāraḥ kiṃ kariṣyanti vai navam / navasyākaraṇān nityam akartṛtvapadaṃ gatāḥ //MU_5,40.14//",
    "GSP27moksop_u:11927": "akartṛtvād abhoktṛtvam arthād eva samāgatam / saṅgṛhītaṃ kilānuptaṃ keneha bhuvanatraye //MU_5,40.15//",
    "GSP27moksop_u:11928": "śānte kartṛtvabhoktṛtve śāntir eva hi śiṣyate / prauḍhim abhyāgatā saiva muktir ity ucyate budhaiḥ //MU_5,40.16//",
    "GSP27moksop_u:11929": "prabuddhāś cinmayāś śuddhās sarvam ākramya saṃsthitāḥ / kiṃ tyaktaṃ parigṛhṇantu kiṃ gṛhītaṃ tyajantu vā //MU_5,40.17//",
    "GSP27moksop_u:11930": "grāhyagrāhakasambandhaḥ pramitāvayavikramaḥ / hīnaḥ prameyāvayavaiḥ kiṃ gṛhṇātu jahātu kim //MU_5,40.18//",
    "GSP27moksop_u:11931": "grāhyagrāhakasambandhe kṣīṇe śāntir udety alam / sthitim abhyāgatā sāntar mokṣanāmnābhidhīyate //MU_5,40.19//",
    "GSP27moksop_u:11932": "tatra sthitās sadā santas tvādṛśāḥ puruṣottamāḥ / suṣuptāvayavaspandasādharmyeṇa caranti hi //MU_5,40.20//",
    "GSP27moksop_u:11933": "parāvabodhaviśrāntavāsanā jāgatīṃ sthitim / ardhasuptā ivehemāṃ paśyanty ātmasthayā dhiyā //MU_5,40.21//",
    "GSP27moksop_u:11934": "na ramanti hi ramyeṣu svātmany ekagatāśayāḥ / nodvijante ca duḥkheṣu svātmany ekarasā yataḥ //MU_5,40.22//",
    "GSP27moksop_u:11935": "nityaprabuddhā gṛhṇanti kāryāṇīmāny asaṅginaḥ / makurā iva bimbāni yathāprāptāny avāñchayā //MU_5,40.23//",
    "GSP27moksop_u:11936": "jāgrati svātmani svasthās suptās saṃsārasaṃsthitau / bālavat praviceṣṭante suṣuptasadṛśāśayāḥ //MU_5,40.24//",
    "GSP27moksop_u:11937": "tvam ajitapadavīm upāgato 'ntaḥ kamalajavāsaram ekam eva bhuktvā / guṇagaṇakalitām ihaiva lakṣmīṃ vraja paramāspadam acyutaṃ mahātman //MU_5,40.25//",
    "GSP27moksop_u:11938": "prahlādopākhyāne prahlādabodhanaṃ nāma sargaḥ",
    "GSP27moksop_u:11939": "ekacatvāriṃśas sargaḥ",
    "GSP27moksop_u:11940": "vasiṣṭhaḥ: jagadratnasamudgena trailokyādbhutadarśinā / ity ukte padmanābhena jyotsnāśītalayā girā //MU_5,41.1//",
    "GSP27moksop_u:11941": "prahlādanāmā deho 'sau vikāsinayanāmbujaḥ / mṛdūvāca vaco dhīro gṛhītamananakramaḥ //MU_5,41.2//",
    "GSP27moksop_u:11942": "prahlādaḥ: ciram antar mayā deva dṛṣṭo 'sy amalayā dhiyā / punar bahir ayaṃ dṛṣṭyā diṣṭyā deveśa dṛśyase //MU_5,41.3//",
    "GSP27moksop_u:11943": "aham āsam anantāyām asyāṃ dṛśi maheśvara / sarvasaṅkalpamuktāyāṃ vyoma vyomnīva nirmale //MU_5,41.4//",
    "GSP27moksop_u:11944": "na śokena na mohena na ca vairāgyacintayā / na dehatyāgakāryeṇa na saṃsārabhayena ca //MU_5,41.5//",
    "GSP27moksop_u:11945": "ekasmin vidyamāne hi kutaś śokaḥ kutaḥ kṣatiḥ / kuto dehaḥ kva saṃsāraḥ kva sthitiḥ kva bhayābhaye //MU_5,41.6//",
    "GSP27moksop_u:11946": "yathecchayaivāmalayā kevalaṃ svasamutthayā / evaṃ devāham avasaṃ vitate pāvane pade //MU_5,41.7//",
    "GSP27moksop_u:11947": "hā virakto 'smi saṃsāraṃ tyajāmīty āśayeśvara / aprabuddhadhiyāṃ cintā harṣaśokavikāradā //MU_5,41.8//",
    "GSP27moksop_u:11948": "dehābhāve na duḥkhāni dehe duḥkhāni me sati / iti cintāviṣavyālī mūrkham evāvalumpate //MU_5,41.9//",
    "GSP27moksop_u:11949": "idaṃ sukham idaṃ duḥkham idaṃ nāstīdam asti me / iti dolāyitaṃ ceto mūḍham eva na paṇḍitam //MU_5,41.10//",
    "GSP27moksop_u:11950": "ayam anyo 'nya evāham ity ajñānāndhavāsanāḥ / dūrodastās subuddhīnāṃ rajanyo 'ṃśumatām iva //MU_5,41.11//",
    "GSP27moksop_u:11951": "idaṃ tyājyam idaṃ grāhyam iti mithyā manobhramaḥ / nonmattatāṃ nayaty antar jñam ajñam iva durdhiyam //MU_5,41.12//",
    "GSP27moksop_u:11952": "sarvasminn ātmani tate tvayi tāmarasekṣaṇa / heyopādeyapakṣasthā dvitīyā kalanā kutaḥ //MU_5,41.13//",
    "GSP27moksop_u:11953": "vijñānābhāsam akhilaṃ jagat sadasatos sthitam / kiṃ heyaṃ kim upādeyam iti yat tyajyate na vā //MU_5,41.14//",
    "GSP27moksop_u:11954": "kevalaṃ svasvabhāvena draṣṭṛdṛśye vicārayan / kṣaṇaṃ viśrāntavān antar aham ātmātmanātmani //MU_5,41.15//",
    "GSP27moksop_u:11955": "bhāvābhāvavinirmukto heyopādeyavarjitaḥ / evam āsam ahaṃ pūrvam adhunettham avasthitaḥ //MU_5,41.16//",
    "GSP27moksop_u:11956": "śamam ātmīyam āpannas sarvagātman satāṃ gate / karomy ahaṃ mahādeva tubhyaṃ yat parirocate //MU_5,41.17//",
    "GSP27moksop_u:11957": "tvam ayaṃ puṇḍarīkākṣa pūjyas tāvaj jagattraye / tan mattaḥ prakṛtaprāptāṃ pūjām ādātum arhasi //MU_5,41.18//",
    "GSP27moksop_u:11958": "ity uktvā dānavādhīśaḥ puraḥ kṣīrodaśāyinaḥ / śailendra iva pūrṇendum arghapātram upādade //MU_5,41.19//",
    "GSP27moksop_u:11959": "sāyudhaṃ sāpsarovṛndaṃ sasuraṃ sakhagādhipam / pujayām āsa govindaṃ satrailokyam athāgragam //MU_5,41.20//",
    "GSP27moksop_u:11960": "sabāhyābhyantarakrāntabhuvanaṃ bhuvaneśvaram / pūjayitvopaviṣṭaṃ tam uvāca kamalāpatiḥ //MU_5,41.21//",
    "GSP27moksop_u:11961": "bhagavān: uttiṣṭha dānavādhīśa siṃhāsanam upāśraya / yāvad āśv abhiṣekaṃ te svayam eva dadāmy aham //MU_5,41.22//",
    "GSP27moksop_u:11962": "pāñcajanyaravaṃ śrutvā ya ime samupāgatāḥ / siddhās sādhyās suraughās te kurvantu tava maṅgalam //MU_5,41.23//",
    "GSP27moksop_u:11963": "ity uktvā puṇḍarīkākṣo dānavaṃ siṃhaviṣṭare / yojayām āsa yogānte meruśṛṅga ivāmbudam //MU_5,41.24//",
    "GSP27moksop_u:11964": "athainaṃ harir āhūtaiḥ kṣirodādyair mahābdhibhiḥ / gaṅgādibhis saritpūrais sarvatīrthajalais tathā //MU_5,41.25//",
    "GSP27moksop_u:11965": "sarvaviprarṣisaṅghaiś ca sarvasiddhagaṇais tathā / munividyādharayuto lokapālasamanvitaḥ //MU_5,41.26//",
    "GSP27moksop_u:11966": "abhyaṣiñcad ameyātmā daityarājye mahāsuram / marudgaṇais stūyamāṇaṃ pūrvasarge hariṃ yathā //MU_5,41.27//",
    "GSP27moksop_u:11967": "surāsurais stūyamānaṃ stūyamānas surāsuraiḥ / abhiṣiktam uvācedaṃ prahlādaṃ madhusūdanaḥ //MU_5,41.28//",
    "GSP27moksop_u:11968": "bhagavān: yāvan merur dharā yāvad yāvac candrārkamaṇḍale / akhaṇḍitaguṇaślāghī tāvad rājā bhavānagha //MU_5,41.29//",
    "GSP27moksop_u:11969": "iṣṭāniṣṭaphalaṃ tyaktvā samadarśanayā dhiyā / vītarāgabhayakrodho rājyaṃ samanupālaya //MU_5,41.30//",
    "GSP27moksop_u:11970": "rājye 'smin bhogasampūrṇe dṛṣṭānuttamabhūminā / na gantavyas tvayodvegas svarge vā narake 'tha vā //MU_5,41.31//",
    "GSP27moksop_u:11971": "deśakālakriyākārair yathāprāptāsu dṛṣṭiṣu / prakṛtaṃ kāryam ātiṣṭhaṃs tyaktavāsanam āssva bhoḥ //MU_5,41.32//",
    "GSP27moksop_u:11972": "atiheyatayādattaṃ mamatāparivarjitam / bhāvābhāve samaṃ kāryaṃ kurvann iha na badhyase //MU_5,41.33//",
    "GSP27moksop_u:11973": "dṛṣṭasaṃsāraparyāyas tulitātulatatpadaḥ / sarvaṃ sarvatra jānāsi kim anyad upadiśyate //MU_5,41.34//",
    "GSP27moksop_u:11974": "vītarāgabhayakrodhe tvayi rājani rājati / bhūmiḥ pāsyati nedānīṃ durgṛdhrīvāsṛg āsuram //MU_5,41.35//",
    "GSP27moksop_u:11975": "dalayiṣyati bāṣpaśrīr nāsurīkarṇamañjarīm / vanarājīm ivaughotthā sarit tārataraṅgiṇī //MU_5,41.36//",
    "GSP27moksop_u:11976": "adyaprabhṛti saṃśāntadānavāmarasaṅgaram / nirmandarāmbhonidhivaj jagat svastham avasthitam //MU_5,41.37//",
    "GSP27moksop_u:11977": "devāsurakuṭumbinyo bhartṛṣv antaḥpureṣu ca / sveṣv eva yāntu viśvāsam aparasparam āhṛtāḥ //MU_5,41.38//",
    "GSP27moksop_u:11978": "bhava bahulaniśānitāntanidrātimiram apāsya sadoditāśayaśrīḥ / danusuta vanitāvilāsaramyāṃ ciram ajitām upabhuṅkṣva rājyalakṣmīm //MU_5,41.39//",
    "GSP27moksop_u:11979": "prahlādopākhyāne prahlādābhiṣeko nāma sargaḥ",
    "GSP27moksop_u:11980": "dvicatvāriṃśas sargaḥ",
    "GSP27moksop_u:11981": "vasiṣṭhaḥ: ity uktvā puṇḍarīkākṣas sanarāmarakinnaraḥ / dvitīya iva saṃsāraś cacālāsuramandirāt //MU_5,42.1//",
    "GSP27moksop_u:11982": "prahlādādivinirmuktaiḥ paścāt puṣpāñjalivrajaiḥ / pūryamāṇavihaṅgeśapāścātyāṅgaruhotkaraḥ //MU_5,42.2//",
    "GSP27moksop_u:11983": "kramāt kṣīrodam āsādya visṛjya suravāhinīm / bhogibhogāsane tasthau śvetābja iva ṣaṭpadaḥ //MU_5,42.3//",
    "GSP27moksop_u:11984": "bhogibhogāsane viṣṇuś śakras svarge sahāmaraiḥ / pātāle dānavādhīśa iti tasthur gatajvarāḥ //MU_5,42.4//",
    "GSP27moksop_u:11985": "eṣā te kathitā rāma niśśeṣamalanāśinī / prāhlādī bodhasamprāptir aindavadravaśītalā //MU_5,42.5//",
    "GSP27moksop_u:11986": "ya etāṃ mānavā loke bahuduṣkṛtino 'pi hi / dhiyā vicārayiṣyanti te prāpsyanty acirāt padam //MU_5,42.6//",
    "GSP27moksop_u:11987": "sāmānyena vicāreṇa kṣayam āyāti duṣkṛtam / yogavākyavicāreṇa ko na yāti paraṃ padam //MU_5,42.7//",
    "GSP27moksop_u:11988": "ajñānam ucyate pāpaṃ tad vicāreṇa naśyati / pāpamūlacchidaṃ tasmād vicāraṃ na parityajet //MU_5,42.8//",
    "GSP27moksop_u:11989": "imāṃ prahlādasaṃsiddhiṃ pravicārayatāṃ nṛṇām / saptajanmakṛtaṃ pāpaṃ kṣayam āpnoty asaṃśayam //MU_5,42.9//",
    "GSP27moksop_u:11990": "rāmaḥ: pare pade pariṇataṃ pāñcajanyasvanair manaḥ / kathaṃ prabuddhaṃ bhagavan prahlādasya mahātmanaḥ //MU_5,42.10//",
    "GSP27moksop_u:11991": "vasiṣṭhaḥ: dvividhā muktatā loke sambhavaty anaghākṛte / sadehaikā videhānyā vibhāgo 'yaṃ tayoś śṛṇu //MU_5,42.11//",
    "GSP27moksop_u:11992": "asaṃsaktamater yasya tyāgādāneṣu karmaṇām / naiṣaṇā tatsthitiṃ viddhi tvaṃ jīvanmuktatām iha //MU_5,42.12//",
    "GSP27moksop_u:11993": "saiva dehakṣaye rāma punarjananavarjitā / videhamuktatā proktā tatsthā nāyānti dṛśyatām //MU_5,42.13//",
    "GSP27moksop_u:11994": "bhṛṣṭabījopamā bhūyojanmāṅkuravivarjitā / hṛdi jīvadvimuktānāṃ śuddhā bhavati vāsanā //MU_5,42.14//",
    "GSP27moksop_u:11995": "pāvanī paramodārā sattvamātrānupātinī / ātmadhyānamayī nityaṃ suṣuptastheva tiṣṭhati //MU_5,42.15//",
    "GSP27moksop_u:11996": "api varṣasahasrānte te tayaivāntarasthayā / sati dehe prabudhyante jīvanmuktā raghūdvaha //MU_5,42.16//",
    "GSP27moksop_u:11997": "prahlādo 'ntassthayā śuddhasattvavāsanayā svayā / bodham āpa mahābāho śaṅkhaśabdāvabuddhayā //MU_5,42.17//",
    "GSP27moksop_u:11998": "harir ātmā hi bhūtānāṃ tasya yat pratibhāsate / tat tathaiva bhavaty āśu sarvatrātmaiva kāraṇam //MU_5,42.18//",
    "GSP27moksop_u:11999": "prabodham etu prahlādo yadaiveti vicintitam / nimeṣād vāsudevena tadaiva tad upasthitam //MU_5,42.19//",
    "GSP27moksop_u:12000": "ātmany akāraṇenaiva bhūtānāṃ kāraṇena ca / sṛṣṭyarthaṃ vapur āttaṃ tad vāsudevīyam ātmanā //MU_5,42.20//",
    "GSP27moksop_u:12001": "ātmāvalokanenāśu mādhavaḥ paridṛśyate / mādhavārādhanenāśu svayam ātmāvalokyate //MU_5,42.21//",
    "GSP27moksop_u:12002": "etāṃ dṛṣṭim avaṣṭabhya rāghavātmāvalokane / viharāśu virāḍātmā padaṃ prāpsyasi śāśvatam //MU_5,42.22//",
    "GSP27moksop_u:12003": "sukhāsāravatī rāma saṃsāraprāvṛḍ ātatā / jāḍyaṃ dadāti paramaṃ vicārārkam apaśyataḥ //MU_5,42.23//",
    "GSP27moksop_u:12004": "prasādād ātmano viṣṇor māyeyam atibhāsurā / prabādhate na dhīrāṃs tu yakṣī mantravato yathā //MU_5,42.24//",
    "GSP27moksop_u:12005": "ātmecchayaiva ghanatāṃ samupāgatāntar ātmecchayaiva tanutām upayāti kāle / saṃsārajālaracaneyam anantamāyā jvāleva vātakalayānagha pāvakasya //MU_5,42.25//",
    "GSP27moksop_u:12006": "prahlādavyavasthāpanaṃ nāma sargaḥ",
    "GSP27moksop_u:12007": "tricatvāriṃśas sargaḥ",
    "GSP27moksop_u:12008": "rāmaḥ: bhagavan sarvadharmajña śuddhais tvadvacanāṃśubhiḥ / nirvṛtās smaś śaśāṅkasya karair oṣadhayo yathā //MU_5,43.1//",
    "GSP27moksop_u:12009": "karṇābhivāñchyamānāni pavitrāṇi mṛdūni ca / bhūṣayanti gṛhītāni puṣpāṇīva vacāṃsi te //MU_5,43.2//",
    "GSP27moksop_u:12010": "pauruṣeṇa prayatnena sarvam āsādyate yadi / prahlādas tat kathaṃ buddho na mādhavavaraṃ vinā //MU_5,43.3//",
    "GSP27moksop_u:12011": "vasiṣṭhaḥ: yad yad rāghava samprāptaṃ prahlādena mahātmanā / tat tad āsāditaṃ tena pauruṣād eva nānyataḥ //MU_5,43.4//",
    "GSP27moksop_u:12012": "ātmā nārāyaṇaś caiva na bhinnau tilatailavat / tathaiva śauklyapaṭavat kusumāmodavat tathā //MU_5,43.5//",
    "GSP27moksop_u:12013": "yo hi viṣṇus sa evātmā yo hy ātmā sa janārdanaḥ / viṣṇvātmaśabdau paryāyau yathā viṭapipādapau //MU_5,43.6//",
    "GSP27moksop_u:12014": "prahlādanāmnā prathamam ātmaiva svayam ātmanā / svayaiva śaktyā parayā viṣṇubhaktau niyojitaḥ //MU_5,43.7//",
    "GSP27moksop_u:12015": "prahlādo hy ātmanaivaitaṃ varam arjitavān svayam / svayaṃ vicāraṃ kṛtavān svayaṃ vijitavān manaḥ //MU_5,43.8//",
    "GSP27moksop_u:12016": "kadācid ātmanaivātmā svayaṃ śaktyā vibodhyate / kadācid viṣṇudehena bhaktilabhyena bodhyate //MU_5,43.9//",
    "GSP27moksop_u:12017": "ciram ārādhito 'py eṣa paramaprītimān api / nāvicāravato jñānaṃ dātuṃ śaknoti mādhavaḥ //MU_5,43.10//",
    "GSP27moksop_u:12018": "mukhyaḥ puruṣayatnottho vicāras svātmadarśane / gauṇo varādiko hetur mukhyahetuparo bhava //MU_5,43.11//",
    "GSP27moksop_u:12019": "pūrvam eva balāt tasmād ākramyendriyapañcakam / abhyāsāt sarvayatnena cittaṃ kuru vicāravat //MU_5,43.12//",
    "GSP27moksop_u:12020": "yad yad āsādyate kiñcit kenacit kvacid eva hi / svaśaktisampravṛttyā tal labhyate nānyataḥ kvacit //MU_5,43.13//",
    "GSP27moksop_u:12021": "pauruṣaṃ yatnam āśritya prollaṅghyendriyaparvatam / saṃsārajaladhiṃ tīrtvā pāraṃ gaccha paraṃ padam //MU_5,43.14//",
    "GSP27moksop_u:12022": "vinā puruṣayatnena dṛśyate cej janārdanaḥ / mṛgapakṣigaṇaṃ kasmāt tad asau noddharaty ajaḥ //MU_5,43.15//",
    "GSP27moksop_u:12023": "guruś ced uddharaty ajñam ātmīyāt pauruṣād ṛte / uṣṭradāntabalīvardāṃs tat kasmān noddharaty asau //MU_5,43.16//",
    "GSP27moksop_u:12024": "na harer na guror nārthāt kiñcid āsādyate mahat / ākrāntamanasas svasmād yan nāsāditam ātmanaḥ //MU_5,43.17//",
    "GSP27moksop_u:12025": "abhyāsavairāgyayutād ākrāntendriyapannagāt / ātmanaḥ prāpyate yat tat prāpyate na jagattrayāt //MU_5,43.18//",
    "GSP27moksop_u:12026": "ārādhayātmanātmānam ātmanātmānam arcaya / ātmanātmānam ālokya santiṣṭha svātmanātmani //MU_5,43.19//",
    "GSP27moksop_u:12027": "śāstrayatnavicārebhyo mūrkhāṇāṃ prapalāyatām / kalpitā vaiṣṇavī bhaktiḥ pravṛttyarthaṃ śubhasthitau //MU_5,43.20//",
    "GSP27moksop_u:12028": "abhyāsayatnau prathamaṃ mukhyo vidhir udāhṛtaḥ / tadabhāve tu gauṇas syāt pūjyapūjāmayaḥ kramaḥ //MU_5,43.21//",
    "GSP27moksop_u:12029": "asti ced indriyākrāntiḥ kiṃ pūjāpūjyapūjanaiḥ / nāsti ced indriyākrāntiḥ kiṃ pūjāpūjyapūjanaiḥ //MU_5,43.22//",
    "GSP27moksop_u:12030": "vicāropaśamābhyāṃ hi vinā nāsādyate hariḥ / vicāropaśamābhyāṃ ca yuktasyābjakareṇa kim //MU_5,43.23//",
    "GSP27moksop_u:12031": "vicāropaśamopetaṃ cittam ārādhayātmanaḥ / tasmin siddhe bhavān siddho no cet tvaṃ vanagardabhaḥ //MU_5,43.24//",
    "GSP27moksop_u:12032": "kriyate mādhavādīnāṃ praṇayaḥ prārthanāya yat / sa caiva kasmāt kriyate na svakasyaiva cetasaḥ //MU_5,43.25//",
    "GSP27moksop_u:12033": "sarvasyaiva janasyāsya viṣṇur abhyantare sthitaḥ / taṃ parityajya ye yānti bahir viṣṇuṃ na te budhāḥ //MU_5,43.26//",
    "GSP27moksop_u:12034": "hṛdguhāvāsi cittattvaṃ mukhyaṃ sānātanaṃ vapuḥ / śaṅkhacakragadāhasto gauṇa ākāra ātmanaḥ //MU_5,43.27//",
    "GSP27moksop_u:12035": "yo hi mukhyaṃ parityajya gauṇaṃ samanudhāvati / tyaktvā rasāyanaṃ siddhaṃ sādhyaṃ saṃsādhayaty asau //MU_5,43.28//",
    "GSP27moksop_u:12036": "yas tu vā sthitim evāsyām ātmajñānacamatkṛtau / nāsādayati sammattamanās sa raghunandana //MU_5,43.29//",
    "GSP27moksop_u:12037": "aprāptātmaviveko 'ntar ajñaś cittavaśīkṛtaḥ / śaṅkhacakragadāpāṇim arcayaty amareśvaram //MU_5,43.30//",
    "GSP27moksop_u:12038": "tatpūjanena kaṣṭena tapasā tasya rāghava / kāle nirmalatām eti cittaṃ vairāgyavāriṇā //MU_5,43.31//",
    "GSP27moksop_u:12039": "nityābhyāsavivekābhyāṃ cittam āśu prasīdati / āmram eva daśām eti sāhakārīṃ śanaiś śanaiḥ //MU_5,43.32//",
    "GSP27moksop_u:12040": "etad apy ātmanaivātmā phalam āpnoti bhāvitam / haripūjākramākhyena nimittenārisūdana //MU_5,43.33//",
    "GSP27moksop_u:12041": "varam āpnoti yo vāpi viṣṇor amitatejasaḥ / tena svasyaiva tat prāptaṃ phalam abhyāsaśākhinaḥ //MU_5,43.34//",
    "GSP27moksop_u:12042": "sarveṣām uttamārthānāṃ sarvāsāṃ cirasampadām / svamanonigraho bhūmir bhūmis sasyaśriyām iva //MU_5,43.35//",
    "GSP27moksop_u:12043": "apy urvīkhananotkasya kaṣato 'pi śiloccayam / svamanonigrahād anyo nopāyo 'stīha duḥkhahā //MU_5,43.36//",
    "GSP27moksop_u:12044": "tāvaj janmasahasrāṇi bhramanti bhuvi mānavāḥ / yāvan nopaśamaṃ yāti manomattamahārṇavaḥ //MU_5,43.37//",
    "GSP27moksop_u:12045": "brahmaviṣṇvindrarudrādyāś ciraṃ sampūjitā api / upaplutamanovyādhiṃ na trāyante 'pi vatsalāḥ //MU_5,43.38//",
    "GSP27moksop_u:12046": "ākārabhāsuraṃ tyaktvā bāhyam āntaram apy ajam / kuru janmakṣayāyāśu saṃvinmātraikacintanam //MU_5,43.39//",
    "GSP27moksop_u:12047": "saṃvedyanirmuktanirāmayaikasaṃvinmayāsvādam anantarūpam / sanmātram āsvādaya sarvasāraṃ pāraṃ paraṃ prāpsyasi janmanadyāḥ //MU_5,43.40//",
    "GSP27moksop_u:12048": "prahlādopākhyāne prahlādaviśrāntis samāptā nāma sargaḥ",
    "GSP27moksop_u:12049": "catuścatvāriṃśas sargaḥ",
    "GSP27moksop_u:12050": "vasiṣṭhaḥ: rāmāparyavasāneyaṃ māyā saṃsṛtināmikā / ātmacittajayenaiva kṣayam āyāti nānyathā //MU_5,44.1//",
    "GSP27moksop_u:12051": "jaganmāyāprapañcasya vaicitryapratipattaye / itihāsam imaṃ vakṣye śṛṇuṣvāvahito 'nagha //MU_5,44.2//",
    "GSP27moksop_u:12052": "asty asmin vasudhāpīṭhe kosalā nāma maṇḍalam / kalpavṛkṣavanaṃ meror iva ratnagaṇākaram //MU_5,44.3//",
    "GSP27moksop_u:12053": "tatrāsīd brāhmaṇaḥ kaścid guṇī gādhir iti śrutaḥ / paramaśrotriyo dhīmān vedo mūrtim ivāśritaḥ //MU_5,44.4//",
    "GSP27moksop_u:12054": "ā bālyāt praviraktena cetasā sa vyarājata / niṣkalaṅkāvadātena bhuvanaṃ nabhasā yathā //MU_5,44.5//",
    "GSP27moksop_u:12055": "kim apy abhimataṃ kāryaṃ vinidhāya sa cetasi / bandhuvargād viniṣkramya tapas taptuṃ vanaṃ yayau //MU_5,44.6//",
    "GSP27moksop_u:12056": "utphullakamalaṃ tatra saraḥ prāpa sa viprarāṭ / candraḥ prasannavimalaṃ tārāśāram ivāmbaram //MU_5,44.7//",
    "GSP27moksop_u:12057": "āśauridarśanaṃ tasmiṃs tapo'rthaṃ sarasi dvijaḥ / ākaṇṭham ambunirmagnaḥ prāvṛṭpadma ivāvasat //MU_5,44.8//",
    "GSP27moksop_u:12058": "yayau māsāṣṭakaṃ tasya magnasya saraso 'mbhasi / māṃsapaṅkajaśaṅkotkabhṛṅgabhagnamukhacchaveḥ //MU_5,44.9//",
    "GSP27moksop_u:12059": "athainaṃ tapasā taptam ājagāmaikadā hariḥ / nidāghārtaṃ ghanaś śyāmaḥ prāvṛṣīva dharātalam //MU_5,44.10//",
    "GSP27moksop_u:12060": "bhagavān: viprottiṣṭha payomadhyād gṛhāṇābhimatam varam / abhīpsitaphalopeto jātas te niyamadrumaḥ //MU_5,44.11//",
    "GSP27moksop_u:12061": "brāhmaṇaḥ: asaṅkhyeyajagadbhūtahṛtpadmakuharāline / jagattrayaikanalinīsarase viṣṇave namaḥ //MU_5,44.12//",
    "GSP27moksop_u:12062": "māyām imāṃ tvaduditāṃ bhagavan pāramātmikīm / draṣṭum icchāmi saṃsāranāmnīm āścaryakāriṇīm //MU_5,44.13//",
    "GSP27moksop_u:12063": "vasiṣṭhaḥ: imāṃ drakṣyasi māyāṃ tvaṃ tatas tyakṣyasi cety ajaḥ / uktvā yayāv adṛśyatvaṃ gāndharvam iva pattanam //MU_5,44.14//",
    "GSP27moksop_u:12064": "gate viṣṇau samuttasthau jalāt sa brāhmaṇeśvaraḥ / śītalāmalamūrtitvād induḥ kṣīrodakād iva //MU_5,44.15//",
    "GSP27moksop_u:12065": "babhūva parituṣṭātmā darśanena jagatpateḥ / darśanasparśanair indor utphullam iva kairavam //MU_5,44.16//",
    "GSP27moksop_u:12066": "athāsya katicit tasmin divasāni yayur vane / harisandarśanānandavato brāhmaṇakarmaṇā //MU_5,44.17//",
    "GSP27moksop_u:12067": "ekadārabdhavān snānaṃ sarasy uditapaṅkaje / cintayan vaiṣṇavaṃ vākyaṃ maharṣir iva mānase //MU_5,44.18//",
    "GSP27moksop_u:12068": "atha snānavidhāv antarjalam eṣa cakāra ha / sakalāghavighātārthaṃ parivartanam ātmanaḥ //MU_5,44.19//",
    "GSP27moksop_u:12069": "antarjalavidhau tasmin vismṛtadhyānamantradhīḥ / paryastasaṃvitprasaras so 'paśyaj jalamadhyagaḥ //MU_5,44.20//",
    "GSP27moksop_u:12070": "mṛtam ātmānam ātmīye sadane 'somyatāṃ gatam / patitaṃ vātavegena kandarāntar iva drumam //MU_5,44.21//",
    "GSP27moksop_u:12071": "prāṇāpānapravāheṇa muktam antam upāgatam / saṃśāntāvayavaspandaṃ nirvāta iva ṣaṇḍakam //MU_5,44.22//",
    "GSP27moksop_u:12072": "pāṇḍurānanam āmlānaṃ vṛkṣaparṇam ivārasam / śavībhūtam anāhlādaṃ chinnanālam ivāmbujam //MU_5,44.23//",
    "GSP27moksop_u:12073": "viparyastekṣaṇaṃ prātar majjattāram ivāmbaram / sāvagraham iva grāmaṃ sarvataḥ pāṃsudhūsaram //MU_5,44.24//",
    "GSP27moksop_u:12074": "bāṣpaklinnamukhair dīnaiḥ karuṇākrandakāribhiḥ / āvṛtaṃ bandhubhiḥ khinnaiḥ kurarair iva pādapam //MU_5,44.25//",
    "GSP27moksop_u:12075": "setubhaṅgagaladvārimlāyamānamukhābjayā / nalinyā samadharmiṇyā bhāryayā pādayoś śritam //MU_5,44.26//",
    "GSP27moksop_u:12076": "tārākrandaraṇadrūḍhapralāpālāpamugdhayā / mātrā gṛhītaṃ cibuke navavyañjanalāñchite //MU_5,44.27//",
    "GSP27moksop_u:12077": "anyaiḥ pārśvagatair dīnais sravadasrumukhair janaiḥ / śritaṃ galadavaśyāyaiś śuṣkaparṇair iva drumam //MU_5,44.28//",
    "GSP27moksop_u:12078": "viyogabhītyā saṃyogaparihāraparair iva / dūraṃ pravisṛtair aṅgair anātmīyair ivāvṛtam //MU_5,44.29//",
    "GSP27moksop_u:12079": "parasparam alagnābhyām oṣṭhābhyāṃ daśanaiś śanaiḥ / savirāgam ivāmlānair hasantaṃ svātmajīvitam //MU_5,44.30//",
    "GSP27moksop_u:12080": "maunaṃ dhyānam ivāpannaṃ paṅkād iva vinirmitam / aprabodhāya saṃsuptaṃ viśrāmyantam ivoccakaiḥ //MU_5,44.31//",
    "GSP27moksop_u:12081": "bāndhavākrandasaṃrambhakolāhalagatā giraḥ / snehabhāvavicārārthaṃ śṛṇvantam iva yatnataḥ //MU_5,44.32//",
    "GSP27moksop_u:12082": "atha tatkālakallolapralāpākulaceṣṭitaiḥ / sorastāḍanam ucchūnanetravāribhir āplutaiḥ //MU_5,44.33//",
    "GSP27moksop_u:12083": "krameṇa svajanaiḥ kṣubdhais tārākranditaghargharaiḥ / niṣkālitam amaṅgalyam apunardarśanāya taiḥ //MU_5,44.34//",
    "GSP27moksop_u:12084": "nītaṃ śmaśānam āśyānavasāpaṅkakalaṅkitam / śuṣkāśuṣkajaratklinnakaṅkālaśatasaṅkulam //MU_5,44.35//",
    "GSP27moksop_u:12085": "gṛdhrābhracchannasūryāṃśu citājvalananistamaḥ / śivāśatamukhajvālājālapallavitāvani //MU_5,44.36//",
    "GSP27moksop_u:12086": "vahadraktasaritsnātamadgukaṅkogravāyasam / raktārdratantrīprasarajālabaddhajaratkhagam //MU_5,44.37//",
    "GSP27moksop_u:12087": "tatra te jvalane dīpte cakrus taṃ bhasmasāc chavam / bāndhavās salilāpūraṃ samudrā iva vāḍave //MU_5,44.38//",
    "GSP27moksop_u:12088": "citiś caṭacaṭāsphoṭaiś śavam āśu dadāha tam / śuṣkendhanavad ucchūnajvālājālajaṭāvatī //MU_5,44.39//",
    "GSP27moksop_u:12089": "atyullasaccaṭacaṭāravamuktagandhavyāptāmbuvāhapaṭalo 'sthicayaṃ hutāśaḥ / dantī virandhram iva veṇuvanaṃ samantād udvāntamedurarasaṃ dalayāṃ cakāra //MU_5,44.40//",
    "GSP27moksop_u:12090": "gādhivṛttānte gādhivināśo nāma sargaḥ",
    "GSP27moksop_u:12091": "pañcacatvāriṃśas sargaḥ",
    "GSP27moksop_u:12092": "vasiṣṭhaḥ: athāpaśyad asau gādhis svādhipīvarayā dhiyā / antarjalastha evāntar ātmanātmany anirmale //MU_5,45.1//",
    "GSP27moksop_u:12093": "hūnamaṇḍalaparyantagrāmopāntanivāsinām / śvapacānāṃ striyo garbhe sthitam ātmānam ākulam //MU_5,45.2//",
    "GSP27moksop_u:12094": "garbhavāsabhayākrāntaṃ pīḍitaṃ pelavāṅgakam / śvapacīhṛdaye suptaṃ śvaviṣṭhāyām ivāṅkuram //MU_5,45.3//",
    "GSP27moksop_u:12095": "śanaiḥ pakvatayā kāle prasūtaṃ mecakacchavim / śvapacyā prāvṛṣevābdaṃ śyāvam āvalitaṃ malaiḥ //MU_5,45.4//",
    "GSP27moksop_u:12096": "sampannaṃ śvapacāgāre śiśuṃ śvapacavallabham / itaś cetaś ca gacchantam utpīḍam iva yāmunam //MU_5,45.5//",
    "GSP27moksop_u:12097": "dvādaśābdadaśāṃ yātaṃ saṃsthitaṃ ṣoḍaśābdikam / pīvarāṃsam udārāṅgaṃ payodam iva meduram //MU_5,45.6//",
    "GSP27moksop_u:12098": "sārameyaparīvāraṃ viharantaṃ vanād vanam / nighnantaṃ mṛgalakṣāṇi paulindīṃ sthitim āsthitam //MU_5,45.7//",
    "GSP27moksop_u:12099": "tamālaṃ latayevātha śritaṃ śvapacakāntayā / stanastabakaśālinyā navapallavahastayā //MU_5,45.8//",
    "GSP27moksop_u:12100": "śyāmayā kalikājāladaśanāmalamālayā / navavallabhayā bhūrivilāsavalitāṅgayā //MU_5,45.9//",
    "GSP27moksop_u:12101": "vilasantaṃ vanānteṣu tayā saha naveṣṭayā / śyāmalaṃ śyāmayā bhṛṅgaṃ bhṛṅgyeva kusumarddhiṣu //MU_5,45.10//",
    "GSP27moksop_u:12102": "navaparṇalatāpattravasanaṃ vyasanāntaram / vindhyakāntāram ākāram abhyāgatam ivodbhaṭam //MU_5,45.11//",
    "GSP27moksop_u:12103": "viśrāntaṃ vanakuñjeṣu suptaṃ giridarīṣu ca / nilīnaṃ pattrakuñjeṣu gulmakeṣu kṛtālayam //MU_5,45.12//",
    "GSP27moksop_u:12104": "kiṅkirātāvataṃsāḍhyaṃ yūthikāsragvibhūṣitam / ketakottaṃsasubhagaṃ sahakārasragākulam //MU_5,45.13//",
    "GSP27moksop_u:12105": "lulitaṃ puṣpaśayyāsu bhrāntam abdhitaṭeṣu ca / tajjñaṃ kānanakośeṣu bahujñaṃ mṛgamāraṇe //MU_5,45.14//",
    "GSP27moksop_u:12106": "prāsūta so 'tha śaileṣu putrān nijakulāṅkurān / atyantaviṣamodarkān khadiraḥ kaṇṭakān iva //MU_5,45.15//",
    "GSP27moksop_u:12107": "kalatravantaṃ sampannaṃ sthitaṃ prakṣīṇayauvanam / śanair jarjaratāṃ yātaṃ vṛṣṭihīnam iva sthalam //MU_5,45.16//",
    "GSP27moksop_u:12108": "tato hūnahatagrāmaṃ janmadeśam upetya tam / saṃsthitaṃ maṭhikāṃ parṇaiḥ kṛtvā dūre munīndravat //MU_5,45.17//",
    "GSP27moksop_u:12109": "jarājaraḍhatāṃ yātaṃ svadehasamaputrakam / jīrṇaprāyarasaśvabhratamālatarusannibham //MU_5,45.18//",
    "GSP27moksop_u:12110": "prauḍhaṃ śvapacagārhasthyaṃ kurvāṇaṃ bahubāndhavam / karañjakuñjavanavat parāṃ vṛddhim upāgataṃ //MU_5,45.19//",
    "GSP27moksop_u:12111": "athāpaśyad asau gādhir yāvat tasya kalatriṇaḥ / jaraḍhaśvapaceśasya svātmano bhramakāriṇaḥ //MU_5,45.20//",
    "GSP27moksop_u:12112": "tat kalatram aśeṣeṇa nītam ādṛtamanyunā / āsārapavanenāśu vanaparṇagaṇo yathā //MU_5,45.21//",
    "GSP27moksop_u:12113": "pralapaty eka evāsāv aṭavyāṃ duḥkhakarṣitaḥ / viyūtha iva sāraṅgo vigatāstho 'srulocanaḥ //MU_5,45.22//",
    "GSP27moksop_u:12114": "dināni katicit tatra nītvā śokaparītadhīḥ / jahau svadeśaṃ saṃśuṣkapadmaṃ sara ivāṇḍajaḥ //MU_5,45.23//",
    "GSP27moksop_u:12115": "vijahāra bahūn deśān anāsthaś cintayānvitaḥ / preryamāṇa ivānyena vātanunna ivāmbudaḥ //MU_5,45.24//",
    "GSP27moksop_u:12116": "ekadā prāpa kīrāṇāṃ maṇḍale śrīmatīṃ purīm / khe 'nūrur viharañ śūnye sadvimānam ivāmaraḥ //MU_5,45.25//",
    "GSP27moksop_u:12117": "nṛtyadratnāṃśukacchannamārgavṛkṣalatāṅganām / āgulphaṃ kīrṇakusumāṃ nandanāntarasundarīm //MU_5,45.26//",
    "GSP27moksop_u:12118": "sāmantair lalanābhiś ca nāgaraiś ca nirantaram / svargamārgopamaṃ rājamārgam asyām avāpa saḥ //MU_5,45.27//",
    "GSP27moksop_u:12119": "maṇiratnakṛtāgāraṃ tatra maṅgalahastinam / dadarśāmalaśailendram iva sañcāracañcalam //MU_5,45.28//",
    "GSP27moksop_u:12120": "mṛte rājani rājārthaṃ viharantam itas tataḥ / ratnajñam iva ratnorvyāṃ cintāmaṇididṛkṣayā //MU_5,45.29//",
    "GSP27moksop_u:12121": "tam asau śvapaco nāgaṃ kautukodārayā dṛśā / ciram ālokayām āsa spandayuktācalopamam //MU_5,45.30//",
    "GSP27moksop_u:12122": "ālokayantam ādāya taṃ kareṇa sa vāraṇaḥ / svakaṭe 'yojayan merus taṭe 'rkam iva sādaram //MU_5,45.31//",
    "GSP27moksop_u:12123": "tasmin kaṭagate nedur jayadundubhayo 'bhitaḥ / kalpāmbuda ivākāśam adhirūḍhe mahārṇavāḥ //MU_5,45.32//",
    "GSP27moksop_u:12124": "pūritāśo babhau rājā jayatīti janasvanaḥ / udyāne samprabuddhānāṃ vihagānām ivāravaḥ //MU_5,45.33//",
    "GSP27moksop_u:12125": "udabhūd vandivṛndānāṃ ghanakolāhalas tataḥ / velāvilulitāmbūnām ambudhīnām iva dhvaniḥ //MU_5,45.34//",
    "GSP27moksop_u:12126": "taṃ tatrāvārayām āsur maṇḍanārthaṃ varāṅganāḥ / kṣīrodagatam udratnā laharya iva mandaram //MU_5,45.35//",
    "GSP27moksop_u:12127": "māninyas taṃ guṇaprotair nānāratnair apūrayan / nānāprabhāprabhāvāḍhyair velā iva taṭācalam //MU_5,45.36//",
    "GSP27moksop_u:12128": "tuṣāraśiśirasparśais tās taṃ hārair abhūṣayan / śyāmā navanadīpūrair varṣāś śṛṅgam ivonnatam //MU_5,45.37//",
    "GSP27moksop_u:12129": "vicitravarṇasaugandhyaiḥ puṣpair āvalayan striyaḥ / vanaṃ madhuśriya iva taṃ lolakarapallavāḥ //MU_5,45.38//",
    "GSP27moksop_u:12130": "nānāvarṇarasāmodais tās tam āśu vilepanaiḥ / alepayan prabhājālais taṭyo 'bhram iva dhātujaiḥ //MU_5,45.39//",
    "GSP27moksop_u:12131": "ratnakāñcanakānto 'sāv ādade chattram ātatam / sandhyābhratārendunadīvyāptaṃ merur ivāmbaram //MU_5,45.40//",
    "GSP27moksop_u:12132": "bhūṣitas savilāsābhir bālavallībhir āvṛtaḥ / ratnapuṣpāṃśukākīrṇaḥ kalpavṛkṣa ivābabhau //MU_5,45.41//",
    "GSP27moksop_u:12133": "tādṛśaṃ tam upājagmuḥ parivārasamanvitāḥ / sarvāḥ prakṛtayaḥ phullaṃ mārgadrumam ivādhvagāḥ //MU_5,45.42//",
    "GSP27moksop_u:12134": "tā enam āsane saiṃhe prāpyābhiṣiṣicuḥ kramāt / tasminn eva gaje śakram airāvaṇa ivāmarāḥ //MU_5,45.43//",
    "GSP27moksop_u:12135": "evaṃ sa śvapaco rājyaṃ prāpa kīrapurāntare / araṇye hariṇaṃ puṣṭam aprāṇam iva vāyasaḥ //MU_5,45.44//",
    "GSP27moksop_u:12136": "kīrīkaratalāmbhojapramṛṣṭacaraṇāmbujaḥ / sarvāṅgakuṅkumālepais sandhyāmbudharaśobhanaḥ //MU_5,45.45//",
    "GSP27moksop_u:12137": "jajvāla kīranagare nāgarījanavān asau / siṃhīgaṇayutas siṃho yathā kusumite vane //MU_5,45.46//",
    "GSP27moksop_u:12138": "harihatamadanāgottāramuktākalāpapravicaritaśarīraś śāntacintāviṣādaḥ / aramata sa mahadbhis tatra bhogais sarasyāṃ ravikaramadatapto vāripūrair ivebhaḥ //MU_5,45.47//",
    "GSP27moksop_u:12139": "parivisṛtanṛpaujās sarvadiksaṃsthitājñaḥ katipayadivasehāsiddhadeśavyavasthaḥ / prakṛtibhir alam ūḍhāśeṣarājatvabhāras sa gavala iti nāmnā tatra rājā babhūva //MU_5,45.48//",
    "GSP27moksop_u:12140": "gādhivṛttānte rājyalābho nāma sargaḥ",
    "GSP27moksop_u:12141": "ṣaṭcatvāriṃśas sargaḥ",
    "GSP27moksop_u:12142": "vasiṣṭhaḥ: vilāsinībhir valito mantrimaṇḍalapūjitaḥ / vanditas sarvasāmantaiś chattracāmaramālitaḥ //MU_5,46.1//",
    "GSP27moksop_u:12143": "siddhānuśāsanaḥ kānto jñātarājyaguṇakramaḥ / vītaśokabhayāyāsas tatra prāptamahāpadaḥ //MU_5,46.2//",
    "GSP27moksop_u:12144": "vismṛtātmaprabhāvo 'bhūd aniśaṃ stavamaṅgalaiḥ / ānandāpūrṇayā vṛttyā bhṛśaṃ kṣīva ivāsavaiḥ //MU_5,46.3//",
    "GSP27moksop_u:12145": "kīreṣu śvapaco rājyaṃ varṣāṇy aṣṭau cakāra ha / āryavṛttam aśeṣeṇa tāvatkālaṃ babhāra ha //MU_5,46.4//",
    "GSP27moksop_u:12146": "yadṛcchayaikadāthāsāv atiṣṭhat tyaktabhūṣaṇaḥ / atamastārakendvarkatejo'mbudam ivāmbaram //MU_5,46.5//",
    "GSP27moksop_u:12147": "bahv amanyata no hārakeyūravasanādy asau / prabhutābṛṃhitaṃ ceto nāhāryam abhinandati //MU_5,46.6//",
    "GSP27moksop_u:12148": "eka evājiraṃ bāhyaṃ tādṛgveṣas sa niryayau / mukhyāṅganān nabhobhāgād antaṃ gacchann ivāṃśumān //MU_5,46.7//",
    "GSP27moksop_u:12149": "tatrāpaśyad ghanaśyāmaṃ pīnaṃ śvapacapeṭakam / gāyan mṛdu vasantotthaṃ kokilānām iva vrajam //MU_5,46.8//",
    "GSP27moksop_u:12150": "dhunānaṃ jhallarītantrīṃ karapallavalīlayā / madhurehaṃ raṇadrephām aliśreṇīm iva drumaḥ //MU_5,46.9//",
    "GSP27moksop_u:12151": "atha tasmāt samuttasthau jarāvān raktalocanaḥ / kācaśṛṅgaṃ himāpūrṇam iva śvapacanāyakaḥ //MU_5,46.10//",
    "GSP27moksop_u:12152": "jyo kaṭañjeti sahasā vadan kīramahīpateḥ / vallyāṃ kākam ivānandāj jānvagre 'yojayat karam //MU_5,46.11//",
    "GSP27moksop_u:12153": "uvācedaṃ ca kīreśaṃ he bandho bhoḥ kaṭañjaka / kva nu sthito 'si diṣṭyādya dṛṣṭo 'si cirabāndhava //MU_5,46.12//",
    "GSP27moksop_u:12154": "kvāsi viśrāntavān kālam etāvantaṃ vanāntare / bandhuvṛndaparityaktaḥ parapuṣṭa ivaikakaḥ //MU_5,46.13//",
    "GSP27moksop_u:12155": "iha rājā bhavantaṃ vā kaccid geyakalāvidam / raktakaṇṭhaṃ mānayati rāgavān iva kokilam //MU_5,46.14//",
    "GSP27moksop_u:12156": "āpūrayati vā kaccid gṛhavastrāśanārpaṇaiḥ / madhus tamālaviṭapaṃ phalapattrarasair iva //MU_5,46.15//",
    "GSP27moksop_u:12157": "darśanena tavādyāhaṃ parāṃ nirvṛtim āgataḥ / padmas sūryodayeneva candrodaya ivodadhiḥ //MU_5,46.16//",
    "GSP27moksop_u:12158": "ānandānām aśeṣāṇāṃ lābhānāṃ mahatām api / viśrāmāṇām anantānāṃ sīmānto bandhudarśanam //MU_5,46.17//",
    "GSP27moksop_u:12159": "śvapace pravadaty evaṃ rājā tāvat tayā tayā / cakāra tatkālajayā ceṣṭayaivāvadhīraṇam //MU_5,46.18//",
    "GSP27moksop_u:12160": "tāvad vātāyanagatāḥ kāntāḥ prakṛtayas tathā / śvapaco 'yam iti jñātvā mlānatām alam āyayuḥ //MU_5,46.19//",
    "GSP27moksop_u:12161": "padmās tuṣāravṛṣṭyeva grāmās sāvagrahā iva / dāvavanta ivādrīndrā nāgarā na virejire //MU_5,46.20//",
    "GSP27moksop_u:12162": "nṛpo 'vadhīrayām āsa sa tāṃ svajanasaṅkathām / vṛkṣāgragatamārjāraphekkāraṃ mṛgarāḍ iva //MU_5,46.21//",
    "GSP27moksop_u:12163": "satvaraṃ praviveśāntaḥpuram āmlānamānavam / rājahaṃsa ivāvarṣasīdatsarasijaṃ saraḥ //MU_5,46.22//",
    "GSP27moksop_u:12164": "sarvāvayavaviśrāntāṃ mlānatām alam āyayau / jānustambhāntaramahārandhrasthāgnir iva drumaḥ //MU_5,46.23//",
    "GSP27moksop_u:12165": "tatrāpaśyad asau sarvaṃ viṣaṇṇavadanaṃ janam / jālaṃ kuṅkumapuṣpāṇāṃ bhuktamūlam ivākhunā //MU_5,46.24//",
    "GSP27moksop_u:12166": "mantriṇo nāgarā nāryas tatas te taṃ mahīpatim / nāsprākṣur api tiṣṭhantaṃ gṛha eva śavaṃ yathā //MU_5,46.25//",
    "GSP27moksop_u:12167": "bhṛtyāś cākṛtasatkāraṃ dūra eva tam atyajan / duḥkhayuktā ghanasnehā api bālaśavaṃ yathā //MU_5,46.26//",
    "GSP27moksop_u:12168": "anānandamukhaṃ śyāmaśarīraṃ śrīvivarjitam / dagdhaṃ sthalam ivainaṃ te bahv amanyanta nākulāḥ //MU_5,46.27//",
    "GSP27moksop_u:12169": "dhūmāyamānadehasya paritāpadaśāvatī / nāḍhaukatāsya janatā pārśvam agnigirer iva //MU_5,46.28//",
    "GSP27moksop_u:12170": "mandotsāhasamudbhūtās tanvyas saṅghātavarjitāḥ / etadājñāḥ paraṃ prāpur bhasmanīvāmbuvipruṣaḥ //MU_5,46.29//",
    "GSP27moksop_u:12171": "krūrakarmakarākārāt saṅgato 'śubhadāyinaḥ / tasmād viśeṣeṇa janā rākṣasād iva dudruvuḥ //MU_5,46.30//",
    "GSP27moksop_u:12172": "eka eva babhūvāsau janamadhyagato 'pi san / arthādiguṇanirmuktaḥ paradeśa ivādhvagaḥ //MU_5,46.31//",
    "GSP27moksop_u:12173": "bhṛśam āraṭate 'py asmai nālāpaṃ nāgarā daduḥ / muktājālayutāyāpi kīcakāyādhvagā iva //MU_5,46.32//",
    "GSP27moksop_u:12174": "atha sarve vayaṃ dīrghaṃ kālaṃ śvapacadūṣitāḥ / prāyaścittair na śuddhās smaḥ praviśāmo hutāśanam //MU_5,46.33//",
    "GSP27moksop_u:12175": "iti nirṇīya nagare nāgarā mantriṇas tathā / abhito jvalayām āsuś citāś śatasahasraśaḥ //MU_5,46.34//",
    "GSP27moksop_u:12176": "jvalitāsv abhitas tāsu tārakāsv iva khe tadā / babhūva nagaraṃ sarvam ākrandaparamānavam //MU_5,46.35//",
    "GSP27moksop_u:12177": "karuṇārāvamukharaiḥ kalatrair bāṣpavarṣibhiḥ / avaṣṭabdhajvalatkuṇḍapātasajjajanavrajam //MU_5,46.36//",
    "GSP27moksop_u:12178": "agnikuṇḍapraviṣṭānāṃ mantriṇāṃ bhṛtyarodanaiḥ / krandadrathyaṃ dhvanadgartam araṇyam iva mārutaiḥ //MU_5,46.37//",
    "GSP27moksop_u:12179": "citidīpitaviprendramāṃsamāṃsalagandhayā / jātanīhāram utpātavātyayāvakarair dhutaiḥ //MU_5,46.38//",
    "GSP27moksop_u:12180": "vātadīrghavasāgandhadhūtānītakhagombhitaiḥ / antrair vyomagataiś channaṃ bhāskaraṃ jaladair iva //MU_5,46.39//",
    "GSP27moksop_u:12181": "vātoddhūtacitāvahniprajvalatpuramaṇḍalam / uḍḍīnāgnikaṇavrātatārākrāntadigantaram //MU_5,46.40//",
    "GSP27moksop_u:12182": "pramattataskaraṃ krandadbālakāntakumārakam / santrastanāgarāpāstajīvitāstham asaṃsthiti //MU_5,46.41//",
    "GSP27moksop_u:12183": "arakṣitagṛhaṃ cauraluṇṭhitākhilasañcayam / tyaktaputrakalatraṃ ca maraṇavyagranāgaram //MU_5,46.42//",
    "GSP27moksop_u:12184": "tasmiṃs tathā vartamāne kaṣṭe vidhiviparyaye / aśeṣajanatānāśe kalpāntasadṛśasthitau //MU_5,46.43//",
    "GSP27moksop_u:12185": "rājyasajjanasamparkapavitrīkṛtadhīradhīḥ / gavalaś cintayām āsa śokavyākulacetanaḥ //MU_5,46.44//",
    "GSP27moksop_u:12186": "madartham atyanartho 'yaṃ deśe 'smin sthitim āgataḥ / akālakalpāntasamas sarvanāyakanāśanaḥ //MU_5,46.45//",
    "GSP27moksop_u:12187": "kiṃ me duḥkhitajīvena maraṇaṃ me mahotsavaḥ / lokanindyasya durjantor jīvitān maraṇaṃ varam //MU_5,46.46//",
    "GSP27moksop_u:12188": "iti niścitya gavalo jvalite jvalane puraḥ / pataṅgavad anudvegam akarod āhutiṃ vapuḥ //MU_5,46.47//",
    "GSP27moksop_u:12189": "tasmin balād gavalanāmni hutāśarāśau dehe pataty avayavākulatāṃ prayāte / svāṅgāvadāhadahanasphuraṇānurodhād antarjale jhagiti bodham avāpa gādhiḥ //MU_5,46.48//",
    "GSP27moksop_u:12190": "vālmīkiḥ: ity uktavaty atha munau divaso jagāma sāyantanāya vidhaye 'stam ino jagāma / snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_5,46.49//",
    "GSP27moksop_u:12191": "gādhivṛttānte rājyabhraṃśo nāma sargaḥ",
    "GSP27moksop_u:12192": "saptacatvāriṃśas sargaḥ",
    "GSP27moksop_u:12193": "vasiṣṭhaḥ: muhūrtadvitayenātha gādher ādhibharabhramāt / praśaśāmākulībhāvo velāvattvam ivāmbudheḥ //MU_5,47.1//",
    "GSP27moksop_u:12194": "payonirmāṇasammohāt tasmāt sa virarāma ha / kalpāntasamaye brahmā jagadviracanād iva //MU_5,47.2//",
    "GSP27moksop_u:12195": "bodham āpa śanaiś śāntas svam evonnidradhīradhīḥ / kṣīvatāyāṃ praśāntāyāṃ yathā pariṇatāsavaḥ //MU_5,47.3//",
    "GSP27moksop_u:12196": "ayaṃ so 'ham idaṃ kāryam idaṃ neti dadarśa ha / niśāvyapagame loko yathā kṣīṇatamaḥpaṭe //MU_5,47.4//",
    "GSP27moksop_u:12197": "smṛtasvarūpo vadanam uddadhre sa jalāntarāt / śiśirānte prabuddhātmā sarojam iva mādhavaḥ //MU_5,47.5//",
    "GSP27moksop_u:12198": "vanavārikakubvyomavatīṃ vasumatīm imām / anyām eva puraḥ paśyan paraṃ vismayam āyayau //MU_5,47.6//",
    "GSP27moksop_u:12199": "ko 'haṃ kim iva paśyāmi kim akārṣam ahaṃ kila / evaṃ vicārayaṃś citraṃ sabhrūbhaṅgam abhūt kṣaṇam //MU_5,47.7//",
    "GSP27moksop_u:12200": "etanmuhūrtamātreṇa sambhramaṃ dṛṣṭavān aham / iti vijñāya salilād udasthād udayārkavat //MU_5,47.8//",
    "GSP27moksop_u:12201": "cintayām āsa ca taṭe kva me mātā kva me priyā / yad ahaṃ mṛtim āyāto madhye mātṛmahelayoḥ //MU_5,47.9//",
    "GSP27moksop_u:12202": "bālasya mātāpitarau naṣṭau kila mamāmateḥ / vātanītasya pattrasya vallīvṛkṣāv ivāgninā //MU_5,47.10//",
    "GSP27moksop_u:12203": "avivāho 'smi jānāmi na svarūpam api striyaḥ / duṣṭāyāḥ kṣobhakāriṇyā madirāyā iva dvijaḥ //MU_5,47.11//",
    "GSP27moksop_u:12204": "tasmād etad asadbhūtam ahaṃ kiṃ nāma dṛṣṭavān / vividhārambhasaṃrambhaṃ gandharvo nagaraṃ yathā //MU_5,47.12//",
    "GSP27moksop_u:12205": "tad āstām etad eṣā hi bandhumadhyamṛtasthitiḥ / māyā mohe manāg asmin na satyam upalabhyate //MU_5,47.13//",
    "GSP27moksop_u:12206": "nityam evam anantāsu bhramadṛṣṭiṣu dehinām / ceto bhramati śārdūlo vanarājiṣv ivonmadaḥ //MU_5,47.14//",
    "GSP27moksop_u:12207": "avadhīryeti taṃ cittamohaṃ gādhir nināya saḥ / dināni katicit tasmin svaka evāśrame tadā //MU_5,47.15//",
    "GSP27moksop_u:12208": "ekadā gādhim āgacchat kaścid annapriyo 'tithiḥ / brahmāṇam iva durvāsās sa viśaśrāma saśramaḥ //MU_5,47.16//",
    "GSP27moksop_u:12209": "paramāṃ tṛptim ānītaḥ phalapuṣparasāśanaiḥ / so 'tithir gādhinā tena vasanteneva pādapaḥ //MU_5,47.17//",
    "GSP27moksop_u:12210": "atha vanditasandhyau tau kṛtajapyāv ubhāv api / kramāc chayanam āsādya tasthatur mṛdupallavam //MU_5,47.18//",
    "GSP27moksop_u:12211": "tataḥ pravavṛte śāntā tayos tāpasayoḥ kathā / svavyāpārocitā puṣpaśrīr ivartus svamāsayoḥ //MU_5,47.19//",
    "GSP27moksop_u:12212": "papracchāthātithiṃ gādhiḥ prasaṅgāpatitaṃ vacaḥ / kim brahman sukṛśāṅgas tvaṃ kim iti śramavān asi //MU_5,47.20//",
    "GSP27moksop_u:12213": "atithiḥ: mamātikārśyaśramayor bhagavañ śṛṇu kāraṇam / kathayāmi yathābhūtaṃ vayaṃ nāsatyavādinaḥ //MU_5,47.21//",
    "GSP27moksop_u:12214": "asty asmin vasudhāpīṭhe uttarāśānikuñjake / kīro nāmātivikhyātaś śrīmāñ janapado mahān //MU_5,47.22//",
    "GSP27moksop_u:12215": "tatrāham avasaṃ māsaṃ pūjyamānaḥ pure janaiḥ / anantāsvādalolātmacittavetālamohitaḥ //MU_5,47.23//",
    "GSP27moksop_u:12216": "ekadaikena tatroktaṃ kathāprastāvataḥ kvacit / ihābhūc chvapaco rājā varṣāṇy aṣṭau dvijeti me //MU_5,47.24//",
    "GSP27moksop_u:12217": "tato grāmeṣu matpṛṣṭaiḥ proktaṃ sakalajantubhiḥ / rājā babhūva śvapaco varṣāṇy aṣṭāv iheti taiḥ //MU_5,47.25//",
    "GSP27moksop_u:12218": "sa evānte parijñātaḥ praviṣṭo jvalanaṃ javāt / tato dvijaśatānīha praviṣṭāni hutāśanam //MU_5,47.26//",
    "GSP27moksop_u:12219": "iti teṣāṃ mukhāc chrutvā tasmān nirgatya maṇḍalāt / prayāge 'karavaṃ śuddhyai prāyaścittam ahaṃ dvija //MU_5,47.27//",
    "GSP27moksop_u:12220": "kṛtvā cāndrāyaṇasyānte tṛtīyasyādya pāraṇam / ihāham āgatas tena śrānto 'smy atikṛśo 'smi ca //MU_5,47.28//",
    "GSP27moksop_u:12221": "vasiṣṭhaḥ: iti śrutavatā tena gādhinā sa tadā dvijaḥ / bhūyaḥ pṛṣṭo 'py etad eva kathayām āsa nānyathā //MU_5,47.29//",
    "GSP27moksop_u:12222": "atha vismayavān gādhis tāṃ nītvā tatra śarvarīm / jagadgehamahādīpe ravāv udayam āgate //MU_5,47.30//",
    "GSP27moksop_u:12223": "kṛte prātastanavidhāv āpṛcchyāśv atithau gate / idaṃ sañcintayām āsa vismayoddhurayā dhiyā //MU_5,47.31//",
    "GSP27moksop_u:12224": "yan mayā sambhrame dṛṣṭaṃ satyaṃ bhūtaṃ dvijena tat / uktaṃ mameti kiṃ nāma syān māyāśambare kramaḥ //MU_5,47.32//",
    "GSP27moksop_u:12225": "yad bandhumadhye maraṇaṃ mayā tad dṛṣṭam ātmanaḥ / sā māyaiva na sandehaś śeṣe paśyāmi satyatām //MU_5,47.33//",
    "GSP27moksop_u:12226": "tad ātmaśvapacodantaṃ draṣṭuṃ tāvad akhinnadhīḥ / hūnamaṇḍalaparyantagrāmaṃ gacchāmi satvaram //MU_5,47.34//",
    "GSP27moksop_u:12227": "iti sañcintayan gantuṃ maṇḍalāntaram ādarāt / uttasthau bhāskaraḥ pārśvaṃ meror draṣṭum ivodyataḥ //MU_5,47.35//",
    "GSP27moksop_u:12228": "vinirgatyāvahan mārge prāvṛḍoghajavena saḥ / deśān ullaṅghayām āsa bahūn vātataraṅgavat //MU_5,47.36//",
    "GSP27moksop_u:12229": "tucchadeśajanācāraṃ hūnamaṇḍalam āsadat / karabhaḥ kaṇṭakaughārthī kārañjam iva kānanam //MU_5,47.37//",
    "GSP27moksop_u:12230": "tatra saṃvitsthitenaiva sanniveśena vai puraḥ / apaśyad grāmakaṃ kañcid gandharva iva pattanam //MU_5,47.38//",
    "GSP27moksop_u:12231": "dadarśa tasya paryante tam eva śvapacālayam / adhas tribhuvanasyeva pātāle narakavrajam //MU_5,47.39//",
    "GSP27moksop_u:12232": "citracintitavistārisanniveśamayaṃ puram / gandharvavad asāv ātmaśvapaceśasya dṛṣṭavān //MU_5,47.40//",
    "GSP27moksop_u:12233": "tenaiva sanniveśena prāg dṛṣṭaṃ śvapacāspadam / tasya kām api vairāgyapadavīm anayan manaḥ //MU_5,47.41//",
    "GSP27moksop_u:12234": "prāvṛḍāsāraluṭhitaṃ bhittijātayavāṅkuram / paryastacchādanārdhāṅkaṃ kiñcidādṛṣṭakandaram //MU_5,47.42//",
    "GSP27moksop_u:12235": "dāridryaṃ taṃ dṛḍham iva daurbhāgyam iva kuṭṭitam / bhraṣṭāṅgam iva daurātmyaṃ daussthityam iva khaṇḍitam //MU_5,47.43//",
    "GSP27moksop_u:12236": "gādhidantāvadalitair gavāśvamahiṣāsthibhiḥ / dhavalair vyāptaparyantaṃ sākṣyaṃ kartum iva sthitaiḥ //MU_5,47.44//",
    "GSP27moksop_u:12237": "bhuktaṃ pītaṃ purā tena yeṣu karparakeṣu ca / tair asanmātramalinaiḥ paripūrṇair ivāvṛtam //MU_5,47.45//",
    "GSP27moksop_u:12238": "tābhir evāntratantrībhis saṃśuṣkābhir ṛtāv ṛtau / tṛṣṇābhir iva dīrghābhiḥ paritaḥ pariveṣṭitam //MU_5,47.46//",
    "GSP27moksop_u:12239": "ciram ālokayām āsa sa tad ātmagṛhaṃ smayāt / prāktanaṃ śuṣkaśavatāṃ yātaṃ deham ivātmavān //MU_5,47.47//",
    "GSP27moksop_u:12240": "atha vismayavān eṣa grāmakaṃ samupāyayau / ullaṅghya mlecchanagaram āryadeśam ivādhvagaḥ //MU_5,47.48//",
    "GSP27moksop_u:12241": "tatrāpṛcchaj janaṃ sādho kaccit smarati bho bhavān / prāg vṛttam asya grāmasya paryante śvapacakramam //MU_5,47.49//",
    "GSP27moksop_u:12242": "sarva eva hi dhīmantaś ciravṛttam api sphuṭam / karastham iva paśyanti mayeti sujanāc chrutam //MU_5,47.50//",
    "GSP27moksop_u:12243": "atra śvapacam ekāntavāsinaṃ vṛddham unnatam / smarasy ekaṃ kila tamoduḥkhānām iva dehakam //MU_5,47.51//",
    "GSP27moksop_u:12244": "yadi jānāsi bhos sādho tan me kathaya taṃ janam / pānthasaṃśayavicchede mahat puṇyaphalaṃ smṛtam //MU_5,47.52//",
    "GSP27moksop_u:12245": "bhūyo bhūya iti grāmyāḥ pṛṣṭā gādhidvijanmanā / analpasmayasaṃrambhā ārteneva cikitsakāḥ //MU_5,47.53//",
    "GSP27moksop_u:12246": "grāmyāḥ: yathā kathayasi brahmaṃs tat tathā na tad anyathā / kaṭañjanāmā śvapaca ihābhūd dāruṇākṛtiḥ //MU_5,47.54//",
    "GSP27moksop_u:12247": "putrapautrasuhṛdbhṛtyabandhusvajanapeṭakam / yasyātivistīrṇam abhūt pattravṛndaṃ taror iva //MU_5,47.55//",
    "GSP27moksop_u:12248": "tasya vṛddhasya tat sarvaṃ kalatraṃ mṛtyur ācchinat / adreḥ puṣpaphalopetaṃ mahāvanam ivānilaḥ //MU_5,47.56//",
    "GSP27moksop_u:12249": "yas tato deśam utsṛjya yayau kīrapurāntaram / varṣāṇy aṣṭāv anudvegaṃ tatra rājā babhūva yaḥ //MU_5,47.57//",
    "GSP27moksop_u:12250": "yas tatrātha parijñāya janair dūre tiraskṛtaḥ / yathā rāśir amedhyasya yathā grāme viṣadrumaḥ //MU_5,47.58//",
    "GSP27moksop_u:12251": "tato jane 'gniṃ praviśaty ātmanā yo hutāśanam / āryatām āryasaṃsargād āryataḥ praviveśa ha //MU_5,47.59//",
    "GSP27moksop_u:12252": "kiṃ tvam ekaṃ prayatnena śvapacaṃ pṛcchasi prabho / kiṃ te bandhur asau kaścid abhavat saṃstuto 'tha vā //MU_5,47.60//",
    "GSP27moksop_u:12253": "evaṃ kathayato grāmyān gādhiḥ pṛcchan punaḥ punaḥ / sarveṣu tatra grāmeṣu māsam ekam uvāsa saḥ //MU_5,47.61//",
    "GSP27moksop_u:12254": "yathā tenānubhūtaṃ tac chvapacatvaṃ tathaiva taiḥ / grāmīṇais tasya kathitaṃ sarvair evāvikhaṇḍitam //MU_5,47.62//",
    "GSP27moksop_u:12255": "avyāhataṃ sakalahūnamukhād athaitad ākarṇya samyag avalokya yathānubhūtam / gādhiś śaśāṅkamalavad dhṛdaye virūḍhaṃ gūḍhākṛtiḥ paramavismayam ājagāma //MU_5,47.63//",
    "GSP27moksop_u:12256": "gādhivṛttānte pratyakṣāvalokanaṃ nāma sargaḥ",
    "GSP27moksop_u:12257": "aṣṭacatvāriṃśas sargaḥ",
    "GSP27moksop_u:12258": "vasiṣṭhaḥ: luṭhitaṃ śvapacāgāraṃ punar vismayavān yayau / gādhir mano hi nāyāti tṛptim āścaryadarśane //MU_5,48.1//",
    "GSP27moksop_u:12259": "tatrāvalokayām āsa sthānāni sadanāni ca / kalpakṣobhavivṛttāni jagantīvāmbujodbhavaḥ //MU_5,48.2//",
    "GSP27moksop_u:12260": "uvāca svātmanaivedam araṇye luṭhitālaye / śuṣkāsthimālāvalite piśācaka iva bhraman //MU_5,48.3//",
    "GSP27moksop_u:12261": "imās tā mṛtamātaṅgadantamālā vṛtau kṛtāḥ / adyāpi saṃsthitāḥ kalpaṃ prati meruśikhā iva //MU_5,48.4//",
    "GSP27moksop_u:12262": "iha tad vānarīmāṃsaṃ pakvaṃ vaṃśāṅkurais saha / bhuktaṃ surāsavonmattais saha śvapacabandhubhiḥ //MU_5,48.5//",
    "GSP27moksop_u:12263": "āliṅgya śvapacīṃ śyāmām iha kesaricarmaṇi / suptam āpīya maireyaṃ tiktaṃ gajamadair navaiḥ //MU_5,48.6//",
    "GSP27moksop_u:12264": "kauleyakakuṭumbinyaḥ piṇyākaparivardhitāḥ / iha baddhā varatrābhir mṛtebharadakāṣṭhake //MU_5,48.7//",
    "GSP27moksop_u:12265": "iha vāraṇamuktānāṃ tad āsīt piṭhiratrayam / pinaddhaṃ māhiṣeṇogracarmaṇāmbudaśobhinā //MU_5,48.8//",
    "GSP27moksop_u:12266": "sthalīṣv etāsu tāsv atra saha śvapacabālakaiḥ / ciraṃ vilulitaṃ cūtapattrapuñje pikair iva //MU_5,48.9//",
    "GSP27moksop_u:12267": "rūḍhatadbālaniśśvāsaraṇadvaṃśānuvṛttimat / gītaṃ pītaṃ śunīraktasādhitāsavatoṣitaiḥ //MU_5,48.10//",
    "GSP27moksop_u:12268": "atra sārdhaṃ kuṭumbena janyatreṣu kuṭumbinā / nṛttaṃ tat kṛtam unnādaṃ kallolair jaladhāv iva //MU_5,48.11//",
    "GSP27moksop_u:12269": "atroḍḍayanalolānāṃ kākabhāsapatatriṇām / dhṛtānām anyaghātārthaṃ grathitaṃ vaṃśapañjaram //MU_5,48.12//",
    "GSP27moksop_u:12270": "evamprāyās smaran gādhiḥ prāktanīś śvapacakriyāḥ / vismayotkampitaśirā dhātuś ceṣṭāḥ parāmṛśan //MU_5,48.13//",
    "GSP27moksop_u:12271": "cacāla tasmād dīrgheṇa deśāt kālena kāryavit / hūnamaṇḍalam utsṛjya prāpa deśāntaraṃ kramāt //MU_5,48.14//",
    "GSP27moksop_u:12272": "samullaṅghya nadīśailamaṇḍalāraṇyasantatim / āsasāda tuṣārādrilagnaṃ kīrajanāspadam //MU_5,48.15//",
    "GSP27moksop_u:12273": "tatra prāpa mahīpālanagaraṃ nagasannibham / jagadbhramaṇakhinnātmā svarlokam iva nāradaḥ //MU_5,48.16//",
    "GSP27moksop_u:12274": "athātmanānubhūtāni dṛṣṭāny āsevitāni ca / sthānāni nagare paśyan papraccha janam ādṛtaḥ //MU_5,48.17//",
    "GSP27moksop_u:12275": "sādho smarasi kaccit tvam iha śvapacam īśvaram / yadi jānāsi tat tan me kathayāśu yathāvidhi //MU_5,48.18//",
    "GSP27moksop_u:12276": "nāgaraḥ: abhūd ihāṣṭau varṣāṇi śvapaco bhūmipo dvija / rājatvam arpitaṃ yasya navamaṅgalahastinā //MU_5,48.19//",
    "GSP27moksop_u:12277": "ante sa samparijñātas sampraviṣṭo hutāśanam / atra dvādaśavarśāṇi samatītāni tāpasa //MU_5,48.20//",
    "GSP27moksop_u:12278": "yaṃ yaṃ pṛcchaty asau gādhir janaṃ jātakutūhalaḥ / tasya tasya mukhād evaṃ śṛṇoty anubhavaty api //MU_5,48.21//",
    "GSP27moksop_u:12279": "athāpaśyat pure tasmin nṛpaṃ sabalavāhanam / devaṃ cakradharaṃ draṣṭuṃ mandirān nirgataṃ bahiḥ //MU_5,48.22//",
    "GSP27moksop_u:12280": "taṃ dṛṣṭvā sthagitākāśaṃ balareṇupayodharaiḥ / prāktanīṃ rājatām smṛtvā svām uvācātivismitaḥ //MU_5,48.23//",
    "GSP27moksop_u:12281": "imās tāḥ kīrakāminyaḥ padmagarbhopamatvacaḥ / kanakadravavarṇinyo lolanīlotpalekṣaṇāḥ //MU_5,48.24//",
    "GSP27moksop_u:12282": "cāmaraughā ime candrakarasampiṇḍapāṇḍurāḥ / sthiranirjharasaṅkāśāḥ kāśapuṣpacayā iva //MU_5,48.25//",
    "GSP27moksop_u:12283": "kāntābhir avadhūyante vālavyajanarāśayaḥ / imās tā navavallībhiḥ kusumānām ivarddhayaḥ //MU_5,48.26//",
    "GSP27moksop_u:12284": "imās tā mattamātaṅgaghaṭā ghaṭitamandirāḥ / sakalpapādapā meror iva śrṅgaparamparāḥ //MU_5,48.27//",
    "GSP27moksop_u:12285": "ete te yamaśarvendrakuberapratimaujasaḥ / sāmantā vāsavasyeva lokapālā mahībhṛtaḥ //MU_5,48.28//",
    "GSP27moksop_u:12286": "imās tās sarvaratnāḍhyās sarvābhimatadās tatāḥ / kalpavṛkṣalatākuñjasundaryo gṛhapaṅktayaḥ //MU_5,48.29//",
    "GSP27moksop_u:12287": "idaṃ tat kīrajanatārājyaṃ prāg bhuktam adya me / ātmajanmāntarācāra iva pratyaksatāṃ gatam //MU_5,48.30//",
    "GSP27moksop_u:12288": "satyasvapna ivedaṃ me jāgrato 'pi puras sthitam / na jāne kiṃ kṛtotthānā māyeyaṃ pravijṛmbhate //MU_5,48.31//",
    "GSP27moksop_u:12289": "aho nu khalu dīrgheṇa manomohena jṛmbhatā / vaivaśyam upanīto 'haṃ jāleneva śakuntakaḥ //MU_5,48.32//",
    "GSP27moksop_u:12290": "hā dhik kaṣṭam abuddhaṃ me mano vāsanayā hatam / paśyato bhramajālāni vitanoti śiśor iva //MU_5,48.33//",
    "GSP27moksop_u:12291": "eṣā hi māyā mahatī tena me cakrapāṇinā / darśitety adhunā sādhu mayā smṛtam akhaṇḍitam //MU_5,48.34//",
    "GSP27moksop_u:12292": "tad idānīṃ tathā yatnaṃ kariṣye girikandare / yathātisambhramasyāsya jāne marma yathāsthitam //MU_5,48.35//",
    "GSP27moksop_u:12293": "iti sañcintya nagarād gādhis taptuṃ jagāma ha / kandaraṃ prāpya śailasya tasthau suśrāntasiṃhavat //MU_5,48.36//",
    "GSP27moksop_u:12294": "tatra saṃvatsaraṃ sārdhaṃ payaśculakabhojanaḥ / tapaś cakre mahātejās tuṣṭaye śārṅgadhanvanaḥ //MU_5,48.37//",
    "GSP27moksop_u:12295": "athāsya puṇḍarīkākṣaḥ payomūrtir upāyayau / prasādam utpalaśyāmaś śaradīva mahāhradaḥ //MU_5,48.38//",
    "GSP27moksop_u:12296": "tam ājagāma śailendrakandaraṃ dvijamandiram / payodharavad ātmācchacchavir vyomany athāvasat //MU_5,48.39//",
    "GSP27moksop_u:12297": "bhagavān: gādhe kaccit tvayā dṛṣṭā māyā mama garīyasī / dṛṣṭaṃ tvayā jagajjālaceṣṭitaṃ veṣṭitātmakam //MU_5,48.40//",
    "GSP27moksop_u:12298": "cittābhimata etasmin prāpte samyag anindita / tapo giritaṭe kurvan kim anyad abhivāñchasi //MU_5,48.41//",
    "GSP27moksop_u:12299": "vasiṣṭhaḥ: evaṃ vadantam ālokya hariṃ gādhir dvijottamaḥ / arcākusumapūreṇa pādayoḥ paryapūjayat //MU_5,48.42//",
    "GSP27moksop_u:12300": "dattārghaṃ kīrṇakusumaṃ praṇamyāśu pradakṣiṇaiḥ / viṣṇum āha dvijo vākyam ambhodam iva cātakaḥ //MU_5,48.43//",
    "GSP27moksop_u:12301": "gādhiḥ: deva yaiṣā tvayā māyā darśitātitamomayī / mahīṃ prātar ivādityas tāṃ me prakaṭatāṃ naya //MU_5,48.44//",
    "GSP27moksop_u:12302": "bhramaṃ yat paśyati mano vāsanāmalamālitam / svapnavat sa kathaṃ deva jāgraty api hi dṛśyate //MU_5,48.45//",
    "GSP27moksop_u:12303": "muhūrtam upalabdhātmā jalāntas svapnavibhramaḥ / kathaṃ pratyakṣatāṃ prāpto mamāmalapadāspada //MU_5,48.46//",
    "GSP27moksop_u:12304": "dairghyādairghye ca kālasya śarīrasya bhavābhavau / katham atra sthitāni syur madīyaśvapacabhrame //MU_5,48.47//",
    "GSP27moksop_u:12305": "bhagavān: gādhe svādhividhūtasya rūpam asyaitad ātmajam / cetaso 'dṛṣṭatattvasya yat paśyaty uruvibhramam //MU_5,48.48//",
    "GSP27moksop_u:12306": "bahir na kiñcid apy asti khādridyūrvīdigādikam / etat svacitta evāsti pattrapuñja ivāṅkure //MU_5,48.49//",
    "GSP27moksop_u:12307": "phalādi sphāratām eti yathaiva bahir aṅkurāt / bahiḥ prakaṭatāṃ yāti tathā pṛthvyādi cetasaḥ //MU_5,48.50//",
    "GSP27moksop_u:12308": "satyaṃ pṛthvyādi cittasthaṃ na bahissthaṃ kadācana / aṅkurasthaṃ phalaṃ vastu tasmād yasmāt phalaśriyaḥ //MU_5,48.51//",
    "GSP27moksop_u:12309": "rūpālokamanaskārān sattākālakriyākramān / kumbhakāro ghaṭam iva ceto hanti karoti ca //MU_5,48.52//",
    "GSP27moksop_u:12310": "ābālam etat puruṣais sarvair evānubhūyate / svapnabhramavad āvegarāgarogādidṛṣṭiṣu //MU_5,48.53//",
    "GSP27moksop_u:12311": "citte vṛttāntalakṣāṇi saṃsthitāny āttavāsane / pādape phalapuṣpāṇi mūlākrāntāvanāv iva //MU_5,48.54//",
    "GSP27moksop_u:12312": "tyaktāvaner viṭapino bhūyaḥ pattrāṇi no yathā / nirvāsanasya jīvasya punar janmādi no tathā //MU_5,48.55//",
    "GSP27moksop_u:12313": "yatrānantaṃ jagajjālaṃ saṃsthitaṃ tena cetasā / śvapacatvaṃ prakaṭitaṃ yadi tad vismayo 'tra kim //MU_5,48.56//",
    "GSP27moksop_u:12314": "avabuddhā śvapacatā pratibhāsavaśāt tvayā / yathaivānalpasaṃrambhā vicitrāpi vikāradā //MU_5,48.57//",
    "GSP27moksop_u:12315": "tathaivātithir āyāto bhuktavān suptavān dvijaḥ / kathāṃ kathitavāṃś ceti dṛṣṭavān asi vibhramam //MU_5,48.58//",
    "GSP27moksop_u:12316": "tathaivotthāya gacchāmi prāpto 'haṃ hūnamaṇḍalam / ime hūnā ime grāmā dṛṣṭavān ity asi bhramam //MU_5,48.59//",
    "GSP27moksop_u:12317": "tathaivedaṃ kaṭañjasya prāktanaṃ luṭhitaṃ gṛham / janair uktaḥ kaṭañjaś ca dṛṣṭavān ity asi bhramam //MU_5,48.60//",
    "GSP27moksop_u:12318": "tathaiva kīranagaraṃ prāpto 'smi kathitaṃ ca me / kīraiś śvapacarājatvaṃ dṛṣṭavān ity asi bhramam //MU_5,48.61//",
    "GSP27moksop_u:12319": "evaṃ sarvaṃ tvayā dṛṣṭaṃ mohajālaṃ dvijottama / yat satyam iti jānāsi yac cāsatyam avaiṣi ca //MU_5,48.62//",
    "GSP27moksop_u:12320": "vāsanāvalitaṃ cetaḥ kiṃ nāma na na paśyati / sādhitaṃ dṛśyate svapne varṣasādhyaṃ prayojanam //MU_5,48.63//",
    "GSP27moksop_u:12321": "nātithir na ca hūnās te na kīrās te na tat puram / sarvam eva mahābuddhe vyāmohād dṛṣṭavān asi //MU_5,48.64//",
    "GSP27moksop_u:12322": "gacchatā bhavatā hūnadeśaṃ pānthena kandare / kasmiṃścid vipra viśrāntaṃ kuraṅgeṇeva kānane //MU_5,48.65//",
    "GSP27moksop_u:12323": "tathaiva śramamūḍhatvād idaṃ tad dhūnamaṇḍalam / idaṃ tac chvapacāgāram iti dṛṣṭaṃ na satyataḥ //MU_5,48.66//",
    "GSP27moksop_u:12324": "tathaiva kīranagaraṃ dṛṣṭavān asi tat tathā / tathaiva nānyathā vāpi māyārthī hi bhavān dvija //MU_5,48.67//",
    "GSP27moksop_u:12325": "sarvadaiva samagrāsu viharann asi dṛṣṭavān / dikṣu pronmattaka iva vibhramaṃ manasā mune //MU_5,48.68//",
    "GSP27moksop_u:12326": "tad uttiṣṭha nijam karma kurvaṃs tiṣṭhopaśāntadhīḥ / na svakarma vinā śreyaḥ prāpnuvantīha mānavāḥ //MU_5,48.69//",
    "GSP27moksop_u:12327": "vasiṣṭhaḥ: iti nigaditavān sa padmanābho vanagatatāpasavṛndapūjyamānaḥ / vibudhamunigaṇaiḥ pavitrahastair vṛta udadhiṃ nijam āspadaṃ jagāma //MU_5,48.70//",
    "GSP27moksop_u:12328": "gādhivṛttānte māyāmahattvakathanaṃ nāma sargaḥ",
    "GSP27moksop_u:12329": "ekonapañcāśas sargaḥ",
    "GSP27moksop_u:12330": "vasiṣṭhaḥ: atha gādhir gate viṣṇau punar hūnādikāñ janān / svasammohavicārārthaṃ babhrāmābhram ivāmbare //MU_5,49.1//",
    "GSP27moksop_u:12331": "upalabhya tathaivātmavṛttāntaṃ janatas tataḥ / harim ārādhayām āsa punar adriguhāgataḥ //MU_5,49.2//",
    "GSP27moksop_u:12332": "ājagāmainam alpena kālenātha janārdanaḥ / sakṛdārādhanenaiva mādhavo yāti bandhutām //MU_5,49.3//",
    "GSP27moksop_u:12333": "uvāca gādhiṃ bhagavān mayūram iva vāridaḥ / kiṃ tvaṃ prārthayase bhūyas tapaseti prasādavān //MU_5,49.4//",
    "GSP27moksop_u:12334": "gādhiḥ: bhrānto 'smi deva ṣaṇmāsān hūnakīrajanāspadam / tatra vyabhicaraty asmadvṛttānto na kathāsv api //MU_5,49.5//",
    "GSP27moksop_u:12335": "māyayā hūnabhūr dṛṣṭā tvayety ukto 'smi kiṃ prabho / mohanāśāya mahatāṃ vaco no mohavṛddhaye //MU_5,49.6//",
    "GSP27moksop_u:12336": "bhagavān: kākatālīyayogena cetasi śvapacasthitiḥ / sarveṣāṃ hūnakīrāṇāṃ tathaiva pratibimbitā //MU_5,49.7//",
    "GSP27moksop_u:12337": "tenāṅga tava vṛttāntaṃ satyaṃ yat kathayanti te / pratibhāso hi nāyāti punar apratibhāsatām //MU_5,49.8//",
    "GSP27moksop_u:12338": "kenacic chvapacenānte grāmasya racitaṃ gṛhaṃ / tat tathā yat tvayā dṛṣṭam iṣṭakākhaṇḍatāṃ gatam //MU_5,49.9//",
    "GSP27moksop_u:12339": "kadācit pratibhaikaiva bahūnām api jāyate / kākatālīyagativad vicitrā hi manogatiḥ //MU_5,49.10//",
    "GSP27moksop_u:12340": "tathā hi bahavas svapnam ekaṃ paśyanti mānavāḥ / svāpabhramadamaireyamadamantharacittavat //MU_5,49.11//",
    "GSP27moksop_u:12341": "ekasyām eva līlāyāṃ vanasthalyām ivaiṇakāḥ //MU_5,49.12//",
    "GSP27moksop_u:12342": "bahavas tulyakālaṃ ca pratibhātena karmaṇā / janā yatante svaphalapākeneva drumā ṛtau //MU_5,49.13//",
    "GSP27moksop_u:12343": "pratibandhābhyanujñānāṃ kālo dāteti yā śrutiḥ / vipra saṅkalpamātro 'sau kālo hy ātmani tiṣṭhati //MU_5,49.14//",
    "GSP27moksop_u:12344": "amūrto bhagavān kālo brahmaiva tam ajaṃ viduḥ / na jahāti na cādatte kiñcit kasyacid eva saḥ //MU_5,49.15//",
    "GSP27moksop_u:12345": "laukiko yas tv ayaṃ kālo varṣakalpayugātmakaḥ / saṅkalpyate padārthaughaiḥ padārthaughāś ca tena te //MU_5,49.16//",
    "GSP27moksop_u:12346": "samānapratibhāsotthasambhramabhrāntacetasaḥ / tathā tad dṛṣṭavantas te hūnakīrajanoccayāḥ //MU_5,49.17//",
    "GSP27moksop_u:12347": "svavyāpāraparo bhūtvā dhiyātmānaṃ vicārayan / sādho gatamanomoham ihaivāssva vrajāmy aham //MU_5,49.18//",
    "GSP27moksop_u:12348": "ity uktvā bhagavān viṣṇur jagāmāntardhim īśvaraḥ / atiṣṭhat kandare gādhir ādhipīvarayā dhiyā //MU_5,49.19//",
    "GSP27moksop_u:12349": "tataḥ katipayeṣv adrau māseṣv api gateṣu saḥ / punar ārādhayām āsa puṇḍarīkakaraṃ dvijaḥ //MU_5,49.20//",
    "GSP27moksop_u:12350": "dadarśa caikadā nātham āgataṃ praṇanāma tam / pūjayām āsa manasā sotkenovāca ceśvaram //MU_5,49.21//",
    "GSP27moksop_u:12351": "gādhiḥ: bhagavan saṃsmaraṃś citrāṃ tām ātmaśvapacasthitim / imāṃ saṃsāramāyāṃ ca parimuhyāmi cetasā //MU_5,49.22//",
    "GSP27moksop_u:12352": "tad uktvāśu yathāvastu mahāmohanivṛttaye / etasminn eva vimale māṃ niyojaya karmaṇi //MU_5,49.23//",
    "GSP27moksop_u:12353": "bhagavān: brahmañ jagad idaṃ māyāmahāśambaraḍambaram / sarvā āścaryakalanās sambhavantīha vistṛte //MU_5,49.24//",
    "GSP27moksop_u:12354": "hūnakīrapure mohād dṛṣṭavāṃs tat tathā bhavān / ity etat sambhavaty eva dṛśyate hi janair bhramaḥ //MU_5,49.25//",
    "GSP27moksop_u:12355": "hūnās tvam iva kīrāś ca dṛṣṭavantas tathā bhramam / mudhaivety api satyābhaṃ samakālādisambhavāt //MU_5,49.26//",
    "GSP27moksop_u:12356": "idaṃ tu śṛṇu vakṣyāmi yathābhūtam anindita / yenaiti tanutāṃ cintā mārgaśīrṣalateva te //MU_5,49.27//",
    "GSP27moksop_u:12357": "yo 'sau kaṭañjako nāma śvapaco hūnamaṇḍale / tenaiva sanniveśena sa tathaivābhavat purā //MU_5,49.28//",
    "GSP27moksop_u:12358": "tathaiva vikalatratvaṃ prāpya deśāntaraṃ gataḥ / babhūva kīranṛpatiḥ praviveśānalaṃ tataḥ //MU_5,49.29//",
    "GSP27moksop_u:12359": "bhavataḥ kevalaṃ citte jalāntarvartinas tadā / pratibhātā tathābhūtā kaṭañjācārasaṃsthitiḥ //MU_5,49.30//",
    "GSP27moksop_u:12360": "dṛṣṭānubhūtam atyarthaṃ kadācid vismaraty alam / kadācid apy adṛṣṭaṃ tu cetaḥ paśyati dṛṣṭavat //MU_5,49.31//",
    "GSP27moksop_u:12361": "yathā svapnamanorājyadhātusaṃsthitiṣu bhramaḥ / jāgraty api tathaivāṅga dṛśyate manasā svayam //MU_5,49.32//",
    "GSP27moksop_u:12362": "bhaviṣyadbhūtakālasthaṃ yathā traikālyadarśinaḥ / pratibhām eti te gādhe kaṭañjacaritaṃ tathā //MU_5,49.33//",
    "GSP27moksop_u:12363": "ayaṃ so 'ham idaṃ tan me iti majjati nātmavān / ayaṃ so 'ham idaṃ tan me iti paśyaty anātmavān //MU_5,49.34//",
    "GSP27moksop_u:12364": "sarvam evāham eveti tattvajño nāvasīdati / na gṛhṇāti padārtheṣu vibhāgānarthabhāvanām //MU_5,49.35//",
    "GSP27moksop_u:12365": "tenāsau bhramamoheṣu sukhaduḥkhavilāsiṣu / na nimajjati magno 'pi tumbīpātram ivāmbhasi //MU_5,49.36//",
    "GSP27moksop_u:12366": "tvaṃ tāvad vāsanājālagrastacitto vicetanaḥ / kiñciccheṣamahāvyādhir iva na svāsthyam āgataḥ //MU_5,49.37//",
    "GSP27moksop_u:12367": "jñānasyāparipūrṇatvān na śaknoṣi manobhramam / vinivārayituṃ megham asamyaṅmantravān iva //MU_5,49.38//",
    "GSP27moksop_u:12368": "yad eva te manomātre sahasā pratibimbate / tarur oghajaveneva tenaivākramyase kṣaṇāt //MU_5,49.39//",
    "GSP27moksop_u:12369": "cittanābheḥ kalāsyeha māyācakrasya sarvataḥ / sthīyate cet tad ākramya tan na kiñcit prabādhate //MU_5,49.40//",
    "GSP27moksop_u:12370": "tvam uttiṣṭha gireḥ kuñje daśavarṣāṇy akhinnadhīḥ / tapaḥ kuru tato jñānam anantābhāvam āpsyasi //MU_5,49.41//",
    "GSP27moksop_u:12371": "ity uktvā puṇḍarīkākṣas tatraivāntaradhīyata / vātābhravad dīpakavad yamunotpīḍavat kṣaṇāt //MU_5,49.42//",
    "GSP27moksop_u:12372": "gādhir vivekavaśajaṃ vairāgyaṃ param āgataḥ / śaratsamayaparyante vairasyam iva pādapaḥ //MU_5,49.43//",
    "GSP27moksop_u:12373": "vicitraṃ ceṣṭitaṃ dhātur asamañjasam ātatam / bṛhadbhramabharonmuktamatir mandam agarhayat //MU_5,49.44//",
    "GSP27moksop_u:12374": "jagāma karuṇārdrātmā niyamāyottamaśriye / viśrāntyai vṛṣṭamūkātmā payodhara ivācalam //MU_5,49.45//",
    "GSP27moksop_u:12375": "nirastāśeṣasaṅkalpas tapas tatra cakāra ha / daśavarṣāṇi tenāsāv ātmajñānam avāpa ha //MU_5,49.46//",
    "GSP27moksop_u:12376": "aramata tadanu svāṃ prāpya sattāṃ mahātmā vyapagatabhayamoho bhogabhūmāv anicchaḥ / satatamuditajīvanmuktarūpaḥ praśāntas sakala iva śaśāṅko ghūrṇitāpūrṇacetāḥ //MU_5,49.47//",
    "GSP27moksop_u:12377": "gādhivṛttāntas samāptaḥ nāma sargaḥ",
    "GSP27moksop_u:12378": "pañcāśas sargaḥ",
    "GSP27moksop_u:12379": "vasiṣṭhaḥ: evam eṣātivitatā durjñānā raghunandana / mahāmohakarī māyā viṣamā pāramātmikī //MU_5,50.1//",
    "GSP27moksop_u:12380": "kva muhūrtadvayasvapnasambhramālokadṛṣṭatā / kvānekavarṣasambhuktaśvapacāvanipabhramaḥ //MU_5,50.2//",
    "GSP27moksop_u:12381": "kva sambhramopalabdhatvaṃ kva pratyakṣanidarśanam / kvāsatyatvam asandigdhaṃ kva satyapariṇāmitā //MU_5,50.3//",
    "GSP27moksop_u:12382": "ato vacmi mahābāho māyeyaṃ vitatety alam / asāvadhānamanasaṃ yojayaty atisaṅkaṭe //MU_5,50.4//",
    "GSP27moksop_u:12383": "rāmaḥ: evam asya kathaṃ brahman māyācakrasya rodhanam / kurmaḥ prabalino vegāt sarvāṅgacchedakāriṇaḥ //MU_5,50.5//",
    "GSP27moksop_u:12384": "vasiṣṭhaḥ: asya saṃsārarūpasya māyācakrasya rāghava / cittaṃ viddhi mahānābhiṃ bhramato bhramadāyinaḥ //MU_5,50.6//",
    "GSP27moksop_u:12385": "tasmin nūnam avaṣṭabdhe dhiyā puruṣayatnataḥ / gṛhītanābhi vahanān māyācakraṃ nirudhyate //MU_5,50.7//",
    "GSP27moksop_u:12386": "avaṣṭabdhamanonābhi mohacakraṃ na copati / yathā rajjvāṃ niruddhāyāṃ kīlakaṃ rajjuveṣṭitam //MU_5,50.8//",
    "GSP27moksop_u:12387": "cakrayuddhaikatajjño 'pi kasmāj jānāsi nānagha / cakraṃ nābhāv avaṣṭabdhaṃ vaśam āyāti nānyathā //MU_5,50.9//",
    "GSP27moksop_u:12388": "cittanābhāv avaṣṭabhya tasmād yatnena rāghava / saṃsāracakraṃ vahanād ātmanaḥ parirodhaya //MU_5,50.10//",
    "GSP27moksop_u:12389": "etāṃ yuktiṃ vinā duḥkham anantam idam ātmanaḥ / asyāṃ yuktau kṣaṇāt tv antaṃ gatam evāvalokaya //MU_5,50.11//",
    "GSP27moksop_u:12390": "cittākramaṇamātrākhyāt paramād auṣadhād ṛte / prayatnenāpi saṃsāramahārogo na śāmyati //MU_5,50.12//",
    "GSP27moksop_u:12391": "tasmād rāghava santyajya tīrthadānatapaḥkriyāḥ / śreyase paramāyāntaś cittam eva vaśīkuru //MU_5,50.13//",
    "GSP27moksop_u:12392": "cittāntar eva saṃsāraḥ kumbhāntaḥ kumbhakhaṃ yathā / cittanāśe na saṃsāraḥ kumbhanāśe na kumbhakham //MU_5,50.14//",
    "GSP27moksop_u:12393": "cittasaṃsāraṇākāśakoṭare cittakumbhakham / vināśyātulitākāśarūpaṃ svaṃ rūpam āviśa //MU_5,50.15//",
    "GSP27moksop_u:12394": "vartamānaṃ kramāyātaṃ bhajad bāhyadhiyā kṣaṇam / bhūtaṃ bhaviṣyad abhajad yāti cittam acittatām //MU_5,50.16//",
    "GSP27moksop_u:12395": "saṅkalpaṃ sānusandhānavarjanaṃ cet pratikṣaṇam / karoṣi tad acittatvaṃ prāpta evāsi pāvanam //MU_5,50.17//",
    "GSP27moksop_u:12396": "yāvat saṅkalpakalanaṃ tāvac cittavibhūtayaḥ / yāvaj jaladavistāras tāvat khe jalabindavaḥ //MU_5,50.18//",
    "GSP27moksop_u:12397": "sacittaṃ cetanaṃ yāvat tāvat saṅkalpakalpanam / sacandrāṃśu jagad yāvat tāvat prāleyaleśakāḥ //MU_5,50.19//",
    "GSP27moksop_u:12398": "cetanaś cittariktaś ced bhāvitas tat kusaṃsṛteḥ / āmūlam eva dagdhāni viddhi mūlāni siddhiman //MU_5,50.20//",
    "GSP27moksop_u:12399": "cetanaṃ cittariktaṃ hi pratyakcetanam ucyate / nirmanaskasvabhāvaṃ tan na tatra kalanāmalaḥ //MU_5,50.21//",
    "GSP27moksop_u:12400": "sā satyatā sā śivatā sā sattā pāramātmikī / sarvajñatā sā sā tṛptir nanu yatra manaḥ kṣatam //MU_5,50.22//",
    "GSP27moksop_u:12401": "mano yatra tu tatrāsthās tatra duḥkhasukhāni ca / sadā sannidhim āyānti śmaśāna iva vāyasāḥ //MU_5,50.23//",
    "GSP27moksop_u:12402": "avastutvāvabodhena sarvabhāvavyavasthiteḥ / saṃsṛtivratater bījaṃ saṅkalpe nopajāyate //MU_5,50.24//",
    "GSP27moksop_u:12403": "śāstrasajjanasamparkasantatābhyāsayogataḥ / jāgatānām avastutvaṃ bhāvānām adhigamyate //MU_5,50.25//",
    "GSP27moksop_u:12404": "avivekād upāhṛtya cetas svair yatnaniścayaiḥ / balātkāreṇa saṃyojyaṃ śāstrasatpuruṣakrame //MU_5,50.26//",
    "GSP27moksop_u:12405": "mukhyaṃ kāraṇam ātmaiva paramātmāvalokane / agādhe patitaṃ ratnaṃ ratnenaivāvakṛṣyate //MU_5,50.27//",
    "GSP27moksop_u:12406": "svānubhūtāni duḥkhāni svātmaiva tyaktum arhati / tenātmaivātmavijñāne hetur ekaḥ paras smṛtaḥ //MU_5,50.28//",
    "GSP27moksop_u:12407": "pralapan visṛjan gṛhṇann unmiṣan nimiṣann api / nirastamananānantasaṃvinmātraparo bhava //MU_5,50.29//",
    "GSP27moksop_u:12408": "mamedaṃ tad ayaṃ so 'ham iti santyajya vāsanāḥ / ekaniṣṭhatayāntassthasaṃvinmātraparo bhava //MU_5,50.30//",
    "GSP27moksop_u:12409": "vartamānabhaviṣyantyos sthityor ādeham ekadhīḥ / svasaṃvittyanusandhānāt samādhānaparo bhava //MU_5,50.31//",
    "GSP27moksop_u:12410": "palāyaneṣu yuddheṣu duḥkheṣu ca sukheṣu ca / jāgratsvapnasuṣupteṣu svasaṃvittiparo bhava //MU_5,50.32//",
    "GSP27moksop_u:12411": "malaṃ saṃvedyam utsṛjya mano nirmathya mantharam / āśāpāśān alaṃ chittvā svasaṃvittiparo bhava //MU_5,50.33//",
    "GSP27moksop_u:12412": "aśubhāśubhasaṅketas saṃśāntāśāviṣūcikaḥ / naṣṭeṣṭāniṣṭadṛṣṭis tvaṃ saṃvitsāraparo bhava //MU_5,50.34//",
    "GSP27moksop_u:12413": "sakartṛkarmakaraṇān svān sparśān antar aspṛśan / nirvikalpanirālambas svacinmātraparo bhava //MU_5,50.35//",
    "GSP27moksop_u:12414": "jāgraty eva hi sauṣuptīṃ bhāvayan susthirāṃ sthitim / sarvam astīti sañcintya sattaikātmavapur bhava //MU_5,50.36//",
    "GSP27moksop_u:12415": "nānānānādaśāmukto yukto muktatayāśaye / samagrakalanādīpas svacinmātraparo bhava //MU_5,50.37//",
    "GSP27moksop_u:12416": "ātmatāparate tyaktvā nirvibhāgo jagatsthitau / vajrastambhavad ātmānam avalambya sthiro bhava //MU_5,50.38//",
    "GSP27moksop_u:12417": "chittvāntar mānasān pāśān āśārūpān udārayā / dhiyā dhairyaikadhāriṇyā nirdharmādharmatāṃ vraja //MU_5,50.39//",
    "GSP27moksop_u:12418": "samāsādayatas tattvaṃ svasaṃvedanam ity alam / viṣaṃ hālāhalam api yāsyaty amṛtatāṃ tava //MU_5,50.40//",
    "GSP27moksop_u:12419": "tadodeti mahāmohas saṃsṛtibhramakāraṇam / nirmalāyā niraṃśāyās svasaṃvitteś cyutir yadā //MU_5,50.41//",
    "GSP27moksop_u:12420": "tadā saṅkṣīyate mohas saṃsṛtibhramakāraṇam / nirmalāyāṃ niraṃśāyāṃ svasaṃvittau sthitir yadā //MU_5,50.42//",
    "GSP27moksop_u:12421": "svarūpam anuyātasya tīrṇasyāśāmahārṇavam / prasariṣyati te saṃvit sūryāṃśur iva sarvataḥ //MU_5,50.43//",
    "GSP27moksop_u:12422": "svabhāvam ālokayata ānandamayasaṃsthiteḥ / rasāyanam api svādu rāma prativiṣāyate //MU_5,50.44//",
    "GSP27moksop_u:12423": "tair na lajjāmahe pumbhir ye svabhāvam upāgatāḥ / śeṣāḥ puruṣanāmāno gardabhā dīrghabāhavaḥ //MU_5,50.45//",
    "GSP27moksop_u:12424": "parvatāḥ kharvatāṃ yānti puro 'drer iva dantinaḥ / parāṃ koṭiṃ prayātasya svasaṃvittyunnatasthiteḥ //MU_5,50.46//",
    "GSP27moksop_u:12425": "ādṛśyadraṣṭṛsīmno 'ntas sūryādīny akhilāny api / na tejāṃsy upakurvanti svasaṃviddivyacakṣuṣaḥ //MU_5,50.47//",
    "GSP27moksop_u:12426": "avastutāṃ vrajanty ete madhyāhna iva dīpakāḥ / arkādayo mahālokavidhāv adhigatātmanaḥ //MU_5,50.48//",
    "GSP27moksop_u:12427": "tejo'ṃśuṣu prabhāveṣu baleṣv atimahatsv api / sarveṣūnnatiyukteṣu tattvajñaḥ paramonnataḥ //MU_5,50.49//",
    "GSP27moksop_u:12428": "bhānti bhāsā yathā sūryavahnīndumaṇitārakāḥ / tathā jagati rājante jñātajñeyā narottamāḥ //MU_5,50.50//",
    "GSP27moksop_u:12429": "dharāvivarakīṭebhyo gardabhebhyo 'pi mānavāḥ / tiryagbhyaś cāpy atattvajñā rāma tucchatarās smṛtāḥ //MU_5,50.51//",
    "GSP27moksop_u:12430": "tāvat sammohavetālo deho yāvad anātmavān / ātmajña eva saṃyuktaś cetaneneti tadvidaḥ //MU_5,50.52//",
    "GSP27moksop_u:12431": "anātmajño hi durdehaḥ prasphurann api bhūtale / śava eva bhramaty uccair ātmajñas tu sacetanaḥ //MU_5,50.53//",
    "GSP27moksop_u:12432": "dūram ātmajñatā yāti citte pīvaratāṃ gate / ālokalakṣmīr amalā mahāmegha ivotthite //MU_5,50.54//",
    "GSP27moksop_u:12433": "bhogābhogatiraskāraiḥ kārśyaṃ neyaṃ manaś śanaiḥ / rasāpahārais tajjñena kālenājīrṇaparṇavat //MU_5,50.55//",
    "GSP27moksop_u:12434": "anātmany ātmabhāvena dehamātrāsthayānayā / putradārakuṭumbaiś ca ceto gacchati pīnatām //MU_5,50.56//",
    "GSP27moksop_u:12435": "ahaṅkāravikāreṇa mamatāmalahelayā / idaṃ mameti bhāvena ceto gacchati pīnatām //MU_5,50.57//",
    "GSP27moksop_u:12436": "jarāmaraṇaduḥkhena vyartham unnatim īyuṣā / doṣāśīviṣakośena ceto gacchati pīnatām //MU_5,50.58//",
    "GSP27moksop_u:12437": "durāśākṣīrapānena bhogānilabalena ca / āsthādānena cānena cittāhir yāti pīnatām //MU_5,50.59//",
    "GSP27moksop_u:12438": "ādhivyādhivilāsena samāśvāsena saṃsṛtau / heyādeyaprayatnena ceto gacchati pīnatām //MU_5,50.60//",
    "GSP27moksop_u:12439": "āgamāpāyavapuṣā viṣavaiṣamyaśaṃsinā / bhogābhogena pīnena cittāhir yāti pīnatām //MU_5,50.61//",
    "GSP27moksop_u:12440": "śarīraduśśvabhraciraprarūḍhaṃ cintācayoccākṛtimañjarīkam / jarāmṛtivyādhiphalāvanamraṃ kāmopabhogaughavikāsipuṣpam //MU_5,50.62//",
    "GSP27moksop_u:12441": "vicārasārakrakacena cittaviṣadrumaṃ tvaṃ drutam indukalpa / āśāmahāśākham aśaṅkam eva cchinddhi prasahyārdravikalpapattram //MU_5,50.63//",
    "GSP27moksop_u:12442": "mattaṃ kṣaṇaṃ caikataṭopaveśaviśrāntisaukhyeṣv asamartham ugram / āloḍanotkaṃ sujanakramābjaṣaṇḍasya caṇḍaṃ sukhaduḥkhagaṇḍam //MU_5,50.64//",
    "GSP27moksop_u:12443": "cetogajaṃ kāyakukānanasthaṃ sutīkṣṇayā dhīkarajāgrapaṅktyā / vidārayādīrghavikāradantaṃ kriyākaraṃ rāghava rājasiṃha //MU_5,50.65//",
    "GSP27moksop_u:12444": "ratiṃ gataṃ nityam asatpradeśe śarīramālāgrasanena puṣṭam / dhṛṣṭaṃ kriyākarkaśacañcucaṇḍam ekekṣaṇaṃ puṣṭatamo'ṃśakṛṣṇam //MU_5,50.66//",
    "GSP27moksop_u:12445": "dūre samutsāraya sārabhūtaṃ duśceṣṭitaṃ karkaśam āraṭantam / garvoddhataṃ kāyakulāyakośād doṣopaśāntyai nijacittakākam //MU_5,50.67//",
    "GSP27moksop_u:12446": "tṛṣṇāpiśācyā paricaryamāṇaṃ viśrāntam ajñānamahāvaṭeṣu / bhrāntaṃ ciraṃ dehaśateṣv aṭavyāṃ svasaṃsṛtau cetanavarjiteṣu //MU_5,50.68//",
    "GSP27moksop_u:12447": "vivekavairāgyaguruprayatnamantrais svatantrais svacidātmagehāt / notsāritaś cittapiśācako 'yaṃ yāvat kutas tāvad ihātmasiddhiḥ //MU_5,50.69//",
    "GSP27moksop_u:12448": "śubhāsubhāśīrhatamānavaughaṃ cintāviṣaṃ kāyakukañcukaṃ ca / ajasram acchaśvasanāśanaṃ ca sarvasya rāmābhayanāśanaṃ ca //MU_5,50.70//",
    "GSP27moksop_u:12449": "hṛdabjaduśśalmalikoṭarasthaṃ bhogaughagarhākhagamantraśaktyā / nītvā śamaṃ rāma manomahāhiṃ bhayaṃ bhṛśaṃ projjhya bhavābhayātmā //MU_5,50.71//",
    "GSP27moksop_u:12450": "amaṅgalākāradharaś śarīraśavāvalīsantatasevanena / digāvalīsambhramaṇaśramārtaś śmaśānasevī vapuṣā kṣatena //MU_5,50.72//",
    "GSP27moksop_u:12451": "bhogāmiṣe dikṣv abhidhāvamāna utkandharo dhīravivṛddhagarvaḥ / uḍḍīya ced gacchati cittagṛdhro dehadrumāt tan nipuṇaṃ jayas te //MU_5,50.73//",
    "GSP27moksop_u:12452": "bhrāntaṃ vanānteṣu digantareṣu phalārthinaṃ cañcalam ākulāṅgam / janmāvaner janmamahīṃ prayāntaṃ saṃsārapānthaṃ janam āhasantam //MU_5,50.74//",
    "GSP27moksop_u:12453": "drume 'kṣināsākusume bhujādiśākhe vilolāṅgulijālapattre / samullasantaṃ parimārayainaṃ manomahāmarkaṭam aṅga siddhyai //MU_5,50.75//",
    "GSP27moksop_u:12454": "abhyutthitaṃ satphalasaṅkṣayāya lasatsukhāsaṅgataḍitprakāśam / varṣantam āsāram anarthasārtham āndolitaṃ vāsanavātyayāntaḥ //MU_5,50.76//",
    "GSP27moksop_u:12455": "saṅkalpyasaṅkalpanavarjanogramantraprabhāvād dhṛdayāmbarāt tvam / sotsāham utsādaya cittameghaṃ mahat phalaṃ prāpya bhavālam āḍhyaḥ //MU_5,50.77//",
    "GSP27moksop_u:12456": "granthīkṛtaṃ karmabhir ātmasṛṣṭaiś śastrair abhedyaṃ jvalanair adagdham / pīḍāṃ parām ātmani kalpayantaṃ samastajātyantaradīrghadāma //MU_5,50.78//",
    "GSP27moksop_u:12457": "samprotanissaṅkhyaśarīramālaṃ balād asaṅkalpanamātraśastraiḥ / chittvā svayaṃ rāghava cittapāśaṃ yathāsukhaṃ tvaṃ viharāstaśaṅkaḥ //MU_5,50.79//",
    "GSP27moksop_u:12458": "phūtkāradagdhākhilamārgalokam atyantaduṣprāpaparaprabodham / āśāviṣāśoṣitalokaṣaṇḍaṃ vātāmiṣocchūnaśarīradaṇḍam //MU_5,50.80//",
    "GSP27moksop_u:12459": "āmantharaṃ dehaguhāprasuptaṃ saṅkalpaghorājagaraṃ javena / akāmanānāmamahānalena balena dagdhvā vibhayo bhava tvam //MU_5,50.81//",
    "GSP27moksop_u:12460": "cittena cetaś śamam āśu nītvā śuddhena ghorāstram ivāstrayuktyā / cirāya sādho tyaja cañcalatvaṃ vimarkaṭo vṛkṣa ivākṣataśrīḥ //MU_5,50.82//",
    "GSP27moksop_u:12461": "alam alam iti kṛtvā cetasā vītaśaṅkaṃ vyupaśamitamalo 'ntas sarvam ādeham eva / tṛṇalavalaghu paśyaṃl līlayāheyadṛṣṭyā piba vihara ramasva prāptasaṃsārapāraḥ //MU_5,50.83//",
    "GSP27moksop_u:12462": "rāghavāśayaviniyogo nāma sargaḥ",
    "GSP27moksop_u:12463": "ekapañcāśas sargaḥ",
    "GSP27moksop_u:12464": "vasiṣṭhaḥ: paridīrghāsu tanvīṣu kacantīṣv asitāsu ca / kṣuradhāropamānāsu cittavṛttiṣu tiṣṭha mā //MU_5,51.1//",
    "GSP27moksop_u:12465": "kālena ca mahākṣetre jāteyaṃ buddhivallarī / vṛddhiṃ vivekasekena nayaināṃ nayakovida //MU_5,51.2//",
    "GSP27moksop_u:12466": "yāvan mlāyati no kāyakalikā kalibhasmanā / bhūtale patitāṃ tāvad enām uddhṛtya dhāraya //MU_5,51.3//",
    "GSP27moksop_u:12467": "madvākyārthaikatattvajña madvākyārthaikabhāvanāt / sukham āpnoṣi sarpārir yathābhraravabhāvanāt //MU_5,51.4//",
    "GSP27moksop_u:12468": "uddālakavad ālūnaviśīrṇaṃ bhūtapañcakam / kṛtvā kṛtvā dhiyā dhīra dhīrayāntar vicāraya //MU_5,51.5//",
    "GSP27moksop_u:12469": "rāmaḥ: kena krameṇa bhagavan muninoddālakena tat / bhūtapañcakam ālūnaṃ kṛtvāntaḥ pravicāritam //MU_5,51.6//",
    "GSP27moksop_u:12470": "vasiṣṭhaḥ: śṛṇu rāma yathā pūrvaṃ bhūtavṛndavicāraṇāt / uddālakena samprāptā paramā dṛṣṭir akṣatā //MU_5,51.7//",
    "GSP27moksop_u:12471": "jagajjīrṇagṛhasyāsya koṇe kasmiṃścid ātate / bhūmer aniladiṅnāmni bhūbhṛdbhāṇḍabharākule //MU_5,51.8//",
    "GSP27moksop_u:12472": "gandhamādanaśailendranāmnī kācit kila sthalī / vidyate kīrṇakusumā karpūradrumadhūsarā //MU_5,51.9//",
    "GSP27moksop_u:12473": "vicitravarṇavihagā nānāvanavilāsinī / vanecaravyāptataṭī puṣpakesarahāsinī //MU_5,51.10//",
    "GSP27moksop_u:12474": "kvacit sthitamahāratnā kvacin nīlāmbudotpalā / kvacin nīhārakavarī sarasīdarpaṇā kvacit //MU_5,51.11//",
    "GSP27moksop_u:12475": "tatra kasmiṃścid udite sānau saphalapādape / āgulphakīrṇakusume snigdhacchāyāmahādrume //MU_5,51.12//",
    "GSP27moksop_u:12476": "uddālako nāma munir maunī mānī mahāmatiḥ / aprāptayauvanaḥ pūrvam uvāsoddāmatāpasaḥ //MU_5,51.13//",
    "GSP27moksop_u:12477": "prathamaṃ tu babhūvāsāv alpaprajñāvicāravān / aprāptapadaviśrāntir aprabuddhaśubhāśayaḥ //MU_5,51.14//",
    "GSP27moksop_u:12478": "tataḥ krameṇa tapasā śāstrārthaniyamair yamaiḥ / viveka ājagāmainaṃ navartur iva bhūtalam //MU_5,51.15//",
    "GSP27moksop_u:12479": "athedaṃ cintayām āsa saṃsārabhayabhītadhīḥ / ekānta eva nivasan kadācit klāntamānasaḥ //MU_5,51.16//",
    "GSP27moksop_u:12480": "kiṃ tat prāpyaṃ pradhānaṃ syād yad viśrāntau na śocyate / yat prāpya janmanā bhūyas sambandho nopajāyate //MU_5,51.17//",
    "GSP27moksop_u:12481": "kadāhaṃ tyaktamananaḥ pade paramapāvane / viśrāntiṃ ciram eṣyāmi meruśṛṅga ivāmbudaḥ //MU_5,51.18//",
    "GSP27moksop_u:12482": "kadā śamam upeṣyanti mamāntar bhogavāsanāḥ / ālolakallolaravā ūrmayo 'mbunidhāv iva //MU_5,51.19//",
    "GSP27moksop_u:12483": "idaṃ kṛtvedam apy anyat kartavyam iti kalpanām / kadāntar vihasiṣyāmi padaviśrāntayā dhiyā //MU_5,51.20//",
    "GSP27moksop_u:12484": "kadā vikalpajālaṃ me na lagiṣyati cetasi / sthitam apy ujjhitāsaṅgaṃ payaḥ padmadale yathā //MU_5,51.21//",
    "GSP27moksop_u:12485": "kadā bahalakallolāṃ nāvā paramayā dhiyā / paritīrṇo bhaviṣyāmi tṛṣṇāmattataraṅgiṇīm //MU_5,51.22//",
    "GSP27moksop_u:12486": "kademāṃ jāgatair bhūtaiḥ kriyamāṇām asanmayīm / kriyām upahasiṣyāmi bālalīlām ivāphalām //MU_5,51.23//",
    "GSP27moksop_u:12487": "kadā vikalpaparyastamanodolāvadolanam / praśamiṣyati me śāntapānaujasa iva bhramaḥ //MU_5,51.24//",
    "GSP27moksop_u:12488": "kadoditavapurbhāsvān vihasañ jāgatīr gatīḥ / antas santoṣam eṣyāmi virāḍātmeva pūrṇadhīḥ //MU_5,51.25//",
    "GSP27moksop_u:12489": "śāntaś samasamācāras somyas sarvārthanisspṛhaḥ / kadopaśamam eṣyāmi manthonmuktamahābdhivat //MU_5,51.26//",
    "GSP27moksop_u:12490": "kademām akhilāṃ dṛśyaśriyam āśāśatātmikām / sarvāṃ suṣuptavat paśyan bhaviṣyāmy antarātataḥ //MU_5,51.27//",
    "GSP27moksop_u:12491": "sabāhyābhyantaraṃ sarvaṃ śāntakalpanayā dhiyā / paśyaṃś cinmātram akhilaṃ bhāvayiṣyāmy ahaṃ kadā //MU_5,51.28//",
    "GSP27moksop_u:12492": "kadopaśāntacittātmā cittām upagataḥ parām / paramālokam eṣyāmi jātyāndhyavigamād iva //MU_5,51.29//",
    "GSP27moksop_u:12493": "kadābhyāsopalabdhena citprakāśena cāruṇā / dūrād ālokayiṣyāmi tanvīṃ kālakalām imām //MU_5,51.30//",
    "GSP27moksop_u:12494": "īhitānīhitonmukto heyopādeyavarjitaḥ / kadāntas toṣam eṣyāmi svaprakāśapadasthitaḥ //MU_5,51.31//",
    "GSP27moksop_u:12495": "kadāśākauśikīkīrṇā jāḍyajīrṇahṛdambujā / kṣayam eṣyati kṛṣṇeyaṃ kadā me mohayāminī //MU_5,51.32//",
    "GSP27moksop_u:12496": "kadopaśāntamanano dharaṇīdharakandare / sameṣyāmi śilāsāmyaṃ nirvikalpasamādhinā //MU_5,51.33//",
    "GSP27moksop_u:12497": "kadā me cittamātaṅgas svābhimānamahāmadaḥ / tattvāvabodhahariṇā hato nāśam upaiṣyati //MU_5,51.34//",
    "GSP27moksop_u:12498": "niraṃśadhyānaviśrāntimūkasya mama mūrdhani / kadā karṇe kariṣyanti kulāyaṃ vanaputtikāḥ //MU_5,51.35//",
    "GSP27moksop_u:12499": "kadā niśśaṅkam urasi dhyānādhīnadhiyaḥ khagāḥ / mama viśrāntim eṣyanti śailasthāṇutalasthiteḥ //MU_5,51.36//",
    "GSP27moksop_u:12500": "tṛṣṇākarañjajaṭilāṃ janmajarjaragulmakām / saṃsārāraṇyasaraṇiṃ tyaktvā yāsyāmy ahaṃ kadā //MU_5,51.37//",
    "GSP27moksop_u:12501": "iti cintāparavaśo vana uddālako dvijaḥ / punaḥ punas tūpaviśya dhyānābhyāsaṃ cakāra saḥ //MU_5,51.38//",
    "GSP27moksop_u:12502": "viṣayair nīyamāne tu citte markaṭacañcale / na sa lebhe samādhānapratiṣṭhāṃ prītidāyinīm //MU_5,51.39//",
    "GSP27moksop_u:12503": "kadācid bāhyasaṃsparśaparityāgād anantaram / tasyāgacchac cittakapiḥ prodvegaṃ tattvasaṃsthitau //MU_5,51.40//",
    "GSP27moksop_u:12504": "kadācid āntarān sparśān parityajya manaḥkapiḥ / lolatvāt tasya saṃyāto viṣayaṃ viṣalubdhavat //MU_5,51.41//",
    "GSP27moksop_u:12505": "kadācid āntarārkābhaṃ tejo dṛṣṭvāntare manaḥ / viṣayonmukhatāṃ yātaṃ tasya tāmarasekṣaṇa //MU_5,51.42//",
    "GSP27moksop_u:12506": "antar āndhyatamastyāgaṃ kṛtvā viṣayalampaṭam / tasyoḍḍīya mano yāti kadācit trastapakṣivat //MU_5,51.43//",
    "GSP27moksop_u:12507": "bāhyān ābhyantarān sparśāṃs tyaktvā nidrāṃ ca tanmanaḥ / tamas tejaś ca no lebhe kadācic chāśvatīṃ sthitim //MU_5,51.44//",
    "GSP27moksop_u:12508": "iti paryākulāsv antas so 'luṭhad dhyānavṛttiṣu / darīṣv anvaham ugrāsu vātabhagna iva drumaḥ //MU_5,51.45//",
    "GSP27moksop_u:12509": "atiṣṭhal lūnasaṃrūḍhamanā mananasaṅkaṭe / yathā dolāyitavapus tṛṇaṃ tīrataraṅgake //MU_5,51.46//",
    "GSP27moksop_u:12510": "atha paryākulamatir vijahārāratir girau / pratyahaṃ divasādhīśo mahāmerāv ivaikakaḥ //MU_5,51.47//",
    "GSP27moksop_u:12511": "samagrabhūtaduṣprāpām ekadā prāpa kandarām / saṃśāntasarvasañcārāṃ munir mokṣadaśām iva //MU_5,51.48//",
    "GSP27moksop_u:12512": "aparyākulitāṃ vātair aprāptamṛgapakṣiṇīṃ / adṛṣṭāṃ devagandharvaiḥ paramākāśaśobhanām //MU_5,51.49//",
    "GSP27moksop_u:12513": "puṣpaprakarasañchannāṃ mṛduśādvalakomalām / jyotīrasāśmasamprotaiḥ kṛtāṃ marakatair iva //MU_5,51.50//",
    "GSP27moksop_u:12514": "siddhagītalasacchāyāṃ prakaṭāṃ ratnadīpakaiḥ / suguptāṃ vanadevīnām antaḥpurakuṭīm iva //MU_5,51.51//",
    "GSP27moksop_u:12515": "na locanāhitālokāṃ nātyuṣṇāṃ nātiśītalām / śāradasyoditārkasya hemagaurīṃ prabhām iva //MU_5,51.52//",
    "GSP27moksop_u:12516": "nālpālokaparimlānāṃ komalāśabdamārutām / mañjarījaṭilopāntāṃ bālāṃ mālāvatīm iva //MU_5,51.53//",
    "GSP27moksop_u:12517": "upaśamapadavīm ivāttarūpāṃ kamalajaviśramaṇāya yogyarūpām / kusumanikarakomalābhirāmāṃ sarasijakoṭarasundarīṃ samantāt //MU_5,51.54//",
    "GSP27moksop_u:12518": "uddālakamanoratho nāma sargaḥ",
    "GSP27moksop_u:12519": "dvipañcāśas sargaḥ",
    "GSP27moksop_u:12520": "vasiṣṭhaḥ: sa tāṃ viveśa dharmātmā gandhamādanakandarām / cirabhramaṇasamprāptām aliḥ padmakuṭīm iva //MU_5,52.1//",
    "GSP27moksop_u:12521": "samādhānonmukhatayā praviśan sa vyarājata / sargavyāpāraviratāv ātmapuryām ivābjajaḥ //MU_5,52.2//",
    "GSP27moksop_u:12522": "cakārāsanam ānīlaiḥ pattrair antassthagucchakam / mṛdu meghavidhir vṛndam āmbhodam iva tatra saḥ //MU_5,52.3//",
    "GSP27moksop_u:12523": "tasya prasārayām āsa pṛṣṭhe cāru mṛgājinam / nīlaratnataṭe meros tārāśāram ivāmbaram //MU_5,52.4//",
    "GSP27moksop_u:12524": "tatropāviśad āveśaṃ caitasaṃ tanutāṃ nayan / antaśśuddhavapuś śṛṅge vṛṣṭamūka ivāmbudaḥ //MU_5,52.5//",
    "GSP27moksop_u:12525": "buddhavat sudṛḍhābaddhapadmāsana udaṅmukhaḥ / pārṣṇibhyāṃ vṛṣaṇau dhṛtvā cakāra brāhmam añjalim //MU_5,52.6//",
    "GSP27moksop_u:12526": "vāsanābhyas samāhṛtya manomṛgapariplutam / nirvikalpasamādhyarthaṃ cakāremāṃ vicāraṇām //MU_5,52.7//",
    "GSP27moksop_u:12527": "ayi mūrkha manaḥ ko 'rthas tava saṃsāravṛttibhiḥ / dhīmanto na niṣevante paryante duḥkhadāṃ kriyām //MU_5,52.8//",
    "GSP27moksop_u:12528": "anudhāvati yo bhogāṃs tyaktvā śamarasāyanam / sa tyaktamandāravanaḥ prayāti viṣajaṅgalam //MU_5,52.9//",
    "GSP27moksop_u:12529": "yadi yāsi mahīrandhraṃ brahmalokam athāpi vā / tan na nirvṛtim āyāsi tvaṃ vinopaśamāmṛtam //MU_5,52.10//",
    "GSP27moksop_u:12530": "āśāśatāvapūrṇatvaṃ tvam idaṃ sarvaduḥkhadam / tyaja yāhi paraṃ śreyaḥ padam ekāntasundaram //MU_5,52.11//",
    "GSP27moksop_u:12531": "imā vicitrāḥ kalanā bhāvābhāvamayātmikāḥ / duḥkhāyaiva tavogrāya na sukhāya kadācana //MU_5,52.12//",
    "GSP27moksop_u:12532": "śabdādikābhir etābhiḥ kiṃ mūḍha hatavṛttibhiḥ / bhramasy avirataṃ vyartham eva maṇḍūkikā yathā //MU_5,52.13//",
    "GSP27moksop_u:12533": "manomaṇḍūkike vyartham iyantaṃ kālam andhayā / bhramantyā bhuvanaṃ viṣvak kiṃ samāsāditaṃ tvayā //MU_5,52.14//",
    "GSP27moksop_u:12534": "yasmāt kiñcit tad āpnoṣi yasmin bhajasi nirvṛtim / tasmiṃś citta śame mūrkha nānubadhnāsi kiṃ padam //MU_5,52.15//",
    "GSP27moksop_u:12535": "āgatya śrotratāṃ mūrkha vyarthotthānopabṛṃhitām / dhiyā śabdānusāriṇyā mṛgavan mā kṣayaṃ vraja //MU_5,52.16//",
    "GSP27moksop_u:12536": "tvaktām āgatya duḥkhāya sparśonmukhatayānayā / mūrkha mā baddhatām ehi gajīlubdhagajendravat //MU_5,52.17//",
    "GSP27moksop_u:12537": "rasanābhāvam āgatya gardhenāndha durandhasām / mā nāśam ehi baḍiśapiṇḍīlampaṭamatsyavat //MU_5,52.18//",
    "GSP27moksop_u:12538": "cākṣuṣīṃ vṛttim āśritya stryādirūpāmayonmukhīm / mā gaccha dagdhatāṃ mugdha kāntilubdhapataṅgavat //MU_5,52.19//",
    "GSP27moksop_u:12539": "ghrāṇamārgam upāśritya śarīrāmbhojakoṭare / gandhonmukhatayā bandhaṃ mā samāśraya bhṛṅgavat //MU_5,52.20//",
    "GSP27moksop_u:12540": "kuraṅgālipataṅgebhamīnās tv ekaikaśo hatāḥ / sarvair etair anarthais tu vyāptasyājña kutas sukham //MU_5,52.21//",
    "GSP27moksop_u:12541": "he citta vāsanājālaṃ bandhāya bhavatombhitam / svātmanas sahajaḥ phenas tāntavaḥ krimiṇā yathā //MU_5,52.22//",
    "GSP27moksop_u:12542": "śaradabhravad āgatya śuddhiṃ tyaktamalāmayām / yadi śāmyasi nirmūlaṃ tad anantā jayās tava //MU_5,52.23//",
    "GSP27moksop_u:12543": "kṣayodayadaśādātrīḥ paryantaparitāpinīḥ / jānann api jagaddṛṣṭīr na tyakṣyasi vinaṅkṣyasi //MU_5,52.24//",
    "GSP27moksop_u:12544": "karomy atha kimarthaṃ vā tavaitad anuśāsanam / vicāraṇavataḥ puṃsaś cittam asti hi nānagha //MU_5,52.25//",
    "GSP27moksop_u:12545": "yāvad ajñānaghanatā tāvat praghanacittatā / yāvat prāvṛṭprabalatā tāvan nīhārabhūritā //MU_5,52.26//",
    "GSP27moksop_u:12546": "yāvad ajñānatanutā tāvac cittasya tānavam / prāvṛṭparikṣayo yāvat tāvan nīhārasaṅkṣayaḥ //MU_5,52.27//",
    "GSP27moksop_u:12547": "yāvat tānavam āyātaṃ śuddhaṃ cittaṃ vicāravat / tāvat tat kṣīṇam evāhaṃ manye śāradameghavat //MU_5,52.28//",
    "GSP27moksop_u:12548": "anuśāsanam etad yad asato naśyato 'tha vā / kriyate tan nabhovāripavanāhananais samam //MU_5,52.29//",
    "GSP27moksop_u:12549": "tasmāt saṅkṣīyamāṇaṃ tvāṃ tyajāmy aham asanmayam / maurkhyaṃ paramam evāhuḥ parityājyānuśāsanam //MU_5,52.30//",
    "GSP27moksop_u:12550": "nirvikalpo 'smi ciddīpo nirahaṅkāravāsanaḥ / tvayāhaṅkārabījena na sambaddho 'smy asanmaya //MU_5,52.31//",
    "GSP27moksop_u:12551": "ayaṃ so 'ham iti vyarthaṃ durdṛṣṭir avalambitā / tvayā mūḍha vināśāya śaṅkāviṣaviṣūcikā //MU_5,52.32//",
    "GSP27moksop_u:12552": "anantasyātmatattvasya tanvī matimatī sthitiḥ / na sambhavati bilvāntar vāsitā dantino yathā //MU_5,52.33//",
    "GSP27moksop_u:12553": "mahāskhadeva gambhīrā duḥkhadā vāsanāśritā / tvayaiṣā tad asatpātir nainām anusarāmy aham //MU_5,52.34//",
    "GSP27moksop_u:12554": "kaḥ kilāyaṃ mudhā moho bālasyevāvicāriṇaḥ / ayaṃ so 'ham iti bhrāntisandarbhaparikalpitaḥ //MU_5,52.35//",
    "GSP27moksop_u:12555": "pādāṅguṣṭhāc chiro yāvat kaṇaśaḥ pravicāritam / na labdho 'sāv ahaṃ nāma kas syād ahaṃ iti sthitaḥ //MU_5,52.36//",
    "GSP27moksop_u:12556": "bharitāśeṣadikkuñjaṃ paśyāmy ekaṃ jagattraye / saṃvedanam asaṃvedyaṃ sarvatra vitatātmakam //MU_5,52.37//",
    "GSP27moksop_u:12557": "dṛśyate tasya neyattā na nāma parikalpanā / naikatā nānyatā caiva na mahattā na cāṇutā //MU_5,52.38//",
    "GSP27moksop_u:12558": "vedanaṃ tvam asaṃvedyaṃ mayi ced duḥkhakāraṇam / vivekajena bhedena tad idaṃ hanyase mayā //MU_5,52.39//",
    "GSP27moksop_u:12559": "idaṃ māṃsaṃ idaṃ raktam imāny asthīni dehake / ime te śvāsamarutaḥ ko 'sāv aham iti sthitaḥ //MU_5,52.40//",
    "GSP27moksop_u:12560": "māṃsam anyad asṛk cānyad asthīny anyāni citta he / bodho 'nyas spandanaṃ cānyat ko 'sāv aham iti sthitaḥ //MU_5,52.41//",
    "GSP27moksop_u:12561": "idaṃ ghrāṇam iyaṃ jihvā tvag iyaṃ śravaṇe ime / idaṃ cakṣur ayaṃ spandaḥ ko 'sāv aham iti sthitaḥ //MU_5,52.42//",
    "GSP27moksop_u:12562": "yathābhūtatayā nāham asmi na tvaṃ na vāsanā / ātmā śuddhaś cidābhāsaḥ kevalo 'yaṃ vijṛmbhate //MU_5,52.43//",
    "GSP27moksop_u:12563": "aham eveha sarvatra nāhaṃ kiñcid apīha vā / ity eva sanmayī dṛṣṭir netaro vidyate kramaḥ //MU_5,52.44//",
    "GSP27moksop_u:12564": "ciram ajñānadhūrtena pothito 'smy aty ahantayā / vṛkeṇa dṛptenāṭavyāṃ labdhveva paśupotakaḥ //MU_5,52.45//",
    "GSP27moksop_u:12565": "diṣṭyedānīṃ parijñāto mayaiṣo 'jñānataskaraḥ / punar na saṃśrayāmy enaṃ svarūpārthāpahāriṇam //MU_5,52.46//",
    "GSP27moksop_u:12566": "nirduḥkho duḥkhayogyasya nāham asya na caiṣa me / kaścid bhavati śailasya tatstha eva yathāmbudaḥ //MU_5,52.47//",
    "GSP27moksop_u:12567": "nāhaṃ bhūtvā tv ahaṃ hīdaṃ vacmi tiṣṭhāmi yāmi vā / ātmāvalokanenāham anahaṅkāratāṃ gataḥ //MU_5,52.48//",
    "GSP27moksop_u:12568": "nūnam evānya evaite matto 'jñāś cakṣurādayaḥ / yāntu tiṣṭhantu vā dehe mamaite tu na kecana //MU_5,52.49//",
    "GSP27moksop_u:12569": "kaṣṭaṃ ko 'yam ahaṃ nāma kathaṃ kenopakalpitaḥ / jagadbālakavetālas tālottālātulākṛtiḥ //MU_5,52.50//",
    "GSP27moksop_u:12570": "etāvantam ciraṃ kālaṃ vyartham āluṭhito 'vaṭe / aham ambutṛṇonmukte duradrau hariṇo yathā //MU_5,52.51//",
    "GSP27moksop_u:12571": "svārthaikālokane cakṣur yadi tūnmukhatāṃ gatam / tad ahaṃ nāma ko 'sau syād yo 'smi duḥkhena mohitaḥ //MU_5,52.52//",
    "GSP27moksop_u:12572": "sparśanāmni nije tattve yadi jātā tvag unmukhī / tat ko 'yaṃ syād ahaṃ nāma kupiśāca ivoditaḥ //MU_5,52.53//",
    "GSP27moksop_u:12573": "raseṣv abhiniṣaṇṇe 'smin sve krame rasanendriye / ahaṃ mṛṣṭabhug ity eṣa kutastyaḥ kutsito bhramaḥ //MU_5,52.54//",
    "GSP27moksop_u:12574": "śabdaśaktiṃ śrite śrotre varāke svārthapaṇḍite / tad ahaṅkāraduḥkhasya nirbījasya ka āgamaḥ //MU_5,52.55//",
    "GSP27moksop_u:12575": "ātmambharitvabharite ghrāṇe svaṃ gandham āgate / ahaṃ ghrāteti yo mantā taṃ cauraṃ naiva vedmy aham //MU_5,52.56//",
    "GSP27moksop_u:12576": "mṛgatṛṣṇākrameṇaiṣā bhāvanāpy arthabhāvanī / bhāvas tasyām asatyāyāṃ yasyāsāv api sambhramaḥ //MU_5,52.57//",
    "GSP27moksop_u:12577": "vāsanāhīnam apy etac cakṣurādīndriyaṃ svataḥ / pravartate bahis svārthe vāsanā nātra kāraṇam //MU_5,52.58//",
    "GSP27moksop_u:12578": "vāsanārahitaṃ karma kriyate nanu citta he / kevalaṃ nānubhūyante sukhaduḥkhadṛśo 'tra tāḥ //MU_5,52.59//",
    "GSP27moksop_u:12579": "tasmān mūrkhāṇīndriyāṇi tyaktvāntarvāsanāṃ nijām / kurudhvaṃ karma he sarvaṃ na duḥkhaṃ samavāpsyatha //MU_5,52.60//",
    "GSP27moksop_u:12580": "bhavadbhir eva duḥkhāya vāsanā vāsitā mudhā / bālaiḥ paṅkakrīḍanakavināśeneva khinnatā //MU_5,52.61//",
    "GSP27moksop_u:12581": "vāsanādyā dṛśas sarvā vyatiriktās tu nātmanaḥ / jalād iva taraṅgālyo jñasyaivājñasya nānagha //MU_5,52.62//",
    "GSP27moksop_u:12582": "tṛṣṇayaiva vinaṣṭās stha vyartham indriyacārakāḥ / kośakārāḥ kukrimayas tantuneva svayambhuvā //MU_5,52.63//",
    "GSP27moksop_u:12583": "tṛṣṇayaiveha luṭhatha jarāmaraṇasaṅkaṭe / bhramadṛṣṭyeva śikharipathikāś śvabhrabhūmiṣu //MU_5,52.64//",
    "GSP27moksop_u:12584": "vāsanaiveha bhavatāṃ hetur ekatra bandhane / rajjuś śūnyāśayaprotā muktānām ātatā yathā //MU_5,52.65//",
    "GSP27moksop_u:12585": "kalpanāmātrakalitā na satyaiṣā hi vastutaḥ / asaṅkalpanamātreṇa dātreṇeva vilūyate //MU_5,52.66//",
    "GSP27moksop_u:12586": "eṣā hi bhavatām eva vimohāya kṣayāya ca / vātalekheva dīpānāṃ sphuratām api tejasā //MU_5,52.67//",
    "GSP27moksop_u:12587": "he citta sarvendriyakośa tasmāt sarvendriyair aikyam upetya nūnam / ālokya cātmānam asatsvarūpaṃ nirvāṇam ekāmalabodham āssva //MU_5,52.68//",
    "GSP27moksop_u:12588": "viṣayaviṣaviṣūcikām anantāṃ nipuṇam ahaṃsthitivāsanām apāsya / abhimataparihārakāryayuktyā bhava vibhayo bhagavān bhiyām abhūmiḥ //MU_5,52.69//",
    "GSP27moksop_u:12589": "uddālakavicāro nāma sargaḥ",
    "GSP27moksop_u:12590": "tripañcāśas sargaḥ",
    "GSP27moksop_u:12591": "uddālakaḥ: apāraparyantavapuḥ paramāṇvaṇur eva vā / cid acetyā tadākrāntau na śaktā vāsanādayaḥ //MU_5,53.1//",
    "GSP27moksop_u:12592": "manaśśemuṣyahaṅkārapratibimbaiś śaṭhendriyaiḥ / vāsanotthāpitā śūnyavetālī trāsanodyatā //MU_5,53.2//",
    "GSP27moksop_u:12593": "tatkṛtebhyo vikārebhyo bhītiṃ tāny eva bhūriśaḥ / bhūyo 'py anubhavantv antar ahaṃ hi cid alepikā //MU_5,53.3//",
    "GSP27moksop_u:12594": "cito na janmamaraṇe sarvagāyāś citaḥ kila / kiṃ nāma mriyate brūta māryate kena vāpi kim //MU_5,53.4//",
    "GSP27moksop_u:12595": "cito na jīvitenārthas sarvātmā saiva jīvitam / kiṃ prāpsyati kadātmaiṣa prāṅmṛto yadi jīvati //MU_5,53.5//",
    "GSP27moksop_u:12596": "jīvyate mriyate ceti kuvikalpakalāpinām / kalanā manasām eva nātmano vitatātmanaḥ //MU_5,53.6//",
    "GSP27moksop_u:12597": "yo hy ahambhāvatāṃ prāpto bhāvābhāvais sa gṛhyate / ātmano nāsty ahambhāvo bhāvābhāvāḥ kuto 'sya te //MU_5,53.7//",
    "GSP27moksop_u:12598": "ahambhāvo mudhā moho manaś ca mṛgatṛṣṇikā / jaḍaḥ padārthasambhāraḥ kasyāhambhāvabhāvanā //MU_5,53.8//",
    "GSP27moksop_u:12599": "raktamāṃsamayo deho mano naṣṭaṃ vicāraṇāt / jaḍāś cittādayas sarve kuto 'hambhāvabhāvanā //MU_5,53.9//",
    "GSP27moksop_u:12600": "ātmambharitayā nityam indriyāṇi sthitāny alam / padārthāś ca padārthatve kuto 'hambhāvabhāvanā //MU_5,53.10//",
    "GSP27moksop_u:12601": "guṇā guṇeṣu vartante prakṛtiḥ prakṛtau sthitā / sad eva sati viśrāntaṃ kuto 'hambhāvabhāvanā //MU_5,53.11//",
    "GSP27moksop_u:12602": "sarvagaṃ sarvadehasthaṃ sarvakālamayaṃ mahat / kevalaṃ paramābhānaṃ cidātmaiva hi saṃsthitam //MU_5,53.12//",
    "GSP27moksop_u:12603": "evaṃ kimākṛtiḥ ko vā kimādeyaś ca kiṅkṛtaḥ / kiṃrūpaḥ kimmayaḥ ko 'haṃ kiṃ gṛhṇāmi tyajāmi kim //MU_5,53.13//",
    "GSP27moksop_u:12604": "tenāhaṃ nāma nehāsti bhāvābhāvopapattimān / anahaṅkārarūpasya sambandhaḥ kena me katham //MU_5,53.14//",
    "GSP27moksop_u:12605": "asaty alam ahaṅkāre sambandhaḥ kena kasya kaḥ / sambandhābhāvasaṃsiddhau vilīnā dvitvakalpanā //MU_5,53.15//",
    "GSP27moksop_u:12606": "evaṃ brahmātmakam idaṃ yat kiñcij jagati sthitam / brahmaivāsti tad evāsmi pariśocāmi kiṃ mudhā //MU_5,53.16//",
    "GSP27moksop_u:12607": "ekasminn eva vimale pade sarvagate sthite / ahaṅkārakalaṅkasya kathaṃ nāmodayaḥ kutaḥ //MU_5,53.17//",
    "GSP27moksop_u:12608": "nāsty eva hi padārthaśrīr ātmaivāstīha sarvagaḥ / padārthalakṣmyāṃ satyāṃ ca sambandho 'sti na kasyacit //MU_5,53.18//",
    "GSP27moksop_u:12609": "indriyair indriyeṣv aṅgair mano manasi valgati / cid aluptavapuḥ kena sambaddhaṃ kasya kiṃ katham //MU_5,53.19//",
    "GSP27moksop_u:12610": "upalāyaśśalākānāṃ sambandho na yathā mithaḥ / tathaikatrāpi dṛṣṭānāṃ dehendriyamanaścitām //MU_5,53.20//",
    "GSP27moksop_u:12611": "asadabhyutthite vyartham ahaṅkāramahābhrame / mamedam idam asyeti viparyastam idaṃ jagat //MU_5,53.21//",
    "GSP27moksop_u:12612": "atattvālokajāteyam ahaṅkāracamatkṛtiḥ / tāpena himalekheva tattvālokena līyate //MU_5,53.22//",
    "GSP27moksop_u:12613": "ātmano vyatirekeṇa na kiñcid api vidyate / śabdabrahmeti tat tattvam etat tad bhāvayāmy alam //MU_5,53.23//",
    "GSP27moksop_u:12614": "ahaṅkārabhramasyāsya jātasyākāśavarṇavat / apunassmaraṇaṃ manye nūnaṃ vismaraṇaṃ varam //MU_5,53.24//",
    "GSP27moksop_u:12615": "samūlaṃ parivismṛtya cirāyāhaṅkṛtibhramam / tiṣṭhāmy ātmani satyātmā śaratkhe śaradīva kham //MU_5,53.25//",
    "GSP27moksop_u:12616": "dadāty anarthanicayaṃ vikāsayati duṣkṛtam / vistārayati santāpam ahambhāvo 'nusaṃhitaḥ //MU_5,53.26//",
    "GSP27moksop_u:12617": "sphuraty ahaṅkāraghane hṛdvyomni salilātmani / vikasaty abhitaḥ kāyakadambe doṣamañjarī //MU_5,53.27//",
    "GSP27moksop_u:12618": "maraṇam jīvitopāntaṃ jīvitaṃ maraṇāntagam / bhāvo 'bhāvāvadhicchinnaḥ kaṣṭeyaṃ duḥkhavedanā //MU_5,53.28//",
    "GSP27moksop_u:12619": "idaṃ labdham idaṃ prāpsyāmīty antardāhakāriṇī / na śāmyaty arkaratnānāṃ grīṣme 'rcir iva durdhiyām //MU_5,53.29//",
    "GSP27moksop_u:12620": "nāstīdam idam astīti cintā dhāvaty ahaṅkṛtim / jaḍāśayā jaḍām abhramālā śailāvalīm iva //MU_5,53.30//",
    "GSP27moksop_u:12621": "ahaṅkāre parikṣīṇe śuṣkas saṃsārapādapaḥ / bhūyaḥ prayacchaty araso na pāṣāṇavad aṅkuram //MU_5,53.31//",
    "GSP27moksop_u:12622": "sutṛṣṇākṛṣṇabhoginyo dehadrumakṛtālayāḥ / kvāpi yānti vicārātmany āgate vinatāsute //MU_5,53.32//",
    "GSP27moksop_u:12623": "asadabhyutthite viśve tajjā vayam asanmayāḥ / asanmayaparispande tvam ahaṃ ceti kaḥ kramaḥ //MU_5,53.33//",
    "GSP27moksop_u:12624": "idaṃ jagad udety ādāv akāraṇam akāraṇāt / yad akāraṇam ucchūnaṃ tat sad ity ucyate katham //MU_5,53.34//",
    "GSP27moksop_u:12625": "aparyantaṃ purā kālaṃ mṛdi kumbha ivākṛtaḥ / deho 'bhavad idānīṃ tu tathaivānte bhaviṣyati //MU_5,53.35//",
    "GSP27moksop_u:12626": "madhye naravayomātraṃ kañcit kālaṃ tu cañcalam / ādyantasomyate tyaktvā vāri vīcitayā yathā //MU_5,53.36//",
    "GSP27moksop_u:12627": "asmin kṣaṇaparispande dehe viśaraṇonmukhe / taraṅge ca nibaddhāsthā ye hatās te kudṛṣṭayaḥ //MU_5,53.37//",
    "GSP27moksop_u:12628": "prāk purastāc ca sarvāṇi santi vastūni cābhitaḥ / madhyasphuṭatva eteṣāṃ kevāsthā hatarūpiṇi //MU_5,53.38//",
    "GSP27moksop_u:12629": "citta pūrvaṃ purastāc ca videhaṃ śāntam ity asi / sad asad vā khasaṃlīnaṃ madhye 'smin kiṃ tavogratā //MU_5,53.39//",
    "GSP27moksop_u:12630": "yathā svapnavikāreṣu yathā sambhramadṛṣṭiṣu / yathā vā madalīlāsu yathā nauyānasambhrame //MU_5,53.40//",
    "GSP27moksop_u:12631": "yathā dhātuvikāreṣu yathā vendriyaviplave / yathātisambhramānandadoṣāveśavaśeṣu ca //MU_5,53.41//",
    "GSP27moksop_u:12632": "dṛśyate kṣīyate caiva rūpaṃ sadasatoś calam / tathaivedam iyaṃ tv eṣā kāle nyūnātiriktatā //MU_5,53.42//",
    "GSP27moksop_u:12633": "sā ca tvayā kṛtā nityaṃ citta duḥkhasukhodayaiḥ / yathā viyogasaṃyogayāminyor anurāgiṇām //MU_5,53.43//",
    "GSP27moksop_u:12634": "tvam apy evāsadābhāsaṃ mithyā sad iva lakṣyase / mṛgatṛṣṇeva tenaitat tvatkṛtaṃ sat kathaṃ bhavet //MU_5,53.44//",
    "GSP27moksop_u:12635": "yad idaṃ kiñcid ābhogi tat sarvaṃ dṛśyamaṇḍalam / avastv iti vinirṇīya mano yāhy amanaḥpadam //MU_5,53.45//",
    "GSP27moksop_u:12636": "avastv idam iti sphāre rūḍhe manasi niścaye / hemanta iva padminyaḥ kṣīyante bhogavāsanāḥ //MU_5,53.46//",
    "GSP27moksop_u:12637": "citā dṛṣṭātmanā nūnaṃ santyaktamananaujasā / manasā vītarāgeṇa svayaṃ svasthena bhūyate //MU_5,53.47//",
    "GSP27moksop_u:12638": "paramātmānale kṣiptasaṃvittyavayavaṃ svayam / dagdhātmakam alaṃ cittaṃ śuddhatām eti śāśvatīm //MU_5,53.48//",
    "GSP27moksop_u:12639": "deham anyatayā dṛṣṭvā tyaktvā viṣayavāsanām / vināśam urarīkṛtya mano jayati vīravat //MU_5,53.49//",
    "GSP27moksop_u:12640": "manaś śatruś śarīrasya śarīraṃ manaso ripuḥ / ekabhāvena naśyete ādhārādheyakāryavat //MU_5,53.50//",
    "GSP27moksop_u:12641": "rāgadveṣavator nityam anyo'nyātiviruddhayoḥ / etayor mūlakāṣeṇa vināśaḥ paramaṃ sukham //MU_5,53.51//",
    "GSP27moksop_u:12642": "etayor ekasaṃsthāne ratir ity eva yā kathā / sā vyomny ayasstriyā bhuktā dhareti kathayā samā //MU_5,53.52//",
    "GSP27moksop_u:12643": "akṛtrimavirodhasthau yatra saṅghaṭitāv ubhau / dhārā iva patanty eva tatrānarthaparamparāḥ //MU_5,53.53//",
    "GSP27moksop_u:12644": "mithoviruddhasaṃsarge ratim ety adhamo hi yaḥ / tyaktavyas sa patadvārāv agnirāśāv apelave //MU_5,53.54//",
    "GSP27moksop_u:12645": "saṅkalpena manas spṛṣṭvā śarīraṃ bālayakṣavat / pātrāyeva dhanāny asmai svaduḥkhāni prayacchati //MU_5,53.55//",
    "GSP27moksop_u:12646": "tair duḥkhais tāpito deho mano hantum athecchati / putro 'pi hanti pitaram ātatāyipadaṃ gatam //MU_5,53.56//",
    "GSP27moksop_u:12647": "nāsti śatruḥ prakṛtyaiva na ca mitraṃ kadācana / sukhadaṃ mitram ity uktaṃ duḥkhadāś śatravas smṛtāḥ //MU_5,53.57//",
    "GSP27moksop_u:12648": "deho duḥkhāny anubhavan svamano hantum icchati / dehaṃ manas svaduḥkhānāṃ satkośaṃ kurute kṣaṇāt //MU_5,53.58//",
    "GSP27moksop_u:12649": "evaṃ mitho duḥkhadayoś śliṣṭayoḥ kas sukhāgamaḥ / etayor dehamanasor jātyaivānyo'nyaviddhayoḥ //MU_5,53.59//",
    "GSP27moksop_u:12650": "manasy eva parikṣīṇe na deho duḥkhabhājanam / tatkṣayotkatayā nityaṃ deho 'pi paridhāvati //MU_5,53.60//",
    "GSP27moksop_u:12651": "naṣṭaṃ naṣṭam anarthāya śarīraṃ padam āpadām / alabdhātmavivekena manasāśu vinindyate //MU_5,53.61//",
    "GSP27moksop_u:12652": "ete manaśśarīre hi mithaḥ pīvaratāṃ gate / jaḍarūpe hi varṣāsu payodasarasī yathā //MU_5,53.62//",
    "GSP27moksop_u:12653": "mitho duḥkhāya sampanne ekarūpe dvidhā sthite / vyavahārapare sārdhaṃ loke vāyvanalāv iva //MU_5,53.63//",
    "GSP27moksop_u:12654": "citte kṣayiṇi saṅkṣīṇo deha ā mūlato bhavet / vardhamāne tarur iva śataśākhaḥ pravardhate //MU_5,53.64//",
    "GSP27moksop_u:12655": "kṣīyate manasi kṣīṇe dehaḥ prakṣīṇavāsanaḥ / mano na kṣīyate kṣīṇe dehe tat kṣapayen manaḥ //MU_5,53.65//",
    "GSP27moksop_u:12656": "saṅkalpapādapaṃ tṛṣṇālataṃ chittvā manovanam / vitatām bhuvam āsādya viharāmi yathāsukham //MU_5,53.66//",
    "GSP27moksop_u:12657": "prakṣīyamāṇam evedaṃ mama manye manas sthitam / praśāmyadvāsanājālaṃ prāvṛḍanta ivāmbudaḥ //MU_5,53.67//",
    "GSP27moksop_u:12658": "dhātūnāṃ sanniveśo 'yaṃ dehanāmā vapur mama / prakṣīyamāṇe manasi galann evāvatiṣṭhatu //MU_5,53.68//",
    "GSP27moksop_u:12659": "yadarthaṃ kila bhogaśrīr vāñchyate tat kalevaram / na me nāpi ca tasyāhaṃ ko 'rthas sukhalavena me //MU_5,53.69//",
    "GSP27moksop_u:12660": "nāhaṃ deha iti tv asmin yuktim ākarṇaya krame / sarvāṅgeṣv api satsv eva śavaḥ kasmān na valgati //MU_5,53.70//",
    "GSP27moksop_u:12661": "tasmād dehād atīto 'haṃ nityo 'nastamitadyutiḥ / yas saṅgaṃ bhāsvatā prāpya vedmi vyomani bhāskaram //MU_5,53.71//",
    "GSP27moksop_u:12662": "jño 'haṃ me na sukhenārtho nānarthena ca duḥkhitā / śarīram astu vā māstu sthito 'smi vigatajvaraḥ //MU_5,53.72//",
    "GSP27moksop_u:12663": "yatrātmā tatra na mano nendriyāṇi na vāsanāḥ / pāmarāḥ paritiṣṭhanti nikaṭe na mahībhṛtaḥ //MU_5,53.73//",
    "GSP27moksop_u:12664": "padaṃ tad anuyāto 'smi kevalo 'smi jayāmy aham / nisspṛho 'smi niraṃśo 'smi nirīho 'smi nirīpsitaḥ //MU_5,53.74//",
    "GSP27moksop_u:12665": "nedānīṃ mama sambandho manodehendriyādibhiḥ / pṛthakkṛtasya tailasya tilair vidalitair yathā //MU_5,53.75//",
    "GSP27moksop_u:12666": "svasmāt padavarād asmāl līlayā calitasya me / adha ākramataḥ kiñcit parivāro hy ayaṃ śubhaḥ //MU_5,53.76//",
    "GSP27moksop_u:12667": "svasthatorjitatā sattā hṛdyatā satyatā jñatā / ānanditopaśamitā matā ca muditoditā //MU_5,53.77//",
    "GSP27moksop_u:12668": "pūrṇatodāratā satyā kāntimattaikatānatā / sarvaikatā nirbhayatā kṣīṇadvitvavikalpatā //MU_5,53.78//",
    "GSP27moksop_u:12669": "etā nityoditās svasthās sundaryas subhagodayāḥ / mamaikātmarateḥ kāntā nityaṃ hṛdayavallabhāḥ //MU_5,53.79//",
    "GSP27moksop_u:12670": "sarvathā sarvadā sarvaṃ sarvasmin sambhavaty ataḥ / sarvaṃ prati mama kṣīṇe vāñchāvāñche sukhāsukham //MU_5,53.80//",
    "GSP27moksop_u:12671": "vigatamohatayā vimanastayā gatavikalpanacittatayā sphuṭam / uparamāmy aham ātmani śītale ghanalavaś śaradīva nabhastale //MU_5,53.81//",
    "GSP27moksop_u:12672": "uddālakavicāravilāso nāma sargaḥ",
    "GSP27moksop_u:12673": "catuṣpañcāśas sargaḥ",
    "GSP27moksop_u:12674": "vasiṣṭhaḥ: iti nirṇīya tatayā dhiyā dhavalayā muniḥ / baddhapadmāsanas tasthāv ardhonmīlitalocanaḥ //MU_5,54.1//",
    "GSP27moksop_u:12675": "oṅkāram akarot tārasvaram ūrdhvagatadhvanim / samyagāhatalāṅgūlaṃ ghaṇṭākumbham ivāravam //MU_5,54.2//",
    "GSP27moksop_u:12676": "omuccārayatas tasya saṃvittattve tadunmukhe / yāvadoṅkāram ūrdhvasthe vitate vimalātmani //MU_5,54.3//",
    "GSP27moksop_u:12677": "sārdhatryaṃśātmamātrasya prathame 'ṃśe sphuṭārave / praṇavasya manākkṣubdhaprāṇāraṇitadehake //MU_5,54.4//",
    "GSP27moksop_u:12678": "recakākhyo 'khilaṃ kāyaṃ prāṇaniṣkramaṇakramaḥ / riktīcakāra pītāmbur agastya iva sāgaram //MU_5,54.5//",
    "GSP27moksop_u:12679": "atiṣṭhat prāṇapavanaś cidrasāpūrite 'mbare / tyaktadehaḥ parityaktanīḍaḥ khaga ivāmbare //MU_5,54.6//",
    "GSP27moksop_u:12680": "hṛdayāgnir jvalañ jvālī dadāha malinaṃ vapuḥ / utpātapavanocchūno dāvaś śuṣkam iva drumam //MU_5,54.7//",
    "GSP27moksop_u:12681": "yāvadiccham avasthaiṣā praṇavaprathame krame / babhūva na haṭhād eva haṭhayogo hi duḥkhadaḥ //MU_5,54.8//",
    "GSP27moksop_u:12682": "athetarāṃśāvasare praṇavasya samasthitau / nisspandakumbhako nāma prāṇānām abhavat kramaḥ //MU_5,54.9//",
    "GSP27moksop_u:12683": "na bahir nāntare nādho nordhve nāśāsu tatra te / saṅkṣobham agaman prāṇā ardhasaṃstambhitā iva //MU_5,54.10//",
    "GSP27moksop_u:12684": "dagdhadehapuro vahniś śaśāmāśanivat kṣaṇāt / adṛśyata sitaṃ bhasma śārīraṃ himapāṇḍuram //MU_5,54.11//",
    "GSP27moksop_u:12685": "yatra karpūraśayyāyāṃ suptānīva sukhocitam / śarīrāsthīni lakṣyante nisspandāni sitāni ca //MU_5,54.12//",
    "GSP27moksop_u:12686": "tad bhasma pavanādhūtaṃ sāsthi vāyur ayojayat / svadehe bhṛśam ucchūne trinetravratavān iva //MU_5,54.13//",
    "GSP27moksop_u:12687": "tac caṇḍapavanoddhūtam āvṛtya gaganaṃ kṣaṇāt / śaradīvābhramihikā kvāpi bhasmāsthimad yayau //MU_5,54.14//",
    "GSP27moksop_u:12688": "yāvadiccham avasthaiṣā praṇavasyāpare krame / babhūva na haṭhād eva haṭhayogo hi duḥkhadaḥ //MU_5,54.15//",
    "GSP27moksop_u:12689": "tatas tṛtīyāvasare praṇavasyopaśāntide / pūraṇāt pūrako nāma prāṇānām abhavat kramaḥ //MU_5,54.16//",
    "GSP27moksop_u:12690": "asminn avasare prāṇāś cetanāmṛtamadhyagāḥ / vyomni śītalatām īyur himasaṃsparśasundarīm //MU_5,54.17//",
    "GSP27moksop_u:12691": "kramād gaganamadhyasthāś candramaṇḍalatāṃ yayuḥ / dhūmā gaganakośasthāś śītalāmbudatām iva //MU_5,54.18//",
    "GSP27moksop_u:12692": "kalākalāpasampūrṇe te tasmiṃś candramaṇḍale / puṇyarāśāv ivāpūrṇe rasāyanamahārṇave //MU_5,54.19//",
    "GSP27moksop_u:12693": "rasāyanamahādhārās sampannāḥ prāṇavāyavaḥ / maṇiyaṣṭisamākārā jaleṣv indor ivāṃśavaḥ //MU_5,54.20//",
    "GSP27moksop_u:12694": "sā papātāmbarād dhārā śeṣe śārīrabhasmani / rāsāyanī haraśiraḥpatiteva surāpagā //MU_5,54.21//",
    "GSP27moksop_u:12695": "udabhūd indubimbābhaṃ caturbāhuvapus tayā / prasphuranmandarād abdheḥ pārijāta iva drumaḥ //MU_5,54.22//",
    "GSP27moksop_u:12696": "uddālakaśarīraṃ tan nārāyaṇatayoditam / praphultacūtavat kāntam ābabhau dīptisundaram //MU_5,54.23//",
    "GSP27moksop_u:12697": "rasāyanamayāḥ prāṇās taccharīram apūrayan / saridoghā iva saro vṛkṣaṃ madhurasā iva //MU_5,54.24//",
    "GSP27moksop_u:12698": "antaḥ kuṇḍalinīṃ prāṇāḥ pūrayām āsur ādṛtāḥ / vakrānuvakraprasṛtās sarāṃsīva saritskhadām //MU_5,54.25//",
    "GSP27moksop_u:12699": "prakṛtisthaṃ babhūvāsya tac charīraṃ dvijanmanaḥ / prāvṛṭsaṃrambhavigame dhautaṃ talam ivāvaneḥ //MU_5,54.26//",
    "GSP27moksop_u:12700": "atha padmāsanagataḥ kṛtvā dehe sthitiṃ dṛḍhām / ālāna iva mātaṅgaṃ nibadhyendriyapañcakam //MU_5,54.27//",
    "GSP27moksop_u:12701": "nirvikalpasamādhyarthaṃ vyavasāyam upādade / svabhāvaṃ svacchatāṃ netuṃ śaratkāla ivāmalaḥ //MU_5,54.28//",
    "GSP27moksop_u:12702": "svasvāntavātahariṇam āśādiggaṇagāminam / cintayā hṛdayaṃ ninye dūrād rajjveva kīlakam //MU_5,54.29//",
    "GSP27moksop_u:12703": "dhāvamānam adho mattaṃ cittam ābilam ākulam / balāt saṃrodhayām āsa setur jalam iva drutam //MU_5,54.30//",
    "GSP27moksop_u:12704": "nyamīmilad dṛśāv ardhaṃ paripakṣmalapakṣmake / nisspandatārāmadhupe sandhyākāla ivāmbuje //MU_5,54.31//",
    "GSP27moksop_u:12705": "somyatām anayan maunī prāṇāpānajavaṃ mukhe / śvasanaṃ śreyase deśe praśastas samayo yathā //MU_5,54.32//",
    "GSP27moksop_u:12706": "tilebhya iva tailāni pṛthak cakre prayatnataḥ / indriyāṇīndriyārthebhyaḥ kūrmo 'ṅgānīva gopayan //MU_5,54.33//",
    "GSP27moksop_u:12707": "bāhyān sparśān aśeṣeṇa jahau dūre śanair arīn / sahasā kuṇḍakacchanno maṇir dūraṃ tviṣo yathā //MU_5,54.34//",
    "GSP27moksop_u:12708": "vilīnān āntarāṃś cakre sparśān ujjhitadarśanān / rasān viṭapakośasthān mārgaśīrṣa iva drumaḥ //MU_5,54.35//",
    "GSP27moksop_u:12709": "rurodha gudasaṅkocān navadvārānilān atha / mukhasaṃsthaganāt kumbharandhrakośān ivetarān //MU_5,54.36//",
    "GSP27moksop_u:12710": "ātmaratnaprakāśāḍhyāṃ spaṣṭāṃ kusumalāñchitām / dadhāra kandharāṃ dhīrāṃ meruś śṛṅgaśikhām iva //MU_5,54.37//",
    "GSP27moksop_u:12711": "dadhāra hṛdayākāśe manas saṃyamam āgatam / vindhyakhāta ivonmattaṃ gajaṃ yuktivaśīkṛtam //MU_5,54.38//",
    "GSP27moksop_u:12712": "śarannabhovad āsādya nirmalām atisomyatām / jahāra paripūrṇābdher meroś cātaralāṃ śriyam //MU_5,54.39//",
    "GSP27moksop_u:12713": "dudhāvātha vikalpaughān pratibhāsam upeyuṣaḥ / puraḥparisphuradrūpān maṣakān iva mārutaḥ //MU_5,54.40//",
    "GSP27moksop_u:12714": "āgacchato yathākāmaṃ pratibhāsān punaḥ punaḥ / acchinan manasā śūraḥ khaḍgeneva raṇe śarān //MU_5,54.41//",
    "GSP27moksop_u:12715": "vikalpaughe parālūne so 'paśyad dhṛdayāmbare / tamaś channavivekārkaṃ lolakajjalamecakam //MU_5,54.42//",
    "GSP27moksop_u:12716": "tad apy utsārayām āsa samyak svāntavivasvatā / samyagjñānoditenāśu pavaneneva kajjalam //MU_5,54.43//",
    "GSP27moksop_u:12717": "tamasy uparate kāntaṃ tejaḥpuñjaṃ dadarśa saḥ / śārvare timire śānte prātas sāndhyam ivāmbudam //MU_5,54.44//",
    "GSP27moksop_u:12718": "taṃ lulāva sthalābjānāṃ vanaṃ bāla iva dvipaḥ / apibac cāpy asṛkpūraṃ vetāla iva vegataḥ //MU_5,54.45//",
    "GSP27moksop_u:12719": "tejasy uparate tasya ghūrṇamānaṃ mano muneḥ / niśābjavad agān nidrāṃ lolaṃ kṣīvavad eva vā //MU_5,54.46//",
    "GSP27moksop_u:12720": "meghamālāṃ iva marud bālo nīlābjinīm iva / yāminīm iva tīkṣṇāṃśus tām apy āśu lulāva saḥ //MU_5,54.47//",
    "GSP27moksop_u:12721": "nidrāvyupaśame tasya bhāvayām āsa tan manaḥ / vyoma śyāmaladṛg jantur nabhasīva śikhaṇḍakam //MU_5,54.48//",
    "GSP27moksop_u:12722": "payoda iva tāpiñchaṃ nīhāram iva mārutaḥ / tamo dīpa ivācchātmā tad apy āśu mamārja saḥ //MU_5,54.49//",
    "GSP27moksop_u:12723": "vyomasaṃvidi bhagnāyāṃ mūḍhaṃ tasyābhavan manaḥ / nidrāyāṃ pravilīnāyāṃ maireyamadavān iva //MU_5,54.50//",
    "GSP27moksop_u:12724": "moham apy eṣa manasas taṃ mamārja mahāśayaḥ / yāminījanitaṃ jāḍyaṃ bhuvanād iva bhāskaraḥ //MU_5,54.51//",
    "GSP27moksop_u:12725": "tatas tejastamonidrāmohādiparivarjitam / kām apy avasthām āsādya viśaśrāma manaḥ kṣaṇam //MU_5,54.52//",
    "GSP27moksop_u:12726": "viśramyāśu papātāṅgasaṃvidaṃ citsvarūpiṇīm / seturuddhaṃ sarovāri pratīpaṃ svam ivāspadam //MU_5,54.53//",
    "GSP27moksop_u:12727": "cirānusandhānavaśāt svadanāc ca svasaṃvidaḥ / tataś cinmayatām āgād dhema nūpuratām iva //MU_5,54.54//",
    "GSP27moksop_u:12728": "cittatvam atha santyajya cittaṃ cittvaṃ tataṃ gataṃ / anyad eva babhūvāśu paṅkaḥ kumbhasthitāv iva //MU_5,54.55//",
    "GSP27moksop_u:12729": "cetyaṃ santyajya cic chuddhā citsāmānyam athāyayau / tyaktavīcyādibhede 'bdhau vārsāmānyam ivaikadhīḥ //MU_5,54.56//",
    "GSP27moksop_u:12730": "tyaktabhūtaughamananaṃ tato viśvambharaṃ bṛhat / cidākāśaṃ tataṃ śuddhaṃ so 'bhavad bodhim āgataḥ //MU_5,54.57//",
    "GSP27moksop_u:12731": "tatra prāpa mahānandaṃ dṛśyadarśanavarjitam / anantam uttamāsvādaṃ rasāyanam ivārṇavam //MU_5,54.58//",
    "GSP27moksop_u:12732": "śarīrāt samatīto 'sau kām apy avanim āgataḥ / sattāsāmānyarūpātmā babhūvānandasāgaraḥ //MU_5,54.59//",
    "GSP27moksop_u:12733": "dvijacetanahaṃso 'sāv ānandasarasi sthire / atiṣṭhac charadacche khe kalāpūrṇa ivoḍupaḥ //MU_5,54.60//",
    "GSP27moksop_u:12734": "babhūvāvātadīpābho lipikarmārpitopamaḥ / vītavelāmbudhiprakhyo vṛṣṭamūkāmbudasthitiḥ //MU_5,54.61//",
    "GSP27moksop_u:12735": "athaitasmin mahāloke tiṣṭhann uddālakaś ciram / apaśyad vyomagān siddhān amarān iva bhūriśaḥ //MU_5,54.62//",
    "GSP27moksop_u:12736": "āgatāni vicitrāṇi siddhajālāni cābhitaḥ / śakrārkapadadātṝṇi nīrandhrāṇy apsarogaṇaiḥ //MU_5,54.63//",
    "GSP27moksop_u:12737": "tāni nādarayāṃ cakre siddhavṛndāni sa dvijaḥ / gambhīramatir akṣubdho vilāsān iva śaiśavān //MU_5,54.64//",
    "GSP27moksop_u:12738": "siddhasārtham anādṛtya tasmin svānandamandire / atiṣṭhad atha ṣaṇmāsān diktaṭe 'rka ivottare //MU_5,54.65//",
    "GSP27moksop_u:12739": "jīvanmuktapadaṃ tat tad yat sa samprāptavān dvijaḥ / tatra siddhās surās sādhyās sthitā brahmaharādayaḥ //MU_5,54.66//",
    "GSP27moksop_u:12740": "ānandapariṇāmitvād anānandapadaṃ gatāḥ / nānande na nirānande tatas tatsaṃvid ābabhau //MU_5,54.67//",
    "GSP27moksop_u:12741": "kṣaṇaṃ varṣasahasraṃ vā tatra labdhvā sthitiṃ manaḥ / ratim eti na bhogaughe dṛṣṭasvarga ivāvanau //MU_5,54.68//",
    "GSP27moksop_u:12742": "tat padaṃ sā gatiś śāntā tac chreyaś śāśvataṃ śivam / tatra viśrāntim āptasya na bhūyo jāyate śramaḥ //MU_5,54.69//",
    "GSP27moksop_u:12743": "tat padaṃ sādhavaḥ prāpya dṛśyadṛṣṭim imāṃ punaḥ / na yānti khadirodyānaṃ labdhacaitrarathā iva //MU_5,54.70//",
    "GSP27moksop_u:12744": "tāṃ mahānandapadavīṃ cittāny āsādya dehinām / dṛśyaṃ na bahu manyante rājāno dīnatām iva //MU_5,54.71//",
    "GSP27moksop_u:12745": "cetas tatpadaviśrāntaṃ buddhaṃ dṛśyadaśāṃ prati / kadarthād bodham āyāti na yāty evātha vānagha //MU_5,54.72//",
    "GSP27moksop_u:12746": "uddālako 'tha ṣaṇmāsān dūrotsāritasiddhabhūḥ / uṣitvonmiṣato 'mbhodakośād arko madhāv iva //MU_5,54.73//",
    "GSP27moksop_u:12747": "dadarśa samprabuddhātmā punaḥ paramatejasaḥ / praṇāmalālasān siddhāṃś candrabimbavapurdharān //MU_5,54.74//",
    "GSP27moksop_u:12748": "ramaṇīr gauramandārareṇvabhrāmalacāmarāḥ / sphuratpatākāpaṭalā dyuvimānaparamparāḥ //MU_5,54.75//",
    "GSP27moksop_u:12749": "asmadādīn munīn darbhapavitrāṅkakarāmbujān / vidyādharībhir valitān vidyādharapatīn api //MU_5,54.76//",
    "GSP27moksop_u:12750": "te tam ūcur mahātmānam uddālakamuniṃ tadā / prasādena praṇāmān no bhagavann avalokaya //MU_5,54.77//",
    "GSP27moksop_u:12751": "āruhyemaṃ vimānaṃ tvam ehi traiviṣṭapaṃ puraṃ / svarga eva hi sīmānto jagatsambhogasampadām //MU_5,54.78//",
    "GSP27moksop_u:12752": "ākalpam ucitān bhuṅkṣva bhogān abhimatān vibho / svargādiphalabhogārtham evāśeṣatapaḥkriyāḥ //MU_5,54.79//",
    "GSP27moksop_u:12753": "hāracāmaradhāriṇyo vidyādharavarāṅganāḥ / paśyemās tvām upāsīnāḥ kariṇyaḥ kariṇaṃ yathā //MU_5,54.80//",
    "GSP27moksop_u:12754": "kāmo dharmārthayos sāraḥ kāmasārāś śucismitāḥ / vasanta iva mañjaryas svarga eva bhavanti tāḥ //MU_5,54.81//",
    "GSP27moksop_u:12755": "evaṃ kathayatas siddhān atithīn ity asau muniḥ / paripūjya yathānyāyam atiṣṭhad gatasambhramam //MU_5,54.82//",
    "GSP27moksop_u:12756": "nābhyanandan na tatyāja tāṃ vibhūtiṃ sa dhīradhīḥ / bhos siddhā vrajatety uktvā svavyāpāraparo 'bhavat //MU_5,54.83//",
    "GSP27moksop_u:12757": "atha svakarmanirataṃ bhogeṣv aratim āgatam / tam upāsya yayus siddhā dinaiḥ katipayais svayam //MU_5,54.84//",
    "GSP27moksop_u:12758": "jīvanmuktas sa ca munir vijahāra yathāsukham / yāvadicchaṃ vanānteṣu munīnām āśrameṣu ca //MU_5,54.85//",
    "GSP27moksop_u:12759": "merumandarakailāsahimavadvindhyasānuṣu / dvīpopavanadikkuñjajaṅgalāraṇyabhūmiṣu //MU_5,54.86//",
    "GSP27moksop_u:12760": "tataḥ prabhṛti samprāptapada uddālako dvijaḥ / guhāsu girikukṣīṇāṃ nyavasad dhyānalīlayā //MU_5,54.87//",
    "GSP27moksop_u:12761": "kadācid ahnā māsena kadācid vatsareṇa ca / kadācid vatsaraughena dhyānāsakto vyabudhyata //MU_5,54.88//",
    "GSP27moksop_u:12762": "uddālakas tad ārabhya vyavahāraparo 'pi san / susamāhita evāsīc cittattvaikatvam āgataḥ //MU_5,54.89//",
    "GSP27moksop_u:12763": "cittattvaikaghanābhyāsān mahācittvam upetya saḥ / dṛśye 'smiṃś citraravivan nāstam āyān na codayam //MU_5,54.90//",
    "GSP27moksop_u:12764": "samaparapadalābhaprāptisaṃśāntacetā dalitajananapāśaḥ kṣīṇasandehadolaḥ / śaradi kham iva kāntaṃ vyātataṃ corjitaṃ ca sphuṭam amalam alekhaṃ tat vapus svaṃ babhāra //MU_5,54.91//",
    "GSP27moksop_u:12765": "uddālakaviśrāntir nāma sargaḥ",
    "GSP27moksop_u:12766": "pañcapañcāśas sargaḥ",
    "GSP27moksop_u:12767": "rāmaḥ: ātmajñānadinaikārka matsaṃśayatṛṇānala / ajñānadāhaśītāṃśo sattāsāmānyam īśa kim //MU_5,55.1//",
    "GSP27moksop_u:12768": "vasiṣṭhaḥ: yadā saṅkṣīyate cittam abhāvātyantabhāvanāt / citsāmānyasvarūpasya sattāsāmānyatā tadā //MU_5,55.2//",
    "GSP27moksop_u:12769": "nūnaṃ cetyāṃśarahitā cid yadātmani līyate / asadrūpavad atyacchaṃ sattāsāmānyatā tadā //MU_5,55.3//",
    "GSP27moksop_u:12770": "yadā sarvāṇi dṛśyāni saṃśāntānyo'nyavedanam / svarūpeṇa svarūpābhaṃ bhāvyante samatā tadā //MU_5,55.4//",
    "GSP27moksop_u:12771": "kūrmāṅgānīva dṛśyāni līyante svātmanātmani / abhāvitāny eva yadā sattāsāmānyatā tadā //MU_5,55.5//",
    "GSP27moksop_u:12772": "dṛṣṭir eṣā hi paramā sadehādehayos sadā / muktayos sambhavaty eva turyātītapadopamā //MU_5,55.6//",
    "GSP27moksop_u:12773": "vyutthitasya bhavaty eṣā samādhisthasya cānagha / jñasya kevalam ajñasya na bhavaty eva bodhajā //MU_5,55.7//",
    "GSP27moksop_u:12774": "asyāṃ dṛśi sthitās sarve jīvanmuktā mahāśayāḥ / siddhā rasā iva bhuvi vyomavīthyām ivānilāḥ //MU_5,55.8//",
    "GSP27moksop_u:12775": "asmatprabhṛtayas sarve nāradādyāś ca rāghava / brahmaviṣṇvīśvarādyāś ca dṛṣṭāv asyāṃ vyavasthitāḥ //MU_5,55.9//",
    "GSP27moksop_u:12776": "etām ālambya padavīṃ samastabhayanāśinīm / uddālako 'sāv avasad yāvadicchaṃ jagadgṛhe //MU_5,55.10//",
    "GSP27moksop_u:12777": "atha kālena mahatā buddhis tasya babhūva ha / videhamuktas tiṣṭhāmi dehaṃ tyaktveti niścalā //MU_5,55.11//",
    "GSP27moksop_u:12778": "evaṃ niścayavān adrer guhāyāṃ pallavāsane / baddhapadmāsanas tasthāv āmīlitavilocanaḥ //MU_5,55.12//",
    "GSP27moksop_u:12779": "saṃyamya gudasaṃrodhād dvārāṇi nava cetasaḥ / mātrāsparśān acinvāno bhāvitasvāṅgacidghanaḥ //MU_5,55.13//",
    "GSP27moksop_u:12780": "saṃruddhaprāṇapavanas samasaṃsthānakandharaḥ / tālumūlatalālagnajihvāmūlollasanmukhaḥ //MU_5,55.14//",
    "GSP27moksop_u:12781": "na bahir nāntare nādho nordhve nārthe na śūnyake / saṃyojitamanodṛṣṭir dantair dantān asaṃspṛśan //MU_5,55.15//",
    "GSP27moksop_u:12782": "prāṇapravāhasaṃrodhasamas svacchānanacchaviḥ / aṅgacitsaṃviduttānaromakaṇṭakitāṅgabhūḥ //MU_5,55.16//",
    "GSP27moksop_u:12783": "aṅgacitsaṃvidabhyāsāc citsāmānyam upādade / tadabhyāsād avāpāntar ānandasyandam uttamam //MU_5,55.17//",
    "GSP27moksop_u:12784": "tadāsvādanato līnacitsāmānyadaśākramaḥ / viśvambharam anantātma sattāsāmānyam āyayau //MU_5,55.18//",
    "GSP27moksop_u:12785": "tatsthas samasamābhogaḥ parāṃ viśrāntim āgataḥ / anānandasamānandamugdhamugdhamukhadyutiḥ //MU_5,55.19//",
    "GSP27moksop_u:12786": "saṃśāntānandapulakaḥ padaṃ prāpyāpy alaṃ gataḥ / cirakālaparikṣīṇamananādibhavabhramaḥ //MU_5,55.20//",
    "GSP27moksop_u:12787": "babhūva sa mahāsattvo lipikarmārpitopamaḥ / samaḥ kalāvapūrṇena śaradacchāmbarendunā //MU_5,55.21//",
    "GSP27moksop_u:12788": "upaśaśāma śanair divasair asau katipayais svapade vimalātmani / tarurasaś śaradanta ivāmale ravikaraujasi janmadaśātigaḥ //MU_5,55.22//",
    "GSP27moksop_u:12789": "gatasakalavikalpo nirvikāro 'bhirāmas sakalamalavilāsopādhinirmuktamūrtiḥ / vigalitasukham ādyaṃ tat sukhaṃ prāpa yasmiṃs tṛṇam iva jalarāśāv uhyate śakralakṣmīḥ //MU_5,55.23//",
    "GSP27moksop_u:12790_0": "aparimitanabho'ntarvyāpidigvyāpi pūrṇaṃ bhuvanabharaṇaśīlaṃ bhūribhāgyopasevyam / kathanaguṇam atītaṃ satyam ānandam ādyaṃ",
    "GSP27moksop_u:12790_1": "sukham asukham anantaṃ brāhmaṇo 'sau babhūva //MU_5,55.24 //",
    "GSP27moksop_u:12791": "gatavati padam ādyaṃ cetasi svasvabhāvaṃ dvijatanur atha māsais sopaviṣṭā ca ṣaḍbhiḥ / ravikaraparitaptā vātajhāṅkāraramyā tanutarabahutantrī śailavīṇā babhūva //MU_5,55.25//",
    "GSP27moksop_u:12792": "atha bahutarakālenainam adrer bhuvaṃ tām upayayur agakanyāsaṃyutā mātaraḥ khāt / abhimataphalasiddhyai saṃyutā eva sarvā analam iva śikhānāṃ paṅktayaḥ piṅgakeśyaḥ //MU_5,55.26//",
    "GSP27moksop_u:12793": "dinakarakaraśuṣkaṃ viprakaṅkālakaṃ taj jhagiti ca karakoṭau baddhakhaṭvāṅgasaṅgā / sakalavibudhavandyā khiṅkhinī devadevī niśi navaratanṛttā kācakāntiṃ cakāra //MU_5,55.27//",
    "GSP27moksop_u:12794_0": "ity uddālakadehako 'dya vilasanmāyūrabarhavrajavyālolābdalave nave vivalite mandāramālāgaṇaiḥ / śete khiṅkhinikāmahābhagavatīlīlālalāme",
    "GSP27moksop_u:12794_1": "latājāle bhṛṅga ivāntapuṣpapaṭale paścād upāgacchati //MU_5,55.28 //",
    "GSP27moksop_u:12795_0": "eṣoddālakacittavṛttikalanāvallī vivekasphuratsvānandapravikāsabhāsikusumā hṛtkānane vistṛte / rūḍhā yasya kadācid eva vilasadramyeva",
    "GSP27moksop_u:12795_1": "sacchāyayā nāsāv eti viyogam eti ca phalenoccaistarāṃ saṅgamam //MU_5,55.29 //",
    "GSP27moksop_u:12796": "uddālakanirvāṇaṃ nāma sargaḥ",
    "GSP27moksop_u:12797": "ṣaṭpañcāśas sargaḥ",
    "GSP27moksop_u:12798": "vasiṣṭhaḥ: krameṇānena ripuhan vicāryātmānam ātmanā / viśrāntim eti vitate pade padmadalekṣaṇa //MU_5,56.1//",
    "GSP27moksop_u:12799": "śāstrārthagurucetobhis tāvat tāvad vicāryate / sarvadṛśyakṣayābhyāsād yāvad āsādyate param //MU_5,56.2//",
    "GSP27moksop_u:12800": "vairāgyābhyāsaśāstrārthaprajñāguruyamakramaiḥ / padam āsādyate puṇyaṃ prajñayaivaikayātha vā //MU_5,56.3//",
    "GSP27moksop_u:12801": "samprabodhavatī tīkṣṇā kalaṅkarahitā matiḥ / sarvasāmagryahīnāpi prāpyaṃ prāpnoti śāśvatam //MU_5,56.4//",
    "GSP27moksop_u:12802": "rāmaḥ: bhagavan bhūtabhavyeśa kaścij jñātasamādhikaḥ / prabuddha iti viśrānto vyavahāraparo 'pi san //MU_5,56.5//",
    "GSP27moksop_u:12803": "kaścid ekāntam āśritya samādhiniyatas sthitaḥ / tayos tu kataraś śreyān iti me bhagavan vada //MU_5,56.6//",
    "GSP27moksop_u:12804": "vasiṣṭhaḥ: imaṃ guṇasamāhāram anātmatvena paśyataḥ / antaśśītalatā yāsau samādhir iti kathyate //MU_5,56.7//",
    "GSP27moksop_u:12805": "dṛśyair mama na sambandha iti niścitya śītalaḥ / kaścit saṃvyavahārasthaḥ kaścid dhyānavyavasthitaḥ //MU_5,56.8//",
    "GSP27moksop_u:12806": "dvāv etau rāma susamāv antaś cet pariśītalau / antaśśītalatā yā syāt tad dhanaṃ tat tapaḥphalam //MU_5,56.9//",
    "GSP27moksop_u:12807": "samādhisthānakasthasya cetaś ced vṛtticañcalam / tat tasya tat samādhānaṃ samam unmattatāṇḍavaiḥ //MU_5,56.10//",
    "GSP27moksop_u:12808": "unmattatāṇḍavasthasya cetaś cet kṣīṇavāsanam / tad asyonmattanṛttaṃ tat samaṃ buddhasamādhinā //MU_5,56.11//",
    "GSP27moksop_u:12809": "vyavahārī prabuddho yaḥ prabuddho yo vane sthitaḥ / dvāv etau puruṣau nūnam asandehapadaṃ gatau //MU_5,56.12//",
    "GSP27moksop_u:12810": "akartṛ kurvad apy etac cetaḥ pratanuvāsanam / dūre gatamanā jantuḥ kathāsaṃśravaṇe yathā //MU_5,56.13//",
    "GSP27moksop_u:12811": "akurvad api kartr eva cetaḥ praghanavāsanam / nisspandāṅgam api svapne śvabhrapātasthitāv iva //MU_5,56.14//",
    "GSP27moksop_u:12812": "cetaso yad akartṛtvaṃ tat samādhānam uttamam / taṃ viddhi kevalībhāvaṃ sā śubhā nirvṛtiḥ parā //MU_5,56.15//",
    "GSP27moksop_u:12813": "cetaścalācalatvaṃ hi paramaṃ kāraṇaṃ smṛteḥ / dhyānādhyānadṛśos tena tad evānaṅkuraṃ kuru //MU_5,56.16//",
    "GSP27moksop_u:12814": "avāsanaṃ sthiraṃ proktaṃ mano dhyānaṃ tad eva ca / sa eva kevalībhāvaś śāntaṃ tatraiva tat sadā //MU_5,56.17//",
    "GSP27moksop_u:12815": "tanuvāsanam apy uccaiḥpadāyodyatam ucyate / avāsanaṃ mano 'kartṛpadaṃ tasmād avāpyate //MU_5,56.18//",
    "GSP27moksop_u:12816": "ghanavāsanam etat tu cetaḥ kartṛtvabhāvanam / sarvaduḥkhapradaṃ tasmād vāsanās tanutām nayet //MU_5,56.19//",
    "GSP27moksop_u:12817": "praśāntajagadāstho 'ntar vītaśokabhayaiṣaṇaḥ / svastho bhavati yenātmā sa samādhir iti smṛtaḥ //MU_5,56.20//",
    "GSP27moksop_u:12818": "cetasā samparityajya sarvabhāvān sabhāvanān / yathā tiṣṭhasi tiṣṭha tvaṃ tathā śaile gṛhe 'tha vā //MU_5,56.21//",
    "GSP27moksop_u:12819": "gṛham eva gṛhasthānāṃ susamāhitacetasām / śāntāhaṅkṛtidoṣāṇāṃ vijanā vanabhūmayaḥ //MU_5,56.22//",
    "GSP27moksop_u:12820": "araṇyasadane tulye samāhitamanodṛśām / mahatām iha bhūtānāṃ bhūtānāṃ mahatām iva //MU_5,56.23//",
    "GSP27moksop_u:12821": "śāmyaccittamahābhrasya janajālojjvalāny api / nagarāṇy eva śūnyāni vanāny avanipātmaja //MU_5,56.24//",
    "GSP27moksop_u:12822": "vṛttimaccittamattasya nirjanāni vanāny api / nagarāṇi mahālokapūrṇāni paravīrahan //MU_5,56.25//",
    "GSP27moksop_u:12823": "vyutthitaṃ cittam abhyeti bhrame śānte suṣuptatām / nirvāṇam eti nirvāṇaṃ yathecchasi tathā kuru //MU_5,56.26//",
    "GSP27moksop_u:12824": "sarvabhāvapadātītaṃ sarvabhāvātmakaṃ ca vā / yaḥ paśyati sadātmānaṃ sa samāhita ucyate //MU_5,56.27//",
    "GSP27moksop_u:12825": "sahātmanā sadaivedaṃ jagat paśyati no manaḥ / yathā svapne tathaivāsmiñ jāgraty api janeśvara //MU_5,56.28//",
    "GSP27moksop_u:12826": "yathā vipinagā lokā viharanto 'py asatsamāḥ / asambandhāt tathā jñasya grāmo 'pi vipinopamaḥ //MU_5,56.29//",
    "GSP27moksop_u:12827": "antarmukhamanā nityaṃ supto buddho vrajan paṭhan / puraṃ janapadaṃ grāmam araṇyam iva paśyati //MU_5,56.30//",
    "GSP27moksop_u:12828": "sarvam ākāśatām eti nityam antarmukhasthiteḥ / sarvathānupayogitvād bhūtākulam idaṃ jagat //MU_5,56.31//",
    "GSP27moksop_u:12829": "antaśśītalatāyāṃ tu labdhāyāṃ śītalaṃ jagat / vijvarāṇām iva nṛṇāṃ bhavaty ā jīvitasthiteḥ //MU_5,56.32//",
    "GSP27moksop_u:12830": "antastṛṣṇopataptānāṃ dāvadāhamayaṃ jagat / bhavaty akhilajantūnāṃ yad antas tad bahis sthitam //MU_5,56.33//",
    "GSP27moksop_u:12831": "dyauḥ kṣamā vāyur ākāśaṃ parvatās sarito diśaḥ / antaḥkaraṇatattvasya bhāgā bahir avasthitāḥ //MU_5,56.34//",
    "GSP27moksop_u:12832": "vaṭadhānāvaṭa iva antar asya yad ātmanaḥ / tad bahir bhāsate bhāsvad vikasatpuṣpagandhavat //MU_5,56.35//",
    "GSP27moksop_u:12833": "na bahiṣṭvaṃ na cāntastvaṃ kvacit kiñcana vidyate / yad yathā kacitaṃ cittvāt tat tathā tathyam utthitam //MU_5,56.36//",
    "GSP27moksop_u:12834": "ātmatattvodaraṃ bhāti bahiṣṭvena jagattayā / karpūram iva gandhena saṅkoci pravikāsi ca //MU_5,56.37//",
    "GSP27moksop_u:12835": "ātmedaṃ sphurati sphāraṃ jagattvenāpy ahantayā / bāhyatvenāntaratvena sa ca nāsan na sadvibhuḥ //MU_5,56.38//",
    "GSP27moksop_u:12836": "bahiṣṭvenāśritaṃ bāhyam antastvenāntaraṃ sthitam / yathāviditam ātmāyaṃ svacittvam anupaśyati //MU_5,56.39//",
    "GSP27moksop_u:12837": "sabāhyābhyantaraṃ śāntam ātmano 'bhedanaṃ jagat / ahantādau sthite dehe bhūribhaṅgaṃ bhayaṃ tu sat //MU_5,56.40//",
    "GSP27moksop_u:12838": "dyauḥ kṣamā vāyur ākāśaṃ parvatās sarito diśaḥ / kalpāgnineva jvalitaṃ sarvam ādhihatātmanaḥ //MU_5,56.41//",
    "GSP27moksop_u:12839": "yas tv ātmaratir evāntaḥ kurvan karmendriyaiḥ kriyāḥ / na vaśo harṣaśokābhyāṃ sa samāhita ucyate //MU_5,56.42//",
    "GSP27moksop_u:12840": "yas sarvagatam ātmānaṃ paśyan samupaśāntadhīḥ / na śocati dhyāyati vā sa samāhita ucyate //MU_5,56.43//",
    "GSP27moksop_u:12841": "sapūrvāparaparyantā yaḥ paśyañ jāgatīr gatīḥ / dṛṣṭiṣv etāsu hasati sa samāhita ucyate //MU_5,56.44//",
    "GSP27moksop_u:12842": "same pare 'sti nāhantā na jagajjanmanī mayi / vīcivṛndeṣv ivānaptvaṃ na nāśe phenadhātavaḥ //MU_5,56.45//",
    "GSP27moksop_u:12843": "yasyāntar asti nāhantvaṃ na vibhāgādi no mama / na cetanācetanate so 'sti nāstītaro janaḥ //MU_5,56.46//",
    "GSP27moksop_u:12844": "vyomasvaccho bhavan svehāṃ samyag ācaratīha yaḥ / harṣāmarṣavikāreṣu kāṣṭhaloṣṭasamas sa san //MU_5,56.47//",
    "GSP27moksop_u:12845": "ātmavat sarvabhūtāni paradravyāṇi loṣṭavat / svabhāvād eva na bhayād yaḥ paśyati sa paśyati //MU_5,56.48//",
    "GSP27moksop_u:12846": "artho 'tanus tanur vāpi nāsadrūpeṇa cetyate / na sadrūpeṇānubhūto jñenājñeneva tattayā //MU_5,56.49//",
    "GSP27moksop_u:12847": "īdṛśāśayasampanno mahāsattvapadaṃ gataḥ / tiṣṭhatūdetu vā yātu mṛtim etu nihantu vā //MU_5,56.50//",
    "GSP27moksop_u:12848": "vasatūttamabhogāḍhye svagṛhe vā janākule / sarvabhogojjhitābhoge sumahaty atha vā vane //MU_5,56.51//",
    "GSP27moksop_u:12849": "uddāmamardalaṃ pānatatparo vāpi nṛtyatu / sarvasaṅgaparityāgī śamam āyātu vā girau //MU_5,56.52//",
    "GSP27moksop_u:12850": "candanāgurukarpūrair vapur vā parilimpatu / jvālājaṭilavistāre nipatatv atha vānale //MU_5,56.53//",
    "GSP27moksop_u:12851": "pāpaṃ karotu sumahad bahalaṃ puṇyam eva vā / adyaiva mṛtim āyātu kalpāntanicayena vā //MU_5,56.54//",
    "GSP27moksop_u:12852": "nāsau kiñcin na tat kiñcit kṛtaṃ tena mahātmanā / nāsau kalaṅkam āpnoti hema paṅkagataṃ yathā //MU_5,56.55//",
    "GSP27moksop_u:12853": "saṃvitpuruṣaśabdārthais sakalaṅkaiḥ kalaṅkyate / ahantvavāsanārūpaiś śuktikārajatopamaiḥ //MU_5,56.56//",
    "GSP27moksop_u:12854": "samastavastupraśamas samyagjñānād yathāsthiteḥ / sa evāsyopaśānto 'ntaḥ kalaṅko 'sattayā yataḥ //MU_5,56.57//",
    "GSP27moksop_u:12855": "ahantvavāsanānarthaḥ prasūte saṃvidātmanaḥ / puruṣasya vicitrāṇi sukhaduḥkhāni janmabhūḥ //MU_5,56.58//",
    "GSP27moksop_u:12856": "rajjvāṃ sarpabhrame śānte gehino nirvṛtir yathā / ahantvabhāvasaṃśāntau tathāntassamatā matā //MU_5,56.59//",
    "GSP27moksop_u:12857": "yat karoti yad aśnāti yad dadāti juhoti vā / na taj jñasya na tatra jño mā karotu karotu vā //MU_5,56.60//",
    "GSP27moksop_u:12858": "karmaṇāsti na tasyārtho nārthas tasyāsty akarmaṇā / yathāsvabhāvaṃ bhagavān sa ātmany eva saṃsthitaḥ //MU_5,56.61//",
    "GSP27moksop_u:12859": "icchās tatas samudyanti na mañjarya ivopalāt / yāś codyanti ca tās sarvās sa evāmbv iva vīcayaḥ //MU_5,56.62//",
    "GSP27moksop_u:12860": "sakalam idam asāv asau ca sarvaṃ jagad akhilaṃ na vibhāgitātra kācit / paramapuruṣapāvanaikarūpī sa sad iti tat sad akiñcid eva vāsau //MU_5,56.63//",
    "GSP27moksop_u:12861": "dhyānavicāro nāma sargaḥ",
    "GSP27moksop_u:12862": "saptapañcāśas sargaḥ",
    "GSP27moksop_u:12863": "vasiṣṭhaḥ: yad ātmamaricasyāntaś cittvāt tīkṣṇatvavedanam / tad ahantvādi bhedādi deśakālādi vetty adaḥ //MU_5,57.1//",
    "GSP27moksop_u:12864": "yad ātmalavaṇasyāntaś cittvāl lāvaṇyavedanam / tad ahantvādibhedādideśakālādimat sthitam //MU_5,57.2//",
    "GSP27moksop_u:12865": "svato yad antar ātmekṣoś cittvān mādhuryavedanam / tad ahantvādi bhedādi jagattādīti jṛmbhitam //MU_5,57.3//",
    "GSP27moksop_u:12866": "svato yad ātmadṛṣadaś cittvāt kāṭhinyavedanam / tad ahantvādibhedādideśakālāditāṃ gatam //MU_5,57.4//",
    "GSP27moksop_u:12867": "svato yad ātmaśailādijñatayā jāḍyavedanam / tad ahantvādi bhedādi bhuvanādīti saṃsthitam //MU_5,57.5//",
    "GSP27moksop_u:12868": "svato yad ātmatoyasya ciddravatvād vivartanam / tad āvartādy ahantādi bhedādy ākāritādi ca //MU_5,57.6//",
    "GSP27moksop_u:12869": "svato ya ātmavṛkṣasya śākhādis tasya vedanam / tad ahantādi bhedādi bhuvanādīva saṃsphuṭam //MU_5,57.7//",
    "GSP27moksop_u:12870": "yad ātmagaganasyāntaś cittvāc chūnyatvavedanam / tad ahantādi bhedādi bhāvanādīti bhāvitam //MU_5,57.8//",
    "GSP27moksop_u:12871": "yad ātmagaganasyāntaś cittvāt sauṣiryavedanam / tad ahantādi cittādi śarīrādīva dīpitam //MU_5,57.9//",
    "GSP27moksop_u:12872": "svato yad ātmakuḍyasya nairantaryaṃ nirantaram / tad ahantādibhedena cittvād bahir iva sthitam //MU_5,57.10//",
    "GSP27moksop_u:12873": "svato yad ātmasattāyā vittvāt sattvaikavedanam / tad ahantvādi bhedādi cetanādīti vā sthitam //MU_5,57.11//",
    "GSP27moksop_u:12874": "antar ātmaprakāśasya svato yad avabhāsanam / tad ahantvādi vittvādi jīva ity eva vetty asau //MU_5,57.12//",
    "GSP27moksop_u:12875": "antar asti yad ātmendoś cidrūpaṃ cidrasāyanam / svata āsvādyate tena tad ahantādinoditam //MU_5,57.13//",
    "GSP27moksop_u:12876": "paramātmaguḍasyāntar yac citsvādūdayātmakam / tad evāsvādyate tena svato 'hantādināntare //MU_5,57.14//",
    "GSP27moksop_u:12877": "paramātmamaṇeś cittvād yad antaḥ kacanaṃ svayam / cetanātma tad evāntar aham ityādi vetty asau //MU_5,57.15//",
    "GSP27moksop_u:12878": "na ca kiñcana vetty antar vedyasyāsambhavād iha / na cāsvādayati svādu svādyasyāsambhavād alam //MU_5,57.16//",
    "GSP27moksop_u:12879": "na ca kiñcic cinoty antaś cetyasyāsambhave sati / vedyate na ca vā kiñcid vedyasyāsambhavād asau //MU_5,57.17//",
    "GSP27moksop_u:12880": "asadābhāsa evātmā ananto bharitākṛtiḥ / sthitas sadaivaikaghano mahāśaila ivātmani //MU_5,57.18//",
    "GSP27moksop_u:12881": "anayā tu vacobhaṅgyā mayā vo raghunandana / nāhantādijagattādibhedo 'stīti nidarśitam //MU_5,57.19//",
    "GSP27moksop_u:12882": "na cittam asti no cettā na jagattādivibhramaḥ / dṛṣadīvāmbaram ataś śāntaṃ śāmyati kevalam //MU_5,57.20//",
    "GSP27moksop_u:12883": "yathāvartāditām eti dravatvād vāri vāriṇi / tathāhantāditām eti jñatvāj jñaptau jña ātmani //MU_5,57.21//",
    "GSP27moksop_u:12884": "yathā dravatvaṃ payasi yathā spandas sadāgatau / ahantādeśakālādi tathā jñe jñaptimātrake //MU_5,57.22//",
    "GSP27moksop_u:12885": "jño jñatāyāṃ hi yaj jñānaṃ jānāti jñānabṛṃhayā / jñāyate tad ahantādi jīvādy apy abhijīvanaiḥ //MU_5,57.23//",
    "GSP27moksop_u:12886": "yathodeti yadā jñasya jñaptir jñānena yādṛśī / ananyaivānyatāṃ buddhvā sā tadā jṛmbhate tathā //MU_5,57.24//",
    "GSP27moksop_u:12887": "jīvasya jīvitaṃ jñānaṃ jñatāyāṃ jīvajīvane / aṇur apy asti no bhedo virūpatve jñajīvayoḥ //MU_5,57.25//",
    "GSP27moksop_u:12888": "yathā jñajīvayor nāsti bhedo rāma tathaitayoḥ / bhedo 'sti na jñajagator viddhi śāntam akhaṇḍitam //MU_5,57.26//",
    "GSP27moksop_u:12889": "sarvaṃ praśāntam ajam ekam anādimadhyam ābhāsanaṃ svadanamātram acetyacihnam / sarvaṃ praśāntam ati śabdamayī tu dṛṣṭir bodhārtham eva hi mudhaiva tad om itīdam //MU_5,57.27//",
    "GSP27moksop_u:12890": "bhedanirāso nāma sargaḥ",
    "GSP27moksop_u:12891": "aṣṭapañcāśas sargaḥ",
    "GSP27moksop_u:12892": "vasiṣṭhaḥ: atraivodāharantīmam itihāsaṃ purātanam / kirāteśasya suraghor vṛttāntaṃ vismayapradam //MU_5,58.1//",
    "GSP27moksop_u:12893": "uttarasyā diśo medaḥ karpūrapaṭalaṃ bhuvaḥ / sambhṛtaṃ hasanaṃ śārvaṃ śuklo vā cāndra ātapaḥ //MU_5,58.2//",
    "GSP27moksop_u:12894": "himādreś śṛṅgam astīha kailāso nāma parvataḥ / śailajālasya sanmuktākalāpasyeva nāyakaḥ //MU_5,58.3//",
    "GSP27moksop_u:12895": "viṣṇoḥ kṣīrodaka iva svargas surapater iva / abjajasyeva nābhyabjaṃ gṛhaṃ yaś śaśimaulinaḥ //MU_5,58.4//",
    "GSP27moksop_u:12896": "rudrākṣavṛndadolābhis sāpsarobhir vibhāti yaḥ / lolaratnaśalākābhir laharībhir ivārṇavaḥ //MU_5,58.5//",
    "GSP27moksop_u:12897": "gaṇāṅganānām aniśaṃ mattānāṃ caraṇair hatāḥ / aśokā iva rājante yatrāśokā vikāsinaḥ //MU_5,58.6//",
    "GSP27moksop_u:12898": "sañcaracchaṅkare dikṣu bhṛguṣv indumaṇidravaiḥ / nivartante pravartante yatrājasraṃ ca nirjharāḥ //MU_5,58.7//",
    "GSP27moksop_u:12899": "yo latāgulmavṛkṣaughavāpīhradanadīnadaiḥ / mṛgapakṣigaṇair bhītair brahmāṇḍavad ihāvṛtaḥ //MU_5,58.8//",
    "GSP27moksop_u:12900": "tasya hemajaṭā nāma kirātās saṃsthitās tale / pipīlakā varataror mūlakośagatā iva //MU_5,58.9//",
    "GSP27moksop_u:12901": "kailāsapādāraṇyānyāṃ jaṭālāyāṃ sugulmakaiḥ / vasanti yaukavat kṣudrās te tannikaṭajīvinaḥ //MU_5,58.10//",
    "GSP27moksop_u:12902": "āsīt teṣām udārātmā rājā parapurañjayaḥ / jayalakṣmyā bhuja iva yaḥ prajāyāś ca dakṣiṇaḥ //MU_5,58.11//",
    "GSP27moksop_u:12903": "suraghur nāma balavān suraghorāridarpahā / mūrtaḥ parākrama iva mūrtimān iva mārutaḥ //MU_5,58.12//",
    "GSP27moksop_u:12904": "jino vairāgyavibhavair dhanair guhyakanāyakaḥ / śatakratugurur bodhaiḥ kāvyair asuradaiśikaḥ //MU_5,58.13//",
    "GSP27moksop_u:12905": "sa cakre rājakāryāṇi nigrahānugrahakramaiḥ / yathāprāptāny akhinnātmā dinānīva divākaraḥ //MU_5,58.14//",
    "GSP27moksop_u:12906": "tajjābhyāṃ sukhaduḥkhābhyām atha tasyābhyabhūyata / sumatir vāgurābandhaiś śliṣṭair grīveva pakṣiṇaḥ //MU_5,58.15//",
    "GSP27moksop_u:12907": "kim ārtaṃ pīḍayāmy enaṃ tilayantram ivaujasā / sarveṣām eva bhūtānāṃ mamevārtiḥ prajāyate //MU_5,58.16//",
    "GSP27moksop_u:12908": "dhanam asmai prayacchāmi dhanenānandavāñ janaḥ / bhavaty aham ivāśeṣas tad alaṃ me vinigrahaiḥ //MU_5,58.17//",
    "GSP27moksop_u:12909": "atha vā nigrahaṃ prāptaṃ karomy etena vai vinā / vartate na prajaiveyaṃ vinā vāri sarid yathā //MU_5,58.18//",
    "GSP27moksop_u:12910": "hā kaṣṭam eṣa nigrāhyo diṣṭyānugrāhya eṣa me / diṣṭyādya sukhavān asmi kaṣṭam adyāsmi duḥkhavān //MU_5,58.19//",
    "GSP27moksop_u:12911": "iti dolāyitaṃ ceto na viśaśrāma bhūpateḥ / ekatrāmbumahāvarte ciraṃ tṛṇam iva bhramat //MU_5,58.20//",
    "GSP27moksop_u:12912": "athaikadā gṛhaṃ tasya māṇḍavyo munir āyayau / bhrāntāśeṣakakupkuñjo vāsavasyeva nāradaḥ //MU_5,58.21//",
    "GSP27moksop_u:12913": "tam asau pūjayām āsa papraccha ca mahāmunim / sandehadurdrūmastambhaparaśuṃ sarvakovidam //MU_5,58.22//",
    "GSP27moksop_u:12914": "suraghuḥ: bhavadāgamanenāsmi mune nirvṛtim āgataḥ / paramāṃ vasudhāpīṭhaṃ samprāpta iva mādhave //MU_5,58.23//",
    "GSP27moksop_u:12915": "adya tiṣṭhāmy ahaṃ nātha dhanyānāṃ dhuri dharmataḥ / vikāsi raviṇevābjaṃ yat tvayāsmi vilokitaḥ //MU_5,58.24//",
    "GSP27moksop_u:12916": "bhagavan sarvadharmajña ciraṃ viśrāntavān asi / tad imaṃ saṃśayaṃ chinddhi mamārkas timiraṃ yathā //MU_5,58.25//",
    "GSP27moksop_u:12917": "mahatāṃ saṅgamenārtiḥ kasya nāma na naśyati / sandehaṃ tu parām ārtim āhur ārtivido janāḥ //MU_5,58.26//",
    "GSP27moksop_u:12918": "mannigrahānugrahajā madbhṛtyavapuṣi sthitāḥ / kaṣanti mām alaṃ cintā gajaṃ harinakhā iva //MU_5,58.27//",
    "GSP27moksop_u:12919": "tad yathā samatodeti sūryāṃśur iva sarvagā / matau mama mune mānya tathā karuṇayā kuru //MU_5,58.28//",
    "GSP27moksop_u:12920": "māṇḍavyaḥ: svāyattena svasaṃsthena svenopāyena bhūpate / eṣā manaḥpelavatā himavat pravilīyate //MU_5,58.29//",
    "GSP27moksop_u:12921": "svavicāraṇayaivāśu śāmyaty antar manojvaraḥ / śaradāgamamātreṇa mihikā mahatī yathā //MU_5,58.30//",
    "GSP27moksop_u:12922": "svenaiva manasā svāni svaśarīragatāni ca / vicārayendriyāṇy antaḥ kīdṛśāny atha kāni vā //MU_5,58.31//",
    "GSP27moksop_u:12923": "ko 'haṃ katham idaṃ kiṃ vā kathaṃ maraṇajanmanī / vicārayāntar etat tvaṃ mahattām alam eṣyasi //MU_5,58.32//",
    "GSP27moksop_u:12924": "vicāreṇa parijñātasvabhāvasya satas tava / harṣāmarṣadṛśaś cetas tolayiṣyanti nācalam //MU_5,58.33//",
    "GSP27moksop_u:12925": "manas svaṃ rūpam utsṛjya śamam eṣyati vijvaram / bhūtapūrvavapur bhūtvā taraṅgaḥ payasīva te //MU_5,58.34//",
    "GSP27moksop_u:12926": "tiṣṭhad eva mano rūpaṃ parityakṣyati te 'nagha / kalaṅkavikalaṃ kāla ṛtvantaragatāv iva //MU_5,58.35//",
    "GSP27moksop_u:12927": "anukampyā bhaviṣyanti śrīmantas sarva eva te / dṛṣṭatattvasya tuṣṭasya janāḥ pitur ivāvanau //MU_5,58.36//",
    "GSP27moksop_u:12928": "vivekadīpadṛṣṭātmā mervabdhinabhasām api / adhaḥ kariṣyasi nṛpa mahattām uttamārthadām //MU_5,58.37//",
    "GSP27moksop_u:12929": "mahattām āgataṃ cetas tava saṃsāravṛttiṣu / na nimaṅkṣyati he sādho goṣpadeṣv iva vāraṇaḥ //MU_5,58.38//",
    "GSP27moksop_u:12930": "kṛpaṇaṃ tu mano rājan pelave 'pi nimajjati / kārye goṣpadatoye 'pi jīrṇāṅgo maṣako yathā //MU_5,58.39//",
    "GSP27moksop_u:12931": "ceto vāsanayā paṅke kīṭavat parimajjati / dṛśyamātrāvalambinyā svayā dīnatayā tayā //MU_5,58.40//",
    "GSP27moksop_u:12932": "tāvat tāvan mahābāho svayaṃ santyajyate 'khilam / yāvad yāvat parālokaḥ paramātmaiva śiṣyate //MU_5,58.41//",
    "GSP27moksop_u:12933": "tāvat prakṣālyate dhātur yāvad dhemaiva śiṣyate / tāvad ālokyate sarvaṃ yāvad ātmaiva lakṣyate //MU_5,58.42//",
    "GSP27moksop_u:12934": "sarvaṃ sarvikayā buddhyā svayaṃ sarvatra sarvadā / sarvathā samparityajya svātmanātmopalabhyate //MU_5,58.43//",
    "GSP27moksop_u:12935": "yāvat sarvaṃ na santyaktaṃ tāvad ātmā na labhyate / sarvavastuparityāge śeṣa ātmeti kathyate //MU_5,58.44//",
    "GSP27moksop_u:12936": "yāvad anyan na santyaktaṃ tāvat sāmānyam eva hi / vastu nāsādyate sādho svātmalābhe tu kā kathā //MU_5,58.45//",
    "GSP27moksop_u:12937": "yatra sarvātmanā svātmalābhāya patati svayam / tyaktānyakāryaḥ prāpnoti tan nāma nṛpa netarat //MU_5,58.46//",
    "GSP27moksop_u:12938": "ātmāvalokanārthaṃ tu tasmāt sarvaṃ parityajet / sarvaṃ kiñcit parityajya yac chiṣṭaṃ tat paraṃ padam //MU_5,58.47//",
    "GSP27moksop_u:12939": "sakalakāraṇakāryaparamparāmayajagadgatavastuvijṛmbhitam / alam apāsya manas svavapus tataḥ parivilūya ca yac chubham asti tat //MU_5,58.48//",
    "GSP27moksop_u:12940": "suraghuvṛttānte māṇḍavyopadeśo nāma sargaḥ",
    "GSP27moksop_u:12941": "ekonaṣaṣṭitamas sargaḥ",
    "GSP27moksop_u:12942": "vasiṣṭhaḥ: ity uktvā bhagavān enaṃ suraghuṃ raghunandana / yayau svām eva kakubhaṃ māṇḍavyo maunamaṇḍanaḥ //MU_5,59.1//",
    "GSP27moksop_u:12943": "gate varamunau rājā gatvaikāntam aninditam / dhiyā sañcintayām āsa ko nāmāham iti svayam //MU_5,59.2//",
    "GSP27moksop_u:12944": "nāhaṃ merur na me merur jagan nāhaṃ na me jagat / nāhaṃ śailā na me śailā na dharāhaṃ na me dharā //MU_5,59.3//",
    "GSP27moksop_u:12945": "kirātamaṇḍalaṃ nedaṃ mama nāhaṃ ca maṇḍalam / nijasaṅketamātreṇa kevalaṃ deśa eṣa me //MU_5,59.4//",
    "GSP27moksop_u:12946": "tyakto mayaiṣa saṅketo nāhaṃ deśo na caiṣa me / idānīṃ nagaraṃ śiṣṭam eṣa evātra niścayaḥ //MU_5,59.5//",
    "GSP27moksop_u:12947": "patākāpurapaṭṭāḍhyā bhṛtyopavanasaṅkulā / gajāśvasāmantayutā purī nāhaṃ na me purī //MU_5,59.6//",
    "GSP27moksop_u:12948": "vyarthasaṅketasambaddhaṃ saṅketavigame kṣatam / bhogavṛndaṃ kalatraṃ ca nāhaṃ naitan mamākhilam //MU_5,59.7//",
    "GSP27moksop_u:12949": "evaṃ sabhṛtyaṃ sabalaṃ savāhanapurāntaram / nāhaṃ rājyaṃ na me rājyaṃ saṅketo hy ayam ākulaḥ //MU_5,59.8//",
    "GSP27moksop_u:12950": "dehamātram ahaṃ manye hastapādādisaṃyutam / tad etat tāvad āśv antar aham ālokayāmy alam //MU_5,59.9//",
    "GSP27moksop_u:12951": "tad atra tāvan māṃsāsthi nāham etad acetanaṃ / na caitan mama saṃśleṣam ety abjasya yathā jalam //MU_5,59.10//",
    "GSP27moksop_u:12952": "māṃsaṃ jaḍaṃ na tad ahaṃ naivāhaṃ raktam apy alam / jaḍāny asthīni naivāhaṃ na caitāni mama kvacit //MU_5,59.11//",
    "GSP27moksop_u:12953": "karmendriyāṇi naivāhaṃ na ca karmendriyāṇi me / jaḍaṃ yat kila dehe 'smiṃs tad ahaṃ naiva cetanaḥ //MU_5,59.12//",
    "GSP27moksop_u:12954": "nāhaṃ bhogā na me bhogā na me buddhīndriyāṇi ca / jaḍāny asatsvarūpāṇi na ca buddhīndriyāṇy aham //MU_5,59.13//",
    "GSP27moksop_u:12955": "mūlaṃ saṃsṛtidoṣasya mano nāhaṃ jaḍaṃ hi tat / atha buddhir ahaṅkāra iti dṛṣṭir manomayī //MU_5,59.14//",
    "GSP27moksop_u:12956": "manobuddhīndriyādyanto bhūtakośaś ca tad vapuḥ / nāham evaṃ śarīrādi śiṣṭam ālokayāmy aham //MU_5,59.15//",
    "GSP27moksop_u:12957": "śeṣas tu cetanājīvas sa ca cetyena cetati / anyena bodhyamāno 'sau nātmatattvavapur bhavet //MU_5,59.16//",
    "GSP27moksop_u:12958": "evaṃ tyajāmi saṃvedyaṃ cetyaṃ nāhaṃ hi tat kila / śeṣo vikalparahito viśuddhā cid ahaṃ sthitaḥ //MU_5,59.17//",
    "GSP27moksop_u:12959": "citram eṣo 'smi labdhātmā jātaḥ kālena kāryavit / eṣa so 'ham anantātmā kvānto 'sya paramātmanaḥ //MU_5,59.18//",
    "GSP27moksop_u:12960": "brahmaṇīndre yame vāyau sarvabhūtagaṇe tathā / sa eṣa bhagavān ātmā tantur muktāsv iva sthitaḥ //MU_5,59.19//",
    "GSP27moksop_u:12961": "cicchaktir amalā saiṣā cetyāmayavivarjitā / bharitāśeṣadikkuñjā bhairavākāradhāriṇī //MU_5,59.20//",
    "GSP27moksop_u:12962": "sarvabhāvagatā sūkṣmā bhāvābhāvavivarjitā / ābrahmabhuvanāntasthā sarvaśaktisamudgikā //MU_5,59.21//",
    "GSP27moksop_u:12963": "sarvasaundaryasubhagā sarvaprākāśyadīpikā / sarvasaṃsāramuktānāṃ tantur ātatarūpiṇī //MU_5,59.22//",
    "GSP27moksop_u:12964": "sarvākāravikārāḍhyā sarvākāravivarjitā / sarvabhūtaughatāṃ yātā sarvadā sarvatāṃ gatā //MU_5,59.23//",
    "GSP27moksop_u:12965": "caturdaśavidhāny eṣā bhūtāni bhuvanodare / etanmayīyaṃ kalanā jāgatī vedanātmikā //MU_5,59.24//",
    "GSP27moksop_u:12966": "mithyāvabhāsamātraṃ tu sarvaduḥkhadaśāgatiḥ / nānākāramayābhāsaṃ sarvam ātmaiva cit parā //MU_5,59.25//",
    "GSP27moksop_u:12967": "seyam ātmā mama vyāpī seyaṃ madavabodhanam / seyam ākalitāṅgehā karoti nṛpatibhramam //MU_5,59.26//",
    "GSP27moksop_u:12968": "asyā eva prasādena mano deharathasthitam / saṃsārajālalīlāsu yāti valgati nṛtyati //MU_5,59.27//",
    "GSP27moksop_u:12969": "idaṃ manaś śarīrādi na kiñcit api vastutaḥ / naṣṭe na kiñcit apy asmin parinaśyati pelave //MU_5,59.28//",
    "GSP27moksop_u:12970": "jagajjālamayaṃ nṛttam idaṃ cittanaṭais tatam / etayaivaikayā paṅktyā dṛśyate dīpalekhayā //MU_5,59.29//",
    "GSP27moksop_u:12971": "kaṣṭaṃ mudhaiva me cintā nigrahānugrahasthitau / babhūva dehaniṣṭhaiva na kiñcid api dehakaḥ //MU_5,59.30//",
    "GSP27moksop_u:12972": "nanv aho samprabuddho 'smi gataṃ durdarśanaṃ mama / dṛṣṭaṃ draṣṭavyaṃ akhilaṃ prāptaṃ prāpyam idaṃ mayā //MU_5,59.31//",
    "GSP27moksop_u:12973": "sarvaṃ kiñcit idaṃ dṛśyaṃ dṛśyate yaj jagadgatam / cinniṣṣyandāṃśamātraṃ tan nānyat kiñcana śāśvatam //MU_5,59.32//",
    "GSP27moksop_u:12974": "kva tau kīdṛgvidhau vāpi kiṃniṣṭhau vā kimātmakau / nigrahānugrahau loke harṣāmarṣakramau tathā //MU_5,59.33//",
    "GSP27moksop_u:12975": "kiṃ sukhaṃ kiṃ ca vā duḥkhaṃ sarvaṃ brahmedam ātatam / aham āsaṃ mudhā mūḍho diṣṭyāmūḍho 'smy ahaṃ sthitaḥ //MU_5,59.34//",
    "GSP27moksop_u:12976": "kim asminn evam āloke śocyate kiṃ vimuhyate / kiṃ prekṣyate kim kriyate sthīyate kva kva gamyate //MU_5,59.35//",
    "GSP27moksop_u:12977": "kiñcit ittham idaṃ nāma cidābhāsaṃ virājate / namo namas te nistattva dṛṣṭadṛśyo 'si sundara //MU_5,59.36//",
    "GSP27moksop_u:12978": "aho nu samprabuddho 'smi samyag jñātam alaṃ mayā / namo mahyam anantāya samyagjñānodayāya ca //MU_5,59.37//",
    "GSP27moksop_u:12979": "vigatarañjananirviṣayasthitir gatabhavabhrama īhitavarjitaḥ / sthirasuṣuptakalātigatas tatas samasamaṃ nivasāmy aham ātmani //MU_5,59.38//",
    "GSP27moksop_u:12980": "suraghuviśrāntir nāma sargaḥ",
    "GSP27moksop_u:12981": "ṣaṣṭitamas sargaḥ",
    "GSP27moksop_u:12982": "vasiṣṭhaḥ: iti hemajaṭādhīśo lebhe padam anuttamam / vivekādhyavasāyena brāhmaṇyam iva gādhijaḥ //MU_5,60.1//",
    "GSP27moksop_u:12983": "anantākārakāryāsu nāsīc ceṣṭāsu khedavān / bhūyo bhūyaḥ prayuktāsu dinamālāsv iveśvaraḥ //MU_5,60.2//",
    "GSP27moksop_u:12984": "tataḥ prabhṛti so 'tiṣṭhat sarvehāvigatajvaram / samāsame svake kārye jalaugho 'gra ivānate //MU_5,60.3//",
    "GSP27moksop_u:12985": "harṣāmarṣavinirmuktaḥ prakṛtaṃ kāryam ācaran / udāragambhīravapur jahārāmbunidheś śriyam //MU_5,60.4//",
    "GSP27moksop_u:12986": "suṣuptasamadharmiṇyā cittavṛttyā vyarājata / niṣkampayā prakāśinyā dīpas svaśikhayeva saḥ //MU_5,60.5//",
    "GSP27moksop_u:12987": "na nirghṛṇo dayāvān no na dvandvī nāpy amatsaraḥ / na sukhī nāsukhī nārthī nānarthī sa babhūva ha //MU_5,60.6//",
    "GSP27moksop_u:12988": "samadarśanayā nityaṃ vṛttyā cāmaladhīrayā / antaśśītalayā reje paripūrṇendubimbavat //MU_5,60.7//",
    "GSP27moksop_u:12989": "sarvaṃ cittattvakacanaṃ jagad ity avalokya sā / praśāntasukhaduḥkhaśrīs tasya pūrṇā matir babhau //MU_5,60.8//",
    "GSP27moksop_u:12990": "ullasan vilasan ghūrṇaṃs tiṣṭhan gacchañ śvasan svapan / abhūt sa svasamādhisthaḥ prabuddhaś cillayaṃ gataḥ //MU_5,60.9//",
    "GSP27moksop_u:12991": "sa kurvan vigatāsaṅgaṃ rājyaṃ rājīvalocanaḥ / atiṣṭhad akṣatākāro bhūrivarṣaśatāny atha //MU_5,60.10//",
    "GSP27moksop_u:12992": "sanniveśam imaṃ dehanāmakaṃ tadanu svayam / sa jahau tejasākrānto rūpaṃ himakaṇo yathā //MU_5,60.11//",
    "GSP27moksop_u:12993": "viveśa param ādyaṃ tat kāraṇaṃ kāraṇeśvaram / prajñayā saritā vāripūraḥ pūrṇam ivāmbudhim //MU_5,60.12//",
    "GSP27moksop_u:12994": "adhigatavimalaikarūpatejā gaganadaśāṃ samupetya śāntaśokaḥ / alam abhavad asau paraṃ svarūpaṃ ghaṭakham ivāmbarasaṃyutaṃ mahātmā //MU_5,60.13//",
    "GSP27moksop_u:12995": "suraghuvṛttāntas samāptaḥ nāma sargaḥ",
    "GSP27moksop_u:12996": "ekaṣaṣṭitamas sargaḥ",
    "GSP27moksop_u:12997": "vasiṣṭhaḥ: etāṃ dṛṣṭim avaṣṭabhya na manaḥ paritapyate / ghore tamasi nirmagnaṃ labdhadīpaś śiśur yathā //MU_5,61.1//",
    "GSP27moksop_u:12998": "vivekāvasthayā cetas tanvyaivāyāti nirvṛtim / patañ śvabhre dṛḍhatṛṇapracayālambanād iva //MU_5,61.2//",
    "GSP27moksop_u:12999": "buddhvaitāṃ pāvanīṃ dṛṣṭiṃ bhāvayitvāpy udāharan / nityam ekasamādhāno bhava bhūṣitabhūtalaḥ //MU_5,61.3//",
    "GSP27moksop_u:13000": "rāmaḥ: katham ekasamādhānaṃ kīdṛśaṃ vā munīśvara / vātāhatamayūrāṅgaruhalolaṃ mano bhavet //MU_5,61.4//",
    "GSP27moksop_u:13001": "vasiṣṭhaḥ: śṛṇu tasyaiva suraghoḥ prabuddhasya satas tadā / parṇādasya ca rājarṣes saṃvādam imam adbhutam //MU_5,61.5//",
    "GSP27moksop_u:13002": "rāghavaikasamādhānabodhitāyoditātmanoḥ / parasparasamālāpam imaṃ prakaṭayāmi te //MU_5,61.6//",
    "GSP27moksop_u:13003": "babhūva pārasīkānāṃ pārthivaḥ paravīrahā / parigho nāma vikhyātaḥ parighas syandane yathā //MU_5,61.7//",
    "GSP27moksop_u:13004": "sa babhūva paraṃ mitraṃ suragho raghunandana / nandanodyānasaṃsthasya madanasyeva mādhavaḥ //MU_5,61.8//",
    "GSP27moksop_u:13005": "kadācit parighasyābhūd akāṇḍaṃ maṇḍale mahat / kalpānta iva saṃsāre prajāduṣkṛtadoṣajam //MU_5,61.9//",
    "GSP27moksop_u:13006": "vineśur janatās tatra bahvyaḥ kṣutkṣatajīvitāḥ / jvalite vipine vahnau yathā bhūtaparamparāḥ //MU_5,61.10//",
    "GSP27moksop_u:13007": "tadduḥkhaṃ parigho dṛṣṭvā viṣādam atulaṃ yayau / tatyāja cākhilaṃ rājyaṃ dagdhaṃ grāmam ivādhvagaḥ //MU_5,61.11//",
    "GSP27moksop_u:13008": "prajānāśapratīkāreṣv asamartho virāgavān / jagāma vipinaṃ kartuṃ tapo jinamunīndravat //MU_5,61.12//",
    "GSP27moksop_u:13009": "paurāṇām aparijñātaḥ kasmiṃścid dūrakānane / sa uvāsa viraktātmā lokāntara ivāpare //MU_5,61.13//",
    "GSP27moksop_u:13010": "tapaś carañ śāntamatir dāntaḥ kandaramandiraḥ / svayaṃ śīrṇāni śuṣkāṇi tatra parṇāny abhakṣayat //MU_5,61.14//",
    "GSP27moksop_u:13011": "ciraṃ hutāśavac chuṣkaparṇāny evātha bhakṣayan / parṇāda iti nāmāsau prāpa madhye tapasvinām //MU_5,61.15//",
    "GSP27moksop_u:13012": "tataḥ prabhṛti parṇādanāmā rājarṣisattamaḥ / jambudvīpe babhūvāsau vikhyāto munisadmasu //MU_5,61.16//",
    "GSP27moksop_u:13013": "tato varṣasahasreṇa tapasā dāruṇātmanā / prāpad abhyāsavaśato jñānam ātmaprasādajam //MU_5,61.17//",
    "GSP27moksop_u:13014": "babhūva vigatadvandvo nīrāgas samadarśanaḥ / nirīho niranukrośo jīvanmuktaḥ prabuddhadhīḥ //MU_5,61.18//",
    "GSP27moksop_u:13015": "vijahāra yathākāmaṃ trilokīmaṭhikām imām / siddhasādhyais samaṃ sādho sahaṃso 'lir ivābjinīm //MU_5,61.19//",
    "GSP27moksop_u:13016": "ekadā tasya sadanaṃ hemacūḍamahīpateḥ / prāpa ratnavinirmāṇaṃ meroś śṛṅgam ivāparam //MU_5,61.20//",
    "GSP27moksop_u:13017": "te tatra prāktane mitre pūjām akurutāṃ mithaḥ / pūrṇāṃ vijñātavijñeyau maurkhyagartād vinirgate //MU_5,61.21//",
    "GSP27moksop_u:13018": "aho nu mama kalyāṇaiḥ phalitaṃ bata pāvanaiḥ / samprāptavān ahaṃ yat tvām ity anyo'nyam athocatuḥ //MU_5,61.22//",
    "GSP27moksop_u:13019": "āliṅgitaśarīrau tāv anyo'nyāninditākṛtī / ekāsane viviśatuś candrārkāv iva bhūdhare //MU_5,61.23//",
    "GSP27moksop_u:13020": "parighaḥ: paramānandam āyātaṃ cetas tvaddarśanena me / candrabimba ivonmagnam antaśśītalatāṃ gatam //MU_5,61.24//",
    "GSP27moksop_u:13021": "akṛtrimaṃ suhṛtprema viyoge śataśākhatām / prayāti palvalataṭe chinnarūḍha iva drumaḥ //MU_5,61.25//",
    "GSP27moksop_u:13022": "visrabdhāṃs tān kathālāpāṃs tā līlās tac ca ceṣṭitam / saṃsmṛtya prāktanaṃ sādho hṛṣyāmy eva punaḥ punaḥ //MU_5,61.26//",
    "GSP27moksop_u:13023": "jñānam etan mayā prāptaṃ tvayā jñānaṃ yathānagha / māṇḍavyasya prasādena paramātmaprasādajam //MU_5,61.27//",
    "GSP27moksop_u:13024": "adya kaccid aduḥkhas tvaṃ kaccid viśrāntavān asi / parame kāraṇe merāv iva bhūmaṇḍalādhipa //MU_5,61.28//",
    "GSP27moksop_u:13025": "kaccit paramakalyāṇa svātmārāmatayā tava / prasādo jāyate citte śaradīva saro'mbhasi //MU_5,61.29//",
    "GSP27moksop_u:13026": "kaccit karoṣi samayā suprasannagabhīrayā / dṛṣṭyā subhaga kāryāṇi kāryāṇy eva narādhipa //MU_5,61.30//",
    "GSP27moksop_u:13027": "nirādhivyādhayo dhīrāḥ kaccit sampannaśālayaḥ / janatās tava deśeṣu tiṣṭhanti vigatajvaram //MU_5,61.31//",
    "GSP27moksop_u:13028": "kaccid uddāmaphalinī phalinīva latānatā / dharā tava phalāpūrair bhṛśaṃ dhārayati prajāḥ //MU_5,61.32//",
    "GSP27moksop_u:13029": "kaccit tava diganteṣu candrasyevāṃśupañjaram / tuṣāranikarākāraṃ prasṛtaṃ pāvanaṃ yaśaḥ //MU_5,61.33//",
    "GSP27moksop_u:13030": "kaccid guṇaśatair etā diśo nirvivarīkṛtāḥ / tvayā saro'mbhasā bandho bisānām iva bhittayaḥ //MU_5,61.34//",
    "GSP27moksop_u:13031": "kaccit kalamakedārakoṇasthāṇuṣu harṣulāḥ / pratigrāmaṃ kumāryas te gāyanty ānandadaṃ yaśaḥ //MU_5,61.35//",
    "GSP27moksop_u:13032": "kuśalaṃ tava dhānyeṣu dhaneṣu vibhaveṣu ca / bhṛtyeṣv atha kalatreṣu putreṣu nagareṣu ca //MU_5,61.36//",
    "GSP27moksop_u:13033": "ādhivyādhivihīneyaṃ kaccit kāyalatā tava / phalaṃ phalati puṇyākhyaṃ yad ihāmutra coditam //MU_5,61.37//",
    "GSP27moksop_u:13034": "āpātaramaṇīyeṣu paryantātyantavairiṣu / kaccid viṣayasarpeṣu savirāgaṃ manas tava //MU_5,61.38//",
    "GSP27moksop_u:13035": "aho bata ciraṃ kālam āvāṃ viśleṣam āgatau / kālena śleṣitau bhūyo vasantādritaṭāv iva //MU_5,61.39//",
    "GSP27moksop_u:13036": "na tā jagati vidyante sukhaduḥkhadaśās sakhe / jīvadbhir yā na dṛśyante saṃyogajaviyogajāḥ //MU_5,61.40//",
    "GSP27moksop_u:13037": "tathaitāsv atidīrghāsu daśāsv anyatvam āgatāḥ / bhūyo vayam api śliṣṭāś citrā hi niyatir vidheḥ //MU_5,61.41//",
    "GSP27moksop_u:13038": "suraghuḥ: bhagavan niyater asyā gatiṃ dīpagater iva / daivikyāḥ ko hi jānāti gambhīrāṃ vismayapradām //MU_5,61.42//",
    "GSP27moksop_u:13039": "tvam ahaṃ ca viyojyātidūre dūradaśāsu ca / adya saṅghaṭitau bhūyaḥ kim asādhyam aho vidheḥ //MU_5,61.43//",
    "GSP27moksop_u:13040": "vayaṃ tv adya mahāsattva bhṛśaṃ kuśalinas sthitāḥ / tvadāgamanapuṇyena parāṃ pāvanatāṃ gatāḥ //MU_5,61.44//",
    "GSP27moksop_u:13041": "īṣat tvadāgamakṣīṇapāpānāṃ puṇyapādapaiḥ / tathā phalitam asmākaṃ na yathā vayam ākulāḥ //MU_5,61.45//",
    "GSP27moksop_u:13042": "sarvās sampattayo 'smākaṃ rājarṣe saṃsthitāḥ pure / bhavadāgamanenādya prayātāś śataśākhatām //MU_5,61.46//",
    "GSP27moksop_u:13043": "vikirati parito rasāyanānām iva nikaraṃ madhuraṃ mahānubhāva / tava vacanam avekṣaṇaṃ ca puṇyaṃ paramapadapratimo hi sādhusaṅgaḥ //MU_5,61.47//",
    "GSP27moksop_u:13044": "suraghuparighasamāgamo nāma sargaḥ",
    "GSP27moksop_u:13045": "dviṣaṣṭitamas sargaḥ",
    "GSP27moksop_u:13046": "vasiṣṭhaḥ: athaivamprāyayā tatra viśrambhakathayā ciram / prāktanasnehagarbhiṇyā sthitvovācāyudhābhidhaḥ //MU_5,62.1//",
    "GSP27moksop_u:13047": "parighaḥ: yad yat saṃsārajāle 'smin kriyate karma bhūmipa / tat samāhitacittasya sukhāyānyasya nānagha //MU_5,62.2//",
    "GSP27moksop_u:13048": "kaccit saṅkalparahitaṃ paraṃ viśramaṇāspadam / paramopaśamaśreyas samādhim anutiṣṭhasi //MU_5,62.3//",
    "GSP27moksop_u:13049": "suraghuḥ: etan me brūhi bhagavan sarvasaṅkalpavarjitam / paramopaśamaśreyas samādhir hi kim ucyate //MU_5,62.4//",
    "GSP27moksop_u:13050": "[parighaḥ:] yo jño mahātman satataṃ tūṣṇīṃ vyavaharaṃś ca vā / asamāhitacitto 'sau kadā bhavati kaḥ kila //MU_5,62.5//",
    "GSP27moksop_u:13051": "nityaprabuddhacittās tu kurvanto 'pi jagatkriyāḥ / ātmaikatattvatanniṣṭhās sadaiva susamādhayaḥ //MU_5,62.6//",
    "GSP27moksop_u:13052": "baddhapadmāsanasyāpi kṛtabrahmāñjaler api / aviśrāntasvabhāvasya kas samādhiḥ kathaṃ ca vā //MU_5,62.7//",
    "GSP27moksop_u:13053": "[suraghuḥ:] tattvāvabodho bhagavan sarvāśātṛṇapāvakaḥ / proktas samādhibhedena na tu tūṣṇīm avasthitiḥ //MU_5,62.8//",
    "GSP27moksop_u:13054": "samāhitā nityatṛptā yathābhūtārthadarśinī / sādho samādhiśabdena parā prajñocyate budhaiḥ //MU_5,62.9//",
    "GSP27moksop_u:13055": "akṣubdhā nirahaṅkārā dvandveṣv anabhipātinī / proktā samādhiśabdena meros sthiratarā sthitiḥ //MU_5,62.10//",
    "GSP27moksop_u:13056": "niścintā vigatābhīṣṭā heyopādeyavarjitā / proktā samādhiśabdena paripūrṇā manogatiḥ //MU_5,62.11//",
    "GSP27moksop_u:13057": "yataḥ prabhṛti bodhena yuktam ātyantikaṃ manaḥ / tad ārabhya samādhānam avyucchinnaṃ mahātmanaḥ //MU_5,62.12//",
    "GSP27moksop_u:13058": "na hi prabuddhamanaso bhūtvā vicchidyate punaḥ / samādhir dūram ākṛṣṭo bisatantuś śiśor iva //MU_5,62.13//",
    "GSP27moksop_u:13059": "samagraṃ dinam ālokād viramaty akṣi no yathā / ājīvitāntaṃ me prajñā tathā tattvāvalokanāt //MU_5,62.14//",
    "GSP27moksop_u:13060": "ajasram ambu vahanād yathā nadyā na rudhyate / tathā vijñānadṛg bodhāt kṣaṇamātraṃ na rudhyate //MU_5,62.15//",
    "GSP27moksop_u:13061": "na vismaraty avirataṃ yathā kālakalā gatim / na vismaraty avirataṃ svātmānaṃ prājñadhīs tathā //MU_5,62.16//",
    "GSP27moksop_u:13062": "na vismarati sarvatra yathā satatago gatim / na vismarati niścetyaṃ cinmātraṃ prājñadhīs tathā //MU_5,62.17//",
    "GSP27moksop_u:13063": "gatiṃ kālakalā yadvac cinvānā samavasthitā / cic ciraṃ cetyarahitaṃ cinvānāṅgaṃ tathā sthitā //MU_5,62.18//",
    "GSP27moksop_u:13064": "yathā sattāvihīnātmā padārtho nopalabhyate / tathātmajñānahīnātmā kālo jñasya na labhyate //MU_5,62.19//",
    "GSP27moksop_u:13065": "na sambhavati saṃsāre guṇahīno guṇī yathā / na sambhavaty ātmasaṃvidvarjito hy ātmavāṃs tathā //MU_5,62.20//",
    "GSP27moksop_u:13066": "sarvadaivāsmi sambuddhas sarvadaivāsmi nirmalaḥ / sarvadaivāsmi śāntātmā sarvadāsmi samāhitaḥ //MU_5,62.21//",
    "GSP27moksop_u:13067": "bhedaḥ kena samādher me janyate katham eva vā / ātmano vyatiriktena nityam evāsadātmanā //MU_5,62.22//",
    "GSP27moksop_u:13068": "tasmāt kadācid api me na samādhimayaṃ manaḥ / na cāsamāhitaṃ nityam ātmatattvaikasambhavāt //MU_5,62.23//",
    "GSP27moksop_u:13069": "sarvagas sarvadaivātmā sarvam eva ca sarvathā / asamādhir hi ko 'sau syāt samādhir api kas smṛtaḥ //MU_5,62.24//",
    "GSP27moksop_u:13070": "nityaṃ samāhitadhiyas suśamā mahāntas tiṣṭhanti kāryapariṇāmavibhāgamuktāḥ / tenāsamāhitasamāhitabhedabhaṅgyā mithyoditaṃ na tu maduttamavākprapañcaḥ //MU_5,62.25//",
    "GSP27moksop_u:13071": "samādhiniścayo nāma sargaḥ",
    "GSP27moksop_u:13072": "triṣaṣṭitamas sargaḥ",
    "GSP27moksop_u:13073": "parighaḥ: rājan nūnaṃ prabuddho 'si prāptavān asi tat padam / saṃśītalāntaḥkaraṇaḥ pūrṇendur iva rājase //MU_5,63.1//",
    "GSP27moksop_u:13074": "ānandamadhusampūrṇo lakṣmyā ca parayā śritaḥ / śītalasnigdhamadhuro rājīvam iva rājase //MU_5,63.2//",
    "GSP27moksop_u:13075": "nirmalo vitataḥ pūrṇo gambhīraḥ prakaṭāśayaḥ / velānilabalollāsamukto 'bdhir iva rājase //MU_5,63.3//",
    "GSP27moksop_u:13076": "svacchas svānandasampūrṇo gatāhaṅkāravāridaḥ / sphuṭaṃ vistīrṇagambhīraś śaratkham iva rājase //MU_5,63.4//",
    "GSP27moksop_u:13077": "sarvatra lakṣyase svasthas sarvatra parituṣyasi / sarvatra vītarāgo 'si rājan sarvatra rājase //MU_5,63.5//",
    "GSP27moksop_u:13078": "sārāsāraparicchedapāragas tvaṃ mahādhiyā / jānāsi sarvam evedaṃ yathāsthitam akhaṇḍitam //MU_5,63.6//",
    "GSP27moksop_u:13079": "bhāvābhāvaparicchedatattvajña muditāśaya / samāsamadaśālaulyamuktaṃ tava vapus sthitam //MU_5,63.7//",
    "GSP27moksop_u:13080": "vastunāvastunaivāntar amṛteneva sāgaraḥ / apunaḥprakṣayāyaiva paritṛpto 'si sundara //MU_5,63.8//",
    "GSP27moksop_u:13081": "suraghuḥ: na tad asti mune vastu yatropādeyatāsti naḥ / yāvat kiñcid idaṃ dṛśyaṃ tāvad eva na kiñcana //MU_5,63.9//",
    "GSP27moksop_u:13082": "upādeyasya cābhāvād dheyam apy asti kiṃ kila / pratiyogivyavacchedaṃ vinā heyaṃ kim ucyate //MU_5,63.10//",
    "GSP27moksop_u:13083": "tucchatvāt sarvabhāvānām atucchatvāc ca kālataḥ / ciraṃ mama parikṣīṇe tucchātucchamanassthitī //MU_5,63.11//",
    "GSP27moksop_u:13084": "deśakālavaśād dṛṣṭvā tucchasyātucchatām iha / atucchasya tu tucchatvaṃ varjye nindāstutī budhaiḥ //MU_5,63.12//",
    "GSP27moksop_u:13085": "rāgān nindāstutī loke rāgaś ca parivāñchanāt / vāñchyate ca mahodāraṃ vastu śobhanabuddhinā //MU_5,63.13//",
    "GSP27moksop_u:13086": "trilokyāṃ ca striyaś śailās samudrā vanarājayaḥ / bhūtāni ca suśūnyāni sāro nāsty uttamas tataḥ //MU_5,63.14//",
    "GSP27moksop_u:13087": "māṃsārbudābhamṛdvartimaye jagati jarjare / vāñchanīyavihīne 'smiñ śūnye kim iva vāñchyate //MU_5,63.15//",
    "GSP27moksop_u:13088": "vāñchāyāṃ vinivṛttāyāṃ saṅkṣayo dveṣarāgayoḥ / dinalakṣmyāṃ vyatītāyām ālokātapayor iva //MU_5,63.16//",
    "GSP27moksop_u:13089": "alam ativitatair vacaḥprapañcair iyam uciteha sukhāya dṛṣṭir ekā / samupaśamitavāsanaṃ mano 'ntar yadi muditaṃ hi tad uttamā pratiṣṭhā //MU_5,63.17//",
    "GSP27moksop_u:13090": "suraghuparighaniścayo nāma sargaḥ",
    "GSP27moksop_u:13091": "catuṣṣaṣṭitamas sargaḥ",
    "GSP27moksop_u:13092": "vasiṣṭhaḥ: suraghuḥ parighaś caiva vicāryeti jagadbhramam / mithaḥ prapūjitau tuṣṭau svavyāpāraparau gatau //MU_5,64.1//",
    "GSP27moksop_u:13093": "tad eva rāghava śrutvā paramaṃ bodhakāraṇam / anenaiva vibodhena bhava labdhāspadas sphuṭam //MU_5,64.2//",
    "GSP27moksop_u:13094": "parayā prajñayā dhīra vicārātatataikṣṇyayā / galaty alam ahaṅkārakālameghe hṛdambare //MU_5,64.3//",
    "GSP27moksop_u:13095": "samastalokānumate saphale hlādakāriṇi / nirmale vitate cetaśśaratkāla upasthite //MU_5,64.4//",
    "GSP27moksop_u:13096": "dhyeye śaraṇye susame sakalānandasampadi / supraśaste cidākāśe sthīyate paramātmani //MU_5,64.5//",
    "GSP27moksop_u:13097": "yo nityam adhyātmamayo nityam antarmukhas sukhī / nityaṃ cidanusandhānas sa na śokena bādhyate //MU_5,64.6//",
    "GSP27moksop_u:13098": "vyavahāraparo 'py uccai rāgadveṣamayo 'pi san / nāntaḥ kalaṅkam ādatte padmo jalalavaṃ yathā //MU_5,64.7//",
    "GSP27moksop_u:13099": "samyagvijñānavān buddhvā yo 'ntaś śāntamanā muniḥ / na bādhyate sa manasā kariṇeva mṛgādhipaḥ //MU_5,64.8//",
    "GSP27moksop_u:13100": "bhogaikaśaraṇaṃ dīnaṃ na cittaṃ jñasya vidyate / nandane durdruma iva jñacittaṃ himavadvapuḥ //MU_5,64.9//",
    "GSP27moksop_u:13101": "viraktajāyāmaraṇe yathā duḥkhī na mānavaḥ / parijñātākhilāvidyaṃ tathā cittaṃ na duḥkhadam //MU_5,64.10//",
    "GSP27moksop_u:13102": "parijñātamanomoho jagadbhānodbhavātmanā / spṛśyate nainasā sādhū rajaseva nabhastalam //MU_5,64.11//",
    "GSP27moksop_u:13103": "avidyāsamparijñānamātram eva mahauṣadham / avidyāvitatavyādhes timirasyeva dīpakaḥ //MU_5,64.12//",
    "GSP27moksop_u:13104": "avidyā samparijñātā yadaiva hi tadaiva hi / sā parikṣīyate bhūyas svadate ca na bhogabhūḥ //MU_5,64.13//",
    "GSP27moksop_u:13105": "vyavahāraparo 'py antar asaktamatir ekadhīḥ / spṛśyate nainasā sādhur matsyekṣaṇam ivāmbhasā //MU_5,64.14//",
    "GSP27moksop_u:13106": "prāpte cidbhāskarāloke prakṣīṇājñānayāminī / cittabhūḥ paramānandam āgatā jñasya rājate //MU_5,64.15//",
    "GSP27moksop_u:13107": "ajñānanidropaśame jano jñānārkabodhitaḥ / taṃ prabodham avāpnoti punar yena na muhyati //MU_5,64.16//",
    "GSP27moksop_u:13108": "dināni jīvyate tāni sānandās te kriyākramāḥ / ātmacintoditā yeṣu cijjyotsnā hṛdayāmbare //MU_5,64.17//",
    "GSP27moksop_u:13109": "naro mohasamuttīrṇas satatasvātmacintayā / antaśśītalatām eti svāmṛteneva candramāḥ //MU_5,64.18//",
    "GSP27moksop_u:13110": "tāni mitrāṇi śāstrāṇi tāni tāni dināni ca / virāgollāsavān yais syād ātmacintodayas sphuṭam //MU_5,64.19//",
    "GSP27moksop_u:13111": "ciraṃ śocanti te dīnā janmajaṅgalavīrudhaḥ / ātmāvalokane helā yeṣām adhigatainasām //MU_5,64.20//",
    "GSP27moksop_u:13112": "āśāpāśaśatair baddhaṃ bhogolapasulālasam / jarājarjaritākāraṃ śokocchvāsakadarthitam //MU_5,64.21//",
    "GSP27moksop_u:13113": "vyūḍhaduḥkhamahābhāraṃ janmajaṅgalajīvinam / kukarmakardamāliptaṃ mohapalvalaśāyinam //MU_5,64.22//",
    "GSP27moksop_u:13114": "rogadaṃśāvalīdaṣṭaṃ kṛṣṭaṃ tṛṣṇāvaratrayā / manovājinakottabdhaṃ bandhubandhananiścalam //MU_5,64.23//",
    "GSP27moksop_u:13115": "putradāradarījīrṇaṃ magnonmagnaṃ kukardame / śrāntaṃ vigataviśrāmaṃ bhagnam ādīrghavartmani //MU_5,64.24//",
    "GSP27moksop_u:13116": "gamāgamaparikṣīṇaṃ saṃsārāraṇyacāriṇam / alabdhaśītalacchāyaṃ tīvratāpopatāpitam //MU_5,64.25//",
    "GSP27moksop_u:13117": "ākārabhāsuraṃ dīnaṃ vāhair ākrāntam indriyaiḥ / karmakarṇīrathākrāntaṃ tāntaṃ duṣkṛtatāḍanaiḥ //MU_5,64.26//",
    "GSP27moksop_u:13118": "āvirbhāvatirobhāvacakrāvartadurudvaham / ajñānavikaṭāṭavyāṃ luṭhantaṃ bhagnagātrakam //MU_5,64.27//",
    "GSP27moksop_u:13119": "nijānarthaskhadāmagnaṃ sīdamānam akiñcanam / sannāṅgaṃ karmabhāreṇa karuṇākrandakāriṇam //MU_5,64.28//",
    "GSP27moksop_u:13120": "rāma jīvabalīvardam imaṃ saṃsārapalvalāt / paramaṃ yatnam āsthāya ciram uttārayed balāt //MU_5,64.29//",
    "GSP27moksop_u:13121": "tattvāvalokanāt kṣīṇe citte no jāyate punaḥ / jīvaḥ kadācana tadā bhavet tīrṇabhavārṇavaḥ //MU_5,64.30//",
    "GSP27moksop_u:13122": "mahānubhāvasamparkāt saṃsārārṇavalaṅghane / yuktis samprāpyate rāma dṛḍhā naur iva nāvikāt //MU_5,64.31//",
    "GSP27moksop_u:13123": "yasmin deśamarau rāma nāsti sajjanapādapaḥ / saphalaś śītalacchāyo na tatra nivased budhaḥ //MU_5,64.32//",
    "GSP27moksop_u:13124": "snigdhaśītavacaḥpattre sacchāye smitapuṣpite / kṣaṇād viśramyate rāma bhṛśaṃ sujanaṣaṇḍake //MU_5,64.33//",
    "GSP27moksop_u:13125": "tadabhāve mahāmohadāhasantatidāyini / kiñcijjātavivekena svaptavyaṃ neha dhīmatā //MU_5,64.34//",
    "GSP27moksop_u:13126": "ātmaiva hy ātmano bandhur ātmanātmānam uddharet / nātmānam avalepena janmapaṅkārṇave kṣipet //MU_5,64.35//",
    "GSP27moksop_u:13127": "kim idaṃ katham āyātaṃ kimmūlaṃ kimapakṣayam / dehaduḥkham iti prājñaiḥ prekṣaṇīyaṃ prayatnataḥ //MU_5,64.36//",
    "GSP27moksop_u:13128": "na dhanāni na mitrāṇi na śāstrāṇi na bandhavaḥ / narāṇām upakurvanti magnasvātmasamuddhṛtau //MU_5,64.37//",
    "GSP27moksop_u:13129": "manomātreṇa suhṛdā sadaiva sahavāsinā / saha kiñcit parāmṛśya bhavaty ātmā samuddhṛtaḥ //MU_5,64.38//",
    "GSP27moksop_u:13130": "vairāgyābhyāsayatnābhyāṃ svaparāmarśajanmanā / tattvālokena potena tīryate bhavasāgaraḥ //MU_5,64.39//",
    "GSP27moksop_u:13131": "śocyamānaṃ janair nityaṃ dahyamānaṃ durāśayā / nātmānam avamanyeta proddhared enam ādarāt //MU_5,64.40//",
    "GSP27moksop_u:13132": "ahaṅkāramahālānaṃ tṛṣṇārajjuṃ manomadam / janmajambālanirmagnaṃ jīvadantinam uddharet //MU_5,64.41//",
    "GSP27moksop_u:13133": "ayam etāvataivātmā trāto bhavati rāghava / yad apāsya vimūḍhatvam ahaṅkāraḥ pramārjyate //MU_5,64.42//",
    "GSP27moksop_u:13134": "etāvataiva sanmārgo yāti prakaṭatām alam / yad apāsya manomoham ahambhāvo vilīyate //MU_5,64.43//",
    "GSP27moksop_u:13135": "etāvataiva deveśaḥ paramātmāvagamyate / kāṣṭhaloṣṭasamatvena deho yad avalokyate //MU_5,64.44//",
    "GSP27moksop_u:13136": "ahaṅkārāmbude kṣīṇe dṛśyate ciddivākaraḥ / tatas tatpariṇāmena tat padaṃ samavāpyate //MU_5,64.45//",
    "GSP27moksop_u:13137": "yathā dhvāntasamucchede svayam ālokavedanam / tathāhaṅkāravicchede svayam ātmāvalokanam //MU_5,64.46//",
    "GSP27moksop_u:13138": "ahaṅkārasamucchede yāvasthā susamodayā / sā parā bharitākārā sā sarvavyāpinī citiḥ //MU_5,64.47//",
    "GSP27moksop_u:13139": "paripūrṇārṇavaprakhyā na vāggocaram eti naḥ / nopamānam upādatte nānudhāvati rañjanam //MU_5,64.48//",
    "GSP27moksop_u:13140": "kevalaṃ citprakāśāṃśakalitā sthiratāṃ gatā / turyā cet prāpyate dṛṣṭis tat tayā sopamīyate //MU_5,64.49//",
    "GSP27moksop_u:13141": "adūragatasādṛśyā suṣuptasyopalakṣyate / sāvasthā bharitākārā gaganaśrīr ivāmbudheḥ //MU_5,64.50//",
    "GSP27moksop_u:13142": "mano'haṅkāravilaye sarvabhāvāntarasthitā / samudeti parānandā yā tanuḥ pārameśvarī //MU_5,64.51//",
    "GSP27moksop_u:13143": "sā svayaṃ yogasaṃsiddhyā suṣuptādūrabhāvinī / na gamyā vacasāṃ rāma hṛdy evehānubhūyate //MU_5,64.52//",
    "GSP27moksop_u:13144": "akhilam idam anantam ātmatattvaṃ dṛḍhapariṇāmini cetasi sthite 'ntaḥ / bahir upaśamite carācarātmā svayam anubhūyata eva devadevaḥ //MU_5,64.53//",
    "GSP27moksop_u:13145": "tadanu viṣayavāsanāvināśas tadanu śubhaḥ paramasphuṭaḥ prakāśaḥ / tadanu ca samatāvaśāt svarūpe pariṇamanaṃ mahatām acintyarūpe //MU_5,64.54//",
    "GSP27moksop_u:13146": "kāruṇyopadeśo nāma sargaḥ",
    "GSP27moksop_u:13147": "pañcaṣaṣṭitamas sargaḥ",
    "GSP27moksop_u:13148": "vasiṣṭhaḥ: manasaiva manaś chittvā yady ātmā nāvalokyate / mamety aham iti tyaktvā tat tāmarasalocana //MU_5,65.1//",
    "GSP27moksop_u:13149": "nāstam eti jagadduḥkhaṃ yathā citragato raviḥ / āpad āyāty anantatvaṃ mahārṇavavad ātatā //MU_5,65.2//",
    "GSP27moksop_u:13150": "punaḥ punar upāyāti jaḍakallolakāriṇī / meghanīlataruśyāmā saṃsṛtiprāvṛḍ ākulā //MU_5,65.3//",
    "GSP27moksop_u:13151": "atraivodāharantīmam itihāsaṃ purātanam / saṃvādaṃ suhṛdos sahyasānau bhāsavilāsayoḥ //MU_5,65.4//",
    "GSP27moksop_u:13152": "asty utsedhajitākāśaḥ pīṭhena jitabhūtalaḥ / talena jitapātālas trilokavijayī giriḥ //MU_5,65.5//",
    "GSP27moksop_u:13153": "asahyakusumāpūro 'sahyanirmalanirjharaḥ / guhyakārakṣitanidhis sahyanāmāviṣahyabhāḥ //MU_5,65.6//",
    "GSP27moksop_u:13154": "muktāpaṭalasampūrṇair dhātupāṭalabhittibhiḥ / bhāsuraḥ kāñcanataṭaiḥ kaṭair iva suradvipaḥ //MU_5,65.7//",
    "GSP27moksop_u:13155": "kvacit puṣpabharāśāro dhātuśārataraḥ kvacit / kvacit phullasaraśśāro ratnaśāraśirāḥ kvacit //MU_5,65.8//",
    "GSP27moksop_u:13156": "ito raṭannirjharavān itaḥ kvaṇitakīcakaḥ / ito raṭadguhāvāta itaṣ ṣaṭpadaghuṅghumī //MU_5,65.9//",
    "GSP27moksop_u:13157": "sānau gītāpsarovṛndo vane mṛdukhagāravaḥ / adhityakāyāṃ mattābhro gahaneṣu mṛgāravī //MU_5,65.10//",
    "GSP27moksop_u:13158": "vidyādharodgītaguho bhṛṅgagītāmbujākaraḥ / kirātāgītaparyantaḥ khagāgītavanadrumaḥ //MU_5,65.11//",
    "GSP27moksop_u:13159": "skandheṣu devair valitaḥ pādeṣu valito naraiḥ / pātāle valito nāgair jagadgeham ivāparam //MU_5,65.12//",
    "GSP27moksop_u:13160": "kandareṣu śritas siddhair nidhānair antar āśritaḥ / candaneṣu śrito nāgais siṃhaiś śṛṅgaśikhāsu ca //MU_5,65.13//",
    "GSP27moksop_u:13161": "puṣpābhrasaṃvītavapuḥ puṣpareṇvabhrapāṃsulaḥ / puṣpapattrābhrabhṛdvātaḥ puṣpapādapapāṇḍuraḥ //MU_5,65.14//",
    "GSP27moksop_u:13162": "dhātudhūlyabhrakapilo ratnopalatalasthitiḥ / sa dārujair iva surastrīgaṇair alam āśritaḥ //MU_5,65.15//",
    "GSP27moksop_u:13163": "abhranīlāṃśukacchannā mūkaratnavibhūṣaṇāḥ / śilākanakasundaryo yatra śṛṅgābhisārikāḥ //MU_5,65.16//",
    "GSP27moksop_u:13164": "tatrottarataṭe sānāv ānamatphalapādape / ratnapuṣkariṇījālavahannirjharavāriṇi //MU_5,65.17//",
    "GSP27moksop_u:13165": "cūtadrumalatonmuktapuṣpastabakadanture / vidulāṅkollapunnāganīpanīrandhradiktaṭe //MU_5,65.18//",
    "GSP27moksop_u:13166": "latāvitānacchannārke ratnāṃśubharabhāsure / sravajjambūrasaknūte svarlokāhlādakāriṇi //MU_5,65.19//",
    "GSP27moksop_u:13167": "brahmalokasamas svargaramyaś śivapuropamaḥ / atrer asty āśramaś śrīmān siddhaśramaharo mahān //MU_5,65.20//",
    "GSP27moksop_u:13168": "mahaty atryāśrame tasmiṃs tāpasau dvau babhūvatuḥ / kaucid eva nabhomārga iva śukrabṛhaspatī //MU_5,65.21//",
    "GSP27moksop_u:13169": "tayor athaikāspadayos tatrābhūtāṃ sutāv ubhau / kulāṅkurau śuddhatanū sarasvaty ambujāv iva //MU_5,65.22//",
    "GSP27moksop_u:13170": "vilāsabhāsanāmānau vṛddhim āyayatuḥ kramāt / tau pitroḥ pallavau śīghraṃ latāpādapayor iva //MU_5,65.23//",
    "GSP27moksop_u:13171": "āstām anyo'nyasuhṛdau susnigdhau vallabhau mithaḥ / tilatailavad āśliṣṭau tau puṣpāmodavat sthitau //MU_5,65.24//",
    "GSP27moksop_u:13172": "nābhūtāṃ viprayuktau tau suraktāv iva dampatī / ekaṃ dvitvam ivāpannaṃ samam āsīt tayor manaḥ //MU_5,65.25//",
    "GSP27moksop_u:13173": "tau tathānyo'nyamuditau manoharatarākṛtī / tasthatus svāśrame maune saroja iva ṣaṭpadau //MU_5,65.26//",
    "GSP27moksop_u:13174": "prāpatur yauvanaṃ bālyam utsṛjya janavallabhau / kālenālpatareṇaiva candrasūryāv ivoditau //MU_5,65.27//",
    "GSP27moksop_u:13175": "jagmatur deham utsṛjya tatas tau pitarau tayoḥ / svargaṃ jarārtāv uḍḍīya nīḍād iva vihaṅgamau //MU_5,65.28//",
    "GSP27moksop_u:13176": "pañcatvaṃ gatayoḥ pitror dīnavaktrau babhūvatuḥ / sannāṅgau vigatotsāhau padmāv iva jaloddhṛtau //MU_5,65.29//",
    "GSP27moksop_u:13177": "tatraurdhvadaihikaṃ kṛtvā cakrāte paridevanam / lokasthitir alaṅghyā hi mahatām api mānada //MU_5,65.30//",
    "GSP27moksop_u:13178": "kṛtvaurdhvadaihikam atho vyathayābhibhūtau śokotthayā karuṇam ārtagirā vilapya / citrārpitāv iva nirastasamastaceṣṭau tau saṃsthitau susamaśūnyahṛdādināntam //MU_5,65.31//",
    "GSP27moksop_u:13179": "bhāsavilāsavṛttānte sahyagirivarṇanaṃ nāma sargaḥ",
    "GSP27moksop_u:13180": "ṣaṭṣaṣṭitamas sargaḥ",
    "GSP27moksop_u:13181": "vasiṣṭhaḥ: atha śokaparābhūtau tasthatur dṛḍhatāpasau / tāpasaṃśuṣkasarvāṅgau tāv araṇyadrumāv iva //MU_5,66.1//",
    "GSP27moksop_u:13182": "viraktau vipine kālaṃ kṣapayām āsatur dvijau / viyūthāv iva sāraṅgāv anāsthām āgatau parām //MU_5,66.2//",
    "GSP27moksop_u:13183": "jagmur dināni māsāś ca varṣāṇy atha tayos tadā / kramāt tāv api saṃyātau jarāṃ śvabhradrumāv iva //MU_5,66.3//",
    "GSP27moksop_u:13184": "aprāptavimalajñānau cirāj jaraḍhatāpasau / tāv ekadā saṅghaṭitāv idam anyo'nyam ūcatuḥ //MU_5,66.4//",
    "GSP27moksop_u:13185": "vilāsaḥ: jīvitogradrumaphala madāśvāsāmṛtāmbudhe / jagaty asmin mahābandho bhāsa svāgatam astu te //MU_5,66.5//",
    "GSP27moksop_u:13186": "etāvatyo dināvalyo madviyogavatā tvayā / vada kva kṣapitās sādho kaccit te vimalaṃ tapaḥ //MU_5,66.6//",
    "GSP27moksop_u:13187": "kaccit te vijvarā buddhiḥ kaccij jātas tvam ātmavān / kaccit phalitavidyas tvaṃ kaccit kuśalavān asi //MU_5,66.7//",
    "GSP27moksop_u:13188": "vasiṣṭhaḥ: ity uktavantaṃ saṃsārasamudvignam alaṃ tadā / prāhāprāptamahājñānaṃ suhṛt suhṛdam ādarāt //MU_5,66.8//",
    "GSP27moksop_u:13189": "bhāsaḥ: sādho svāgatam adyāṅga diṣṭyā dṛṣṭo 'si mānada / kuśalaṃ tu kuto 'smākaṃ saṃsāre tiṣṭhatām iha //MU_5,66.9//",
    "GSP27moksop_u:13190": "yāvan nādhigataṃ jñeyaṃ yāvat kṣīṇā na cittabhūḥ / yāvat tīrṇaṃ na saṃsārāt tāvan me kuśalaṃ kutaḥ //MU_5,66.10//",
    "GSP27moksop_u:13191": "yāvan nādhigataṃ jñānaṃ yāvan na samatoditā / yāvan nābhyudito bodhas tāvan naḥ kuśalaṃ kutaḥ //MU_5,66.11//",
    "GSP27moksop_u:13192": "āśā yāvad aśeṣeṇa na lūnāś cittasambhavāḥ / vīrudho dātrakeṇeva tāvan naḥ kuśalaṃ kutaḥ //MU_5,66.12//",
    "GSP27moksop_u:13193": "ātmalābhaṃ vinā sādho vinā jñānamahauṣadham / udeti punar eveyaṃ dussaṃsṛtiviṣūcikā //MU_5,66.13//",
    "GSP27moksop_u:13194": "śaiśavāṅkuritārambho navayauvanapallavaḥ / jarākusumito 'bhyeti punas saṃsāradurdrumaḥ //MU_5,66.14//",
    "GSP27moksop_u:13195": "kāyajīrṇataror asmād bāndhavākrandaṣaṭpadāt / jarāpuṣpasitodeti punar maraṇamañjarī //MU_5,66.15//",
    "GSP27moksop_u:13196": "bhuktaśuktartuvirasā purāṇadivasombhitā / nīyate nīrasaprāyā punas saṃvatsarāvalī //MU_5,66.16//",
    "GSP27moksop_u:13197": "mahādarīṣu dehādres tṛṣṇākaṇṭakitāsv ati / helāvyālāsu ca punaḥ kriyāsu parilupyate //MU_5,66.17//",
    "GSP27moksop_u:13198": "duḥkhais sukhalavākārair dīrghadīrghaiś śubhāśubhaiḥ / aparyastāgamaprāyāḥ prayānty āyānti rātrayaḥ //MU_5,66.18//",
    "GSP27moksop_u:13199": "ayathārthakriyārambhaiḥ kadāśāveśapallavaiḥ / kṣīyate karmabhis tucchair āyur āhatakartṛbhiḥ //MU_5,66.19//",
    "GSP27moksop_u:13200": "unmūlitāśayālāno manomattamataṅgajaḥ / tṛṣṇākareṇukottabdho dūraṃ viparidhāvati //MU_5,66.20//",
    "GSP27moksop_u:13201": "jihvādalalatālagnaḥ kāyadrumaguhālaye / yatracintāmaṇau vṛddho gardhagṛdhro vivardhate //MU_5,66.21//",
    "GSP27moksop_u:13202": "nīrasā nissukhā laghvī patatpelavagātrikā / jīrṇaparṇasavarṇeyaṃ kṣīyate divasāvalī //MU_5,66.22//",
    "GSP27moksop_u:13203": "apamānarajodhvastam astaṅgatavapuśśri ca / mukhaṃ dhūsaratām eti himaiḥ padmam ivāhatam //MU_5,66.23//",
    "GSP27moksop_u:13204": "śuṣyataḥ kāyasarasaḥ pragaladyauvanāmbhasaḥ / rājahaṃsaḥ kṣaṇād āyur anāvarti palāyate //MU_5,66.24//",
    "GSP27moksop_u:13205": "kālānilabaloddhūtāj jarjarāj jīvitadrumāt / bhogapuṣpāṇi divasaparṇāni nipatanty adhaḥ //MU_5,66.25//",
    "GSP27moksop_u:13206": "bhogabhogiśriteṣv antar duḥkhadarduravāriṣu / mano mohāndhakūpeṣu dūreṣu vinimajjati //MU_5,66.26//",
    "GSP27moksop_u:13207": "nānānurañjanā spaṣṭā tṛṣṇā taralapelavā / caityamagnapatākeva dūraṃ samadhirohati //MU_5,66.27//",
    "GSP27moksop_u:13208": "asya saṃsāratantrasya bṛhatkālabilāspadaḥ / jīvitāśāmayāṃs tantūn antakākhur nikṛntati //MU_5,66.28//",
    "GSP27moksop_u:13209": "yauvanotphālakallolā bahalollāsaphenilā / parāvartamahāvartā yāti jīvitadurnadī //MU_5,66.29//",
    "GSP27moksop_u:13210": "kalākulakalatkāryakallolakulasaṅkulā / kriyāsarid aparyantā vahaty ākulakoṭarā //MU_5,66.30//",
    "GSP27moksop_u:13211": "anantā bandhujanatānadyo gambhīrakoṭare / ajasraṃ nipatanty etā vitate kālasāgare //MU_5,66.31//",
    "GSP27moksop_u:13212": "deharatnaśalākeyaṃ nāśapaṅkārṇavodare / na jñāyate kva magneti tāta janmani janmani //MU_5,66.32//",
    "GSP27moksop_u:13213": "cintācakre ciraṃ cañcaccakrikācāracañcure / ceto bhramati sāmudre gartāvarte tṛṇaṃ yathā //MU_5,66.33//",
    "GSP27moksop_u:13214": "uhyamānam ananteṣu cetaḥ kāryamahormiṣu / kṣaṇam eti na viśrāmaṃ cintātāṇḍavitāśayam //MU_5,66.34//",
    "GSP27moksop_u:13215": "idaṃ kṛtaṃ karomīdaṃ kariṣyāmīdam ity alam / kalanājālavalitā mūrchitā matipakṣiṇī //MU_5,66.35//",
    "GSP27moksop_u:13216": "ayaṃ suhṛd ayaṃ śatrur iti dvandvamahāmayaḥ / vinikṛntati marmāṇi navānīvotpalāni me //MU_5,66.36//",
    "GSP27moksop_u:13217": "cintātuṇḍyā madāvartavīcyaikanicayaṃ caran / kṣaṇād ucchūnatām eti mānamīnaḥ kṣaṇāt kṣatim //MU_5,66.37//",
    "GSP27moksop_u:13218": "anātmīyāni duḥkhāni bahūny evaṃvidhāny alam / ātmabuddhyā vicinvāno jano gacchati dīnatām //MU_5,66.38//",
    "GSP27moksop_u:13219": "bahuvidhasukhaduḥkhamadhyapātī vitatajarāmaraṇaprapātabhagnaḥ / jagadudaragirau luṭhañ jano 'yaṃ gatarasaparṇavad eti jarjaratvam //MU_5,66.39//",
    "GSP27moksop_u:13220": "anityatāpratipādanaṃ nāma sargaḥ",
    "GSP27moksop_u:13221": "saptaṣaṣṭitamas sargaḥ",
    "GSP27moksop_u:13222": "vasiṣṭhaḥ: evaṃ tau kuśalapraśnaṃ kṛtavantau parasparam / kālenāsādya vimalaṃ jñānaṃ mokṣaṃ tato gatau //MU_5,67.1//",
    "GSP27moksop_u:13223": "ato vacmi mahābāho yathā jñānetarā gatiḥ / nāsti saṃsārataraṇe pāśabaddhasya cetasaḥ //MU_5,67.2//",
    "GSP27moksop_u:13224": "idaṃ bhavyamater duḥkham anantam api pelavam / kukhagasyātaro 'mbhodhis sarpārer goṣpadāyate //MU_5,67.3//",
    "GSP27moksop_u:13225": "dehātītā mahātmānaś cinmātre svātmani sthitāḥ / dūrad dehaṃ hasanti svaṃ prekṣyārko janatām iva //MU_5,67.4//",
    "GSP27moksop_u:13226": "dehe duḥkhini saṅkṣubdhe kā naḥ kṣatir upasthitā / rathe vidhurite bhagne sāratheḥ keva khaṇḍanā //MU_5,67.5//",
    "GSP27moksop_u:13227": "manasi kṣubdhatāṃ yāte cittvasyāṅga kim āgatam / taraṅge rajasā mlāne vaiparītyaṃ kim ambudheḥ //MU_5,67.6//",
    "GSP27moksop_u:13228": "ke bhavanty ayasāṃ haṃsāḥ payasām upalāś ca ke / kāś śilāḥ kila dārūṇāṃ ke bhogāḥ paramātmanaḥ //MU_5,67.7//",
    "GSP27moksop_u:13229": "sambandhaḥ ka ivāgrāśāśailāparasamudrayoḥ / antare dūrasambādhe kaś ca cittattvabandhayoḥ //MU_5,67.8//",
    "GSP27moksop_u:13230": "apy utsaṅgohyamānāni kāṣṭhāni saridambhasām / kāni nāma bhavantīha śarīrāṇi tathātmanaḥ //MU_5,67.9//",
    "GSP27moksop_u:13231": "saṅghaṭṭāt kāṣṭhapayasāṃ yathottuṅgāḥ kaṇādayaḥ / dehātmanos samāyogāt tathaitāś cittavṛttayaḥ //MU_5,67.10//",
    "GSP27moksop_u:13232": "sambandhād dārupayasāṃ pratibimbāni dārutaḥ / yathā payasi lakṣyante śarīrāṇi tathātmani //MU_5,67.11//",
    "GSP27moksop_u:13233": "yathā darpaṇavāryādau pratibimbāni vastutaḥ / nāsatyāni na satyāni śarīrāṇi tathātmani //MU_5,67.12//",
    "GSP27moksop_u:13234": "dāruvāryupalāsphoṭe duḥkhitā na yathā kvacit / saṃyukteṣu viyukteṣu na tathā pañcasu kṣatiḥ //MU_5,67.13//",
    "GSP27moksop_u:13235": "dārusaṃvellitāt toyāt kampaśabdādayo yathā / prajāyante tathaivāsmād dehāc citparibodhitāt //MU_5,67.14//",
    "GSP27moksop_u:13236": "na buddhajaḍayor etās saṃvidaś ciccharīrayoḥ / etā hy ajñānamātrasya tasmin naṣṭe tad eva tāḥ //MU_5,67.15//",
    "GSP27moksop_u:13237": "yathā na kasyacid dāruvāriśleṣe 'nubhūtayaḥ / tathā na kasyacid dehadehisaṅge 'nubhūtayaḥ //MU_5,67.16//",
    "GSP27moksop_u:13238": "ajñasyāyaṃ yathā dṛṣṭas saṃsāras satyatāṃ gataḥ / tajjñasyāyaṃ tathā naṣṭas saṃsāro 'satyatāṃ gataḥ //MU_5,67.17//",
    "GSP27moksop_u:13239": "antassaṅgavihīnās te yathā snehā dṛṣattale / tathāsaktamanovṛttau bāhyābhogānubhūtayaḥ //MU_5,67.18//",
    "GSP27moksop_u:13240": "antassaṅgena rahito yadvat salilakāṣṭhayoḥ / sambandhas tadvad evāntar asaṅgo dehadehinoḥ //MU_5,67.19//",
    "GSP27moksop_u:13241": "antassaṅgena rahitas sambandho jalakāṣṭhayoḥ / jñadehadehinoś caiva pratibimbāmbhasos tathā //MU_5,67.20//",
    "GSP27moksop_u:13242": "sthitā sarvatra saṃvittiś śuddhā saṃvedyavarjitā / dvitvopalāñchitā tv anyā dussaṃvittir na vidyate //MU_5,67.21//",
    "GSP27moksop_u:13243": "aduḥkham eti duḥkhatvam antassaṃvedanāt sphuṭam / sthāṇur bhavati vetālo vetālatvena bhāvitaḥ //MU_5,67.22//",
    "GSP27moksop_u:13244": "asambandho hi sambandho bhavaty antarviniścayāt / svapnāṅganāsuratavat sthāṇuvetālabhaṅgavat //MU_5,67.23//",
    "GSP27moksop_u:13245": "asatprāyo hi sambandho yathā salilakāṣṭhayoḥ / tathaiva mithyā sambandhaś śarīraparamātmanoḥ //MU_5,67.24//",
    "GSP27moksop_u:13246": "antassaṅgaṃ vinā nāmbu kāṣṭhāghātaiḥ pramuhyate / ātmāntassaṅgarahito dehaduḥkhair na dahyate //MU_5,67.25//",
    "GSP27moksop_u:13247": "dehabhāvanayaivātmā dehaduḥkhavaśe sthitaḥ / tattyāgena tato mukto bhavatīti vidur budhāḥ //MU_5,67.26//",
    "GSP27moksop_u:13248": "antassaṅgavihīnatvād duḥkhavanty aṅga no yathā / pattrāmbūpaladārūṇi śliṣṭāny api parasparam //MU_5,67.27//",
    "GSP27moksop_u:13249": "antassaṅgena rahitā yānti nirduḥkhatāṃ parām / śliṣṭā api tathaivātmā dehendriyamanāṃsy alam //MU_5,67.28//",
    "GSP27moksop_u:13250": "antassaṅgo hi saṃsāre sarveṣāṃ nāma dehinām / jarāmaraṇamohānāṃ tarūṇāṃ bījakāraṇam //MU_5,67.29//",
    "GSP27moksop_u:13251": "antassaṃsaṅgavāñ jantur magnas saṃsārasāgare / antassaṃsaṅgamuktas tu tīrṇas saṃsārasāgarāt //MU_5,67.30//",
    "GSP27moksop_u:13252": "antassaṃsaṅgavac cittaṃ śataśākham ihocyate / antassaṃsaṅgarahitaṃ vilīnaṃ cittam ucyate //MU_5,67.31//",
    "GSP27moksop_u:13253": "bhagnasphaṭikavad viddhi manas saktam apāvanam / abhagnasphaṭikābhāsam asaktaṃ viddhi vai manaḥ //MU_5,67.32//",
    "GSP27moksop_u:13254": "asaktaṃ nirmalaṃ cittaṃ muktaṃ saṃsāry api sphuṭam / saktaṃ tu dīrghatapasā yuktam apy atibandhavat //MU_5,67.33//",
    "GSP27moksop_u:13255": "antassaktaṃ mano baddhaṃ muktaṃ saktivivarjitam / antassaṃsaktir evaikaṃ kāraṇaṃ bandhamokṣayoḥ //MU_5,67.34//",
    "GSP27moksop_u:13256": "antassaṃsaktimuktasya kurvato 'pi na kartṛtā / sukhaduḥkhavati svapne sambhramonmukhatā yathā //MU_5,67.35//",
    "GSP27moksop_u:13257": "citte kartari kartṛtvam adehasyāpi vidyate / svapnādāv iva vikṣubdhasukhaduḥkhadaśāmayam //MU_5,67.36//",
    "GSP27moksop_u:13258": "akartari manasy antar akartṛtvaṃ sphuṭaṃ bhavet / śūnyacitto hi puruṣaḥ kurvann api na cetati //MU_5,67.37//",
    "GSP27moksop_u:13259": "cetasā kṛtam āpnoṣi cetasā na kṛtaṃ na tu / na kvacit kāraṇaṃ deho na cittam api kartṛ vai //MU_5,67.38//",
    "GSP27moksop_u:13260": "asaṃsaktam akartr eva kurvad eva mano viduḥ / na karmaphalabhoktṛtvam asaktaṃ pratipadyate //MU_5,67.39//",
    "GSP27moksop_u:13261": "brahmahatyāśvamedhābhyām asaṃsakto na lipyate / dūrasthakāntāsaṃsaktamanāḥ kāryair ivāgragaiḥ //MU_5,67.40//",
    "GSP27moksop_u:13262": "antassaṃsaktinirmukto jīvo madhuravṛttimān / bahiḥ kurvann akurvan vā kartā bhoktā na hi kvacit //MU_5,67.41//",
    "GSP27moksop_u:13263": "antassaṃsaktimuktaṃ yan manas syāt tad akartṛkam / tad viyuktaṃ praśāntaṃ tat tad yuktaṃ tad alepakam //MU_5,67.42//",
    "GSP27moksop_u:13264": "tat syāt sarvapadārthānāṃ śliṣṭānāṃ niścitaṃ bahiḥ / sarvaduḥkhakarīṃ krūrām antassaktiṃ vivarjayet //MU_5,67.43//",
    "GSP27moksop_u:13265": "virahitam alam antassaṅgadoṣeṇa cetaś śamam upagatam ādyaṃ vyomavan nirmalābham / sakalakalanamuktenātmanaikatvam eti sthiram alinibham ambho vāriṇīvālinīle //MU_5,67.44//",
    "GSP27moksop_u:13266": "antassaṅgavicāro nāma sargaḥ",
    "GSP27moksop_u:13267": "aṣṭaṣaṣṭitamas sargaḥ",
    "GSP27moksop_u:13268": "rāmaḥ: kīdṛśo bhagavan saṅgaḥ kaś ca bandhāya vai nṛṇām / kaś ca mokṣāya kathitaḥ kathaṃ caiṣa cikitsyate //MU_5,68.1//",
    "GSP27moksop_u:13269": "vasiṣṭhaḥ: dehadehivibhāgaikaparityāge na bhāvanā / dehamātre tu viśvāsas saṅgo bandhārha ucyate //MU_5,68.2//",
    "GSP27moksop_u:13270": "anantasyātmatattvasya saparyantaviniścaye / yat sukhārthitvam antas sa saṅgo bandhārha ucyate //MU_5,68.3//",
    "GSP27moksop_u:13271": "sarvam ātmedam akhilaṃ kiṃ vāñchāmi tyajāmi kim / ity asaṅgasthitiṃ viddhi jīvanmuktatanusthitām //MU_5,68.4//",
    "GSP27moksop_u:13272": "nāham asmi na cānyo 'sti mā bhavantu bhavantu vā / sukhāny asakta ity antaḥ kathyate muktibhāṅ naraḥ //MU_5,68.5//",
    "GSP27moksop_u:13273": "nābhinandati naiṣkarmyaṃ na karmaprakṛtehitaḥ / susamo yaḥ phalatyāgī so 'saṃsakta iti smṛtaḥ //MU_5,68.6//",
    "GSP27moksop_u:13274": "ātmatattvaikaniṣṭhasya harṣāmarṣavaśaṃ manaḥ / yasya nāyāty asakto 'sau jīvanmuktaś ca kathyate //MU_5,68.7//",
    "GSP27moksop_u:13275": "sarvakarmaphalādīnāṃ manasaiva na karmaṇā / nipuṇaṃ yaḥ parityāgas so 'saṃsaṅga iti smṛtaḥ //MU_5,68.8//",
    "GSP27moksop_u:13276": "asaṃsaṅgena sakalāś ceṣṭā nānāvijṛmbhitāḥ / cikitsitā bhavanty aṅga śreyas sampādayanti ca //MU_5,68.9//",
    "GSP27moksop_u:13277": "saṃsaktivaśatas sarve vitatā duḥkharāśayaḥ / prayānti śataśākhatvaṃ śvabhrakaṇṭakavṛkṣavat //MU_5,68.10//",
    "GSP27moksop_u:13278": "rajjukṛṣṭaghanaghrāṇo yad gantryāḥ pathi gardabhaḥ / bhāraṃ vahati bhītātmā tat saṃsaktivijṛmbhitam //MU_5,68.11//",
    "GSP27moksop_u:13279": "śītavātātapakleśam ekadeśaniṣaṇṇayā / tarur vahati yat tanvā tat saṃsaṅgavijṛmbhitam //MU_5,68.12//",
    "GSP27moksop_u:13280": "dharāvivaranirmagno yat kīṭaḥ pīḍitāṅgakaḥ / kṣiṇoti vikalaḥ kālaṃ tat saṃsaṅgavijṛmbhitam //MU_5,68.13//",
    "GSP27moksop_u:13281": "dūrvāṅkuratṛṇāhāraḥ kirātaśarapīḍayā / jahāti yan mṛgo dehaṃ tat saṃsaṅgavijṛmbhitam //MU_5,68.14//",
    "GSP27moksop_u:13282": "vīruttṛṇadaśāṃ yātā lūyante yat punaḥ punaḥ / nānāvigatasañcārās tat saṃsaktivijṛmbhitam //MU_5,68.15//",
    "GSP27moksop_u:13283": "rasātalarasāyogāt tṛṇagulmalatādayaḥ / janayanti yad ākāraṃ tat saṃsaktivijṛmbhitam //MU_5,68.16//",
    "GSP27moksop_u:13284": "utpatyotpatya līyante taraṅgiṇi taraṅgavat / bhūtāni yad anantāni tat saṃsaktivijṛmbhitam //MU_5,68.17//",
    "GSP27moksop_u:13285": "śāntaivānantasaṅkāśā padārthaśatasaṅkulā / yat saṃsāranadī mattā tat saṃsaktivijṛmbhitam //MU_5,68.18//",
    "GSP27moksop_u:13286": "saktir hi dvividhā proktā vandhyā vandyā ca rāghava / vandhyā sarvatra mūḍhānāṃ vandyā tattvavidāṃ nijā //MU_5,68.19//",
    "GSP27moksop_u:13287": "ātmatattvāvabodhena hīnā dehādivastujā / bhūyassaṃsāradā saktir dṛḍhā vandhyeti kathyate //MU_5,68.20//",
    "GSP27moksop_u:13288": "ātmatattvāvabodhena satyabhūtā vivekajā / vandyā hi kathyate saktir bhūyassaṃsāravarjitā //MU_5,68.21//",
    "GSP27moksop_u:13289": "śaṅkhacakragadāhasto deho vividhayehayā / vandyasaṃsaktivaśataḥ paripāti jagattrayam //MU_5,68.22//",
    "GSP27moksop_u:13290": "anārataṃ nirālambe vyomavartmani pānthatām / vandyasaṃsaktivaśataḥ karoti ravir anvaham //MU_5,68.23//",
    "GSP27moksop_u:13291": "mahākalpasamādhānadhīrakalpitakalpanam / vandyasaṃsaktivaśato brāhmaṃ sphurati vai vapuḥ //MU_5,68.24//",
    "GSP27moksop_u:13292": "līlayā lalanālānanilīnaṃ bhūtibhūṣitam / vandyasaṃsaktivaśataś śarīraṃ śāṅkaraṃ sthitam //MU_5,68.25//",
    "GSP27moksop_u:13293": "vijñātagatayas siddhā lokapālās tathetare / vandyasaṃsaktivaśatas tiṣṭhanti jagatāṃ gaṇe //MU_5,68.26//",
    "GSP27moksop_u:13294": "dhatte śarīrayantraugham anyeyaṃ bhūtasantatiḥ / vandhyasaṃsaktivaśato jarāmṛtivivartitam //MU_5,68.27//",
    "GSP27moksop_u:13295": "manaḥ patati bhogeṣu gṛdhro māṃsalaveṣv iva / vandhyasaktivaśād eva vyarthayā rasyaśaṅkayā //MU_5,68.28//",
    "GSP27moksop_u:13296": "saṃsaktivaśato vāti vāyur bhuvanakoṭare / pañcabhūtāni tiṣṭhanti vahatīyaṃ jagatsthitiḥ //MU_5,68.29//",
    "GSP27moksop_u:13297": "divi devā bhuvi narāḥ pātāle bhogino 'surāḥ / brahmāṇḍodumbaraphale sphuranmaṣakavat sthitāḥ //MU_5,68.30//",
    "GSP27moksop_u:13298": "jāyante ca mriyante ca nipatanty utpatanti ca / bhūtāny avirataṃ bhūyo nirjharāmbukaṇā iva //MU_5,68.31//",
    "GSP27moksop_u:13299": "parasparanigīrṇāṅgī janatā jāḍyajarjarā / sambhrāntā prabhramaty aṅga śīrṇaṃ parṇam ivāmbare //MU_5,68.32//",
    "GSP27moksop_u:13300": "nakṣatracakraṃ gagane kṣamāmaṣakasantatam / sphuraty āvartavṛttyaiva pātālagajalaughavat //MU_5,68.33//",
    "GSP27moksop_u:13301": "pātotpātadaśājīrṇaṃ kālabālakakandukam / adyāpi na jahātīndur jaḍimnā malinaṃ vapuḥ //MU_5,68.34//",
    "GSP27moksop_u:13302": "nānāyugaparāvartaduḥkhālokanakarkaśam / na lunāti manaṣṣaṇḍaṃ divi gīrvāṇamaṇḍalam //MU_5,68.35//",
    "GSP27moksop_u:13303": "vāsanāmātravaśataḥ pare vyomani kenacit / idam āracitaṃ citraṃ vicitraṃ paśya rāghava //MU_5,68.36//",
    "GSP27moksop_u:13304": "manassaṅgaikaraṅgeṇa śūnye vyomni jaganmayam / yad idaṃ racitaṃ citraṃ na tat satyaṃ kadācana //MU_5,68.37//",
    "GSP27moksop_u:13305": "saṃsaktamanasām asmin saṃsāre vyavahāriṇām / atti tṛṣṇā śarīrāṇi tṛṇāny agniśikhā yathā //MU_5,68.38//",
    "GSP27moksop_u:13306": "parisaktamater dehān sikatāḥ patyur ambhasām / kaś śaktaḥ parisaṅkhyātuṃ paramāṇugaṇaṃ tathā //MU_5,68.39//",
    "GSP27moksop_u:13307": "muktālatāyā gaṅgāyā meror āpādamastakam / taraṅgamuktā gaṇyante na dehās saktacetasaḥ //MU_5,68.40//",
    "GSP27moksop_u:13308": "saṃsaktacittam āyānti sarvā duḥkhaparamparāḥ / jaḍakallolavalitā mahānadya ivāmbudhim //MU_5,68.41//",
    "GSP27moksop_u:13309": "saṃsaktamanasām etā ramyāntaḥpurapaṅktayaḥ / racitā rauravāvīcikālasūtrādināmikāḥ //MU_5,68.42//",
    "GSP27moksop_u:13310": "saktacittaṃ janaṃ duḥkhaśuṣkam indhanasañcayam / jvalatāṃ narakāgnīnāṃ viddhi tena jvalanti te //MU_5,68.43//",
    "GSP27moksop_u:13311": "duḥkhajālam idaṃ rāma yat kiñcij jagatīgatam / saṃsaktamanasām arthe tat sarvaṃ parikalpitam //MU_5,68.44//",
    "GSP27moksop_u:13312": "manassaṃsaṅgadharmiṇyā bhārabhūtaśarīrayā / kṣayodayadaśārthinyā sarvaṃ tatam avidyayā //MU_5,68.45//",
    "GSP27moksop_u:13313": "asaṃsaṅgena bhogānāṃ sarvā rāma vibhūtayaḥ / paraṃ vistāram āyānti prāvṛṣīva mahāpagāḥ //MU_5,68.46//",
    "GSP27moksop_u:13314": "antassaṃsaṅgam aṅgānām aṅgāraṃ viddhi rāghava / anantassaṅgam aṅgānāṃ viddhi rāma rasāyanam //MU_5,68.47//",
    "GSP27moksop_u:13315": "saṃsaṅgenāntarasthena dahyate prakṛtis svayam / svaphalotthenaiḍakākṣī pāvakena yathauṣadhiḥ //MU_5,68.48//",
    "GSP27moksop_u:13316": "sarvatrāsaktam āśaktam anantam iva saṃsthitam / asaṅkalpaṃ sadābhāsaṃ sukhāyaiva mano bhavet //MU_5,68.49//",
    "GSP27moksop_u:13317": "vidyādṛśi prodayam āgatena kṣayaṃ tv avidyāviṣayaṃ gatena / sarvatra saṃsaktivivarjitena svacetasā tiṣṭhati yas sa muktaḥ //MU_5,68.50//",
    "GSP27moksop_u:13318": "saṃsaṅgavicārayogo nāma sargaḥ",
    "GSP27moksop_u:13319": "ekonasaptatitamas sargaḥ",
    "GSP27moksop_u:13320": "vasiṣṭhaḥ: sarvadā sarvasaṃsthena sarveṇa saha tiṣṭhatā / sarvakarmaratenāpi manaḥ kāryaṃ vijānatā //MU_5,69.1//",
    "GSP27moksop_u:13321": "na saktam iha cintāsu na ceṣṭāsu na vastuṣu / nākāśe nāpy adhobhāge na dikṣu na latāsu ca //MU_5,69.2//",
    "GSP27moksop_u:13322": "na bahir vipulābhoge na caivendriyavṛttiṣu / nābhyantare na ca prāṇe na mūrdhani na tāluni //MU_5,69.3//",
    "GSP27moksop_u:13323": "na bhrūmadhye na nāsānte na mukhe na khatārake / nāndhakāre na cābhāse na cāsmin hṛdayāmbare //MU_5,69.4//",
    "GSP27moksop_u:13324": "na jāgrati na ca svapne na suṣupte na nirmale / nāsite na ca vā pīte raktādau śabale 'pi ca //MU_5,69.5//",
    "GSP27moksop_u:13325": "na sthire na cale nādau na madhye netaratra ca / na dūre nāntike nāṅge na padārthe na cātmani //MU_5,69.6//",
    "GSP27moksop_u:13326": "na śabdasparśarūpeṣu na mohānandavṛttiṣu / na gamāgamaceṣṭāsu na kālakalanāsu ca //MU_5,69.7//",
    "GSP27moksop_u:13327": "kevalaṃ citi viśramya kiñcic cetyāvalambataḥ / sarvatra nīrasam iva tiṣṭhatv ātmarasaṃ manaḥ //MU_5,69.8//",
    "GSP27moksop_u:13328": "tatrastho vigatāsaṅgo jīvo 'jīvatvam āgataḥ / vyavahāram imaṃ sarvaṃ mā karotu karotu vā //MU_5,69.9//",
    "GSP27moksop_u:13329": "akurvan vāpi kurvan vā jīvas svātmaratikriyām / kriyāphalair na sambandham āyāti kham ivāmbudaiḥ //MU_5,69.10//",
    "GSP27moksop_u:13330": "atha vā tam api tyaktvā cetyāṃśaṃ śāntacidghanaḥ / jīvas tiṣṭhatu saṃśāntaṃ jvalan maṇir ivātmani //MU_5,69.11//",
    "GSP27moksop_u:13331": "nirvāṇam ātmani gatas satatoditātmā jīvo bhuvi vyavaharann api rāmabhadra / nāsaṅgam eti gatasaṅgatayā phalena karmodbhavena hasatīva ca deham ārāt //MU_5,69.12//",
    "GSP27moksop_u:13332": "sātatikasamācārayogopadeśo nāma sargaḥ",
    "GSP27moksop_u:13333": "saptatitamas sargaḥ",
    "GSP27moksop_u:13334": "vasiṣṭhaḥ: asaṃsaṅgasukhadhyānasaṃsthitair viditātmabhiḥ / vyavahāribhir apy antar vītaśokair avasthitam //MU_5,70.1//",
    "GSP27moksop_u:13335": "prakṣubdhākṣubdhadehasya visaṃvedanasaṃvidaḥ / antaḥpūrṇasya vadane śrīr indor iva lakṣyate //MU_5,70.2//",
    "GSP27moksop_u:13336": "cetyahīnacidālambi mano yasya gatajvaram / tenāmbu katakeneva janatā samprasīdati //MU_5,70.3//",
    "GSP27moksop_u:13337": "nityam ātmadṛgālīno jñas svasthaś cañcalo 'pi san / kṣubdho dṛśyata evāsau pratibimbārkavan mudhā //MU_5,70.4//",
    "GSP27moksop_u:13338": "ātmārāmā mahātmānaḥ prabuddhāḥ paramodayāḥ / bahiḥ piñchāgrataralā antar merur ivācalāḥ //MU_5,70.5//",
    "GSP27moksop_u:13339": "cittam ātmatvam āyātaṃ sukhaduḥkhānurañjanām / nopaiti raṅgasaṃyogaṃ masṛṇas sphaṭiko yathā //MU_5,70.6//",
    "GSP27moksop_u:13340": "saṃsāradṛṣṭir uditā jñātalokaparāvaram / na rañjayati saccittaṃ jalalekhā yathāmbujam //MU_5,70.7//",
    "GSP27moksop_u:13341": "ātmadhyānamayo 'dhyānī prabodhaṃ param āgataḥ / kalanāmalanirmuktas tv asakta iti kathyate //MU_5,70.8//",
    "GSP27moksop_u:13342": "ātmārāmatayā jīvo yāty asaṃsaktatām iha / ātmajñānena saṃsaṅgas tanutām eti nānyathā //MU_5,70.9//",
    "GSP27moksop_u:13343": "jāgraty eva suṣuptastho jīvo bhavati rāghava / asyāṃ dṛśi gatadvandvo nityānastamayodayaḥ //MU_5,70.10//",
    "GSP27moksop_u:13344": "atra prauḍhim upāyātas turyatām eti pāvanīm / pariṇāmavaśād indur amāvasyārkatām iva //MU_5,70.11//",
    "GSP27moksop_u:13345": "cittve cetyadaśāhīne yā sthitiḥ kṣīṇacetasaḥ / socyate śāntakalanā jāgraty eva suṣuptatā //MU_5,70.12//",
    "GSP27moksop_u:13346": "tāṃ ca suptadaśām etya jīvan vyavaharan naraḥ / sukhaduḥkhavaratrābhir na kadācana kṛṣyate //MU_5,70.13//",
    "GSP27moksop_u:13347": "jāgraty eva suṣuptastho yaḥ karoti jagatkriyām / taṃ yantraputrakam iva nāyāti sukhaduḥkhadṛk //MU_5,70.14//",
    "GSP27moksop_u:13348": "cittasya bādhikā saktir bhāvābhāvopatāpadā / ātmatām āgate citte kasya kiṃ bādhate katham //MU_5,70.15//",
    "GSP27moksop_u:13349": "suṣuptabuddhiḥ karmāṇi pūrvahevākahelayā / kurvan na badhyate jīvo jīvanmuktatayā sthitaḥ //MU_5,70.16//",
    "GSP27moksop_u:13350": "sauṣuptīṃ vṛttim āśritya kuru mā kuru vānagha / karma prakṛtihevākavaśād upagataṃ svakam //MU_5,70.17//",
    "GSP27moksop_u:13351": "nādānaṃ na parityāgaḥ karmaṇo jñāya rocate / tiṣṭhanty adhigatātmāno yathāprāptānuvartinaḥ //MU_5,70.18//",
    "GSP27moksop_u:13352": "kurvann api na kartāsi suṣuptaikasthayā dhiyā / akartāpi ca kartāsi yathecchasi tathā kuru //MU_5,70.19//",
    "GSP27moksop_u:13353": "yathā na kiñcit kalayan mañcake spandate śiśuḥ / tathā phalādy akalayan kuru karmāṇi rāghava //MU_5,70.20//",
    "GSP27moksop_u:13354": "acetyacitpadasthatvāj jāgraty api suṣuptadhīḥ / yad yat karoti labdhātmā tasmiṃs tasya na kartṛtā //MU_5,70.21//",
    "GSP27moksop_u:13355": "daśām āsādya sauṣuptīṃ svavidaiva vivāsanaḥ / antaśśītalatām eti jño rasena yathā śaśī //MU_5,70.22//",
    "GSP27moksop_u:13356": "suṣuptastho mahātejā ghūrṇan pūrṇendubimbavat / samas sarvāsv avasthāsu bhavaty adrir yathartuṣu //MU_5,70.23//",
    "GSP27moksop_u:13357": "suṣuptasaṃstho dhīrātmā bahir āyāti lolatām / kriyāsu nāntar bhūkampapraspandita ivācalaḥ //MU_5,70.24//",
    "GSP27moksop_u:13358": "suṣuptāvasthito bhūtvā dehaṃ vigatakalmaṣaḥ / ghātayāśv atha vā dīrghaṃ kālaṃ dhāraya śailavat //MU_5,70.25//",
    "GSP27moksop_u:13359": "eṣaiva rāma sauṣuptī sthitir abhyāsayogataḥ / prauḍhā satī turyam iti kathitā tattvakovidaiḥ //MU_5,70.26//",
    "GSP27moksop_u:13360": "ānandamaya evātra prakṣīṇasakalāmayaḥ / atyantāstaṅgatamanā bhavati jño mahodayaḥ //MU_5,70.27//",
    "GSP27moksop_u:13361": "atrastho jñaḥ pramuditaḥ paramānandaghūrṇitaḥ / līlām ivemāṃ racanāṃ sāṃsārīm anupaśyati //MU_5,70.28//",
    "GSP27moksop_u:13362": "vītaśokabhayāyāso gatasaṃsārasambhramaḥ / turyāvasthām upārūḍho bhūyaḥ patati nātmavān //MU_5,70.29//",
    "GSP27moksop_u:13363": "prāptuṃ svāṃ padavīṃ puṇyāṃ yatnavantam imaṃ janam / śailasaṃstha ivādhassthaṃ hasan paśyati dhīradhīḥ //MU_5,70.30//",
    "GSP27moksop_u:13364": "asyāṃ tu turyāvasthāyāṃ sthitiṃ prāpyāvināśinīm / ānandaikāntalīnatvād anānandapadaṃ gataḥ //MU_5,70.31//",
    "GSP27moksop_u:13365": "anānandamahānandaḥ kalātītas tato 'pi hi / mukta ity ucyate yogī turyātītapadaṃ gataḥ //MU_5,70.32//",
    "GSP27moksop_u:13366": "parigalitasamastajanmapāśas sakalavihīnamanomayābhimānaḥ / paramarasamayīṃ prayāti sattāṃ jalagatasaindhavakhaṇḍavan mahātmā //MU_5,70.33//",
    "GSP27moksop_u:13367": "saṃsaṅgacikitsopadeśo nāma sargaḥ",
    "GSP27moksop_u:13368": "ekasaptatitamas sargaḥ",
    "GSP27moksop_u:13369": "vasiṣṭhaḥ: yāvat turyaparāmarśas tāvat kevalatāpadam / jīvanmuktasya viṣayo vacasāṃ ca raghūdvaha //MU_5,71.1//",
    "GSP27moksop_u:13370": "ata ūrdhvaṃ sadehānāṃ muktānāṃ vacasāṃ tathā / viṣayo na mahābāho puruṣāṇāṃ ivāmbaram //MU_5,71.2//",
    "GSP27moksop_u:13371": "sā hi viśrāntipadavī dūrebhyo 'pi davīyasī / gamyā videhamuktānāṃ khalekheva nabhasvatām //MU_5,71.3//",
    "GSP27moksop_u:13372": "suṣuptāvasthayā kañcit kālaṃ bhuktvā jagatsthitim / turyatām etya tadanu paramānandaghūrṇitāḥ //MU_5,71.4//",
    "GSP27moksop_u:13373": "turyātītāṃ daśāṃ tajjñā yathā yānty ātmakovidāḥ / tathādhigaccha nirdvandvaṃ padaṃ raghukulodvaha //MU_5,71.5//",
    "GSP27moksop_u:13374": "suṣuptāvasthayā rāma bhava saṃvyavahāravān / citrendor iva te na staḥ kṣayodvegāv arindama //MU_5,71.6//",
    "GSP27moksop_u:13375": "śarīrasanniveśasya kṣaye sthairye ca saṃvidam / mā gṛhāṇa bhramo hy eṣa śarīram iti jṛmbhate //MU_5,71.7//",
    "GSP27moksop_u:13376": "dehanāśena ko 'rthas te ko 'rthas te dehasaṃsthayā / bhava tvaṃ prakṛtārambhas tiṣṭhatv eṣa yathāsthitam //MU_5,71.8//",
    "GSP27moksop_u:13377": "jñātavān asi tat satyaṃ buddhavān asi tat padam / prāptavān asi rūpaṃ svaṃ viśoko bhava bhūtaye //MU_5,71.9//",
    "GSP27moksop_u:13378": "īpsitānīpsitatyaktaś śītalālokaśobhayā / andhakārātapāmbhodamuktaṃ kham iva śobhase //MU_5,71.10//",
    "GSP27moksop_u:13379": "manas tavātmā sampannaṃ nādhas samanudhāvati / yogamantratapassiddhaḥ puruṣaḥ khād ivāvanim //MU_5,71.11//",
    "GSP27moksop_u:13380": "iha śuddhā cid evāsti pārāvāravivarjitā / ayaṃ so 'ham idaṃ tan me iti te māstu vibhramaḥ //MU_5,71.12//",
    "GSP27moksop_u:13381": "ātmeti vyavahārārtham abhidhā kalpitā vibhoḥ / nāmarūpādibhedās tu dūram asmād alaṃ gatāḥ //MU_5,71.13//",
    "GSP27moksop_u:13382": "jalam eva yathāmbhodhir na taraṅgādikaṃ pṛthak / ātmaivedaṃ tathā sarvaṃ na bhūtaughādikaṃ pṛthak //MU_5,71.14//",
    "GSP27moksop_u:13383": "yathā samastāj jaladher jalād anyan na labhyate / tathaiva jagatas sphārād ātmano 'nyan na labhyate //MU_5,71.15//",
    "GSP27moksop_u:13384": "ayaṃ so 'ham iti prājña kva karoṣi vyavasthitim / kiṃ tat tvaṃ kiṃ ca vā te syāt kiṃ na tvaṃ kiṃ ca vā na te //MU_5,71.16//",
    "GSP27moksop_u:13385": "na dvitvam asti no dehas sambandho na ca taiś citaḥ / sambhavaty akalaṅkāyā bhānor iva tamaḥpaṭaiḥ //MU_5,71.17//",
    "GSP27moksop_u:13386": "dvitvam abhyupagamyāpi kathayāmi tavārihan / dehādibhis sadbhir api na sambandho vibhor bhavet //MU_5,71.18//",
    "GSP27moksop_u:13387": "chāyātapaprasarayoḥ prakāśatamasor yathā / na sambhavati sambandhas tathā vai dehadehinoḥ //MU_5,71.19//",
    "GSP27moksop_u:13388": "yathā śītoṣṇayor nityaṃ parasparaviruddhayoḥ / na sambhavati sambandho rāma dehātmanos tathā //MU_5,71.20//",
    "GSP27moksop_u:13389": "avinābhāvitārthas tu sambandhaḥ katham etayoḥ / jaḍacetanayor dehadehinor anubhūyate //MU_5,71.21//",
    "GSP27moksop_u:13390": "cinmātreṇātmanā dehas sambaddha iti yā kathā / saiṣā duravabodhotthā dāvāgnau jaladhīr yathā //MU_5,71.22//",
    "GSP27moksop_u:13391": "satyāvalokanenaiṣā mithyādṛṣṭir vinaśyati / avalokanayā samyag ātape jaladhīr yathā //MU_5,71.23//",
    "GSP27moksop_u:13392": "cidātmā nirmalo nityas svāvabhāso nirāmayaḥ / dehas tv anityo malavāṃs tena sambadhyate katham //MU_5,71.24//",
    "GSP27moksop_u:13393": "spandam āyāti vātena bhūtair āpīvarīkṛtaḥ / dehas tena na sambandho manāg eva mahātmanaḥ //MU_5,71.25//",
    "GSP27moksop_u:13394": "siddhe dvitve 'pi dehasya na sambandhasya sambhavaḥ / dvitvāsiddhau tu sumate kalanaivedṛśī kutaḥ //MU_5,71.26//",
    "GSP27moksop_u:13395": "ity etad eva tat satyam atraivāṅga sthitiṃ kuru / na bandho 'sti na mokṣo 'sti kadācit kasyacit kvacit //MU_5,71.27//",
    "GSP27moksop_u:13396": "sarvam ātmamayaṃ śāntam ity eva pratyayaṃ sphuṭam / sabāhyābhyantaraṃ rāma sarvatra dṛḍhatāṃ naya //MU_5,71.28//",
    "GSP27moksop_u:13397": "sukhī duḥkhī ca mūḍho 'smīty etā durdṛṣṭayas smṛtāḥ / āsu ced vastubuddhis te tac ciraṃ duḥkham eṣyasi //MU_5,71.29//",
    "GSP27moksop_u:13398": "yaḥ kramaś śailatṛṇayoḥ kauśeyopalayos tathā / sāmyaṃ prati sa evoktaḥ paramātmaśarīrayoḥ //MU_5,71.30//",
    "GSP27moksop_u:13399": "yathā śītoṣṇayor aikyaṃ kathāsv api na dṛśyate / jaḍaprakāśayoś śleṣo na tathātmaśarīrayoḥ //MU_5,71.31//",
    "GSP27moksop_u:13400": "yathā tejastimirayor na sambandho na tulyatā / atyantabhinnayo rāma tathā hy ātmaśarīrayoḥ //MU_5,71.32//",
    "GSP27moksop_u:13401": "dehaś calati vātena tenaivāyāti gacchati / śabdaṃ karoti tenaiva dehanāḍīvilāsinā //MU_5,71.33//",
    "GSP27moksop_u:13402": "śabdaḥ kacaṭataprāyas sphuraty antas samīraṇe / yathā prajāyate vaṃśād deharandhrāt tathaiva hi //MU_5,71.34//",
    "GSP27moksop_u:13403": "kanīnikāparispandaś cakṣusspandaś ca mārutāt / indriyasphuraṇaṃ caiva saṃvit kevalam ātmanaḥ //MU_5,71.35//",
    "GSP27moksop_u:13404": "ākāśopalakuḍyādau sarvatrātmadaśā sthitā / pratibimbam ivādarśe citta eva ca dṛśyate //MU_5,71.36//",
    "GSP27moksop_u:13405": "śarīrālayam utsṛjya yatra cittavihaṅgamaḥ / svavāsanāvaśād yāti tatraivātmānubhūyate //MU_5,71.37//",
    "GSP27moksop_u:13406": "yatra puṣpaṃ tatra gandhasaṃvidas saṃsthitā yathā / yatra cittaṃ hi tatrātmasaṃvidas saṃsthitās tathā //MU_5,71.38//",
    "GSP27moksop_u:13407": "sarvatra sthitam ākāśam ādarśe pratibimbate / yathā tathātmā sarvatra sthitaś cetasi dṛśyate //MU_5,71.39//",
    "GSP27moksop_u:13408": "apām avanataṃ sthānam āspadaṃ bhūtale yathā / antaḥkaraṇam evātmasaṃvidām āspadaṃ tathā //MU_5,71.40//",
    "GSP27moksop_u:13409": "satyāsatyaṃ jagadrūpam antaḥkaraṇabimbitā / ātmasaṃvit tanotīdam ālokam iva sūryabhāḥ //MU_5,71.41//",
    "GSP27moksop_u:13410": "antaḥkaraṇam evātaḥ kāraṇaṃ bhūtasaṃsṛtau / ātmā sarvātigatvāt tu kāraṇaṃ sad akāraṇam //MU_5,71.42//",
    "GSP27moksop_u:13411": "avicāraṇam ajñānaṃ maurkhyam āhur mahādhiyaḥ / saṃsārasaṃsṛtau sāram antaḥkaraṇakāraṇam //MU_5,71.43//",
    "GSP27moksop_u:13412": "asamyakprekṣaṇān mohāc cetas sattāṃ gṛhītavat / sammohabījakaṇikāṃ tamo 'rkadravaṇād iva //MU_5,71.44//",
    "GSP27moksop_u:13413": "yathābhūtātmatattvaikaparijñānena rāghava / asattām ety alaṃ ceto dīpeneva tamaḥ kṣaṇāt //MU_5,71.45//",
    "GSP27moksop_u:13414": "saṃsārakāraṇam atas svayaṃ ceto 'vicāraṇāt / jīvo 'ntaḥkaraṇaṃ cittaṃ manaś cetyādināmakam //MU_5,71.46//",
    "GSP27moksop_u:13415": "rāmaḥ: etās sañjñāḥ prabho bahvyaś cetaso rūḍhim āgatāḥ / katham ity eva kathaya mayi mānada siddhaye //MU_5,71.47//",
    "GSP27moksop_u:13416": "vasiṣṭhaḥ: sarve bhāvā ime nityam ātmatattvaikarūpiṇaḥ / citrās taraṅgakakaṇā jalaikakalitā yathā //MU_5,71.48//",
    "GSP27moksop_u:13417": "ātmā spandaikarūpātmā sthitas teṣu kvacit kvacit / taraṅgeṣu viloleṣu payo vyomāmalaṃ yathā //MU_5,71.49//",
    "GSP27moksop_u:13418": "kvacid aspandarūpātmā sthitas teṣu maheśvaraḥ / taraṅgatvam ayāteṣu jalabhāvo jaleṣv iva //MU_5,71.50//",
    "GSP27moksop_u:13419": "tatropalādayo bhāvā alolā ātmani sthitāḥ / surāphenavad utspandā lolās tu puruṣādayaḥ //MU_5,71.51//",
    "GSP27moksop_u:13420": "tatra teṣu śarīreṣu sarvaśaktitayātmanā / kalitājñānakalanā tenājñānam asau śritaḥ //MU_5,71.52//",
    "GSP27moksop_u:13421": "tad ajñānam anantātmarūṣitaṃ jīva ucyate / sa saṃsārī mahāmohamāyāpañjarakuñjaraḥ //MU_5,71.53//",
    "GSP27moksop_u:13422": "jīvanāj jīva ity ukto 'hambhāvaś cāpy ahantayā / buddhir niścāyakatvena saṅkalpakalanān manaḥ //MU_5,71.54//",
    "GSP27moksop_u:13423": "prakṛtiḥ prakṛtatvena deho digdhatayā sthitaḥ / jaḍaḥ prakṛtibhāvena cetanas svātmasattayā //MU_5,71.55//",
    "GSP27moksop_u:13424": "jaḍājaḍadṛśor madhye yat tattvaṃ pāramātmikam / tad etad eva nānātvaṃ nānāsañjñābhir āgatam //MU_5,71.56//",
    "GSP27moksop_u:13425": "evaṃ svarūpaṃ jīvasya bṛhadāraṇyakādiṣu / bahudhā bahuṣu proktaṃ vedānteṣu kilānagha //MU_5,71.57//",
    "GSP27moksop_u:13426": "anyais tv etāsu sañjñāsu kuvikalpakutārkikaiḥ / mohāya kevalaṃ mūḍhair vyartham arthāḥ prakalpitāḥ //MU_5,71.58//",
    "GSP27moksop_u:13427": "evam eṣa mahābāho jīvas saṃsārakāraṇam / mūkenātivarākeṇa dehakeneha kiṃ kṛtam //MU_5,71.59//",
    "GSP27moksop_u:13428": "ādhārādheyayor ekanāśenānyasya naṣṭatā / yathā tathā śarīrādināśe nātmani naṣṭatā //MU_5,71.60//",
    "GSP27moksop_u:13429": "ekaparṇarase kṣīṇe raso naiti yathā kṣayam / yāti parṇarasaś cārkaraśmijālāntaraṃ yathā //MU_5,71.61//",
    "GSP27moksop_u:13430": "śarīrasaṅkṣaye dehī na kṣayaṃ yāti kasyacit / nirvāsanaś cet tad vyomni tiṣṭhaty ātmapade tathā //MU_5,71.62//",
    "GSP27moksop_u:13431": "dehanāśe vinaṣṭo 'smīty evaṃ yasyāmater bhramaḥ / mātus stanataṭāt tasya manye vetāla utthitaḥ //MU_5,71.63//",
    "GSP27moksop_u:13432": "yasya hy ātyantiko nāśas syād asāv uditas smṛtaḥ / cittanāśo hi nāśas syāt sa mokṣa iti kathyate //MU_5,71.64//",
    "GSP27moksop_u:13433": "mṛto naṣṭa iti proktam anyais tac ca mṛṣā na sat / sa deśakālāntarito bhūtvā bhūyo 'nubhūyate //MU_5,71.65//",
    "GSP27moksop_u:13434": "ihohyate janair oghataraṅgāntas tṛṇair iva / maraṇavyapadeśāt tu deśakālatirohitaiḥ //MU_5,71.66//",
    "GSP27moksop_u:13435": "vāsanāvalito jīvo yāty utsṛjya śarīrakam / kapir vanataruṃ tyaktvā tarvantaram ivāsthitaḥ //MU_5,71.67//",
    "GSP27moksop_u:13436": "punas tad api santyajya prayāty anyad api kṣaṇāt / anyasmin vitate deśe kāle 'nyasmiṃś ca rāghava //MU_5,71.68//",
    "GSP27moksop_u:13437": "itaś cetaś ca nīyante jīvā vāsanayā svayā / ciraṃ tadupajīvinyā dhūrtadhātryeva bālakāḥ //MU_5,71.69//",
    "GSP27moksop_u:13438": "vāsanārajjuvalitā jīrṇāḥ parvatakukṣiṣu / jarayanty atiduḥkhena jīvitaṃ jīvajīvakāḥ //MU_5,71.70//",
    "GSP27moksop_u:13439": "jaraḍhajagadupoḍhaduḥkhabhārāḥ pariṇatajarjarajīvitāś śvasantyaḥ / hṛdayajanitavāsanānuvṛttyā narakabhare janatāś ciraṃ patanti //MU_5,71.71//",
    "GSP27moksop_u:13440": "vālmīkiḥ: ity uktavaty atha munau divaso jagāma sāyantanāya vidhaye 'stam ino jagāma / snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_5,71.72//",
    "GSP27moksop_u:13441": "saṃsāryupadeśo nāma sargaḥ",
    "GSP27moksop_u:13442": "dvisaptatitamas sargaḥ",
    "GSP27moksop_u:13443": "vasiṣṭhaḥ: dehe jāte na jāto 'si dehe naṣṭe na naśyasi / tvam ātmā niṣkalaṅkātmā dehas tava na kaścana //MU_5,72.1//",
    "GSP27moksop_u:13444": "yaḥ kuṇḍabadaranyāyo yā ghaṭākāśasaṃsthitiḥ / tatraikasmin kṣate kṣīṇe dve iti vyarthakalpanā //MU_5,72.2//",
    "GSP27moksop_u:13445": "vināśini vinaṣṭe 'smin dehe svāṃ sthitim āgate / vinaśyāmīti yaḥ khedī taṃ dhig astv andhacetanam //MU_5,72.3//",
    "GSP27moksop_u:13446": "yādṛśo raśmirathayos snehodvegavivarjitaḥ / sambandhas tādṛśo dehacittendriyasukhaiś citaḥ //MU_5,72.4//",
    "GSP27moksop_u:13447": "gatetaretarāpekṣas saraḥpaṅkopalāmbhasām / yathā rāghava sambandhas tathā dehendriyātmanām //MU_5,72.5//",
    "GSP27moksop_u:13448": "yādṛśo 'bdhidharādyānāṃ niricchāparidevanaḥ / saṃyogo viprayogaś ca tādṛśo dehadehinām //MU_5,72.6//",
    "GSP27moksop_u:13449": "yathā kalpitavetālavikārabhayabhītayaḥ / mithyaiva kalpitā ete tathā snehasukhādayaḥ //MU_5,72.7//",
    "GSP27moksop_u:13450": "bhūtapañcakasampiṇḍād racitā janatāḥ pṛthak / ekasmād eva viṭapād vicitrā iva putrikāḥ //MU_5,72.8//",
    "GSP27moksop_u:13451": "kāṣṭhetarat kāṣṭhanare kiñcid anyan na vidyate / bhūtapiṇḍetarad dehe kiñcid anyan na vidyate //MU_5,72.9//",
    "GSP27moksop_u:13452": "bhūtapañcakavikṣobhanāśotpādeṣu he janāḥ / harṣāmarṣaviṣādānāṃ kiṃ bhavanto vaśaṃ gatāḥ //MU_5,72.10//",
    "GSP27moksop_u:13453": "ko nāmātiśayaḥ puṃsāṃ strīnāmny aparanāmni vā / kevale bhūtasaṅghāte prodbhūte 'rjunavātavat //MU_5,72.11//",
    "GSP27moksop_u:13454": "sanniveśāṃśavaicitryam ajñānām eva tuṣṭaye / tajjñānāṃ tu yathābhūtabhūtapañcakadarśanam //MU_5,72.12//",
    "GSP27moksop_u:13455": "mithaś śilāputrikayor yathaikopalasaṃsthayoḥ / śliṣṭayor api no rāgas tathā cittaśarīrayoḥ //MU_5,72.13//",
    "GSP27moksop_u:13456": "mṛtpuṃsāṃ yādṛśo 'nyo'nyam āśayas saṅgame bhavet / buddhīndriyātmamanasām saṅgame tādṛśo 'stu te //MU_5,72.14//",
    "GSP27moksop_u:13457": "nānyo'nyasnehasambandhabhājanaṃ śailaputrikāḥ / dehendriyātmaprāṇāś ca kasyātra paridevanā //MU_5,72.15//",
    "GSP27moksop_u:13458": "itaś cetaś ca yātāni yathā saṃśleṣayaty alam / taraṅgas tṛṇajālāni tathā bhūtāni bhūtakṛt //MU_5,72.16//",
    "GSP27moksop_u:13459": "saṃyujyante viyujyante tṛṇāny abdhijale yathā / muktāntaḥkalanaṃ dehabhūtāny ātmani vai tathā //MU_5,72.17//",
    "GSP27moksop_u:13460": "ātmā cittatayā dehabhūtāny āśleṣayan sthitaḥ / tṛṇāny āvartavṛttyāntaḥkalanonmuktam ambv iva //MU_5,72.18//",
    "GSP27moksop_u:13461": "prabodhāc cittatāṃ tyaktvā vrajaty ātmātmatāṃ svayam / svaspandavaśato vāri tyaktvāvartam ivācchatām //MU_5,72.19//",
    "GSP27moksop_u:13462": "tato viviktaṃ bhūtaughaṃ dehasañjñaṃ prapaśyati / vātaskandhagato jantur vasudhāmaṇḍalaṃ yathā //MU_5,72.20//",
    "GSP27moksop_u:13463": "pṛthagbhūtagaṇaṃ tyaktvā dehātīto bhavaty ajaḥ / paraṃ prakāśam āyāti sūryakānta ivāhani //MU_5,72.21//",
    "GSP27moksop_u:13464": "jānāty athātmanātmānaṃ mānameyāmayojjhitam / muktaḥ kṣīvatayevāntas svāṃ saṃvidam anusmaran //MU_5,72.22//",
    "GSP27moksop_u:13465": "ātmaikas spandate citkhe vastujālair ivoditaḥ / taraṅgakaṇakallolair anantāmbv ambudhāv iva //MU_5,72.23//",
    "GSP27moksop_u:13466": "evamprāyamahābodhā vītarāgā gatainasaḥ / jīvanmuktāś carantīha mahāsattvapadaṃ gatāḥ //MU_5,72.24//",
    "GSP27moksop_u:13467": "yathā kacanti vividhair maṇiratnair mahormayaḥ / nirastavāsanaṃ citrair vyavahārair narottamāḥ //MU_5,72.25//",
    "GSP27moksop_u:13468": "na kūlakāṣair jaladhir na rajobhir nabhastalam / na mlāyati nijair lokavyavahārair ihātmavān //MU_5,72.26//",
    "GSP27moksop_u:13469": "gatair abhyāgatais svacchair malinaiś capalair jaḍaiḥ / na rāgo nāmbudher dveṣo bhogaiś cādhigatātmanaḥ //MU_5,72.27//",
    "GSP27moksop_u:13470": "yan manomananaṃ kiñcit samagre jagati sthitam / tac cetyonmukhacittattvavilāsollasanaṃ viduḥ //MU_5,72.28//",
    "GSP27moksop_u:13471": "yad ahaṃ yac ca bhūtādi kālatritayabhāvi yat / dṛśyadarśanasambandhavistāras tad vijṛmbhate //MU_5,72.29//",
    "GSP27moksop_u:13472": "yad dṛśyaṃ tad asat sad vā dṛṣṭim ekām upāśritam / anyat tv alepakaṃ tasmād dharṣaśokadaśe kutaḥ //MU_5,72.30//",
    "GSP27moksop_u:13473": "asatyam evāsatyaṃ hi satyaṃ satyaṃ sadaiva hi / satyāsatyam asad viddhi tadarthaṃ kiṃ vimuhyasi //MU_5,72.31//",
    "GSP27moksop_u:13474": "asamyagdarśanaṃ tyaktvā samyak paśya sulocana / na kvacin muhyati prauḍhas samyagdarśanavān iha //MU_5,72.32//",
    "GSP27moksop_u:13475": "dṛśyadarśanasambandhe yat sukhaṃ pāramārthikam / anubhūtimayaṃ tasmāt paraṃ brahmeti kathyate //MU_5,72.33//",
    "GSP27moksop_u:13476": "dṛśyadarśanasambandhasukhasaṃvid anuttamā / dadāty ajñāya saṃsāraṃ jñāya mokṣaṃ sukhodayā //MU_5,72.34//",
    "GSP27moksop_u:13477": "dṛśyadarśanasambandhasukham ātmavapur viduḥ / tad dṛśyāvalitaṃ baddhaṃ tanmuktaṃ muktam ucyate //MU_5,72.35//",
    "GSP27moksop_u:13478": "dṛśyadarśanasambandhasukhasaṃvid anāmayā / kṣayātiśayamuktā cet tan muktis socyate budhaiḥ //MU_5,72.36//",
    "GSP27moksop_u:13479": "dṛśyadarśanasambandhe yānubhūtis svagocarā / dṛśyadarśananirmuktā tām ālambya bhavābhavaḥ //MU_5,72.37//",
    "GSP27moksop_u:13480": "sauṣuptī dṛṣṭir eṣā hi yāty evaṃ samprakāśatām / evaṃ ca yāti turyatvam evaṃ muktir iti smṛtā //MU_5,72.38//",
    "GSP27moksop_u:13481": "dṛśyadarśanamuktāyāṃ yuktāyāṃ parayā dhiyā / dṛśyadarśanasambandhasaṃvidy asyāṃ tu rāghava //MU_5,72.39//",
    "GSP27moksop_u:13482": "nātmā sthūlo na caivāṇur na pratyakṣo na cetanaḥ / nācetano na ca jaḍo na caivāsan na sanmayaḥ //MU_5,72.40//",
    "GSP27moksop_u:13483": "nāhaṃ nānyo na caivaiko nāneko nāpy anekavān / nābhyāśastho na dūrastho naivāsti na ca nāsti ca //MU_5,72.41//",
    "GSP27moksop_u:13484": "nāprāpyo nāpi ca prāpyo na cāsarvo na sarvagaḥ / na padārtho nāpadārtho nāpañcātmā na pañca ca //MU_5,72.42//",
    "GSP27moksop_u:13485": "yad idaṃ dṛśyatāṃ prāptaṃ manaṣṣaṣṭhendriyāspadam / tadatītaṃ padaṃ yat syāt tan na kiñcid ivehitam //MU_5,72.43//",
    "GSP27moksop_u:13486": "yathābhūtam idaṃ samyag jñasya sampaśyato jagat / sarvam ātmamayaṃ vidvan nāsty anātmamayaṃ kvacit //MU_5,72.44//",
    "GSP27moksop_u:13487": "kāṭhinyadravaṇaspandasvāvakāśāvalokane / ātmaiva sarvaṃ sarveṣu bhūvāryanilakhāgniṣu //MU_5,72.45//",
    "GSP27moksop_u:13488": "sattaivāsti na vastūnāṃ yayā nāma vinā citā / vyatiriktaṃ tato 'stīti viddhi pronmattajalpitam //MU_5,72.46//",
    "GSP27moksop_u:13489": "eko jaganti sakalāni samastakālakalpakramāntaragatāni gatāgatāni / ātmaiva netarakalākalanāsti kācid itthammatir bhava bhavātigato mahātman //MU_5,72.47//",
    "GSP27moksop_u:13490": "mukhyasvarūpopadeśo nāma sargaḥ",
    "GSP27moksop_u:13491": "trisaptatitamas sargaḥ",
    "GSP27moksop_u:13492": "vasiṣṭhaḥ: evaṃvicārayā dṛṣṭyā dvaitatyāgena rāghava / svo bhāvaḥ prāpyate tajjñais tajjñaiś cintāmaṇir yathā //MU_5,73.1//",
    "GSP27moksop_u:13493": "athemām aparāṃ dṛṣṭiṃ śṛṇu rāmānayā yathā / drakṣyasy ātmānam acalaṃ bhaviṣyasi ca divyadṛk //MU_5,73.2//",
    "GSP27moksop_u:13494": "ahaṃ kham aham ādityo diśo 'ham aham apy adhaḥ / ahaṃ daityā ahaṃ devāś śailāś cāham ahaṃ mahaḥ //MU_5,73.3//",
    "GSP27moksop_u:13495": "tamo 'ham aham abhrāṇi bhūsamudrādikaṃ tv aham / rajo vāyur athāgniś ca jagat sarvam idaṃ tv aham //MU_5,73.4//",
    "GSP27moksop_u:13496": "jagattraye 'haṃ sarvatra sa ātmaiva kila sthitaḥ / ko 'haṃ kim anyad iha hi dvitvam ekasya kīdṛśam //MU_5,73.5//",
    "GSP27moksop_u:13497": "iti niścayavān antar nūnam ātmatayā jagat / paśyan harṣaviṣādābhyāṃ nāvaśaḥ paribhūyate //MU_5,73.6//",
    "GSP27moksop_u:13498": "manmaye 'smin kila jagaty akhile saṃsthite 'nagha / kim ātmīyaṃ paraṃ kiṃ syāt kamalekṣaṇa kathyatām //MU_5,73.7//",
    "GSP27moksop_u:13499": "kiṃ tajjñavyatirekeṇa vidyate yad upāgame / harṣam etu viṣādaṃ vā vināśe jño jaganmayaḥ //MU_5,73.8//",
    "GSP27moksop_u:13500": "ahaṅkāradṛśāv ete sāttvike dve vinirmale / tattvajñānāt pravartete mokṣade pāramārthike //MU_5,73.9//",
    "GSP27moksop_u:13501": "paro 'ṇus sakalātītarūpo 'haṃ tv ity ahaṅkṛtiḥ / prathamā sarvam evāham ity anyoktā raghūdvaha //MU_5,73.10//",
    "GSP27moksop_u:13502": "ahaṅkāradṛg anyā tu tṛtīyā vidyate 'nagha / deho 'ham iti tāṃ viddhi duḥkhāyaiva na śāntaye //MU_5,73.11//",
    "GSP27moksop_u:13503": "atha vaitat trayam api tyaktvā sakalasiddhaye / yathecchaṃ tad upālambya tiṣṭhāvaṣṭabdhatatpadaḥ //MU_5,73.12//",
    "GSP27moksop_u:13504": "sarvātītasvarūpo 'pi sarvasattātigo 'pi ca / svasattāpūritajagad asty evātmā prakāśakaḥ //MU_5,73.13//",
    "GSP27moksop_u:13505": "svānubhūtyaiva paśyāśu sa evāsi sadoditaḥ / saṃśayaṃ hṛdayagranthiṃ tyaja tattvavidāṃ vara //MU_5,73.14//",
    "GSP27moksop_u:13506": "nātmāsty anumayā rāma na cāptavacanādinā / sarvadā sarvathā sarvaṃ sa pratyakṣānubhūtitaḥ //MU_5,73.15//",
    "GSP27moksop_u:13507": "yad idaṃ darśanaṃ spandaḥ kiñcid yat saṃvidādy api / tat sarvam ātmā bhagavān dṛśyadarśanavarjitaḥ //MU_5,73.16//",
    "GSP27moksop_u:13508": "na san nāsad asau devo nāṇur nāpi mahān asau / nāpy etayor dṛśor madhyaṃ sa evedaṃ ca sarvaśaḥ //MU_5,73.17//",
    "GSP27moksop_u:13509": "sa evedaṃ ca vadati sa ca vaktuṃ na yujyate / na tadanyad idaṃ naitat paśya māyām anāmayām //MU_5,73.18//",
    "GSP27moksop_u:13510": "nātmāyam ayam apy ātmā sañjñābheda iti svayam / tenaiva sarvagatayā śaktyā svātmani kalpitaḥ //MU_5,73.19//",
    "GSP27moksop_u:13511": "saṃsthitas sa hi sarvatra triṣu kāleṣu bhāsuraḥ / sūkṣmatvāt sumahattvāc ca kevalaṃ na vibhāvyate //MU_5,73.20//",
    "GSP27moksop_u:13512": "satsv anantapadārtheṣu jīvatvenābhibimbati / ātmā puryaṣṭakādarśe svabhāvavaśatas svataḥ //MU_5,73.21//",
    "GSP27moksop_u:13513": "puryaṣṭakodayād eva svayam ātmānubhūyate / sarvadā sarvasaṃsthaḥ khe ghanaspandād ivānilaḥ //MU_5,73.22//",
    "GSP27moksop_u:13514": "cidātmā sarvago vyāpī na kvacin nāma na sthitaḥ / yadvat sarvapadārthānāṃ sattā tadvan maheśvaraḥ //MU_5,73.23//",
    "GSP27moksop_u:13515": "sati puryaṣṭake tasmiñ jīvas sphurati nopalaḥ / sati vāyāv iva rajas sati dīpa ivekṣaṇam //MU_5,73.24//",
    "GSP27moksop_u:13516": "iyaṃ puryaṣṭakasyecchā svātmany evātmani sthite / sati sphuraty abhyudite bhānāv iva janaiṣaṇā //MU_5,73.25//",
    "GSP27moksop_u:13517": "yadi sūrye sthite vyomni tadvaśoditasaṃsthitiḥ / naśyati vyavahāro 'yaṃ bhāsvataḥ kim upāgatam //MU_5,73.26//",
    "GSP27moksop_u:13518": "yady ātmani sthite deve tatsattālabdhasaṃsthitiḥ / deho nāśam upāyāti tat kim unnaṣṭam ātmanaḥ //MU_5,73.27//",
    "GSP27moksop_u:13519": "na jāyate na mriyate nābhivāñchati nojjhati / na mukto na ca baddho 'yam ātmā sarvasya sarvadā //MU_5,73.28//",
    "GSP27moksop_u:13520": "ātmāvabodhābhyuditā nirātmany ātmatāṃ gatā / sarparajjubhramākārā bhrāntir duḥkhāya kevalam //MU_5,73.29//",
    "GSP27moksop_u:13521": "anāditvān na jāto 'yam ajātatvān na naśyati / ātmātmavyatiriktaṃ tu nābhivāñchaty asambhavāt //MU_5,73.30//",
    "GSP27moksop_u:13522": "dikkālādyanavacchedān na baddho 'yaṃ kadācana / bandhābhāve 'py amuktis syād amokṣas tena sa smṛtaḥ //MU_5,73.31//",
    "GSP27moksop_u:13523": "evaṅguṇaviśiṣṭo 'yam ātmā sarvasya rāghava / avicāravaśān mūḍho loko 'yaṃ pariroditi //MU_5,73.32//",
    "GSP27moksop_u:13524": "samyagālokitāśeṣapūrvāparajagatkramaḥ / mā śokaṃ gaccha sumate maurkhyopahatalokavat //MU_5,73.33//",
    "GSP27moksop_u:13525": "dve eva kalane tyaktvā mokṣabandhātmike sadā / viduṣā vyavahartavyaṃ yantreṇevātmamauninā //MU_5,73.34//",
    "GSP27moksop_u:13526": "na mokṣo nabhasaḥ pṛṣṭhe na pātāle na bhūtale / mokṣo hi ceto vimalaṃ samyagjñānāvabodhitam //MU_5,73.35//",
    "GSP27moksop_u:13527": "sakalāśāsv asaṃsaktyā yas svayaṃ cetasaḥ kṣayaḥ / sa mokṣanāmnā kathitas tattvajñair ātmadarśibhiḥ //MU_5,73.36//",
    "GSP27moksop_u:13528": "yāvat prabodho vimalo noditas tāvad eva saḥ / maurkhyadīnatayā rāma bhaktyā mokṣo 'bhivāñchyate //MU_5,73.37//",
    "GSP27moksop_u:13529": "ciraṃ prabodham āsādya citte 'vitatatāṃ gate / daśa mokṣā na vāñchyante kim utaiko hi mokṣakaḥ //MU_5,73.38//",
    "GSP27moksop_u:13530": "ayaṃ mokṣas tv ayaṃ bandhaḥ pelavāṃ kalanām imām / parityajya mahātyāgī tvaṃ tvam eva bhavābhavaḥ //MU_5,73.39//",
    "GSP27moksop_u:13531": "parigalitavikalpatāṃ prayātas sagarasutaughanikhātamekhalāṅkam / avanivalayam antarastasaṅgaś ciram anupālaya sarvadoditaśrīḥ //MU_5,73.40//",
    "GSP27moksop_u:13532": "ātmavicāro nāma sargaḥ",
    "GSP27moksop_u:13533": "catussaptatitamas sargaḥ",
    "GSP27moksop_u:13534": "vasiṣṭhaḥ: līlayāpaśyati vapuḥ kalanātmani jāyate / ramyasyāpaśyato vaktraṃ hṛdi daurūpyadhīr iva //MU_5,74.1//",
    "GSP27moksop_u:13535": "tadvaśād iyam āyātā mahatī medurodarā / māyā madamahāśaktis surāsvādalavād iva //MU_5,74.2//",
    "GSP27moksop_u:13536": "tayānayā vikāriṇyā tadatadbhāvabhūtayā / idaṃ sampannam akhilaṃ tāpād iva marau payaḥ //MU_5,74.3//",
    "GSP27moksop_u:13537": "mano buddhir ahaṅkāro vāsanāś cendriyāṇy api / evaṅkalpitanāmāṅkas sphuraty ātmābdhir ambubhiḥ //MU_5,74.4//",
    "GSP27moksop_u:13538": "cittāhaṅkārayor dvitvaṃ vacasy asti na vastutaḥ / yac cittaṃ sa hy ahaṅkāro yo 'haṅkāro mano hi tat //MU_5,74.5//",
    "GSP27moksop_u:13539": "vyatiriktaṃ himāc chauklyam iti saṅkalpyate yathā / mudhaiva kalpyate bhedaś cittāhaṅkārayos tathā //MU_5,74.6//",
    "GSP27moksop_u:13540": "mano'haṅkārayor antar dvayor ekatarakṣaye / kṣīṇe dve eva hi yathā paṭaśauklye paṭakṣaye //MU_5,74.7//",
    "GSP27moksop_u:13541": "tucchāṃ mokṣadhiyaṃ tyaktvā bandhabuddhiṃ tathaiṣaṇāḥ / suvairāgyavivekābhyāṃ kevalaṃ kṣapayen manaḥ //MU_5,74.8//",
    "GSP27moksop_u:13542": "mokṣo me 'stv iti cintā cej jātā tad vyutthitaṃ manaḥ / mananotke manasy uccair vapur doṣāya kevalam //MU_5,74.9//",
    "GSP27moksop_u:13543": "ātmany atīte sarvasmāt sarvarūpe 'tha vā tate / ko bandhaḥ kaś ca vā mokṣo nirmūlaṃ mananaṃ kutaḥ //MU_5,74.10//",
    "GSP27moksop_u:13544": "vāyus spandanadharmatvād yadā lagati dehake / tadā sphurati hastāṅgarasanāpallavāvalī //MU_5,74.11//",
    "GSP27moksop_u:13545": "pādape pallavaśreṇīṃ cālayaty anilo yathā / tathaivāṅgāvalīṃ vāyur dehe sañcālayaty alam //MU_5,74.12//",
    "GSP27moksop_u:13546": "cit sarvavyāpinī sūkṣmā na calā na ca cālyate / na svatas spandam āyāti devācala ivānilaiḥ //MU_5,74.13//",
    "GSP27moksop_u:13547": "pratibimbitasarvārthā kevalaṃ svātmani sthitā / prakāśayati bodhena jagantīmāni dīpavat //MU_5,74.14//",
    "GSP27moksop_u:13548": "tatra ko 'yaṃ mudhā moho bhavatām atiduḥkhadaḥ / ayaṃ so 'haṃ mamāṅgāni mamedaṃ ceti durdhiyām //MU_5,74.15//",
    "GSP27moksop_u:13549": "anicchalolatvān nunnadṛṣadārāvarāśivat / jñatvakartṛtvabhoktṛtvakriyā samupalabhyate //MU_5,74.16//",
    "GSP27moksop_u:13550": "tatrāyam ātmā sammantā bhoktā karteti jāyate / mudhaivājñānatāpotthā mṛgatṛṣṇeva vāsanā //MU_5,74.17//",
    "GSP27moksop_u:13551": "ajñātaiṣā manomattamṛgaṃ viṣayatarṣulam / asatyaiva hi satyeva mṛgatṛṣṇeva karṣati //MU_5,74.18//",
    "GSP27moksop_u:13552": "vijñātā satyarūpeyaṃ nāśaṃ yāti palāyate / vipramadhyāt parijñātā yathā caṇḍālakanyakā //MU_5,74.19//",
    "GSP27moksop_u:13553": "avidyā samparijñātā na manaḥ parikarṣati / mṛgatṛṣṇā parijñātā tarṣulaṃ nāpakarṣati //MU_5,74.20//",
    "GSP27moksop_u:13554": "paramārthāvabodhena samūlaṃ rāma vāsanā / dīpenevāndhakāraśrīr galaty āloka eti ca //MU_5,74.21//",
    "GSP27moksop_u:13555": "nāsty avidyeti sañjāte niścaye śāstrayuktitaḥ / galaty avidyā tāpena tuṣārakaṇikā yathā //MU_5,74.22//",
    "GSP27moksop_u:13556": "dehasyāsya jaḍasyārthe kiṃ bhogair iti niścayī / bhinatty āśāmayaṃ jñānī pañjaraṃ kesarī yathā //MU_5,74.23//",
    "GSP27moksop_u:13557": "āśāparikare rāma nūnaṃ parihṛte hṛdaḥ / pumān āgatasaundaryo hlādam āyāti candravat //MU_5,74.24//",
    "GSP27moksop_u:13558": "parāṃ śītalatām eti vṛṣṭidhauta ivācalaḥ / nirvṛtiṃ paramāṃ dhatte prāptarājya ivādhanaḥ //MU_5,74.25//",
    "GSP27moksop_u:13559": "śobhate 'malayā lakṣmyā śaradīva nabhastalam / ātmany eva na māty uccaiḥ kalpasyānta ivārṇavaḥ //MU_5,74.26//",
    "GSP27moksop_u:13560": "bhavaty apetasaṃrambho vṛṣṭamūka ivāmbudaḥ / tiṣṭhaty ātmani saṃvettā praśānta iva vāridhiḥ //MU_5,74.27//",
    "GSP27moksop_u:13561": "paraṃ dhairyam upādatte sthairyaṃ merur ivācalaḥ / rājate svasthayā lakṣmyā śāntendhana ivānalaḥ //MU_5,74.28//",
    "GSP27moksop_u:13562": "bhavaty ātmani nirvāṇaḥ praśānta iva dīpakaḥ / dṛṣṭim āyāti paramāṃ naraḥ pītāmṛto yathā //MU_5,74.29//",
    "GSP27moksop_u:13563": "antardīpo ghaṭa iva madhyajvāla ivānalaḥ / sphuraddīptir maṇir iva prayāty antaḥ prakāśatām //MU_5,74.30//",
    "GSP27moksop_u:13564": "sarvātmakaṃ sarvagataṃ sarveśaṃ sarvanāyakam / sarvākāraṃ nirākāraṃ svam ātmānaṃ prapaśyati //MU_5,74.31//",
    "GSP27moksop_u:13565": "hasaty alam atītās tāḥ pelavā divasāvalīḥ / yāsu smaraśaraśreṇīcapalaṃ cittam acchinat //MU_5,74.32//",
    "GSP27moksop_u:13566": "saṅgaraṅgaviniṣkrāntaś śāntamānamanojvaraḥ / adhyātmaratir āsīnaḥ pūrṇapāvanamānasaḥ //MU_5,74.33//",
    "GSP27moksop_u:13567": "nirmṛṣṭakāmapaṅkāṅkaś chinnajanmanibandhanaḥ / dvandvadoṣabhayonmuktas tīrṇasaṃsārasāgaraḥ //MU_5,74.34//",
    "GSP27moksop_u:13568": "prāptānuttamaviśrāntir labdhālabhyapadāspadaḥ / anivartipadaṃ prāptaḥ karmaṇām antam āgataḥ //MU_5,74.35//",
    "GSP27moksop_u:13569": "sarvābhivāñchitārambho na kiñcid api vāñchati / sarvānumoditānando na kiñcid anumodate //MU_5,74.36//",
    "GSP27moksop_u:13570": "na dadāti na cādatte na stauti na ca nindati / nāstam eti na codeti na tuṣyati na śocati //MU_5,74.37//",
    "GSP27moksop_u:13571": "sarvārambhaphalatyāgī sarvopādhivivarjitaḥ / sarvāśāsamparityāgī jīvanmukta iti smṛtaḥ //MU_5,74.38//",
    "GSP27moksop_u:13572": "sarvaiṣaṇāḥ parityajya cetasā bhava maunavān / dhārā niravaśeṣeṇa yathā tyaktvā payodharaḥ //MU_5,74.39//",
    "GSP27moksop_u:13573": "tathā na sukhayaty aṅgasaṃlagnā varavarṇinī / yathā sukhayati svāntam induśītā nirāśatā //MU_5,74.40//",
    "GSP27moksop_u:13574": "na tathendus sukhayati kaṇṭhalagno 'pi rāghava / nairāśyaṃ sukhayaty antar yathā sakalaśītalam //MU_5,74.41//",
    "GSP27moksop_u:13575": "puṣpaghūrṇannavalato na tathā rājate madhuḥ / yathodāramatir maunī nairāśyasamamānasaḥ //MU_5,74.42//",
    "GSP27moksop_u:13576": "na himādrer na muktābhyo na rambhābhyo na candanāt / na tac candramasaś śaityaṃ nairāśyād yad avāpyate //MU_5,74.43//",
    "GSP27moksop_u:13577": "api rājyād api svargād apīndor api mādhavāt / api kāntāsamāsaṅgān nairāśyaṃ paramaṃ sukham //MU_5,74.44//",
    "GSP27moksop_u:13578": "tṛṇavan nopakurvanti yayā tribhuvanaśriyaḥ / sā parā nirvṛtis sādho nairāśyād upalabhyate //MU_5,74.45//",
    "GSP27moksop_u:13579": "āśākarañjaparaśuṃ parāyā nirvṛteḥ padam / puṣpagucchaṃ śamataror ālambasva nirāśatām //MU_5,74.46//",
    "GSP27moksop_u:13580": "goṣpadaṃ pṛthivī merus sthāṇur āśās samudgikāḥ / tṛṇaṃ tribhuvanaṃ rāma nairāśyālaṅkṛtākṛteḥ //MU_5,74.47//",
    "GSP27moksop_u:13581": "dānādānasamāhāravihāravibhavādikāḥ / kriyā jagati hasyante nirāśaiḥ puruṣottamaiḥ //MU_5,74.48//",
    "GSP27moksop_u:13582": "padaṃ yasya na badhnāti kadācit kalanā hṛdi / tṛṇīkṛtatribhuvanaḥ kenāsāv upamīyate //MU_5,74.49//",
    "GSP27moksop_u:13583": "idam evāstv idaṃ māstu mameti hṛdi rañjanā / na yasyāsti tam ātmeśaṃ tolayanti kathaṃ janāḥ //MU_5,74.50//",
    "GSP27moksop_u:13584": "sarvasaṅkaṭaparyantam asaṅkaṭamalaṃ sukham / saubhāgyaṃ paramaṃ buddher nairāśyam avalambyatām //MU_5,74.51//",
    "GSP27moksop_u:13585": "na śāsteha tvam āśānāṃ viddhi mithyābhramaṃ jagat / vahadrathasthadikcakranemyāvartavad utthitam //MU_5,74.52//",
    "GSP27moksop_u:13586": "kiṃ muhyasi mahābāho mūrkhavat paṇḍito 'pi san / mamedaṃ tad ayaṃ so 'ham ity udbhrāntena cetasā //MU_5,74.53//",
    "GSP27moksop_u:13587": "ātmaivedaṃ jagat sarvaṃ nānāteha na vidyate / ekarūpaṃ jagaj jñātvā dhīrai rāma na khidyate //MU_5,74.54//",
    "GSP27moksop_u:13588": "yathābhūtapadārthaughadarśanād eva rāghava / paramāśvāsanaṃ buddher nairāśyam adhigamyate //MU_5,74.55//",
    "GSP27moksop_u:13589": "bhāvābhāvavisaṃvādamuktam ādyantayos sthitam / yad rūpaṃ tat samālambya padārthānāṃ sthitiṃ kuru //MU_5,74.56//",
    "GSP27moksop_u:13590": "nairāśyadhīramanaso māyeyam atimohinī / palāyya yāti saṃsārī mṛgī kesariṇo yathā //MU_5,74.57//",
    "GSP27moksop_u:13591": "kāntām uddāmamadanāṃ lolāṃ vanalatām api / jarjaropalapālīṃ ca samaṃ paśyati dhīradhīḥ //MU_5,74.58//",
    "GSP27moksop_u:13592": "bhogā nānandayanty antaḥ khedayanti na cāpadaḥ / dṛśyaśriyo haranty aṅga na jñam adrim ivānilāḥ //MU_5,74.59//",
    "GSP27moksop_u:13593": "raktabālāṅganasyāpi jñasyodāradhiyo muneḥ / kaṇaśaḥ khaṇḍatāṃ yānti manasi smarasāyakāḥ //MU_5,74.60//",
    "GSP27moksop_u:13594": "rāgadveṣais svarūpajño nāvaśaḥ parikṛṣyate / sparśa evāsya naitābhyāṃ kim utākramaṇaṃ bhavet //MU_5,74.61//",
    "GSP27moksop_u:13595": "samadṛṣṭalatālolavanitādriśilādiṣu / ramate naiṣa bhogeṣu pāntho marumahīṣv iva //MU_5,74.62//",
    "GSP27moksop_u:13596": "ayatnopanataṃ sarvaṃ līlayā muktamānasaḥ / bhuṅkte bhogabharaṃ prājñas tv ālokam iva locanam //MU_5,74.63//",
    "GSP27moksop_u:13597": "kākatālīyavat prāptā bhogālī lalanādikā / sevitāpy aṅga dhīrasya na duḥkhāya na tuṣṭaye //MU_5,74.64//",
    "GSP27moksop_u:13598": "samyagdṛṣṭapadārthaṃ jñaṃ sukhaduḥkhagatī manāk / dve vīcyāv iva śailendraṃ kṣobhaṃ netuṃ na śaknutaḥ //MU_5,74.65//",
    "GSP27moksop_u:13599": "helayālokayan bhogān mṛdur dānto gatajvaraḥ / svam eva padam ālambya sarvabhūtāntarasthitam //MU_5,74.66//",
    "GSP27moksop_u:13600": "jñas tiṣṭhati gatavyagraṃ vyagrayāpi samanvitaḥ / jaganti janayann eva brahmevātmaparāyaṇaḥ //MU_5,74.67//",
    "GSP27moksop_u:13601": "āpatatsu yathākāmaṃ yathākālaṃ yathākramam / sukhaduḥkheṣu na kṣobham eti bhūbhṛd ṛtuṣv iva //MU_5,74.68//",
    "GSP27moksop_u:13602": "majjato 'pi bahujñasya rāma karmendriyakramaiḥ / asaktamanaso nityaṃ na kiñcid api majjati //MU_5,74.69//",
    "GSP27moksop_u:13603": "kalaṅky antaḥkalaṅkena procyate hema nānyathā / bhāvāsaktyā samāsakta ukto jantur hi nānyathā //MU_5,74.70//",
    "GSP27moksop_u:13604": "śarīrāt praviviktaṃ svaṃ paśyataḥ pravivekinaḥ / vikartitāṅgakasyāpi na kiñcit pravikartitam //MU_5,74.71//",
    "GSP27moksop_u:13605": "sakṛtprabhātaṃ vimalaṃ yaj jñātaṃ jñātam eva tat / na hi bandhuḥ parijñātaḥ punar ajñātatāṃ vrajet //MU_5,74.72//",
    "GSP27moksop_u:13606": "sarpabhrāntau nivṛttāyāṃ na rajjvāṃ sarpabhāvanā / punar eti yathā prāvṛṇnadī giritaṭacyutā //MU_5,74.73//",
    "GSP27moksop_u:13607": "na hema tāpaśuddhāṅgaṃ svābhāsam alam āgatam / kardame magnam api sat samādatte malaṃ punaḥ //MU_5,74.74//",
    "GSP27moksop_u:13608": "kṣīṇe svahṛdayagranthau na bandho 'sti punar guṇaiḥ / yatnenāpi punar baddhaṃ kena vṛnte cyutaṃ phalam //MU_5,74.75//",
    "GSP27moksop_u:13609": "ayaśchedavicārābhyām abhitaḥ khaṇḍaśo gatam / pāṣāṇaṃ ca manaś caiva sandhātuṃ kasya śaktatā //MU_5,74.76//",
    "GSP27moksop_u:13610": "vijñātāyām avidyāyāṃ kaḥ punaḥ parimajjati / parijñāya śvapākānāṃ yātrāṃ kaḥ prekṣate dvijaḥ //MU_5,74.77//",
    "GSP27moksop_u:13611": "sudhāmbhasi yathā kṣīradhīr vicārān nivartate / saṃsāravāsanā tadvad dhīvicārān nivartate //MU_5,74.78//",
    "GSP27moksop_u:13612": "madhvambuśaṅkayā tāvad viṣavāri prapīyate / yāvat tan na parijñātaṃ parijñātaṃ vihīyate //MU_5,74.79//",
    "GSP27moksop_u:13613": "rūpalāvaṇyayuktāpi citrakānteva kāminī / dravyamātrasamārambhāt tattvavidbhir vilokyate //MU_5,74.80//",
    "GSP27moksop_u:13614": "yathā maṣīkusumbhādi striyāś citre tathaiva hi / jīvantyā api keśoṣṭhaṃ kas tāṃ prati kila grahaḥ //MU_5,74.81//",
    "GSP27moksop_u:13615": "anubhūto guḍas svādur api dāhavikartanaiḥ / na śakyate 'nyathā kartuṃ tattvālokas tathātmanaḥ //MU_5,74.82//",
    "GSP27moksop_u:13616": "paravyasaninī nārī vyagrāpi gṛhakarmaṇi / tad evāsvādayaty antar navasaṅgarasāyanam //MU_5,74.83//",
    "GSP27moksop_u:13617": "evaṃ tattve pare śuddhe dhīro viśrāntim āgataḥ / na śakyate cālayituṃ devair api sahāsuraiḥ //MU_5,74.84//",
    "GSP27moksop_u:13618": "paravyasaninī nārī kena bhartrā balīyasā / vismāritā svasaṅkalpakāntasaṅgamahotsavam //MU_5,74.85//",
    "GSP27moksop_u:13619": "jagat samarasānantacidālokāvalambanam / kena vismāryate buddhis tattvajñasya mahātmanaḥ //MU_5,74.86//",
    "GSP27moksop_u:13620": "samagrasukhaduḥkhābhyāṃ vyavahāram akhaṇḍitam / kurvan gurujanāyatto bhartṛśvaśurakheditaḥ //MU_5,74.87//",
    "GSP27moksop_u:13621": "yathā saṅkalpakāntena bhavaty ānandamantharaḥ / vadhūloko vyasanavān duḥkhajālair na khedyate //MU_5,74.88//",
    "GSP27moksop_u:13622": "tathā vigalitāvidyo vyavahāraparo 'pi san / samyagdṛṣṭisamācāro mudam ety antar ātmanā //MU_5,74.89//",
    "GSP27moksop_u:13623": "chidyate na nikṛttāṅgo galadasrur na roditi / dahyate na pradagdho 'pi naṣṭo 'pi na vinaśyati //MU_5,74.90//",
    "GSP27moksop_u:13624": "vyapagatasukhaduḥkhasannipāto vidhividhureṣv api saṅkaṭeṣv akhinnaḥ / nivasatu sadane purottame vā vitatagirau vipine tapovane vā //MU_5,74.91//",
    "GSP27moksop_u:13625": "nairāśyopadeśo nāma sargaḥ",
    "GSP27moksop_u:13626": "pañcasaptatitamas sargaḥ",
    "GSP27moksop_u:13627": "vasiṣṭhaḥ: janakas saṃsthito rājye vyavahāraparo 'pi san / vigatajvara evāntar anākulamatis sadā //MU_5,75.1//",
    "GSP27moksop_u:13628": "pitāmaho dilīpas te sarvārambhaparo 'py alam / vītarāgatayaivāntar bubhuje medinīṃ ciram //MU_5,75.2//",
    "GSP27moksop_u:13629": "jīvanmuktākṛtir nityam ajo rājyam apālayat //MU_5,75.3//",
    "GSP27moksop_u:13630": "vicitrabalayuddheṣu vyavahāreṣu bhūriṣu / māndhātā suciraṃ tiṣṭhaṃs tyaktavān na paraṃ padam //MU_5,75.4//",
    "GSP27moksop_u:13631": "baḍiḥ pātālapīṭhasthaḥ kurvan svāṃ divasasthitim / sadātyāgī sadāsakto jīvanmuktapade sthitaḥ //MU_5,75.5//",
    "GSP27moksop_u:13632": "namucir dānavādhīśo devadvandvaparas sadā / nānācāravihāreṣu kvacin nāntar atapyata //MU_5,75.6//",
    "GSP27moksop_u:13633": "vāsavājau tanutyāgī vṛtro vitatamānasaḥ / antaśśītamanā mānī cakāra surasaṅgaram //MU_5,75.7//",
    "GSP27moksop_u:13634": "kurvan dānavakāryāṇi pātālatalapālakaḥ / anapāyaṃ nirākrośaṃ prahlādo hlādam āgataḥ //MU_5,75.8//",
    "GSP27moksop_u:13635": "śambaraikaparo 'py antaś śambaraikatayoditaḥ / saṃsāraśambaraṃ rāma śambaras tyaktavān idam //MU_5,75.9//",
    "GSP27moksop_u:13636": "asaktabuddhir hariṇā kurvan dānavasaṅgaram / parāṃ saṃvidam āsādya musalas tyaktavāṃs tanum //MU_5,75.10//",
    "GSP27moksop_u:13637": "sarvāmaramukhaṃ vahniḥ kriyājālaparo 'py ati / yajñalakṣmīṃ ciraṃ bhoktuṃ mukta eveha tiṣṭhati //MU_5,75.11//",
    "GSP27moksop_u:13638": "pīyamānas surais sarvais somas samarasāśayaḥ / kvacid eti na saṃsaṅgam ākrānto 'py ambaraṃ yathā //MU_5,75.12//",
    "GSP27moksop_u:13639": "bṛhaspatir devagurur dārārthaṃ candrayodhy api / ācaran divi citrehāmukta eva vyavasthitaḥ //MU_5,75.13//",
    "GSP27moksop_u:13640": "śukro 'mbarataloddyotī labdhasarvārthapālakaḥ / nirvikāramatiḥ kālaṃ nayaty asuradaiśikaḥ //MU_5,75.14//",
    "GSP27moksop_u:13641": "jagadbhūtagaṇāṅgāni ciraṃ sañcārayann api / sarvadā sarvasañcārī mukta eva samīraṇaḥ //MU_5,75.15//",
    "GSP27moksop_u:13642": "lokājavañjavībhāve prodvegārho 'py akhinnadhīḥ / brahmā samamanā rāma kṣapayaty āyur āyatam //MU_5,75.16//",
    "GSP27moksop_u:13643": "jarāmaraṇayuddhādidvandvapañjaralīlayā / caratīha ciraṃ kālaṃ mukto 'pi bhagavān hariḥ //MU_5,75.17//",
    "GSP27moksop_u:13644": "muktenāpi trinetreṇa saundaryatarumañjarī / dehārdhe dhāryate gaurī kāmukeneva kāmukī //MU_5,75.18//",
    "GSP27moksop_u:13645": "muktayāpi gale baddho gauryā gauras trilocanaḥ / suśuddha iva muktānāṃ gaṇaś śaśikalāmalaḥ //MU_5,75.19//",
    "GSP27moksop_u:13646": "guho gahanadhīr vīras tārakādiraṇakramam / mukto 'pi kṛtavān sarvajñānaratnaikasāgaraḥ //MU_5,75.20//",
    "GSP27moksop_u:13647": "bhṛṅgīśo raktamāṃsaṃ svaṃ svamātre pravitīrṇavān / muktayaiva dhiyā rāma dhīrayā dhyānadhautayā //MU_5,75.21//",
    "GSP27moksop_u:13648": "munir muktasvabhāvo 'pi jagajjaṅgalakhaṇḍakam / nārado vijahāremaṃ līlayā kāryaśīlayā //MU_5,75.22//",
    "GSP27moksop_u:13649": "jīvanmuktamanā mānī viśvāmitras svayaṃ prabhuḥ / vedoktāṃ makhanirmāṇakriyāṃ samadhitiṣṭhati //MU_5,75.23//",
    "GSP27moksop_u:13650": "dhārayaty avaniṃ śeṣaḥ karoty arko dināvalīm / yamo yamatvaṃ kurute jīvanmuktatayaiva hi //MU_5,75.24//",
    "GSP27moksop_u:13651": "anye 'py asmiṃs tribhuvane yakṣāmaranarāsurāḥ / śataśo muktatāṃ yātās santas tiṣṭhanti saṃsṛtau //MU_5,75.25//",
    "GSP27moksop_u:13652": "saṃsthitā vyavahāreṣu vividhācāradhāriṣu / antarāśītalāḥ kecit kecin mūḍhāś śilāsamāḥ //MU_5,75.26//",
    "GSP27moksop_u:13653": "paramaṃ bodham āsādya kecit kānanam āgatāḥ / yathā bhṛgubharadvājaviśvāmitrasahādayaḥ //MU_5,75.27//",
    "GSP27moksop_u:13654": "kecit rājyeṣu tiṣṭhanti cchattracāmaramālitāḥ / yathā janakaśaryātimāndhātṛmagadhādayaḥ //MU_5,75.28//",
    "GSP27moksop_u:13655": "kecid vyomani tiṣṭhanti dhiṣṇyacakrāntarasthitāḥ / yathā bṛhaspatyuśanaścandrasūryamunīśvarāḥ //MU_5,75.29//",
    "GSP27moksop_u:13656": "kecit surapadaṃ yātā vimānāvalim āsthitāḥ / yathāgnivāyuvaruṇayamatumburunāradāḥ //MU_5,75.30//",
    "GSP27moksop_u:13657": "kecit pātālakuhare jīvanmuktā vyavasthitāḥ / yathā baḍisuhotrāndhaprahlādahlādapūrvakāḥ //MU_5,75.31//",
    "GSP27moksop_u:13658": "tiryagyoniṣv api sadā vartante kṛtabuddhayaḥ / devayoniṣv api prājña vartante mūrkhabuddhayaḥ //MU_5,75.32//",
    "GSP27moksop_u:13659": "sarvaṃ sarveṇa sarvatra sarvathā sarvadaiva hi / sambhavaty eva sarvātmany ātmanātmasvarūpiṇi //MU_5,75.33//",
    "GSP27moksop_u:13660": "vidher vicitrā niyatir anantārambhamantharā / sanniveśāṃśavaicitryāt sarvaṃ sarvatra dṛśyate //MU_5,75.34//",
    "GSP27moksop_u:13661": "vidhir daivaṃ vibhur dhātā sarveśaś śiva īśvaraḥ / iti nāmabhir ātmāntaḥ pratyakcetana ucyate //MU_5,75.35//",
    "GSP27moksop_u:13662": "asty avastuni vastv antaḥ kāñcanaṃ sikatāsv iva / asti vastuny avastv antar malaṃ hemakaṇeṣv iva //MU_5,75.36//",
    "GSP27moksop_u:13663": "ayukte yuktatā yuktyā prekṣyamāṇā pradṛśyate / pāpasya hi bhayāl loko dharme rāma pravartate //MU_5,75.37//",
    "GSP27moksop_u:13664": "asatye satyatā sādho śāśvatī parilakṣyate / śūnyena dhyānayogena śāśvataṃ padam āpyate //MU_5,75.38//",
    "GSP27moksop_u:13665": "yan nāsti tad udety āśu deśakālavilāsataḥ / śaśakāś śṛṅgavanto hi dṛśyante śambarasthitau //MU_5,75.39//",
    "GSP27moksop_u:13666": "ye vajrasārās sudṛḍhā dṛśyante te kṣayaṃ gatāḥ / kalpasyānte yathendvarkadharābdhivibudhādrayaḥ //MU_5,75.40//",
    "GSP27moksop_u:13667": "iti paśyan mahābāho bhāvābhāvabhavakramam / harṣāmarṣaviṣādehās santyajya samatāṃ vraja //MU_5,75.41//",
    "GSP27moksop_u:13668": "asat sad avabhātīha sad asac cāpi dṛśyate / āsthānāsthe parityajya tenāśu samatāṃ vraja //MU_5,75.42//",
    "GSP27moksop_u:13669": "muktau rāghava loke 'smin na prāptis sambhavaty alam / apravṛttyā vivekasya magnā hi janakoṭayaḥ //MU_5,75.43//",
    "GSP27moksop_u:13670": "muktau rāghava loke 'smin prāptir asti sadaiva hi / pravṛttyā hi vivekasya muktāś ca janakoṭayaḥ //MU_5,75.44//",
    "GSP27moksop_u:13671": "pravivekāvivekābhyāṃ sulabhālabhyatāṃ gatā / muktir manaḥkṣayaprāptyā vivekaṃ tena dīpaya //MU_5,75.45//",
    "GSP27moksop_u:13672": "ātmāvalokane yatnaḥ kartavyo bhūtim icchatā / sarvaduḥkhaśiraścheda ātmālokena jāyate //MU_5,75.46//",
    "GSP27moksop_u:13673": "nīrāgā nirupāsaṅgā jīvanmuktā mahādhiyaḥ / sambhavantīha bahavas suhotrajanakā iva //MU_5,75.47//",
    "GSP27moksop_u:13674": "tasmāt tvam api vai rāma vivekoditadhīradhīḥ / jīvanmukto vihara bhos samaloṣṭāśmakāñcanaḥ //MU_5,75.48//",
    "GSP27moksop_u:13675": "dvividhā muktatā loke vidyate dehadhāriṇām / sadehaikā videhānyā vibhāgo 'yaṃ tayoś śṛṇu //MU_5,75.49//",
    "GSP27moksop_u:13676": "asaṃsaṅgāt padārthānāṃ manaśśāntir hi muktatā / saty asaty api dehe sā sambhavaty anaghākṛte //MU_5,75.50//",
    "GSP27moksop_u:13677": "snehasaṅkṣayam evāṅga viduḥ kaivalyam uttamāḥ / tat sambhavati dehasya bhāve cābhāva eva ca //MU_5,75.51//",
    "GSP27moksop_u:13678": "yo jīvati gatasnehaṃ sa jīvanmukta ucyate / sasnehajīvito baddho mukta eva tṛtīyakaḥ //MU_5,75.52//",
    "GSP27moksop_u:13679": "yatno yatnena kartavyo mokṣārthaṃ yuktipūrvakam / yatnayuktivihīnasya goṣpadaṃ dustaraṃ bhavet //MU_5,75.53//",
    "GSP27moksop_u:13680": "na tv anadhyavasāyasya duḥkhāya vipulātmane / ātmā paravaśaḥ kāryo moham āśritya kevalam //MU_5,75.54//",
    "GSP27moksop_u:13681": "sumahad dhairyam ālambya manasā vyavasāyinā / vicārayātmanātmānam ātmanaś cirasiddhaye //MU_5,75.55//",
    "GSP27moksop_u:13682": "vitatādhyavasāyasya jagad bhavati goṣpadam / vihatādhyavasāyasya goṣpadaṃ vai jagad bhavet //MU_5,75.56//",
    "GSP27moksop_u:13683": "yad upagatas sugataḥ paraṃ pradhānaṃ yad upagato dhruvatāṃ nṛpaś ca kaścit / yad upagatāḥ padam uttamaṃ mahāntaḥ prayatanakarmataror mahāphalaṃ tat //MU_5,75.57//",
    "GSP27moksop_u:13684": "muktāmuktavicāro nāma sargaḥ",
    "GSP27moksop_u:13685": "ṣaṭsaptatitamas sargaḥ",
    "GSP27moksop_u:13686": "vasiṣṭhaḥ: brahmaṇas samupāyānti jagantīmāni rāghava / sthairyaṃ yānty avivekena śāmyanty aṅga vivekataḥ //MU_5,76.1//",
    "GSP27moksop_u:13687": "jagajjālajalāvartavṛttayo brahmavāridhau / saṅkhyātuṃ kena śakyante bhāsāṃ ca trasareṇavaḥ //MU_5,76.2//",
    "GSP27moksop_u:13688": "asamyakprekṣaṇaṃ viddhi kāraṇaṃ jagatas sthitau / saṃsāraśāntāv ekāntakāraṇaṃ samyagīkṣaṇam //MU_5,76.3//",
    "GSP27moksop_u:13689": "ayaṃ hi rāma duṣpāro ghoras saṃsārasāgaraḥ / vinā yuktiprayatnābhyām asmān nāma na tīryate //MU_5,76.4//",
    "GSP27moksop_u:13690": "ayaṃ hi sāgaraḥ pūrṇo mohāmbubharapūritaḥ / agādhamaraṇāvartaḥ kallolākulakoṭaraḥ //MU_5,76.5//",
    "GSP27moksop_u:13691": "prabhramatpuṇyadiṇḍīro jvalannarakavāḍavaḥ / tṛṣṇāvilolalaharir manojalamataṅgajaḥ //MU_5,76.6//",
    "GSP27moksop_u:13692": "ālīnajīvitasarid bhogaratnasamudgakaḥ / kruddharogoragākīrṇa indriyagrāhaghargharaḥ //MU_5,76.7//",
    "GSP27moksop_u:13693": "paśyāsmin prasṛtā rāma vīcayaś cārucañcalāḥ / imā mugdhāṅganānāmnyaś śikharākarṣaṇakṣamāḥ //MU_5,76.8//",
    "GSP27moksop_u:13694": "chadaśrīpadmarāgāḍhyā netranīlotpalākulāḥ / dantamuktāphalākīrṇās smitaphenopaśobhitāḥ //MU_5,76.9//",
    "GSP27moksop_u:13695": "keśendranīlavalayā bhrūvilāsataraṅgitāḥ / nitambapulinasphītāḥ kaṇṭhakambuvibhūṣitāḥ //MU_5,76.10//",
    "GSP27moksop_u:13696": "lalāṭamaṇipaṭṭāḍhyā vilāsagrāhasaṅkulāḥ / kaṭākṣalolaśapharā varṇakāñcanavālukāḥ //MU_5,76.11//",
    "GSP27moksop_u:13697": "evaṃvilolalaharībhīmāt saṃsārasāgarāt / uttīryate cen magnena tat paraṃ pauruṣaṃ bhavet //MU_5,76.12//",
    "GSP27moksop_u:13698": "satyāṃ prajñāmahānāvi viveke sati nāvike / saṃsārasāgarād asmād yo na tīrṇo dhig astu tam //MU_5,76.13//",
    "GSP27moksop_u:13699": "apārāvāram ākramya prameyīkṛtya sarvataḥ / saṃsārābdhiṃ gāhate yas sa eva puruṣas smṛtaḥ //MU_5,76.14//",
    "GSP27moksop_u:13700": "vicāryāryais sahālokya dhiyā saṃsārasāgaram / etasmiṃs tadanu krīḍā śobhate rāma nānyathā //MU_5,76.15//",
    "GSP27moksop_u:13701": "iha bhavyo bhavān sādho vicāraparayā dhiyā / tvayā yūnaiva yenāyaṃ saṃsāraḥ pravicāryate //MU_5,76.16//",
    "GSP27moksop_u:13702": "bhavān iva vicāryādau saṃsāram atikāntayā / matyā yo gāhate loke nehāsau parimajjati //MU_5,76.17//",
    "GSP27moksop_u:13703": "pūrvaṃ dhiyā vicāryaite bhogā bhogibhayapradāḥ / bhoktavyāś caramaṃ rāma garuḍeneva pannagāḥ //MU_5,76.18//",
    "GSP27moksop_u:13704": "vicārya tattvam ālokya sevyante yā vibhūtayaḥ / tā udarkodayā jantoś śeṣā duḥkhāya kevalam //MU_5,76.19//",
    "GSP27moksop_u:13705": "balaṃ buddhiś ca tejaś ca dṛṣṭatattvasya vardhate / savasantasya vṛkṣasya saundaryādyā guṇā iva //MU_5,76.20//",
    "GSP27moksop_u:13706": "ghanarasāyanapūraṇaśītayā vimalayā samayā satataṃ dhiyā / śiśiraraśmir ivātivirājate viditavedyasukhaṃ raghunandana //MU_5,76.21//",
    "GSP27moksop_u:13707": "saṃsārasāgarayos sāmyapratipādanaṃ nāma sargaḥ",
    "GSP27moksop_u:13708": "saptasaptatitamas sargaḥ",
    "GSP27moksop_u:13709": "rāmaḥ: samāsena mune bhūyo dṛṣṭatattvacamatkṛtim / kathayodāravṛttānte kas te vacasi tṛpyati //MU_5,77.1//",
    "GSP27moksop_u:13710": "vasiṣṭhaḥ: jīvanmuktasya bahudhā kathitaṃ lakṣaṇaṃ mayā / bhūyo 'pi ca mahābāho kathyamānam idaṃ śṛṇu //MU_5,77.2//",
    "GSP27moksop_u:13711": "suṣuptavad idaṃ nityaṃ paśyaty apagataiṣaṇaḥ / asadrūpaṃ ivāsaktas sarvatrākhilam ātmavān //MU_5,77.3//",
    "GSP27moksop_u:13712": "kaivalyam iva samprāptaḥ parisuptamanā iva / ghūrṇamāna ivānandī tiṣṭhaty adhigatātmadṛk //MU_5,77.4//",
    "GSP27moksop_u:13713": "na dattam apy upādatte gṛhītam api pāṇinā / antarmukhatayodāttarūpayā samayā dhiyā //MU_5,77.5//",
    "GSP27moksop_u:13714": "yantraputrakasañcāra itīmaṃ janatākramam / antassaṃlīnayā dṛṣṭyā paśyan hasati śāntadhīḥ //MU_5,77.6//",
    "GSP27moksop_u:13715": "nāpekṣate bhaviṣyac ca vartamāne na tiṣṭhati / na saṃsmaraty atītaṃ ca sarvam eva karoti ca //MU_5,77.7//",
    "GSP27moksop_u:13716": "suptaḥ prabuddho bhavati prabuddho 'pi ca suptavat / sarvakarmakaro 'py antar na karotīva kiñcana //MU_5,77.8//",
    "GSP27moksop_u:13717": "antas sarvaparityāgī nityam antar aneṣaṇaḥ / kurvann api bahiḥ kāryaṃ sarvam evāvatiṣṭhate //MU_5,77.9//",
    "GSP27moksop_u:13718": "bahiḥ prakṛtasarveho yathāprāptakriyonmukhaḥ / svakarmakramasamprāptadvandvakāryānuvṛttimān //MU_5,77.10//",
    "GSP27moksop_u:13719": "samagrasukhabhogātmā sarvāśāsv iva saṃsthitaḥ / karoty akhilakarmāṇi tyaktakartṛtvavibhramaḥ //MU_5,77.11//",
    "GSP27moksop_u:13720": "udāsīnavad āsīnaḥ prakṛtikramakarmasu / nābhivāñchati na dveṣṭi na śocati na hṛṣyati //MU_5,77.12//",
    "GSP27moksop_u:13721": "anubandhaparo jantāv asaṃsaktena cetasā / bhakte bhaktasamācāraś śaṭhe śaṭha iva sthitaḥ //MU_5,77.13//",
    "GSP27moksop_u:13722": "bālo bāleṣu vṛddheṣu vṛddho vīreṣu vīryavān / yuvā yauvanavṛtteṣu duḥkhiteṣu tu duḥkhitaḥ //MU_5,77.14//",
    "GSP27moksop_u:13723": "pravṛttavākpuṇyakatho dainyād apagatāśayaḥ / dhīradhīr uditānandaḥ peśalaḥ puṇyakīrtanaḥ //MU_5,77.15//",
    "GSP27moksop_u:13724": "prājñaḥ prasannamadhuraḥ pūrṇas supratibhodayaḥ / nirastakhedadaurgatyas sarvasmin snigdhabāndhavaḥ //MU_5,77.16//",
    "GSP27moksop_u:13725": "udāracaritākāras samas saukhyamahodadhiḥ / susnigdhaś śītalasparśaḥ pūrṇaś candra ivoditaḥ //MU_5,77.17//",
    "GSP27moksop_u:13726": "na tasya sukṛtenārtho na bhogair na ca karmabhiḥ / na duṣkṛtair na bhogānāṃ santyāgena na bandhubhiḥ //MU_5,77.18//",
    "GSP27moksop_u:13727": "na kāryakaraṇārambhair na niṣkriyatayā tathā / na bandhena na mokṣeṇa na pātālena no divā //MU_5,77.19//",
    "GSP27moksop_u:13728": "yathāvastu yadā dṛṣṭaṃ jagad ekamayātmakam / tadā bandhavimokṣārthaṃ na kvacit kṛpaṇaṃ manaḥ //MU_5,77.20//",
    "GSP27moksop_u:13729": "samyagjñānāgninā yasya dagdhā sandehajālikā / niśśaṅkam alam uḍḍīnas tasya cittavihaṅgamaḥ //MU_5,77.21//",
    "GSP27moksop_u:13730": "yasya bhrāntivinirmuktaṃ manas samarasaṃ sthitam / sa nāstam eti nodeti vyomavat sarvavṛttiṣu //MU_5,77.22//",
    "GSP27moksop_u:13731": "mañjūṣāyāṃ niṣaṇṇasya yathā bālasya ceṣṭate / aṅgāvaly anusandhānavarjitā jñasya vai tathā //MU_5,77.23//",
    "GSP27moksop_u:13732": "ghūrṇan kṣīva ivānandī mandīkṛtapunarbhavaḥ / anupādeyabuddhyā tu na smaraty akṛtaṃ kṛtam //MU_5,77.24//",
    "GSP27moksop_u:13733": "sarvaṃ sarvaprakāreṇa gṛhṇāti ca jahāti ca / anupādeyasarvārtho bālavac ca viceṣṭate //MU_5,77.25//",
    "GSP27moksop_u:13734": "sa tiṣṭhann api kāryeṣu deśakālakriyākramaiḥ / na kāryasukhaduḥkhābhyāṃ manāg api hi gṛhyate //MU_5,77.26//",
    "GSP27moksop_u:13735": "bahiḥ prakṛtasarvārtho 'py antaḥ punar anīhayā / na sattāṃ yojayaty arthe na phalāny anudhāvati //MU_5,77.27//",
    "GSP27moksop_u:13736": "nopekṣate duḥkhadaśāṃ na sukhāśām apekṣate / kāryodaye naiti mudaṃ kāryanāśe na khidyate //MU_5,77.28//",
    "GSP27moksop_u:13737": "api śītarucāv arke sukṛṣṇe 'pīndumaṇḍale / apy adhaḥ prasaraty agnau vismayo 'sya na jāyate //MU_5,77.29//",
    "GSP27moksop_u:13738": "cidātmana imā itthaṃ prasphurantīha śaktayaḥ / ity asyāścaryajāleṣu nābhyudeti kutūhalam //MU_5,77.30//",
    "GSP27moksop_u:13739": "na dayādainyam ādatte na krauryam anudhāvati / na lajjām anusandhatte nālajjatvaṃ ca gacchati //MU_5,77.31//",
    "GSP27moksop_u:13740": "na kadācana dīnātmā noddhatātmā kadācana / na pramatto na khinnātmā nodvigno na ca harṣavān //MU_5,77.32//",
    "GSP27moksop_u:13741": "nāsya cetasi susphāre śaradambaranirmale / kopādayaḥ pravartante nabhasīva navāṅkurāḥ //MU_5,77.33//",
    "GSP27moksop_u:13742": "anāratapatajjātabhūtāyāṃ jagatas sthitau / kva kathaṃ kila kāsya syāt sukhitā duḥkhitātha vā //MU_5,77.34//",
    "GSP27moksop_u:13743": "phenājavañjavībhāve jale bhūtakrame tathā / kva kileha kutaḥ ko 'ntaḥ prasaṅgas sukhaduḥkhayoḥ //MU_5,77.35//",
    "GSP27moksop_u:13744": "bhāvābhāvair aparyantair ajasraṃ jantusambhavaiḥ / na viṣīdanti nodyanti dṛṣṭasṛṣṭikramā narāḥ //MU_5,77.36//",
    "GSP27moksop_u:13745": "nimeṣaṃ prati yāminyā yathānyās svapnadṛṣṭayaḥ / yathotpannavināśinyas tathaitā lokadṛṣṭayaḥ //MU_5,77.37//",
    "GSP27moksop_u:13746": "anāratasamutpattāv anāratavināśini / kaḥ kramo dagdhasaṃsāre kāruṇyānandayor iha //MU_5,77.38//",
    "GSP27moksop_u:13747": "śubhābhāvāt sukhābhāve sthitiṃ yāte vilakṣaṇāḥ / kīdṛśyaḥ katham āyātāḥ kā vā tā duḥkhasaṃvidaḥ //MU_5,77.39//",
    "GSP27moksop_u:13748": "sukham ante tadantotthā svabījaṃ vitanoti yā / śāntaṃ duḥkhadaśā seyaṃ katham antarite sukhe //MU_5,77.40//",
    "GSP27moksop_u:13749": "kṣīṇābhyāṃ sukhaduḥkhābhyāṃ heyopādeyayoḥ kṣaye / īpsitānīpsite kva sto galite 'tha śubhāśubhe //MU_5,77.41//",
    "GSP27moksop_u:13750": "ramyāramyadṛśor nāśāc chānte bhogābhivāñchane / nairāśyasantatiprauḍhe himavad vigalen manaḥ //MU_5,77.42//",
    "GSP27moksop_u:13751": "ā mūlān manasi kṣīṇe saṅkalpasya kathaiva kā / tileṣv evātidagdheṣu tailasya kalanā kutaḥ //MU_5,77.43//",
    "GSP27moksop_u:13752": "bhāveṣv abhāvaghanabhāvanayā mahātmā nirmuktasaṅkalanam ambaravat sthiteṣu / cittaṃ prati svamudito viditaikarūpī jñas tiṣṭhati svapiti jīvati nityatṛptaḥ //MU_5,77.44//",
    "GSP27moksop_u:13753": "jīvanmuktavarṇanaṃ nāma sargaḥ",
    "GSP27moksop_u:13754": "aṣṭasaptatitamas sargaḥ",
    "GSP27moksop_u:13755": "vasiṣṭhaḥ: yathālātaparispandād agnicakraṃ pravartate / asad eva sadābhāsaṃ cittaspandāt tathā jagat //MU_5,78.1//",
    "GSP27moksop_u:13756": "yathā jalaparispandād vyatirikta ivāmbhasaḥ / dṛśyate vartulāvartaś cittaspandāt tathā jagat //MU_5,78.2//",
    "GSP27moksop_u:13757": "yathā vyomnīkṣitaspandāt piñchamauktikamaṇḍalam / dṛśyate sad ivāsatyaṃ cittaspandāt tathā jagat //MU_5,78.3//",
    "GSP27moksop_u:13758": "rāmaḥ: yena praspandate cittaṃ yena na spandate 'tha vā / tad brahman brūhi me yena cikitsyeta tad eva hi //MU_5,78.4//",
    "GSP27moksop_u:13759": "vasiṣṭhaḥ: yathā śauklyahime rāma tilatailalavau yathā / yathā kusumasaugandhye tathauṣṇyadahanau yathā //MU_5,78.5//",
    "GSP27moksop_u:13760": "raghunandana saṃśliṣṭau cittaspandau tathaiva hi / abhinnau kevalaṃ mithyā bhedaḥ kalpita etayoḥ //MU_5,78.6//",
    "GSP27moksop_u:13761": "cittacittaparispandapakṣayor ekasaṅkṣaye / svayaṃ guṇaguṇisthityā naśyato dvau na saṃśayaḥ //MU_5,78.7//",
    "GSP27moksop_u:13762": "dvau kramau cittanāśasya yogo jñānaṃ ca rāghava / yogas tadvṛttirodho hi jñānaṃ samyagavekṣaṇam //MU_5,78.8//",
    "GSP27moksop_u:13763": "rāmaḥ: kayā kīdṛkṣayā vṛttyā prāṇāpānanibaddhayā / yoganāmnyā manaś śāntim ety anantasukhapradām //MU_5,78.9//",
    "GSP27moksop_u:13764": "vasiṣṭhaḥ: dehe 'smin dehanāḍīṣu vātas sphurati yo 'bhitaḥ / skhadāsv iva bhuvo vāri sa prāṇa iti kīrtitaḥ //MU_5,78.10//",
    "GSP27moksop_u:13765": "tasya spandavaśād antaḥ kriyāvaicitryam īyuṣaḥ / apānādīni nāmāni kalpitāni kṛtātmabhiḥ //MU_5,78.11//",
    "GSP27moksop_u:13766": "āmodasya yathā puṣpaṃ śauklyasya tuhinaṃ yathā / tathaiṣa ratha ādhāraś cittasyābhinnatāṃ gataḥ //MU_5,78.12//",
    "GSP27moksop_u:13767": "antaḥprāṇaparispandāt saṅkalpakalanonmukhī / saṃvit sañjāyate yaiṣā tac cittaṃ viddhi rāghava //MU_5,78.13//",
    "GSP27moksop_u:13768": "prāṇaspandaṃ vidus spandaṃ tatspandād eva saṃvidaḥ / cakrāvartavidhāyinyo jalaspandād ivormayaḥ //MU_5,78.14//",
    "GSP27moksop_u:13769": "cittaṃ prāṇaparispandam āhur āgamabhūṣaṇāḥ / tasmin saṃrodhite nūnam upaśāntaṃ bhaven manaḥ //MU_5,78.15//",
    "GSP27moksop_u:13770": "manasspandopaśāntyāyaṃ saṃsāraḥ pravilīyate / sūryālokaparispandaśāntau vyavahṛtir yathā //MU_5,78.16//",
    "GSP27moksop_u:13771": "rāmaḥ: aniśaṃ caratāṃ dehagehe gahanagāminām / prāṇādīnāṃ parispando vāyūnāṃ rodhyate katham //MU_5,78.17//",
    "GSP27moksop_u:13772": "vasiṣṭhaḥ: śāstrasajjanasamparkād vairāgyābhyāsayogataḥ / anāsthāyāṃ kṛtāsthāyāṃ pūrvaṃ saṃsāravṛttiṣu //MU_5,78.18//",
    "GSP27moksop_u:13773": "yathābhivāñchitadhyānāc ciram ekatayoditāt / etattattvaghanābhyāsāt prāṇaspando nirudhyate //MU_5,78.19//",
    "GSP27moksop_u:13774": "pūrakādinijāyāmadṛḍhābhyāsād akhedajāt / ekāntadhyānasaṃyogāt prāṇaspando nirudhyate //MU_5,78.20//",
    "GSP27moksop_u:13775": "oṅkāroccāraṇaprāntaśabdatattvānudhāvanāt / suṣupte saṃvido jāte prāṇaspando nirudhyate //MU_5,78.21//",
    "GSP27moksop_u:13776": "recake nūnam abhyaste prāṇe sphāraṃ kham āgate / na spṛśaty aṅgarandhrāṇi prāṇaspando nirudhyate //MU_5,78.22//",
    "GSP27moksop_u:13777": "kumbhake pūrvavat kālam anantaṃ paritiṣṭhati / abhyāsāt stambhite prāṇe prāṇaspando nirudhyate //MU_5,78.23//",
    "GSP27moksop_u:13778": "tālumūlagatāṃ yatnāj jihvayākramya ghaṇṭikām / ūrdhvarandhragate prāṇe prāṇaspando nirudhyate //MU_5,78.24//",
    "GSP27moksop_u:13779": "samastakalanonmukte nakiñcinnāmni sūkṣmakhe / dhyānāt saṃvidi līnāyāṃ prāṇaspando nirudhyate //MU_5,78.25//",
    "GSP27moksop_u:13780": "dvādaśāṅgulaparyante nāsāgre vimalāmbare / samyag dṛśoḥ praśāmyantyoḥ prāṇaspando nirudhyate //MU_5,78.26//",
    "GSP27moksop_u:13781": "abhyāsād ūrdhvarandhreṇa tālūrdhvadvādaśāntage / prāṇe galitasaṃvittau prāṇaspando nirudhyate //MU_5,78.27//",
    "GSP27moksop_u:13782": "bhrūmadhye tārakālokaśāntāv astam upāgate / cetane ketane buddheḥ prāṇaspando nirudhyate //MU_5,78.28//",
    "GSP27moksop_u:13783": "ciraṃ kālaṃ hṛdekāntavyomasaṃvedanān muneḥ / avāsanamanodhyānāt prāṇaspando nirudhyate //MU_5,78.29//",
    "GSP27moksop_u:13784": "rāmaḥ: brahmañ jagati bhūtānāṃ hṛdayaṃ tat kim ucyate / idaṃ sarvaṃ mahādarśe yasmiṃs tat pratibimbati //MU_5,78.30//",
    "GSP27moksop_u:13785": "vasiṣṭhaḥ: sādho jagati bhūtānāṃ dvividhaṃ hṛdayaṃ sthitam / upādeyaṃ ca heyaṃ ca vibhāgo 'yaṃ tayoś śṛṇu //MU_5,78.31//",
    "GSP27moksop_u:13786": "iyattayā paricchinne dehe yad vakṣaso 'ntare / heyaṃ tad dhṛdayaṃ viddhi tanāv ekataṭe sthitam //MU_5,78.32//",
    "GSP27moksop_u:13787": "saṃvinmātraṃ tu hṛdayam upādeyaṃ nṛṇāṃ smṛtam / tad antare ca bāhye ca na ca bāhye na cāntare //MU_5,78.33//",
    "GSP27moksop_u:13788": "tat tatpradhānaṃ hṛdayaṃ tatredaṃ samavasthitam / tad ādarśaḥ padārthānāṃ tat kośas sarvasampadām //MU_5,78.34//",
    "GSP27moksop_u:13789": "sarveṣām eva jantūnāṃ saṃvid dhṛdayam ucyate / na dehāvayavaikāṃśo jaḍo jīrṇopalopamaḥ //MU_5,78.35//",
    "GSP27moksop_u:13790": "tasmāt saṃvinmaye śuddhe hṛdaye 'tra vivāsanam / balān niyojite citte prāṇaspando nirudhyate //MU_5,78.36//",
    "GSP27moksop_u:13791": "ebhiḥ kramair athānyaiś ca nānāsaṅkalpakalpitaiḥ / nānādaiśikavaktrasthaiḥ prāṇaspando nirudhyate //MU_5,78.37//",
    "GSP27moksop_u:13792": "abhyāsena nirābādham etās tā yogayuktayaḥ / upāyatām upāyānti bhavyasya bhavabhedane //MU_5,78.38//",
    "GSP27moksop_u:13793": "abhyāsād dṛḍhatāṃ yātād vairāgyaparilāñchitāt / yathāvāsanam āyāmaḥ prāṇānāṃ saphalas smṛtaḥ //MU_5,78.39//",
    "GSP27moksop_u:13794": "bhrūnāsātālusaṃsthāsu dvādaśāṅgulakoṭiṣu / abhyāsāc chāmyati prāṇo dūre girinadī yathā //MU_5,78.40//",
    "GSP27moksop_u:13795": "bhūyo bhūyaś cirābhyāsāj jihvāprāntena tāluni / ghaṇṭikā spṛśyate prāṇā yenordhvena vahanty alam //MU_5,78.41//",
    "GSP27moksop_u:13796": "vikalpabahulās tv ete svabhyāsena samādhayaḥ / paramopaśamāyāśu samprayānty avikalpatām //MU_5,78.42//",
    "GSP27moksop_u:13797": "ātmārāmo vītaśoko bhavaty antassukhaḥ pumān / abhyāsād eva nānyasmāt tasmād abhyāsavān bhava //MU_5,78.43//",
    "GSP27moksop_u:13798": "abhyāsena parispande prāṇānāṃ kṣayam āgate / manaḥ praśamam āyāti nirvāṇam avaśiṣyate //MU_5,78.44//",
    "GSP27moksop_u:13799": "vāsanāvalitaṃ janma mokṣo nirvāsanaṃ manaḥ / prāṇaś ca rāma gṛhṇāti yathecchasi tathā kuru //MU_5,78.45//",
    "GSP27moksop_u:13800": "prāṇaspando manorūpaṃ tasmāt saṃsṛtisambhramaḥ / tasminn eva śamaṃ yāte kṣīyate saṃsṛtijvaraḥ //MU_5,78.46//",
    "GSP27moksop_u:13801": "vikalpasaṅkṣayāj jantoḥ padaṃ tad avaśiṣyate / yato vāco nivartante samastakalanānvitāḥ //MU_5,78.47//",
    "GSP27moksop_u:13802": "yatra sarvaṃ yatas sarvaṃ yat sarvaṃ sarvataś ca yat / yatra nedaṃ yato nedaṃ yan nedaṃ nedṛśaṃ ca yat //MU_5,78.48//",
    "GSP27moksop_u:13803": "vināśitvād vikalpitvād guṇitvān nirguṇātmanaḥ / yasya no sadṛśo dṛśye dṛṣṭāntaḥ kaścid eva hi //MU_5,78.49//",
    "GSP27moksop_u:13804": "svādanī sarvaśālīnāṃ dīpikā sarvatejasām / kalanā sarvakāmānāṃ yataś ciccandrikoditā //MU_5,78.50//",
    "GSP27moksop_u:13805": "yatsaṅkalpataror bahvyas saṃsāraphalapaṅktayaḥ / anārataṃ bahurasā jāyante ca patanti ca //MU_5,78.51//",
    "GSP27moksop_u:13806": "tat padaṃ sarvasīmāntam avalambya mahāmatiḥ / yas sthitas sthiradhīs tajjñas sa jīvanmukta ucyate //MU_5,78.52//",
    "GSP27moksop_u:13807": "vigatasarvasamīhitakautukas samupaśāntahitāhitakalpanaḥ / sakalasaṃvyavahārasamāśayo bhavati muktamanāḥ puruṣottamaḥ //MU_5,78.53//",
    "GSP27moksop_u:13808": "jīvanmuktajātibandhavarṇanaṃ nāma sargaḥ",
    "GSP27moksop_u:13809": "ekonāśītitamas sargaḥ",
    "GSP27moksop_u:13810": "rāmaḥ: yogayuktyāsya cittasya śama evaṃ nirūpitaḥ / samyagjñānam idānīṃ me kathayānugrahāt prabho //MU_5,79.1//",
    "GSP27moksop_u:13811": "vasiṣṭhaḥ: anādyantāvabhāsātmā paramātmeha vidyate / ity ekaniścayas sphāras samyagjñānaṃ vidur budhāḥ //MU_5,79.2//",
    "GSP27moksop_u:13812": "imā ghaṭapaṭākārapadārthaśataśaktayaḥ / ātmaiva nānyad astīti niścayas samyagīkṣaṇam //MU_5,79.3//",
    "GSP27moksop_u:13813": "asamyagvedanāj janma mokṣas samyagavekṣaṇāt / asamyagvīkṣaṇād rajjus sarpo no samyagīkṣaṇāt //MU_5,79.4//",
    "GSP27moksop_u:13814": "saṅkalpāṃśavinirmuktā saṃvit saṃvedyavarjitā / saṃvid ādyābhir ākhyābhir muktāstīha hi netarat //MU_5,79.5//",
    "GSP27moksop_u:13815": "sā śuddharūpā vijñātā paramātmeti kathyate / buddhā tv aśuddharūpāntar avidyety ucyate budhaiḥ //MU_5,79.6//",
    "GSP27moksop_u:13816": "saṃvittir eva saṃvedyaṃ nānayor dvitvakalpanā / cinoty ātmānam ātmaiva rāmaivaṃ nānyad asti hi //MU_5,79.7//",
    "GSP27moksop_u:13817": "yathābhūtārthadarśitvam etāvadbhuvanatraye / yad ātmaiva jagat sarvam iti niścitya pūrṇatā //MU_5,79.8//",
    "GSP27moksop_u:13818": "sarvam ātmaiva kiṃniṣṭhau bhāvābhāvau kva vāsthitau / kva bandhamokṣakalane kim anyad rāma śocyate //MU_5,79.9//",
    "GSP27moksop_u:13819": "na cittam anyan no cetyaṃ brahmaivedaṃ vijṛmbhate / sarvaṃ ekaṃ paraṃ vyoma kva mokṣaḥ kasya baddhatā //MU_5,79.10//",
    "GSP27moksop_u:13820": "brahmedaṃ bṛṃhitākāraṃ bṛhad bṛṃhad avasthitam / dūram astamitadvitvaṃ bhavātmaiva tvam ātmanā //MU_5,79.11//",
    "GSP27moksop_u:13821": "samyagālokite rūpe kāṣṭhapāṣāṇavāsasām / manāg api na bhedo 'sti kvāpi saṅkalpanonmukhaḥ //MU_5,79.12//",
    "GSP27moksop_u:13822": "ādāv ante ca saṃśāntaṃ svarūpam avināśi yat / vastūnām ātmanaś caiva tanmayo bhava rāghava //MU_5,79.13//",
    "GSP27moksop_u:13823": "dvaitādvaitasamudbhūtair jarāmaraṇavibhramaiḥ / sphuraty ātmabhir ātmaiva citrair ambv iva vīcibhiḥ //MU_5,79.14//",
    "GSP27moksop_u:13824": "śuddham ātmānam ālambya nityam antassthayā dhiyā / yas sthitas taṃ ka ātmeśaṃ bhogo vañcayituṃ kṣamaḥ //MU_5,79.15//",
    "GSP27moksop_u:13825": "kṛtasphāravicārasya mano bhogādayo 'rayaḥ / manāg api na bhindanti śailaṃ mandānilā iva //MU_5,79.16//",
    "GSP27moksop_u:13826": "avicāriṇam ajñānaṃ mūḍham āśāparāyaṇam / nigirantīha duḥkhāni bakā matsyam ivājalam //MU_5,79.17//",
    "GSP27moksop_u:13827": "jagad ātmaiva sakalam avidyā nāsti kutracit / iti dṛṣṭim avaṣṭabhya samyagrūpāṃ sthiro bhava //MU_5,79.18//",
    "GSP27moksop_u:13828": "nānātvam asti kalanāsu na vastuto 'ntar nānāvidhāsu sarasīṣu jalād ivānyat / ity ekaniścayamayaḥ puruṣo vimukta ity ucyate samavalokitasamyagarthaḥ //MU_5,79.19//",
    "GSP27moksop_u:13829": "samyagjñānalakṣaṇaṃ nāma sargaḥ",
    "GSP27moksop_u:13830": "aśītitamas sargaḥ",
    "GSP27moksop_u:13831": "vasiṣṭhaḥ: idam antaḥ kalayato bhogān prati vivekinaḥ / purassthitān api sadā spṛhaivāṅga na jāyate //MU_5,80.1//",
    "GSP27moksop_u:13832": "cakṣur ālokanāyaiva jīvas tu sukhaduḥkhayoḥ / bhārāyaiva balīvardo bhoktā dravyasya nāyakaḥ //MU_5,80.2//",
    "GSP27moksop_u:13833": "nayane rūpanirmagne kṣobhaḥ ka iva dehinaḥ / gardabhe palvalonmagne kaiva senāpateḥ kṣatiḥ //MU_5,80.3//",
    "GSP27moksop_u:13834": "rūpakardamam etan mānaya nāsvādayādhama / naśyaty etan nimeṣeṇa bhavantam api hiṃsati //MU_5,80.4//",
    "GSP27moksop_u:13835": "yenaiva sakhyaṃ kriyate ya evābhyanugamyate / tadīyaiḥ karmabhiḥ kṣipraṃ prājñaś śūro 'pi badhyate //MU_5,80.5//",
    "GSP27moksop_u:13836": "utpannadhvaṃsi sampātamātrahṛdyam asanmayam / rūpam āśraya mā netra vināśāyāvināśine //MU_5,80.6//",
    "GSP27moksop_u:13837": "sākṣivat tvaṃ sthitaṃ netra rūpaṃ ātmani tiṣṭhati / ālokaḥ kālavaśatas tvam ekaḥ kiṃ pratapyase //MU_5,80.7//",
    "GSP27moksop_u:13838": "salilaspandavad dṛṣṭiḥ piñchikevāmbarotthitā / svajātibandhāt sphurati tava citta kim āgatam //MU_5,80.8//",
    "GSP27moksop_u:13839": "svalpāmbhasīva śaphare citte sphuraṇadharmiṇi / svayaṃ sphuraty ahaṅkāra tvam ayaṃ protthitaḥ kutaḥ //MU_5,80.9//",
    "GSP27moksop_u:13840": "ālokarūpayor nityaṃ jaḍayos sphurator mithaḥ / ādhārādheyayoś citta vyartham ākulatā tava //MU_5,80.10//",
    "GSP27moksop_u:13841": "rūpālokamanaskārāḥ parasparam asaṅginaḥ / saṃsaktā iva lakṣyante vadanādarśabimbavat //MU_5,80.11//",
    "GSP27moksop_u:13842": "ajñānajantunā hy ete śliṣṭā jātā nirantarāḥ / ajñāne jñānagalite pṛthak tiṣṭhanty asanmayāḥ //MU_5,80.12//",
    "GSP27moksop_u:13843": "manaḥkalanayā hy ete susambaddhāḥ parasparam / rūpālokamanaskārā dārūṇi jatunā yathā //MU_5,80.13//",
    "GSP27moksop_u:13844": "svamanomanane tantau mano'bhyāsena yatnataḥ / vicārāc chedam āyāte chinnaivājñānabhāvanā //MU_5,80.14//",
    "GSP27moksop_u:13845": "ajñānasaṅkṣayāt kṣīṇe manasy ete punar mithaḥ / rūpālokamanaskārās saṅghaṭante na kecana //MU_5,80.15//",
    "GSP27moksop_u:13846": "sarveṣāṃ cittam evāntar indriyāṇāṃ prabodhakam / tad eva tasmād ucchedyaṃ piśāca iva mandirāt //MU_5,80.16//",
    "GSP27moksop_u:13847": "citta valgasi mithyaiva dṛṣṭo 'nto bhavato mayā / ādyanteṣu sutucchas tvaṃ vartamāne 'pi na hy asi //MU_5,80.17//",
    "GSP27moksop_u:13848": "mudhā pañcabhir ākāraiḥ kim antaḥ parivalgasi / yas tvāṃ tv ām iti jānāti tasyaitat parivalgyate //MU_5,80.18//",
    "GSP27moksop_u:13849": "tvadvalganaṃ me kumano na manāg api tuṣṭaye / māyānaraspanda iva vyarthaṃ vṛttiṣu dahyase //MU_5,80.19//",
    "GSP27moksop_u:13850": "tiṣṭha vā gaccha vā citta nāsi me śaṭha jīvasi / prakṛtyāsi mṛtaṃ nityaṃ vicārāt sumṛtaṃ sthitam //MU_5,80.20//",
    "GSP27moksop_u:13851": "nistattvaṃ tvaṃ jaḍaṃ bhrātaś śaṭha nityamṛtākṛte / mūḍha eva tvayājñena vañcyate na vicāravān //MU_5,80.21//",
    "GSP27moksop_u:13852": "vayam ājñātavantas tvāṃ maurkhyeṇānusṛtaṃ bhavet / mṛtam asmākam adyāsi dīpānāṃ timiraṃ yathā //MU_5,80.22//",
    "GSP27moksop_u:13853": "śaṭhena bhavatā dīrghaṃ kālaṃ dehagṛhaṃ mama / uparuddham abhūt pūrvaṃ sādhusaṃsargavarjitam //MU_5,80.23//",
    "GSP27moksop_u:13854": "jaḍe pretasamākāre gate tvayi manaśśaṭhe / sarvasajjanasaṃsevyaṃ idaṃ dehagṛhaṃ sthitam //MU_5,80.24//",
    "GSP27moksop_u:13855": "pūrvam evāsi nāsy eva sampraty api jaḍaṃ śaṭham / na bhaviṣyasi cedānīṃ kiṃ vetāla na lajjase //MU_5,80.25//",
    "GSP27moksop_u:13856": "saha tṛṣṇāpiśācībhis saha kopādiguhyakaiḥ / nirgaccha cittavetāla śarīrasadanān mama //MU_5,80.26//",
    "GSP27moksop_u:13857": "diṣṭyā vivekamantreṇa nirgato dehamandirāt / pramattacittavetālaḥ kuvṛkaḥ kandarād iva //MU_5,80.27//",
    "GSP27moksop_u:13858": "aho nu citraṃ sumahaj jaḍena kṣaṇabhaṅginā / manaśśaṭhena sarvo 'yaṃ nīto vivaśatāṃ janaḥ //MU_5,80.28//",
    "GSP27moksop_u:13859": "kas te parākramaḥ kiṃ te balaṃ kas te samāśrayaḥ / yadi valgasi mām eva janatāṃ bādhase tathā //MU_5,80.29//",
    "GSP27moksop_u:13860": "śaṭhātmaivāsi na mayā dīnacittaka māryase / mṛtam ity avabuddhaṃ tvam adya kevalam ajña he //MU_5,80.30//",
    "GSP27moksop_u:13861": "etāvantam ahaṃ kālaṃ tvāṃ jñātvā jīvadāsthitam / kliṣṭaḥ prabhūtabhaṅgāsu ciraṃ saṃsṛtirātriṣu //MU_5,80.31//",
    "GSP27moksop_u:13862": "cittaṃ mṛtaṃ hi nāstīha tv ity adyāvagataṃ mayā / tena tvadāśāṃ santyajya tiṣṭhāmy ātmani kevalaḥ //MU_5,80.32//",
    "GSP27moksop_u:13863": "diṣṭyā cittaṃ mṛtam iti jñātam adya mayā svayam / na śaṭhena samaṃ nītaṃ samagraṃ jīvitaṃ nijam //MU_5,80.33//",
    "GSP27moksop_u:13864": "utsārya dehasadanān manaśśaṭham ahaṃ kṣaṇāt / ayaṃ svasthas sthito 'smy antarvetālaparivarjitaḥ //MU_5,80.34//",
    "GSP27moksop_u:13865": "cittavetālalabdhena ciraṃ kālaṃ mayoddhatāḥ / kṛtā vikārā vividhās svayaṃ kṛtvā hasāmi yān //MU_5,80.35//",
    "GSP27moksop_u:13866": "cirān nipatito diṣṭyā vicārāsivarāṅkitaḥ / hṛdgehāc cittavetālas tālottālasamunnatiḥ //MU_5,80.36//",
    "GSP27moksop_u:13867": "praśāntacittavetāle pavitrāṃ padavīṃ gate / diṣṭyā śarīranagare sukhaṃ tiṣṭhāmi kevalaḥ //MU_5,80.37//",
    "GSP27moksop_u:13868": "mṛtaṃ mano mṛtāś cintā mṛto 'haṅkārarākṣasaḥ / vicāramantreṇa samas svasthas tiṣṭhāmi kevalaḥ //MU_5,80.38//",
    "GSP27moksop_u:13869": "kiṃ mano me mamāśāḥ kāḥ ko me 'haṅkārako bhavet / diṣṭyā vyarthaṃ kalatraṃ me naṣṭam etad aśeṣataḥ //MU_5,80.39//",
    "GSP27moksop_u:13870": "ekasmai kṛtakṛtyāya nityāya vimalātmane / nirvikalpacidākhyāya mahyam eva namo namaḥ //MU_5,80.40//",
    "GSP27moksop_u:13871": "na mamāśā na karmāṇi na saṃsāro na kartṛtā / na bhoktṛtā na deho me mahyam eva namo namaḥ //MU_5,80.41//",
    "GSP27moksop_u:13872": "nāham ātmā na cākāśo na caivāyam ahaṃ svayam / mama nāsti vyavacchedo mahyam eva namo namaḥ //MU_5,80.42//",
    "GSP27moksop_u:13873": "nīrūpāya nirākhyāya prakāśāyāmalātmane / svayam ātmaikasaṃsthāya mahyam eva namo namaḥ //MU_5,80.43//",
    "GSP27moksop_u:13874": "nirvikārāya nityāya niraṃśāya nirātmane / sarvasmai sarvakāryāya mahyam eva namo namaḥ //MU_5,80.44//",
    "GSP27moksop_u:13875": "samāṃ sarvagatāṃ sūkṣmāṃ jagadekaprakāśinīm / sattām upāgato 'smy antar mahyam eva namo namaḥ //MU_5,80.45//",
    "GSP27moksop_u:13876": "sādridyūrvīnadīśāṅgaṃ nāham evāham eva vā / jagat sarvapadārthāḍhyaṃ mahyam eva namo namaḥ //MU_5,80.46//",
    "GSP27moksop_u:13877": "vyapagatamananaṃ śamābhirāmaṃ prakaṭitaviśvam aviśvam apy anantam / svayam ajam ajaraṃ guṇād atītaṃ vapur aham acyutam aiśvaraṃ namāmi //MU_5,80.47//",
    "GSP27moksop_u:13878": "dṛśyadarśanasambandhavicāro nāma sargaḥ",
    "GSP27moksop_u:13879": "ekāśītitamas sargaḥ",
    "GSP27moksop_u:13880": "vasiṣṭhaḥ: evaṃ vicārya buddhyāntaḥ punar itthaṃ vicāryate / tattvavidbhir mahābāho jñeya ātmā mahātmabhiḥ //MU_5,81.1//",
    "GSP27moksop_u:13881": "ātmaivedaṃ jagad iti satyaṃ cittena mārjitam / utthitaṃ syāt kutaś cittam aho citram avastu yat //MU_5,81.2//",
    "GSP27moksop_u:13882": "avidyātvād acittvāc ca samāyātvāt sadaiva hi / mṛtaṃ nāsty eva vā cittaṃ bhramād anyat khapuṣpavat //MU_5,81.3//",
    "GSP27moksop_u:13883": "siddhas sthāṇuparispando naugatasya yathā śiśoḥ / abuddhasya na buddhasya tathā cittam asanmayam //MU_5,81.4//",
    "GSP27moksop_u:13884": "maurkhyamohabhrame śānte cittaṃ nopalabhāmahe / cakrārohabhramasyānte parvataspandanaṃ yathā //MU_5,81.5//",
    "GSP27moksop_u:13885": "evaṃ hi cittaṃ nāsty eva brahmaivāsti tatātmakam / padārthabhāvanāś citrās tenāsatyā mayojjhitāḥ //MU_5,81.6//",
    "GSP27moksop_u:13886": "jāto 'smi śāntasandehas sthito 'smi vigatajvaraḥ / yathā tiṣṭhāmi tiṣṭhāmi tathaiva vigataiṣaṇam //MU_5,81.7//",
    "GSP27moksop_u:13887": "cittābhāve parikṣīṇā balāt tṛṣṇādayo guṇāḥ / ālokoparame citrā varṇākhyā iva saṃvidaḥ //MU_5,81.8//",
    "GSP27moksop_u:13888": "mṛtaṃ cittaṃ gatās tṛṣṇāḥ prakṣīṇaṃ mohapañjaram / nirahaṅkāratā jātā jagaty asmi prabuddhavān //MU_5,81.9//",
    "GSP27moksop_u:13889": "ekam eva jagac chāntaṃ nānātvaṃ na sad ity api / kim anyad vimṛśāmy antaḥ kathayaivālam etayā //MU_5,81.10//",
    "GSP27moksop_u:13890": "nirābhāsam anādyantaṃ padaṃ pāvanam āgataḥ / somyas sarvagatas sūkṣmas sthita ātmāsmi śāśvataḥ //MU_5,81.11//",
    "GSP27moksop_u:13891": "yad asti yac ca nāstīha cittādy ātmādy avastu vā / tat khād acchataraṃ śāntam anantāgrāhyam ātatam //MU_5,81.12//",
    "GSP27moksop_u:13892": "cittaṃ bhavatu vā māntar niyatāṃ smṛtim etu vā / ko vicāraṇayārtho me niraṃśasyoditātmanaḥ //MU_5,81.13//",
    "GSP27moksop_u:13893": "vicārakārako maurkhyād aham āsam iti sthitiḥ / vicāreṇāmitākāraḥ kvādhunāhaṃ vicārakaḥ //MU_5,81.14//",
    "GSP27moksop_u:13894": "mṛte 'pi manasīyaṃ me vikalpaśrīr nirarthakā / manovetālavṛttyarthaṃ kimartham upajāyate //MU_5,81.15//",
    "GSP27moksop_u:13895": "tad imāṃ prajahāmy antar vikalpakalanām alam / nirṇīyom iti śāntātmā tiṣṭhāmy ātmani maunavān //MU_5,81.16//",
    "GSP27moksop_u:13896": "aśnan gacchan svapaṃs tiṣṭhann iti rāghava cetasā / sarvatra prajñayā tajjñaḥ pratyahaṃ pravicārayet //MU_5,81.17//",
    "GSP27moksop_u:13897": "pravicārya svasaṃsthena svasthena svena cetasā / tiṣṭhanti vigatodvegaṃ santaḥ prakṛtakarmasu //MU_5,81.18//",
    "GSP27moksop_u:13898": "vigatamānamadā muditāśayāś śaradupoḍhaśaśāṅkasamatviṣaḥ / prakṛtasaṃvyavahāravihāriṇas tv iha sukhaṃ viharanti mahādhiyaḥ //MU_5,81.19//",
    "GSP27moksop_u:13899": "cittāsattāpratipādanaṃ nāma sargaḥ",
    "GSP27moksop_u:13900": "dvyaśītitamas sargaḥ",
    "GSP27moksop_u:13901": "vasiṣṭhaḥ: vicāra evaṃ viduṣā saṃvartena kṛtaḥ purā / kathito mama vindhyādrau tenaiva viditātmanā //MU_5,82.1//",
    "GSP27moksop_u:13902": "etāṃ dṛṣṭim avaṣṭabhya vicāraparayā dhiyā / saṃsārasāgarād asmāt tāratamyena santara //MU_5,82.2//",
    "GSP27moksop_u:13903": "athemām aparāṃ rāma śṛṇu dṛṣṭiṃ padapradām / muninā vītahavyena yathā sthitam aśaṅkitam //MU_5,82.3//",
    "GSP27moksop_u:13904": "vītahavyo mahātejā babhrāmābhrāmbaraḥ purā / vindhyaśailadarīr dīrghā ravir merudarīr iva //MU_5,82.4//",
    "GSP27moksop_u:13905": "asmāt kriyākramād ghorāt saṃsārabhramadāyinaḥ / ādhivyādhimayākārāt kālenodvegam āyayau //MU_5,82.5//",
    "GSP27moksop_u:13906": "nirvikalpasamādhyaṃśalabhyodārapadecchayā / sañjahāra jarājīrṇas svāṃ vyāpāraparamparām //MU_5,82.6//",
    "GSP27moksop_u:13907": "viveśa rambhāracitaṃ nijaṃ parṇoṭajāntaram / cūtagauraṃ sasaugandhyam alir nīlam ivotpalam //MU_5,82.7//",
    "GSP27moksop_u:13908": "tatrāsane same śuddhe svāstīrṇahariṇājine / viśaśrāmācale śānte vāntavarṣa ivāmbudaḥ //MU_5,82.8//",
    "GSP27moksop_u:13909": "baddhapadmāsanaḥ kṛtvā pārṣṇyor adhi karāñjalim / śṛṅgivac chāntacalanam atiṣṭhad dṛḍhakandharam //MU_5,82.9//",
    "GSP27moksop_u:13910": "sañjahārālam ālokaṃ digvikīrṇaṃ śanaś śanaiḥ / viśan merudarīṃ sāyaṃ bhānur bhāsām ivotkaram //MU_5,82.10//",
    "GSP27moksop_u:13911": "bāhyān ābhyantarāṃś caiva sparśān pariharan kramāt / idam ākalayām āsa manasā vigatainasā //MU_5,82.11//",
    "GSP27moksop_u:13912": "aho nu cañcalam idaṃ pratyāhṛtam api kṣaṇāt / na manas sthairyam āyāti taraṅgaprauḍhaparṇavat //MU_5,82.12//",
    "GSP27moksop_u:13913": "cakṣurādibhir uddāmai rūpair āhitasambhramaiḥ / ajasram utphalaty eva vīṭeva talatāḍitā //MU_5,82.13//",
    "GSP27moksop_u:13914": "tyajad evāśu gṛhṇāti vṛttīr indriyavardhitāḥ / yasmān nivāryate tasmin pronmatta iva dhāvati //MU_5,82.14//",
    "GSP27moksop_u:13915": "ghaṭāt paṭam upāyāti paṭāc chakaṭam utkaṭam / cittam artheṣu carati pādapeṣv iva markataḥ //MU_5,82.15//",
    "GSP27moksop_u:13916": "pañcadvārāṇi manasaś cakṣurādīny amūny alam / dagdhendriyābhidhānāni tāvad ālokayāmy aham //MU_5,82.16//",
    "GSP27moksop_u:13917": "haṃho hatendriyagaṇāḥ kim eṣoddāmateha vaḥ / velā vilulitāmbūnām abdhīnām iva cañcalā //MU_5,82.17//",
    "GSP27moksop_u:13918": "mā kurudhvam anarthāya cāpalaṃ cañcalāśayāḥ / smaratātītavṛttīni duḥkhajālāni bhūriśaḥ //MU_5,82.18//",
    "GSP27moksop_u:13919": "rūpāṇi manaso yūyaṃ jaḍā eva kilādhamāḥ / jaḍimnotsukatātyarthaṃ mṛgatṛṣṇeva valgati //MU_5,82.19//",
    "GSP27moksop_u:13920": "asārātmasvarūpāṇām anālokavatāṃ sadā / andhānām uddhatir yeyaṃ sā hāsāyaiva jāyate //MU_5,82.20//",
    "GSP27moksop_u:13921": "cidātmā bhagavān sarvaṃ sākṣitvena karoty ajaḥ / hatendriyagaṇā yūyaṃ kiṃ nirarthakam āgatāḥ //MU_5,82.21//",
    "GSP27moksop_u:13922": "mithyaivaite vivalganti nīrūpā nayanādayaḥ / alātacakrapratimās sarparajjubhramopamāḥ //MU_5,82.22//",
    "GSP27moksop_u:13923": "tenātmanā bahujñena nirjñānāś cakṣurādayaḥ / manāg api na sambaddhā dyupātālatalādrivat //MU_5,82.23//",
    "GSP27moksop_u:13924": "bhītaḥ pāntha ivāhibhyaḥ pukkasebhya iva dvijaḥ / dūre tiṣṭhati cinmātram indriyebhyas tv anāmayam //MU_5,82.24//",
    "GSP27moksop_u:13925": "citsattāmātrakeṇāyaṃ saṅkṣobho bhavatāṃ mithaḥ / tiṣṭhati svairam āditye dinakāryavatām iva //MU_5,82.25//",
    "GSP27moksop_u:13926": "citta cāraṇacārvāka caturdikkukṣibhikṣuka / śveva vyartham anarthāya medaṃ vihara he jagat //MU_5,82.26//",
    "GSP27moksop_u:13927": "ahaṃ cidvad iti vyartham asatyā tava vāsanā / atyantabhinnayor aikyaṃ nāsti cinmanasoś śaṭha //MU_5,82.27//",
    "GSP27moksop_u:13928": "jīvāmy evāham ity eṣā tavāhaṅkāradundubhiḥ / mithyaiva jātā duḥkhāya na satyā satyavarjitā //MU_5,82.28//",
    "GSP27moksop_u:13929": "ahaṅkārād ahaṃ so 'smīty etāṃ saṃrabdhatāṃ tyaja / na kiñcid api mūrkha tvaṃ kiṃ vyarthaṃ taralāyase //MU_5,82.29//",
    "GSP27moksop_u:13930": "saṃvic cittam anādyantaṃ saṃvido 'nyan na vidyate / dehe 'smiṃs tan mahāmūrkha kiṃ tat syāc cittanāmakam //MU_5,82.30//",
    "GSP27moksop_u:13931": "viṣaparyavasāneyaṃ rasāyanavad utthitā / bhoktṛtākartṛtāśaṅkā tava citta mudhaiva hi //MU_5,82.31//",
    "GSP27moksop_u:13932": "mopahāsapadaṃ gaccha mūrkhendriyagaṇa svayam / na kartā tvaṃ na bhoktā tvaṃ jaḍo 'sy anyena bodhyase //MU_5,82.32//",
    "GSP27moksop_u:13933": "kas tvaṃ bhavasi bhogānāṃ ke vā bhogā bhavanti te / jaḍasyātmaiva te nāsti bandhumitrādi tat kutaḥ //MU_5,82.33//",
    "GSP27moksop_u:13934": "yaj jaḍaṃ tad dhi nāsty eva sad evāsattayānvitam / jñatvakartṛtvabhoktṛtvamantṛtvānām asambhavāt //MU_5,82.34//",
    "GSP27moksop_u:13935": "pratyakcetanarūpaṃ cet tvaṃ tad ātmaiva te vapuḥ / bhāvābhāvamayī citta sattā te keva duḥkhadā //MU_5,82.35//",
    "GSP27moksop_u:13936": "ye vā kartṛtvabhoktṛtve mithyaivādhigate tvayā / mayā te hi pramārjyete śṛṇu yuktyā kathaṃ śaṭha //MU_5,82.36//",
    "GSP27moksop_u:13937": "svayaṃ tāvad bhavān eṣa jaḍo nāsty atra saṃśayaḥ / jaḍasya kīdṛk kartṛtvaṃ nṛtyanti hi kathaṃ śilāḥ //MU_5,82.37//",
    "GSP27moksop_u:13938": "upajīvya ciraṃ tasmāc chuddhaṃ tadbhāgam aiśvaram / jīvasīcchasi haṃsi tvaṃ plavase yāsi valgasi //MU_5,82.38//",
    "GSP27moksop_u:13939": "kriyate yat tu yacchaktyā tat tenaiva kṛtaṃ bhavet / lunāti dātraṃ puṃśaktyā hantaiva procyate pumān //MU_5,82.39//",
    "GSP27moksop_u:13940": "pīyate yat tu yacchaktyā pītaṃ tenaiva tad bhavet / pātreṇa pīyate pānaṃ pānapas tūcyate naraḥ //MU_5,82.40//",
    "GSP27moksop_u:13941": "prakṛtyaivāsi sujaḍam asakṛj jñena bodhyase / tenātmaivātmanātmānaṃ cinotīdaṃ hi no bhavet //MU_5,82.41//",
    "GSP27moksop_u:13942": "anārataṃ bodhayati tvām ātmā parameśvaraḥ / bodhanīyā budhair mūḍhāḥ kilāvṛttiśatair api //MU_5,82.42//",
    "GSP27moksop_u:13943": "ātmasattaiva bodhaikarūpiṇī sphuratīha hi / tayaiva citta śabdārthān aṅgīkṛtya laghu sthitam //MU_5,82.43//",
    "GSP27moksop_u:13944": "evaṃ citta tvam ajñānād ātmaśakter upāgatam / jñāne tv adyāvagalitaṃ tīvre himam ivātape //MU_5,82.44//",
    "GSP27moksop_u:13945": "tasmān mṛtaṃ tvaṃ mūḍhaṃ tvaṃ nāsi tvaṃ paramārthataḥ / tad evāham iti vyarthaṃ māno māstv asukhāya te //MU_5,82.45//",
    "GSP27moksop_u:13946": "asatyāś cittakalanā indrajālalatā iva / vijñānamātram eveha brāhmam aṅga vijṛmbhate //MU_5,82.46//",
    "GSP27moksop_u:13947": "narāmarajagadrūpair brāhmī śaktir udety alam / sāmudrī kaṇakallolajālair veleva valgati //MU_5,82.47//",
    "GSP27moksop_u:13948": "cinmayaṃ cidbhavan mūḍha tat tasmāt paramāt padāt / nityam avyatiriktaṃ tvaṃ kim anyat pariśocasi //MU_5,82.48//",
    "GSP27moksop_u:13949": "sarvagaṃ sarvabhāvasthaṃ sarvarūpaṃ hi tat padaṃ / tatprāptau sarvam evāśu prāptaṃ bhavati sarvadā //MU_5,82.49//",
    "GSP27moksop_u:13950": "na tvam asti na deho 'sti brahmāstīha mahat sphurat / ahaṃ tvam iti niṣṣyandais sphuraty ārtir hi kasya kā //MU_5,82.50//",
    "GSP27moksop_u:13951": "ātmā cet tvaṃ tad ātmaiva sarvago 'stīha netaraḥ / ātmano 'nyaj jaḍaṃ tvaṃ cet tat tvaṃ nāsty asy avidvapuḥ //MU_5,82.51//",
    "GSP27moksop_u:13952": "ātmaiva sarvaṃ trijagat tadanyat tu nakiñcana / tan nakiñcit tvam ātmānyad yadi tat tvaṃ nakiñcana //MU_5,82.52//",
    "GSP27moksop_u:13953": "ahaṃ tv idam idaṃ tan me iti vyarthaṃ kim īhase / asadvapuḥ kiṃ sphurati śaśaśṛṅgeṇa ko hataḥ //MU_5,82.53//",
    "GSP27moksop_u:13954": "tṛtīyā kalpanā nāsti cijjaḍāṃśetarā śaṭha / chāyāhasanayor madhye tṛtīyevānurañjanā //MU_5,82.54//",
    "GSP27moksop_u:13955": "satyāvalokanāj jāte cittvajāḍyadṛśoḥ kṣaye / sampadyate yat tat tv ajña svasaṃvedanamātrakam //MU_5,82.55//",
    "GSP27moksop_u:13956": "tena mūḍha na kartṛ tvaṃ na bhoktṛ tvaṃ na cāpy asi / tad evāsi paraṃ brahma tyaja maurkhyaṃ bhavātmakam //MU_5,82.56//",
    "GSP27moksop_u:13957": "kevalaṃ tv ajñaviṣayam upadeśārthasiddhaye / tvayā karaṇabhūtena karoty ātmeti kathyate //MU_5,82.57//",
    "GSP27moksop_u:13958": "asatsvarūpaṃ karaṇaṃ jaḍaṃ niravalambanam / na spandate na plavate kartṛsambodhanaṃ vinā //MU_5,82.58//",
    "GSP27moksop_u:13959": "akartuḥ karaṇasyājña śaktiḥ kācin na vidyate / dātrasya lāvakābhāve kartuṃ kim iva śaktatā //MU_5,82.59//",
    "GSP27moksop_u:13960": "khaḍgaprahāravicchedakriyāyāṃ puṃsi śaktatā / na khaḍge sujaḍe kṛttasarvāṅge 'py asti śaktatā //MU_5,82.60//",
    "GSP27moksop_u:13961": "tasmān nāsi sakhe kartṛ mā vyarthaṃ duḥkhabhāg bhava / parārthaṃ kleśitā mūrkha prākṛteṣu na śobhate //MU_5,82.61//",
    "GSP27moksop_u:13962": "īśvaro nedṛśaś śocyo yas tvayopakṛto bhavet / naiva tasya kṛtenārtho nākṛteneha kaścana //MU_5,82.62//",
    "GSP27moksop_u:13963": "sarvaṃ tūpakaromy enam iti kevalam alpadhīḥ / kliśyate ca satāṃ tv artho na kaścid upayujyate //MU_5,82.63//",
    "GSP27moksop_u:13964": "kartur bhogeśvarasyaivam atha ced anuvartase / tad asya kācin neccheha tṛptatvāt sarvadaiva hi //MU_5,82.64//",
    "GSP27moksop_u:13965": "akṛtrimāvabhāsena sarvagena cidātmanā / ekenaivedam āpūrṇaṃ kalpanaivāsti netarā //MU_5,82.65//",
    "GSP27moksop_u:13966": "ekānekāvabhāsena samastena tatātmanā / ātmany evātmanaivāntaḥ kriyate kiṃ kim iṣyate //MU_5,82.66//",
    "GSP27moksop_u:13967": "tvādṛśasya tu dṛṣṭyaiva kṣubdhatā jāyate mudhā / ālokya rājamahiṣīṃ mano madamayīṃ yathā //MU_5,82.67//",
    "GSP27moksop_u:13968": "ātmanā tava sambandhaś cet tat kartr asi sundara / kiṃ tu nāsyāsi sambandhaḥ kusumasyopalo yathā //MU_5,82.68//",
    "GSP27moksop_u:13969": "dvitīyena samaṃ yaiṣā tattā tadbhāvataikatā / sā sambandhagatiḥ proktā prāgdvitvād adhunaikatā //MU_5,82.69//",
    "GSP27moksop_u:13970": "nānāprakāraracanā nānārūpakriyāmukhī / sukhaduḥkhadaśāhetus sā cānekavidhā smṛtā //MU_5,82.70//",
    "GSP27moksop_u:13971": "sambandhas samayor dṛṣṭas tathārdhasamayor api / suvilakṣaṇayoś cānyas tasmin sati jagattraye //MU_5,82.71//",
    "GSP27moksop_u:13972": "dravyāntaraguṇaṃ dravyāṇy āśrayanti bahūny alam / śaśiśaityaṃ yathauṣadhyo yathoṣmāṇaṃ mahāśilāḥ //MU_5,82.72//",
    "GSP27moksop_u:13973": "itthaṃ yadi tu sambandho bhavataḥ paramātmanā / astu tat saṃsṛter bījam anyo'nyaguṇasaṅkaraḥ //MU_5,82.73//",
    "GSP27moksop_u:13974": "manomanananirmāṇakalātītātmanātmanā / īdṛśo 'sti na sambandhas tavendriyagaṇāṇunā //MU_5,82.74//",
    "GSP27moksop_u:13975": "anyaś ca dṛśyate loke sambandhas samayos sphuṭaḥ / yathā jvalanayor aikye tejasoḥ payasor api //MU_5,82.75//",
    "GSP27moksop_u:13976": "manomanananirmāṇakalātītātmanāṇunā / īdṛśo 'pi na sambandhas tavendriyagaṇātmanā //MU_5,82.76//",
    "GSP27moksop_u:13977": "anyaś ca caura sambandho dṛṣṭo 'rdhasamayor api / ekāvayavavaicitryād yathā strīpuṃsayor iha //MU_5,82.77//",
    "GSP27moksop_u:13978": "kiñcidanyatayā caiva salilakṣīrayor iva / atha vā vārimadhunor madhunor iva citrayoḥ / pāṇḍurāruṇayor vāpi tejasor aruṇārkayoḥ //MU_5,82.78//",
    "GSP27moksop_u:13979": "manomanananirmāṇakalātītātmanātmanā / īdṛśo 'pi na sambandhas tavendriyagaṇāṇunā //MU_5,82.79//",
    "GSP27moksop_u:13980": "anyo 'sti caura sambandho yo 'tyantāsamayor api / yatheha kāṣṭhajatunos tathā puruṣadantinoḥ //MU_5,82.80//",
    "GSP27moksop_u:13981": "tādṛśo 'pi na sambandhas tavendriyagaṇāṇunā / manomanananirmāṇakalātītātmanātmanā //MU_5,82.81//",
    "GSP27moksop_u:13982": "anyo bījāṅkuranyāye pitṛputrakrame tathā / kāryakāraṇarūpo 'pi na sambandhas tavātmanā //MU_5,82.82//",
    "GSP27moksop_u:13983": "anyo 'pi kalanāmātrasaṅketaracito bhavet / tavāhaṃ tvaṃ mamety antarniścayena kila dvayoḥ //MU_5,82.83//",
    "GSP27moksop_u:13984": "anye ca bahavo lokeṣv ādhārādheyatādayaḥ / sambhavantīha sambandhās suṣṭhu sambandhakāriṇām //MU_5,82.84//",
    "GSP27moksop_u:13985": "manomanananirmāṇakalātītātmanāṇunā / tathāpi naiva sambandhas tavendriyagaṇātmanā //MU_5,82.85//",
    "GSP27moksop_u:13986": "ātmanā bhavataḥ ko 'yaṃ ghoras saṃsāraduḥkhadaḥ / sambandhas syād vadāsmābhir yo na dṛṣṭo na dṛśyate //MU_5,82.86//",
    "GSP27moksop_u:13987": "nāsau susamanirmāṇo na cārdhasamanirmitiḥ / na vilakṣaṇanirmāṇas sambandhaḥ ka ivedṛśaḥ //MU_5,82.87//",
    "GSP27moksop_u:13988": "śaśamastakaśṛṅgeṇa rasāyanamayaś śaśī / kathaṃ saṃśliṣyate sādho nityaṃ sann asatā kila //MU_5,82.88//",
    "GSP27moksop_u:13989": "nityaṃ sadasator aikyaṃ katham akṣagaṇātmanoḥ / prakāśajaḍayor mūrkha sakalaṅkākalaṅkayoḥ //MU_5,82.89//",
    "GSP27moksop_u:13990": "dvayor vāpy asator evaṃ saṅgas sambhavatīha kaḥ / śaśamastakaśṛṅgādriśilāśakalayor iva //MU_5,82.90//",
    "GSP27moksop_u:13991": "śṛṇv imaṃ niścayaṃ citta satyam eva mayocyate / ātmanā tava sambandhas svapneṣv api na vidyate //MU_5,82.91//",
    "GSP27moksop_u:13992": "yad anātmamayaṃ tac ca na sambhavati kutracit / ātmanas sarvarūpatvāt tena tvaṃ nāsi cittaka //MU_5,82.92//",
    "GSP27moksop_u:13993": "citta cetyavimukteyaṃ jagajjālavijṛmbhitaiḥ / ahaṃ tvam ityādimayī brahmasattaiva valgati //MU_5,82.93//",
    "GSP27moksop_u:13994": "sakalakalpanayā svasamutthayā parivṛto 'py abhitaś ca vivarjitaḥ / tava na saṅgam upaiti śaṭhākṛte hatamanas sakalāmaladṛg vibhuḥ //MU_5,82.94//",
    "GSP27moksop_u:13995": "vītahavyopākhyāne cittānuśāsanaṃ nāma sargaḥ",
    "GSP27moksop_u:13996": "tryaśītitamas sargaḥ",
    "GSP27moksop_u:13997": "vasiṣṭhaḥ: vītahavyo mahābuddhir vindhyādrau kandarodare / kṣurāgraśitayā buddhyā bhūyaś cedaṃ vyacārayat //MU_5,83.1//",
    "GSP27moksop_u:13998": "mūrkhendriyagaṇāśeṣe samagraracanānvite / sarvasaṅkalpavalite sarvāṅkuraparāvṛte //MU_5,83.2//",
    "GSP27moksop_u:13999": "samagraparivāre 'smin sarvanāśe tavotthite / nūnam evābhyudety ātmā tamasīva kṣate raviḥ //MU_5,83.3//",
    "GSP27moksop_u:14000": "nityodito 'pi bhavato nodeti parameśvaraḥ / ravir andhekṣaṇasyeva vāsanāvalitātmanaḥ //MU_5,83.4//",
    "GSP27moksop_u:14001": "vāsanāmalasaṃśāntau tvaṃ samūlaṃ vinaśyasi / tataḥ prakaṭatām eti brahmabṛṃhitacidghanam //MU_5,83.5//",
    "GSP27moksop_u:14002": "bandho hi vāsanāmātraṃ tatkṣayo mokṣa ucyate / vāsanārajjuvicchedavilāsenodito bhava //MU_5,83.6//",
    "GSP27moksop_u:14003": "indriyālī vibhau dṛṣṭe kṣīyate sahavāsanā / āndhyasaṅkalpanā kāle nāndhyakṣaya ivodite //MU_5,83.7//",
    "GSP27moksop_u:14004": "ātmalābhe kṣayaṃ yāti manaṣṣaṣṭhendriyāvalī / indriyāvalināśe ca svātmanātmopalabhyate //MU_5,83.8//",
    "GSP27moksop_u:14005": "satataṃ śreyase tasmād dvayam eva samācaret / ātmalābhendriyavaśāv abhyāsenaiva sidhyataḥ //MU_5,83.9//",
    "GSP27moksop_u:14006": "svayaṃ guṇasamāhāraḥ kṣīyate dṛṣṭa ātmani / śārvaro bhūtasaṃrambho divākara ivodite //MU_5,83.10//",
    "GSP27moksop_u:14007": "yasmin dṛṣṭe kṣayaṃ yāti yas sa tena satā kṣayī / kathaṃ sambandham āyāti cetanena jaḍātmakaḥ //MU_5,83.11//",
    "GSP27moksop_u:14008": "prakāśasyāprakāśena śītalenoṣṇarūpiṇaḥ / jīvatā pramṛtasyeva na sambhavati saṅgamaḥ //MU_5,83.12//",
    "GSP27moksop_u:14009": "kva samagrakalātītaḥ kva samagrakalānvitaḥ / kva nityas samprakāśātmā kvānityas timirākṛtiḥ //MU_5,83.13//",
    "GSP27moksop_u:14010": "nityam astamitākāraḥ kva nityoditacidvapuḥ / kva cāsajjaḍamūkāndhaḥ kva sarvālokacidghanaḥ //MU_5,83.14//",
    "GSP27moksop_u:14011": "ātmendriyagaṇair yukta ity anarthāya niścayaḥ / yāvad ajñānam evāntar bālānām eva valgati //MU_5,83.15//",
    "GSP27moksop_u:14012": "tajjñānām ātmanā saṅgo nendriyāṇām iti sthite / akṣagrāme kṣayaṃ yāte paramātmamayaṃ jagat //MU_5,83.16//",
    "GSP27moksop_u:14013": "yayāyuktyā mudhaiṣā te śaṅkā sphurati pīvarī / ātmā kalaṅkita iti sā vinaṣṭājñatādhunā //MU_5,83.17//",
    "GSP27moksop_u:14014": "anigīrṇaviṣo mūrkhas sa yāto viṣamūrchanām / ātmendriyaśaṭhair yukta iti yenāśrito 'ntaram //MU_5,83.18//",
    "GSP27moksop_u:14015": "duḥkhiṣv indriyamūrkheṣu sukheṣūpahateṣu vā / sākṣiṇo 'kṣīṇasadvṛtter ātmanaḥ kim ivāgatam //MU_5,83.19//",
    "GSP27moksop_u:14016": "cittendriyātmanāṃ saṅga iti no sambhavaty alam / sambandhābhāvasaṃsiddhau bhoktṛtākartṛte katham //MU_5,83.20//",
    "GSP27moksop_u:14017": "nātaḥ kartā na bhoktāsmi na mokṣo 'sti na bandhanam / nāham asmi na cānyo 'sti saṃvidātmāsty alepakaḥ //MU_5,83.21//",
    "GSP27moksop_u:14018": "sa evāhaṃ sa eva tvaṃ sa jagat so 'mbaraṃ sa bhūḥ / sarvaṃ nūnaṃ sa eveti nirṇīte kiṃ vimuhyasi //MU_5,83.22//",
    "GSP27moksop_u:14019": "saṃvidaś cyavanaṃ duḥkhaṃ saṃvido mā cyuto bhava / etāvataikadhyānena nityadhyāno bhavātmadṛk //MU_5,83.23//",
    "GSP27moksop_u:14020": "abhāve duḥkhadasyāntar dṛśyādṛśyasya vastunaḥ / saṅkalponmukhatāṃ viddhi duḥkhadāṃ saṃvidaś cyutim //MU_5,83.24//",
    "GSP27moksop_u:14021": "jaḍeṣūpalabhedeṣu manodehendriyādiṣu / kīdṛśī kartṛtā citta kathaṃ vyomni vanaṃ bhavet //MU_5,83.25//",
    "GSP27moksop_u:14022": "nirastakalanāpaṅke mananadhvaṃsarūpiṇi / na caivātmani kartṛtvaṃ sambhavaty ambarāṅgavat //MU_5,83.26//",
    "GSP27moksop_u:14023": "ayaṃ kevalam ātmaiva nānānānātayātmani / sphuraty abdhir ivāmbhobhir mudhā lokaḥ kadarthitaḥ //MU_5,83.27//",
    "GSP27moksop_u:14024": "ābhāsamātre sarvasmin sphuraty asmiṃś cidātmani / dvitīyā nāsti kalanā taptāṅgāra ivāmbudhau //MU_5,83.28//",
    "GSP27moksop_u:14025": "kalanārahite deve dehe manasi vā jaḍe / saṃvit saṃvedyanirmuktā sārā sundara netarat //MU_5,83.29//",
    "GSP27moksop_u:14026": "idam anyad idaṃ cānyac chubhaṃ vāśubham eva vā / iti saṅkalpanā nāsti yathā nabhasi kānanam //MU_5,83.30//",
    "GSP27moksop_u:14027": "saṃvedyarahitaṃ saṃvinmātram evedam ātatam / tatrāyam aham anyo 'yam iti saṅkalpanā katham //MU_5,83.31//",
    "GSP27moksop_u:14028": "anādimati nīrūpe sarvage vitatātmani / āropayet kaḥ kalanām ṛgvedaṃ vyomni ko likhet //MU_5,83.32//",
    "GSP27moksop_u:14029": "nityodite sakalavastupadārthasāre deve sthite bharitanirbharabhūridikkam / ātmany asat tvam iti sādhu gate 'malatvāt kṣīṇau sukhāsukhalavau mama vai samoham //MU_5,83.33//",
    "GSP27moksop_u:14030": "vītahavyopākhyāna indriyānuśāsanayogopadeśo nāma sargaḥ",
    "GSP27moksop_u:14031": "caturaśītitamas sargaḥ",
    "GSP27moksop_u:14032": "vasiṣṭhaḥ: bhūyo munivaro dhīro dhiyā dhavalayeddhayā / svam indriyagaṇaṃ guptaṃ bodhayām āsa sādhv idam //MU_5,84.1//",
    "GSP27moksop_u:14033": "tavendriyagaṇa svārthaṃ śṛṇu vakṣyāmy atisphuṭam / śrutvā tadbhāvatām etya parāṃ nirduḥkhatāṃ vraja //MU_5,84.2//",
    "GSP27moksop_u:14034": "bhavatām ātmasattaikā duḥkhāyaivānapāyinī / asatyām ātmanas sattāṃ tad bhavantas tyajantv iti //MU_5,84.3//",
    "GSP27moksop_u:14035": "madīyenopadeśena sattaiṣā bhavatāṃ kṣayam / gataiveti sphuṭaṃ matto yūyaṃ hy ajñānasambhavāḥ //MU_5,84.4//",
    "GSP27moksop_u:14036": "svasattāsphuṭataivātiduḥkhāya tava cittaka / taptakvāthe jatūllāso dāhāyaiva svapārśvayoḥ //MU_5,84.5//",
    "GSP27moksop_u:14037": "paśya tvayi sati bhrātar jaḍakallolasaṅkulāḥ / viśanti kālajaladhiṃ saṃsārasaritāṃ gaṇāḥ //MU_5,84.6//",
    "GSP27moksop_u:14038": "patanty ahamahamikāvihitānyo'nyavellanāḥ / kuto 'pi duḥkhāvalayo dhārā āsāragā iva //MU_5,84.7//",
    "GSP27moksop_u:14039": "parisphuraty aparyantā hṛdayonmūlanodyatā / ākrandakāriṇī krūrā bhāvābhāvaviṣūcikā //MU_5,84.8//",
    "GSP27moksop_u:14040": "kāsaśvāsaraṇadbhṛṅge kalevarajaraddrume / vikasaty amaloddyotā jarāmaraṇamañjarī //MU_5,84.9//",
    "GSP27moksop_u:14041": "kallolavyālavalite śarīraśvabhrakoṭare / khanatīhānakhī khātaṃ cintācapalagargaṭī //MU_5,84.10//",
    "GSP27moksop_u:14042": "lobhalaṭvā laṭatpakṣā tīkṣṇayā dvandvatuṇḍayā / kāyajīrṇadrumād asmād guṇapadmāni kṛntati //MU_5,84.11//",
    "GSP27moksop_u:14043": "hṛdayāvakaraṃ kīrṇam itaś cetaś ca karkaśaḥ / apavitroddhurākāraḥ kurute kāmakukkuṭaḥ //MU_5,84.12//",
    "GSP27moksop_u:14044": "mahatyāṃ mohayāminyām ulbaṇo 'jñānakauśikaḥ / śmaśāna iva vetālaḥ parivalgati hṛddrume //MU_5,84.13//",
    "GSP27moksop_u:14045": "etāś cānyāś ca bahvyo 'pi tvayīndriyagaṇe sati / piśācā iva śarvaryāṃ pravalganty aśubhaśriyaḥ //MU_5,84.14//",
    "GSP27moksop_u:14046": "tvayi tv asati he sādho sarvā eva śubhaśriyaḥ / prabhāta iva padminyas sālokaṃ vikasanty alam //MU_5,84.15//",
    "GSP27moksop_u:14047": "praśāntamohamihikaṃ rājate hṛdayāmbaram / nirmalālokavalitaṃ nīrajaskaṃ tatāntaram //MU_5,84.16//",
    "GSP27moksop_u:14048": "aśaṅkitaṃ nabhaḥkośapatitopalapūravat / nāpatanti vikalpaughāś ciraṃ vaikalyakāriṇaḥ //MU_5,84.17//",
    "GSP27moksop_u:14049": "sarvasyāhlādanī śītā maitrī paramapāvanī / abhyudeti hṛdo hṛdyā sutaror iva mañjarī //MU_5,84.18//",
    "GSP27moksop_u:14050": "antaśchidravatī jāḍyayuktā guptaguṇā svayam / cintā śoṣam upāyāti himadagdheva padminī //MU_5,84.19//",
    "GSP27moksop_u:14051": "ālokas sphuṭatām antar āyāty ajñānasaṅkṣaye / praśāmyaty ambude vyomni śaradīvārkamaṇḍalam //MU_5,84.20//",
    "GSP27moksop_u:14052": "prasannasphāragambhīram akṣubdham aparāhatam / hṛdayaṃ samatām eti śāntavāta ivārṇavaḥ //MU_5,84.21//",
    "GSP27moksop_u:14053": "amṛtāpūrapūrṇena nityānandamayena ca / sthīyate puruṣeṇāntaśśītena śaśinā yathā //MU_5,84.22//",
    "GSP27moksop_u:14054": "saṃvidaṃśaikaviśrāntaṃ samagraṃ sacarācaram / bhāvyate bharitākāraṃ vapur ānandamantharam //MU_5,84.23//",
    "GSP27moksop_u:14055": "na bhavaty astasaṅgānām āśāpāśavidhāyinām / dagdhānām iva parṇānāṃ janmanāṃ punarāgatiḥ //MU_5,84.24//",
    "GSP27moksop_u:14056": "puṃsā kṣapitasaṃsārajarājanmamahādhvanā / apunarbhramaṇāyātmadrume viśramyate ciram //MU_5,84.25//",
    "GSP27moksop_u:14057": "evamprāyās tathānyāś ca bhavanti guṇasampadaḥ / asati tvayi sarvāśin sarvāśākṣaṇadākṣaye //MU_5,84.26//",
    "GSP27moksop_u:14058": "pakṣayor etayoś citta sattāsattāsvarūpayoḥ / yenaiva paśyasi śreyas tam evāṅgīkuru kṣaṇāt //MU_5,84.27//",
    "GSP27moksop_u:14059": "svātmābhāvas tava sukhaṃ manye mānavatāṃ vara / tam eva bhāvayābhāvaṃ sukhatyāgo hi mūḍhatā //MU_5,84.28//",
    "GSP27moksop_u:14060": "yadi tv asti bhavat satyam antarbhāvitacetanam / jīvatas tat tavātyantam abhāvaṃ ka ivecchati //MU_5,84.29//",
    "GSP27moksop_u:14061": "kiṃ tu nāsty asi satyena vadāmi tava sundara / tena mithyaiva jīvāmīty āsthayā mā bhavāsukhi //MU_5,84.30//",
    "GSP27moksop_u:14062": "prakrame vāsi nāsty eva yā vā bhrāntyā tvadastitā / sāpīdānīṃ vicāreṇa bhṛśaṃ saṅkṣayam āgatā //MU_5,84.31//",
    "GSP27moksop_u:14063": "etāvad eva te rūpaṃ sādho yad avicāraṇam / vicāre vihite samyak tvam arūpam asat sthitam //MU_5,84.32//",
    "GSP27moksop_u:14064": "avicārāt prajātaṃ tvam anālokāt tamo yathā / vicāreṇopaśāntaṃ tvam ālokena tamo yathā //MU_5,84.33//",
    "GSP27moksop_u:14065": "etāvantaṃ sakhe kālaṃ babhūvālpavivekitā / tāvataivātipīnatvam abhūd duḥkhaikakāraṇam //MU_5,84.34//",
    "GSP27moksop_u:14066": "mohasaṅkalpamātreṇa bālavetālavad bhavat / babhūvātyantasaṅkalpe kṣīṇe tvayi bhavat sthitam //MU_5,84.35//",
    "GSP27moksop_u:14067": "idānīm uditaṃ nityaṃ tvaṃ prāgrūpe kṣayaṃ gate / vivekasya prasādena vivekāya namo namaḥ //MU_5,84.36//",
    "GSP27moksop_u:14068": "babhūvithāprabuddhaṃ tvaṃ cittakātyantabodhataḥ / cittatāyāṃ vinaṣṭāyāṃ sthitas tvaṃ parameśvaraḥ //MU_5,84.37//",
    "GSP27moksop_u:14069": "prāksvarūpavilāsas te śreyasi sthitim āgataḥ / samastavāsanonmuktas sampraty asi maheśvaraḥ //MU_5,84.38//",
    "GSP27moksop_u:14070": "yasyāvivekād utpattis sa vivekād vinaśyati / prakāśena prayāty antam anālokodbhavaṃ tamaḥ //MU_5,84.39//",
    "GSP27moksop_u:14071": "anicchato 'pi te sādho vicāre sthitim āgate / arthato 'yam upāyāto vināśas sukhasiddhaye //MU_5,84.40//",
    "GSP27moksop_u:14072": "tasmān nāsty asi nirṇītam iti siddhāntayuktibhiḥ / mitrendriyeśvara svasti bhavatas tv astam āgatam //MU_5,84.41//",
    "GSP27moksop_u:14073": "nityaṃ pūrvam abhūtāya nāstirūpāya samprati / bhaviṣyate ca nodarkas svamanas svasti te 'stv iti //MU_5,84.42//",
    "GSP27moksop_u:14074": "parinirvāmi śānto 'smi diṣṭyāsmi vigatajvaraḥ / svātmany evāvatiṣṭhe 'haṃ turyarūpe pade sthitaḥ //MU_5,84.43//",
    "GSP27moksop_u:14075": "ato nāsty eva nāsty eva saṃsārī cittasaṃsthitiḥ / ātmā tv asty eva cāsty eva yasmād anyan na vidyate //MU_5,84.44//",
    "GSP27moksop_u:14076": "ayam ātmeti kalanā manye no nirmalāntarā / pratiyogivyavacchedakalanaikasya vā kutaḥ //MU_5,84.45//",
    "GSP27moksop_u:14077": "ahaṃ tenāyam ātmeti kalanām anudāharan / maunī svātmani nirvāmi taraṅga iva vāriṇi //MU_5,84.46//",
    "GSP27moksop_u:14078": "saṃśāntavāsanam anāśritacetanāṃśam aprāṇasañcaraṇam astavināśadoṣam / saṃvedyavarjitam upetya susaṃvidaṃśaṃ śāmyāmi maunam ayam eva nirīham antaḥ //MU_5,84.47//",
    "GSP27moksop_u:14079": "vītahavyavṛttānte cittāsattāvicārayogopadeśo nāma sargaḥ",
    "GSP27moksop_u:14080": "pañcāśītitamas sargaḥ",
    "GSP27moksop_u:14081": "vasiṣṭhaḥ: iti nirṇīya sa munir vītahavyo vivāsanaḥ / āsīt samādhāv acalo vindhyaparvatakoṭare //MU_5,85.1//",
    "GSP27moksop_u:14082": "aparispanditāśeṣaspandanānandasundaraḥ / babhūvāstaṅgatamanās stimitāmbhodhiśobhanaḥ //MU_5,85.2//",
    "GSP27moksop_u:14083": "antar eva śaśāmāsya krameṇa prāṇasantatiḥ / jvālājālaparispando dagdhendhana ivānale //MU_5,85.3//",
    "GSP27moksop_u:14084": "anantarniṣṭhatāṃ yāte bāhyārthe cāpy asaṃsthite / śeṣe tu labdhasaṃsthāne tasya sphuritapakṣmaṇī //MU_5,85.4//",
    "GSP27moksop_u:14085": "ghrāṇaprāntagatālpālpasamāloka ivekṣaṇe / ardhakuṭmalitaiḥ padmaiś śriyam āyayatus samām //MU_5,85.5//",
    "GSP27moksop_u:14086": "samakāyaśirogrīvasthānakas sa mahāmatiḥ / āsīc chailād ivotkīrṇaś citrārpita ivātha vā //MU_5,85.6//",
    "GSP27moksop_u:14087": "tathā pratiṣṭhatas tasya saṃvatsaraśatatrayam / koṭare vindhyakacchasya yayāv ardhamuhūrtavat //MU_5,85.7//",
    "GSP27moksop_u:14088": "etāvantam asau kālaṃ nābudhyata kilātmavān / jīvanmuktatayā dhyānī na ca tatyāja tāṃ tanum //MU_5,85.8//",
    "GSP27moksop_u:14089": "tāvatkālaṃ sa subhago na prābudhyata yogavit / uddāmair ambudārāvair āsārabharaghargharaiḥ //MU_5,85.9//",
    "GSP27moksop_u:14090": "paryantamaṇḍalādhīśamṛgayāravabṛṃhitaiḥ / ṛkṣavānaranirhrādair mātaṅgāsphoṭanissvanaiḥ //MU_5,85.10//",
    "GSP27moksop_u:14091": "siṃhasaṃrambharaṭitair nirjharārāvajhāṅkṛtaiḥ / viṣamāśanisampātair gajakolāhalair ghanaiḥ //MU_5,85.11//",
    "GSP27moksop_u:14092": "pramattaśarabhāsphoṭair bhūkampataṭaghaṭṭanaiḥ / vanadāhadhamaddhvānair jalaughāhatavellanaiḥ //MU_5,85.12//",
    "GSP27moksop_u:14093": "mahopalatalāghātair dharaṇītalamajjanaiḥ / jalaughāndolanāpātais tāpair analakarkaśaiḥ //MU_5,85.13//",
    "GSP27moksop_u:14094": "kevalaṃ vahati svairaṃ kāle kalitakāraṇe / pariyāntīṣu varṣāsu laharīṣv iva vāriṇi //MU_5,85.14//",
    "GSP27moksop_u:14095": "svalpenaiva sa kālena tasmin parvatakandare / prāvṛḍoghavinunnena paṅkenorvītale kṛtaḥ //MU_5,85.15//",
    "GSP27moksop_u:14096": "tatrāsāv avasad bhūmeḥ koṭare saṅkaṭodare / paṅkasampiṇḍitaskandaḥ parvate 'ntaś śilā yathā //MU_5,85.16//",
    "GSP27moksop_u:14097": "śatatraye tu varṣāṇām atha yāte svayaṃ prabhuḥ / prābudhyatātmarūpātmā dharākoṭarapīḍitaḥ //MU_5,85.17//",
    "GSP27moksop_u:14098": "saṃvid evāsya taṃ dehaṃ jagrāhorvīnipīḍitam / na tu prāṇamayas spandaḥ prāṇasaṃsaraṇaṃ vinā //MU_5,85.18//",
    "GSP27moksop_u:14099": "utpatya prauḍhim āsādya kalanā hṛdayāmbare / svamanorūpiṇī tasya hṛdy evānubabhūva sā //MU_5,85.19//",
    "GSP27moksop_u:14100": "kailāsakānane kānte kadambasya taros tale / munitvaṃ śatam abdānāṃ jīvanmuktātma nirmalam //MU_5,85.20//",
    "GSP27moksop_u:14101": "vidyādharatvaṃ varṣāṇāṃ śatam ādhivivarjitam / yugapañcakam indratvaṃ praṇataṃ suracāraṇaiḥ //MU_5,85.21//",
    "GSP27moksop_u:14102": "rāmaḥ: munitvādiṣu teṣv asya pratibhāseṣu bho mune / niyamo 'niyamaś caiva dikkālaniyateḥ katham //MU_5,85.22//",
    "GSP27moksop_u:14103": "vasiṣṭhaḥ: sarvātmikaiṣā cicchaktir yatrodeti yathā yathā / tathā tathāśu bhavati tadātmaikasvabhāvataḥ //MU_5,85.23//",
    "GSP27moksop_u:14104": "yadā yatra yathā buddho niyamas sa tathā sthitaḥ / deśakālādiniyamakramāṇāṃ tanmayātmanām //MU_5,85.24//",
    "GSP27moksop_u:14105": "tena nānāvidhāny eṣa jaganti paridṛṣṭavān / hṛdi saṃvedanākāśe vītahavyo vivāsanaḥ //MU_5,85.25//",
    "GSP27moksop_u:14106": "samyagbodhavatām eṣā vāsanaiva na vāsanā / jñānāgnidagdhā dagdhasya keva bījasya bījatā //MU_5,85.26//",
    "GSP27moksop_u:14107": "kalpam ekaṃ gaṇatvaṃ sa candramauleś cakāra ha / samastavidyāniyataṃ trikālāmaladarśanam //MU_5,85.27//",
    "GSP27moksop_u:14108": "yo yādṛgdṛḍhasaṃskāras sa sampaśyati tādṛśam / jīvanmuktatayaivaitad vītahavyo 'nubhūtavān //MU_5,85.28//",
    "GSP27moksop_u:14109": "rāmaḥ: evaṃ sthite muniśreṣṭha jīvanmuktamater api / bandhamokṣadṛśas santi vītahavyātmano yathā //MU_5,85.29//",
    "GSP27moksop_u:14110": "vasiṣṭhaḥ: yathāsthitam idaṃ viśvaṃ śāntam ākāśanirmalam / brahmaiva jīvanmuktānāṃ bandhamokṣadṛśaḥ kutaḥ //MU_5,85.30//",
    "GSP27moksop_u:14111": "evaṃ saṃvinnabho bhāti yatra yatra yathā yathā / tatra tatra tathā tāvat tāvat tad vindate tatam //MU_5,85.31//",
    "GSP27moksop_u:14112": "tenānubhūtāni bahūny anubhūyanta eva ca / jaganti sarvātmatayā brahmarūpeṇa rāghava //MU_5,85.32//",
    "GSP27moksop_u:14113": "dharākoṭaranirmagnavītahavyacidātmasu / jagatsu teṣv asaṅkhyeṣu nīrūpeṣu mahātmasu //MU_5,85.33//",
    "GSP27moksop_u:14114": "yaś śakro 'navabuddhātmā so 'dya cīneṣu pārthivaḥ / kartuṃ pravṛtto mṛgayāṃ kṣaṇe 'smin nīpakānane //MU_5,85.34//",
    "GSP27moksop_u:14115": "yo haṃso 'navabuddhātmā padme paitāmahe 'bhavat / sthitas sa eṣa dāśeśaḥ kailāsavanakuñjake //MU_5,85.35//",
    "GSP27moksop_u:14116": "yo rājānavabuddhātmā bhūmau saurāṣṭramaṇḍale / sa eṣa hi sthito 'ndhrāṇāṃ grāme vipulapādapaḥ //MU_5,85.36//",
    "GSP27moksop_u:14117": "rāmaḥ: mānasaḥ kila sargo 'sau vītahavyasya tatra ye / dehino bhrāntimātraṃ te vadehākāriṇaḥ katham //MU_5,85.37//",
    "GSP27moksop_u:14118": "vasiṣṭhaḥ: yadi bhrāntyekamātrātma vītahavyasya taj jagat / tad idaṃ bhāsate nāma kimmayaṃ pratibhāsate //MU_5,85.38//",
    "GSP27moksop_u:14119": "idam aṅga sacinmātramanomātraṃ bhramātmakam //MU_5,85.39//",
    "GSP27moksop_u:14120": "vastutas tu na tan nāma jagan nedaṃ ca netarat / na cāpi na jagatsattā brahmedaṃ bhāti kevalam //MU_5,85.40//",
    "GSP27moksop_u:14121": "bhāvi bhūtaṃ bhaviṣyac ca tac cedaṃ ca tathetarat / jagat sarvam idaṃ dṛśyaṃ saṃvinmātramanomayam //MU_5,85.41//",
    "GSP27moksop_u:14122": "evaṃrūpam idaṃ yāvan na parijñātam īdṛśam / vajrasāraṃ dṛḍhaṃ tāvaj jātaṃ sat paramāmbaram //MU_5,85.42//",
    "GSP27moksop_u:14123": "ajñānāṃ mana evedam itthaṃ sampravijṛmbhate / pratyullāsavilāsātma jalam ambunidhāv iva //MU_5,85.43//",
    "GSP27moksop_u:14124": "yathāsthitenaiva cidambareṇa svacittvam eveti mano'bhidhānam / sphārīkṛtaṃ tena jagac ca dṛśyam evaṃ tataṃ naiva tataṃ ca kiñcit //MU_5,85.44//",
    "GSP27moksop_u:14125": "vītahavyamanojagadvarṇanaṃ nāma sargaḥ",
    "GSP27moksop_u:14126": "ṣaḍaśītitamas sargaḥ",
    "GSP27moksop_u:14127": "rāmaḥ: atha kiṃ vītahavyasya sthitaṃ tasmin vanodare / katham uddhṛtavān dehaṃ sa sampannaś ca kiṃ katham //MU_5,86.1//",
    "GSP27moksop_u:14128": "vasiṣṭhaḥ: anantaram anantātma vītahavyābhidhaṃ manaḥ / svam evātmacamatkāram itthaṃ tam avabuddhavān //MU_5,86.2//",
    "GSP27moksop_u:14129": "sarvasyāsya gaṇasyābhūt prāgjātismaraṇe svayam / icchā kadācit sakalaprāgjanmālokanaṃ prati //MU_5,86.3//",
    "GSP27moksop_u:14130": "aśeṣān sa dadarśātha naṣṭān naṣṭān svadehakān / anaṣṭānāṃ tato madhyāt taṃ dharākoṭarasthitam //MU_5,86.4//",
    "GSP27moksop_u:14131": "yadṛcchayaiva proddhartuṃ dehaṃ tasyābhavan matiḥ / śarīraṃ vītahavyākhyaṃ dharākoṭarapīḍitam //MU_5,86.5//",
    "GSP27moksop_u:14132": "prāvṛḍoghopanītaṃ svapṛṣṭhasthaṃ paṅkamaṇḍalam / tṛṇajālāvakīrṇatvaṃ dehapṛṣṭhamṛdas tathā //MU_5,86.6//",
    "GSP27moksop_u:14133": "etad dṛṣṭvā mahātejā dharāvivarayantritaḥ / bhūyo 'pi cintayām āsa dhiyā paramabodhayā //MU_5,86.7//",
    "GSP27moksop_u:14134": "sarvasampiṇḍitāṅgatvāt kāyo me prāṇavāyubhiḥ / mūkaś calitum ākrāntaś śaknoti na manāg api //MU_5,86.8//",
    "GSP27moksop_u:14135": "tad gatvā praviśāmy āśu deham etaṃ vivasvataḥ / tadīyaḥ piṅgalo deham uddhariṣyati me tataḥ //MU_5,86.9//",
    "GSP27moksop_u:14136": "atha vā kiṃ mamaitena śāmyāmy aham avighnataḥ / nirvāmi svaṃ padaṃ yāmi ko 'rtho me dehalīlayā //MU_5,86.10//",
    "GSP27moksop_u:14137": "iti sañcintya manasā vītahavyo mahāmate / tūṣṇīṃ sthitvā kṣaṇaṃ bhūyaś cintayām āsa bhūtale //MU_5,86.11//",
    "GSP27moksop_u:14138": "upādeyo hi dehasya na me tyāgo na saṃśrayaḥ / yādṛśo dehasantyāgas tādṛśo dehasaṃśrayaḥ //MU_5,86.12//",
    "GSP27moksop_u:14139": "tad yāvad asti deho 'yaṃ na yāvad aṇutāṃ gataḥ / tāvad enam upāruhya kiñcit pravicarāmy aham //MU_5,86.13//",
    "GSP27moksop_u:14140": "piṅgalena śarīraṃ svam uddhartuṃ tāpanaṃ vapuḥ / praviśāmi nabhassaṃsthaṃ makuraṃ pratibimbavat //MU_5,86.14//",
    "GSP27moksop_u:14141": "ity asau munir ādityaṃ viveśānilarūpadhṛt / puryaṣṭakavapur bhūtvā śastrapiṇḍam ivānalaḥ //MU_5,86.15//",
    "GSP27moksop_u:14142": "bhagavān ravir apy enaṃ hṛdgataṃ munināyakam / dṛṣṭvā so 'cintayat kāryapaurvāparyam udāradhīḥ //MU_5,86.16//",
    "GSP27moksop_u:14143": "vindhyakandarabhūdeśam agraṃ munikalevaram / tṛṇopalaparicchannaṃ dadarśa gatasaṃvidam //MU_5,86.17//",
    "GSP27moksop_u:14144": "ṛṣeś cikīrṣitaṃ jñātvā bhānur gaganamadhyagaḥ / dharāto munim uddhartum ādideśāgragaṃ gaṇam //MU_5,86.18//",
    "GSP27moksop_u:14145": "vītahavyamunes saṃvit sā puryaṣṭakarūpiṇī / raviṃ vātamayī pūjyaṃ praṇanāmāśu cetasā //MU_5,86.19//",
    "GSP27moksop_u:14146": "bhānunāthābhyanujñāto mānapūrvakam agragam / viveśa piṅgalākāraṃ vindhyakandaragāminam //MU_5,86.20//",
    "GSP27moksop_u:14147": "piṅgalo 'sau nabhas tyaktvā kuñjakuñjarasundaram / prāpa vindhyavanaṃ prāvṛṇmattābhrāmbarabhāsuram //MU_5,86.21//",
    "GSP27moksop_u:14148": "uddadhāra dharākośān nakhaniṣkṛṣṭabhūdharaḥ / kalevaraṃ muneḥ paṅkān mṛṇālam iva sārasaḥ //MU_5,86.22//",
    "GSP27moksop_u:14149": "maunaṃ puryaṣṭakam atha svaṃ viveśa kalevaram / nabhastalapariśrānto vihaṅgama ivālayam //MU_5,86.23//",
    "GSP27moksop_u:14150": "praṇamyāśu mitho mūrtī vītahavyanabhaścarau / babhūvatus svakāryaikatatparau tejasāṃ nidhī //MU_5,86.24//",
    "GSP27moksop_u:14151": "jagāma piṅgalo vyoma muniś ca vimalaṃ saraḥ / tārakākārakumudaṃ sūryāṃśukacadākṛti //MU_5,86.25//",
    "GSP27moksop_u:14152": "vītahavyo mamajjāśu sarasy utphullapaṅkaje / paṅkapalvalalīlānte vane kalabhako yathā //MU_5,86.26//",
    "GSP27moksop_u:14153": "tatra snātvā japaṃ kṛtvā pūjayitvā divākaram / tapobhūṣitayā tanvā pūrvavat punar ābabhau //MU_5,86.27//",
    "GSP27moksop_u:14154": "maitryā tayā samatayā parayā ca śāntyā satprajñayā muditayā kṛpayā śriyā ca / yukto munis sakalasaṅgavimuktacetā vindhye sarittaṭagato dinam eva reme //MU_5,86.28//",
    "GSP27moksop_u:14155": "vītahavyasamādhiyogopadeśo nāma sargaḥ",
    "GSP27moksop_u:14156": "saptāśītitamas sargaḥ",
    "GSP27moksop_u:14157": "vasiṣṭhaḥ: dinānte sa samādhātuṃ punar eva mano muniḥ / viveśa kāñcid vitatāṃ vijanāṃ vindhyakandarām //MU_5,87.1//",
    "GSP27moksop_u:14158": "tad evāthānusandhānam atyajat samam indriyaiḥ / cetasā kathayām āsa dṛṣṭalokaparāvaraḥ //MU_5,87.2//",
    "GSP27moksop_u:14159": "pūrvam evendriyagaṇo mayā parihṛtas sphuṭam / idānīṃ cintayā nārthaḥ punar vitatayā mama //MU_5,87.3//",
    "GSP27moksop_u:14160": "asti nāstīti kalanāṃ bhaṅktvā mṛdvīṃ latām iva / śeṣe tu baddhasaṃsthānaṃ tiṣṭhāmy acalaśṛṅgavat //MU_5,87.4//",
    "GSP27moksop_u:14161": "udito 'staṅgata iva svastaṅgata ivoditaḥ / samas samarasābhāsas tiṣṭhāmi svasthatāṃ gataḥ //MU_5,87.5//",
    "GSP27moksop_u:14162": "prabuddho 'pi suṣuptasthas suṣuptasthaḥ prabuddhavān / turyam ālambya kāryāntaṃ tiṣṭhāmi stambhitasthitiḥ //MU_5,87.6//",
    "GSP27moksop_u:14163": "sthiras sthāṇur ivaikānte svāntānte sarvatas sthite / sattvasāmānyasāmye hi tiṣṭhāmy apagatāmayaḥ //MU_5,87.7//",
    "GSP27moksop_u:14164": "iti sañcintya sa dhyāne punas tasthau dināni ṣaṭ / tataḥ prabodham āpannaḥ kṣaṇasupta ivādhvagaḥ //MU_5,87.8//",
    "GSP27moksop_u:14165": "evaṃsiddhas sa bhagavān vītahavyo mahātapāḥ / vijahāra ciraṃ kālaṃ jīvanmuktatayā tayā //MU_5,87.9//",
    "GSP27moksop_u:14166": "vastu nābhinanandāsau na nininda kadācana / na jagāma tathodvegaṃ na ca harṣam avāpa ha //MU_5,87.10//",
    "GSP27moksop_u:14167": "gacchatas tiṣṭhataś caiva tasyeyam abhavad dhṛdi / vinodāya svacittasya kathā svamanasā saha //MU_5,87.11//",
    "GSP27moksop_u:14168": "avyayendriyavargeśa manaś śamavatā tvayā / paśyānandasukhaṃ kīdṛg idam āsāditaṃ tatam //MU_5,87.12//",
    "GSP27moksop_u:14169": "eṣaivānārataṃ tasmān nīrāgaiva daśā tvayā / avalambyā parityājyaṃ cāpalaṃ calatāṃ vara //MU_5,87.13//",
    "GSP27moksop_u:14170": "bho bho indriyacaurā he hatāśā hatanāmakāḥ / yuṣmākaṃ nāyam ātmāsti na bhavantas tathātmani //MU_5,87.14//",
    "GSP27moksop_u:14171": "vrajatāśu vināśāntam āśā vo viphalīkṛtāḥ / na samarthās samākrāntau bhavanto bhaṅgurāśrayāḥ //MU_5,87.15//",
    "GSP27moksop_u:14172": "vayam ātmeti yaiṣā vo babhūva kila vāsanā / tattvavismṛtijā sā hi dṛṣṭarajjubhujaṅgavat //MU_5,87.16//",
    "GSP27moksop_u:14173": "anātmany ātmatā saiṣā saiṣā vastuny avastutā / avicārād babhūveha vicāreṇa kṣayaṃ gatā //MU_5,87.17//",
    "GSP27moksop_u:14174": "bhavanto 'nye vayaṃ cānye brahmānyat kartṛtā parā / anyo bhoktānya ādatte ko doṣaḥ kasya kīdṛśaḥ //MU_5,87.18//",
    "GSP27moksop_u:14175": "vanebhyo dāru sañjātaṃ rajjavo veṇucarmaṇī / vāsī cāyaḥphalāny evaṃ takṣā grāsārtham udyataḥ //MU_5,87.19//",
    "GSP27moksop_u:14176": "itthaṃ yatheha sāmagryā svaśaktisthapadārthayā / sampannaḥ kākatālīyād ratho gṛhavarākṛtiḥ //MU_5,87.20//",
    "GSP27moksop_u:14177": "sampannaḥ kākatālīyāt svaśaktiniratendriyaḥ / tathaiva kila kāyo 'yaṃ keva kasyātra khaṇḍanā //MU_5,87.21//",
    "GSP27moksop_u:14178": "vismṛtir vismṛtā dūraṃ smṛtis sphuṭam anusmṛtā / sat saj jātam asac cāsat kṣayi kṣīṇaṃ sthiraṃ sthitam //MU_5,87.22//",
    "GSP27moksop_u:14179": "evaṃvidhena bhagavān vicāreṇa mahātapāḥ / so 'tiṣṭhan muniśārdūlo bahūn varṣagaṇān iha //MU_5,87.23//",
    "GSP27moksop_u:14180": "apunarbhavanāyaiva yatra cintāntam āgatā / mūḍhatā ca sudūrasthā tatrāsāv avasat sadā //MU_5,87.24//",
    "GSP27moksop_u:14181": "yathābhūtapadārthaughadarśanottham anantakam / dhyānāśvāsanam ālambya so 'vasat puruṣas sadā //MU_5,87.25//",
    "GSP27moksop_u:14182": "heyādeyasamāsaṅgatyāgādānadṛśoḥ kṣaye / pade paramapūrṇātmā so 'vasat svāntaśāntide //MU_5,87.26//",
    "GSP27moksop_u:14183": "so 'gastyaputro bhagavān vītahavyo vivāsanaḥ / videhamuktatāṃ prāpto yathā kālena tac chṛṇu //MU_5,87.27//",
    "GSP27moksop_u:14184": "triṃśadvarṣasahasrāṇi saptavarṣaśatāni ca / puṇyāśrama uṣitveha tathā merau surālaye //MU_5,87.28//",
    "GSP27moksop_u:14185": "vītahavyamuner āsīd icchānicchācchacetasaḥ / videhe kevalībhāve sīmānte janmakarmaṇām //MU_5,87.29//",
    "GSP27moksop_u:14186": "saṃsārāsaṅgasantyāgarasāsavavarecchayā / viveśa sa tayaikānte vindhyādrer hemakandaram //MU_5,87.30//",
    "GSP27moksop_u:14187": "apunassaṅgamāyāśu jagajjālam avekṣya saḥ / baddhapadmāsanaṃ sthitvā tatrovācātmanātmani //MU_5,87.31//",
    "GSP27moksop_u:14188": "rāga nīrāgatāṃ gaccha dveṣa nirdveṣatāṃ vraja / bhavadbhyāṃ suciraṃ kālam iha prakrīḍitaṃ mayā //MU_5,87.32//",
    "GSP27moksop_u:14189": "bhogā namo 'stu yuṣmabhyaṃ janmakoṭiśatāny aham / bhavadbhir lālito loke lālakair iva bālakaḥ //MU_5,87.33//",
    "GSP27moksop_u:14190": "imām api parāṃ puṇyāṃ nirvāṇapadavīm aham / yena vismāritas tasmai sukhāyāstu namo namaḥ //MU_5,87.34//",
    "GSP27moksop_u:14191": "tvaduttaptena he duḥkha mayātmānviṣṭa ādarāt / tasmāt tvadupadiṣṭo 'yaṃ mārgo mama namo 'stu te //MU_5,87.35//",
    "GSP27moksop_u:14192": "tvatprasādena labdheyaṃ śītalā padavī mayā / duḥkha nāmnaiva duḥkhaṃ tvaṃ sukhadātman namo 'stu te //MU_5,87.36//",
    "GSP27moksop_u:14193": "kalyāṇam astu te mitra saṃsārāsārajīvitā / deha sthitir iyaṃ yāmo vayam ātmīyam āspadam //MU_5,87.37//",
    "GSP27moksop_u:14194": "prāyo jaḍānāṃ jantūnām aho nu viṣamā gatiḥ / dehenāpi viyujye 'haṃ bhūtvā janmaśatāny api //MU_5,87.38//",
    "GSP27moksop_u:14195": "mitra kāya mayā na tvaṃ tyajyase cirabāndhava / tvayaivātmany upānītā svātmajñānavaśāt kṣatiḥ //MU_5,87.39//",
    "GSP27moksop_u:14196": "adhigamyātmavijñānam ātmanāśaḥ kṛtas tvayā / dehe nānyena bhagno 'si tvayaivaitad upāsitam //MU_5,87.40//",
    "GSP27moksop_u:14197": "ekākinyaiva śuṣyantyā praśānte mayi dīnayā / tvayā duḥkhaṃ na kartavyaṃ mātas tṛṣṇe vrajāmy aham //MU_5,87.41//",
    "GSP27moksop_u:14198": "kṣantavyāḥ kāma bhagavan viparītāparādhajāḥ / doṣā upaśamaikāntaṃ vrajāmy ādiśa mām alam //MU_5,87.42//",
    "GSP27moksop_u:14199": "cirāc cirāya cedānīm amba tṛṣṇe kilāvayoḥ / viyogo yogadoṣeṇa praṇāmo 'yam apaścimaḥ //MU_5,87.43//",
    "GSP27moksop_u:14200": "namas sukṛta sevyāya bhavate 'stu tvayā purā / narakebhyas samuttārya svarge 'ham abhiyojitaḥ //MU_5,87.44//",
    "GSP27moksop_u:14201": "kukāryakṣetrarūḍhāya narakaskandhavāhine / śāsanāpuṣpabhārāya namo duṣkṛtaśākhine //MU_5,87.45//",
    "GSP27moksop_u:14202": "yena sārdhaṃ ciraṃ bahvyo bhuktā duṣkṛtayonayaḥ / adya prabhṛty adṛśyāya tasmai mohāya te namaḥ //MU_5,87.46//",
    "GSP27moksop_u:14203": "pradhvanadvaṃśamadhuravacase pattravāsase / namo guhātapasvinyai vayasyāyai samādhiṣu //MU_5,87.47//",
    "GSP27moksop_u:14204": "saṃsārādhvani khinnasya tvaṃ samāśvāsakāraṇam / āsīr vayasyā susnigdhā sarvaśokāpahāriṇī //MU_5,87.48//",
    "GSP27moksop_u:14205": "sarvasaṅkaṭakhinnena doṣebhyo dravatā mayā / tvam ekā śokanāśārtham āśritā paramā sakhī //MU_5,87.49//",
    "GSP27moksop_u:14206": "vārddhakaikāntasuhṛde daṇḍakāṣṭhāya te namaḥ //MU_5,87.50//",
    "GSP27moksop_u:14207": "asthipañjaram ātmīyaṃ tathā raktāntratantukam / etāvanmātrasāraika gṛhītvā gaccha dehaka //MU_5,87.51//",
    "GSP27moksop_u:14208": "payaḥkṣobhaprakārebhyas snānebhyo 'pi namo namaḥ / namo 'stu vyavahārebhyas saṃsṛtibhyo namo 'stu vaḥ //MU_5,87.52//",
    "GSP27moksop_u:14209": "ete bhavantas sahajāḥ prāktanās suhṛdo mayā / krameṇa jyotkṛtāḥ prāṇās svasti vo 'stu vrajāmy aham //MU_5,87.53//",
    "GSP27moksop_u:14210": "bhavadbhis saha citrāsu mayā bahvīṣu yoniṣu / viśrāntaṃ girikuñjeṣu bhrāntaṃ lokāntareṣu ca //MU_5,87.54//",
    "GSP27moksop_u:14211": "krīḍitaṃ purapīṭhāntar uṣitaṃ parvateṣu ca / sthitaṃ kāryavilāseṣu prasthitaṃ vividhādhvasu //MU_5,87.55//",
    "GSP27moksop_u:14212": "na tad asti jagatkośe bhavadbhis saha yan mayā / na kṛtaṃ na hṛtaṃ nāttaṃ na dattaṃ nāvalambitam //MU_5,87.56//",
    "GSP27moksop_u:14213": "idānīṃ svāṃ diśaṃ yāntu bhavanto yāmy ahaṃ priyāḥ / saṃyogā viprayogāntās sarve saṃsāravartmani //MU_5,87.57//",
    "GSP27moksop_u:14214": "ayaṃ cākṣuṣa āloko viśatv ādityamaṇḍalam / viśantu vanapuṣpāṇi saugandhyānandasaṃvidaḥ //MU_5,87.58//",
    "GSP27moksop_u:14215": "prāṇānilās tathā sparśā viśantv adya prabhañjanam / viśantv ākāśakuharaṃ śabdaśravaṇapaṅktayaḥ //MU_5,87.59//",
    "GSP27moksop_u:14216": "galatv agnau ghṛtam iva candre kṣīṇavapur manaḥ //MU_5,87.60//",
    "GSP27moksop_u:14217": "sukhaduḥkhādayas sarve prayāntu svām avasthitim / tṛṣṇā śuṣyatu sārambhā hemanta iva padminī //MU_5,87.61//",
    "GSP27moksop_u:14218": "dagdhendhana ivārciṣmān nissneha iva dīpakaḥ / nirmandara ivāmbhodhir gatārka iva vāsaraḥ //MU_5,87.62//",
    "GSP27moksop_u:14219": "śaradīva ghanas svairaṃ prāptasargāntakalpavat / oṅkārānte 'stamananaṃ praśāmyāmy ātmanātmani //MU_5,87.63//",
    "GSP27moksop_u:14220": "vyapagatākhilakāryaparamparas sakaladṛśyadaśātigatasthitiḥ / praṇavaśāntyanusaṃsṛtiśāntadhīr vigatamohamalo 'yam ahaṃ sthitaḥ //MU_5,87.64//",
    "GSP27moksop_u:14221": "indriyavarganirākaraṇayogopadeśo nāma sargaḥ",
    "GSP27moksop_u:14222": "aṣṭāśītitamas sargaḥ",
    "GSP27moksop_u:14223": "vasiṣṭhaḥ: evaṃ kalitavān antaḥ praśāntamananaiṣaṇaḥ / śanair uccārayaṃś cāru praṇavaprāptibhūmikaḥ //MU_5,88.1//",
    "GSP27moksop_u:14224": "sabāhyābhyantarān sarvān sūkṣmān sthūlatarān api / trailokyakalpitāṃs tyaktvā saṅkalpān kalpakalpitān //MU_5,88.2//",
    "GSP27moksop_u:14225": "tiṣṭhann akṣubhitākāraś cintāmaṇir ivātmani / sampūrṇa iva śītāṃśur viśrānta iva mandaraḥ //MU_5,88.3//",
    "GSP27moksop_u:14226": "kumbhakāragṛhe cakraṃ saṃrodhitam iva bhramāt / ambhodhir iva sampūrṇas stimitasphāranirmalaḥ //MU_5,88.4//",
    "GSP27moksop_u:14227": "śāntatejastamaḥpuñjaṃ vigatārkendutārakam / adhūmābhrarajas svaccham anantaṃ śaradīva kham //MU_5,88.5//",
    "GSP27moksop_u:14228": "saha praṇavaparyantadīrghanissvanatantunā / jahāv indriyatanmātrajālaṃ gandham ivānilaḥ //MU_5,88.6//",
    "GSP27moksop_u:14229": "tato jahau tamomātraṃ pratibhātam ivāntare / uttiṣṭhat prasphuradrūpaṃ prājñaḥ kopalavaṃ yathā //MU_5,88.7//",
    "GSP27moksop_u:14230": "pratibhātaṃ tatas tejo nimeṣārdhaṃ vicārya saḥ / jahau babhūva ca tadā na tamo na prakāśakam //MU_5,88.8//",
    "GSP27moksop_u:14231": "tām avasthām athāsādya manasā tan manastṛṇam / sphuritaṃ na manāg eva nimeṣārdhād aśātayat //MU_5,88.9//",
    "GSP27moksop_u:14232": "tato 'ṅgasaṃvidaṃ svasthāṃ pratibhāsam upāgatām / sadyojātaśiśujñānasamām akalanāmalām //MU_5,88.10//",
    "GSP27moksop_u:14233": "nimeśārdhārdhabhāgena kālenākalanaḥ prabhuḥ / jahau citaś cetyadaśāṃ spandaśaktim ivānilaḥ //MU_5,88.11//",
    "GSP27moksop_u:14234": "paśyantīpadam āsādya sattāmātrātmakaṃ tataḥ / suṣuptapadam āsādya tasthau merur ivācalaḥ //MU_5,88.12//",
    "GSP27moksop_u:14235": "tatas suṣuptasaṃsthānasthityā sthitvā vibhur manāk / suṣupte sthairyam āsādya turyarūpam upāyayau //MU_5,88.13//",
    "GSP27moksop_u:14236": "nirānando 'pi sānandas sac cāsac cāpi tatra saḥ / āsīn nakiñcit kiñcic ca prakāśas timiraṃ tathā //MU_5,88.14//",
    "GSP27moksop_u:14237": "acinmayaṃ cinmayaṃ ca neti neti yad ucyate / tat tatas sambabhūvāsau madgirām apy agocaraḥ //MU_5,88.15//",
    "GSP27moksop_u:14238": "tad asau suṣamaṃ sthānaṃ padaṃ paramapāvanam / sarvabhāvāntaragatam abhūt sarvavivarjitam //MU_5,88.16//",
    "GSP27moksop_u:14239": "yac chūnyavādināṃ śūnyaṃ brahma brahmavidāṃ varam / vijñānamātraṃ vijñānavidāṃ yad amalātmakam //MU_5,88.17//",
    "GSP27moksop_u:14240": "puruṣas sāṅkhyadṛṣṭīnām īśvaro yogavādinām / śivaś śaśikalaṅkānāṃ kālaḥ kālakavādinām //MU_5,88.18//",
    "GSP27moksop_u:14241": "ātmātmanas tadviduṣāṃ nairāśyaṃ tādṛśātmanām / madhyaṃ mādhyamikānāṃ ca sarvaṃ suśamacetasām //MU_5,88.19//",
    "GSP27moksop_u:14242": "yat sarvaśāstrasiddhānto yat sarvahṛdayānugam / yat sarvaṃ sarvadā sārvaṃ yat sat tat sad asau sthitaḥ //MU_5,88.20//",
    "GSP27moksop_u:14243": "yad anuttamaniṣṣyando dīpaṃ yat tejasām api / svānubhūtyekamānaṃ yat tat tat tat tad asau sthitaḥ //MU_5,88.21//",
    "GSP27moksop_u:14244": "yad ekaṃ cāpy anekaṃ ca sāñjanaṃ ca nirañjanam / yat sarvaṃ cāpy asarvaṃ ca tat tat tat tad asau sthitaḥ //MU_5,88.22//",
    "GSP27moksop_u:14245": "ajam ajaram anādyam ādyam ekaṃ padam akalaṃ sakalaṃ ca niṣkalaṃ ca / sthita iti sa tadā nabhassvarūpād api vimalasthitir īśvaraḥ kṣaṇena //MU_5,88.23//",
    "GSP27moksop_u:14246": "vītahavyanirvāṇayogopadeśo nāma sargaḥ",
    "GSP27moksop_u:14247": "ekonanavatitamas sargaḥ",
    "GSP27moksop_u:14248": "vasiṣṭhaḥ: prāpya saṃsṛtisīmāntaṃ duḥkhābdheḥ pāram āgataḥ / vītahavyaś śaśāmaivam apunarmanase muniḥ //MU_5,89.1//",
    "GSP27moksop_u:14249": "tasmiṃs tathopaśānte hi parāṃ nirvṛtim āgate / payaḥkaṇa ivāmbhodhau sve pade pariṇāmini //MU_5,89.2//",
    "GSP27moksop_u:14250": "tathaiva tiṣṭhan nisspandas sa kāyo mlānim āyayau / antar virasatāṃ prāpya mārgaśīrṣāntaparṇavat //MU_5,89.3//",
    "GSP27moksop_u:14251": "tasya dehadrumāntassthaṃ tyaktvā hṛnnīḍam āyayuḥ / proḍḍīya prāṇavihagā yantronmuktāśmavan nabhaḥ //MU_5,89.4//",
    "GSP27moksop_u:14252": "bhūteṣv eva praviṣṭāni bhūtāni sakalāny alam / māṃsāsthiyantraṃ dehas tu vanāvanitale 'vasat //MU_5,89.5//",
    "GSP27moksop_u:14253": "cidarṇavaṃ praviṣṭā cid dhātavo dhātuṣu sthitāḥ / sve svarūpe sthitaṃ sarvaṃ munāv upaśamaṃ gate //MU_5,89.6//",
    "GSP27moksop_u:14254": "eṣā te kathitā rāma vicāraśataśālinī / viśrāntir vītahavyasya prajñayaitāṃ vivecaya //MU_5,89.7//",
    "GSP27moksop_u:14255": "evamprakārayā yuktyā svavicāraṇayeddhayā / tattvam ālokya tatsāram ātiṣṭhotthāya rāghava //MU_5,89.8//",
    "GSP27moksop_u:14256": "yad etad akhilaṃ rāma bhavate varṇitaṃ mayā / yad idaṃ varṇayāmy anyad varṇayiṣyāmi yac ca vā //MU_5,89.9//",
    "GSP27moksop_u:14257": "trikāladarśinā nityaṃ ciraṃ ca kila jīvatā / vicāritaṃ ca dṛṣṭaṃ ca mayā tad akhilaṃ svayam //MU_5,89.10//",
    "GSP27moksop_u:14258": "tad etām amalāṃ dṛṣṭim avalambya mahāmate / jñānam āsādaya paraṃ jñānān muktir hi labhyate //MU_5,89.11//",
    "GSP27moksop_u:14259": "jñānān nirduḥkhatodeti jñānād ajñānasaṅkṣayaḥ / jñānād eva parā siddhir nānyasmād rāma vastutaḥ //MU_5,89.12//",
    "GSP27moksop_u:14260": "jñānena sakalān pāśān vinikṛtya samantataḥ / śātitāśeṣacittādrir vītahavyo munīśvaraḥ //MU_5,89.13//",
    "GSP27moksop_u:14261": "vītahavyātmikā saṃvit saṅkalpajagatīti sā / anubhūtavatī viśvam idam eva ca taj jagat //MU_5,89.14//",
    "GSP27moksop_u:14262": "vītahavyo manomātraṃ mano 'haṃ tvam ime 'drayaḥ / mano jagad idaṃ kṛtsnam anyatānanyate 'tra ke //MU_5,89.15//",
    "GSP27moksop_u:14263": "adhigataparamārthaḥ kṣīṇarāgādidoṣas sakalamalavikāropādhibhaṅgād atītaḥ / ciram anusṛtam anyais svaṃ svabhāvaṃ vivekī padam amalam anantaṃ prāptavāñ śāntaśokaḥ //MU_5,89.16//",
    "GSP27moksop_u:14264": "vītahavyaviśrāntis samāptā",
    "GSP27moksop_u:14265": "navatitamas sargaḥ",
    "GSP27moksop_u:14266": "vasiṣṭhaḥ: vītahavyavad ātmānaṃ nītvā viditavedyatām / vītarāgabhayadveṣas tiṣṭha rāghava karmasu //MU_5,90.1//",
    "GSP27moksop_u:14267": "triṃśadvarṣasahasrāṇi vijahāra yathā muniḥ / vītahavyo vītaśokas tathā vihara rāghava //MU_5,90.2//",
    "GSP27moksop_u:14268": "anye rājanyamunayo jñātajñeyā mahādhiyaḥ / yathāvasan svarājyeṣu tathāvasa mahāmate //MU_5,90.3//",
    "GSP27moksop_u:14269": "sukhaduḥkhakramair ātmā na kadācana gṛhyate / sarvago 'pi mahābāho kiṃ mudhā pariśocasi //MU_5,90.4//",
    "GSP27moksop_u:14270": "bahavo viditātmāno viharantīha bhūtale / na kecana vaśaṃ yātā duḥkhasyāṅga bhavān iva //MU_5,90.5//",
    "GSP27moksop_u:14271": "svastho bhava bhavodāras samo bhava sukhī bhava / sarvagas tvaṃ tvam ātmaiva tava nāsti punarbhavaḥ //MU_5,90.6//",
    "GSP27moksop_u:14272": "harṣāmarṣavikārāṇāṃ jīvanmuktā bhavādṛśaḥ / na kecana vaśaṃ yānti mṛgendrāś śākhinām iva //MU_5,90.7//",
    "GSP27moksop_u:14273": "rāmaḥ: anenaiva prasaṅgena saṃśayo 'yaṃ mamoditaḥ / śaratkāla ivāmbhodaṃ taṃ me tvaṃ tanutāṃ naya //MU_5,90.8//",
    "GSP27moksop_u:14274": "jīvanmuktaśarīrāṇāṃ katham ātmavidāṃ vara / śaktayo neha dṛśyante ākāśagamanādikāḥ //MU_5,90.9//",
    "GSP27moksop_u:14275": "vasiṣṭhaḥ: ākāśagamanādīni yāny etāni raghūdvaha / karmāṇi tāḥ padārthānāṃ sahajāḥ khalu śaktayaḥ //MU_5,90.10//",
    "GSP27moksop_u:14276": "yad vicitraṃ kriyājālaṃ darśyate gopyate punaḥ / rāma vastusvabhāvo 'sau na tad ātmavidāṃ matam //MU_5,90.11//",
    "GSP27moksop_u:14277": "anātmavid amukto 'pi nabhoviharaṇādikam / dravyakarmakriyākālaśaktyāpnoty eva rāghava //MU_5,90.12//",
    "GSP27moksop_u:14278": "nātmajñasyaiṣa viṣaya ātmajño hy ātmavān svayam / ātmanātmani santṛpto nāvidyām anudhāvati //MU_5,90.13//",
    "GSP27moksop_u:14279": "ye kecana jagadbhāvās tān avidyākṛtān viduḥ / kathaṃ teṣu kilātmajñas tyaktāvidyo nimajjati //MU_5,90.14//",
    "GSP27moksop_u:14280": "avidyām api ye yuktyā sādhayanti sukhātmikām / te hy avidyākṛtā eva na tv ātmajñās tathākramāḥ //MU_5,90.15//",
    "GSP27moksop_u:14281": "tattvajño vāpy atattvajño yaḥ kāladravyakarmabhiḥ / yathākramaṃ prayatate tasyendratvādi sidhyati //MU_5,90.16//",
    "GSP27moksop_u:14282": "ātmajñas tv iha sarvasmād atīto vigataiṣaṇaḥ / ātmany eva hi santuṣṭo na karoti na cehate //MU_5,90.17//",
    "GSP27moksop_u:14283": "na tasyārtho nabhogatyā na siddhyā na ca bhogakaiḥ / na prabhāveṇa no mānair nāśāmaraṇajīvitaiḥ //MU_5,90.18//",
    "GSP27moksop_u:14284": "nityatṛptaḥ praśāntātmā vītarāgo vivāsanaḥ / ākāśasadṛśākāras tajjña ātmani tiṣṭhati //MU_5,90.19//",
    "GSP27moksop_u:14285": "aśaṅkitopayātena duḥkhena ca sukhena ca / tṛpyaty apagatāsaṅgo jīvena maraṇena ca //MU_5,90.20//",
    "GSP27moksop_u:14286": "samudrasaridāpātakramasamprāptavastunā / samena viṣameṇāpi tiṣṭhaty ātmānam arcayan //MU_5,90.21//",
    "GSP27moksop_u:14287": "naiva tasya kṛtenārtho nākṛteneha kaścana / na cāsya sarvabhūteṣu kaścid arthavyapāśrayaḥ //MU_5,90.22//",
    "GSP27moksop_u:14288": "yas tu vā bhāvitātmāpi siddhijālāni vāñchati / sa siddhisādhakair dravyais tāni sādhayati kramāt //MU_5,90.23//",
    "GSP27moksop_u:14289": "sidhyatīttham idaṃ yuktyaivety ayaṃ niyateḥ kramaḥ / tryakṣādibhis suravarair vyarthīkartum na śakyate //MU_5,90.24//",
    "GSP27moksop_u:14290": "svabhāva eṣa vastūnāṃ svatas siddho hi nānyataḥ / niyatiṃ na jahāty eva śaśāṅka iva śītatām //MU_5,90.25//",
    "GSP27moksop_u:14291": "sarvajño 'pi samartho 'pi mādhavo 'pi haro 'pi vā / anyathā niyatiṃ kartuṃ na śaktaḥ kaścid eva hi //MU_5,90.26//",
    "GSP27moksop_u:14292": "dravyakālakriyāmantraprayogānāṃ svabhāvajāḥ / etās tāś śaktayo rāma yad vyomagamanādikam //MU_5,90.27//",
    "GSP27moksop_u:14293": "yathā viṣāṇi nighnanti madayanti madhūni ca / vamayanti ca bhuktāni madanāni phalāni ca //MU_5,90.28//",
    "GSP27moksop_u:14294": "tathā svabhāvavaśato dravyakālakriyākramāḥ / niyataṃ sādhayanty āśu prayogaṃ yuktiyogajāḥ //MU_5,90.29//",
    "GSP27moksop_u:14295": "etasmāt samatītasya yuktyā yuktasya rāghava / ātmajñānasya nāsty eva kartṛtā nāpy akartṛtā //MU_5,90.30//",
    "GSP27moksop_u:14296": "dravyamantrakriyākālayuktayas sādhusiddhidāḥ / paramātmapadaprāptau nopakurvanti kāścana //MU_5,90.31//",
    "GSP27moksop_u:14297": "yasyecchā vidyate kācit sa siddhiṃ sādhayaty alam / ātmajñānasya pūrṇatvān necchā sambhavati kvacit //MU_5,90.32//",
    "GSP27moksop_u:14298": "sarvecchājālasaṃśāntāv ātmalābhodayo hi yaḥ / tadviruddhā kathaṃ tasmād icchā sañjāyate 'nagha //MU_5,90.33//",
    "GSP27moksop_u:14299": "yā yodeti ca yasyecchā sa tayā yatate tathā / yathā kālaṃ tad āpnoti jño vāpy ajñataro 'pi vā //MU_5,90.34//",
    "GSP27moksop_u:14300": "vītahavyena yatitaṃ nājātecchena kiñcana / jātecchenāśu yatitaṃ protthito 'sau yathāvaneḥ //MU_5,90.35//",
    "GSP27moksop_u:14301": "evaṃ kālakriyādravyakarmayuktisvabhāvajāḥ / yatheṣṭam eva sidhyanti siddhayas svāḥ kramārjitāḥ //MU_5,90.36//",
    "GSP27moksop_u:14302": "yāḥ phalāvalayo yena samprāptās siddhināmikāḥ / tās tenādhigatā rāma nijāt prayatanadrumāt //MU_5,90.37//",
    "GSP27moksop_u:14303": "mahatāṃ nityatṛptānāṃ tajjñānāṃ bhāvitātmanām / īpsitāntaṃ prayātānāṃ nopakurvanti siddhayaḥ //MU_5,90.38//",
    "GSP27moksop_u:14304": "rāmaḥ: ayaṃ me saṃśayo brahman vītahavyasya sā tanuḥ / kravyādair na kathaṃ bhuktā kathaṃ klinnā na bhūtale //MU_5,90.39//",
    "GSP27moksop_u:14305": "tadaiva vītahavyo 'sau kathaṃ ca na gataḥ prabho / videhamuktatāṃ śīghraṃ yathāvad iti me vada //MU_5,90.40//",
    "GSP27moksop_u:14306": "vasiṣṭhaḥ: yā saṃvid valitā sādho vāsanāmalatantunā / sukhaduḥkhadaśādāhabhāginī bhavatīha sā //MU_5,90.41//",
    "GSP27moksop_u:14307": "nirmuktavāsanā śuddhasaṃvinmātramayī tu yā / tanus tiṣṭhati tacchede śaktā neha hi kecana //MU_5,90.42//",
    "GSP27moksop_u:14308": "śṛṇu yuktyā yayā yogitanuś chedādibhir bhramaiḥ / nākramyate mahābāho bahuvarṣaśatair api //MU_5,90.43//",
    "GSP27moksop_u:14309": "cetaḥ padārthe patati yasmin yasmin yadā yadā / tanmayaṃ tad bhavaty āśu tasmiṃs tasmiṃs tadā tadā //MU_5,90.44//",
    "GSP27moksop_u:14310": "tathā dṛṣṭāri hi mano vikāram upagacchati / dṛṣṭamitraṃ ca hṛdyatvaṃ svayam evābhipadyate //MU_5,90.45//",
    "GSP27moksop_u:14311": "rāgadveṣavihīne tu pathike pādape girau / bhavaty arāgavidveṣaṃ svayam ity anubhūyate //MU_5,90.46//",
    "GSP27moksop_u:14312": "mṛṣṭe laulyam upādatte durbhojye yāti naspṛhām / vairasyaṃ yāti kaṭuni svayam ity anubhūyate //MU_5,90.47//",
    "GSP27moksop_u:14313": "samasaṃvidvilāsāḍhye yad yadā yogidehake / hiṃsraṃ cetaḥ pataty āśu samatām eti tat tadā //MU_5,90.48//",
    "GSP27moksop_u:14314": "samaṃ sadbhāvamuktatvāc chedādau na pravartate / pāntho vyarthaṃ pathi grāme yathā grāmīṇakarmaṇi //MU_5,90.49//",
    "GSP27moksop_u:14315": "yogidehasamīpāt tu gatvā prāpnoti hiṃsratām / yad yad bhavati tatrāśu tathārūpaṃ na saṃśayaḥ //MU_5,90.50//",
    "GSP27moksop_u:14316": "iti hiṃsrair mṛgavyāghrasiṃhakīṭasarīsṛpaiḥ / na cchinnā vītahavyasya tanur bhūtalaśāyinī //MU_5,90.51//",
    "GSP27moksop_u:14317": "sarvatra vidyate saṃvit kāṣṭhaloṣṭopalādike / sattāsāmānyarūpeṇa saṃsthitā bālamūkavat //MU_5,90.52//",
    "GSP27moksop_u:14318": "poplūyamānā taralā kevalaṃ paridṛśyate / tanvī puryaṣṭakeṣv eva pratibimbaṃ jaleṣv iva //MU_5,90.53//",
    "GSP27moksop_u:14319": "tena bhūjalavāyvagnisaṃvittyā samarūpayā / na vikāraṃ tanur nītā vītahavyasya rāghava //MU_5,90.54//",
    "GSP27moksop_u:14320": "anyac ca śṛṇu he rāma spando nāśasya kāraṇam / vikārasya ca cittottho vātajo vā jagatsthitau //MU_5,90.55//",
    "GSP27moksop_u:14321": "prāṇānāṃ prāṇatā spandāt tacchāntau te dṛṣatsamāḥ / yatas sthitā dhāraṇayā tenānaṣṭāsya sā tanuḥ //MU_5,90.56//",
    "GSP27moksop_u:14322": "sabāhyābhyantaraṃ spandaś cetaso vātajo 'tha vā / na yasya vidyate tasya dūrasthau vikṛtikṣayau //MU_5,90.57//",
    "GSP27moksop_u:14323": "sabāhyābhyantaraṃ śānte spande tattvavidāṃ vara / dhātavas saṃsthitiṃ dehe na tyajanti kadācana //MU_5,90.58//",
    "GSP27moksop_u:14324": "saṃśānte dehagehasthe praspande cittavātayoḥ / dhātavo mairavaṃ sthairyaṃ yānti saṃstambhitātmakāḥ //MU_5,90.59//",
    "GSP27moksop_u:14325": "tathā ca dṛśyate loke spandaśāntau dṛḍhā sthitiḥ / dārūṇām iva dhīrāṇāṃ sarvāṅgānām acopatām //MU_5,90.60//",
    "GSP27moksop_u:14326": "iti varṣasahasrāṇi dehā jagati yoginām / na klidyanti na bhidyante 'bhagnavajralavā iva //MU_5,90.61//",
    "GSP27moksop_u:14327": "tadaiva vītahavyo 'sau śṛṇu kiṃ nopaśāntavān / deham utsṛjya tattvajño jñātajñeyatayā paraḥ //MU_5,90.62//",
    "GSP27moksop_u:14328": "ye hi vijñātavijñeyā vītarāgā mahādhiyaḥ / vicchinnagranthayas sarve te svatantrās tanau sthitāḥ //MU_5,90.63//",
    "GSP27moksop_u:14329": "evaṃ vāpi ca karmāṇi prāktanāny aihikāni vā / vāsanā vā na teṣāṃ tac ceto niyamayanty alam //MU_5,90.64//",
    "GSP27moksop_u:14330": "tena tattvavidāṃ tāta kākatālīyavan manaḥ / yad yad bhāvayati kṣipraṃ tat tad āśu karoty alam //MU_5,90.65//",
    "GSP27moksop_u:14331": "kākatālīyayogena vītahavyasya saṃvidā / sāmprataṃ jīvitaṃ buddhaṃ tad evāśu sthirīkṛtam //MU_5,90.66//",
    "GSP27moksop_u:14332": "yadā tu tasya pratibhā videhonmukhatāṃ gatā / tadā videhamukto 'bhūd asau svātantryasaṃsthitiḥ //MU_5,90.67//",
    "GSP27moksop_u:14333": "vigatavāsanam āśu vipāśatām upagataṃ mana ātmatayoditam / yad abhivāñchati tad bhavati kṣaṇāt sakalaśaktimayo hi maheśvaraḥ //MU_5,90.68//",
    "GSP27moksop_u:14334": "siddhilābhavicāropadeśo nāma sargaḥ",
    "GSP27moksop_u:14335": "ekanavatitamas sargaḥ",
    "GSP27moksop_u:14336": "[vasiṣṭhaḥ:] yadā hy astaṅgataprāyaṃ jātaṃ cittaṃ vicārataḥ / tadāsya vītahavyasya jātā maitryādayo guṇāḥ //MU_5,91.1//",
    "GSP27moksop_u:14337": "[rāmaḥ:] vivekābhyudayāc cittasvarūpe 'ntarhite mune / maitryādayo guṇā jātā ity uktaṃ kiṃ tvayā prabho //MU_5,91.2//",
    "GSP27moksop_u:14338": "brahmann astaṅgate citte kasya maitryādayo guṇāḥ / kva vā parisphurantīti vada me vadatāṃ vara //MU_5,91.3//",
    "GSP27moksop_u:14339": "vasiṣṭhaḥ: dvividhaś cittanāśo 'sti sarūpo 'rūpa eva ca / jīvanmuktas sarūpas syād arūpo 'dehamuktajaḥ //MU_5,91.4//",
    "GSP27moksop_u:14340": "cittasatteha duḥkhāya cittanāśas sukhāya ca / cittasattāṃ kṣayaṃ nītvā cittanāśam upārjayet //MU_5,91.5//",
    "GSP27moksop_u:14341": "tāmasair vāsanājālair vyāptaṃ yaj janmakāraṇam / vidyamānaṃ mano viddhi tad duḥkhāyaiva kevalam //MU_5,91.6//",
    "GSP27moksop_u:14342": "prākṛtaṃ guṇasambhāraṃ mameti bahu manyate / yat tu cittam atattvajñaṃ duḥkhi taj jīva ucyate //MU_5,91.7//",
    "GSP27moksop_u:14343": "vidyamānaṃ mano yāvat tāvad duḥkham anantakam / manasy astaṅgate jantos saṃsāro 'ntam upāgataḥ //MU_5,91.8//",
    "GSP27moksop_u:14344": "duḥkhi mūḍham avaṣṭabdham asmīty eva viniścayam / vidyamānaṃ mano viddhi duḥkhavṛkṣanavāṅkuram //MU_5,91.9//",
    "GSP27moksop_u:14345": "rāmaḥ: naṣṭaṃ kasya mano brahman naṣṭaṃ vā kīdṛśaṃ bhavet / kīdṛśaś cāsya nāśas syāt syāt sattā cāsya kīdṛśī //MU_5,91.10//",
    "GSP27moksop_u:14346": "vasiṣṭhaḥ: cetasaḥ kathitā sattā mayā raghukulodvaha / asya nāśam idānīṃ tvaṃ śṛṇu praśnavidāṃ vara //MU_5,91.11//",
    "GSP27moksop_u:14347": "sukhaduḥkhadaśā dhīraṃ sāmyān na proddharanti yam / niśśvāsā iva śailendraṃ cittaṃ tasya mṛtaṃ viduḥ //MU_5,91.12//",
    "GSP27moksop_u:14348": "ayaṃ so 'ham ayaṃ nāham iti cintā narottamam / kharvīkaroti yaṃ nāntaś cittaṃ tasya mṛtaṃ viduḥ //MU_5,91.13//",
    "GSP27moksop_u:14349": "eṣa sādho manonāśo naṣṭaṃ cedṛṅ mano bhavet / cittanāśadaśā caiṣā jīvanmuktasya vidyate //MU_5,91.14//",
    "GSP27moksop_u:14350": "manastāṃ mūḍhatāṃ viddhi yadā naśyati sānagha / cittanāśābhidhānaṃ hi tadā sattvam udety alam //MU_5,91.15//",
    "GSP27moksop_u:14351": "tasya sattvavilāsasya cittanāśasya rāghava / jīvanmuktasvabhāvasya kaiścic cittvābhidhā kṛtā //MU_5,91.16//",
    "GSP27moksop_u:14352": "maitryādibhir guṇair yuktaṃ bhavaty uttamavāsanam / bhūyojanmavinirmuktaṃ jīvanmuktaṃ mano 'nagha //MU_5,91.17//",
    "GSP27moksop_u:14353": "vyāptaṃ vāsanayā yat syād bhūyojananamuktayā / jīvanmuktamano 'saktaṃ rāma tat sattvam ucyate //MU_5,91.18//",
    "GSP27moksop_u:14354": "sampraty evānubhūtatvāt sattvāptyā tattvasaṃyutaḥ / sarūpo 'sau manonāśo jīvanmuktasya vidyate //MU_5,91.19//",
    "GSP27moksop_u:14355": "maitrī dayātha muditā śaśāṅka iva dīptayaḥ / jīvanmuktamanonāśe sarvathā sarvadā sthitāḥ //MU_5,91.20//",
    "GSP27moksop_u:14356": "jīvanmuktamanonāśe sattvanāmni himācale / vasanta iva mañjaryas sphuranti guṇasampadaḥ //MU_5,91.21//",
    "GSP27moksop_u:14357": "arūpas tu manonāśo yo mayokto raghūdvaha / videhamuktāv evāsau vidyate niṣkalātmakaḥ //MU_5,91.22//",
    "GSP27moksop_u:14358": "samagrāgryaguṇādhāram api sattvaṃ pralīyate / videhamuktau vimale pade paramapāvane //MU_5,91.23//",
    "GSP27moksop_u:14359": "videhamuktaviṣaye tasmin sattvakṣayātmake / cittanāśe virūpākhye na kiñcid api vidyate //MU_5,91.24//",
    "GSP27moksop_u:14360": "na guṇā nāguṇās tatra na śrīr nāśrīr na lolatā / na codayo nāstamayo na harṣāmarṣasaṃvidaḥ //MU_5,91.25//",
    "GSP27moksop_u:14361": "na tejo na tamaḥ kiñcin na sandhyādinarātrayaḥ / na diśo daśa nākāśaṃ nārtho nānartharūpatā //MU_5,91.26//",
    "GSP27moksop_u:14362": "na vāsanā na racanā nehānīhe na rañjanā / na sattā nāpi vāsattā na madhyaṃ vāpi tat padam //MU_5,91.27//",
    "GSP27moksop_u:14363": "atamastejasā vyomnā vitārendvarkavārmucā / tat samaṃ śaradacchena visandhyenārajastviṣā //MU_5,91.28//",
    "GSP27moksop_u:14364": "ye hi pāraṃ gatā buddhes saṃsārāḍambarasya ca / teṣāṃ tad āspadaṃ sphāraṃ pavanānām ivāmbaram //MU_5,91.29//",
    "GSP27moksop_u:14365": "saṃśāntaduḥkham ajaḍātmakam ekasuptam ānandamantharam apetarajastamo'rkam / ākāśakośatanavo 'tanavo mahāntas tasmin pade galitacittalavā vasanti //MU_5,91.30//",
    "GSP27moksop_u:14366": "cittavicārayogopadeśo nāma sargaḥ",
    "GSP27moksop_u:14367": "dvinavatitamas sargaḥ",
    "GSP27moksop_u:14368": "rāmaḥ: paramākāśakośādrirūḍhaṃ lokāntaradrumam / tārakāpuṣpaśabalaṃ devāsuravihaṅgamam //MU_5,92.1//",
    "GSP27moksop_u:14369": "vidyunmañjaritopāntanīlanīradapallavam / sarvarturamyaṃ candrārkagaṇaramyaṃ kacattaṭam //MU_5,92.2//",
    "GSP27moksop_u:14370": "saptābdhivāpīvalitaṃ saricchatanirantaram / caturdaśavidhānantabhūtajātopajīvitam //MU_5,92.3//",
    "GSP27moksop_u:14371": "jagatkānanam ākramya sthitāyāḥ kṛtajālakam / brahman saṃsṛtimṛdvīkālatāyā vitatākṛteḥ //MU_5,92.4//",
    "GSP27moksop_u:14372": "jarāmaraṇaparyāyaduḥkhaduḥkhaphalāvaleḥ / prarūḍhamūlamālāyā mohasekajalāñjaleḥ //MU_5,92.5//",
    "GSP27moksop_u:14373": "kiṃ bījam atha bījasya tasya kiṃ bījam ucyate / atha tasyāpi kiṃ bījaṃ bījaṃ tasyāpi kiṃ bhavet //MU_5,92.6//",
    "GSP27moksop_u:14374": "sarvam etat samāsena punar bodhābhivṛddhaye / siddhaye jñānasārasya vada me vadatāṃ vara //MU_5,92.7//",
    "GSP27moksop_u:14375": "vasiṣṭhaḥ: antarlīnaghanārambhaśubhāśubhamahāṅkuram / saṃsṛtivratater bījaṃ śarīraṃ viddhi rāghava //MU_5,92.8//",
    "GSP27moksop_u:14376": "śākhāpratānagahanā phalapallavalāsinī / teneyaṃ bhavati sphītā śaradīva vasundharā //MU_5,92.9//",
    "GSP27moksop_u:14377": "bhāvābhāvadaśākośaṃ duḥkharatnasamudgakam / bījam asya śarīrasya cittam āśāvaśānugam //MU_5,92.10//",
    "GSP27moksop_u:14378": "cittād idam udety uccais sac cāsac cāṅgajālakam / tathā caitat svayaṃ svapnasambhrameṣv anubhūyate //MU_5,92.11//",
    "GSP27moksop_u:14379": "yathā gandharvasaṅkalpāt puram evaṃ hi cetasaḥ / savātāyanam ākārabhāsuraṃ jāyate vapuḥ //MU_5,92.12//",
    "GSP27moksop_u:14380": "yad idaṃ kiñcid ābhogi jāgataṃ dṛśyatāṃ gatam / rūpaṃ tac cetasas sphāraṃ ghaṭāditvaṃ mṛdo yathā //MU_5,92.13//",
    "GSP27moksop_u:14381": "dve bīje cittavṛkṣasya vṛttivratatidhāriṇaḥ / ekaṃ prāṇaparispando dvitīyaṃ dṛḍhabhāvanā //MU_5,92.14//",
    "GSP27moksop_u:14382": "yadā praspandate prāṇo nāḍīsaṃsparśanodyataḥ / tadā saṃvedanamayaṃ cittam āśu prajāyate //MU_5,92.15//",
    "GSP27moksop_u:14383": "yadā na spandate prāṇas sirāsaraṇikoṭare / asaṃvittivaśāt tena cittam antar na jāyate //MU_5,92.16//",
    "GSP27moksop_u:14384": "prāṇaspandanam evedaṃ cittadvāreṇa dṛśyate / jagattām āgataṃ vyomni nīlatvādīva dṛgdṛśā //MU_5,92.17//",
    "GSP27moksop_u:14385": "prāṇapraspandanaṃ puṃstā tacchāntiś śāntir ucyate / prāṇapraspandanāt saṃvid vāti vīṭeva coditā //MU_5,92.18//",
    "GSP27moksop_u:14386": "saṃvit sphurati deheṣu prāṇaspandaprabodhitā / cakrāvartair aṅganeṣu vīṭeva karatāḍitā //MU_5,92.19//",
    "GSP27moksop_u:14387": "satī sarvagatā saṃvit prāṇaspandena bodhyate / sūkṣmāt sūkṣmatarākārā gandhalekheva vāyunā //MU_5,92.20//",
    "GSP27moksop_u:14388": "saṃvitsaṃrodhanaṃ śreyaḥ paramaṃ viddhi rāghava / kāraṇaṃ samatāyās tat kṣobhas tatra na vidyate //MU_5,92.21//",
    "GSP27moksop_u:14389": "saṃvit samuditaivāśu yāti saṃvedyam ādarāt / saṃvedanād anantāni tato duḥkhāni cetasaḥ //MU_5,92.22//",
    "GSP27moksop_u:14390": "suptā punar abodhāya saṃvit santiṣṭhate yadā / labdhaṃ bhavati labdhavyaṃ tadā tad amalaṃ padam //MU_5,92.23//",
    "GSP27moksop_u:14391": "tasmāt prāṇaparispandair vāsanācodanais tathā / no cet saṃvidam ucchūnāṃ karoṣi tad ajo bhavān //MU_5,92.24//",
    "GSP27moksop_u:14392": "saṃviducchūnatā cittaṃ viddhi tenedam ātatam / anarthajālam ālūnaviśīrṇajanajīvakam //MU_5,92.25//",
    "GSP27moksop_u:14393": "yoginaś cittaśāntyarthaṃ kurvanti prāṇarodhanam / prāṇāyāmais tathā dhyānaiḥ prayogair yuktikalpitaiḥ //MU_5,92.26//",
    "GSP27moksop_u:14394": "cittopaśāntiphaladaṃ paramaṃ sāmyakāraṇam / subhagaṃ saṃvidas svāsthyaṃ prāṇasaṃrodhanaṃ viduḥ //MU_5,92.27//",
    "GSP27moksop_u:14395": "jñānavadbhiḥ prakaṭitām anubhūtāṃ ca rāghava / cittasyotpattim aparāṃ vāsanāta imāṃ śṛṇu //MU_5,92.28//",
    "GSP27moksop_u:14396": "dṛḍhabhāvanayā tyaktapūrvāparavicāraṇam / yad ādānaṃ padārthasya vāsanā sā prakīrtitā //MU_5,92.29//",
    "GSP27moksop_u:14397": "bhāvitaṃ tīvrasaṃvegād ātmanā yat tad eva saḥ / bhavaty āśu mahābāho vigatetarasaṃsmṛtiḥ //MU_5,92.30//",
    "GSP27moksop_u:14398": "tādṛgrūpo hi puruṣo vāsanāvivaśīkṛtaḥ / yat paśyati tad etat tat sadvastv iti vimuhyati //MU_5,92.31//",
    "GSP27moksop_u:14399": "vāsanāveśavaivaśyāt svarūpaṃ prajahāti tam / bhramaṃ paśyati durdṛṣṭis sarvaṃ madavaśād iva //MU_5,92.32//",
    "GSP27moksop_u:14400": "asamyagjñānavān eva bhavaty ādhipariplutaḥ / antassthayā vāsanayā viṣūcyeva vaśīkṛtaḥ //MU_5,92.33//",
    "GSP27moksop_u:14401": "asamyagdarśanaṃ yat syād yad anātmātmabhāvanam / yad avastuni vastutvaṃ tac cittaṃ viddhi rāghava //MU_5,92.34//",
    "GSP27moksop_u:14402": "dṛḍhābhyāsapadārthaikabhāvanād aticañcalam / cittaṃ sañjāyate janmajarāmaraṇakāraṇam //MU_5,92.35//",
    "GSP27moksop_u:14403": "yadā na vāsyate kiñcid dheyopādeyarūpi yat / sthīyate sakalaṃ tyaktvā tadā cittaṃ na jāyate //MU_5,92.36//",
    "GSP27moksop_u:14404": "avāsanatvāt satataṃ yadā na manute manaḥ / amanastā tadodeti paramopaśamapradā //MU_5,92.37//",
    "GSP27moksop_u:14405": "yadā kiñcin na saṃvittau sphuraty abhram ivāmbare / tadā padma ivākāśe cittam antar na jāyate //MU_5,92.38//",
    "GSP27moksop_u:14406": "yadā na bhāvyate bhāvaḥ kvacij jagati vastuni / tadā hṛdambare śūnye cittarakṣo na jāyate //MU_5,92.39//",
    "GSP27moksop_u:14407": "etāvanmātrakaṃ manye rūpaṃ cittasya rāghava / yad bhāvanaṃ vastuno 'ntā rāgeṇa ca rasena ca //MU_5,92.40//",
    "GSP27moksop_u:14408": "na kāñcit kalanāyogyāṃ dṛśaṃ bhāvayatas svataḥ / ākāśakośasvacchasya kutaś cittodayo bhavet //MU_5,92.41//",
    "GSP27moksop_u:14409": "yad abhāvanam āsthāyā yad abhāvasya bhāvanam / yad yathāvastudarśitvaṃ tad acittatvam ucyate //MU_5,92.42//",
    "GSP27moksop_u:14410": "sarvam antaḥ parityajya śītalāśayavarti yat / vṛttistham api tac cittam asadrūpam udāhṛtam //MU_5,92.43//",
    "GSP27moksop_u:14411": "vāsanāyāṃ rasādānād rāgo yasya na vidyate / tasya cittam acittatvaṃ gataṃ sattvaṃ tad ucyate //MU_5,92.44//",
    "GSP27moksop_u:14412": "na vāsanā ghanā yasya punarjananakāriṇī / jīvanmuktas sa sattvasthaś cakrabhramavad āsthitaḥ //MU_5,92.45//",
    "GSP27moksop_u:14413": "bhṛṣṭabījopamā yeṣāṃ punarjananavarjitā / vāsanā rasanirhīnā jīvanmuktā hi te smṛtāḥ //MU_5,92.46//",
    "GSP27moksop_u:14414": "sattvarūpapariprāptacittās te jñānapāragāḥ / acittā iti kathyante dehānte vyomarūpiṇaḥ //MU_5,92.47//",
    "GSP27moksop_u:14415": "dve bīje rāma cittasya prāṇaspandanavāsane / ekasmiṃś ca tayoḥ kṣīṇe kṣipraṃ dve api naśyataḥ //MU_5,92.48//",
    "GSP27moksop_u:14416": "mithaḥ kāraṇam ete hi bīje janmani cetasaḥ / jalāṅgīkaraṇe rāma jalāśayaghanāv iva //MU_5,92.49//",
    "GSP27moksop_u:14417": "bījāṅkuravad ete hi sthite ca tilatailavat / avinābhāvinī nityaṃ kālāpekṣakrame tathā //MU_5,92.50//",
    "GSP27moksop_u:14418": "sārdham utpādayete tu cittakaṃ saṃvidātmakam / yathā ghrāṇendriyānandam āmodapavanāv ubhau //MU_5,92.51//",
    "GSP27moksop_u:14419": "cittasyotpādake sārdhaṃ tathaite vā same tadā / āmodapuṣpavat tailatilavac ca vyavasthite //MU_5,92.52//",
    "GSP27moksop_u:14420": "vāsanāvaśataḥ prāṇaspandas tena ca vāsanā / jāyate cittabījasya tena bījāṅkurakramaḥ //MU_5,92.53//",
    "GSP27moksop_u:14421": "vāsanotplūyamānatvāt saṃvit prakṣobhakarmaṇā / prāṇaspandaṃ bodhayati tena cittaṃ prajāyate //MU_5,92.54//",
    "GSP27moksop_u:14422": "prāṇas spandanadharmitvāt spandate spṛṣṭahṛdguhaḥ / saṃvidaṃ bodhayaṃs tena cittabālaḥ prajāyate //MU_5,92.55//",
    "GSP27moksop_u:14423": "evaṃ hi vāsanāprāṇaspandau cittasya kāraṇam / tayor ekakṣaye nāśo dvayoś cittasya cānagha //MU_5,92.56//",
    "GSP27moksop_u:14424": "sukhaduḥkhamahāskandhaṃ śarīrakamahāphalam / kāryapallavitākāraṃ vṛttivratativeṣṭitam //MU_5,92.57//",
    "GSP27moksop_u:14425": "tṛṣṇākṛṣṇāhivalitaṃ rāgarogabakālayam / ajñānamūlaṃ sudṛḍhaṃ līnendriyavihaṅgamam //MU_5,92.58//",
    "GSP27moksop_u:14426": "vāsanākṣayanāmaitaṃ cittavṛkṣaṃ kṣaṇena hi / prapātayati vātaughaḥ kālapakvaṃ phalaṃ yathā //MU_5,92.59//",
    "GSP27moksop_u:14427": "pāṇḍurīkṛtasarvāśaṃ sthagitākhiladarśanam / vilolajaladākāram ajñānāvakarotthitam //MU_5,92.60//",
    "GSP27moksop_u:14428": "tṛṣṇātṛṇalavaprāptaṃ stambhākṛtiśarīrakam / sphurattanutanukṣubdhaṃ lubdham utplavanaṃ prati //MU_5,92.61//",
    "GSP27moksop_u:14429": "antassthitamahālokam apaśyat pravilīyate / pavanaspandarodhāc ca rāma cittarajaḥ kṣaṇāt //MU_5,92.62//",
    "GSP27moksop_u:14430": "vāsanāprāṇapavanaspandayor anayos tayoḥ / saṃvedyaṃ bījam ity uktaṃ sphuratas tau yatas tataḥ //MU_5,92.63//",
    "GSP27moksop_u:14431": "hṛdi saṃvedyagardhena prāṇaspando 'tha vāsanā / udeti tasmāt saṃvedyaṃ kathitaṃ bījam etayoḥ //MU_5,92.64//",
    "GSP27moksop_u:14432": "saṃvedyasamparityāgāt prāṇaspandanavāsane / samūlaṃ naśyataḥ kṣipraṃ mūlacchedād iva drumau //MU_5,92.65//",
    "GSP27moksop_u:14433": "saṃvidaṃ viddhi saṃvedyabījaṃ vīra tayā vinā / na sambhavati saṃvedyaṃ tailahīnas tilo yathā //MU_5,92.66//",
    "GSP27moksop_u:14434": "na bahir nāntare kiñcit saṃvedyaṃ vidyate pṛthak / saṃvit sphurantī saṅkalpya saṃvedyaṃ sphurati svataḥ //MU_5,92.67//",
    "GSP27moksop_u:14435": "svapne yathātmamaraṇaṃ tathā deśāntarasthitiḥ / svacamatkārayogena saṃvedyaṃ saṃvidas tathā //MU_5,92.68//",
    "GSP27moksop_u:14436": "saṃvedanaṃ svasaṅkalpāt saṃvido yat pravartate / jagajjālakatāṃ yāti tad idaṃ raghunandana //MU_5,92.69//",
    "GSP27moksop_u:14437": "yathā bālasya vetālas svasaṅkalpodbhavo bhavet / puruṣatvaṃ yathā sthāṇos saṃvedyaṃ saṃvidas tathā //MU_5,92.70//",
    "GSP27moksop_u:14438": "etan mithyā vidur jñānaṃ samyagjñānād vilīyate / rajjvām iva bhujaṅgatvaṃ dvīndutvaṃ svīkṣitād iva //MU_5,92.71//",
    "GSP27moksop_u:14439": "śuddhaiva saṃvit trijagat saṃvedyaṃ nānyad asty alam / ity antar niścayo rūḍhas samyagjñānaṃ vidur budhāḥ //MU_5,92.72//",
    "GSP27moksop_u:14440": "pūrvaṃ dṛṣṭam adṛṣṭaṃ vā yad asyāḥ pratibhāsate / saṃvidas tat prayatnena mārjanīyaṃ vijānatā //MU_5,92.73//",
    "GSP27moksop_u:14441": "tadamārjanamātraṃ hi mahāsaṃsāratāṃ gatam / tatpramārjanamātraṃ tu mokṣa ity abhidhīyate //MU_5,92.74//",
    "GSP27moksop_u:14442": "saṃvedanam anantāya duḥkhāya jananātmane / asaṃvittir ajāḍyasthā sukhāyājananātmane //MU_5,92.75//",
    "GSP27moksop_u:14443": "ajaḍo galitānandas tyaktasaṃvedano bhava / asaṃvedyaḥ prabuddhātmā yas tvaṃ sa tvaṃ raghūdvaha //MU_5,92.76//",
    "GSP27moksop_u:14444": "rāmaḥ: ajaḍaś cāpy asaṃvittiḥ kīdṛśo bhavati prabho / asaṃvittau ca jāḍyaṃ tat kathaṃ vā vinivāryate //MU_5,92.77//",
    "GSP27moksop_u:14445": "vasiṣṭhaḥ: yas sarvatrānavasthāstho viśrāntāstho na kutracit / jīvo na vindate kiñcid asaṃvid ajaḍo hi saḥ //MU_5,92.78//",
    "GSP27moksop_u:14446": "saṃvidvastudaśālambas sa yasyeha na vidyate / so 'saṃvid ajaḍaḥ proktaḥ kurvan kāryaśatāny api //MU_5,92.79//",
    "GSP27moksop_u:14447": "saṃvedyena hṛdākāśo manāg api na lipyate / yasyāsāv ajaḍo 'saṃvij jīvanmuktaś ca kathyate //MU_5,92.80//",
    "GSP27moksop_u:14448": "yadā na bhāvyate kiñcin nirvāsanatayātmani / bālamūkādivijñānam iva ca sthīyate sthiram //MU_5,92.81//",
    "GSP27moksop_u:14449": "tadā jāḍyavinirmuktam asaṃvedanam ātatam / āśritaṃ bhavati prājña yasmād bhūyo na lipyate //MU_5,92.82//",
    "GSP27moksop_u:14450": "samastavāsanātyāgān nirvikalpasamādhitaḥ / nīlatvam iva khāt sphāra ānandas sampravartate //MU_5,92.83//",
    "GSP27moksop_u:14451": "yoginas tatra līnasya nissaṃvedanasaṃvidaḥ / tanmayatvād anādyantaṃ tad apy antar vilīyate //MU_5,92.84//",
    "GSP27moksop_u:14452": "gacchaṃs tiṣṭhan spṛśañ jighrann api tena sa ucyate / ajaḍo galitānandas tyaktasaṃvedanas sukhī //MU_5,92.85//",
    "GSP27moksop_u:14453": "etāṃ dṛṣṭim avaṣṭabhya kaṣṭayā naṣṭaceṣṭayā / tara duḥkhāmbudheḥ pāram apāraguṇasāgaraḥ //MU_5,92.86//",
    "GSP27moksop_u:14454": "yathā bījād bṛhadvṛkṣo vyoma vyāpnoti kālataḥ / tathaivedaṃ svasaṅkalpāt saṃvedyaṃ saṃvidutthitam //MU_5,92.87//",
    "GSP27moksop_u:14455": "yadā saṅkalpya saṅkalpaṃ saṃvit saṃvindate vapuḥ / tadāsya janmajālasya saiva gacchati bījatām //MU_5,92.88//",
    "GSP27moksop_u:14456": "janayitvātmanātmānaṃ mohayitvā punaḥ punaḥ / svayaṃ mokṣaṃ nayaty ante saṃvit sarvatra rāghava //MU_5,92.89//",
    "GSP27moksop_u:14457": "yad eva bhāvayaty eṣā tad eva bhavati kṣaṇāt / naṭavad bhūmikāṃ tyaktvā svam āyāti cirād vapuḥ //MU_5,92.90//",
    "GSP27moksop_u:14458": "devo nāgo 'suro yakṣo rakṣaḥ puṅkinnaro gajaḥ / ātmaivāsyā vilāsinyā jagannaṭyāḥ pranṛtyati //MU_5,92.91//",
    "GSP27moksop_u:14459": "baddhvātmānaṃ ruditvā ca kośakāraḥ krimir yathā / cirāt kevalatām eti svayaṃ saṃvit svabhāvataḥ //MU_5,92.92//",
    "GSP27moksop_u:14460": "jagajjaladhijālānāṃ saṃvij jalam alaṃ tathā / yathaivāpūrya dikcakraṃ sphuraty adryāditāṃ gatā //MU_5,92.93//",
    "GSP27moksop_u:14461": "dyauḥ kṣamā vāyur ākāśaṃ parvatās sarito diśaḥ / ity asyā vīcayaḥ proktās saṃvitsalilasantateḥ //MU_5,92.94//",
    "GSP27moksop_u:14462": "saṃvinmātraṃ jagat sarvaṃ dvitīyā nāsti kalpanā / ity eva samyagjñānena saṃvid gacchati nānyatām //MU_5,92.95//",
    "GSP27moksop_u:14463": "yadā na vindate kiñcit spandate na na copati / svātmany eva sthitiṃ yāti saṃvin nālipyate tadā //MU_5,92.96//",
    "GSP27moksop_u:14464": "athāsyās saṃvido rāma sanmātraṃ bījam ucyate / sattvamātrād udety eṣā prākāśyam iva tejasaḥ //MU_5,92.97//",
    "GSP27moksop_u:14465": "dve rūpe tatra sattāyā ekaṃ nānākṛti sthitam / dvitīyam ekarūpaṃ tu vibhāgo 'yaṃ tayoś śṛṇu //MU_5,92.98//",
    "GSP27moksop_u:14466": "ghaṭatā paṭatā tattā tvattā matteti kathyate / sattārūpaṃ vibhāgena yat tu nānākṛti sthitam //MU_5,92.99//",
    "GSP27moksop_u:14467": "vibhāgaṃ tu parityajya sattaikātmatayā tatam / sāmānyenaiva sattāyā rūpam ekam udāhṛtam //MU_5,92.100//",
    "GSP27moksop_u:14468": "viśeṣaṃ samparityajya sanmātraṃ yad alepakam / ekarūpaṃ mahārūpaṃ sattāyās tat paraṃ viduḥ //MU_5,92.101//",
    "GSP27moksop_u:14469": "rūpaṃ nānākṛtitvena sattāyā na kadācana / asaṃvedyaṃ sambhavati tasmād etad avastukam //MU_5,92.102//",
    "GSP27moksop_u:14470": "ekarūpaṃ tu yad rūpaṃ sattāyā vimalātmakam / na kadācana tad yāti nāśaṃ nāpi ca vismṛtim //MU_5,92.103//",
    "GSP27moksop_u:14471": "kālasattā kalāsattā vastusatteyam ity api / vibhāgakalanāṃ tyaktvā sanmātraikaparo bhava //MU_5,92.104//",
    "GSP27moksop_u:14472": "kālasattā khasattā ca pronmuktakalanā satī / yady apy uttamasadrūpā tathāpy eṣā na vāstavī //MU_5,92.105//",
    "GSP27moksop_u:14473": "vibhāgakalanā yatra vibhinnamatadāyinī / nānātākāraṇaṃ dṛṣṭā tat kathaṃ pāvanaṃ bhavet //MU_5,92.106//",
    "GSP27moksop_u:14474": "sattāsāmānyam evaikaṃ bhāvayan kevalaṃ vapuḥ / paripūrṇaḥ parānandī tiṣṭhābharitadigbharaḥ //MU_5,92.107//",
    "GSP27moksop_u:14475": "sattāsāmānyamātrasya yā koṭiḥ kovideśvara / saivāsya bījatāṃ yātā tata eṣa pravartate //MU_5,92.108//",
    "GSP27moksop_u:14476": "sattāsāmānyaparyantaṃ yat tat kalanayojjhitam / padam ādyam anādyantaṃ tasya bījaṃ na vidyate //MU_5,92.109//",
    "GSP27moksop_u:14477": "saṃvil layaṃ yāti tatra nirvikāraṃ ca tiṣṭhati / bhūyo nāvartate duḥkhe tatra labdhavatī padam //MU_5,92.110//",
    "GSP27moksop_u:14478": "tad dhetus sarvahetūnāṃ tasya hetur na vidyate / sa sāras sarvasārāṇāṃ tasmāt sāro na vidyate //MU_5,92.111//",
    "GSP27moksop_u:14479": "tasmiṃś ciddarpaṇe sphāre samagrā vastudṛṣṭayaḥ / imās tāḥ pratibimbanti sarasīva taṭadrumāḥ //MU_5,92.112//",
    "GSP27moksop_u:14480": "sarve bhāvā ime tatra svadante svādadhāriṇi / ṣaḍrasā iva jihvāyāṃ prakaṭatvaṃ prayānti ca //MU_5,92.113//",
    "GSP27moksop_u:14481": "tat khād acchatarasyāpi cidākāśasya vai padam / sarveṣāṃ svādajātānām alam āsvādanaṃ ca tat //MU_5,92.114//",
    "GSP27moksop_u:14482": "jāyate vartate caiva vardhate dṛśyate tathā / santiṣṭhate vigalati tatrāṅga jagatāṃ gaṇaḥ //MU_5,92.115//",
    "GSP27moksop_u:14483": "tat tad guru gariṣṭhānāṃ tat tal laghu laghīyasām / tat tat sthūlaṃ sthaviṣṭhānām aṇīyas tad aṇīyasām //MU_5,92.116//",
    "GSP27moksop_u:14484": "daviṣṭhānāṃ daviṣṭhaṃ tad antikānāṃ tad antikam / kaniṣṭhānāṃ kaniṣṭhaṃ taj jyeṣṭhaṃ taj jyāyasām api //MU_5,92.117//",
    "GSP27moksop_u:14485": "tejasām api tat tejas tamasām api tat tamaḥ / vastūnām api tad vastu dṛśām apy aṅga dṛk parā //MU_5,92.118//",
    "GSP27moksop_u:14486": "tat tat kiñcin nakiñcic ca tat tad asti ca nāsti ca / tat tad dṛśyaṃ adṛśyaṃ ca tat tad asmi na cāsmi ca //MU_5,92.119//",
    "GSP27moksop_u:14487": "rāma sarvaprayatnena tasmin paramapāvane / pade sthitim upāyāsi yathā kuru tathānagha //MU_5,92.120//",
    "GSP27moksop_u:14488": "tad amalam ajaraṃ tad ātmatattvaṃ tadavagatāv upaśāntim eti cetaḥ / avagatavitataikatatsvarūpo bhava bhavamukta sadoditaś cirāya //MU_5,92.121//",
    "GSP27moksop_u:14489": "saṃsṛtibījavicārayogopadeśo nāma sargaḥ",
    "GSP27moksop_u:14490": "trinavatitamas sargaḥ",
    "GSP27moksop_u:14491": "rāmaḥ: etāni tāni proktāni tvayā bījāni mānada / katamasya prayogeṇa śīghraṃ tat prāpyate padam //MU_5,93.1//",
    "GSP27moksop_u:14492": "vasiṣṭhaḥ: eteṣāṃ duḥkhabījānāṃ proktaṃ yad yan mayottaram / tasya tasya prayogeṇa śīghram āsādyate padam //MU_5,93.2//",
    "GSP27moksop_u:14493": "sattāsāmānyakoṭisthe jhagity eva pade yadi / pauruṣeṇa prayatnena balāt santyajya vāsanāḥ //MU_5,93.3//",
    "GSP27moksop_u:14494": "sthitiṃ badhnāsi tattvajña kṣaṇam apy akṣayātmikām / kṣaṇe 'sminn eva tat sādhu padam āsādayasy alam //MU_5,93.4//",
    "GSP27moksop_u:14495": "sattāsāmānyarūpe vā karoṣi sthitim aṅga cet / tat kiñcidadhikeneha yatnenāpnoṣi tat padam //MU_5,93.5//",
    "GSP27moksop_u:14496": "saṃvittattve kṛtajñāno yadi tiṣṭhasi vānagha / tad yatnenādhikenoccair āsādayasi tat padam //MU_5,93.6//",
    "GSP27moksop_u:14497": "saṃvedye kevale dhyānaṃ na sambhavati rāghava / sarvatra sambhavād asyās saṃvitter eva sarvadā //MU_5,93.7//",
    "GSP27moksop_u:14498": "yac cintayasi yad yāsi yat tiṣṭhasi karoṣi vā / tatra tatra sthitā saṃvit saṃvid eva tad eva vā //MU_5,93.8//",
    "GSP27moksop_u:14499": "vāsanāsamparityāge yadi yatnaṃ karoṣi vā / tat te śithilatāṃ yānti sarvādhivyādhayaḥ kṣaṇāt //MU_5,93.9//",
    "GSP27moksop_u:14500": "pūrvebhyas tu prayatnebhyo viṣamo 'yaṃ hi saṃsmṛtaḥ / dussādho vāsanātyāgas sumerūnmūlanād api //MU_5,93.10//",
    "GSP27moksop_u:14501": "yāvad vilīnaṃ na mano na tāvad vāsanākṣayaḥ //MU_5,93.11//",
    "GSP27moksop_u:14502": "tattvajñānaṃ manonāśo vāsanākṣaya eva ca / mithaḥ kāraṇatāṃ gatvā dussādhāni sthitāny ataḥ //MU_5,93.12//",
    "GSP27moksop_u:14503": "tasmād rāghava yatnena pauruṣeṇa vivekinā / bhogecchāṃ dūratas tyaktvā trayam etat samāśrayet //MU_5,93.13//",
    "GSP27moksop_u:14504": "sarva ete samaṃ yāvan na svabhyastā muhur muhuḥ / tāvan na padasamprāptir bhavaty api samāśataiḥ //MU_5,93.14//",
    "GSP27moksop_u:14505": "vāsanākṣayavijñānamanonāśā mahāmateḥ / samakālaṃ cirābhyastā bhavanti phaladā muneḥ //MU_5,93.15//",
    "GSP27moksop_u:14506": "ekaikaśo niṣevyante yady ete ciram apy alam / tan na siddhiṃ prayacchanti mantrāś śakalitā iva //MU_5,93.16//",
    "GSP27moksop_u:14507": "cirakālopacaritā apy ete sudhiyo 'pi ca / ekaśaḥ param abhyetuṃ na śaktās sainikā iva //MU_5,93.17//",
    "GSP27moksop_u:14508": "samam udyogam ānītās santa ete hi dhīmatā / samsārāriṃ nikṛntanti mūlād api bhaṭā iva //MU_5,93.18//",
    "GSP27moksop_u:14509": "vāsanākṣayavijñānamanonāśāḥ prayatnataḥ / samaṃ sevyās tava ciraṃ tena tāta na tapyase //MU_5,93.19//",
    "GSP27moksop_u:14510": "tribhir ebhiś cirābhyastair hṛdayagranthayo dṛḍhāḥ / niśśeṣam eva truṭyanti bisacchedād guṇā iva //MU_5,93.20//",
    "GSP27moksop_u:14511": "janmāntaraśatābhyastā rāma saṃsārasaṃsthitiḥ / sā cirābhyāsayogena vinā na kṣīyate kvacit //MU_5,93.21//",
    "GSP27moksop_u:14512": "gacchañ śṛṇvan spṛśañ jighraṃs tiṣṭhañ jāgrat svapan sadā / śreyase paramāyāsya trayasyābhyāsavān bhava //MU_5,93.22//",
    "GSP27moksop_u:14513": "vāsanāsamparityāgasamaṃ prāṇanirodhanaṃ / vidus tattvavidas tasmāt tad apy evaṃ samāharet //MU_5,93.23//",
    "GSP27moksop_u:14514": "vāsanāsamparityāgāc cittaṃ gacchaty acittatām / prāṇaspandanirodhāc ca yathecchasi tathā kuru //MU_5,93.24//",
    "GSP27moksop_u:14515": "prāṇāyāmadṛḍhābhyāsair yuktyā ca gurudattayā / āsanāsanayogena prāṇaspando nirudhyate //MU_5,93.25//",
    "GSP27moksop_u:14516": "samyagjñānavilāsena jagadvastuṣv anāsthayā / yathābhūtārthadarśitvād vāsanā na pravartate //MU_5,93.26//",
    "GSP27moksop_u:14517": "adāv ante ca vastūnām avisaṃvādi yat sthiram / rūpaṃ taddarśanaṃ jñānaṃ kṣīyate tena vāsanā //MU_5,93.27//",
    "GSP27moksop_u:14518": "nissaṅgaṃ vyavahāritvād bhavabhāvanavarjanāt / śarīre nāśadarśitvād vāsanā na pravartate //MU_5,93.28//",
    "GSP27moksop_u:14519": "saṃśānte pavanaspande yathā pāṃsur nabhastale / vāsanāvibhave naṣṭe na cittaṃ sampravartate //MU_5,93.29//",
    "GSP27moksop_u:14520": "yaḥ prāṇapavanaspandaś cittaspandas sa eva hi / tasmāj jaganti jāyante pāṃsavo 'vakarād iva //MU_5,93.30//",
    "GSP27moksop_u:14521": "prāṇaspandajayo yatnaḥ kartavyo dhīmatoccakaiḥ / upaviśyopaviśyaikacittakena muhur muhuḥ //MU_5,93.31//",
    "GSP27moksop_u:14522": "atha vainaṃ kramaṃ tyaktvā cittākramaṇam eva cet / rocate te tad āpnoṣi kālena bahunā padam //MU_5,93.32//",
    "GSP27moksop_u:14523": "na śakyate mano jetuṃ vinā yuktim anindita / aṅkuśena vinā mattaṃ yathā duṣṭamataṅgajam //MU_5,93.33//",
    "GSP27moksop_u:14524": "adhyātmavidyādhigamas sādhusaṅgama eva ca / vāsanāsamparityāgaḥ prāṇaspandanirodhanam //MU_5,93.34//",
    "GSP27moksop_u:14525": "etās tā yuktayaḥ puṣṭās santi cittajaye kila / yābhis taj jīyate kṣipraṃ dhārābhir iva bhūrajaḥ //MU_5,93.35//",
    "GSP27moksop_u:14526": "satīṣu yuktiṣv etāsu haṭhān niyamayanti ye / cetas te dīpam utsṛjya vinighnanti tamo 'ñjanaiḥ //MU_5,93.36//",
    "GSP27moksop_u:14527": "vimūḍhāḥ kartum udyuktā ye haṭhāc cetaso jayam / te nibadhnanti nāgendram unmattaṃ bisatantubhiḥ //MU_5,93.37//",
    "GSP27moksop_u:14528": "ciraṃ cittasya mādūraṃ saṃsthitaṃ svaśarīrakam / śodhayanti samutsṛjya yuktiṃ ye tān hatān viduḥ //MU_5,93.38//",
    "GSP27moksop_u:14529": "bhayād bhayam upāyānti kleśāt kleśaṃ vrajanti te / nirvṛtiṃ nādhigacchanti durbhagā iva jantavaḥ //MU_5,93.39//",
    "GSP27moksop_u:14530": "kālaṃ tīrthatapodānayajñadevārcanabhramaiḥ / ciram ādhiśatopetāḥ kṣapayanti mṛgā iva //MU_5,93.40//",
    "GSP27moksop_u:14531": "bhramanti girikūṭeṣu phalapallavabhojinaḥ / mugdhamugdhadhiyo bhītā varākā hariṇā iva //MU_5,93.41//",
    "GSP27moksop_u:14532": "matir ālūnaśīrṇāṅgī tadīyā pelavāṅgikā / na kvacid yāti viśvāsaṃ mṛgī grāmagatā yathā //MU_5,93.42//",
    "GSP27moksop_u:14533": "kallolavalitaṃ cetas teṣāṃ jaḍajavāhṛtam / prohyate prapatad dūraṃ tṛṇaṃ girinadīṣv iva //MU_5,93.43//",
    "GSP27moksop_u:14534": "ātmatattvaṃ vidhivaśāt kadācit kiñcid eva te / duḥkhadoṣadaśādigdhā vidanti na vidanti vā //MU_5,93.44//",
    "GSP27moksop_u:14535": "āgamāpāyino nityā narakasvargamānuṣaiḥ / pātotpātakarākārā nīyante kandukā iva //MU_5,93.45//",
    "GSP27moksop_u:14536": "tato gacchanti narakaṃ tatas svargam ihaiva vā / āvṛttibhir vivartante saritīva taraṅgakāḥ //MU_5,93.46//",
    "GSP27moksop_u:14537": "tasmād etāḥ parityajya durdṛṣṭī raghunandana / śuddhāṃ saṃvidam āśritya vītarāgas sthiro bhava //MU_5,93.47//",
    "GSP27moksop_u:14538": "jñānavān eva sukhabhāg jñānavān eva jīvati / jñānavān eva balavāṃs tasmāj jñānamayo bhava //MU_5,93.48//",
    "GSP27moksop_u:14539": "saṃvedyavarjitam anuttamam ādyam ekaṃ saṃvitpadaṃ vikalanaṃ kalayan mahātman / hṛdy eva tiṣṭha kalanārahitaḥ kriyāṃ tu kurvann akartṛpadam eṣy asamoditaśrīḥ //MU_5,93.49//",
    "GSP27moksop_u:14540": "saṃsṛtibījanirākaraṇakramopadeśo nāma sargaḥ",
    "GSP27moksop_u:14541": "caturnavatitamas sargaḥ",
    "GSP27moksop_u:14542": "vasiṣṭhaḥ: manāg api vicāreṇa cetasas svasya nigrahaḥ / manāg api kṛto yena tenāptaṃ janmanaḥ phalam //MU_5,94.1//",
    "GSP27moksop_u:14543": "vicārakaṇikā yeṣāṃ hṛdi sphurati pelavā / eṣaivābhyāsayogena prayāti śataśākhatām //MU_5,94.2//",
    "GSP27moksop_u:14544": "kiñcitprauḍhavicāraṃ tu naraṃ vairāgyapūrvakam / saṃśrayanti guṇā gaurās saraḥ pūrṇam ivāṇḍajāḥ //MU_5,94.3//",
    "GSP27moksop_u:14545": "samyagvicāriṇaṃ prājñaṃ yathābhūtāvalokinam / āsādayanty api sphārā nāvidyāvibhavā bhṛśam //MU_5,94.4//",
    "GSP27moksop_u:14546": "kiṃ kurvantīha viṣayā mānasyo vṛttayas tathā / ādhayo vyādhayo vāpi samyagdarśanasanmateḥ //MU_5,94.5//",
    "GSP27moksop_u:14547": "kvonnamatpavanāpūrās taḍitpiṅgalapāṭalāḥ / puṣkarāvartajaladā gṛhītā jālamuṣṭibhiḥ //MU_5,94.6//",
    "GSP27moksop_u:14548": "kva nabhomadhyasaṃsthendur mugdhe maṇisamudgake / mugdhayāṅganayā baddho mugdhendīvaraśaṅkayā //MU_5,94.7//",
    "GSP27moksop_u:14549": "kva kaṭaprocchaladbhṛṅgapaṭalotpalaśekharāḥ / mugdhastrīśvāsamadhurair maṣakair mathitā gajāḥ //MU_5,94.8//",
    "GSP27moksop_u:14550": "kvebhamuktāphalollāsaniraṇannakhapañjarāḥ / siṃhās samarasaṃrabdhā hariṇaiḥ pravidāritāḥ //MU_5,94.9//",
    "GSP27moksop_u:14551": "kva viṣollāsaniśśvāsadagdhonnatavanadrumāḥ / kṣudvanto 'jagarāḥ kṣubdhā nigīrṇā bāladarduraiḥ //MU_5,94.10//",
    "GSP27moksop_u:14552": "kva prāptabhūmiko dhīro jñātajñeyo vivekavān / ākrāntaḥ kila vikrānto viṣayendriyadasyubhiḥ //MU_5,94.11//",
    "GSP27moksop_u:14553": "vicāradhiyam aprauḍhāṃ haranti viṣayārayaḥ / pracaṇḍapavanā mṛdvīṃ kṣatavṛntāṃ latām iva //MU_5,94.12//",
    "GSP27moksop_u:14554": "na vivekabalaprauḍhāṃ bhaṅktuṃ śaktā durādhayaḥ / kalpakṣobhasahaṃ dhīraṃ śailaṃ mandānilā iva //MU_5,94.13//",
    "GSP27moksop_u:14555": "agṛhītamahīpīṭhaṃ vicārakusumadrumam / cintāvātyā vidhunvanti na sthirasthitisusthitam //MU_5,94.14//",
    "GSP27moksop_u:14556": "gacchatas tiṣṭhato vāpi jāgratas svapato 'pi vā / na vicāraparaṃ ceto yasyāsau mṛta ucyate //MU_5,94.15//",
    "GSP27moksop_u:14557": "kim idaṃ syāj jagat kiṃ syād aham ity aniśaṃ śanaiḥ / vicārayādhyātmadṛśā svayaṃ vā sajjanais saha //MU_5,94.16//",
    "GSP27moksop_u:14558": "andhakārapareṇāśu vicāreṇa paraṃ padam / dṛśyate vimalaṃ ratnaṃ pradīpeneva bhāsvatā //MU_5,94.17//",
    "GSP27moksop_u:14559": "jñānena sarvaduḥkhānāṃ vināśa upajāyate / kṛtālokavilāsena tamasām iva bhāsvatā //MU_5,94.18//",
    "GSP27moksop_u:14560": "jñāne prakaṭatāṃ yāte jñeyaṃ svayam udety alam / ravāv abhyudite bhūmāv āloka iva nirmalaḥ //MU_5,94.19//",
    "GSP27moksop_u:14561": "yena śāstravicāreṇa brahmatattvaṃ vibudhyate / taj jñānam ucyate jñeyād abhinnam iva saṃsthitam //MU_5,94.20//",
    "GSP27moksop_u:14562": "vicāro 'dhyātmavidyānāṃ jñānam aṅga vidur budhāḥ / jñeyam asyāntar evāsti mādhuryaṃ payaso yathā //MU_5,94.21//",
    "GSP27moksop_u:14563": "samyagjñānasamālokaḥ pumāñ jñeyamayas svayam / bhavaty āpītamaireyo madānandamayo yathā //MU_5,94.22//",
    "GSP27moksop_u:14564": "sadasadrūpam amalaṃ jñeyaṃ brahma paraṃ viduḥ / jñānādhigamamātreṇa tat svayaṃ samprasīdati //MU_5,94.23//",
    "GSP27moksop_u:14565": "jñānavān uditānando na kvacit parimajjati / jīvanmukto gatāsaṅgaṃ samrāḍātmaiva tiṣṭhati //MU_5,94.24//",
    "GSP27moksop_u:14566": "jñānavān hṛdyaśabdeṣu vīṇāvaṃśaravādiṣu / kāminyāḥ kāmagīteṣu sambhogamaṇiteṣu ca //MU_5,94.25//",
    "GSP27moksop_u:14567": "vasantamadamattānāṃ ṣaṭpadānāṃ svaneṣu ca / prāvṛṭprasarapuṣṭeṣu jaladastaniteṣu ca //MU_5,94.26//",
    "GSP27moksop_u:14568": "uttāṇḍavaśikhaṇḍeṣu kekākalaraveṣu ca / raṇitāmbhojaṣaṇḍeṣu sārasakvaṇiteṣu ca //MU_5,94.27//",
    "GSP27moksop_u:14569": "kartaryādikarānteṣu gambhīramurajeṣu ca / tatāvanaddhasuṣiracitravādyasvaneṣu ca //MU_5,94.28//",
    "GSP27moksop_u:14570": "keṣucin na nibadhnāti rūkṣeṣu madhureṣu ca / raṇiteṣu ratiṃ rāma padmeṣv iva niśākaraḥ //MU_5,94.29//",
    "GSP27moksop_u:14571": "jñānavān bālakadalīstambhapallavapāṇiṣu / candanāgurumandāralatāstabakasadmasu //MU_5,94.30//",
    "GSP27moksop_u:14572": "kauśeyahārakundendukamalotpalabhūmiṣu / dravatkāñcanakānteṣu nitambastanabāhuṣu //MU_5,94.31//",
    "GSP27moksop_u:14573": "ūruṣv anaṅgasadanahematoraṇaśobhiṣu / suragandharvakanyāṅgalatānandanakeliṣu //MU_5,94.32//",
    "GSP27moksop_u:14574": "keṣucin na nibadhnāti svāyatteṣv apy asaktadhīḥ / rāma sparśaratiṃ dhīro haṃso marumahīṣv iva //MU_5,94.33//",
    "GSP27moksop_u:14575": "jñānavān piṇḍakharjūrakadambapanasādiṣu / mṛdvīkekṣvārukākṣoṭabisajambīrajātiṣu //MU_5,94.34//",
    "GSP27moksop_u:14576": "madirāmadhumaireyamārdvīkāsavabhūtiṣu / dadhikṣīraghṛtāmikṣānavanītaudaneṣu ca //MU_5,94.35//",
    "GSP27moksop_u:14577": "ṣaḍraseṣu vicitreṣu lehyapeyavilāsiṣu / phaleṣv anneṣu mūleṣu śākeṣv apy āmiṣeṣu ca //MU_5,94.36//",
    "GSP27moksop_u:14578": "keṣucin na nibadhnāti tṛptamūrtir asaktadhīḥ / āsvādanaratiṃ vipraś śvaśarīrapaleṣv iva //MU_5,94.37//",
    "GSP27moksop_u:14579": "jñānavān yamacandrendrarudraviṣṇvabjajādiṣu / merumandarakailāsasahyadardurasānuṣu //MU_5,94.38//",
    "GSP27moksop_u:14580": "kauśeyadalajāleṣu candrabimbaphalādiṣu / kalpapādapakuñjeṣu devīdolāvilāsiṣu //MU_5,94.39//",
    "GSP27moksop_u:14581": "ratnakāñcanakuḍyeṣu maṇimuktāmayeṣu ca / tilottamorvaśīrambhāmenakāṅgalatāsu ca //MU_5,94.40//",
    "GSP27moksop_u:14582": "keṣucid darśanaṃ śrīmān nābhivāñchaty asaktadhīḥ / paripūrṇamanā maunī mānī śatruṣv ivābalaḥ //MU_5,94.41//",
    "GSP27moksop_u:14583": "jñānavān kundamandārakalhārakumudādiṣu / kamalotpalapunnāgaketakāgurujātiṣu //MU_5,94.42//",
    "GSP27moksop_u:14584": "kadambacūtajambīrakiṃśukāśokaśākhiṣu / japātimuktasauvīranimbapāṭaladāmasu //MU_5,94.43//",
    "GSP27moksop_u:14585": "candanāgurukarpūrarajomṛgamadeṣu ca / kaśmīrajalavaṅgailākakkolatagarādiṣu //MU_5,94.44//",
    "GSP27moksop_u:14586": "keṣucin na nibadhnāti saugandhyaratim ekadhīḥ / samabuddhir avikṣobhī madhvāmodeṣv iva dvijaḥ //MU_5,94.45//",
    "GSP27moksop_u:14587": "abdhau gulugulārāve pratiśrutkasvane girau / ninade ca mṛgendrāṇāṃ na kṣubhyati manāg api //MU_5,94.46//",
    "GSP27moksop_u:14588": "mattamātaṅgabṛṃhāsu vetālavalanāsu ca / piśācayakṣakṣveḍāsu na manāg api kampate //MU_5,94.47//",
    "GSP27moksop_u:14589": "aśanisvanaghoṣeṇa nagāsphoṭaraveṇa ca / airāvaṇaninādena sāmyadhyānān na kampate //MU_5,94.48//",
    "GSP27moksop_u:14590": "vahatkrakacakāṣeṇa śitāsidalanena ca / śilāśaninipātena kampate na svarūpataḥ //MU_5,94.49//",
    "GSP27moksop_u:14591": "nānandam ety upavane na khedam adhigacchati / na khedam eti maruṣu nānandam adhigacchati //MU_5,94.50//",
    "GSP27moksop_u:14592": "pūtāṅgārasamānalpasaikateṣv aribandhuṣu / puṣpaprakarasañchannamṛduśādvalabhūmiṣu //MU_5,94.51//",
    "GSP27moksop_u:14593": "kṣuradhārāsu tīkṣṇāsu śayyāsu ca navotpalaiḥ / unnatācaladeśeṣu kūpakośataleṣu ca //MU_5,94.52//",
    "GSP27moksop_u:14594": "śilāsv arkāṃśutaptāsu mṛdvīṣu lalanāsu ca / sampatsv āpatsu cogrāsu maraṇeṣūtsaveṣu ca //MU_5,94.53//",
    "GSP27moksop_u:14595": "viharann api nodvegaṃ nānandam adhigacchati / antarmuktaṃ mano nityaṃ samaṃ kṛtvaiva tiṣṭhati //MU_5,94.54//",
    "GSP27moksop_u:14596": "ayaśśaṅkucitāṅgāsu narakāraṇyabhūmiṣu / paraspareritānantakuntatomaravṛṣṭiṣu //MU_5,94.55//",
    "GSP27moksop_u:14597": "na bibheti na cādatte vaivaśyaṃ na ca dīnatām / samas svasthamanā maunī dhīras tiṣṭhati śailavat //MU_5,94.56//",
    "GSP27moksop_u:14598": "apavitraṃ ca pathyaṃ ca viṣapaṅkagarādy api / bhuktvā jarayati kṣipraṃ klinnaṃ naṣṭaṃ ca mṛṣṭavat //MU_5,94.57//",
    "GSP27moksop_u:14599": "nimbaprativiṣākalkakṣīrekṣusalilāndhasām / asaktabuddhis tattvajño bhavaty āsvādane samaḥ //MU_5,94.58//",
    "GSP27moksop_u:14600": "maireyamadirākṣīraraktamedovasāsavaiḥ / tuṣāsthitṛṇakeśānnair na hṛṣyati na kupyati //MU_5,94.59//",
    "GSP27moksop_u:14601": "jīvitasyāpi hantāraṃ dātāraṃ caikarūpayā / dṛśā prasādamādhuryaśālinyā paripaśyati //MU_5,94.60//",
    "GSP27moksop_u:14602": "sthirāsthiraśarīreṣu ramyāramyeṣu vastuṣu / na hṛṣyati glāyati vā sadā samatayeddhayā //MU_5,94.61//",
    "GSP27moksop_u:14603": "tyaktāsthatvād anādeyarūpatvāj jagatas sthiteḥ / nūnaṃ viditavedyatvān nīrāgatvāt svacetasaḥ //MU_5,94.62//",
    "GSP27moksop_u:14604": "na kasyacin na kasyāñcid akṣasya viṣayasthitau / dadāti prasaraṃ sādhur ādhiprojjhitayā dhiyā //MU_5,94.63//",
    "GSP27moksop_u:14605": "atattvajñam aviśrāntam alabdhātmānam asthiram / nigirantīndriyāṇy āśu hariṇā iva pallavam //MU_5,94.64//",
    "GSP27moksop_u:14606": "uhyamānaṃ bhavāmbhodhau vāsanāvīcivellitam / nigirantīndriyagrāhā hāhākrandaparāyaṇam //MU_5,94.65//",
    "GSP27moksop_u:14607": "vicārato labdhapadaṃ viśrāntadhiyam ātmani / na haranti vikalpaughā jalaughā iva parvatam //MU_5,94.66//",
    "GSP27moksop_u:14608": "sarvasaṅkalpasīmānte viśrāntānāṃ pare pade / teṣāṃ labdhasvarūpāṇāṃ merur eva tṛṇāyate //MU_5,94.67//",
    "GSP27moksop_u:14609": "jagaj jarattṛṇalavo viṣaṃ cāmṛtam eva ca / kṣaṇaḥ kalpasahasraṃ ca samatā tatacetasām //MU_5,94.68//",
    "GSP27moksop_u:14610": "saṃvinmātraṃ jagad iti matvā muditabuddhayaḥ / saṃvinmayatvād antassthajagatkā viharanty amī //MU_5,94.69//",
    "GSP27moksop_u:14611": "saṃvinmātraparispande jāgate vastupañjare / kiṃ heyaṃ kim upādeyam iha tattvavido muneḥ //MU_5,94.70//",
    "GSP27moksop_u:14612": "saṃvid evedam akhilaṃ bhrāntim anyāṃ tyajānagha / saṃvinmayavapus sphāraḥ kiṃ jahāsi kim īhase //MU_5,94.71//",
    "GSP27moksop_u:14613": "yad etaj jāyate bhūmer bhaviṣyat pelavāṅkuraḥ / tat saṃvid eva prathate tathā na tv aṅkuro 'sti saḥ //MU_5,94.72//",
    "GSP27moksop_u:14614": "ādāv ante ca yan nāsti vartamāne 'pi tasya yā / kañcit kālalavaṃ dṛṣṭā sattāsau saṃvido bhramaḥ //MU_5,94.73//",
    "GSP27moksop_u:14615": "iti matvā dhiyaṃ tyaktvā bhāvābhāvānupātinīm / nissaṅgasaṃvidbhārūpo bhava bhāvāntam āgataḥ //MU_5,94.74//",
    "GSP27moksop_u:14616": "kāyena manasā buddhyā kevalair indriyair api / karma kurvann akurvan vā nissaṅgas san na lipyase //MU_5,94.75//",
    "GSP27moksop_u:14617": "gatasaṅgena manasā kurvann api na lipyase / sukhaduḥkhair mahābāho manorathadaśāsv iva //MU_5,94.76//",
    "GSP27moksop_u:14618": "gatasaṅgamatiḥ karma kurvann apy aṅgayaṣṭibhiḥ / na lipyate sukhair duḥkhair manorathakalāsv iva //MU_5,94.77//",
    "GSP27moksop_u:14619": "gatasaṅgamanā dṛṣṭyā paśyann api na paśyati / etad anyasthacittatvād bālenāpy anubhūyate //MU_5,94.78//",
    "GSP27moksop_u:14620": "gatasaṅgaṃ mano jantoḥ paśyaṃś cāpi na paśyati / na śṛṇoty api śṛṇvaṃś ca na spṛśaty api saṃspṛśan //MU_5,94.79//",
    "GSP27moksop_u:14621": "na jighraty api jighraṃś ca nonmiṣaṃś conmiṣaty api / padārthe na pataty eva balāt pātitam apy alam //MU_5,94.80//",
    "GSP27moksop_u:14622": "deśāntarasthacetobhir etad ātmagṛhasthitaiḥ / aprauḍhamatibhis sādhu murkhair apy anubhūyate //MU_5,94.81//",
    "GSP27moksop_u:14623": "saṅgaḥ kāraṇam arthānāṃ saṅgas saṃsārakāraṇam / saṅgaḥ kāraṇam āśānāṃ saṅgaḥ kāraṇam āpadām //MU_5,94.82//",
    "GSP27moksop_u:14624": "saṅgatyāgaṃ vidur mokṣaṃ saṅgatyāgād ajanmatā / saṅgaṃ santyajya bhāvānāṃ jīvanmukto bhavānagha //MU_5,94.83//",
    "GSP27moksop_u:14625": "rāmaḥ: sarvasaṃśayanīhāraśaranmāruta he mune / saṅgaḥ kim ucyate brūhi samāsena mama prabho //MU_5,94.84//",
    "GSP27moksop_u:14626": "vasiṣṭhaḥ: bhāvābhāve padārthānāṃ harṣāmarṣavikāradā / malinā vāsanā yaiṣā sa saṅga iti kathyate //MU_5,94.85//",
    "GSP27moksop_u:14627": "jīvanmuktaśarīrāṇām apunarjanmakāriṇī / muktā harṣaviṣādābhyāṃ śuddhā bhavati vāsanā //MU_5,94.86//",
    "GSP27moksop_u:14628": "tām asaṅgābhidhāṃ viddhi yāvaddehaṃ ca bhāvinīm / tayā yat kriyate karma tad bandhāyaiva kevalam //MU_5,94.87//",
    "GSP27moksop_u:14629": "evaṃrūpaṃ parityajya saṅgaṃ svāṅgavikāradam / yadi tiṣṭhasi nirvyagraṃ kurvann api tad asy asi //MU_5,94.88//",
    "GSP27moksop_u:14630": "harṣāmarṣavikārābhyāṃ yadi gacchasi nānyatām / vītarāgabhayakrodhas tad asaṅgo 'si rāghava //MU_5,94.89//",
    "GSP27moksop_u:14631": "asaṅgatām anāyāsāṃ jīvanmuktasthitiṃ sthirām / avalambya samas svastho vītarāgo bhavānagha //MU_5,94.90//",
    "GSP27moksop_u:14632": "jīvanmuktamatir maunī nigṛhītendriyagrahaḥ / amānamadamātsarya āryas tiṣṭhati vijvaraḥ //MU_5,94.91//",
    "GSP27moksop_u:14633": "sadā samagre 'pi hi vastujāte samāśayo 'py antar adīnasattvaḥ / vyāpāramātrāt sahajāt kramasthān na kiñcid apy anyad asau karoti //MU_5,94.92//",
    "GSP27moksop_u:14634": "yad eva kiñcit prakṛtakramasthaṃ kartavyam ātmīyam asau tad eva / saṃsaṅgasambandhavihīnayaiva kurvann akhedo ramate dhiyāntaḥ //MU_5,94.93//",
    "GSP27moksop_u:14635": "apy āpadaṃ prāpya susampadaṃ vā mahāmatis svaṃ prakṛtaṃ svabhāvam / jahāti no mandaravellito 'pi śauklyaṃ yathā kṣīramahāmburāśiḥ //MU_5,94.94//",
    "GSP27moksop_u:14636": "samprāpya sāmrājyam athāpadaṃ vā sarīsṛpatvaṃ suranāthatāṃ vā / tiṣṭhaty akhedodayam astaharṣaṃ kṣayodayeṣv indur ivaikarūpaḥ //MU_5,94.95//",
    "GSP27moksop_u:14637": "nirastasaṃrambham apāstabhedaṃ praśāntanānāphalaphalguceṣṭaḥ / vicārayātmānam adīnasattvo yathā bhavasy uttamakāryaniṣṭhaḥ //MU_5,94.96//",
    "GSP27moksop_u:14638": "tathoditaprasaravilāsaśuddhayā gatajvaraṃ padam avalokayāmalam / dhiyeddhayā punar iha janmabandhanair na badhyase samadhigatātmadṛg yathā //MU_5,94.97//",
    "GSP27moksop_u:14639": "punarupadeśakaraṇaṃ nāma sargaḥ",
    "GSP27moksop_u:14640": "samāptam upaśāntiprakaraṇam",
    "GSP27moksop_u:14641": "6. Prakaraṇa: Nirvāṇa",
    "GSP27moksop_u:14642": "upaśāntiprakaraṇād anantaram idaṃ śṛṇu / tvaṃ nirvāṇaprakaraṇaṃ jñātaṃ nirvāṇakāri yat //MU_6,1.1//",
    "GSP27moksop_u:14643": "vālmīkiḥ: kathayaty evam uddāmavacanaṃ munināyake / śravaṇaikarase maunaṃ sthite rājakumārake //MU_6,1.2//",
    "GSP27moksop_u:14644": "munivāgarthanikṣiptamanasy astetarakriye / rājaloke gataspandaṃ citrārpita iva sthite //MU_6,1.3//",
    "GSP27moksop_u:14645": "vasiṣṭhavacasām arthaṃ vicārayati sādaram / lasadaṅgulibhaṅge ca munisārthe sphuradbhruvi //MU_6,1.4//",
    "GSP27moksop_u:14646": "vismayālokanollāsaprotphullanayanālini / purandhrivarge pragrīvatarumañjaritāṃ gate //MU_6,1.5//",
    "GSP27moksop_u:14647": "khe vāsaracaturbhāgadeśe dinakare sthite / śrutajñānatayā saumye kiñcic chamam upeyuṣi //MU_6,1.6//",
    "GSP27moksop_u:14648": "śravaṇāyeva saṃśāntavitānaspandam āsthite / maunaṃ maruti mandāramadhurāmodadāyini //MU_6,1.7//",
    "GSP27moksop_u:14649": "puṣpadāmasu suptāsu madād bhramarapaṅktiṣu / jñātajñeyatayā nūnaṃ samyagdhyānavatīṣv iva //MU_6,1.8//",
    "GSP27moksop_u:14650": "jālamuktākalāpāntas tathā makurabhūmiṣu / kacaty apagataspandaṃ tāpe śrotum ivāsthite //MU_6,1.9//",
    "GSP27moksop_u:14651": "gṛhāntaraṃ praviṣṭeṣu gavākṣair dūram aṃśuṣu / viśramārtham ivādīrghanabhaḥpāntheṣu śītalam //MU_6,1.10//",
    "GSP27moksop_u:14652": "muktājālaprabhājālabhasmanoddhūlitātmani / śaṃsatīva śamaṃ śāmyaddinadehe dinātape //MU_6,1.11//",
    "GSP27moksop_u:14653": "karalīlāsarojeṣu śekhareṣu ca bhūbhṛtām / śuṣyatsu rasasaṃśoṣād avṛttiṣu manassv iva //MU_6,1.12//",
    "GSP27moksop_u:14654": "bālakeṣv ajñalokeṣu līlāpakṣiṣu sāravam / bhojanārthaṃ vadhūlokam uparundhatsv anāratam //MU_6,1.13//",
    "GSP27moksop_u:14655": "bhramadbhramarapakṣotthavātādhūte rajasy alam / kausume pariviśrānte cāmareṣv akṣipakṣmasu //MU_6,1.14//",
    "GSP27moksop_u:14656": "raśmiṣv agragrahonmuktacchāyājālabhayād iva / gavākṣādiṣv ivoḍḍīya praviṣṭeṣu gṛhāntaram //MU_6,1.15//",
    "GSP27moksop_u:14657": "āsīd dinacaturbhāgasattāvedanatatparaḥ / bherīpaṇavaśaṅkhānāṃ diṅmukhāpūrako dhvaniḥ //MU_6,1.16//",
    "GSP27moksop_u:14658": "tena tat tāram apy āśu vaco 'ntardhānam āyayau / maunaṃ jaladanādena māyūra iva nissvanaḥ //MU_6,1.17//",
    "GSP27moksop_u:14659": "cukṣubhe kṣubdhapakṣālī pañjarasthā khagāvalī / bhūkampena lasattālīpallaveva vanāvalī //MU_6,1.18//",
    "GSP27moksop_u:14660": "āyayur bhayavitrastā bālā dhātrīkucāntaram / sāravaṃ prāvṛśīvābdāḥ pronnataṃ śṛṅgakoṭaram //MU_6,1.19//",
    "GSP27moksop_u:14661": "uttasthur avataṃsebhyo bhūbhṛtāṃ bhramaravrajāḥ / dṛṣatkarālavāhābhyas saridbhyo 'mbukaṇā iva //MU_6,1.20//",
    "GSP27moksop_u:14662": "evaṃ prakṣubhite tasmin gṛhe dāśarathe tadā / proktavāsaravṛddhatve śānte śaṅkhasvane śanaiḥ //MU_6,1.21//",
    "GSP27moksop_u:14663": "saṃharan prastutaṃ vastu vaco madhuravṛttimat / uvāca muniśārdūlas sabhāmadhye raghūdvaham //MU_6,1.22//",
    "GSP27moksop_u:14664": "[vasiṣṭhaḥ:] rāghavānagha vāgjālaṃ mayaitad yat prasāritam / tena cittakhagaṃ baddhvā kroḍīkṛtyātmatāṃ naya //MU_6,1.23//",
    "GSP27moksop_u:14665": "kaccid gṛhīto bhavatā madgirām artha īdṛśaḥ / tyaktvā durbodham akṣīṇo haṃsenevāmbhasaḥ payaḥ //MU_6,1.24//",
    "GSP27moksop_u:14666": "vicāryaitad aśeṣeṇa svadhiyaiva punaḥ punaḥ / anenaiva pathā sādho gantavyaṃ bhavatādhunā //MU_6,1.25//",
    "GSP27moksop_u:14667": "anayaiva dhiyā rāma viharan naiva badhyase / anyathādhaḥ patasy āśu vindhyakhāte yathā gajaḥ //MU_6,1.26//",
    "GSP27moksop_u:14668": "sugṛhītaṃ dhiyā rāma madvaco na karoṣi cet / tat patasy avaṭe tyaktadīpaḥ pāntho yathā niśi //MU_6,1.27//",
    "GSP27moksop_u:14669": "asaṅgena yathāprāpto vyavahāras svasiddhaye / ity evaṃ śāstrasiddhāntam ādāyodayavān bhava //MU_6,1.28//",
    "GSP27moksop_u:14670": "he sabhyā he mahārāja rāma lakṣmaṇa bhūmipāḥ / sarva eva bhavanto 'dya tāvad vyāpāram āhnikam //MU_6,1.29//",
    "GSP27moksop_u:14671": "kurvantv ayaṃ hi divasaḥ prāyaḥ pariṇatākṛtiḥ / śeṣaṃ vicārayiṣyāmo vicāryaṃ prātar āgatāḥ //MU_6,1.30//",
    "GSP27moksop_u:14672": "vālmīkiḥ: ity ukte muninā tena sā sarvaiva sabhā tadā / prottasthau padmavadanā savikāseva padminī //MU_6,1.31//",
    "GSP27moksop_u:14673": "rājānas stutarājānaḥ kṛtarāghavavandanāḥ / pariṣṭutavasiṣṭhās te jagmur ātmaniveśanam //MU_6,1.32//",
    "GSP27moksop_u:14674": "viśvāmitreṇa sahito vasiṣṭho gantum āśramam / uttasthāv āsanāc chrīmān namaskṛtanabhaścaraḥ //MU_6,1.33//",
    "GSP27moksop_u:14675": "daśarathaprabhṛtayo rājāno munayas tathā / yathānurūpaṃ vaktāram anugamya ciraṃ munim //MU_6,1.34//",
    "GSP27moksop_u:14676": "āpṛcchya kecid gaganaṃ yayuḥ kecid vanāntaram / kecid rājagṛhaṃ santo bhṛṅgāḥ padmotthitā iva //MU_6,1.35//",
    "GSP27moksop_u:14677": "vasiṣṭhapādayos tyaktvā puṣpāñjalim anābilam / paurair anugato rājā praviveśa gṛhāntaram //MU_6,1.36//",
    "GSP27moksop_u:14678": "rāmalakṣmaṇaśatrughnāḥ prāptasya svāśramaṃ guroḥ / abhyarcya caraṇau bhaktā ājagmur nṛpamandiram //MU_6,1.37//",
    "GSP27moksop_u:14679": "sadanāni samāsādya śrotāras sarva eva te / sasnur ānarcur apy āśu devān viprān pitṝṃs tathā //MU_6,1.38//",
    "GSP27moksop_u:14680": "yathākramaṃ ca viprādyair bhṛtyāntaiś ca paricchadaiḥ / samaṃ bubhujire bhojyaṃ varṇadharmakramocitam //MU_6,1.39//",
    "GSP27moksop_u:14681": "astaṅgate dinakare samaṃ divasakarmabhiḥ / abhyāgate rātrikare samaṃ rajanikarmabhiḥ //MU_6,1.40//",
    "GSP27moksop_u:14682": "sthitās talpeṣu kauśeyaśayaneṣv āsaneṣu ca / bhūcarā munirājāno rājaputrā maharṣayaḥ //MU_6,1.41//",
    "GSP27moksop_u:14683": "saṃsārottaraṇopāyaṃ vasiṣṭhavacaneritam / yathāvad ekāgradhiyaś cintayām āsur ādṛtāḥ //MU_6,1.42//",
    "GSP27moksop_u:14684": "tataḥ praharamātreṇa nidrām āmudritānanāḥ / tatsvapnasundarīm īyuḥ padmā iva dinārthinaḥ //MU_6,1.43//",
    "GSP27moksop_u:14685": "rāmalakṣmaṇaśatrughnāḥ praharatrayam eva tat / vāsiṣṭham upadeśaṃ te cintayām āsur akṣatam //MU_6,1.44//",
    "GSP27moksop_u:14686": "praharasyārdhamātraṃ tu tata āmudritekṣaṇāḥ / tatsvapnām āyayur nidrāṃ kṣaṇād vidrāvitaśramām //MU_6,1.45//",
    "GSP27moksop_u:14687": "iti śubhamanasāṃ vivekabhājām adhigatasāratayoditāśayānām / abhajata viratiṃ tadā triyāmā malinaniśākaravaktratāṃ jagāma //MU_6,1.46//",
    "GSP27moksop_u:14688": "divasavyāpāravarṇanaṃ nāma sargaḥ",
    "GSP27moksop_u:14689": "dvitīyas sargaḥ",
    "GSP27moksop_u:14690": "vālmīkiḥ: tataḥ khinnenduvadanā paryākulatamaḥpaṭā / kṣīyamāṇā babhau śyāmā vivekānteva vāsanā //MU_6,2.1//",
    "GSP27moksop_u:14691": "pūrve dhvastatayālokād dṛśyamāno 'pare 'cale / śephālikāvataṃsābhāṃ tārakānikaro dadhau //MU_6,2.2//",
    "GSP27moksop_u:14692": "avaśyāyakaṇākarṣī parāmṛṣṭendumaṇḍalaḥ / jyotsnākavalanālolo vavau prābhātiko 'nilaḥ //MU_6,2.3//",
    "GSP27moksop_u:14693": "rāmalakṣmaṇaśatrughnā utthāyānucarais saha / yayur vanditasandhyās te puṇyaṃ vāsiṣṭham āśramam //MU_6,2.4//",
    "GSP27moksop_u:14694": "tatra vanditasandhyasya nirgatasyāgnisadmanaḥ / muner vavandire pādāv ādau dattvārghyasantatim //MU_6,2.5//",
    "GSP27moksop_u:14695": "kṣaṇāt tat sadanaṃ maunaṃ munibrāhmaṇarājabhiḥ / hastyaśvarathayānaiś ca kṣaṇān nīrandhratāṃ yayau //MU_6,2.6//",
    "GSP27moksop_u:14696": "athāsau muniśārdūlas tayaiva saha senayā / gṛhaṃ dāśarathaṃ kalye rāmādyanugato yayau //MU_6,2.7//",
    "GSP27moksop_u:14697": "tatrainaṃ pūrvasambuddhaḥ kṛtasandhyo mahīpatiḥ / dūram agre vinirgatya pūjayām āsa sādaram //MU_6,2.8//",
    "GSP27moksop_u:14698": "puṣpamuktāmaṇivrātair bhūyo 'py adhikabhūṣitām / sabhāṃ praviśya te sarve viviśur viṣṭarādiṣu //MU_6,2.9//",
    "GSP27moksop_u:14699": "athaitasminn avasare hyastanās sarva eva te / śrotāras samupājagmur nabhaścaramahīcarāḥ //MU_6,2.10//",
    "GSP27moksop_u:14700": "viveśa sā sabhā somyaṃ kṛtānyo'nyābhivādanā / babhau samasamābhogā śāntavāteva padminī //MU_6,2.11//",
    "GSP27moksop_u:14701": "yathāpradeśam evāśu niviṣṭeṣu yathāsukham / teṣu taddeśayogyeṣu viprarṣimunirājasu //MU_6,2.12//",
    "GSP27moksop_u:14702": "mṛduni svāgatarave śanaiś śamam upāgate / sabhākoṇopaviṣṭeṣu śāntaśabdeṣu vandiṣu //MU_6,2.13//",
    "GSP27moksop_u:14703": "tvarayevoditeṣv āśu śrotum abhyāgateṣv iva / gavākṣād iva jāteṣu praviṣṭeṣv arkaraśmiṣu //MU_6,2.14//",
    "GSP27moksop_u:14704": "satvaraṃ praviśacchrotṛhastasparśavaśodbhave / muktājālajhaṇatkāra oṅkāra iva śāmyati //MU_6,2.15//",
    "GSP27moksop_u:14705": "kumāraś śaṅkarasyeva kaco devaguror iva / prahlāda iva śukrasya suparṇa iva śārṅgiṇaḥ //MU_6,2.16//",
    "GSP27moksop_u:14706": "vasiṣṭhasyānane rāmaś śanair dṛṣṭim apātayat / bhramantīm ambare vātaḥ phullapadma ivālinīm //MU_6,2.17//",
    "GSP27moksop_u:14707": "munis tv anujjhitenātha tenaiva raghunandanam / krameṇovāca vākyajño vākyaṃ vākyārthakovidam //MU_6,2.18//",
    "GSP27moksop_u:14708": "vasiṣṭhaḥ: kaccit smarasi yat proktaṃ hyo mayā raghunandana / vākyam atyantagurvarthaṃ paramārthāvabodhakam //MU_6,2.19//",
    "GSP27moksop_u:14709": "idānīm avabodhārtham anyac ca ripumardana / ucyamānaṃ mayedaṃ tvaṃ śṛṇu śāśvatasiddhaye //MU_6,2.20//",
    "GSP27moksop_u:14710": "vairāgyābhyāsavaśatas tathā tattvāvalokanāt / saṃsārāt tīryate tena teṣv evābhyāsam āhara //MU_6,2.21//",
    "GSP27moksop_u:14711": "samyak tattvāvabodhena durbodhe kṣayam āgate / galite vāsanāveśe viśokaṃ prāpyate padam //MU_6,2.22//",
    "GSP27moksop_u:14712": "dikkālādyanavacchinnam adṛṣṭobhayakoṭikam / ekaṃ brahmaiva hi jagat sthitaṃ dvitvam ivāgatam //MU_6,2.23//",
    "GSP27moksop_u:14713": "sarvabhāvānavacchinnaṃ yatra brahmaiva vidyate / śāntaṃ samasamābhāsaṃ tatrānyat tat kathaṃ bhavet //MU_6,2.24//",
    "GSP27moksop_u:14714": "iti matvāham ity antar muktvā muktavapur mahān / ekarūpaḥ praśāntātmā maunī svātmamayo bhava //MU_6,2.25//",
    "GSP27moksop_u:14715": "nāsti cittaṃ na cāvidyā na mano na ca jīvakaḥ / etāś ca kalanā rāma kṛtā brahmaṇa eva tāḥ //MU_6,2.26//",
    "GSP27moksop_u:14716": "yās sampado yāś ca dṛśo yāś cito yāś cideṣaṇāḥ / brahmaiva tad anādyantam abrahmeha na vidyate //MU_6,2.27//",
    "GSP27moksop_u:14717": "pātāle bhūtale svarge trinetrāntaṃ tṛṇādi yat / dṛśyate tat paraṃ brahma cidrūpaṃ nānyad asti hi //MU_6,2.28//",
    "GSP27moksop_u:14718": "upekṣyaṃ heyam ādeyaṃ bandhavo vibhavā vapuḥ / brahmaiva vigatādyantam abdhivat pravijṛmbhate //MU_6,2.29//",
    "GSP27moksop_u:14719": "yāvad ajñānakalanā yāvad abrahmavāsanā / yāvad āsthā jagajjāle tāvac cittādikalpanā //MU_6,2.30//",
    "GSP27moksop_u:14720": "dehe yāvad ahambhāvo dṛśye 'smin yāvad ātmatā / yāvan mamedam ity āsthā tāvac cittādivibhramaḥ //MU_6,2.31//",
    "GSP27moksop_u:14721": "yāvan noditam uccaistvaṃ sajjanāsaṅgaśṛṅgataḥ / yāvan maurkhyaṃ na saṅkṣīṇaṃ tāvac cittādinimnatā //MU_6,2.32//",
    "GSP27moksop_u:14722": "yāvac chithilatāṃ yātaṃ nedaṃ bhuvanabhāvanam / samyagdarśanaśaktyāntas tāvac cittodayas sphuṭaḥ //MU_6,2.33//",
    "GSP27moksop_u:14723": "yāvad ajñatvam andhatvaṃ vaivaśyaṃ viṣayāśayā / mūrchāmohasamucchrāyas tāvac cittādikalpanā //MU_6,2.34//",
    "GSP27moksop_u:14724": "yāvad āśāviṣāmodaḥ parisphurati hṛdvane / pravicāracakoro 'tra na tāvat praviśaty alam //MU_6,2.35//",
    "GSP27moksop_u:14725": "bhogeṣv anāsthamanasaś śītalāmalanirvṛteḥ / chinnāśāpāśajālasya kṣīyate cittavibhramaḥ //MU_6,2.36//",
    "GSP27moksop_u:14726": "tṛṣṇāmohaparityāgān nityaśītalasaṃvidaḥ / puṃsas saṃśāntacittasya prabuddhasya kva cittabhūḥ //MU_6,2.37//",
    "GSP27moksop_u:14727": "asaṃstutam ivānāstham avastu paripaśyataḥ / dūrastham iva dehaṃ svam asantaṃ cittabhūḥ kutaḥ //MU_6,2.38//",
    "GSP27moksop_u:14728": "bhāvitānantacittattvarūparūpāntarātmanaḥ / svāṅgāṃśalīnajagataś śānto jīvādivibhramaḥ //MU_6,2.39//",
    "GSP27moksop_u:14729": "asamyagdarśane śānte mithyābhramabharātmani / udite paramāditye paramārthaikadarśane //MU_6,2.40//",
    "GSP27moksop_u:14730": "apunardarśanāyaiva dagdhaṃ saṃśuṣkaparṇavat / cittaṃ vigalitaṃ viddhi vahnau ghṛtalavaṃ yathā //MU_6,2.41//",
    "GSP27moksop_u:14731": "jīvanmuktā mahātmāno ye parāvaradarśinaḥ / teṣāṃ yā cittapadavī sā sattvam iti kathyate //MU_6,2.42//",
    "GSP27moksop_u:14732": "jīvanmuktaśarīreṣu vāsanā vyavahāriṇī / na cittanāmnī bhavati sā hi sattvapadaṃ gatā //MU_6,2.43//",
    "GSP27moksop_u:14733": "niścetaso hi tattvajñā nityaṃ sattvapade sthitāḥ / līlayā prabhramantīha sattvasaṃsthitihelayā //MU_6,2.44//",
    "GSP27moksop_u:14734": "śāntā vyavaharanto 'pi sattvasthās saṃyatendriyāḥ / nityaṃ paśyanti cijjyotir na dvaitaikye na vāsanāḥ //MU_6,2.45//",
    "GSP27moksop_u:14735": "antarmukhatayā sarvaṃ cidvahnau trijagattṛṇam / juhvato 'ntar viceṣṭante mūḍhavac chītalāśayāḥ //MU_6,2.46//",
    "GSP27moksop_u:14736": "vivekaviśadaṃ cetas sattvam ity abhidhīyate / bhūyaḥ phalati no mohaṃ dagdhaṃ bījam ivāṅkuram //MU_6,2.47//",
    "GSP27moksop_u:14737": "yā vāsanā vimūḍhāntar punarjananadharmiṇī / cittaśabdābhidhā soktā viparyasyati bodhataḥ //MU_6,2.48//",
    "GSP27moksop_u:14738": "prāptaprāpyo bhavān rāma sattvabhāvam upāgatam / cittaṃ jñānāgninā dagdhaṃ na te bhūyaḥ prarohati //MU_6,2.49//",
    "GSP27moksop_u:14739": "saṃrohatīṣuṇā viddhaṃ tathā paraśunāgninā / na hi jñānāgninirdagdhaṃ prabodhaviśadaṃ manaḥ //MU_6,2.50//",
    "GSP27moksop_u:14740": "brahmabṛṃhaiva hi jagaj jagac ca brahmabṛṃhaṇāt / vidyate nānayor bhedaś cidghanabrahmaṇor iha //MU_6,2.51//",
    "GSP27moksop_u:14741": "cidantar asti trijagan marice tiktatā yathā / nātaś cijjagatī bhinne tasmāt sadasatī mudhā //MU_6,2.52//",
    "GSP27moksop_u:14742": "acinmayatvān nāsi tvaṃ khātmā kim iva rodiṣi / acinmayatvāj jagatām abhāve kalanāḥ kutaḥ //MU_6,2.53//",
    "GSP27moksop_u:14743": "cinmayaś ced bhavān sarvaṃ tac cittvaṃ pravicāraya / śuddhasattvam anādyantaṃ tatrāṅga kalanāḥ kutaḥ //MU_6,2.54//",
    "GSP27moksop_u:14744": "cidātmāsi niraṃśo 'si pārāvāravivarjitaḥ / rūpaṃ smara nijaṃ sphāraṃ māsmṛtyā sammito bhava //MU_6,2.55//",
    "GSP27moksop_u:14745": "tāṃ svasattāṃ gatas sarvam asarvaṃ vā bhavodayī / tādṛgrūpo 'si śānto 'si cid asi brahmarūpy asi //MU_6,2.56//",
    "GSP27moksop_u:14746": "cicchilodaram evāsi nāsi nānasy athom asi / yo 'si so 'si na so 'sīva sad asy asad asi svabhāḥ //MU_6,2.57//",
    "GSP27moksop_u:14747": "yaḥ padārthaviśeṣo 'ntar na tvaṃ nānyo na so 'sti te / tad asy atad asi svacchacidghanātman namo 'stu te //MU_6,2.58//",
    "GSP27moksop_u:14748": "ādyantavarjitaviśālaśilāntarālasampīnacidghanavapur gaganāmalas tvam / svastho bhavājaraḍhapallavakośalekhālīlāsthitākhilajagajjaladhe jayas te //MU_6,2.59//",
    "GSP27moksop_u:14749": "viśrāntidṛḍhīkaraṇaṃ nāma sargaḥ",
    "GSP27moksop_u:14750": "tṛtīyas sargaḥ",
    "GSP27moksop_u:14751": "vasiṣṭhaḥ: bhāvi bhūritaraṅgāṇāṃ payo vṛndam ivāntare / yā cid vahaty anantāni jaganty anagha sā bhavān //MU_6,3.1//",
    "GSP27moksop_u:14752": "bhava bhāvanayā mukto bhāvābhāvavivarjitaḥ / cidātman saṃsthitāḥ kveva vada te vāsanādayaḥ //MU_6,3.2//",
    "GSP27moksop_u:14753": "jīvo 'yaṃ vāsanādīdam iti cit kacati svataḥ / itaroktyarthayor atra kaḥ prasaṅgo 'tha varṇyatām //MU_6,3.3//",
    "GSP27moksop_u:14754": "mahātaralagambhīrabhāsurātmaṃś cidarṇava / rāmābhidho 'si stimitas samas somyo 'si somavat //MU_6,3.4//",
    "GSP27moksop_u:14755": "yathā na bhinnam analād auṣṇyaṃ saugandhyam ambujāt / kārṣṇyaṃ kajjalataś śauklyaṃ himān mādhuryam ikṣutaḥ //MU_6,3.5//",
    "GSP27moksop_u:14756": "ālokaś ca prakāśāṅgād anubhūtis tathā citeḥ / jalād vīciś cidātman bhoś citsvabhāvāt tathā jagat //MU_6,3.6//",
    "GSP27moksop_u:14757": "cito na bhinno 'nubhavo bhinno nānubhavād aham / na matto bhidyate jīvo na jīvād bhidyate manaḥ //MU_6,3.7//",
    "GSP27moksop_u:14758": "manaso nendriyaṃ bhinnaṃ pṛthag dehaś ca nendriyāt / na śarīrāj jagad bhinnaṃ jagato nānyad asti hi //MU_6,3.8//",
    "GSP27moksop_u:14759": "evaṃ pravartitam iva mahācakram idaṃ ciram / na ca pravartitaṃ kiñcin na ca śīghraṃ ca no ciram //MU_6,3.9//",
    "GSP27moksop_u:14760": "nānevedam anānaiva sarvam ekam akhaṇḍitam / vidyate vyomani vyoma nakasmiṃścin nakiñcana //MU_6,3.10//",
    "GSP27moksop_u:14761": "śūnye śūnyaṃ samucchūnaṃ brahma brahmaṇi bṛṃhitam / satyaṃ vijṛmbhate satye pūrṇe pūrṇam avasthitam //MU_6,3.11//",
    "GSP27moksop_u:14762": "rūpālokamanaskārān kurvann api na kiñcana / jñaḥ karoty anupādeyān upādeye hi kartṛtā //MU_6,3.12//",
    "GSP27moksop_u:14763": "yad upādeyabuddhyāttaṃ tad duḥkhāya sukhāya vā / bhāvābhāvair anādeyam akartṛ sukhaduḥkhayoḥ //MU_6,3.13//",
    "GSP27moksop_u:14764": "yathā nānāpy anānaiva khaṃ khe vārīva vārgaṇaḥ / sārthako 'py atiśūnyātmā tathātmajagatoḥ kramaḥ //MU_6,3.14//",
    "GSP27moksop_u:14765": "antar vyomāmalo bāhye samyagācāracañcuraḥ / harṣāmarṣavikāreṣu kāṣṭhaloṣṭasamasthitiḥ //MU_6,3.15//",
    "GSP27moksop_u:14766": "ya evātitarāṃ śatrur matsarī māraṇodyataḥ / tam evākṛtrimaṃ mitraṃ yaḥ paśyati sa paśyati //MU_6,3.16//",
    "GSP27moksop_u:14767": "samūlakāṣaṃ kaṣati nadīvega iva drumam / yas sauhṛdaṃ matsaraṃ ca sa harṣāmarṣadoṣahā //MU_6,3.17//",
    "GSP27moksop_u:14768": "rāgadveṣavikārāṇāṃ svarūpaṃ cen na bhāvyate / te tu santo 'py asadrūpās sevitā apy asevitāḥ //MU_6,3.18//",
    "GSP27moksop_u:14769": "yasya nāhaṅkṛto bhāvo yasya buddhir na lipyate / hatvāpi sa imāṃl lokān na hanti na nibadhyate //MU_6,3.19//",
    "GSP27moksop_u:14770": "yan nāsti tasya sadbhāvapratipattir udāhṛtā / māyaiva sā parijñānād eva naśyaty asaṃśayam //MU_6,3.20//",
    "GSP27moksop_u:14771": "nissnehadīpavac chānto yasyāntar vāsanārasaḥ / tena citraṃ kṛtaṃ naiva jitaṃ jñenāpi kāriṇā //MU_6,3.21//",
    "GSP27moksop_u:14772": "yasyānupādeyam idaṃ samastaṃ padārthajātaṃ sadasaddaśāsu / na duḥkhadāhāya sukhāya naiva sa mukta eveha sajīva eva //MU_6,3.22//",
    "GSP27moksop_u:14773": "brahmaikatāpratipādanaṃ nāma sargaḥ",
    "GSP27moksop_u:14774": "caturthas sargaḥ",
    "GSP27moksop_u:14775": "vasiṣṭhaḥ: mano buddhir ahaṅkāra indriyādi tathānagha / acetyacinmayaṃ sarvaṃ kva te jīvādayas sthitāḥ //MU_6,4.1//",
    "GSP27moksop_u:14776": "ekenaivātmanā dattā nānātā yā mahātmanā / viddhi tāṃ tvam anānātāṃ hemnaḥ kaṭakatām iva //MU_6,4.2//",
    "GSP27moksop_u:14777": "yāvad ajñānasammohas tāvat saṃsāracittakam / ajñānasaṅkṣaye jāte kva cetyaṃ cittakaṃ ca vā //MU_6,4.3//",
    "GSP27moksop_u:14778": "adhyātmavidyābhyasanāj jāḍyam eti kṣayaṃ tathā / hutāśasevanād antarjāḍyaṃ jalakṛtaṃ yathā //MU_6,4.4//",
    "GSP27moksop_u:14779": "bhogatṛṣṇāviṣāveśo yadaivopaśamaṃ gataḥ / tadaiva naṣṭam ajñānam āndhyaṃ dhvāntakṣayād iva //MU_6,4.5//",
    "GSP27moksop_u:14780": "adhyātmaśāstramantreṇa tṛṣṇāviṣaviṣūcikā / kṣīyate bhāvitenāntaś śaradā mihikā yathā //MU_6,4.6//",
    "GSP27moksop_u:14781": "maurkhye kṣīṇe kṣataṃ viddhi cittaṃ rāma sabāndhavam / vilīne 'mbudhare vyomni jāḍyaṃ śāmyaty avighnataḥ //MU_6,4.7//",
    "GSP27moksop_u:14782": "acittatvaṃ gate citte kṣīyate vāsanābhramaḥ / hāramuktāsamāveśaś chinne tantāv ivānagha //MU_6,4.8//",
    "GSP27moksop_u:14783": "na ghanāghavighātāya śāstrārthaṃ bhāvayanti ye / krimikīṭatvabhogāya cetasas sammilanti te //MU_6,4.9//",
    "GSP27moksop_u:14784": "tava tāmarasākārakāntalocana lolatā / śāntā maurkhyakṛtā vātacalatā saraso yathā //MU_6,4.10//",
    "GSP27moksop_u:14785": "sthiratām upayāto 'si bhāvābhāvavivarjite / pade paramavistāre nabhasīva prabhañjanaḥ //MU_6,4.11//",
    "GSP27moksop_u:14786": "manye madvacanair bodham āyāto 'si raghūdvaha / vitatājñānanidrāto nidrātaḥ paṭahair iva //MU_6,4.12//",
    "GSP27moksop_u:14787": "sāmānye 'pi laganty eva manye kulaguror giraḥ / atyudāramatau rāma na laganti kathaṃ tvayi //MU_6,4.13//",
    "GSP27moksop_u:14788": "yatropādeyavākyatvaṃ bhāvitaṃ svena cetasā / tadvaco 'ntar viśaty uccais tapte kṣetre yathā payaḥ //MU_6,4.14//",
    "GSP27moksop_u:14789": "vayam iha hi mahānubhāva nityaṃ kulaguravo guravo raghūdvahānām / taduditam idam āśu kāryam ārya sphuṭavacanaṃ hṛdi hāravat tvayeti //MU_6,4.15//",
    "GSP27moksop_u:14790": "cittābhāvapratipādanaṃ nāma sargaḥ",
    "GSP27moksop_u:14791": "pañcamas sargaḥ",
    "GSP27moksop_u:14792": "rāmaḥ: aho bata mahac citraṃ bhavadvākyārthabhāvanāt / śāntaṃ jagajjālam idam agrastham api nātha me //MU_6,5.1//",
    "GSP27moksop_u:14793": "parām antaḥ prayāto 'smi svayam ātmani nirvṛtim / dīrghāvagrahasantaptaṃ vṛṣṭyeva vasudhātalam //MU_6,5.2//",
    "GSP27moksop_u:14794": "śāmyāmi śītalākāras sukhaṃ tiṣṭhāmi kevalam / prasādam upayāto 'smi saro nirvāraṇaṃ yathā //MU_6,5.3//",
    "GSP27moksop_u:14795": "samyak prasannam akhilaṃ diṅmaṇḍalam idaṃ mune / yathābhūtaṃ prapaśyāmi nirnīhāram ivādhunā //MU_6,5.4//",
    "GSP27moksop_u:14796": "jāto 'smi gatasandehaś śāntāśāmṛgatṛṣṇikaḥ / rajonīhāranirmukto vṛṣṭajaṅgalaśītalaḥ //MU_6,5.5//",
    "GSP27moksop_u:14797": "ātmanaivāntar ānandaṃ taṃ prāpto 'smy antavarjitam / rasāyanarasāsvādo yatra nātha tṛṇāyate //MU_6,5.6//",
    "GSP27moksop_u:14798": "adyāyaṃ prakṛtistho 'smi svastho 'smi mudito 'smi ca / lokārāmo 'smi rāmo 'smi namo mahyaṃ namo 'stu te //MU_6,5.7//",
    "GSP27moksop_u:14799": "te saṃśayās tāḥ kalanās sarvam astaṅgataṃ mama / rātrivetālasañcāraḥ prabhāta iva bhāsvare //MU_6,5.8//",
    "GSP27moksop_u:14800": "nirmale hṛdi vistīrṇe sapadme himaśītale / matir nirvṛtim āyātā sārasī sarasīva me //MU_6,5.9//",
    "GSP27moksop_u:14801": "kalaṅka ātmanaḥ kasmāt kathaṃ vetyādisaṃśayaḥ / nūnaṃ nirmūlatāṃ yāto mamārkāgre yathā tamaḥ //MU_6,5.10//",
    "GSP27moksop_u:14802": "sarvam ātmaiva sarvatra sarvadā bhāvitākṛtiḥ / idam anyad idaṃ cānyad ity asatkalanāḥ kutaḥ //MU_6,5.11//",
    "GSP27moksop_u:14803": "ko 'bhūvaṃ prāg ahaṃ tādṛk tṛṣṇānigaḍayantritaḥ / antarātmānam eveti vihasāmi vikāsavān //MU_6,5.12//",
    "GSP27moksop_u:14804": "ām idānīṃ smṛtaṃ samyaṅ mayaiṣa sa kilāsmy ajaḥ / yas tvadvāgamṛtāpūrasnānenāyam ahaṃ sthitaḥ //MU_6,5.13//",
    "GSP27moksop_u:14805": "aho nu vitatāṃ bhūmim adhirūḍho 'smi pāvanīm / ihastha eva yatrārko naḥ pātālam ivāsthitaḥ //MU_6,5.14//",
    "GSP27moksop_u:14806": "mahyaṃ sattām upetāya vyapetāya bhavārṇavāt / namo nityanamasyāya jayāmy ātmātmanātmani //MU_6,5.15//",
    "GSP27moksop_u:14807": "anubhavavaśato hṛdabjakośe sphuṭam alitāṃ samupāgatena nātha / tava varavacaseha vītaśokāṃ ciram uditāṃ svadaśām upāgato 'smi //MU_6,5.16//",
    "GSP27moksop_u:14808": "rāghavaviśrāntir nāma sargaḥ",
    "GSP27moksop_u:14809": "ṣaṣṭhas sargaḥ",
    "GSP27moksop_u:14810": "vasiṣṭhaḥ: bhūya eva mahābāho śṛṇu me paramaṃ vacaḥ / yat te 'haṃ prīyamāṇāya vakṣyāmi hitakāmyayā //MU_6,6.1//",
    "GSP27moksop_u:14811": "bodham abhyupagamyāpi śṛṇu bodhavivṛddhaye / bhaved alpaprabuddhānām api nirduḥkhatā yathā //MU_6,6.2//",
    "GSP27moksop_u:14812": "yasyājñātātmano 'jñasya deha evātmabhāvanā / uditārtiṃ ruṣevākṣaripavo 'bhibhavanti tam //MU_6,6.3//",
    "GSP27moksop_u:14813": "yasya jñātātmano jñasya satye svātmani saṃsthitiḥ / tuṣṭyeva cākṣasuhṛdo na ghnanti tam aninditam //MU_6,6.4//",
    "GSP27moksop_u:14814": "parārthaṃ sphurato yasya na stutir nindanād ṛte / sa dehī dehaduḥkhaugham ādatte kena hetunā //MU_6,6.5//",
    "GSP27moksop_u:14815": "nātmā śarīrasambaddhaś śarīram api nātmani / mitho vilakṣaṇe ete prakāśatamasī yathā //MU_6,6.6//",
    "GSP27moksop_u:14816": "sarvair bhāvavikārais tu nityamukto 'sty alepakaḥ / nātmāstam eti bhagavān na codeti sadoditaḥ //MU_6,6.7//",
    "GSP27moksop_u:14817": "jaḍasyājñasya tucchasya kṛtaghnasya vināśinaḥ / śarīrakopalasyāsya yad bhavaty astu tat tathā //MU_6,6.8//",
    "GSP27moksop_u:14818": "na cāsya kiñcid bhavati pṛthag ātmany avekṣite / jaḍasyāsatsvarūpasya kim ivāṅgopapadyate //MU_6,6.9//",
    "GSP27moksop_u:14819": "nipuṇāyāvabodhāya yat proktaṃ tat punaḥ punaḥ / bhaṅgibhiḥ pravicitrābhī rāghavedaṃ prabodhyate //MU_6,6.10//",
    "GSP27moksop_u:14820": "yadi dehaguṇān ātmā gṛhṇāti paramārthataḥ / nādatte tat kathaṃ tasmāj jaḍatāṃ śavarūpiṇaḥ //MU_6,6.11//",
    "GSP27moksop_u:14821": "yadi vātmaguṇān deho gṛhṇāti paramārthataḥ / nādatte tat kathaṃ caittaṃ cinmayatvaṃ sadoditam //MU_6,6.12//",
    "GSP27moksop_u:14822": "yayor ekaparijñāne jaḍataivāpare sthitā / tayoḥ kīdṛgvidhā brūta samānasukhaduḥkhatā //MU_6,6.13//",
    "GSP27moksop_u:14823": "yau samau samakarmāṇau na kadācana tau katham / dvāv apy asantāv anyo'nyaṃ kathaṃ sambandham eṣyataḥ //MU_6,6.14//",
    "GSP27moksop_u:14824": "kathaṃ sthūlo 'ṇurūpas syād aṇus sthūlaḥ kathaṃ bhavet / ekodaye dvitīyasya na sattā dinarātrivat //MU_6,6.15//",
    "GSP27moksop_u:14825": "jñānaṃ nājñānatām eti cchāyā nāyāti tāpatām / sad brahma nāsad bhavati vicitrāsv api dṛṣṭiṣu //MU_6,6.16//",
    "GSP27moksop_u:14826": "manāg api na saṃśleṣas sarvagasyāpi dehinaḥ / dehena dehagasyāpi kamalasyeva vāriṇā //MU_6,6.17//",
    "GSP27moksop_u:14827": "manāg api na saṃśleṣo brahmaṇo dehasattayā / tadgatasyāpy atadvṛtter ambarasyeva vāyunā //MU_6,6.18//",
    "GSP27moksop_u:14828": "bhavaty ātmani no kiñcin nāsato dehakasya ca / tad rāghava mudhaivaiṣa sukhaduḥkhabhramaḥ kutaḥ //MU_6,6.19//",
    "GSP27moksop_u:14829": "jarāmaraṇam āpac ca sukhaduḥkhe bhavābhavau / manāg api na santīha nirvāṇo nirvṛto bhava //MU_6,6.20//",
    "GSP27moksop_u:14830": "sthito dehatayātyuccaiḥ pātotpātamayo bhramaḥ / dṛśyate kevalaṃ brahmaṇy apsu vīcitayā yathā //MU_6,6.21//",
    "GSP27moksop_u:14831": "ātmasattopajīvitvād ātmā sambhavatīha hi / dehayantraṃ payassattāmātrād ūrmir ivotthitam //MU_6,6.22//",
    "GSP27moksop_u:14832": "ādhāraspandanenāṅga yathā kṣobhabhavābhavāḥ / sūryādeḥ pratibimbasya tathā dehena dehinaḥ //MU_6,6.23//",
    "GSP27moksop_u:14833": "samyagdṛṣṭe yathābhūte vastuny ātmani jāyate / sthitir dehamayo 'jñānavibhramo layam eti ca //MU_6,6.24//",
    "GSP27moksop_u:14834": "dehadehavator jñānād yathābhūtaitayos sthitiḥ / sattāsattātmikodeti dīpād iva padārthayoḥ //MU_6,6.25//",
    "GSP27moksop_u:14835": "asamyagjñānino ye hi svāvartaparivartanaiḥ / antaśśūnyās sphurantīha te mohārjunavāyavaḥ //MU_6,6.26//",
    "GSP27moksop_u:14836": "aparyālocitātmārtham aparāmṛṣṭasaṃvidaḥ / spandante veṣṭitonmuktatṛṇavan mūḍhabuddhayaḥ //MU_6,6.27//",
    "GSP27moksop_u:14837": "anāsvāditacittattvaṃ jaḍās sūtrais svavāyubhiḥ / yantravac coditākrāntā naṭanti prasphuranti ca //MU_6,6.28//",
    "GSP27moksop_u:14838": "tṛṇakāṣṭhādikaṃ sarvam āharanti tyajanti ca / saśabdasparśarūpādyās taraṅgataralāṅgakāḥ //MU_6,6.29//",
    "GSP27moksop_u:14839": "jaḍās santas sphuradrūpā bhṛśaṃ sphārarasāravāḥ / savihārāgamāpāyā mahaughā iva durdhiyaḥ //MU_6,6.30//",
    "GSP27moksop_u:14840": "sarveṣām eva caiteṣāṃ sthitaivaiṣā cid avyayā / kiṃ tv abodhavaśād asyāḥ parāṃ kṛpaṇatāṃ gatāḥ //MU_6,6.31//",
    "GSP27moksop_u:14841": "śvāsasantatayo hy ajñāl lohakāradṛter iva / spandamātrārtham evāśu dṛśyante nārthakāriṇaḥ //MU_6,6.32//",
    "GSP27moksop_u:14842": "tarjanodgarjanaṃ mūḍhād dhanurdaṇḍaguṇād iva / śrūyate māraṇāyaiva cidbodhaparivarjitam //MU_6,6.33//",
    "GSP27moksop_u:14843": "phalalābho 'pi yo mūḍhāt tad araṇyataror iva / tasmin viśramaṇaṃ yat tac chilāphalahake yathā //MU_6,6.34//",
    "GSP27moksop_u:14844": "tena yas saṅgamas sa syāt sthāṇunāpi hi jaṅgale / tadarthaṃ yat kṛtaṃ kiñcit tad vyoma laguḍair hatam //MU_6,6.35//",
    "GSP27moksop_u:14845": "tasmin yad adhame dattaṃ tat tyaktaṃ klinnakardame / tena sārdhaṃ kathā yās tat kauleyāhvānam adhvare //MU_6,6.36//",
    "GSP27moksop_u:14846": "ajñatvam āpadāṃ niṣṭhā kā hi nāpad ajānataḥ / iyaṃ saṃsārasaraṇir vahaty ajñaprasādataḥ //MU_6,6.37//",
    "GSP27moksop_u:14847": "ajñasyogrāṇi duḥkhāni sukhāny api dṛḍhāni ca / punaḥ punaḥ pravartante yugaṃ praty acalā iva //MU_6,6.38//",
    "GSP27moksop_u:14848": "śarīradhanadārādāv āsthāṃ samanubadhnataḥ / idaṃ durduḥkham ajñasya na kadācana śāmyati //MU_6,6.39//",
    "GSP27moksop_u:14849": "anātmani śave dehe ātmabhāvam upeyuṣaḥ / asadbodhamayī māyā kathaṃ nāma vinaśyati //MU_6,6.40//",
    "GSP27moksop_u:14850": "durbhāvakharvitadhiyo vastuny andhasya durmateḥ / avastuni sanetrasya luṭhataś ca pade pade //MU_6,6.41//",
    "GSP27moksop_u:14851": "viṣam utpadyate candrād āmodaḥ kusumād iva / kaṇṭakaś caiva payaso dūrvāṅkura iva sthalāt //MU_6,6.42//",
    "GSP27moksop_u:14852": "dehaśalmalibhoginyo manomātaṅgaśṛṅkhalāḥ / ajñasyāśāḥ prasūyante suvṛṣṭeṣv iva śālayaḥ //MU_6,6.43//",
    "GSP27moksop_u:14853": "narakaśrīr anātmajñaṃ duṣkṛtavyālapālitā / paripālayati prītā mayūrī vāridaṃ yathā //MU_6,6.44//",
    "GSP27moksop_u:14854": "netralolālinīlolā sphuritādharapallavā / mūrkhārtham eva vikasaty aṅganāviṣavallarī //MU_6,6.45//",
    "GSP27moksop_u:14855": "ajñavāridhihṛdbhūmāv eva vepathupallavaḥ / vardhate 'pagatacchāyo rāgavidrumadurdrumaḥ //MU_6,6.46//",
    "GSP27moksop_u:14856": "tanucchadalasaddhūmaś śastrajvālo bhaṭolmukaḥ / jvalati dveṣadāvo 'jñahṛnmarau kopatāpadaḥ //MU_6,6.47//",
    "GSP27moksop_u:14857": "ajñamātsaryasarasi parāpavadanacchadā / īrṣyākamalinī cintāṣaṭpadī vikasaty alam //MU_6,6.48//",
    "GSP27moksop_u:14858": "pratijanma prakṛṣṭograduḥkhakallolasambhramaḥ / jaḍam eva samabhyeti punarmaraṇavāḍavaḥ //MU_6,6.49//",
    "GSP27moksop_u:14859": "janmabālyaṃ dhruvaṃ yāti yauvanaṃ yuvatā jarām / jarā maraṇam abhyeti mūḍhasyaiva punaḥ punaḥ //MU_6,6.50//",
    "GSP27moksop_u:14860": "jagajjīrṇāraghaṭṭe 'smin rajjvā saṃsṛtirūpayā / majjanonmajjanair ajñā yantre śakalatāṃ gatāḥ //MU_6,6.51//",
    "GSP27moksop_u:14861": "yad eva goṣpadādūraṃ jñadhiyaḥ pelavaṃ jagat / tad evāpāraparyantam agādham amahātmanaḥ //MU_6,6.52//",
    "GSP27moksop_u:14862": "dhiyo 'dṛśa ivājñasya cidvyomodarakoṭarāt / na prayānty aparaṃ pāraṃ vihaṅgyaḥ pañjarād iva //MU_6,6.53//",
    "GSP27moksop_u:14863": "bhāvamātraparāvṛttyā vāsanāmātranābhayaḥ / spaṣṭīkartuṃ na śakyante janmacakrasya nemayaḥ //MU_6,6.54//",
    "GSP27moksop_u:14864": "ajñenendriyaśayyārthaṃ rāgāsṛgaruṇā tanuḥ / saṃsārāraṇya āstīrṇā punar āmiṣapiṇḍavat //MU_6,6.55//",
    "GSP27moksop_u:14865": "bhūtaśailamayī sṛṣṭir mṛnmāṃsalavamātrikā / mohāt saṃlakṣyate cittapadārthānartharañjanā //MU_6,6.56//",
    "GSP27moksop_u:14866": "jayaty analpasaṅkalpakalpanākalpapādapaḥ / ajñānāṃ prasṛtā yasmāj jagatparṇaparamparāḥ //MU_6,6.57//",
    "GSP27moksop_u:14867": "yasmiṃs tiṣṭhanti rājante lasanti vilasanti ca / vicitraracanopetā bhūribhogavihaṅgamāḥ //MU_6,6.58//",
    "GSP27moksop_u:14868": "yatra janmāni parvāṇi karmajālaṃ ca korakāḥ / phalāni puṇyapāpāni mañjaryo vibhavaśriyaḥ //MU_6,6.59//",
    "GSP27moksop_u:14869": "ajñānendūdayād etā yoṣidoṣadhayas sphuṭam / saṃsāravanaṣaṇḍe 'smin parāṃ śobhām upāgatāḥ //MU_6,6.60//",
    "GSP27moksop_u:14870": "ghanajāḍyaḥ kalāpūrṇas tamaḥkālakṛtodayaḥ / śūnyoditātmā doṣeśo jayaty ajñānacandramāḥ //MU_6,6.61//",
    "GSP27moksop_u:14871": "ajñānendoḥ prasādena vāsanāmṛtaśālinā / tarpitāśācakoreṇa cittaratnarasaiṣiṇā //MU_6,6.62//",
    "GSP27moksop_u:14872": "rājahaṃsavilāsinyaḥ prāleyaśiśirāṅgikāḥ / bhānti kāntākumudvatyo lolalocanaṣaṭpadāḥ //MU_6,6.63//",
    "GSP27moksop_u:14873": "dhammillatimirollāsā yat prapāṇḍupayodharāḥ / rāmārajanyo rājante tan maurkhyenduvijṛmbhitam //MU_6,6.64//",
    "GSP27moksop_u:14874": "āpātamātramadhuratvam anarthavattvam ādyantavattvam akhilasthitibhaṅguratvam / ajñānaśākhina iti prasṛtāni rāma nānākṛtīni vipulāni phalāny amūni //MU_6,6.65//",
    "GSP27moksop_u:14875": "mohamāhātmyaṃ nāma sargaḥ",
    "GSP27moksop_u:14876": "saptamas sargaḥ",
    "GSP27moksop_u:14877": "vasiṣṭhaḥ: yan muktāvalitā ratnabhūṣitā bhānti yoṣitaḥ / madendāv udite kṣubdhakāmakṣīrārṇavormayaḥ //MU_6,7.1//",
    "GSP27moksop_u:14878": "sauvarṇāmbhojakośasthalolālipaṭalaśriyam / dhārayanti dṛśas strīṇāṃ kapoladaladolitāḥ //MU_6,7.2//",
    "GSP27moksop_u:14879": "udyānavanaṣaṇḍeṣu bhūmau kṛtapadā madhau / hṛdyās sumanaso bhānti hāsā iva manobhuvaḥ //MU_6,7.3//",
    "GSP27moksop_u:14880": "kravyādagṛdhragomāyukauleyakavalāṅgikāḥ / striyas samupamīyante candracandanapaṅkajaiḥ //MU_6,7.4//",
    "GSP27moksop_u:14881": "sauvarṇakalaśāmbhojakorakottuṅgaliṅgavat / dṛśyate strīstanaśreṇī raktapratisamudgikā //MU_6,7.5//",
    "GSP27moksop_u:14882": "rasāyanenduniṣṣyandamadhubimbāsavadravaiḥ / oṣṭhābhidho māṃsalavo lālākta upamīyate //MU_6,7.6//",
    "GSP27moksop_u:14883": "śalmalyaṣṭhīlikākārā bhujāḥ krūrāsthiśaṅkavaḥ / bāhūbāhu latāśabdair varṇyante kavibhiś śubhaiḥ //MU_6,7.7//",
    "GSP27moksop_u:14884": "kadalīstambhasambhārasundarī sundarīratā / ūruśobhoditānaṅgatoraṇaśrīr virājate //MU_6,7.8//",
    "GSP27moksop_u:14885": "āpātamātramadhurā madhye dvandvānupātinī / śīghrāvasānavirasā lakṣmīr apy abhivāñchyate //MU_6,7.9//",
    "GSP27moksop_u:14886": "samupaiti matir duḥkhaṃ duḥkhaṃ ca śataśākhatām / duḥkhaśākhāsu jāyante nānākarmaphalaśriyaḥ //MU_6,7.10//",
    "GSP27moksop_u:14887": "baddhajālaghanākārāḥ kārārtham iva rajjavaḥ / vīrudhaḥ prāvṛṣīvāśāḥ pratānagahanasthitāḥ //MU_6,7.11//",
    "GSP27moksop_u:14888": "sāratāṃ mohamihikā kāryākāryavikāriṇī / yamunā prāvṛṣīvaiti timiraśyāmalāciram //MU_6,7.12//",
    "GSP27moksop_u:14889": "kaṭūkṛtāntaḥkaraṇo nānākāravikāradaḥ / svadate vigatasnehaṃ janmaprativiṣārasaḥ //MU_6,7.13//",
    "GSP27moksop_u:14890": "vyādhūtajarjarājīrṇajanatāparṇarājayaḥ / svakarmapavanā vānti nānākanakareṇavaḥ //MU_6,7.14//",
    "GSP27moksop_u:14891": "kālaḥ kavalitānantajagatpakvaphalo 'py ayam / ghasmarāpārajaṭharaḥ kalpair api na tṛpyati //MU_6,7.15//",
    "GSP27moksop_u:14892": "mohamārutapā mattās tvarāviṣavikāriṇaḥ / sphurantīhāhayaś cittabile balavadāpadaḥ //MU_6,7.16//",
    "GSP27moksop_u:14893": "cintāpiśācyopahatā vivekendūdayaṃ vinā / tamasaiva nirālokā yāti yauvanayāminī //MU_6,7.17//",
    "GSP27moksop_u:14894": "jihvā jarjaratām eti prākṛtānunayajvaraiḥ / padmakoṭarakoṇastham api pattraṃ himair iva //MU_6,7.18//",
    "GSP27moksop_u:14895": "duḥkhajīvamahāṣṭhīlaḥ kaṣṭakaṇṭakasaṅkaṭaḥ / sahasraśākhatāṃ yāti dāridryadṛḍhaśalmaliḥ //MU_6,7.19//",
    "GSP27moksop_u:14896": "antaśśūnyonnatadhvastacittacaityakṛtālayaḥ / yācñābahulayāminyāṃ lobholūko vivalgati //MU_6,7.20//",
    "GSP27moksop_u:14897": "pūrvaṃ gṛhītvā karṇābhyāṃ sphurantam abhitaś ciram / jarājarjaramārjārī yauvanākhuṃ nikṛntati //MU_6,7.21//",
    "GSP27moksop_u:14898": "nissārā kramaśaḥ krāntadharādharasamunnatiḥ / diṇḍīrapiṇḍikeveyaṃ sṛṣṭir āyāti puṣṭatām //MU_6,7.22//",
    "GSP27moksop_u:14899": "ābhāsapuṣpadhavalā jagatpallavaśālinī / sattālatā vikasitā dharmārthaphaladhāriṇī //MU_6,7.23//",
    "GSP27moksop_u:14900": "surācalamahāsthūṇaṃ candrasūryagavākṣakam / gaganācchādanaṃ cāru dhriyate trijagadgṛham //MU_6,7.24//",
    "GSP27moksop_u:14901": "saṃsārasarasi sphāre caranti prāṇaṣaṭpadāḥ / śarīrapuṣkareṣv antaś cidrūparasapāyinaḥ //MU_6,7.25//",
    "GSP27moksop_u:14902": "nabhomārgamahānīlakuṭṭime kāntiśālinī / bhuvanāvavarasyāntas sphuraty ādityadīpikā //MU_6,7.26//",
    "GSP27moksop_u:14903": "āśātantunibaddhāṅgī janatājīrṇapakṣiṇī / svavāsanāśalākānte nibaddhendriyapañjare //MU_6,7.27//",
    "GSP27moksop_u:14904": "anāratapatajjātabhūtaparṇaparamparā / spandate 'jagarāmṛṣṭā saṃsṛtivratatiś ciram //MU_6,7.28//",
    "GSP27moksop_u:14905": "pṛṣṭhe katipayaṃ kālam adṛṣṭāḥ kālajālinā / adhaḥkṛtogranarakapaṅkāś śaṅkojjhitāḥ kṣaṇam //MU_6,7.29//",
    "GSP27moksop_u:14906": "bhuktendukhaṇḍakabisā nīlanīradaśevale / svargamārgasarasy antas sphuranti surasārasāḥ //MU_6,7.30//",
    "GSP27moksop_u:14907": "nānāphalāvalimatī vāsanājalamālitā / spandāmodamayī sphītā kriyāvikasitābjinī //MU_6,7.31//",
    "GSP27moksop_u:14908": "varākī sṛṣṭiśapharī sphurantī bhavapalvale / kṛtāntavṛddhagṛdhreṇa śaṭhena vinigīryate //MU_6,7.32//",
    "GSP27moksop_u:14909": "taraṅgaphenamāleva saivānyeva ca bhaṅgurā / śvaś śvo 'parendulekheva samudeti vicitratā //MU_6,7.33//",
    "GSP27moksop_u:14910": "bhūribhūtaśarāvāṇi kṣaṇabhaṅgīni kurvatā / idaṃ kālakulālena cakraṃ viparivartyate //MU_6,7.34//",
    "GSP27moksop_u:14911": "asaṅkhyātāny analpāni sañjātāny acale pade / jagajjaṅgalajālāni dagdhāni yugavahninā //MU_6,7.35//",
    "GSP27moksop_u:14912": "bhāvābhāvair aparyantais sukhaduḥkhadaśāśataiḥ / vaiparītyaṃ prayātīyam ajasraṃ jāgatī sthitiḥ //MU_6,7.36//",
    "GSP27moksop_u:14913": "kṣubdhair yugaparāvartair vāsanāśṛṅkhalombhitā / mohāśaninipātaiś ca na rugṇā dhruvadhīratā //MU_6,7.37//",
    "GSP27moksop_u:14914": "śataśo vidrutārīndrair danuputrair abhidrutām / bhagabhagnatrapām aindrīṃ tanuṃ vahati vāsanā //MU_6,7.38//",
    "GSP27moksop_u:14915": "viśaty avirataṃ dhūtasargapāṃsuparamparā / nityaṃ niyativātyeyaṃ kālavyālagalāntaram //MU_6,7.39//",
    "GSP27moksop_u:14916": "padārthāmbhāṃsi sarvāṇi phalaphenāni sarvataḥ / patanty aviratāpātam abhāvavaḍavāmukham //MU_6,7.40//",
    "GSP27moksop_u:14917": "sphuranty ākasmikodbhūtā vicitrā dravyaśaktayaḥ / svabhāvamātrasampannās spandaśriya ivāmbhasām //MU_6,7.41//",
    "GSP27moksop_u:14918": "bhūtamauktikasampūrṇān bṛhatas subahūn api / jagatkalabhakān atti kṛtāntodriktakesarī //MU_6,7.42//",
    "GSP27moksop_u:14919": "kulaśailaphalā meghapakṣapuñjā jalāsṛjaḥ / jāyante ca mriyante ca ḍīyante ca jagatkhagāḥ //MU_6,7.43//",
    "GSP27moksop_u:14920": "cidbhittau spandaśubhrāyāṃ raṅgaiḥ pañcabhir indriyaiḥ / unmīlayati saṃsāracitrāṇi vidhicitrakṛt //MU_6,7.44//",
    "GSP27moksop_u:14921": "ajasragatvarīṃ sarvaparispandavidhāyinīṃ / nimeṣaśatabhāgāṅgīm acchām utsāhitāṅkurām //MU_6,7.45//",
    "GSP27moksop_u:14922": "sūkṣmāṃ kālasya kalanāṃ svasamutthānakāriṇīm / dhyānenevānvavekṣante sthirās sthāvarajātayaḥ //MU_6,7.46//",
    "GSP27moksop_u:14923": "rāgadveṣasamutthena bhāvābhāvamayena ca / jarāmaraṇamohena jīrṇā jaṅgamajātayaḥ //MU_6,7.47//",
    "GSP27moksop_u:14924": "svaduṣkṛtottamadhyānadhāriṇyo dharaṇītale / niyatyā niyataṃ kālaṃ pīḍyante kīṭapaṅktayaḥ //MU_6,7.48//",
    "GSP27moksop_u:14925": "kṣaṇenādṛśya evedaṃ nigiraty akhilaṃ sukhī / sudurlakṣyabilaḥ kālavyālo vipulabhogavān //MU_6,7.49//",
    "GSP27moksop_u:14926": "kṣaṇādikalpaparyantas tejastimirarañjanāt / kālena kiñcid ālakṣyas svakāya urarīkṛtaḥ //MU_6,7.50//",
    "GSP27moksop_u:14927": "śītavātātapaprauḍhāḥ prollasatpuṣpadīptayaḥ / phalapradāś carantīha kālakhe ṣaḍṛtugrahāḥ //MU_6,7.51//",
    "GSP27moksop_u:14928": "brahmāṇḍabhaikṣabhāṇḍe 'sau kālī bhagavatī kriyā / svayaṃ dattvaiva dattvaiva bhūtabhikṣāṃ jighṛkṣati //MU_6,7.52//",
    "GSP27moksop_u:14929": "payaḥpaṭalaviśrāntatrailokyāmbhojakoṭare / karoti ghuṅghumaṃ bhūri bhūtabhramarapeṭakaḥ //MU_6,7.53//",
    "GSP27moksop_u:14930": "timirānīlakavarī arkenducapalekṣaṇā / brahmopendraharendrādidharāgirivarāṅgikā //MU_6,7.54//",
    "GSP27moksop_u:14931": "brahmatattvaikapitṛkā lambamānapayodharā / cicchaktimātṛkā sthūlā taralā ghanacāpalā //MU_6,7.55//",
    "GSP27moksop_u:14932": "tārakājāladaśanā sandhyāruṇatarādharā / samastapadminīhastā śatakratupurānanā //MU_6,7.56//",
    "GSP27moksop_u:14933": "saptābdhimuktālatikā nīlāmbaraparāvṛtā / jambudvīpamahānābhir vanaśrīromarājikā //MU_6,7.57//",
    "GSP27moksop_u:14934": "bhūtvā bhūtvā vinaśyantī trilokīvṛddhakāminī / asakṛj jāyate naṣṭā bhūrivibhramakāriṇī //MU_6,7.58//",
    "GSP27moksop_u:14935": "magnam anyair athonmagnaṃ bhīme kālamahārṇave / pratikalpakṣaṇaṃ kṣīṇair brahmāṇḍasphuṭabudbudaiḥ //MU_6,7.59//",
    "GSP27moksop_u:14936": "kālāgādhasarasyāṃ tu sthitvā sthitvā punaḥ punaḥ / kalpamātranimeṣeṇa ḍīnaṃ saṃsārasārasaiḥ //MU_6,7.60//",
    "GSP27moksop_u:14937": "utpatyotpatya nāśinyas santatās sṛṣṭividyutaḥ / kālameghe sphuranty etāś citprakāśamanoramāḥ //MU_6,7.61//",
    "GSP27moksop_u:14938": "pradhvanadbhūtavihagāḥ patanty aviratadrutāḥ / kālatālāt kilottālād brahmāṇḍaphalapālayaḥ //MU_6,7.62//",
    "GSP27moksop_u:14939": "unmeṣakṛtavairiñcasṛṣṭayo devanāyakāḥ / nimeṣakṛtasaṃhārās santi kecana kutracit //MU_6,7.63//",
    "GSP27moksop_u:14940": "nimeṣonmeṣasaṅkṣīṇakalpajālās sahasraśaḥ / rudrāḥ kecana vidyante kasmiṃścit parame pure //MU_6,7.64//",
    "GSP27moksop_u:14941": "te 'pi yasya nimeṣeṇa bhavanti na bhavanti vā / tādṛśo 'py asti deveśo hy ananteyaṃ kriyāsthitiḥ //MU_6,7.65//",
    "GSP27moksop_u:14942": "anantasaṅkalpamaye śūnye ca brahmaṇaḥ pade / na sambhavanti kā nāma śaktayaś citrayuktayaḥ //MU_6,7.66//",
    "GSP27moksop_u:14943": "evam akṣīṇasaṅkalpakalpārthabharabhāsvarā / jāgatī kalanā yeyaṃ tad ajñānavijṛmbhitam //MU_6,7.67//",
    "GSP27moksop_u:14944": "yat sampado yad uta santatam āpadaś ca yad bālyayauvanajarāmaraṇopatāpāḥ / yan majjanaṃ ca sukhaduḥkhaparamparābhir ajñānatīvratimirasya vibhūtayas tāḥ //MU_6,7.68//",
    "GSP27moksop_u:14945": "ajñānamāhātmyaṃ nāma sargaḥ",
    "GSP27moksop_u:14946": "aṣṭamas sargaḥ",
    "GSP27moksop_u:14947": "vasiṣṭhaḥ: saṃsāravanaṣaṇḍe 'smiṃś citparvatataṭasthite / kīdṛśī khalv avidyākhyā latā vikasitā tatā //MU_6,8.1//",
    "GSP27moksop_u:14948": "bṛhatparvataparvāḍhyā brahmāṇḍatvakparāvṛtā / dehayaṣṭir iyaṃ yasyās trilokī lokalāsinī //MU_6,8.2//",
    "GSP27moksop_u:14949": "sukhaṃ duḥkhaṃ bhavo bhāvo jñānam ajñānam eva ca / atraitāny uruvṛttāni mūlāni ca phalāni ca //MU_6,8.3//",
    "GSP27moksop_u:14950": "sukhād avidyodety uccais tad evānte prayacchati / duḥkhād avidyodety uccais tad evānte phalaty alam //MU_6,8.4//",
    "GSP27moksop_u:14951": "bhavād avidyodety eṣā tam eva phalati sphuṭam / bhāvāt sattām avāpnoti tam eva phalati kṣaṇāt //MU_6,8.5//",
    "GSP27moksop_u:14952": "ajñānād vṛddhim āyāti tad evāsyāḥ phalaṃ smṛtam / jñānena yāti saṃvittiṃ tad evānte prayacchati //MU_6,8.6//",
    "GSP27moksop_u:14953": "nānāvidhollāsavatī vāsanāmodadāyinī / ghanapravālapaṭalā tanur asyā vijṛmbhate //MU_6,8.7//",
    "GSP27moksop_u:14954": "divasavyūhakusumā yāminīlolaṣaṭpadā / ajasraṃ spandamānaiṣā prapatadbhūtapallavā //MU_6,8.8//",
    "GSP27moksop_u:14955": "āgatyāgatya tarasā vivekakariṇā kvacit / vidhūyate dhūtarajaḥprasarā punar eti ca //MU_6,8.9//",
    "GSP27moksop_u:14956": "jāyamānapravālāḍhyā sañjātāṅkuradanturā / sarvartukusumopetā samagrarasaśālinī //MU_6,8.10//",
    "GSP27moksop_u:14957": "janmaparvālinīrandhrā vināśacchidradadrulā / bhogābhogarasāpūrṇā vicāraikaghuṇakṣatā //MU_6,8.11//",
    "GSP27moksop_u:14958": "vikasantyaḥ pratidinaṃ candrārkāvalayo hi yāḥ / vyomni vātavilolāni puṣpāṇy asyāḥ kilāṅga tāḥ //MU_6,8.12//",
    "GSP27moksop_u:14959": "asyāḥ prasphuritākārāḥ korakatvam upāgatāḥ / pūritākāśakośā yās tārakā raghunandana //MU_6,8.13//",
    "GSP27moksop_u:14960": "candrārkadahanālokā asyās tat kausumaṃ rajaḥ / aneneyaṃ hi gaurāṅgī strīvac cetāṃsi karṣati //MU_6,8.14//",
    "GSP27moksop_u:14961": "manomātaṅgavalitā saṅkalpakalakokilā / indriyavyālaśabalā tṛṣṇātvaguparañjitā //MU_6,8.15//",
    "GSP27moksop_u:14962": "nīlākāśatamālāṅgasaṃśrayeṇonnatiṃ gatā / rodasījānusustambhā bhuvanodyānabhūsthitā //MU_6,8.16//",
    "GSP27moksop_u:14963": "adhobrahmāṇḍakhaṇḍena svālavālena jālinā / vihitāśeṣajaladhijalakṣīrādisecanā //MU_6,8.17//",
    "GSP27moksop_u:14964": "trayīvilolabhramarā ramaṇīpuṣparañjitā / citspandavātavalitā kriyāvipulapattrikā //MU_6,8.18//",
    "GSP27moksop_u:14965": "kukarmājagaravyāptā svargaśrīpuṣpamaṇḍapā / jīvajīvakanīrandhrā nānāmodamadapradā //MU_6,8.19//",
    "GSP27moksop_u:14966": "nānārasamayī citrā nānākusumahāsinī / nānāphalāvalivyāptā nānāvarṇavikāsinī //MU_6,8.20//",
    "GSP27moksop_u:14967": "nānālavālavalayā nānāvihagadhāriṇī / nānāparāgaparuṣā nānābhralavalāñchitā //MU_6,8.21//",
    "GSP27moksop_u:14968": "nānālatākuṭmalitā nānāvanagaṇotthitā / nānāgiritaṭārūḍhā nānācalanirantarā //MU_6,8.22//",
    "GSP27moksop_u:14969": "jātā ca jāyamānā ca mriyamāṇā tathā mṛtā / anucchinnā tathā cchinnā nityam acchedinī tathā //MU_6,8.23//",
    "GSP27moksop_u:14970": "atītā vartamānā ca satyevāsatpadāspadā / nityam atyantataruṇā nityaṃ śamam upeyuṣī //MU_6,8.24//",
    "GSP27moksop_u:14971": "mahāviṣalataiṣā hi saṃsāraviṣamūrchanām / dadāti rabhasā śliṣṭā parāmṛṣṭā vinaśyati //MU_6,8.25//",
    "GSP27moksop_u:14972": "sphīteto galitetaś ca rūḍhetas saṃsthitānv itaḥ / ito jalam itaś śailā ito nāgās surā itaḥ //MU_6,8.26//",
    "GSP27moksop_u:14973": "itaḥ pṛthvītvam āyātā tatheto dyutayā sthitā / itaś candrārkatāṃ prāptā tathetas tārakākṛtim //MU_6,8.27//",
    "GSP27moksop_u:14974": "itas tama itas teja itaḥ kham ita urvarā / itaś śāstram ito vedā ito dvayavivarjitā //MU_6,8.28//",
    "GSP27moksop_u:14975": "itaḥ puṇyam itaḥ pāpam itas sthāvaramūḍhatā / ito jñānāt parikṣīṇā pīneto 'jñānabhāvanāt //MU_6,8.29//",
    "GSP27moksop_u:14976": "itaḥ puṇyatapodānaiḥ kṣīyamāṇatayā sthitā / ito yogavilāsena nūnaṃ kṣayam upāgatā //MU_6,8.30//",
    "GSP27moksop_u:14977": "kvacit khagatayoḍḍīnā kvacid devatayā sthitā / kvacit sthāṇutayā rūḍhā kvacit pavanatāṃ gatā //MU_6,8.31//",
    "GSP27moksop_u:14978": "kvacin narakasaṃlīnā kvacit svarganivāsinī / kvacit surapadaṃ prāptā kvacit krimitayā sthitā //MU_6,8.32//",
    "GSP27moksop_u:14979": "kvacid viṣṇuḥ kvacid brahmā kvacid rudraḥ kvacid raviḥ / kvacid agniḥ kvacid vāyuḥ kvacic candraḥ kvacid yamaḥ //MU_6,8.33//",
    "GSP27moksop_u:14980": "yat kiñcanāṅga bhuvaneṣu mahāmahimnā vyāptaṃ jarattṛṇalavatvam upāgataṃ vā / dṛśyaṃ sphurattanu harādy api tām avidyāṃ viddhi kṣayāya tadatītatayātmalābhaḥ //MU_6,8.34//",
    "GSP27moksop_u:14981": "avidyālatāvilāso nāma sargaḥ",
    "GSP27moksop_u:14982": "navamas sargaḥ",
    "GSP27moksop_u:14983": "rāmaḥ: ākārajātam uditaṃ śuddhaṃ hariharādy api / avidyaivety ahaṃ śrutvā brahman bhramam ivāgataḥ //MU_6,9.1//",
    "GSP27moksop_u:14984": "vasiṣṭhaḥ: saṃvedyenāparāmṛṣṭaṃ śāntaṃ sarvātmakaṃ ca yat / tat sac cid api cābhāsam astīha kalanojjhitam //MU_6,9.2//",
    "GSP27moksop_u:14985": "samudeti tatas tasmāt kalā kalanarūpiṇī / jalād āvartarūpeva sphuradrūpatayoditā //MU_6,9.3//",
    "GSP27moksop_u:14986": "sūkṣmā madhyā tathā sthūlā ceti sā kalpyate tridhā / paścān manastvaṃ yātena svenaiva vapuṣā punaḥ //MU_6,9.4//",
    "GSP27moksop_u:14987": "tisṛṣv avasthāsv etāsu bhedataḥ kalpitābhidhā / sattvaṃ rajas tama iti saiṣaiva prakṛtis sphuṭā //MU_6,9.5//",
    "GSP27moksop_u:14988": "avidyāṃ prakṛtiṃ viddhi guṇatritayadharmiṇīm / eṣaiva saṃsṛtir jantor asyāḥ pāraṃ paraṃ padam //MU_6,9.6//",
    "GSP27moksop_u:14989": "atraite ye trayaḥ proktā guṇās te 'pi tridhā smṛtāḥ / sattvaṃ rajas tama iti pratyekaṃ bhidyate guṇaḥ //MU_6,9.7//",
    "GSP27moksop_u:14990": "navadhaiva vibhakteyam avidyā guṇabhedataḥ / yāvat kiñcid idaṃ dṛśyam anayaiva tad āśritam //MU_6,9.8//",
    "GSP27moksop_u:14991": "ṛṣayo munayas siddhā nāgā vidyādharās surāḥ / iti bhāgam avidyāyās sāttvikaṃ viddhi rāghava //MU_6,9.9//",
    "GSP27moksop_u:14992": "sāttvikasyāsya bhāgasya nāgā vidyādharās tamaḥ / rajas tu munayas sādhyās sattvaṃ devā harādayaḥ //MU_6,9.10//",
    "GSP27moksop_u:14993": "sattvajāte devayonāv avidyāprakṛter guṇe / nirmalaṃ padam āyātaṃ sattvaṃ hariharādayaḥ //MU_6,9.11//",
    "GSP27moksop_u:14994": "sāttvikaḥ prakṛter bhāgo rāma tajjño hi yo bhavet / na pramuhyaty asau bhūyas tenāsau mukta ucyate //MU_6,9.12//",
    "GSP27moksop_u:14995": "tena rudrādayo hy ete sattvabhāgā mahāmate / tiṣṭhanti muktapuruṣā yāvaddehaṃ jagatsthitau //MU_6,9.13//",
    "GSP27moksop_u:14996": "yāvaddehaṃ mahātmāno jīvanmuktā vyavasthitāḥ / videhamuktā dehānte sthāsyanti parameśvarāḥ //MU_6,9.14//",
    "GSP27moksop_u:14997": "bhāga eṣa tv avidyāyā eva vidyātvam āgataḥ / bījaṃ phalatvam āyāti phalam āyāti bījatām //MU_6,9.15//",
    "GSP27moksop_u:14998": "udety avidyā vidyāyās salilād iva budbudaḥ / vidyāyāṃ līyate 'vidyā payasīva hi budbudaḥ //MU_6,9.16//",
    "GSP27moksop_u:14999": "payastaraṅgayor dvitvabhāvanād eva bhinnatā / vidyāvidyādṛśor bhedabhāvanād eva bhinnatā //MU_6,9.17//",
    "GSP27moksop_u:15000": "payastaraṅgayor aikyaṃ yathaiva paramārthataḥ / vidyāvidyādṛśor aikyaṃ tathaiva paramārthataḥ //MU_6,9.18//",
    "GSP27moksop_u:15001": "nāvidyātvaṃ na vidyātvam iha kiñcana vidyate / vidyāvidyādṛśau tyaktvā yad astīha tad asti hi //MU_6,9.19//",
    "GSP27moksop_u:15002": "pratiyogivyavacchedavaśād ete raghūdvaha / vidyāvidyādṛśau na staś śeṣe baddhapado bhava //MU_6,9.20//",
    "GSP27moksop_u:15003": "nāvidyāsti na vidyāsti kṛtaṃ kalpanayānayā / kiñcid asti nakiñcid yac citsaṃvid iti tat sthitam //MU_6,9.21//",
    "GSP27moksop_u:15004": "tad evāviditābhāsaṃ sad avidyety udāhṛtaṃ / viditaṃ sat tad evedam avidyākṣayasañjñitam //MU_6,9.22//",
    "GSP27moksop_u:15005": "vidyābhāvād avidyākhyā mithyaivodeti kalpanā / mithas sattaitayor ante chāyātāpadṛśor iva //MU_6,9.23//",
    "GSP27moksop_u:15006": "avidyāyāṃ tu līnāyāṃ kṣaṇād dve eva kalpane / ete rāghava līyete avācyaṃ pariśiṣyate //MU_6,9.24//",
    "GSP27moksop_u:15007": "avidyāsaṅkṣayāt kṣīṇe vidyāpakṣe 'pi rāghava / yac chiṣṭaṃ tan nakiñcid vā kiñcid vāpīdam ātatam //MU_6,9.25//",
    "GSP27moksop_u:15008": "tatredaṃ dṛśyate sarvaṃ na ca kiñcana dṛśyate / vaṭas svavaṭadhānāyām iva puṣpaphalādimān //MU_6,9.26//",
    "GSP27moksop_u:15009": "tat sarvaśakti kacitaṃ sarvaśaktisamudgakam / nabhaso 'py adhikaṃ śūnyam avedyaṃ ca cidātmakam //MU_6,9.27//",
    "GSP27moksop_u:15010": "sūryakānte yathā vahnir yathā kṣīre ghṛtaṃ tathā / tatredaṃ saṃsthitaṃ sarvaṃ deśakālakramodayam //MU_6,9.28//",
    "GSP27moksop_u:15011": "yathā sphuliṅgā analād yathā bhāso divākarāt / tasmāt tathemā niryānti sphurantyas saṃvidas sthitāḥ //MU_6,9.29//",
    "GSP27moksop_u:15012": "yathāmbhodhis taraṅgāṇāṃ yathāmalamaṇis tviṣām / kośo nityam anantānāṃ tathā tat saṃvidāṃ tviṣām //MU_6,9.30//",
    "GSP27moksop_u:15013": "sabāhyābhyantaraṃ sarvavastūnāṃ tad avasthitam / sarvadaivāvināśātma kumbhānāṃ gaganaṃ yathā //MU_6,9.31//",
    "GSP27moksop_u:15014": "yathā maṇer ayasspandeṣv ayaskāntasya kartṛtā / akartur eva hi tathā kartṛtā tasya kalpyate //MU_6,9.32//",
    "GSP27moksop_u:15015": "maṇisannidhimātreṇa yathāyas spandate jaḍam / tatsattayā tathaivāyaṃ dehaś copaty acidvapuḥ //MU_6,9.33//",
    "GSP27moksop_u:15016": "tatra sthitaṃ jagad idaṃ jagadekabīje cinnāmni saṃvid iti kalpitakalpane ca / lolormijālam iva vāriṇi citsvarūpaṃ khād apy arūpavati yatra nakiñcid asti //MU_6,9.34//",
    "GSP27moksop_u:15017": "avidyānirākaraṇaṃ nāma sargaḥ",
    "GSP27moksop_u:15018": "daśamas sargaḥ",
    "GSP27moksop_u:15019": "vasiṣṭhaḥ: tasmān nakiñcid evedaṃ jagat sthāvarajaṅgamam / na kiñcid bhūtatāṃ yātaṃ yat kiñcid api viddhi he //MU_6,10.1//",
    "GSP27moksop_u:15020": "tatra kācin na kalanā bhāvābhāvamayātmikā / tad idaṃ rāma jīvādi sarvaṃ vyarthaṃ kim īhase //MU_6,10.2//",
    "GSP27moksop_u:15021": "subuddho 'yam asāv antar iti yo vyapadiśyate / na taṃ labhāmahe sarpaṃ rajjusarpabhramād iva //MU_6,10.3//",
    "GSP27moksop_u:15022": "aparijñāta ātmaiva bhramatāṃ samupāgataḥ / jñāta ātmatvam āyāti sīmāntaṃ sarvasaṃvidām //MU_6,10.4//",
    "GSP27moksop_u:15023": "avidyety ucyate loke cic cetyamalamālitā / cetyātītācchatām eti sarvopādhivivarjitā //MU_6,10.5//",
    "GSP27moksop_u:15024": "cittamātraṃ hi puruṣas tasmin naṣṭe na naśyati / sthite tiṣṭhati nātmāyaṃ ghaṭe sati yathāmbaram //MU_6,10.6//",
    "GSP27moksop_u:15025": "gacchan paśyati gacchantaṃ sthitaṃ tiṣṭhañ śiśur yathā / bhānum evam idaṃ cetaḥ paśyaty ātmānam ākulam //MU_6,10.7//",
    "GSP27moksop_u:15026": "kośakāravad ātmānaṃ vāsanānanatantubhiḥ / veṣṭayaṃś caiva ceto 'ntar bālatvān nāvabudhyate //MU_6,10.8//",
    "GSP27moksop_u:15027": "rāmaḥ: maurkhyam atyantaghanatām āgataṃ sadavasthitam / sthāvarāditanuṃ prāptaṃ kīdṛśaṃ bhavati prabho //MU_6,10.9//",
    "GSP27moksop_u:15028": "vasiṣṭhaḥ: amanastvam asamprāptaṃ manastvād api vicyutam / taṭasthaṃ rūpam āśritya sthitaiṣā sthāvareṣu cit //MU_6,10.10//",
    "GSP27moksop_u:15029": "suptapuryaṣṭakā yatra saṃsthitā duḥkhadāyinī / mūkāndhajaḍavat tatra sattāmātreṇa tiṣṭhati //MU_6,10.11//",
    "GSP27moksop_u:15030": "rāmaḥ: sattādvaitatayā yatra saṃsthitā sthāvareṣu cit / tatrādūrasthitāṃ muktiṃ manye vedyavidāṃ vara //MU_6,10.12//",
    "GSP27moksop_u:15031": "vasiṣṭhaḥ: buddhipūrvaṃ vicāryedaṃ yathāvastvavalokanāt / sattāsāmānyabodho yas sa mokṣaś ced anantakaḥ //MU_6,10.13//",
    "GSP27moksop_u:15032": "parijñāya parityāgo vāsanānāṃ ya uttamaḥ / sattāsāmānyarūpatvaṃ tat kaivalyapadaṃ viduḥ //MU_6,10.14//",
    "GSP27moksop_u:15033": "vicāryāryais sahālokya śāstrāṇy adhyātmabhāvanāt / sattāsāmānyaniṣṭhatvaṃ yat tad brahma paraṃ viduḥ //MU_6,10.15//",
    "GSP27moksop_u:15034": "antas suptā sthitā mandā yatra bīja ivāṅkuraḥ / vāsanā tat suṣuptatvaṃ viddhi janmapradaṃ punaḥ //MU_6,10.16//",
    "GSP27moksop_u:15035": "antas saṃlīnamananaṃ paritas suptavāsanam / suṣuptaṃ jaḍadharmāpi janmaduḥkhaśatapradam //MU_6,10.17//",
    "GSP27moksop_u:15036": "sthāvarādaya ete hi samastā jaḍadharmiṇaḥ / suṣuptapadam ārūḍhā janmayogyāḥ punaḥ punaḥ //MU_6,10.18//",
    "GSP27moksop_u:15037": "yathā bījeṣu puṣpāṇi mṛdo rāśau yathā ghaṭāḥ / tathāntas saṃsthitās sādho sthāvareṣu svavāsanāḥ //MU_6,10.19//",
    "GSP27moksop_u:15038": "yatrāsti vāsanābījaṃ tat suṣuptaṃ na siddhaye / nirbījā vāsanā yatra tat turyaṃ siddhidaṃ smṛtam //MU_6,10.20//",
    "GSP27moksop_u:15039": "vāsanāyās tathā vahner ṛṇavyādhidviṣām api / snehavairaviṣāṇāṃ ca śeṣas svalpo 'pi bādhate //MU_6,10.21//",
    "GSP27moksop_u:15040": "nirdagdhavāsanābījas sattāsāmānyarūpavān / sadeho vā videho vā na bhūyo duḥkhabhāg bhavet //MU_6,10.22//",
    "GSP27moksop_u:15041": "cicchaktir vāsanābījarūpiṇī svāpadharmiṇī / sthitā rasatayā nityaṃ sthāvarādiṣu vastuṣu //MU_6,10.23//",
    "GSP27moksop_u:15042": "bījeṣūllāsarūpeṇa jāḍyena jaḍarūpiṣu / draveṣu dravabhāvena kāṭhinyenetareṣu ca //MU_6,10.24//",
    "GSP27moksop_u:15043": "bhasmany athādityarucau pāṃsuṣv apy aṇurūpiṇī / asiteṣu talasthityā śitadhāratayāsiṣu //MU_6,10.25//",
    "GSP27moksop_u:15044": "ātmaśaktiḥ padārtheṣu ghaṭāvaṭapaṭādiṣu / sarvatra sattāsāmānyaṃ rūpam āśritya tiṣṭhati //MU_6,10.26//",
    "GSP27moksop_u:15045": "itīyam akhilāṃ dṛśyadaśām ādāya saṃsthitā / yathā ghanapaṭā prāvṛḍ ambarālambinī tathā //MU_6,10.27//",
    "GSP27moksop_u:15046": "svarūpam asyāś caivaitat kathitaṃ pravicāritam / asarvaṃ sarvato vyāpi sad ivāsanmayātmakam //MU_6,10.28//",
    "GSP27moksop_u:15047": "ātmadṛṣṭir adṛṣṭaiṣā saṃsṛtibhramadāyinī / dṛṣṭā satī samagrāṇāṃ duḥkhānāṃ kṣayakāriṇī //MU_6,10.29//",
    "GSP27moksop_u:15048": "asyās tv adarśanaṃ yat tad avidyety ucyate budhaiḥ / avidyā hi jagaddhetus tatas sarvaṃ pravartate //MU_6,10.30//",
    "GSP27moksop_u:15049": "avidyā rūparahitā yāvad evāvalokyate / tāvad eva galaty āśu tuhināṇur yathātape //MU_6,10.31//",
    "GSP27moksop_u:15050": "yathā naro galannidro yāvat kalanayā manāk / vimṛśaty āśayaṃ tāvan nidrā tasya vilīyate //MU_6,10.32//",
    "GSP27moksop_u:15051": "tathā kīdṛg avastv etad iti yāvad vikalpyate / avidyā kṣīyate tāvad ālokenāndhatā yathā //MU_6,10.33//",
    "GSP27moksop_u:15052": "dīpahasto yadābhyeti tamorūpadidṛkṣayā / tadā galati tat sarvaṃ tamas tāpe ghṛtaṃ yathā //MU_6,10.34//",
    "GSP27moksop_u:15053": "na tu saṃlakṣyate dīpais tamaso rūpaniścayaḥ / udeti kevalaṃ dhvāntadhvaṃso vimalamūrtimān //MU_6,10.35//",
    "GSP27moksop_u:15054": "evam ālokyamānaiṣā kvāpi yāti palāyate / asadrūpā hy avastutvaṃ dṛśyate 'syā vicāraṇāt //MU_6,10.36//",
    "GSP27moksop_u:15055": "āloka āgate yādṛg yad yat tad dṛśyate tathā / avastutve tv avidyāyās tv avastutvaṃ pratīyate //MU_6,10.37//",
    "GSP27moksop_u:15056": "yāvan nālokyate tāvan na kiñcid api dṛśyate / ālokyate yathā yad yat tat tathā pratipadyate //MU_6,10.38//",
    "GSP27moksop_u:15057": "raktamāṃsāsthiyantre 'smin kas syām aham iti svayam / yāvad vicāryate tāvat sarvam āśu pralīyate //MU_6,10.39//",
    "GSP27moksop_u:15058": "ādyantayor asadrūpe nūnaṃ parihṛte hṛdaḥ / sarvasminn eva yaś śeṣas tam avidyākṣayaṃ viduḥ //MU_6,10.40//",
    "GSP27moksop_u:15059": "tan nakiñcic ca kiñcic ca yat sat tad brahma śāśvatam / tad vastu tad upādeyaṃ tad avidyānivartanam //MU_6,10.41//",
    "GSP27moksop_u:15060": "svarūpaṃ nāmna evāsyā jñāyate nissvabhāvakam / na hi jihvāgatasyekṣos svādo 'nyasmāt pratīyate //MU_6,10.42//",
    "GSP27moksop_u:15061": "nāvidyā kvacid apy asti brahmaivedam akhaṇḍitam / sadasatkalanāsphāram aśeṣaṃ yena maṇḍitam //MU_6,10.43//",
    "GSP27moksop_u:15062": "etāvad evāvidyā yan nedaṃ brahmeti niścayaḥ / etad eva kṣayo yas syād idaṃ brahmeti niścayaḥ //MU_6,10.44//",
    "GSP27moksop_u:15063": "ghaṭapaṭaśakaṭāvabhāsajālaṃ na vibhur itīty uditeha sā tv avidyā / ghaṭapaṭaśakaṭāvabhāsajālaṃ vibhur iti ced galitaiva sā tv avidyā //MU_6,10.45//",
    "GSP27moksop_u:15064": "avidyācikitsā nāma sargaḥ",
    "GSP27moksop_u:15065": "ekādaśas sargaḥ",
    "GSP27moksop_u:15066": "vasiṣṭhaḥ: punaḥ punar idaṃ rāma prabodhārthaṃ mayocyate / abhyāsena vinā sādho nābhyudety ātmabhāvanam //MU_6,11.1//",
    "GSP27moksop_u:15067": "ajñānam etad balavad avidyetaranāmakam / janmāntaraśataprauḍhaṃ nūnaṃ sthitim upāgatam //MU_6,11.2//",
    "GSP27moksop_u:15068": "sabāhyābhyantaraṃ sarvair indriyair anubhūyate / bhāvābhāveṣu dehasya tenātighanatāṃ gatam //MU_6,11.3//",
    "GSP27moksop_u:15069": "ātmajñānaṃ tu sarveṣām indriyāṇām agocaram / sattāṃ kevalam āyāti manaṣṣaṣṭhendriyakṣaye //MU_6,11.4//",
    "GSP27moksop_u:15070": "prollaṅghyendriyajāś śaktīr yat sthitaṃ tat kathaṃ kila / yāti pratyakṣatāṃ jantoḥ pratyakṣātītavṛttimat //MU_6,11.5//",
    "GSP27moksop_u:15071": "nityam ajñānam evātas svabhyastaṃ sarvadehinām / na kadācana vijñānam iha vāmutra vānagha //MU_6,11.6//",
    "GSP27moksop_u:15072": "tasmād avidyābhāgena pradhānenetaraṃ dahet / tāvad yāvan mithogharṣāt svayaṃ śāmyec chivaṃ bhavet //MU_6,11.7//",
    "GSP27moksop_u:15073": "na hy abhyāsaṃ vinā kiñcit phaladaṃ bhavati kvacit / yad yad āsādyate yatra tad abhyāsataroḥ phalam //MU_6,11.8//",
    "GSP27moksop_u:15074": "avidyāṃ sucirābhyastāṃ prarūḍhām api yatnataḥ / ātmajñānadṛḍhābhyāsād anudvegāc chamaṃ nayet //MU_6,11.9//",
    "GSP27moksop_u:15075": "tvam avidyālatām etāṃ prarūḍhāṃ hṛdayadrume / jñānābhyāsavilāsāsipātena cchinddhi siddhaye //MU_6,11.10//",
    "GSP27moksop_u:15076": "yathā viharati jñātajñeyo janakabhūpatiḥ / ātmajñānaghanābhyāsas tathā vihara rāghava //MU_6,11.11//",
    "GSP27moksop_u:15077": "niścayo yo maruttasya kāryākāryavicāraṇe / jāgratas tiṣṭhato vāpi taj jñānaṃ tena satyatā //MU_6,11.12//",
    "GSP27moksop_u:15078": "niścayena harir yena vividhācārakāraṇāt / yoniṣv avataraty urvyāṃ tat tajjñatvam udāhṛtam //MU_6,11.13//",
    "GSP27moksop_u:15079": "niścayo yas trinetrasya kāntayā saha tiṣṭhataḥ / brahmaṇo vāpy arāgasya sa te bhavatu rāghava //MU_6,11.14//",
    "GSP27moksop_u:15080": "yo niścayas suraguror vākpater bhārgavasya ca / divākarasya śaśinaḥ pavanasyānalasya ca //MU_6,11.15//",
    "GSP27moksop_u:15081": "nāradasya pulastyasya mama vāṅgirasas tathā / pracetaso bhṛgoś caiva krator atreś śukasya ca //MU_6,11.16//",
    "GSP27moksop_u:15082": "anyeṣāṃ devaviprendrarājarṣīṇāṃ ca rāghava / yo niścayo 'ntarmuktānāṃ jīvatāṃ te bhavatv asau //MU_6,11.17//",
    "GSP27moksop_u:15083": "rāmaḥ: yenaite bhagavan vīrā niścayena mahādhiyaḥ / viśokās saṃsthitās taṃ me brahman prabrūhi tattvataḥ //MU_6,11.18//",
    "GSP27moksop_u:15084": "vasiṣṭhaḥ: rājaputra mahābāho viditākhilavedya he / sphuṭaṃ śṛṇu yathāpṛṣṭam ayam eteṣu niścayaḥ //MU_6,11.19//",
    "GSP27moksop_u:15085": "yad idaṃ kiñcid ābhogi jagajjālaṃ pradṛśyate / tat sarvam amalaṃ brahma bṛṃhayetthaṃ vyavasthitam //MU_6,11.20//",
    "GSP27moksop_u:15086": "brahma dig brahma bhuvanaṃ brahma bhūtaparamparā / brahmāhaṃ brahma macchatrur brahma manmitrabāndhavāḥ //MU_6,11.21//",
    "GSP27moksop_u:15087": "brahma khānilatejāṃsi brahma bhūmir jalādi vā / brahma kālatrayaṃ tac ca brahmaṇy eva vyavasthitam //MU_6,11.22//",
    "GSP27moksop_u:15088": "taraṅgamālayāmbhodhir yathātmani vivardhate / tathā padārthalakṣmyettham idaṃ brahma vivardhate //MU_6,11.23//",
    "GSP27moksop_u:15089": "gṛhyate brahmaṇā brahma bhujyate brahma brahmaṇā / brahma brahmaṇi bṛṃhābhir brahmaśaktyaiva bṛṃhati //MU_6,11.24//",
    "GSP27moksop_u:15090": "brahma macchatrurūpaṃ ced brahma me priyakṛd yadi / tad brahma brahmaṇi śliṣṭaṃ kim anyat kasya kiṃ kṛtaṃ //MU_6,11.25//",
    "GSP27moksop_u:15091": "rāgādīnām avastūnāṃ kalpitānāṃ khavṛkṣavat / asaṅkalpananaṣṭānāṃ kaḥ prasaṅgo 'tra vardhane //MU_6,11.26//",
    "GSP27moksop_u:15092": "brahmaṇy eva hi sarvasmiṃś calanaspandanādikam / sphurati brahma sakalaṃ sukhitāduḥkhite kutaḥ //MU_6,11.27//",
    "GSP27moksop_u:15093": "brahma brahmaṇi saṃvettṛ brahma brahmaṇi saṃsthitam / sphurati brahmaṇi brahma nāyam astītarātmakaḥ //MU_6,11.28//",
    "GSP27moksop_u:15094": "ghaṭo brahma paṭo brahma brahmāham idam ātatam / ato rāgavirāgāṇāṃ mudhaiva kalanaiva kā //MU_6,11.29//",
    "GSP27moksop_u:15095": "maraṇabrahmaṇi svairaṃ dehabrahmaṇi saṅgate / duḥkhitā nāma keva syād rajjusarpabhramopamā //MU_6,11.30//",
    "GSP27moksop_u:15096": "sambhogādau sukhe brahmaṇy āsthite dehabrahmaṇi / sampannam etan ma iti mudhā syāt kalanā kutaḥ //MU_6,11.31//",
    "GSP27moksop_u:15097": "vīcyambhasos spandavator na stas tvanmanmatī yathā / tvattāmatte tathā na sto brahmaṇi spandarūpiṇi //MU_6,11.32//",
    "GSP27moksop_u:15098": "yathāvarte mṛte toye na kiñcin mriyate kvacit / mṛte brahmatvam āyāte dehabrahmaṇi vai tathā //MU_6,11.33//",
    "GSP27moksop_u:15099": "yathā calācale toye tvattāmatte na tiṣṭhataḥ / tathā jaḍājaḍe rūpe na sthite paramātmani //MU_6,11.34//",
    "GSP27moksop_u:15100": "kaṭakatvaṃ yathā hemno yathāvarto jalasya ca / tadatadbhāvarūpeyaṃ tathā prakṛtir ātmanaḥ //MU_6,11.35//",
    "GSP27moksop_u:15101": "idaṃ hi bhūtaṃ jīvātma jaḍarūpam idaṃ bhavet / ity ajñātātmano moho na tu jñātātmanaḥ kvacit //MU_6,11.36//",
    "GSP27moksop_u:15102": "ajñasya duḥkhaughamayaṃ jñasyānandamayaṃ jagat / andhaṃ bhuvanam andhasya prakāśaṃ tu sacakṣuṣaḥ //MU_6,11.37//",
    "GSP27moksop_u:15103": "jagad ekātmakaṃ jñasya jaḍasya dvaitaduḥkhadam / śiśor eva sphuradyakṣā niśā puṃsas tu kevalā //MU_6,11.38//",
    "GSP27moksop_u:15104": "asmin brahmaghane nityam ekasmin sarvatas sthite / na kiñcin mriyate rāma na ca kiñcana jīvati //MU_6,11.39//",
    "GSP27moksop_u:15105": "yathollāsavilāseṣu na naśyati na jāyate / taraṅgādi mahāmbhodhau bhūtavṛndaṃ tathātmani //MU_6,11.40//",
    "GSP27moksop_u:15106": "idaṃ nāstīdam astīti bhrāntināmnātmanātmani / śaktir nirhetukaivāntas sphurati sphaṭikāṃśuvat //MU_6,11.41//",
    "GSP27moksop_u:15107": "jagacchaktyātmanātmaiva brahma svātmani saṃsthitam / taraṅgakaṇajālena payasīva payoghanam //MU_6,11.42//",
    "GSP27moksop_u:15108": "śarīranāśena kathaṃ brahmaṇo mṛtadhīr bhavet / brahmaṇo vyatiriktaṃ hi na śarīrādi vidyate / payaso vyatirekeṇa taraṅgādi yathārṇave //MU_6,11.43//",
    "GSP27moksop_u:15109": "yaḥ kaṇo yā ca kaṇikā yā vīcī yas taraṅgakaḥ / yaḥ pheno yā ca laharī tad yathā vāri vāriṇi //MU_6,11.44//",
    "GSP27moksop_u:15110": "yo deho yā ca kalanā yad dṛśyaṃ yau kṣayāvyayau / yehā yā racanā yo 'rthas tat tathā brahma brahmaṇi //MU_6,11.45//",
    "GSP27moksop_u:15111": "saṃsthānaracanā citrā brahmaṇaḥ kanakād iva / nānyarūpā vimūḍhānāṃ mudhaiva dvitvabhāvanam //MU_6,11.46//",
    "GSP27moksop_u:15112": "mano buddhir ahaṅkāras tanmātrāṇīndriyāṇi ca / brahmaiva sarvaṃ nānyātma sukhaduḥkhādi vidyate //MU_6,11.47//",
    "GSP27moksop_u:15113": "ayaṃ so 'ham ayaṃ ca tvam ityādyarthotthayā girā / śabdaḥ pratiśraveṇādrāv ivātmātmani jṛmbhate //MU_6,11.48//",
    "GSP27moksop_u:15114": "brahmaivājñātam ajñatvam abhyāgatam iva sthitam / tathā hi dṛśyate svapnacetasātmātmanā mṛtaḥ //MU_6,11.49//",
    "GSP27moksop_u:15115": "abhāvitaṃ brahmatayā brahmājñānamayaṃ bhavet / abhāvitaṃ hematayā yathā hemaiva mṛd bhavet //MU_6,11.50//",
    "GSP27moksop_u:15116": "jñātaṃ brahmatayā brahma brahmaiva bhavati kṣaṇāt / jñātaṃ hematayā hema hemaiva bhavati kṣaṇāt //MU_6,11.51//",
    "GSP27moksop_u:15117": "brahmātmā sarvaśaktir hi yad yathā bhāvayaty alam / nirhetukaṃ svayaṃ śaktyā tat tathāśu prapaśyati //MU_6,11.52//",
    "GSP27moksop_u:15118": "akarmakartṛkaraṇam akāraṇam anāmayam / svayaṃprabhu mahātmaitad brahma brahmavido viduḥ //MU_6,11.53//",
    "GSP27moksop_u:15119": "aparijñātam ajñānam ajñānam iti kathyate / parijñātaṃ bhavej jñānam ajñānaparināśanam //MU_6,11.54//",
    "GSP27moksop_u:15120": "bandhur evāparijñāto hy abandhur iti kathyate / parijñāto bhaved bandhur abandhubhramanāśanāt //MU_6,11.55//",
    "GSP27moksop_u:15121": "idaṃ tv ayuktam ity antar jñāte sodeti bhāvanā / tasmād ayuktād vairasyād yayā kila virajyate //MU_6,11.56//",
    "GSP27moksop_u:15122": "dvaitaṃ tv asatyam ity antar jñāte sodeti bhāvanā / tasmād dvaitāt suvairasyād yayā kila virajyate //MU_6,11.57//",
    "GSP27moksop_u:15123": "ayaṃ nāham iti jñāte sphuṭaṃ sodeti bhāvanā / mithyāhaṅkāratādātmyād yayā nūnaṃ virajyate //MU_6,11.58//",
    "GSP27moksop_u:15124": "brahmaivāham iti jñāte satyaṃ sodeti bhāvanā / tasmin satye nije rūpe yayāntaḥ parilīyate //MU_6,11.59//",
    "GSP27moksop_u:15125": "sarvam eveha brahmeti jñāte brahmaiva śiṣyate / pīte 'mṛte 'mṛtamayaḥ ko nāma na bhavet kila //MU_6,11.60//",
    "GSP27moksop_u:15126": "ceto yad evāharati tad evāśu bhavaty alam / brahmaikābhyavahāreṇa brahmaiva bhavati kṣaṇāt //MU_6,11.61//",
    "GSP27moksop_u:15127": "yan mithyā tan mudhaiveti jñāte sodeti bhāvanā / mithyāpratītir akhilā yayā nūnaṃ pramārjyate //MU_6,11.62//",
    "GSP27moksop_u:15128": "sarvaṃ sad eveti tate jñāte sodeti bhāvanā / tasmin satye tate sphāre yayāntaḥ prāpyate sthitiḥ //MU_6,11.63//",
    "GSP27moksop_u:15129": "yathābhūte yathātattve yathārūpe yathāsthite / bhāvanā sthitim āyāti nānyatrāṅga kadācana //MU_6,11.64//",
    "GSP27moksop_u:15130": "samāśatopayāte 'pi vismṛte 'pi nije jane / abandhuvat sthite 'py antas snihyaty eva balān manaḥ //MU_6,11.65//",
    "GSP27moksop_u:15131": "janmāntaraśatābhyaste sthite 'pi hi bhavabhrame / ātmātmany eva vimale nirvṛtiṃ vindate parāṃ //MU_6,11.66//",
    "GSP27moksop_u:15132": "nityam antikasaṃsthe 'pi pare bandhāv ivāśrite / bandhubhāvaṃ gate 'py antar mano yāti na nirvṛtim //MU_6,11.67//",
    "GSP27moksop_u:15133": "atyantagupte 'pi viṣe bhojanasthe nanu smṛtiḥ / nivṛttāpi pravṛttāpi sphuraty eva cakoravat //MU_6,11.68//",
    "GSP27moksop_u:15134": "janmāntaraśatābhyaste 'py āgate sauhṛdaṃ param / anātmabhūte dṛśye 'smin nāyam ātmā prasīdati //MU_6,11.69//",
    "GSP27moksop_u:15135": "atyantagupte 'py amṛte bhojanasthe nanu smṛtiḥ / rājate rajanī meghacchanne 'pīva niśākare //MU_6,11.70//",
    "GSP27moksop_u:15136": "nitye satye tathābhūta ātmātmany eva hṛṣyati / nānātāciragupte 'pi lupte 'pi kalanāmalaiḥ //MU_6,11.71//",
    "GSP27moksop_u:15137": "tāvad ātmātmanā yatnāt prakṣālyedaṃ malaṃ malaiḥ / durbhāvanamalaś śāstraiś śodhyo yāvad bhavet sitaḥ //MU_6,11.72//",
    "GSP27moksop_u:15138": "śāntadurvāsane jñānaṃ puṇyaṃ lagati cetasi / niṣkalaṅke site vastre yathā kuṅkumarañjanam //MU_6,11.73//",
    "GSP27moksop_u:15139": "sarvaṃ sakalanirmāṇaṃ kāleṣu triṣv api sthitam / nityam ekaṃ samaṃ śuddhaṃ brahmaiveti suniścayaḥ //MU_6,11.74//",
    "GSP27moksop_u:15140": "sarvathā sarvadā sārvaṃ sarvaṃ ghaṭapaṭādimat / jagajjanitavistāraṃ brahmedam iti vedmy aham //MU_6,11.75//",
    "GSP27moksop_u:15141": "na me duḥkhaṃ na karmāṇi na mamehā na vāñchitam / samas svastho viśoko 'smi brahmāham iti satyatā //MU_6,11.76//",
    "GSP27moksop_u:15142": "ahaṃ raktam ahaṃ māṃsam aham asthīny ahaṃ vapuḥ / cid ahaṃ cetanaṃ cāhaṃ brahmāham iti satyatā //MU_6,11.77//",
    "GSP27moksop_u:15143": "ahaṃ tṛṇam ahaṃ vallī gulmo 'haṃ kānanāny aham / śailasāgarasārtho 'haṃ brahmaivetthaṃ kila sthitam //MU_6,11.78//",
    "GSP27moksop_u:15144": "ādānadānasaṅkocapūrvikā bhūtaśaktayaḥ / sarvam eva cidātmāsmi brahma vyātatarūpadhṛt //MU_6,11.79//",
    "GSP27moksop_u:15145": "latāgulmāṅkurādīnām aham udbhāvanaiṣaṇāḥ / cidātmāntargataṃ śāntaṃ paraṃ brahma rasātmakam //MU_6,11.80//",
    "GSP27moksop_u:15146": "yasmin sarvaṃ yatas sarvaṃ yas sarvaṃ sarvataś ca yaḥ / so 'yaṃ cid aham ekātmā paraṃ brahmeti niścayaḥ //MU_6,11.81//",
    "GSP27moksop_u:15147": "cid ātmā brahma sat satyam ṛtaṃ jña iti nāmabhiḥ / procyate sarvagaṃ tattvaṃ cinmātraṃ cetyavarjitam //MU_6,11.82//",
    "GSP27moksop_u:15148": "ābhāsamātram amalaṃ sarvabhūtāvabodhakam / sarvatrāvasthitaṃ śāntaṃ cidbrahmety anubhūyate //MU_6,11.83//",
    "GSP27moksop_u:15149": "manobuddhīndriyavrātasamastakalanācitam / bhedaṃ tyaktvā svam ābhāsaṃ cidbrahmāham anāmayam //MU_6,11.84//",
    "GSP27moksop_u:15150": "śabdādīnām aśeṣāṇāṃ kāraṇānāṃ jagatsthiteḥ / tattvāvabhāsakaṃ svacchaṃ cidbrahmāsmi na me kṣayaḥ //MU_6,11.85//",
    "GSP27moksop_u:15151": "anāratagalatsvacchaciddhārāvahanātmakam / ālokas samanomaunaṃ cidbrahmāsmy amṛtaṃ param //MU_6,11.86//",
    "GSP27moksop_u:15152": "anāratagaladrūpaṃ nityaṃ cānubhavāmṛtam / aharniśaṃ kacatkānti cidbrahmāham alepakaḥ //MU_6,11.87//",
    "GSP27moksop_u:15153": "suṣuptasadṛśaṃ śāntam ālokavimalātmakam / sambhogāntasamābhāsaṃ cidbrahmāsmi vivāsanaḥ //MU_6,11.88//",
    "GSP27moksop_u:15154": "khaṇḍādisvādusaṃvittir īṣad yatrānutiṣṭhati / cittādiṣv apy abuddheṣu tac cidbrahmāham acyutaḥ //MU_6,11.89//",
    "GSP27moksop_u:15155": "kāntāsaṃsaktacittasya candre samudite sati / candrapratyayasattātma cidbrahmāham anāmayam //MU_6,11.90//",
    "GSP27moksop_u:15156": "bhūmiṣṭhanaradṛṣṭīnāṃ lagnānāṃ khe niśākare / yā khasthā tantuvac chaktis tac cidbrahmāsmi nirmalam //MU_6,11.91//",
    "GSP27moksop_u:15157": "sukhaduḥkhādikalanāvikalaṃ nirmanas tathā / satyānubhavarūpātma cidbrahmātmāsmi śāśvatam //MU_6,11.92//",
    "GSP27moksop_u:15158": "asaṃstutādhvagāloke manasy anyatra saṃsthite / yā pratītir anāgaskā tac cidbrahmāsmi sarvagaḥ //MU_6,11.93//",
    "GSP27moksop_u:15159": "bhūvāryanilabījānāṃ sambandhe 'ṅkurakarmasu / śaktir udgamanī yāntas tac cidbrahmāham ātatam //MU_6,11.94//",
    "GSP27moksop_u:15160": "kharjūranimbabimbānāṃ svayam ātmani tiṣṭhatām / yāsvādasattā līnāntas tad brahma cid ahaṃ samam //MU_6,11.95//",
    "GSP27moksop_u:15161": "khedānandavimuktāntas saṃvin nirmananodayā / lābhālābhavidhau tulyā cidbrahmāsmi nirāmayam //MU_6,11.96//",
    "GSP27moksop_u:15162": "yāvad bhūmer dhruvas tāvad dṛṣṭisūtraṃ yad ātatam / tanmadhyasadṛśaṃ śāntaṃ nirmalaṃ cid ahaṃ tatam //MU_6,11.97//",
    "GSP27moksop_u:15163": "jāgraty api suṣupte 'pi svapne 'pi satatoditam / turyarūpam anādyantaṃ cidbrahmāham anāmayaḥ //MU_6,11.98//",
    "GSP27moksop_u:15164": "puṃsāṃ kṣetraśatotthānām ikṣūṇāṃ svāduvat sthitaḥ / sarveṣām ekarūpo 'ntaś cidbrahmāsmi samas sthitaḥ //MU_6,11.99//",
    "GSP27moksop_u:15165": "sarvagā prakṛtau sūkṣmarūpā bhānor iva prabhā / ālokakāriṇī kāntā cidbrahmedam ahaṃ tatam //MU_6,11.100//",
    "GSP27moksop_u:15166": "sambhogānandalavavad amṛtāsvādaśaktivat / svānubhūtyekamāno 'ntaś cidbrahmāsmi sad avyayaḥ //MU_6,11.101//",
    "GSP27moksop_u:15167": "protāṅgam api guptasthaṃ dehe tantur bise yathā / chedabhede sphuradrūpaṃ cidbrahmāham anāmayaḥ //MU_6,11.102//",
    "GSP27moksop_u:15168": "ākrāntabhuvanāpy abhramāleva spandaśālinī / durlakṣyāṇumayākārā cicchaktir aham ātatā //MU_6,11.103//",
    "GSP27moksop_u:15169": "anubhūtimayāntassthasnehamātropalakṣitā / kṣīrāntarghṛtasatteva cid ahaṃ kṣayavarjitā //MU_6,11.104//",
    "GSP27moksop_u:15170": "kaṭakāṅgadakeyūraracanā tadatanmayī / hemnīva saṃsthitā dehe cid brahmātmāsmi sarvagam //MU_6,11.105//",
    "GSP27moksop_u:15171": "padārthaughasya śailāder bahir antaś ca saṃsthitā / sattāsāmānyarūpeṇa yā cit sāham alepakaḥ //MU_6,11.106//",
    "GSP27moksop_u:15172": "sarvāsām anubhūtīnām ādarśo yo hy akṛtrimaḥ / agamyo malalekhānāṃ tac cittattvam ahaṃ mahat //MU_6,11.107//",
    "GSP27moksop_u:15173": "sarvasaṅkalpaphaladaṃ sarvatejaḥprakāśakam / sarvopādeyasīmāntaṃ cidātmānam upāsmahe //MU_6,11.108//",
    "GSP27moksop_u:15174": "sarvāvayavaviśrāntaṃ samastāvayavātigam / anārataṃ kacadrūpaṃ cidātmānam upāsmahe //MU_6,11.109//",
    "GSP27moksop_u:15175": "ghaṭe paṭe taṭe kuḍye svadamānaṃ sadā tanau / jāgraty api suṣuptasthaṃ cidātmānam upāsmahe //MU_6,11.110//",
    "GSP27moksop_u:15176": "uṣṇam agnau hime śītaṃ mṛṣṭam anne śitaṃ kṣure / kṛṣṇaṃ dhvānte sitaṃ candre cidātmānam upāsmahe //MU_6,11.111//",
    "GSP27moksop_u:15177": "madhurādiṣu mādhuryaṃ tīkṣṇādiṣu ca tīkṣṇatām / gataṃ padārthaśaktyarthaṃ cidātmānam upāsmahe //MU_6,11.112//",
    "GSP27moksop_u:15178": "jāgratsvapnasuṣupteṣu turye turyātige pade / samaṃ sadaiva sarvatra cidātmānam upāsmahe //MU_6,11.113//",
    "GSP27moksop_u:15179": "praśāntasarvasaṅkalpaṃ vigatākhilakautukam / viratāśeṣasaṃrambhaṃ cidātmānam upāsmahe //MU_6,11.114//",
    "GSP27moksop_u:15180": "niṣkautukaṃ nirālambaṃ nirīhaṃ sarvam eva ca / niraṃśaṃ nirahaṅkāraṃ cidātmānam upāsmahe //MU_6,11.115//",
    "GSP27moksop_u:15181": "sarvasyānte sthitaṃ sarvam apy apāraikarūpiṇam / aparyantaṃ cidārambhaṃ cidātmānam upāsmahe //MU_6,11.116//",
    "GSP27moksop_u:15182": "trailokyadehamuktānāṃ tantum uttamam ātatam / prasārasaṅkocakaraṃ cidātmānam upāsmahe //MU_6,11.117//",
    "GSP27moksop_u:15183": "līnam antar bahiś cograṃ kroḍīkṛtya jagatkhagam / citraṃ bṛhajjālam iva cidātmānam upāsmahe //MU_6,11.118//",
    "GSP27moksop_u:15184": "sarvaṃ yatredam asty eva nāsty eva ca manāg api / sadasadbhūtam ekaṃ tac cidātmānam upāsmahe //MU_6,11.119//",
    "GSP27moksop_u:15185": "paramaṃ pratyayaṃ pūrṇam āspadaṃ sarvasaṃvidām / sarvākāravihārasthaṃ cidātmānam upāsmahe //MU_6,11.120//",
    "GSP27moksop_u:15186": "carmamarmasirābaddhadehaduryantravāhakam / akalaṃ sakalādhāraṃ cidātmānam upāsmahe //MU_6,11.121//",
    "GSP27moksop_u:15187": "niṣkalaṃ ṣoḍaśakalaṃ kalanākāravarjitam / sarvākāraṃ nakiñcic ca cidātmānam upāsmahe //MU_6,11.122//",
    "GSP27moksop_u:15188": "hṛtkaṇṭhatālumadhyasthaṃ bhrūnāsāpuṭakoṭigam / gamāgamotkaprāṇasthaṃ cidātmānam upāsmahe //MU_6,11.123//",
    "GSP27moksop_u:15189": "hṛtpadmakoṭarāntassthaṃ sarvāvayavakośagam / bhuvanāḍambarādarśaṃ cidātmānam upāsmahe //MU_6,11.124//",
    "GSP27moksop_u:15190": "aśiraskahakārāntam ābhāsvaram akhaṇḍitam / bhūṣaṇaṃ sarvabhūtīnāṃ cidātmānam upāsmahe //MU_6,11.125//",
    "GSP27moksop_u:15191": "snehādhāradaśāśāntimukhavātāhatibhramaiḥ / yuktaṃ muktaṃ ca ciddīpaṃ bahir antar upāsmahe //MU_6,11.126//",
    "GSP27moksop_u:15192": "hṛtsaraḥpadminīkandatantuṃ sarvāṅgarañjakam / janatājīvitopāyaṃ cidātmānam upāsmahe //MU_6,11.127//",
    "GSP27moksop_u:15193": "akṣīrārṇavasambhūtam aśaśāṅkāśayasthitam / ahāryam amṛtaṃ satyaṃ cidātmānam upāsmahe //MU_6,11.128//",
    "GSP27moksop_u:15194": "śabdarūparasasparśagandhair ābhāsam āgatam / tenaiva rahitaṃ śāntaṃ cidātmānam upāsmahe //MU_6,11.129//",
    "GSP27moksop_u:15195": "mahāmahimnā sahitam ahataṃ sarvakartṛbhiḥ / kartṛtvenāpy akartāraṃ cidātmānam upāsmahe //MU_6,11.130//",
    "GSP27moksop_u:15196": "akhilam idam ahaṃ mamaiva sarvaṃ tv aham api nāham athetarac ca nāham / iti viditavato jagat kṣataṃ me sthiram atha vāstu gatajvaro bhavāmi //MU_6,11.131//",
    "GSP27moksop_u:15197": "jīvanmuktaniścayayogopadeśo nāma sargaḥ",
    "GSP27moksop_u:15198": "dvādaśas sargaḥ",
    "GSP27moksop_u:15199": "vasiṣṭhaḥ: iti niścayavantas te mahānto vigatainasaḥ / satyāsatyapade śānte same sukham avasthitāḥ //MU_6,12.1//",
    "GSP27moksop_u:15200": "iti pūrṇadhiyo dhīrās samanīrāgacetasaḥ / na nindanti na nandanti jīvitaṃ maraṇaṃ tathā //MU_6,12.2//",
    "GSP27moksop_u:15201": "ity alaṅghyacamatkārā nārāyaṇabhujā iva / rejur askhalitākārā aparā iva meravaḥ //MU_6,12.3//",
    "GSP27moksop_u:15202": "remire vanaṣaṇḍeṣu dvīpeṣu nagareṣu ca / devopavanamālāsu svargeṣu ca surā iva //MU_6,12.4//",
    "GSP27moksop_u:15203": "bhremuḥ kusumapūrṇāsu dolālīlābilāsu ca / vicitravanalekhāsu meruśṛṅgaśilāsu ca //MU_6,12.5//",
    "GSP27moksop_u:15204": "cakrur vijitaśatrūṇi cāmaracchatravanti ca / vicitrārthāni rājyāni citrācāramayāni ca //MU_6,12.6//",
    "GSP27moksop_u:15205": "anujagmur imāṃ sarvāṃ nānārasaviceṣṭitām / śrutismṛtyuditārambhām itikartavyatām iha //MU_6,12.7//",
    "GSP27moksop_u:15206": "vilesū ramaṇīyeṣu lalanālāsyahāriṣu / vihārāhāraramyeṣu bhogābhogeṣu bhūṣitāḥ //MU_6,12.8//",
    "GSP27moksop_u:15207": "viceruś cārucūtāsu mandāravalitāsu ca / apsarogītapūrṇāsu nandanodyānabhūmiṣu //MU_6,12.9//",
    "GSP27moksop_u:15208": "ūṣur ācārapūteṣu viśrāntākhilajantuṣu / yajñakriyākarāleṣu gārhasthyeṣu yathākramam //MU_6,12.10//",
    "GSP27moksop_u:15209": "terur hatagajendrāsu bhrāntabhūriśarāsu ca / bherībhāṅkārabhīmāsu saṅgrāmārṇavavīciṣu //MU_6,12.11//",
    "GSP27moksop_u:15210": "tasthuḥ puruṣacintāsu hṛtacittoddhatāsu ca / saṃrambhakṣobharaudrāsu sarvāsu dvandvanītiṣu //MU_6,12.12//",
    "GSP27moksop_u:15211": "manas teṣāṃ tu nīrāgam anupādhi gatabhramam / asaktam uttamaṃ śāntaṃ paraṃ sattvapadaṃ gatam //MU_6,12.13//",
    "GSP27moksop_u:15212": "na mamajja kvacid api saṅkaṭeṣu mahatsu ca / muhur apy upayāteṣu kulaśailas sarassv iva //MU_6,12.14//",
    "GSP27moksop_u:15213": "nollalāsa vilāsinyā śriyā paramakāntayā / paripūrṇendulakṣmyeva jalarāśī raghūdvaha //MU_6,12.15//",
    "GSP27moksop_u:15214": "na mamlau duḥkhaśoṣeṇa grīṣmeṇeva vanasthalam / jaharṣa ca na bhogaughair avaśyāyair ivauṣadhiḥ //MU_6,12.16//",
    "GSP27moksop_u:15215": "te hi kevalam avyagrāḥ kurvantaḥ kāryapañjaram / iṣṭāniṣṭaphalaṃ rāma nābhileṣur na tatyajuḥ //MU_6,12.17//",
    "GSP27moksop_u:15216": "nodaguḥ kāryasampattāv ākrāntā nāstam āyayuḥ / jahṛṣur na sukhaprāptau mamlur naiva ca saṅkaṭe //MU_6,12.18//",
    "GSP27moksop_u:15217": "mumuhur na vimoheṣu mamajjur na vipatkrame / śuśucur na śucā śoke rurudur na bhavān iva //MU_6,12.19//",
    "GSP27moksop_u:15218": "prakṛtācārasamprāptaṃ kurvantaḥ karma kevalam / sthitā vigatasaṃrambham aparā iva meravaḥ //MU_6,12.20//",
    "GSP27moksop_u:15219": "tāṃ tvaṃ dṛṣṭim avaṣṭabhya rāghavāghavighātinīm / anahaṅkṛtyalaṅkāro vihareha yathāsukham //MU_6,12.21//",
    "GSP27moksop_u:15220": "yathābhūtām imām evaṃ paśyan sargaparamparām / merusthiro 'bdhigambhīras samāssva vigatabhramaḥ //MU_6,12.22//",
    "GSP27moksop_u:15221": "cinmātraṃ sarvam evedam ittham ābhāsatāṃ gatam / neha satyam asatyaṃ vā kvacid apy asti kiñcana //MU_6,12.23//",
    "GSP27moksop_u:15222": "mahattām alam ālambya tyaktvedam avahelayā / asaktabuddhis sarvatra bhava bhavya bhavakṣayī //MU_6,12.24//",
    "GSP27moksop_u:15223": "kiṃ rodiṣi ghanodvegaṃ mūḍhavac cānuśocasi / bhramasy udbhrāntacittaṃ ca somyāvarte tṛṇaṃ yathā //MU_6,12.25//",
    "GSP27moksop_u:15224": "rāmaḥ: aho nu bhagavan nūnaṃ samyagrūpaṃ vilakṣaye / tvatprasādāt prabuddho 'smi sūryāsaṅgād ivāmbujam //MU_6,12.26//",
    "GSP27moksop_u:15225": "bhrāntir astaṅgatā nūnaṃ mihikā śaradīva me / saṃśāntākhilasandehaḥ kariṣye vacanaṃ tava //MU_6,12.27//",
    "GSP27moksop_u:15226": "vyapagatamadamoho mānamātsaryamuktaś cirataram uditātmā śāntaśokaś cireṇa / punar asukham agacchan svacchayaikāntabuddhyā vadasi yad asi sādho tat kariṣye viśaṅkam //MU_6,12.28//",
    "GSP27moksop_u:15227": "jīvanmuktaniścayanirūpaṇaṃ nāma sargaḥ",
    "GSP27moksop_u:15228": "trayodaśas sargaḥ",
    "GSP27moksop_u:15229": "rāmaḥ: samyagjñānavilāsena vāsanāvilayodaye / jīvanmuktapade brahman vada viśramyate katham //MU_6,13.1//",
    "GSP27moksop_u:15230": "vasiṣṭhaḥ: saṃsārottaraṇe yuktir yogaśabdena kathyate / tāṃ viddhi dviprakārāṃ tvaṃ cittopaśamadharmiṇīm //MU_6,13.2//",
    "GSP27moksop_u:15231": "ātmajñānaṃ prakāro 'syā ekaḥ prakathito bhuvi / dvitīyaḥ prāṇasaṃrodhaś śṛṇu so 'yaṃ mayocyate //MU_6,13.3//",
    "GSP27moksop_u:15232": "rāmaḥ: sulabhatvād aduḥkhatvāt kataraś śobhano 'nayoḥ / yenāvagatamātreṇa bhūyaḥ kṣobho na bādhate //MU_6,13.4//",
    "GSP27moksop_u:15233": "vasiṣṭhaḥ: prakārau dvāv api proktau yogaśabdena yady api / tathāpi rūḍhim āyātaḥ prāṇayuktāv asau bhṛśam //MU_6,13.5//",
    "GSP27moksop_u:15234": "evaṃ yogas tathā jñānaṃ saṃsārottaraṇakrame / samāv upāyau dvāv eva proktāv ekaphalapradau //MU_6,13.6//",
    "GSP27moksop_u:15235": "asādhyaḥ kasyacid yogaḥ kasyacij jñānaniścayaḥ / mama tv abhimatas sādho susādho jñānajaḥ kramaḥ //MU_6,13.7//",
    "GSP27moksop_u:15236": "yaj jñātaṃ na tad ajñātaṃ svapneṣv api punar bhavet / jñānaṃ sarvāsv avasthāsu nityam eva pravartate //MU_6,13.8//",
    "GSP27moksop_u:15237": "dhāraṇāsanadeśādisādhyatvena susādhatāṃ / nāyāti yogo hy atha vā vikalpo naiṣa śobhanaḥ //MU_6,13.9//",
    "GSP27moksop_u:15238": "dvāv eva kila yatnotthau jñānayogau raghūdvaha / tatroktaṃ bhavato jñānam antassthajñeyanirmalam //MU_6,13.10//",
    "GSP27moksop_u:15239": "prāṇāpānarathārūḍho gūḍhadehaguhāśayaḥ / anantasiddhidas sādho yogo 'yaṃ procyate śṛṇu //MU_6,13.11//",
    "GSP27moksop_u:15240": "mukhānilasphuraṇanirodhasambhave sthitiṃ gate nṛpasuta cetasaḥ kṣaye / samāhitasthitir iha yogayuktitaḥ pare pade vigalitabhīr nivatsyasi //MU_6,13.12//",
    "GSP27moksop_u:15241": "jñānayogavicāro nāma sargaḥ",
    "GSP27moksop_u:15242": "caturdaśas sargaḥ",
    "GSP27moksop_u:15243": "vasiṣṭhaḥ: asti tāvad anantasya khasya kvacid ayaṃ kila / jagadrūpaḥ parispando mṛgatṛṣṇā marāv iva //MU_6,14.1//",
    "GSP27moksop_u:15244": "tatra kāraṇatāṃ yāto brahmā kamalasambhavaḥ / sthitaḥ pitāmahatvena sṛṣṭabhūtabharabhramaḥ //MU_6,14.2//",
    "GSP27moksop_u:15245": "tasyāhaṃ mānasaḥ putro vasiṣṭhaś śreṣṭhaceṣṭitaḥ / ṛkṣacakre dhruvavṛte nivasāmi yugaṃ prati //MU_6,14.3//",
    "GSP27moksop_u:15246": "so 'haṃ kadācid āsthāne svarge tiṣṭhañ śatakratoḥ / śrutavān nāradādibhyaḥ kathāṃ sucirajīvinām //MU_6,14.4//",
    "GSP27moksop_u:15247": "kathāprasaṅge kasmiṃścid atha tatrābhyuvāca ha / śātātapo nāma munir maunī mānī mahāmatiḥ //MU_6,14.5//",
    "GSP27moksop_u:15248": "meror īśānakoṇasthapadmarāgamaye divi / asti kalpataruś śrīmāñ śṛṅge cūḍa iti śrutaḥ //MU_6,14.6//",
    "GSP27moksop_u:15249": "tasya kalpataror mūrdhni dakṣiṇaskandhakoṭare / kaladhautalatāprānte vidyate vihagālayaḥ //MU_6,14.7//",
    "GSP27moksop_u:15250": "tasmin nivasati śrīmān bhusuṇḍo nāma vāyasaḥ / vītarāgo bṛhatkośe brahmeva nijapaṅkaje //MU_6,14.8//",
    "GSP27moksop_u:15251": "sa yathā jagataḥ kośe jīvatīha surāś ciram / cirajīvī tathā svarge na bhūto na bhaviṣyati //MU_6,14.9//",
    "GSP27moksop_u:15252": "sa dīrghāyus sa nīrogas sa śrīmān sa mahāmatiḥ / sa viśrāntamatiś śāntas sa kāntaḥ kālakovidaḥ //MU_6,14.10//",
    "GSP27moksop_u:15253": "sa yathā jīvati khagas tatheha yadi jīvyate / tad bhavej jīvitaṃ puṃsāṃ dīrghaṃ cādeyam eva ca //MU_6,14.11//",
    "GSP27moksop_u:15254": "iti tena bhusuṇḍo 'sau bhūyaḥpṛṣṭena varṇitaḥ / yathāvad eva devānāṃ sabhāyāṃ satyamūrtinā //MU_6,14.12//",
    "GSP27moksop_u:15255": "kathāvasarasaṃśāntāv atha yāte suravraje / bhusuṇḍavihagaṃ draṣṭum ahaṃ yātaḥ kutūhalāt //MU_6,14.13//",
    "GSP27moksop_u:15256": "bhusuṇḍas saṃsthito yatra meroś śṛṅgaṃ tad unnatam / samprāptavān kṣaṇenāhaṃ padmarāgamayaṃ bṛhat //MU_6,14.14//",
    "GSP27moksop_u:15257": "drutagairikakāntena tejasā vahnivarcasā / madhvāsavaraseneva rañjayan kakubhāṃ gaṇam //MU_6,14.15//",
    "GSP27moksop_u:15258": "kalpāntajvalanajvālāpiṇḍādrim iva sañcitam / indranīlaśilādhūmam ālokāruṇitāmbaram //MU_6,14.16//",
    "GSP27moksop_u:15259": "sarveṣām eva rāgāṇāṃ rāśim adrāv iva sthitam / sarvasandhyābhrajālānāṃ ghanam ekam ivākaram //MU_6,14.17//",
    "GSP27moksop_u:15260": "utkrāntiṃ kurvato meror brahmanāḍyeva nirgatam / mūrdhānam āgataṃ kāntaṃ vāḍavaṃ jaṭharānalam //MU_6,14.18//",
    "GSP27moksop_u:15261": "sumeruvanadevyeva navālaktakarañjitam / līlayādātum induṃ khe nītaṃ hastaṃ śikhāṅgulim //MU_6,14.19//",
    "GSP27moksop_u:15262": "jvālābhir iva mālābhir aruṇābhiḥ payomucām / khaṃ gantum iva saspandaṃ śailastham iva vāḍavam //MU_6,14.20//",
    "GSP27moksop_u:15263": "tārās spraṣṭum ivākāśam aṅgulībhir ivāśribhiḥ / kacadaṃśunakhāgrābhiḥ paricumbad ivonnatam //MU_6,14.21//",
    "GSP27moksop_u:15264": "kacadratnaśilāśvabhraṃ bhāsvatkanakakandaram / saratkusumareṇvabhraṃ bhramadvidyādharāmaram //MU_6,14.22//",
    "GSP27moksop_u:15265": "kvaṇadvaṃśalasadvātaṃ nṛtyadratnalatāṅganam / garjajjīmūtamurajaṃ bhūbhṛto nāṭyamaṇḍapam //MU_6,14.23//",
    "GSP27moksop_u:15266": "hasatkusumagucchāḍhyaṃ dhvanatṣaṭpadapeṭakam / dantatālaṃ dalāvalyā parihāsād iva sphuṭam //MU_6,14.24//",
    "GSP27moksop_u:15267": "dolālolāpsarovṛndam uddāmamadamanmatham / śilāviśrāntavibudhaṃ mithunāśritakandaram //MU_6,14.25//",
    "GSP27moksop_u:15268": "varāmbarājinaṃ śubhraṃ gaṅgāyajñopavīti ca / tāpasaṃ piṅgalam iva veṇudaṇḍadharaṃ sthitam //MU_6,14.26//",
    "GSP27moksop_u:15269": "gaṅgānirjharanirhrādi latāgṛhagatāmaram / gandharvagītasubhagam āmodimadhurānilam //MU_6,14.27//",
    "GSP27moksop_u:15270": "phullahemāmbujottaṃsaṃ tārāratnavibhūṣitam / vyomnaḥ pāram iva prāptaṃ piṅgalaṃ mairavaṃ śiraḥ //MU_6,14.28//",
    "GSP27moksop_u:15271": "sitaharitapītapāṭaladhavalair maṇikusumarāśinavaraṅgaiḥ / vidhivihitāmalacitraṃ līlācalam amarayuvatilokasya //MU_6,14.29//",
    "GSP27moksop_u:15272": "bhusuṇḍopākhyāne meruśikharavarṇanaṃ nāma sargaḥ",
    "GSP27moksop_u:15273": "pañcadaśas sargaḥ",
    "GSP27moksop_u:15274": "vasiṣṭhaḥ: kusumāpūrṇakalpābhrakuntale tasya mūrdhani / kalpāgam aham adrākṣaṃ śikhācakram iva sthitam //MU_6,15.1//",
    "GSP27moksop_u:15275": "puṣpareṇvabhravalitaṃ ratnastabakadanturam / utsedhanirjitākāśaṃ śṛṅge śṛṅgam ivārpitam //MU_6,15.2//",
    "GSP27moksop_u:15276": "tārādviguṇapuṣpaughaṃ meghadviguṇapallavam / raśmidviguṇareṇvabhraṃ taḍiddviguṇapiñjaram //MU_6,15.3//",
    "GSP27moksop_u:15277": "skandheṣu kinnarīgītadviguṇabhramarīsvanam / dolālolāpsarolokadviguṇīkṛtasallatam //MU_6,15.4//",
    "GSP27moksop_u:15278": "siddhagandharvasaṅghātadviguṇāgryavihaṅgamam / ratnakāntyacchanīhāradviguṇatvagvṛtāṃśukam //MU_6,15.5//",
    "GSP27moksop_u:15279": "candrabimbasamāśleṣadviguṇāgryabṛhatphalam / mūkasaṃlīnakalpābhradviguṇīkṛtaparvakam //MU_6,15.6//",
    "GSP27moksop_u:15280": "surasaṃvalitaskandhaṃ pattraviśrāntakinnaram / nikuñjakūjajjīmūtaṃ kacchasuptasurārbhakam //MU_6,15.7//",
    "GSP27moksop_u:15281": "svākāravipulān bhṛṅgān utsārya valayasvanaiḥ / apsarobhramarībhiś ca gṛhītakusumāntaram //MU_6,15.8//",
    "GSP27moksop_u:15282": "surakinnaragandharvavidyādharavarānvitam / jagadvārkṣīm iva gataṃ daśām ākāśapūraṇīm //MU_6,15.9//",
    "GSP27moksop_u:15283": "nīrandhrakalikājālaṃ nīrandhramṛdupallavam / nīrandhravikasatpuṣpaṃ nīrandhraphalamālitam //MU_6,15.10//",
    "GSP27moksop_u:15284": "nīrandhramañjarīpuñjaṃ nīrandhramaṇigucchakam / nīrandhrāṃśukaratnāḍhyaṃ latāvikasanākulam //MU_6,15.11//",
    "GSP27moksop_u:15285": "sarvartukusumāpūrais sarvartuphalapallavaiḥ / sarvāmodarajaḥpuñjaiḥ paraṃ vaicitryam āgatam //MU_6,15.12//",
    "GSP27moksop_u:15286": "tasya kaccheṣu kuñjeṣu latāpattreṣu parvasu / puṣpeṣv ālayasaṃlīnān vihagān dṛṣṭavān aham //MU_6,15.13//",
    "GSP27moksop_u:15287": "niśānāthakalākhaṇḍamṛṇālaśakalaidhitān / ajanābhyabjinīkandabhojanān brahmasārasān //MU_6,15.14//",
    "GSP27moksop_u:15288": "viriñcarathahaṃsānāṃ potakān sāmagāyinaḥ / oṃkāravedasuhṛdo brāhmapadmabisāśinaḥ //MU_6,15.15//",
    "GSP27moksop_u:15289": "udgīrṇamantranicayān svāhākāranijasvanān / susthiraikataḍitpuñjanīlameghasamopamān //MU_6,15.16//",
    "GSP27moksop_u:15290": "devān ivājyapān nityaṃ yajñavedīlatādalān / śukān kārśānavāñ śyāmāñ śiśūñ śikhiśikhāśikhān //MU_6,15.17//",
    "GSP27moksop_u:15291": "gaurīrakṣitabarhaughān kaumārān varabarhiṇaḥ / skandopanyastaniśśeṣaśaivavijñānakovidān //MU_6,15.18//",
    "GSP27moksop_u:15292": "vyomny eva jātanaṣṭānāṃ mahatāṃ vyomapakṣiṇām / bandhūn ābaddhanilayāñ śaradabhrasamākṛtīn //MU_6,15.19//",
    "GSP27moksop_u:15293": "viriñcahaṃsajān anyān anyān agniśukodbhavān / kaumārabarhijān anyān anyān ambarapakṣijān //MU_6,15.20//",
    "GSP27moksop_u:15294": "dvituṇḍāṃś cātha bhāruṇḍān hemacūḍān vihaṅgamān / kalaviṅkān bakān gṛdhrān kokilān krauñcakukkuṭān //MU_6,15.21//",
    "GSP27moksop_u:15295": "bhāsacāṣabalākādīn bahūn anyāṃś ca rāghava / bhūtaughāñ jagatīvāhaṃ dṛṣṭavāṃs tatra pakṣiṇaḥ //MU_6,15.22//",
    "GSP27moksop_u:15296": "dakṣiṇaskandhaśākhāyāṃ sthitāyāṃ khe davīyasi / athāhaṃ dṛṣṭavān puṣṭapattrāyām ambarasthitaḥ //MU_6,15.23//",
    "GSP27moksop_u:15297": "kālakākolavalayaṃ mañjarījālamālitam / lokālokācalāraṇye kalpābhraugham iva sthitam //MU_6,15.24//",
    "GSP27moksop_u:15298": "tatra paśyāmy ahaṃ yāvad ekatra skandhakoṭare / vicitrakusumāstīrṇe vividhāmodaśālini //MU_6,15.25//",
    "GSP27moksop_u:15299": "śakrānilayamārkendugṛhabalyupajīvinaḥ / puṇyakṛdyoṣitāṃ svarge priyasūcakavāśitāḥ //MU_6,15.26//",
    "GSP27moksop_u:15300": "aparikṣubhitākārās sabhāyāṃ vāyasās sthitāḥ / vibhedyameghā vātena sameneva prasāritāḥ //MU_6,15.27//",
    "GSP27moksop_u:15301": "teṣāṃ madhye sthitaś śrīmān bhusuṇḍaḥ pronnatākṛtiḥ / madhye satkācakhaṇḍānām indranīla ivonnataḥ //MU_6,15.28//",
    "GSP27moksop_u:15302": "paripūrṇamanā mānī samas sarvāṅgasundaraḥ / prāṇaspandāvadhānena nityam antarmukhas sukhī //MU_6,15.29//",
    "GSP27moksop_u:15303": "cirajīvīti vikhyātaś cirajīvitayā tayā / jagadviditadīrghāyus sa bhusuṇḍa iti śrutaḥ //MU_6,15.30//",
    "GSP27moksop_u:15304": "yugāgamāpāyadaśādarśanaprauḍhamānasaḥ / pratikalpaṃ ca gaṇayan khinnaś śakraparamparām //MU_6,15.31//",
    "GSP27moksop_u:15305": "janmanāṃ lokapālānāṃ śauriśakragarutmatām / saṃsmartā samatītānāṃ surāsuramahībhṛtām //MU_6,15.32//",
    "GSP27moksop_u:15306": "prasannagambhīramanāḥ peśalasnigdhamugdhavāk / avakravaktā jñātā ca nirmamo nirahaṅkṛtiḥ //MU_6,15.33//",
    "GSP27moksop_u:15307": "suhṛd dāntas tathā mitraṃ bhṛtyaḥ putro guruḥ prabhuḥ / sarvadā sarvathā nityaṃ sarvaṃ sarvasya saṃstave //MU_6,15.34//",
    "GSP27moksop_u:15308": "somyaḥ prasannamadhuro rasavān mahātmā hṛdyas sarovara ivāntar akhaṇḍaśaityaḥ / hṛtpuṇḍarīkakuharavyavahāravettā gāmbhīryam accham ajahat prakaṭāśayaśrīḥ //MU_6,15.35//",
    "GSP27moksop_u:15309": "bhusuṇḍadarśanaṃ nāma sargaḥ",
    "GSP27moksop_u:15310": "ṣoḍaśas sargaḥ",
    "GSP27moksop_u:15311": "vasiṣṭhaḥ: atha tasyāham apataṃ dīpyamānavapuḥ puraḥ / kiñcidvikṣobhitasabhaṃ khān nakṣatram ivācale //MU_6,16.1//",
    "GSP27moksop_u:15312": "cukṣobha vāyasāsthānanīlotpalasaraḥ kṣaṇaṃ / matpātamandavātena bhūkampeneva sāgaraḥ //MU_6,16.2//",
    "GSP27moksop_u:15313": "aśaṅkitam api prāptād darśanāt samanantaram / bhusuṇḍas tu vasiṣṭho 'yaṃ prāpta ity avabuddhavān //MU_6,16.3//",
    "GSP27moksop_u:15314": "pattrapuñjāt samuttasthau meghaśāva ivācalāt / he mune svāgatam iti provāca madhurākṣaram //MU_6,16.4//",
    "GSP27moksop_u:15315": "saṅkalpamātrajātābhyāṃ karābhyāṃ kusumāñjalim / mahyam āśu dadau bālamegho haimam ivotkaram //MU_6,16.5//",
    "GSP27moksop_u:15316": "idam āsanam ity uktvā navaṃ kalpatarucchadam / upanītavati tyaktabhṛtye vāyasanāyake //MU_6,16.6//",
    "GSP27moksop_u:15317": "bhusuṇḍānūtthiteṣv īṣaccalapakṣeṣu pakṣiṣu / upaviṣṭaṃ muniṃ dṛṣṭvā svāsanonmukhadṛṣṭiṣu //MU_6,16.7//",
    "GSP27moksop_u:15318": "sasabhākhagavṛndena bhusuṇḍena samaṃ tataḥ / tasmin kalpalatākuñje upaviṣṭo 'ham āsane //MU_6,16.8//",
    "GSP27moksop_u:15319": "atha pādyādi dattvā sa bhusuṇḍas tuṣṭamānasaḥ / mām uvāca mahātejās sauhārdamadhurākṣaram //MU_6,16.9//",
    "GSP27moksop_u:15320": "bhusuṇḍaḥ: aho bhagavatāsmākaṃ prasādo darśitaś cirāt / darśanāmṛtasekena yat siktās sadrumā vayam //MU_6,16.10//",
    "GSP27moksop_u:15321": "matpuṇyacirasambhārapreritena tvayādhunā / mune mānyaikamānyena kuta āgamanaṃ kṛtam //MU_6,16.11//",
    "GSP27moksop_u:15322": "kaccid asmin mahāmohe ciraṃ viharatas tava / akhaṇḍitaiva samatā sthitā cetasi pāvane //MU_6,16.12//",
    "GSP27moksop_u:15323": "kimartham adyāgamanakleśenātmā kadarthitaḥ / tvadvacaśśrotukāmānām ājñāṃ no dātum arhasi //MU_6,16.13//",
    "GSP27moksop_u:15324": "tvatpādadarśanād eva sarvaṃ jñātaṃ mayā mune / yathāgamanapuṇyena vayam āyojitās tvayā //MU_6,16.14//",
    "GSP27moksop_u:15325": "cirajīvitacarcābhir vayaṃ te smṛtim āgatāḥ / tenemaṃ pādapaṃ pādais tvaṃ pavitritavān ayam //MU_6,16.15//",
    "GSP27moksop_u:15326": "jñātatvadāgamo 'py evaṃ tvāṃ pṛcchāmīha yan mune / bhavadvākyāmṛtāsvādavāñchā tat pravijṛmbhate //MU_6,16.16//",
    "GSP27moksop_u:15327": "ity uktavān asau pakṣī bhusuṇḍaś cirajīvitaḥ / trikālāmalasaṃvedī tatra proktam idaṃ mayā //MU_6,16.17//",
    "GSP27moksop_u:15328": "vasiṣṭhaḥ: vihaṅgamamahārāja satyam etat tvayocyate / draṣṭum abhyāgato 'smy adya tvām eva cirajīvitam //MU_6,16.18//",
    "GSP27moksop_u:15329": "āśītalāntaḥkaraṇo diṣṭyā kuśalavān asi / patito 'si na śuddhātman bhīṣaṇāṃ bhavavāgurām //MU_6,16.19//",
    "GSP27moksop_u:15330": "tad etaṃ saṃśayaṃ chinddhi bhagavan mama tattvataḥ / kasmin kule bhavāñ jāto jñātajñeyaḥ kathaṃ bhavān //MU_6,16.20//",
    "GSP27moksop_u:15331": "kiyad āyuś ca te sādho vṛttaṃ smarasi kiṃ ca vā / kena vāyaṃ nivāsas te nirdiṣṭo dīrghadarśinā //MU_6,16.21//",
    "GSP27moksop_u:15332": "bhusuṇḍaḥ: yat pṛcchasi mune sarvaṃ tad idaṃ kathayāmy aham / anudvegitayeyaṃ naḥ kathā śravyā mahātmanā //MU_6,16.22//",
    "GSP27moksop_u:15333": "yuṣmadvidhās tribhuvanaprabhupūjyarūpā ākarṇayanti yad udāradhiyo mahāntaḥ / tenāśubhaṃ prakathitena vināśam eti meghasya dehavibhavena yathārkatāpaḥ //MU_6,16.23//",
    "GSP27moksop_u:15334": "bhusuṇḍasamāgamo nāma sargaḥ",
    "GSP27moksop_u:15335": "saptadaśas sargaḥ",
    "GSP27moksop_u:15336": "vasiṣṭhaḥ: atha rāma bhusuṇḍo 'sau na prahṛṣṭo na jihmadhīḥ / sarvāṅgasundaraś śyāmaḥ prāvṛṣīva payodharaḥ //MU_6,17.1//",
    "GSP27moksop_u:15337": "snigdhagambhīravacanas smitapūrvābhibhāṣaṇaḥ / karasthapālīvatavatpratolitajagattrayaḥ //MU_6,17.2//",
    "GSP27moksop_u:15338": "tṛṇavaddṛṣṭasakalaḥ prameyīkṛtasaṃsṛtiḥ / lokājavañjavībhāve dṛṣṭe jñātaparāvaraḥ //MU_6,17.3//",
    "GSP27moksop_u:15339": "dhīras sthirasamākāro viśrānta iva mandaraḥ / paripūrṇas samaś śuddhaḥ pūrṇārṇava ivāhataḥ //MU_6,17.4//",
    "GSP27moksop_u:15340": "padaviśrāntadhīś śāntaḥ paramānandaghūrṇitaḥ / āvirbhāvatirobhāvatajjñas saṃsārajanminām //MU_6,17.5//",
    "GSP27moksop_u:15341": "sarabhasavacanābhirāmarūpaḥ priyamadhurocitacāruhṛdyavākyaḥ / svayam iva navam āsthitaś śarīraṃ sakalabhayāpaharaḥ paraḥ prakarṣaḥ //MU_6,17.6//",
    "GSP27moksop_u:15342": "idam amalagirāha hāsaśuddhaṃ mṛdupadam ujjhitasambhramaṃ krameṇa / kathayitum akhilaṃ nijaṃ svarūpaṃ madhura iva stanitena mugdhameghaḥ //MU_6,17.7//",
    "GSP27moksop_u:15343": "bhusuṇḍanirūpaṇaṃ nāma sargaḥ",
    "GSP27moksop_u:15344": "aṣṭādaśas sargaḥ",
    "GSP27moksop_u:15345": "bhusuṇḍaḥ: asty asmiñ jagati jyeṣṭhas sarvanākanivāsinām / devadevo haro nāma devadevābhipūjitaḥ //MU_6,18.1//",
    "GSP27moksop_u:15346": "ṣaṭpadaśreṇinayanā yasyoccastabakastanī / vilāsinī śarīrārdhe latā cūtataror iva //MU_6,18.2//",
    "GSP27moksop_u:15347": "himahārasitā yasya laharīstabakombhitā / āveṣṭitajaṭājūṭā gaṅgā kusumamālikā //MU_6,18.3//",
    "GSP27moksop_u:15348": "kṣīrasāgarasambhūtaḥ prasṛtāmṛtanirjharaḥ / pratibimbaśaśaś śrīmān yasya cūḍāmaṇiś śaśī //MU_6,18.4//",
    "GSP27moksop_u:15349": "anārataśiraścandraprasraveṇāmarīkṛtaḥ / yasyendranīlavat kālakūṭaḥ kaṇṭhasya bhūṣaṇam //MU_6,18.5//",
    "GSP27moksop_u:15350": "dhūlilekhāmahāvartaṃ svacchaṃ pāvakasambhavam / paramāṇucayaṃ bhasma yasya snānajalaṃ sitam //MU_6,18.6//",
    "GSP27moksop_u:15351": "nirmalāni jitendūni ghṛṣṭāni ghaṭitāni ca / yasyāsthīny eva ratnāni dehe kāntimayāni ca //MU_6,18.7//",
    "GSP27moksop_u:15352": "daśāśādaśam ambhodanīlaṃ śītalapallavam / tārakābinduśabalaṃ yasya cāmbaram ambaram //MU_6,18.8//",
    "GSP27moksop_u:15353": "bhramacchivāṅganaṃ pakvamahāmāṃsaudanākulam / bahubhūter gṛhaṃ yasya śmaśānaṃ himapāṇḍuram //MU_6,18.9//",
    "GSP27moksop_u:15354": "kapālamālābharaṇāḥ pītaraktarasāsavāḥ / antrasragdāmavalitā bandhavo yasya mātaraḥ //MU_6,18.10//",
    "GSP27moksop_u:15355": "prasphuranmūrdhamaṇayaś copanto masṛṇāṅgakāḥ / bhujagā valayā yasya prakacatkanakatviṣaḥ //MU_6,18.11//",
    "GSP27moksop_u:15356": "dṛkpātapluṣṭaśailendraṃ jagatkavalanālasam / bhairavācaritaṃ yasya līlāsantrāsitāmaram //MU_6,18.12//",
    "GSP27moksop_u:15357": "svasthīkṛtajagajjīvas svavyāpārasthacetasaḥ / yadṛcchayā karaspando yasyāsurapurakṣayaḥ //MU_6,18.13//",
    "GSP27moksop_u:15358": "ekāgramūrtayas sneharāgadveṣavivarjitāḥ / svajanā yasya te śailās sarasā api nīrasāḥ //MU_6,18.14//",
    "GSP27moksop_u:15359": "śiraḥkhurāḥ khurakarāḥ karadantā bhujodarāḥ / ṛkṣoṣṭrājāhivaktrāś ca pramathā yasya lālakāḥ //MU_6,18.15//",
    "GSP27moksop_u:15360": "yasya netratrayodbhāsivadanasyāmaraprabhoḥ / yathā gaṇās tathaivānyaḥ parivāro hi mātaraḥ //MU_6,18.16//",
    "GSP27moksop_u:15361": "nṛtyanti mātaras tasya puro bhūtagaṇānatāḥ / caturdaśavidhānantabhūtajātaikabhojanāḥ //MU_6,18.17//",
    "GSP27moksop_u:15362": "kharoṣṭrakākavadanā raktamedovasāsavāḥ / digambarā vihāriṇyaś śarīrāvayavasrajaḥ //MU_6,18.18//",
    "GSP27moksop_u:15363": "vasanti girikūṭeṣu vyomni lokāntareṣu ca / aṭavīṣu śmaśāneṣu śarīreṣu ca dehinām //MU_6,18.19//",
    "GSP27moksop_u:15364": "jayā ca vijayā caiva jayantī cāparājitā / vāmasrotogatā etās tumburuṃ rudram āśritāḥ //MU_6,18.20//",
    "GSP27moksop_u:15365": "siddhā śuṣkā ca raktā ca utpalā ceti devatāḥ / sroto dakṣiṇam āśritya bhairavaṃ rudram āśritāḥ //MU_6,18.21//",
    "GSP27moksop_u:15366": "sarvāsām eva mātṝṇām aṣṭāv etās tu nāyikāḥ / āsām anugatās tv anyā devyaś śatasahasraśaḥ //MU_6,18.22//",
    "GSP27moksop_u:15367": "raudrī ca vaiṣṇavī brāhmī vārāhī vāyavī tathā / kaumārī vāsavī saurī cetyādyās tās sahasraśaḥ //MU_6,18.23//",
    "GSP27moksop_u:15368": "āsām anugatās tv anyā devyaḥ khecarya uttamāḥ / devakinnaragandharvapuruṣāsurasambhavāḥ //MU_6,18.24//",
    "GSP27moksop_u:15369": "tāsām anugatās tv anyā bhūcaryaḥ koṭiśas sthitāḥ / rūpikānāmadhāriṇyo bhūmau puruṣabhojanāḥ //MU_6,18.25//",
    "GSP27moksop_u:15370": "hayā gajāḥ kharāḥ kākā uṣṭrājagaramarkaṭāḥ / ityādivāhanāny āsāṃ carantīnāṃ jagattraye //MU_6,18.26//",
    "GSP27moksop_u:15371": "tāḥ kāścit paśudharmiṇyaḥ kṣudrakarmasv avasthitāḥ / kāścid viditavedyatvāj jīvanmuktapade sthitāḥ //MU_6,18.27//",
    "GSP27moksop_u:15372": "tāsāṃ madhye mahārhāṇāṃ mātṝṇāṃ munināyaka / alambuseti vikhyātā mātā mānada vidyate //MU_6,18.28//",
    "GSP27moksop_u:15373": "vajrāśrituṇḍaś caṇḍākhya indranīlācalopamaḥ / tasyās tu vāhanaṃ kāko vaiṣṇavyā garuḍo yathā //MU_6,18.29//",
    "GSP27moksop_u:15374": "ity aṣṭaiśvaryayuktās tā mātaro raudraceṣṭitāḥ / vyomni melāpakaṃ cakrur ekadā samam āgatāḥ //MU_6,18.30//",
    "GSP27moksop_u:15375": "pūjayitvā jagatpūjyau devau tumburubhairavau / vicitrārthāḥ kathāś cakrū rudhirāsavatoṣitāḥ //MU_6,18.31//",
    "GSP27moksop_u:15376": "atheyam āyayau tāsāṃ kathāvasarataḥ kathā / asmān umāpatir devaḥ kiṃ paśyaty avahelayā //MU_6,18.32//",
    "GSP27moksop_u:15377": "prabhāvaṃ darśayāmo 'sya punar nāsmān asau yathā / dṛṣṭamātramahāśaktiḥ kariṣyaty avadhīraṇam //MU_6,18.33//",
    "GSP27moksop_u:15378": "iti niścitya tā devyo vivarṇavadanāṅgikām / umām eva vaśīkṛtya prokṣayām āsur ādṛtāḥ //MU_6,18.34//",
    "GSP27moksop_u:15379": "māyayāpahṛtāṃ bhartur aṅgād bhaṅgam upāgatām / tām ālolakacāṃ devyaś cakrur odanatāṃ gatām //MU_6,18.35//",
    "GSP27moksop_u:15380": "pārvatīprokṣaṇadine tasmiṃs tatra mahotsavaḥ / babhūva tāsāṃ sarvāsāṃ nṛttageyamanoramaḥ //MU_6,18.36//",
    "GSP27moksop_u:15381": "anyā nanṛtur uddāmaravam evāmbarāmbarāḥ / dīrghāvayavavikṣepavikāsijaghanodarāḥ //MU_6,18.37//",
    "GSP27moksop_u:15382": "anyā jahasur uddāmatālakṣveḍāghanāravam / lasadaṅgavikāraṃ ca dhvanaḍḍamarukānanāḥ //MU_6,18.38//",
    "GSP27moksop_u:15383": "anyā jagur dhvanacchailaguham āpānatoṣitāḥ / tārāravaṃ raṇadrandhrajaganmaṇḍapakoṭare //MU_6,18.39//",
    "GSP27moksop_u:15384": "anyāḥ pānaṃ papuḥ puṣṭacarvitārdraśiraḥkhuram / līlāghuraghurārāvaraṇadākāśakoṭarāḥ //MU_6,18.40//",
    "GSP27moksop_u:15385_0": "papur udagur athoccais terur ājagmur ūṣur jahasur apur ahauṣuḥ petur uccair vavalguḥ / nanṛtur aniśam ādus svādumāṃsaṃ ca",
    "GSP27moksop_u:15385_1": "devyas tribhuvanam apavṛttaṃ cakrur unmattanṛttāḥ //MU_6,18.41 //",
    "GSP27moksop_u:15386": "mātṛvyavahāravarṇanaṃ nāma sargaḥ",
    "GSP27moksop_u:15387": "ekonaviṃśas sargaḥ",
    "GSP27moksop_u:15388": "bhusuṇḍaḥ: ity utsave vartamāne tāsāṃ vāhās ta uttamāḥ / tathaiva mattā jahasur nanṛtuḥ papur apy asṛk //MU_6,19.1//",
    "GSP27moksop_u:15389": "tatra kāntāsavonmattāḥ kvacin nanṛtur ambare / rathahaṃsyas sitā brāhmyaḥ kākaś cālambusārathaḥ //MU_6,19.2//",
    "GSP27moksop_u:15390": "nṛtyantīnāṃ tu haṃsīnāṃ pibantīnāṃ tathāsavam / velevābdhitaṭīnāṃ tu ratis samyag ajāyata //MU_6,19.3//",
    "GSP27moksop_u:15391": "sañjātaratayo mattās sarvā haṃsyaḥ krameṇa tāḥ / remire tena kākena caṇḍakākhyena vai tadā //MU_6,19.4//",
    "GSP27moksop_u:15392": "saptānāṃ bālahaṃsīnāṃ dayito vāyasas tv asau / krameṇāramataikatra yāvad anyo'nyam īpsitam //MU_6,19.5//",
    "GSP27moksop_u:15393": "atha tā garbhadhāriṇyo babhūvur atitoṣitāḥ / devyaś ca kṛtanṛttās tāḥ praśāntamadatāṃ yayuḥ //MU_6,19.6//",
    "GSP27moksop_u:15394": "dadur odanatāṃ yātām īśvarāya priyām umām / bhojanāya mahāmāyā devyas tāś śūlapāṇaye //MU_6,19.7//",
    "GSP27moksop_u:15395": "priyā me bhojane dattety evaṃ ca śaśiśekharaḥ / buddhvā babhūva ruṣito yadā mātṛgaṇaṃ prati //MU_6,19.8//",
    "GSP27moksop_u:15396": "tadā tās tāṃ samutpādya svāṅgadānena vai punaḥ / dadur bhūyovivāhena pārvatīm indumaulaye //MU_6,19.9//",
    "GSP27moksop_u:15397": "tato devyo haraś caiva parivāras tathaitayoḥ / sarve santuṣṭamanasas svāṃ svām upayayur diśam //MU_6,19.10//",
    "GSP27moksop_u:15398": "antarvatnyo babhūvus tā brāhmyo haṃsyo munīśvara / vṛttāntaṃ kathayām āsur brāhmyā devyā yathāsthitam //MU_6,19.11//",
    "GSP27moksop_u:15399": "he vatsās sāmprataṃ garbhavatyo me rathakarmaṇi / na samarthā bhavatyo 'pi svairaṃ carata sāmpratam //MU_6,19.12//",
    "GSP27moksop_u:15400": "iti garbhālasā haṃsīr muktvā devī dayāparā / nirvikalpe samādhāne brāhmī tasthau yathāsukham //MU_6,19.13//",
    "GSP27moksop_u:15401": "atha nābhisarojāte vairiñce kamalākare / garbhālasā vicerus tā rājahaṃsyo munīśvara //MU_6,19.14//",
    "GSP27moksop_u:15402": "evaṃ vipakvagarbhās tā nābhīkamalapallave / suvate sma mṛdūny aṇḍāny atha vallya ivāṅkurān //MU_6,19.15//",
    "GSP27moksop_u:15403": "tāni kālaṃ samāsādya tatrāṇḍāny ekaviṃśatiḥ / garbhākrāntyā dvidhā jagmur brahmāṇḍānīva sāravaṃ //MU_6,19.16//",
    "GSP27moksop_u:15404": "aṇḍebhyas tebhya evaṃ hi jātā vayam ime mune / bhrātaraś caṇḍatanayā vāyasā ekaviṃśatiḥ //MU_6,19.17//",
    "GSP27moksop_u:15405": "te sma jātā gatā vṛddhiṃ tasmin kamalapallave / sañjātapakṣās sampannā gaganoḍḍayanakṣamāḥ //MU_6,19.18//",
    "GSP27moksop_u:15406": "mātṛbhis saha haṃsībhir brāhmī bhagavatī tataḥ / ciram ārādhitā samyak samādhiviratā satī //MU_6,19.19//",
    "GSP27moksop_u:15407": "prasādaparayā kāle bhagavatyā tatas svayam / tathāṅgānugṛhītās smo yathā muktā vayaṃ sthitāḥ //MU_6,19.20//",
    "GSP27moksop_u:15408": "santṛptamanasaś śāntā ekānte dhyānasaṃsthitau / tiṣṭhāma iti niścitya pituḥ pārśvaṃ vayaṃ gatāḥ //MU_6,19.21//",
    "GSP27moksop_u:15409": "āliṅgitās tataḥ pitrā pūjitālambusā vayam / tayā dṛṣṭāḥ prasādena saṃsthitās tatra saṃyatāḥ //MU_6,19.22//",
    "GSP27moksop_u:15410": "caṇḍakaḥ: putrāḥ kaccid aparyantād vāsanāsūtrasūmbhitāt / bhavanto nirgatā nūnam asmāt saṃsārajālakāt //MU_6,19.23//",
    "GSP27moksop_u:15411": "no ced vayaṃ bhagavatīṃ tad imāṃ bhṛtyavatsalām / prārthayāmo yathā yūyaṃ bhavata jñānapāragāḥ //MU_6,19.24//",
    "GSP27moksop_u:15412": "kākāḥ: tāta jñātam alaṃ jñeyaṃ brāhmyā devyāḥ prasādataḥ / kiṃ tv ekāntasthites sthānam abhivāñchāma uttamam //MU_6,19.25//",
    "GSP27moksop_u:15413_0": "caṇḍakaḥ: śṛṇuta vigatadoṣaṃ pāvanaṃ sthānam agryaṃ sthirataram ayi putrā nīḍakāmāḥ pravakṣye / vyapagatabhayamohaṃ śāntasarvapracāraṃ",
    "GSP27moksop_u:15413_1": "nivasata ciratṛptā yatra niśśaṅkam uccaiḥ //MU_6,19.26 //",
    "GSP27moksop_u:15414": "bhusuṇḍotpattir nāma sargaḥ",
    "GSP27moksop_u:15415": "viṃśas sargaḥ",
    "GSP27moksop_u:15416": "caṇḍakaḥ: sarvaratnagaṇādhāras samastasurasaṃśrayaḥ / asty ameyamahotsedho merur nāma mahīdharaḥ //MU_6,20.1//",
    "GSP27moksop_u:15417": "calaccandrārkadīpasya bhūtavṛndakalatriṇaḥ / brahmāṇḍamaṇḍapasyāsya stambhaḥ kanakanirmitaḥ //MU_6,20.2//",
    "GSP27moksop_u:15418": "sauvarṇaś candravīṭārthaṃ ratnāḍhyaś śikharāṅguliḥ / dhvanaddvīpābdhivalayo bhuvevonnāmito bhujaḥ //MU_6,20.3//",
    "GSP27moksop_u:15419": "vṛtaḥ kulādrisāmantair jambudvīpāsane sthitaḥ / rājā candrārkanayane bhramayañ śailasaṃsadi //MU_6,20.4//",
    "GSP27moksop_u:15420": "tāraughamālatīmālyo digdaśaikāmbarāmbaraḥ / nāgadvitayasaṃsthātmā nākanāyakabhūṣaṇam //MU_6,20.5//",
    "GSP27moksop_u:15421": "digaṅganābhir abhito ramyābhiḥ purabhūṣaṇaiḥ / pṛṣanniṣṣyandibhiś śītair vījito ghanacāmaraiḥ //MU_6,20.6//",
    "GSP27moksop_u:15422": "ṣoḍaśāsya sahasrāṇi yojanānām adhaḥ kṣiteḥ / sthitāḥ pādāḥ prapūjyante nānāsuramahoragaiḥ //MU_6,20.7//",
    "GSP27moksop_u:15423": "aśītis tu sahasrāṇi deho 'syārkendulocanaḥ / pūjyate nākasadanais suragandharvakinnaraiḥ //MU_6,20.8//",
    "GSP27moksop_u:15424": "caturdaśavidhāny enaṃ gṛhastham iva bandhavaḥ / upajīvanti bhūtāni mitho'dṛṣṭapurāspadam //MU_6,20.9//",
    "GSP27moksop_u:15425": "asya tv īśānadigbhāge padmarāgamayaṃ bṛhat / vidyate śṛṅgam aparo divākara ivoditaḥ //MU_6,20.10//",
    "GSP27moksop_u:15426": "tasyāsti pṛṣṭhe bhūtaughavṛtaḥ kalpatarur mahān / jagataś śikharādarśe pratibimbam iva sthitaḥ //MU_6,20.11//",
    "GSP27moksop_u:15427": "tasyāsti dakṣiṇaskandhe śākhā kanakapallavā / ratnastabakanīrandhrā candrabimbābhasatphalā //MU_6,20.12//",
    "GSP27moksop_u:15428": "tatra nīḍaṃ mayā pūrvaṃ kṛtam āsīt sphuranmaṇi / devyāṃ dhyānaniṣaṇṇāyāṃ yasmin kila rame sutāḥ //MU_6,20.13//",
    "GSP27moksop_u:15429": "ratnapuṣpadalacchannaṃ rasāyanaphalānvitam / cintāmaṇiśalākābhir vihitālindasaṃsthiti //MU_6,20.14//",
    "GSP27moksop_u:15430": "buddhipūrvasamācārais sampūrṇaṃ kākaputrakaiḥ / śītalābhyantaraṃ hṛdyaṃ pūritaṃ kusumotkaraiḥ //MU_6,20.15//",
    "GSP27moksop_u:15431": "tad gacchata sutā nīḍaṃ durgaṃ nākasadām api / bhogaṃ mokṣaṃ ca tatrasthā nirvighnaṃ samavāpsyatha //MU_6,20.16//",
    "GSP27moksop_u:15432": "ity uktvāsmān pitā tatra cucumbābhyāliliṅga ca / dadau devyai yad ānītam asmabhyaṃ ca tad āmiṣam //MU_6,20.17//",
    "GSP27moksop_u:15433": "tad bhuktvā caraṇau devyāḥ pituś caivābhivandya ca / vindhyakacchād vayaṃ tasmāt sthānād ālambusāt plutāḥ //MU_6,20.18//",
    "GSP27moksop_u:15434": "krameṇākāśam ullaṅghya nirgatyāmbudakoṭaraiḥ / pavanaskandham āruhya vanditavyomacāriṇaḥ //MU_6,20.19//",
    "GSP27moksop_u:15435": "parihṛtya dinādhīśaṃ lokāntarapurād gatāḥ / svargam ullaṅghya yātās smo brahmalokaṃ munīśvara //MU_6,20.20//",
    "GSP27moksop_u:15436": "praṇāmapūrvaṃ tatraitad yathāvastu pitur vacaḥ / mātre ca bhagavatyai ca brāhmyai cāśu nivedya ha //MU_6,20.21//",
    "GSP27moksop_u:15437": "tābhyāṃ sasneham āliṅgya gacchathety ājñayaidhitāḥ / vayaṃ kṛtanamaskārā brahmalokād vinirgatāḥ //MU_6,20.22//",
    "GSP27moksop_u:15438": "ullaṅghya lokapālānāṃ purīs tapanabhāsurāḥ / ākāśagāmino lolāḥ pavanaskandhacāriṇaḥ //MU_6,20.23//",
    "GSP27moksop_u:15439": "imaṃ kalpataruṃ prāpya nijaṃ nīḍaṃ praviśya ca / nirastabādhaṃ tiṣṭhāmo mune maunam avasthitāḥ //MU_6,20.24//",
    "GSP27moksop_u:15440": "jātā yathā vayam ime sthitim āgatāś ca samprāptabodham upaśāntadhiyo yathā ca / etat tad uktam avikhaṇḍam alaṃ mayā te śeṣeṇa māṃ samanuśādhi mahānubhāva //MU_6,20.25//",
    "GSP27moksop_u:15441": "ālayalābho nāma sargaḥ",
    "GSP27moksop_u:15442": "ekaviṃśas sargaḥ",
    "GSP27moksop_u:15443": "bhusuṇḍaḥ: āsīt kiñcitpurākalpe jagad yac ciravismṛtam / sanniveśenāmunaiva tad yad adyātidūragam //MU_6,21.1//",
    "GSP27moksop_u:15444": "tad etad vṛttam abhyāsād vartamānena varṇitam / mayā munīndra bodhāya prāgjagatsāmyadarśinā //MU_6,21.2//",
    "GSP27moksop_u:15445": "adya me phalitaṃ puṇyaiś cirakālopabṛṃhitaiḥ / nirvighnam evaṃ paśyāmi yad bhavantaṃ mune tataḥ //MU_6,21.3//",
    "GSP27moksop_u:15446": "idaṃ nīḍam imāś śākhā ayaṃ cāham ayaṃ drumaḥ / adya pāvanatāṃ prāptāny etāni tava darśanāt //MU_6,21.4//",
    "GSP27moksop_u:15447": "idam arghyam idaṃ pādyaṃ gṛhītvā vibhavārpitam / nūnaṃ pāvanatāṃ nītvā śeṣeṇādiśa māṃ mune //MU_6,21.5//",
    "GSP27moksop_u:15448": "vasiṣṭhaḥ: ity uktvārghyaṃ ca pādyaṃ ca bhūyo dattavati svayam / bhusuṇḍavihage tasminn idaṃ rāmāham uktavān //MU_6,21.6//",
    "GSP27moksop_u:15449": "bhrātaras te vihaṅgeśa tādṛksattvā mahādhiyaḥ / iha kasmān na dṛśyante tvam evaiko hi dṛśyase //MU_6,21.7//",
    "GSP27moksop_u:15450": "bhusuṇḍaḥ: tiṣṭhatām iha naḥ kālo mahān atigato mune / yugānāṃ paṅktayaḥ kṣīṇā divasānām ivānagha //MU_6,21.8//",
    "GSP27moksop_u:15451": "etāvatā ca kālena sarva eva mamānujāḥ / tanūs tṛṇam iva tyaktvā śive pariṇatāḥ pare //MU_6,21.9//",
    "GSP27moksop_u:15452": "dīrghāyuṣo mahānto 'pi santo 'pi balino 'pi ca / sarva eva nigīryante kālenākalitātmanā //MU_6,21.10//",
    "GSP27moksop_u:15453": "vasiṣṭhaḥ: skandharūḍhārkaśaśiṣu vahatsv avirataṃ javāt / vātaskandhātivāteṣu kaccit tāta na khidyase //MU_6,21.11//",
    "GSP27moksop_u:15454": "dagdhodayāstaśailendravanavyūhai raveḥ karaiḥ / ciram atyantam āsannaiḥ kathaṃ tāta na khidyase //MU_6,21.12//",
    "GSP27moksop_u:15455": "indor atha karaiś śītaiḥ pāṣāṇīkṛtavāribhiḥ / āsannataratāṃ yātaiḥ kaccit tāta na khidyase //MU_6,21.13//",
    "GSP27moksop_u:15456": "ajasram iha viśrāntaiḥ kalpajīmūtamaṇḍalaiḥ / paraśucchedyanīhāraiḥ kathaṃ tāta na khidyase //MU_6,21.14//",
    "GSP27moksop_u:15457": "viṣamair jāgataiḥ kṣobhair uccaistarapadasthitaḥ / kathaṃ na kṣobham āyāti kalpavṛkṣo 'yam unnataḥ //MU_6,21.15//",
    "GSP27moksop_u:15458": "bhusuṇḍaḥ: nirālambāspadā brahman sarvalokāvadhīritā / tuccheyaṃ sarvabhūtānāṃ madhye vihagajīvikā //MU_6,21.16//",
    "GSP27moksop_u:15459": "yad īdṛśeṣu dūreṣu nirjaneṣu vaneṣu ca / kalpitāsyās sthitir dhātrā śūnye vā vyomadhanvani //MU_6,21.17//",
    "GSP27moksop_u:15460": "katham asyāṃ prabho jātau jātasya kila jīvataḥ / āśāpāśanibaddhasya vihagasya viśokatā //MU_6,21.18//",
    "GSP27moksop_u:15461": "vayaṃ tu bhagavan nityaṃ svātmasantoṣasaṃyutāḥ / na kadācana nīrūpair muhyāmo jāgatair bhramaiḥ //MU_6,21.19//",
    "GSP27moksop_u:15462": "svabhāvamātrasantuṣṭāḥ kaṣṭair muktā viceṣṭitaiḥ / kṣipāmaḥ kevalaṃ kālam asmin brahman nijālaye //MU_6,21.20//",
    "GSP27moksop_u:15463": "na jīvitān na maraṇāt kurmo dehasya rodhanam / yathā sthitena tiṣṭhāmas tathaivāstaṅgatehitāḥ //MU_6,21.21//",
    "GSP27moksop_u:15464": "ālokitā lokadaśā dṛṣṭā dṛṣṭāntadṛṣṭayaḥ / nūnaṃ santyaktam asmākaṃ manasā cañcalaṃ vapuḥ //MU_6,21.22//",
    "GSP27moksop_u:15465": "anāratanijāloke nityaṃ cāparitāpini / kalpāgasyopari sadā vedmi kālakalāgatim //MU_6,21.23//",
    "GSP27moksop_u:15466": "ratnagucchaprakāśāḍhye brahman kalpalatāgṛhe / prāṇāpānapravāheṇa vedmi kālam akhaṇḍitam //MU_6,21.24//",
    "GSP27moksop_u:15467": "avijñātadivārātre 'py asminn uccaiś śiloccaye / jānāmi nijayā buddhyā lokakālakramasthitim //MU_6,21.25//",
    "GSP27moksop_u:15468": "sārāsāraparicchedi bodhād viśrāntim āgatam / nirastacāpalaṃ śāntaṃ jātam eva mune manaḥ //MU_6,21.26//",
    "GSP27moksop_u:15469": "saṃsāravyavahārotthair āśāpāśair asanmayaiḥ / udgālair iva bhūkāko na vaivaśyaṃ vrajāmy aham //MU_6,21.27//",
    "GSP27moksop_u:15470": "paropaśamadharmiṇyā vayam ālokaśītayā / paśyanto jāgatīṃ māyāṃ dhiyā dhairyam upāgatāḥ //MU_6,21.28//",
    "GSP27moksop_u:15471": "bhīmāsv api mahābuddhe daśāsv acalabuddhayaḥ / bibhimo nopalākārās samprāptāsu yathākramam //MU_6,21.29//",
    "GSP27moksop_u:15472": "iyam ārambhasubhagā taralā jāgatī sthitiḥ / bhūyo bhūyaḥ parāmṛṣṭā neha kiñcana sanmayam //MU_6,21.30//",
    "GSP27moksop_u:15473": "sarvāṇy eva prayānty eva samāyānti ca vā na vā / bhagavan bhūtajālāni bhayam asmākam atra kim //MU_6,21.31//",
    "GSP27moksop_u:15474": "bhūtajālataraṅgiṇyā viśantyāḥ kālasāgaram / vayaṃ saṃsārasaritas taṭasthā apy anākulāḥ //MU_6,21.32//",
    "GSP27moksop_u:15475": "nojjhāmo na ca gṛhṇīmas tiṣṭhāmo naiva ca sthitāḥ / mṛdavo 'pi bhṛśaṃ krūrā vayam asmin drume sthitāḥ //MU_6,21.33//",
    "GSP27moksop_u:15476": "vītaśokabhayāyāsais tvādṛśaiḥ puruṣottamaiḥ / tuṣṭair anugṛhītās smas saṃsthitā vigatajvarāḥ //MU_6,21.34//",
    "GSP27moksop_u:15477": "netaś cetaś ca paryastaṃ lulitaṃ na ca vṛttiṣu / nāparāmṛṣṭatattvārtham asmākaṃ bhagavan manaḥ //MU_6,21.35//",
    "GSP27moksop_u:15478": "nirvikāre gatakṣobhe svātmany upaśamaṃ gate / ataraṅgāḥ prapūrṇās smaḥ parvaṇīva mahābdhayaḥ //MU_6,21.36//",
    "GSP27moksop_u:15479": "bhavadāgamanād brahmann idānīṃ muditāśayāḥ / phalitāśeṣasaṅkalpāḥ paramāṃ pūrṇatāṃ gatāḥ //MU_6,21.37//",
    "GSP27moksop_u:15480": "rasāyanamayī śītā paramānandadāyinī / nānandayati kaṃ nāma sādhusaṅgaticandrikā //MU_6,21.38//",
    "GSP27moksop_u:15481": "satsaṅgamānandarasaḥ kenāyam upamīyate / mandaroddhūtasarvāmbuḥ kṣīrodo yena kharvyate //MU_6,21.39//",
    "GSP27moksop_u:15482": "nātaḥ parataraṃ kiñcin manye kuśalam ātmanaḥ / santo yad anugamyante santyaktasakalaiṣaṇam //MU_6,21.40//",
    "GSP27moksop_u:15483": "āpātamātraramyebhyo bhogebhyaḥ kim avāpyate / satsaṅgacintāmaṇitas sarvaṃ sāram avāpyate //MU_6,21.41//",
    "GSP27moksop_u:15484": "snigdhagambhīramasṛṇamadhurodāradhīravāk / trailokyapadmakośe 'smiṃs tvam ekaṣ ṣaṭpadāyase //MU_6,21.42//",
    "GSP27moksop_u:15485": "adhigataparamātmano 'pi manye bhavadavalokanaśāntaduṣkṛtasya / mama saphalam ihādya janma sādho sakalabhayāpaharo hi sādhusaṅgaḥ //MU_6,21.43//",
    "GSP27moksop_u:15486": "bhusuṇḍasvarūpavarṇanaṃ nāma sargaḥ",
    "GSP27moksop_u:15487": "dvāviṃśas sargaḥ",
    "GSP27moksop_u:15488": "bhusuṇḍaḥ: yugakṣobheṣu ghoreṣu vātyāsu viṣamāsu ca / susthiraḥ kalpavṛkṣo 'yaṃ na kadācana kampate //MU_6,22.1//",
    "GSP27moksop_u:15489": "agamyo 'yaṃ samagrāṇāṃ lokāntaravihāriṇām / bhūtānāṃ tena tiṣṭhāmas sukham asmin vanaspatau //MU_6,22.2//",
    "GSP27moksop_u:15490": "hiraṇyākṣo dharāpīṭhaṃ dvīpasaptakaveṣṭitam / yadā jahāra tarasā nākampata tadā drumaḥ //MU_6,22.3//",
    "GSP27moksop_u:15491": "yadā dolāyitavapur babhūvāmaraparvataḥ / sarvato dattajhampādrir nākampata tadā drumaḥ //MU_6,22.4//",
    "GSP27moksop_u:15492": "bhujāvaṣṭambhavinamanmerur nārāyaṇo yadā / mandaraṃ proddadhārādriṃ nākampata tadā drumaḥ //MU_6,22.5//",
    "GSP27moksop_u:15493": "unmūlitādrīndraśilā yadotpātānilā vavuḥ / ādhūtamerutaravas tadā nākampata drumaḥ //MU_6,22.6//",
    "GSP27moksop_u:15494": "yadā surāsurakṣobhasphuraccandrārkamaṇḍalam / āsīj jagad atikṣubdhaṃ tadā nākampata drumaḥ //MU_6,22.7//",
    "GSP27moksop_u:15495": "yadā kṣīrodalolādrikandarānilakampitāḥ / kalpābhrapaṅktayaḥ petus tadā nākampata drumaḥ //MU_6,22.8//",
    "GSP27moksop_u:15496": "yadā samantato meruḥ kālanemibhujāntare / kiñcid unmūlito 'tiṣṭhat tadā nākampata drumaḥ //MU_6,22.9//",
    "GSP27moksop_u:15497": "pakṣīśapakṣapavanā amṛtākrāntisaṅgare / yadā vavuḥ patatsiddhās tadā nākampata drumaḥ //MU_6,22.10//",
    "GSP27moksop_u:15498": "yadā śeṣākṛtiṃ karṣann asamāptaikaveṣṭanāt / yayau garutmān amṛtaṃ tadā nākampata drumaḥ //MU_6,22.11//",
    "GSP27moksop_u:15499": "yadā kalpānalaśikhāś śailābdhivalanolbaṇāḥ / śeṣaḥ phaṇābhis tatyāja tadā nākampata drumaḥ //MU_6,22.12//",
    "GSP27moksop_u:15500": "evaṃrūpe drumavare tiṣṭhatām āpadaḥ kutaḥ / asmākaṃ muniśārdūla daussthityena kilāpadaḥ //MU_6,22.13//",
    "GSP27moksop_u:15501": "vasiṣṭhaḥ: kalpānteṣu mahābuddhe vahatsv agnyambuvāyuṣu / pratapatsu tathārkeṣu kathaṃ tiṣṭhasi vijvaram //MU_6,22.14//",
    "GSP27moksop_u:15502": "bhusuṇḍaḥ: yadopayāti kalpāntavyavahāro jagatsthitau / kṛtaghna iva sanmitraṃ tadā nīḍaṃ tyajāmy aham //MU_6,22.15//",
    "GSP27moksop_u:15503": "ākāśa eva tiṣṭhāmi vigatākhilakalpanam / stabdhaprasṛtasarvāṅgo mano nirvāsanaṃ yathā //MU_6,22.16//",
    "GSP27moksop_u:15504": "pratapanti yadādityās salilīkṛtabhūdharāḥ / vāruṇīṃ dhāraṇāṃ baddhvā tadā tiṣṭhāmi dhīradhīḥ //MU_6,22.17//",
    "GSP27moksop_u:15505": "yadā śakalitādrīndrā vānti pralayavāyavaḥ / pārvatīṃ dhāraṇāṃ baddhvā khe tiṣṭhāmy acalas tadā //MU_6,22.18//",
    "GSP27moksop_u:15506": "jagad galitamervādi yāty ekārṇavatāṃ yadā / vāyavīṃ dhāraṇāṃ baddhvā khaṃ plave 'caladhīs tadā //MU_6,22.19//",
    "GSP27moksop_u:15507": "brahmāṇḍapāram āsādya tattvānte vimale pade / suṣuptāvasthayā tāvat tiṣṭhāmy acalarūpayā //MU_6,22.20//",
    "GSP27moksop_u:15508": "yāvat punaḥ kamalajas sṛṣṭikarmaṇi tiṣṭhati / tataḥ praviśya brahmāṇḍaṃ tiṣṭhāmi patagālaye //MU_6,22.21//",
    "GSP27moksop_u:15509": "vasiṣṭhaḥ: yathā tiṣṭhasi pakṣīśa dhāraṇābhir akhaṇḍitaḥ / kalpānteṣu tathā kasmān nānye tiṣṭhanti yoginaḥ //MU_6,22.22//",
    "GSP27moksop_u:15510": "bhusuṇḍaḥ: brahman niyatir eṣā hi durlaṅghyā pārameśvarī / mayedṛśena vai bhāvyaṃ bhāvyam anyais tu tādṛśaiḥ //MU_6,22.23//",
    "GSP27moksop_u:15511": "na śakyate tolayitum avaśyabhavitavyatā / yad yathā tat tathaitad dhi svabhāvasyaiṣa niścayaḥ //MU_6,22.24//",
    "GSP27moksop_u:15512": "matsaṅkalpavaśenaiva kalpe kalpe punaḥ punaḥ / asminn eva gireś śṛṅge tarur itthaṃ bhavaty ayam //MU_6,22.25//",
    "GSP27moksop_u:15513": "vasiṣṭhaḥ: atyantam eva dīrghāyur bhavān vihaganāyaka / jñānavijñānavān vīro yogayogyamanogatiḥ //MU_6,22.26//",
    "GSP27moksop_u:15514": "dṛṣṭānekavidhānalpasargasaṅghasamāgamaḥ / kiṃ kiṃ smarasi kalyāṇiṃś citram asmiñ jagattraye //MU_6,22.27//",
    "GSP27moksop_u:15515": "bhusuṇḍaḥ: bṛhadgiriśilārūkṣām ajātatṛṇavīrudham / aśailavanavṛkṣaughāṃ smarāmīmāṃ dharām adhaḥ //MU_6,22.28//",
    "GSP27moksop_u:15516": "daśavarṣasahasrāṇi daśavarṣaśatāni ca / bhasmabhārabharāpūrṇāṃ smarāmīmāṃ dharām adhaḥ //MU_6,22.29//",
    "GSP27moksop_u:15517": "anutpannadinādhīśām ajātaśaśimaṇḍalām / avibhaktadinālokāṃ saṃsmarāmi dharām adhaḥ //MU_6,22.30//",
    "GSP27moksop_u:15518": "meruratnataṭoddyotair ardhaprakaṭakoṭaram / lokālokam ivādyādriṃ bhuvanaṃ saṃsmarāmy aham //MU_6,22.31//",
    "GSP27moksop_u:15519": "pravṛddhāsurasaṅgrāme mriyamāṇān narān iva / palāyamānān abhitas saṃsmarāmi surān aham //MU_6,22.32//",
    "GSP27moksop_u:15520": "caturyugāni pañcāśad asurair mattakāśibhiḥ / daityāntaḥpuratāṃ prāptāṃ saṃsmarāmi dharām imām //MU_6,22.33//",
    "GSP27moksop_u:15521": "atyantāntaritāntāntasamastāsuramaṇḍalām / ajadevatrayīśeṣāṃ saṃsmarāmi jagatkuṭīm //MU_6,22.34//",
    "GSP27moksop_u:15522": "caturyugārdhaṃ caramaṃ nīrandhrāṃ ghanapādapaiḥ / adṛṣṭanaranirmāṇāṃ saṃsmarāmi dharām imām //MU_6,22.35//",
    "GSP27moksop_u:15523": "evaṃ caturyugaṃ sāgraṃ nīrandhrair acalair yutām / apravṛttajanācārāṃ saṃsmarāmi dharām imām //MU_6,22.36//",
    "GSP27moksop_u:15524": "ajātaṣaṇmukhāṃ mattatārakodvāsitāmarām / daityapakṣajayodriktāṃ saṃsmarāmi jagatkuṭīm //MU_6,22.37//",
    "GSP27moksop_u:15525": "caturyugāni trīṇy ambupūraplutakakummukhīm / merudaṇḍāṅkitāṃ madhye saṃsmarāmi dharām imām //MU_6,22.38//",
    "GSP27moksop_u:15526": "bhayād antarhitāśeṣavaimānikanabhaścarām / dyāṃ nirṛkṣaniśeśārkāṃ saṃsmarāmi tamomayīm //MU_6,22.39//",
    "GSP27moksop_u:15527": "anagastyām agastyāśām ekaparvatatāṃ gatāṃ / matte vindhyamahāśaile saṃsmarāmi jagatkuṭīm //MU_6,22.40//",
    "GSP27moksop_u:15528": "etāṃś cānyāṃś ca vṛttāntān saṃsmarāmi bahūn api / kiṃ tena bahunoktena sāraṃ saṅkṣepataś śṛṇu //MU_6,22.41//",
    "GSP27moksop_u:15529": "asaṅkhyātān manūn brahman smarāmi śataśo gatān / sargān ārambhabahulāṃś caturyugaśatāni ca //MU_6,22.42//",
    "GSP27moksop_u:15530": "ekadevamayaṃ śuddhaṃ puruṣāsuravarjitam / alokatritayaṃ caikasvargaṃ sargaṃ smarāmy aham //MU_6,22.43//",
    "GSP27moksop_u:15531": "surāpabrāhmaṇaṃ mattaṃ niṣiddhasuraśūdrakam / bahunāthasatīkaṃ ca kañcit sargaṃ smarāmy aham //MU_6,22.44//",
    "GSP27moksop_u:15532": "vṛkṣanīrandhrabhūlokam akalpitamahārṇavam / svargasañjātapuruṣaṃ kañcit sargaṃ smarāmy aham //MU_6,22.45//",
    "GSP27moksop_u:15533": "aparvatam abhūmiṃ ca vyomasthāmaramānavam / acandrārkaprakāśāḍhyaṃ kañcit sargaṃ smarāmy aham //MU_6,22.46//",
    "GSP27moksop_u:15534": "anindram amahīpālam amadhyasthādhamottamam / samasarvakakubbhūtaṃ kañcit sargaṃ smarāmy aham //MU_6,22.47//",
    "GSP27moksop_u:15535": "sargaprārambhakalanāvibhāge bhuvanatraye / devāsuravinirmāṇaṃ dvīpābdhivalayodayaḥ //MU_6,22.48//",
    "GSP27moksop_u:15536": "kulaparvatasaṃsthānaṃ jambudvīpe pṛthaksthitim / varṇadharmadhiyaṃ sṛṣṭivibhāgaṃ maṇḍalāvaleḥ //MU_6,22.49//",
    "GSP27moksop_u:15537": "ṛkṣacakrakasaṃsthānaṃ dhruvanirmāṇam eva ca / janmendubhāskarādīnām indropendravyavasthitiḥ //MU_6,22.50//",
    "GSP27moksop_u:15538": "hiraṇyākṣāpaharaṇaṃ varāhoddharaṇaṃ kṣiteḥ / kalpanaṃ pārthivānāṃ ca vedānayanam eva ca //MU_6,22.51//",
    "GSP27moksop_u:15539": "mandaroddhūnanaṃ cābdher amṛtārthe ca manthanam / ajātapakṣo garuḍas sāgarāṇāṃ ca sambhavaḥ //MU_6,22.52//",
    "GSP27moksop_u:15540": "ityādikā yās smṛtayas svalpātītamanukramāḥ / bālair api hi tās tāta smaryante tāsu kiṃ grahaḥ //MU_6,22.53//",
    "GSP27moksop_u:15541": "garuḍavāhanam agaruḍavāhanaṃ sitavivāhanam asitavivāhanam / suvṛṣavāhanam asuvṛṣavāhanaṃ kalitavān aham akalitajīvitaḥ //MU_6,22.54//",
    "GSP27moksop_u:15542": "cirajīvivṛttāntakathanaṃ nāma sargaḥ",
    "GSP27moksop_u:15543": "trayoviṃśas sargaḥ",
    "GSP27moksop_u:15544": "bhusuṇḍaḥ: tato jagati jāteṣu bhagavan yuṣmadādiṣu / bharadvājapulastyātrināradendramarīciṣu //MU_6,23.1//",
    "GSP27moksop_u:15545": "pulahoddālakādyeṣu kratubhṛgvaṅgirassu ca / sanatkumārabhṛṅgīśaskandebhavadanādiṣu //MU_6,23.2//",
    "GSP27moksop_u:15546": "gaurīsarasvatīlakṣmīgāyatryādyāsu bhūriṣu / merumandarakailāsahimavaddardurādiṣu //MU_6,23.3//",
    "GSP27moksop_u:15547": "hayagrīvahiraṇyākṣakālanemibalādiṣu / hiraṇyakaśipukrāthabaḍiprahlādakādiṣu //MU_6,23.4//",
    "GSP27moksop_u:15548": "niminyaṅkupṛthuprothavainyanābhāgakeliṣu / nalamāndhātṛsagaradilīpanahuṣādiṣu //MU_6,23.5//",
    "GSP27moksop_u:15549": "ātreyavyāsavālmīkivatsavātsyāyanādiṣu / upamanyumanīmaṅkibhagīrathaśukādiṣu //MU_6,23.6//",
    "GSP27moksop_u:15550": "alpakātītakāleṣu kiñcid dūreṣu keṣucit / tathādyatanasargeṣu smaraṇe gaṇanaiva kā //MU_6,23.7//",
    "GSP27moksop_u:15551": "mune te brahmaputrasya janmāṣṭamam idaṃ kila / saṃsmarāmy aṣṭame sarge tv asmiṃs tvaṃ mama saṅgataḥ //MU_6,23.8//",
    "GSP27moksop_u:15552": "kadācij jāyase vyomnaḥ kadācij jāyase jalāt / kadācij jāyase śailāt kadācij jāyase 'nalāt //MU_6,23.9//",
    "GSP27moksop_u:15553": "yādṛśo yādṛśācāro yādṛksaṃsthānadiggaṇaḥ / sargo 'yaṃ tādṛśān eva trīn sargān saṃsmarāmy aham //MU_6,23.10//",
    "GSP27moksop_u:15554": "ekarūpākhilācārasanniveśanarāmarān / samakālākhilasthairyān daśa sargān smarāmy aham //MU_6,23.11//",
    "GSP27moksop_u:15555": "antardhānaṃ gatā devā vārapañcakam uddhṛtāḥ / mune pañcasu sargeṣu kūrmā iva payonidheḥ //MU_6,23.12//",
    "GSP27moksop_u:15556": "mandarākarṣaṇāvegaparyākulasurāsuram / smarāmi dvādaśaṃ cedam amṛtāmbhodhimanthanam //MU_6,23.13//",
    "GSP27moksop_u:15557": "sarvauṣadhirasopetāṃ baliṃ grāhas taṭād iva / vāratrayaṃ hiraṇyākṣo nītavān vasudhām adhaḥ //MU_6,23.14//",
    "GSP27moksop_u:15558": "reṇukātmajatāṃ gatvā ṣaṣṭhaṃ vāram imaṃ hariḥ / bahusargāntareṇāpi cakāra kṣatriyakṣayam //MU_6,23.15//",
    "GSP27moksop_u:15559": "śataṃ kaliyugānāṃ ca harer buddhadaśāśatam / śākyarājatayaivāptaṃ smarāmi munināyaka //MU_6,23.16//",
    "GSP27moksop_u:15560": "triṃśattripuravikṣobhān dvau dakṣādhvarasaṅkṣayau / daśa śukravighātāṃś ca candramaules smarāmy aham //MU_6,23.17//",
    "GSP27moksop_u:15561": "bāṇārtham aṣṭau saṅgrāmāj jvarapramathanāyakān / vikṣobhitasurānīkān smarāmi hariśarvayoḥ //MU_6,23.18//",
    "GSP27moksop_u:15562": "yugaṃ prati dhiyāṃ puṃsām ūnādhikatayā mune / kriyāṅgapāṭhavaicitryayuktān vedān smarāmy aham //MU_6,23.19//",
    "GSP27moksop_u:15563": "ekāgrāṇi samagrāṇi bahupāṭhāni me 'nagha / purāṇāni pravartante vivṛtāni yugaṃ prati //MU_6,23.20//",
    "GSP27moksop_u:15564": "punas tān eva tān evam anyān api yuge yuge / devarṣivipraracitān itihāsān smarāmy aham //MU_6,23.21//",
    "GSP27moksop_u:15565": "itihāsaṃ mahāścaryam anyaṃ rāmāyaṇābhidham / granthalakṣapramāṇaṃ saj jñānaśāstraṃ smarāmy aham //MU_6,23.22//",
    "GSP27moksop_u:15566": "rāmavad vyavahartavyaṃ na rāvaṇavilāsavat / iti yatra dhiyā jñānaṃ haste phalam ivārpitam //MU_6,23.23//",
    "GSP27moksop_u:15567": "kṛtaṃ vālmīkinā caitad adhunā ca kariṣyati / adya tv aprakaṭaṃ loke sthitaṃ jñāsyati kālataḥ //MU_6,23.24//",
    "GSP27moksop_u:15568": "vālmīkināmnā jīvena tenaivānyena cākṣatam / etat tad dvādaśaṃ vāraṃ kriyate vismṛtiṃ gatam //MU_6,23.25//",
    "GSP27moksop_u:15569": "dvitīyam etasya samaṃ bhārataṃ nāma nāmataḥ / smarāmi prāktanavyāsakṛtaṃ jagati vismṛtam //MU_6,23.26//",
    "GSP27moksop_u:15570": "vyāsābhidhena jīvena tathaivānyena cākṣatam / etat tu saptamaṃ vāraṃ kriyate vismṛtiṃ gatam //MU_6,23.27//",
    "GSP27moksop_u:15571": "ākhyānakāni śāstrāṇi vivṛtāni yugaṃ prati / vicitrasanniveśāni saṃsmarāmi munīśvara //MU_6,23.28//",
    "GSP27moksop_u:15572": "punas tāny eva tāny eva tathānyāni yuge yuge / sādho padārthajālāni prapaśyāmi smarāmi ca //MU_6,23.29//",
    "GSP27moksop_u:15573": "rākṣasakṣataye viṣṇor mahīm avatariṣyataḥ / adhunaikādaśaṃ janma rāmanāmno bhaviṣyati //MU_6,23.30//",
    "GSP27moksop_u:15574": "vasudevagṛhe viṣṇor bhuvo bhāranivṛttaye / adhunā ṣoḍaśaṃ janma bhaviṣyati munīśvara //MU_6,23.31//",
    "GSP27moksop_u:15575": "nārasiṃhena vapuṣā hiraṇyakaśipuṃ hariḥ / jaghāna vāratritayaṃ mṛgendra iva vāraṇam //MU_6,23.32//",
    "GSP27moksop_u:15576": "jagattrayībhrāntir iyaṃ na kadācin na vidyate / vidyate na kadācic ca jalabudbudavat sthitā //MU_6,23.33//",
    "GSP27moksop_u:15577": "dṛśyabhrāntir aniṣṭheyam antassthā saṃvidātmani / jāyate līyate cāśu lolā vīcir ivāmbhasi //MU_6,23.34//",
    "GSP27moksop_u:15578": "samaikasanniveśāni bahūni viṣamāṇi ca / tathārdhasamarūpāṇi trijaganti smarāmy aham //MU_6,23.35//",
    "GSP27moksop_u:15579": "tāny eva tādṛkkarmāṇi tathānyācaraṇāni ca / tatkarmāṇi tathānyāni bhūtānīha smarāmy aham //MU_6,23.36//",
    "GSP27moksop_u:15580": "pratimanvantaraṃ brahman viparyaste jagatkrame / sanniveśe 'nyathā jāte prayāte saṃstute jane //MU_6,23.37//",
    "GSP27moksop_u:15581": "mamānyāni ca mitrāṇi te 'nya eva ca bandhavaḥ / anya eva navā bhṛtyā anya eva samāśrayāḥ //MU_6,23.38//",
    "GSP27moksop_u:15582": "kadācid aham ekānte vindhyamūlalatāśrayaḥ / kadācin meruśṛṅgāgrakalpavṛkṣalatāśrayaḥ //MU_6,23.39//",
    "GSP27moksop_u:15583": "kadācit sahyanilayaḥ kadācid dardurālayaḥ / kadācid dhimavadvāsī kadācin malayāśrayaḥ //MU_6,23.40//",
    "GSP27moksop_u:15584": "kadācit prāktanenaiva sanniveśena bhūdharam / vanaṃ vṛkṣaṃ ca śākhāṃ ca prāpya nīḍaṃ karomy aham //MU_6,23.41//",
    "GSP27moksop_u:15585": "adyānanteṣu yāteṣu yugeṣu munināyaka / prāktanenaiva jāto 'yaṃ sanniveśena pādapaḥ //MU_6,23.42//",
    "GSP27moksop_u:15586": "tāte jīvati yaivābhūc chobhāsya sutaros tayā / kṛtaprāksanniveśo 'yam ahaṃ sthitim upāgataḥ //MU_6,23.43//",
    "GSP27moksop_u:15587": "nehābhūd uttarā pūrvaṃ kakum nāyaṃ ca bhūdharaḥ / dig uttarābhūd anyaiva pūrvaṃ merumahīdharā //MU_6,23.44//",
    "GSP27moksop_u:15588": "ekaikadehasaṃsthānanītabrahmaniśāgamaḥ / dhyānānte khastha evaitat sargam ālokya vedmy aham //MU_6,23.45//",
    "GSP27moksop_u:15589": "arkāder ṛkṣasañcārān mervādes sthānakād diśām / saṃsthānam anyathā tasmin sthite yānti diśo 'nyathā //MU_6,23.46//",
    "GSP27moksop_u:15590": "na san nāsaj jagan manye bhramo 'yaṃ kevalaṃ dhiyaḥ / ātmaspandacamatkāravibhavo 'yaṃ vijṛmbhate //MU_6,23.47//",
    "GSP27moksop_u:15591": "putraḥ pitṛtvam āyāto mitrāṇi tv aritāṃ tathā / strītvaṃ ca śataśo yātān puṃsaś caiva smarāmy aham //MU_6,23.48//",
    "GSP27moksop_u:15592": "kalau kṛtayugācārān kṛte kaliyugasthitīḥ / tretāyāṃ dvāpare caiva saṃsmarāmi munīśvara //MU_6,23.49//",
    "GSP27moksop_u:15593": "adṛṣṭavedavedārthān svasaṅketavihāriṇaḥ / sargān nirargalācārān kvacit kāṃścit smarāmy aham //MU_6,23.50//",
    "GSP27moksop_u:15594": "dhyātari brahmaṇi brahman sasurāsuramānuṣam / caturyugasahasre dve jagac chūnyaṃ smarāmy aham //MU_6,23.51//",
    "GSP27moksop_u:15595": "vicitrasaṃsthānaviśeṣadeśān vicitrakāryākulabhūtakośān / vicitravinyāsavilāsaveṣān smarāmy ahaṃ brahmadineṣv aśeṣān //MU_6,23.52//",
    "GSP27moksop_u:15596": "cirātītasargavarṇanaṃ nāma sargaḥ",
    "GSP27moksop_u:15597": "caturviṃśas sargaḥ",
    "GSP27moksop_u:15598": "vasiṣṭhaḥ: athāsau vāyasaśreṣṭho jijñāsārtham idaṃ mayā / bhūyaḥ pṛṣṭo mahābāho kalpavṛkṣalatāgrakhe //MU_6,24.1//",
    "GSP27moksop_u:15599": "caratāṃ jagataḥ kośe vyavahāravatām api / kathaṃ vihagarājendra dehaṃ mṛtyur na bādhate //MU_6,24.2//",
    "GSP27moksop_u:15600": "bhusuṇḍaḥ: jānann api hi sarvajña brahmañ jijñāsayaiva mām / pṛcchasi prabhavo nityaṃ bhṛtyaṃ vācālayanti hi //MU_6,24.3//",
    "GSP27moksop_u:15601": "tathāpi yat pṛcchasi māṃ tat te prakathayāmy aham / anājñābhaṅgam evāhur mukhyam ārādhanaṃ satām //MU_6,24.4//",
    "GSP27moksop_u:15602": "doṣamuktāphalaprotā vāsanātantusantatiḥ / hṛdi na grathitā yasya mṛtyus taṃ na jighāṃsati //MU_6,24.5//",
    "GSP27moksop_u:15603": "viśvāsavṛkṣakrakacās sarve dehalatāghuṇāḥ / ādhayo yaṃ na bhindanti mṛtyus taṃ na jighāṃsati //MU_6,24.6//",
    "GSP27moksop_u:15604": "ṣaṇḍāt ṣaṇḍaṃ nipatitaṃ śākhāmṛgam ivoddhataṃ / na cañcalaṃ mano yasya taṃ mṛtyur na jighāṃsati //MU_6,24.7//",
    "GSP27moksop_u:15605": "śarīratarusarpaughāś cittaurvaśikhinaś śikhāḥ / āśā yaṃ na dahanty antas taṃ mṛtyur na jighāṃsati //MU_6,24.8//",
    "GSP27moksop_u:15606": "rāgadveṣaviṣāpūras svamanobilamandiraḥ / lobhavyālo na bhuṅkte yaṃ mṛtyus taṃ na jighāṃsati //MU_6,24.9//",
    "GSP27moksop_u:15607": "pītāśeṣavivekāmbuś śarīrāmbhodhivāḍavaḥ / na nirdahati yaṃ kopas taṃ mṛtyur na jighāṃsati //MU_6,24.10//",
    "GSP27moksop_u:15608": "yantraṃ tilānāṃ kaṭhinaṃ rāśim ugram ivākulam / yaṃ pīḍayati nānaṅgas taṃ mṛtyur na jighāṃsati //MU_6,24.11//",
    "GSP27moksop_u:15609": "ekasmin nirmale yena pade paramapāvane / saṃśritā dṛḍhaviśrāntis taṃ mṛtyur na jighāṃsati //MU_6,24.12//",
    "GSP27moksop_u:15610": "ete brahman mahādoṣās saṃsāravyādhihetavaḥ / manāg api na lumpanti cittam ekasamāhitam //MU_6,24.13//",
    "GSP27moksop_u:15611": "ādhivyādhisamutthāni valitāni mahābhramaiḥ / na vilumpanti duḥkhāni cittam ekasamāhitam //MU_6,24.14//",
    "GSP27moksop_u:15612": "na dādati na cādatte na jahāti na yācate / kurvad eva ca kāryāṇi cittam ekasamāhitam //MU_6,24.15//",
    "GSP27moksop_u:15613": "nāstam eti na codeti nasaṃsmṛti navismṛti / na suptaṃ na ca jāgratsthaṃ cittam ekasamāhitam //MU_6,24.16//",
    "GSP27moksop_u:15614": "andhīkṛtahṛdākāśāḥ kāmakrodhavikārajāḥ / cintā na parihiṃsanti cittam ekasamāhitam //MU_6,24.17//",
    "GSP27moksop_u:15615": "ye durarthā durārambhā durguṇā durudāhṛtāḥ / duṣkramās te na kṛntanti cittam ekasamāhitam //MU_6,24.18//",
    "GSP27moksop_u:15616": "śubhāni vipulārthāni mahānti guṇavanti ca / sarvāṇy evānudhāvanti cittam ekasamāhitam //MU_6,24.19//",
    "GSP27moksop_u:15617": "yad udarkahitaṃ satyam anapāyi gatabhramam / durīhitadaśāmuktaṃ tatparaṃ kārayen manaḥ //MU_6,24.20//",
    "GSP27moksop_u:15618": "yad adṛṣṭam aśuddhena ciravaidhuryakāriṇā / mune kāmapiśācena tatparaṃ kārayen manaḥ //MU_6,24.21//",
    "GSP27moksop_u:15619": "ādau madhye tathānte ca cirāya pari coditam / yac cāru madhuraṃ pathyaṃ tatparaṃ kārayen manaḥ //MU_6,24.22//",
    "GSP27moksop_u:15620": "yad anarthadaśāhīnaṃ nirṇītaṃ sadbhir āditaḥ / guṇānubandhi lokyaṃ ca tatparaṃ kārayen manaḥ //MU_6,24.23//",
    "GSP27moksop_u:15621": "peśalaṃ madhuraṃ hṛdyaṃ svādu śītam apakṣayam / sutīkṣṇam atinirṇītaṃ tatparaṃ kārayen manaḥ //MU_6,24.24//",
    "GSP27moksop_u:15622": "yad buddheḥ param ālokyam ādyaṃ yad amṛtaṃ param / yad anuttamasaubhāgyaṃ tatparaṃ kārayen manaḥ //MU_6,24.25//",
    "GSP27moksop_u:15623": "sāmare sahagandharve savidyādharakinnare / sasurastrīgaṇe svarge na kiñcit susthiraṃ śubham //MU_6,24.26//",
    "GSP27moksop_u:15624": "sanare sanarādhīśe saparvatapuravraje / sāmbudhau bhūtale tāta na kiñcic chobhanaṃ sthiram //MU_6,24.27//",
    "GSP27moksop_u:15625": "sanāge sāsuravyūhe sāsurastrījane tathā / samasta eva pātāle na kiñcic chobhanaṃ sthiram //MU_6,24.28//",
    "GSP27moksop_u:15626": "sasvarge sadharābhoge sapātāle sadiktaṭe / jagaty asmiṃs tu sarvasmin na kiñcic chobhanaṃ sthiram //MU_6,24.29//",
    "GSP27moksop_u:15627": "samukhe sakare sāṃse sapāde sorumaṇḍale / saraktamāṃse dehe 'smin na kiñcic chobhanaṃ sthiram //MU_6,24.30//",
    "GSP27moksop_u:15628": "ādhivyādhivilolāsu duḥkhaughavalitāsu ca / kriyāsu nityatucchāsu na kiñcic chobhanaṃ sthiram //MU_6,24.31//",
    "GSP27moksop_u:15629": "taralīkṛtacittāsu hṛdayāmardanīṣu ca / cintāsu jīvakārāsu na kiñcit susthiraṃ śubham //MU_6,24.32//",
    "GSP27moksop_u:15630": "hṛtkṣīrodakasaspandamandareṣu caleṣv ati / svasaṅkalpavikalpeṣu na kiñcit susthiraṃ śubham //MU_6,24.33//",
    "GSP27moksop_u:15631": "anāratāgamāpāyaparāsv aśiśirāsv ati / citrācārāsu ceṣṭāsu na kiñcit susthiraṃ śubham //MU_6,24.34//",
    "GSP27moksop_u:15632": "na varam ekamahītalarājatā na ca varaṃ vividhāmararūpatā / na ca varaṃ dharaṇītalanāgatā sthitim upaiti hi yatra satāṃ manaḥ //MU_6,24.35//",
    "GSP27moksop_u:15633": "na varam ākulaśāstravicāraṇaṃ na ca varaṃ varakāvyavivecanam / na varam agryakathākramacarvaṇaṃ sthitim upaiti hi yatra satāṃ manaḥ //MU_6,24.36//",
    "GSP27moksop_u:15634": "na varam ādhimayaṃ cirajīvitaṃ na ca varaṃ maraṇaṃ dṛḍhamūḍhatā / na ca varaṃ narako na ca viṣṭapaṃ sthitim upaiti hi yatra satāṃ manaḥ //MU_6,24.37//",
    "GSP27moksop_u:15635": "iti vividhajagatkramās samastāś calamatimūḍhatayā narasya rūḍhāḥ / calatarakalanāhite padārthe katham upayānti ciraṃ sthitiṃ mahāntaḥ //MU_6,24.38//",
    "GSP27moksop_u:15636": "bhusuṇḍopākhyāne samādhānasaṅkalpaikanirākaraṇaṃ nāma sargaḥ",
    "GSP27moksop_u:15637": "pañcaviṃśas sargaḥ",
    "GSP27moksop_u:15638": "bhusuṇḍaḥ: ekaiva kevalaṃ dṛṣṭir anapāyā gatabhramā / vidyate sarvavicchreṣṭha sarvaśreṣṭhā samunnatā //MU_6,25.1//",
    "GSP27moksop_u:15639": "ātmacintā samastānāṃ duḥkhānām antakāriṇī / cirasambhṛtasantaptasaṃsāraśramahāriṇī / niṣkalaṅkamanomārgavipulāṅganacāriṇī //MU_6,25.2//",
    "GSP27moksop_u:15640": "tayā samastaduḥkhānāṃ sattānarthavilāsinām / jyotsnayevāndhakārāṇām alam antaḥ prajāyate //MU_6,25.3//",
    "GSP27moksop_u:15641": "sā svātmacintā bhagavan sarvasaṅkalpavarjitā / yuṣmadādiṣu suprāpā duṣprāpaivāsmadādiṣu //MU_6,25.4//",
    "GSP27moksop_u:15642": "samastakalanātītaṃ parāṃ koṭim upāśritam / padam āsādayantv etat kathaṃ sāmānyabuddhayaḥ //MU_6,25.5//",
    "GSP27moksop_u:15643": "ātmacintāvilāsinyas tv asyās sakhyo mahāmate / kiñcit sāmyam upāyātā vidyante śaśiśītalāḥ //MU_6,25.6//",
    "GSP27moksop_u:15644": "ātmacintāsamānānāṃ vividhānāṃ munīśvara / ātmacintāvayasyānāṃ madhyād ekatamā mayā //MU_6,25.7//",
    "GSP27moksop_u:15645": "sarvaduḥkhakṣayakarī sarvasaubhāgyavardhinī / kāraṇaṃ jīvitasyeyaṃ prāṇacintā samāśritā //MU_6,25.8//",
    "GSP27moksop_u:15646": "vasiṣṭhaḥ: ity uktavantaṃ vihagaṃ bhusuṇḍaṃ punar apy aham / jānann apīdam avyagraḥ pṛṣṭavān krīḍayā punaḥ //MU_6,25.9//",
    "GSP27moksop_u:15647": "sarvasaṃśayavicchedinn atyantacirajīvita / yathārthaṃ brūhi me sādho prāṇacintā kim ucyate //MU_6,25.10//",
    "GSP27moksop_u:15648": "bhusuṇḍaḥ: sarvavedāntavettāsi sarvasaṃśayanāśakaḥ / mām etat parihāsārthaṃ mune pṛcchasi vāyasam //MU_6,25.11//",
    "GSP27moksop_u:15649": "atha vā bhavatām eva bhavadbhyaḥ pariśikṣitam / punaḥ pratyuccarāmīdaṃ kā me kṣatir upasthitā //MU_6,25.12//",
    "GSP27moksop_u:15650": "bhusuṇḍajīvitakaraṃ bhusuṇḍasyātmalābhadam / śṛṇu prāṇasamādhānaṃ kathyamānam idaṃ mayā //MU_6,25.13//",
    "GSP27moksop_u:15651": "paśyedaṃ bhagavaṃs tāvad dehagehaṃ manoramam / tripradhānamahāsthūṇaṃ navadvārasamāvṛtam //MU_6,25.14//",
    "GSP27moksop_u:15652": "puryaṣṭakakalatreṇa tanmātrasvajanena ca / ahaṅkāragṛhasthena sarvataḥ paripālitam //MU_6,25.15//",
    "GSP27moksop_u:15653": "antassuṣirasatkarṇaśaṣkulīcandraśālikam / śiroruhācchādanavad vipulākṣagavākṣakam //MU_6,25.16//",
    "GSP27moksop_u:15654": "āsyapradhānasaddvāraṃ bhujapārśvopamandiraṃ / dantāliketakasragbhir bhūṣitadvārakoṭaraṃ //MU_6,25.17//",
    "GSP27moksop_u:15655": "anārataraṭadrūparasanādvārapālakam / aṅgulīlokavalitapādālindakṛtasthiti //MU_6,25.18//",
    "GSP27moksop_u:15656": "raktamāṃsarasādigdhasnāyusantativeṣṭitam / sthūlāsthikāṣṭhasadbandhaṃ sukuḍyaṃ supramārjitam //MU_6,25.19//",
    "GSP27moksop_u:15657": "īdṛśasyāsya dehasya gehasya munināyaka / suṣire komale madhye pārśukābhittimālite //MU_6,25.20//",
    "GSP27moksop_u:15658": "padmayugmamayaṃ yantram asthimāṃsamayaṃ mṛdu / ūrdhvādhonālam anyo'nyamilatkośaṃ lasaddalam //MU_6,25.21//",
    "GSP27moksop_u:15659": "satataspandarūpeṇa sakalākāśacāriṇā / tasya yantrasya pattrāṇi mṛdūny āttāni vāyunā //MU_6,25.22//",
    "GSP27moksop_u:15660": "lasatsu teṣu pattreṣu sa marut parivardhate / vātāhatalatāpattrajāle bahir ivābhitaḥ //MU_6,25.23//",
    "GSP27moksop_u:15661": "vṛddhiṃ gato 'sau pavanaḥ kṛtvātmānam anekadhā / ūrdhvādho dikṣu cānyāsu dehe 'smin prasaraty atha //MU_6,25.24//",
    "GSP27moksop_u:15662": "prāṇāpānasamānādyais tatas sa hṛdayānilaḥ / saṅketaiḥ procyate tajjñair vicitrācāraceṣṭitaḥ //MU_6,25.25//",
    "GSP27moksop_u:15663": "hṛtpadmayantrakuharāt samastāḥ prāṇaśaktayaḥ / ūrdhvādhaḥ prasṛtā dehe candrabimbād ivāṃśavaḥ //MU_6,25.26//",
    "GSP27moksop_u:15664": "yānty āyānti vivalganti haranti viharanti ca / utpatanti patanty āśu tā etāḥ prāṇaśaktayaḥ //MU_6,25.27//",
    "GSP27moksop_u:15665": "sa eṣa hṛtpadmagataḥ prāṇa ity ucyate budhaiḥ / asya kācin mune śaktiḥ praspandayati locane //MU_6,25.28//",
    "GSP27moksop_u:15666": "kācit sparśam upādatte kācid vahati nāsayā / kācid annaṃ jarayati kācid vakti vacāṃsi ca //MU_6,25.29//",
    "GSP27moksop_u:15667": "bahunātra kim uktena sarvam eva śarīrake / karoti bhagavān vāyur yantrehām iva yāntrikaḥ //MU_6,25.30//",
    "GSP27moksop_u:15668": "tatrordhvādho dvisaṅketau prasṛtāv anilau mune / prāṇāpānāv iti khyātau prakaṭau tau varānilau //MU_6,25.31//",
    "GSP27moksop_u:15669": "tayor anusaran nityaṃ mune gatim ahaṃ sthitaḥ / śītoṣṇavapuṣor nityaṃ nityam ambarapānthayoḥ //MU_6,25.32//",
    "GSP27moksop_u:15670": "kalevaramahāyantre vāhayoś śramahīnayoḥ / hṛdākāśārkaśaśinor agnīṣomasvarūpayoḥ //MU_6,25.33//",
    "GSP27moksop_u:15671": "śarīrapurapālasya manaso rathacakrayoḥ / ahaṅkāreśvarasyāsya praśasteṣṭaturaṅgayoḥ //MU_6,25.34//",
    "GSP27moksop_u:15672": "tayor mamānusarataḥ prāṇāpānābhidhānayoḥ / gatiṃ śarīramarutor āśarīram aruddhayoḥ //MU_6,25.35//",
    "GSP27moksop_u:15673": "jāgratsvapnasuṣupteṣu sadaiva samarūpayoḥ / suṣuptasaṃsthitasyeva brahman gacchanti vāsarāḥ //MU_6,25.36//",
    "GSP27moksop_u:15674": "sahasradhā nikṛttāṅgād bisatantulavād api / durlakṣyā vidyamānā ca gatis sūkṣmatarā tayoḥ //MU_6,25.37//",
    "GSP27moksop_u:15675": "aviratagatayor gatiṃ viditvā hṛdi marutor anusṛtya coditāṃ tām / na punar iha hi jāyate mahātman muditamanāḥ puruṣaḥ praṇaṣṭapāśaḥ //MU_6,25.38//",
    "GSP27moksop_u:15676": "bhusuṇḍopākhyāne prāṇavicāro nāma sargaḥ",
    "GSP27moksop_u:15677": "ṣaḍviṃśas sargaḥ",
    "GSP27moksop_u:15678": "bhusuṇḍaḥ: jānann api mune sarvaṃ kiṃ māṃ pṛcchasi līlayā / yathāpṛṣṭam ahaṃ vacmi tatrāpi śṛṇu me vacaḥ //MU_6,26.1//",
    "GSP27moksop_u:15679": "prāṇo 'yam aniśaṃ brahman spandaśaktis sadāgatiḥ / sabāhyābhyantare dehe prāṇo 'yam upari sthitaḥ //MU_6,26.2//",
    "GSP27moksop_u:15680": "apāno 'py aniśaṃ brahman spandaśaktis sadāgatiḥ / sabāhyābhyantare dehe tv apāno 'yam avāk sthitaḥ //MU_6,26.3//",
    "GSP27moksop_u:15681": "jāgratas svapataś caiva prāṇāyāmo 'yam uttamaḥ / pravartate yas tajjñasya taṃ tāvac chreyase śṛṇu //MU_6,26.4//",
    "GSP27moksop_u:15682": "bāhyonmukhatvaṃ prāṇānāṃ yad dhṛdambhojakoṭarāt / svairam evāttayatnānāṃ taṃ dhīrā recakaṃ viduḥ //MU_6,26.5//",
    "GSP27moksop_u:15683": "dvādaśāṅgulaparyantaṃ bāhyam ākramatāṃ hṛdaḥ / prāṇānām aṅgasaṃsparśo yas sa pūraka ucyate //MU_6,26.6//",
    "GSP27moksop_u:15684": "bāhyāt parāpataty antar apāne yatnavarjitam / yo 'ṅgaprapūraṇe sparśo vidus tam api pūrakam //MU_6,26.7//",
    "GSP27moksop_u:15685": "apāne 'staṅgate prāṇo yāvan nābhyudito hṛdi / tāvat sā kumbhakāvasthā yogibhir yānubhūyate //MU_6,26.8//",
    "GSP27moksop_u:15686": "pūrakaḥ kumbhakaś caiva recakaś ca dvidhā sthitaḥ / apānasyodayasthāne dvādaśāntābhidhe bahiḥ //MU_6,26.9//",
    "GSP27moksop_u:15687": "svabhāvāt sarvakālasthās somyā yatnavivarjitāḥ / ye proktās sphāramatibhis tāṃs tvaṃ śṛṇu mahāmate //MU_6,26.10//",
    "GSP27moksop_u:15688": "dvādaśāṅgulaparyantād bāhyād abhyuditaḥ prabho / apānas tasya tatraiva svabhāvāt pūrakādayaḥ //MU_6,26.11//",
    "GSP27moksop_u:15689": "mṛdantarasthāniṣpannaghaṭavad yā sthitir bahiḥ / vyomni nityam apānasya taṃ viduḥ kumbhakaṃ budhāḥ //MU_6,26.12//",
    "GSP27moksop_u:15690": "bāhyonmukhatvaṃ vāyor yā nāsikāgrāvadhir gatiḥ / taṃ bāhyapūrakaṃ tv ādyaṃ vidur yogavido janāḥ //MU_6,26.13//",
    "GSP27moksop_u:15691": "nāsāgrād api nirgatya dvādaśāntāvadhir gatiḥ / yā vāyos taṃ vidur dhīrā aparaṃ bāhyapūrakam //MU_6,26.14//",
    "GSP27moksop_u:15692": "atraivāstaṅgate prāṇe yāvan nāpāna udgataḥ / tāvat pūrṇāṃ samāvasthāṃ bahissthaṃ kumbhakaṃ viduḥ //MU_6,26.15//",
    "GSP27moksop_u:15693": "yat tadantarmukhatvaṃ syād apānasyodayaṃ vinā / taṃ bāhyarecakaṃ vidyāc cintyamānaṃ vimuktidam //MU_6,26.16//",
    "GSP27moksop_u:15694": "dvādaśāntād yad utthāya rūpapīvaratā parā / apānasya bahis tat tam aparaṃ recakaṃ viduḥ //MU_6,26.17//",
    "GSP27moksop_u:15695": "bāhyān ābhyantarāṃś caitān kumbhakādīn anāratam / prāṇāpānasvabhāvān svān buddhvā bhūyo na jāyate //MU_6,26.18//",
    "GSP27moksop_u:15696": "aṣṭāv ete mahābuddhe rātrindivam anusmṛtāḥ / svabhāvād eva vāyūnāṃ kathitā muktidā mayā //MU_6,26.19//",
    "GSP27moksop_u:15697": "gacchatas tiṣṭhato vāpi jāgratas svapato 'pi vā / ete na rodham āyānti prakṛtyā hi calo 'nilaḥ //MU_6,26.20//",
    "GSP27moksop_u:15698": "yat karoti yad aśnāti buddhyaitān samanusmaran / kumbhakādīn naras so 'ntas tatra kartā na kiñcana //MU_6,26.21//",
    "GSP27moksop_u:15699": "suvyagram asmin vyāpāre bāhyaṃ parijahan manaḥ / dinaiḥ katipayair eva padam āpnoti kevalam //MU_6,26.22//",
    "GSP27moksop_u:15700": "etad abhyasyataḥ puṃso bāhye viṣayavṛttiṣu / na badhnāti ratiṃ cetaś śvadṛtau brāhmaṇo yathā //MU_6,26.23//",
    "GSP27moksop_u:15701": "etāṃ dṛṣṭim avaṣṭabhya ye sthitāḥ kṛtabuddhayaḥ / prāptaṃ prāptavyam akhilaṃ tair akhinnās ta eva hi //MU_6,26.24//",
    "GSP27moksop_u:15702": "tiṣṭhatā gacchatā nityaṃ jāgratā svapatā tathā / eṣā cet prekṣyate dṛṣṭis tan na bandhanam āpyate //MU_6,26.25//",
    "GSP27moksop_u:15703": "prāṇāpānānusaraṇāt prāpte bodhe nirāmaye / saṃśāntamadamohena svasthenāntar ihoṣyate //MU_6,26.26//",
    "GSP27moksop_u:15704": "sarvārambhāṃs tyajan svasthaḥ kurvaṃś cāpi budho janaḥ / prāṇāpānagatīḥ prāpya susvasthas sukham edhate //MU_6,26.27//",
    "GSP27moksop_u:15705": "prāṇasyābhyudayo brahman padmayantrād dhṛdi sthitāt / dvādaśāṅgulaparyante prāṇo 'staṃ yāty ayaṃ bahiḥ //MU_6,26.28//",
    "GSP27moksop_u:15706": "apānasyodayo bāhyād dvādaśāntān mahāmune / astaṅgatir athāmbhojayantre hṛdayasaṃsthite //MU_6,26.29//",
    "GSP27moksop_u:15707": "prāṇo yatrāstam āyāti dvādaśānte nabhaḥpade / padāt tasmād apāno 'yam udeti samanantaram //MU_6,26.30//",
    "GSP27moksop_u:15708": "bāhyākāśonmukhaḥ prāṇo vahaty agniśikhā yathā / hṛdākāśonmukho 'pāno nimne vahati vārivat //MU_6,26.31//",
    "GSP27moksop_u:15709": "apānaś candramā deham āpyāyayati bāhyataḥ / prāṇas sūryo 'gnir atha vā pacaty antar idaṃ vapuḥ //MU_6,26.32//",
    "GSP27moksop_u:15710": "prāṇo hi hṛdayākāśaṃ tāpayitvā pratikṣaṇam / mukhāgragaganaṃ paścāt tāpayaty uttamo raviḥ //MU_6,26.33//",
    "GSP27moksop_u:15711": "apānendur mukhāgre khaṃ pyāyayitvā hṛdambaram / paścād āpyāyayaty eṣa nimeṣasamanantaram //MU_6,26.34//",
    "GSP27moksop_u:15712": "apānaśaśino 'ntassthāḥ kalāḥ prāṇavivasvatā / yatra grastās tad āsādya padaṃ bhūyo na śocyate //MU_6,26.35//",
    "GSP27moksop_u:15713": "prāṇārkasya kalāntassthā yatrāpānahimāṃśunā / grastā tat padam āsādya na bhūyo janmabhāṅ manaḥ //MU_6,26.36//",
    "GSP27moksop_u:15714": "prāṇa evārkatāṃ yāti sabāhyābhyantare 'mbare / āpyāyanakarīṃ paścāc chaśitām adhigacchati //MU_6,26.37//",
    "GSP27moksop_u:15715": "prāṇa evendutāṃ tyaktvā śarīrāpyāyakāriṇīm / kṣaṇād āyāti sūryatvaṃ saṃśoṣaṇakaraṃ param //MU_6,26.38//",
    "GSP27moksop_u:15716": "arkatāṃ samparityajya na yāvac candratāṃ gataḥ / prāṇas tāvad vicāryāntar deśakālau na śocyate //MU_6,26.39//",
    "GSP27moksop_u:15717": "hṛdi candrārkayor jñātvā nityam astamayodayam / ātmano nijam ādhāraṃ na bhūyo jāyate manaḥ //MU_6,26.40//",
    "GSP27moksop_u:15718": "sodayāstamayaṃ senduṃ saraśmiṃ sasamāgamam / hṛdaye bhāskaraṃ devaṃ yaḥ paśyati sa paśyati //MU_6,26.41//",
    "GSP27moksop_u:15719": "nākṣīṇaṃ na parikṣīṇaṃ bahissthaṃ siddhaye tamaḥ / hārdaṃ tu kṣapayed dhvāntaṃ yatkṣaye siddhir uttamā //MU_6,26.42//",
    "GSP27moksop_u:15720": "bāhye tamasi saṅkṣīṇe lokālokaḥ prajāyate / hārde tu tamasi kṣīṇe svāloko jāyate paraḥ //MU_6,26.43//",
    "GSP27moksop_u:15721": "hārdāndhakārakṣayadaṃ parijñātaṃ vimuktidam / sodayāstamayaṃ yatnāt prāṇārkam avalokayet //MU_6,26.44//",
    "GSP27moksop_u:15722": "apānenduḥ prayāty astaṃ yatra hṛtpadmakoṭare / padāt tasmād udety antaḥ prāṇārko bahirunmukhaḥ //MU_6,26.45//",
    "GSP27moksop_u:15723": "apāne 'staṅgate prāṇas samudeti hṛdambujāt / chāyāyāṃ galitāṅgāyāṃ tatraivāśu yathātapaḥ //MU_6,26.46//",
    "GSP27moksop_u:15724": "prāṇe tv astaṅgate bāhyād apānaḥ prodayet kṣaṇāt / ātape parito naṣṭe chāyevāśu pade navā //MU_6,26.47//",
    "GSP27moksop_u:15725": "prāṇajanmāvanau naṣṭam apānaṃ viddhi sanmate / apānajanmabhūmau ca prāṇaṃ naṣṭam avaihi hi //MU_6,26.48//",
    "GSP27moksop_u:15726": "astaṅgatavati prāṇe tv apāne 'bhyudayonmukhe / bahiḥkumbhakam ālambya ciraṃ bhūyo na śocyate //MU_6,26.49//",
    "GSP27moksop_u:15727": "apāne 'staṅgate prāṇe kiñcid abhyudayonmukhe / antaḥkumbhakam ālambya ciraṃ bhūyo na śocyate //MU_6,26.50//",
    "GSP27moksop_u:15728": "prāṇarecakamūlastham apānāpūrakoṭigam / svasthaṃ kumbhakam abhyasya na bhūyaḥ paritapyate //MU_6,26.51//",
    "GSP27moksop_u:15729": "apānarecakādhāraṃ prāṇapūrāntasaṃsthitam / svasaṃsthaṃ kumbhakaṃ dṛṣṭvā na bhūyaḥ paritapyate //MU_6,26.52//",
    "GSP27moksop_u:15730": "prāṇāpānāv ubhāv antar yatraitau vilayaṃ gatau / tad ālambya padaṃ śāntam ātmanā nānutapyate //MU_6,26.53//",
    "GSP27moksop_u:15731": "prāṇabhakṣyonmukhāpānaṃ deśaṃ kālaṃ ca niṣkalam / vicārya bahir antar vā na bhūyaḥ pariśocyate //MU_6,26.54//",
    "GSP27moksop_u:15732": "apānabhakṣaṇaparaṃ prāṇaṃ hṛdi tathā bahiḥ / deśaṃ kālaṃ ca samprekṣya na bhūyo jāyate manaḥ //MU_6,26.55//",
    "GSP27moksop_u:15733": "yatra prāṇo hy apānena prāṇenāpāna eva ca / nigīrṇo bahir antaś ca deśau kālau ca paśya tau //MU_6,26.56//",
    "GSP27moksop_u:15734": "kṣaṇam astaṅgataprāṇam apānodayavarjitam / ayatnasiddhaṃ bāhyasthaṃ kumbhakaṃ tat padaṃ viduḥ //MU_6,26.57//",
    "GSP27moksop_u:15735": "kṣaṇam astaṅgatāpānaḥ prāṇodayavivarjitaḥ / ayatnasiddho hy antassthaḥ kumbhakaḥ paramaṃ padam //MU_6,26.58//",
    "GSP27moksop_u:15736": "etat tad ātmano rūpaṃ śuddhaiṣā sā paraiva cit / etat sad asadābhāsam etat prāpya na śocyate //MU_6,26.59//",
    "GSP27moksop_u:15737": "puṣpasyāntar ivāmodaṃ prāṇasyāntar avasthitam / na ca prāṇaṃ na cāpānaṃ cidātmānam upāsmahe //MU_6,26.60//",
    "GSP27moksop_u:15738": "prāṇakṣayapadāntastham apānakṣayakoṭigam / apānaprāṇayor madhyaṃ cidātmānam upāsmahe //MU_6,26.61//",
    "GSP27moksop_u:15739": "prāṇasya prāṇanaṃ proccaiḥ paraṃ jīvasya jīvitam / dehasya dhāraṇaṃ dhuryaṃ cidātmānam upāsmahe //MU_6,26.62//",
    "GSP27moksop_u:15740": "yasmin sarvaṃ yatas sarvaṃ yas sarvaṃ sarvataś ca yaḥ / yaś ca sarvamayo nityaṃ cidātmānam upāsmahe //MU_6,26.63//",
    "GSP27moksop_u:15741": "ālokālokanaṃ puṇyaṃ sarvapāvanapāvanam / bhāvābhāvanam anyūnaṃ cidātmanam upāsmahe //MU_6,26.64//",
    "GSP27moksop_u:15742": "parasparopasaṅghaṭṭe hṛdaye marutos sthitam / bahir antas tathākāśe cidātmanam upāsmahe //MU_6,26.65//",
    "GSP27moksop_u:15743": "apāno 'staṅgato yatra prāṇo nābhyuditaḥ kṣaṇam / kalākalaṅkarahitaṃ tac cittattvam upāsmahe //MU_6,26.66//",
    "GSP27moksop_u:15744": "nāpāno 'bhyudito yatra prāṇaś cāstam upāgataḥ / nāsāgragaganāvartaṃ tac cittattvam upāsmahe //MU_6,26.67//",
    "GSP27moksop_u:15745": "prāṇāpānodbhavasthāne bāhyābhyantarasaṃsthite / ye dve yogipadādhāraṃ tac cittattvam upāsmahe //MU_6,26.68//",
    "GSP27moksop_u:15746": "prāṇāpānarathārūḍham aprāṇāpānam ātatam / yac chaktirūpaṃ śaktīnāṃ tac cittattvam upāsmahe //MU_6,26.69//",
    "GSP27moksop_u:15747": "hṛtprāṇakumbhakaṃ devaṃ bahiś cāpānakumbhakam / pūrakāṃśavimṛṣṭaṃ yat tac cittattvam upāsmahe //MU_6,26.70//",
    "GSP27moksop_u:15748": "prāṇāpānaparāmarśasattārūpāvabodhakam / yat prāpyaṃ prāṇamananāt tac cittattvam upāsmahe //MU_6,26.71//",
    "GSP27moksop_u:15749": "yat prāṇapavanaspando yat spandānandakāraṇam / kāraṇaṃ kāraṇānāṃ yat tac cittattvam upāsmahe //MU_6,26.72//",
    "GSP27moksop_u:15750": "yad akhilakalanākalaṅkahīnaṃ parivalitaṃ ca sadā kalāgaṇena / anubhavavibhavaṃ padaṃ tad agryaṃ sakalasurāvanataṃ paraṃ prapadye //MU_6,26.73//",
    "GSP27moksop_u:15751": "bhusuṇḍopākhyāne prāṇasamādhivarṇanaṃ nāma sargaḥ",
    "GSP27moksop_u:15752": "saptaviṃśas sargaḥ",
    "GSP27moksop_u:15753": "bhusuṇḍaḥ: eṣā hi citi viśrāntir mayā prāṇasamādhinā / krameṇānena samprāptā svayam ātmani nirmale //MU_6,27.1//",
    "GSP27moksop_u:15754": "etāṃ dṛṣṭim avaṣṭabhya saṃsthito 'smi mahāmune / na calāmi nimeṣāṃśam api merur ivācalaḥ //MU_6,27.2//",
    "GSP27moksop_u:15755": "gacchatas tiṣṭhato vāpi jāgratas svapato 'pi vā / svapne 'pi na calaty eṣa susamādhir mamātmani //MU_6,27.3//",
    "GSP27moksop_u:15756": "nityānityāsu lolāsu jagatsthitiṣu saṃsthitaḥ / antarmukho 'smi tiṣṭhāmi svayam evātmanātmani //MU_6,27.4//",
    "GSP27moksop_u:15757": "api saṃrudhyate vāyur api vā salilaṃ gateḥ / naitasmāt susamādhānān niruddhaṃ saṃsmarāmy aham //MU_6,27.5//",
    "GSP27moksop_u:15758": "prāṇāpānānusaraṇāt paramātmāvalokanāt / aśokam anuyāto 'smi padam ādyaṃ mahātapaḥ //MU_6,27.6//",
    "GSP27moksop_u:15759": "ā mahāpralayād brahmann unmajjananimajjane / ayam adyāpi bhūtānāṃ paśyañ jīvāmi dhīradhīḥ //MU_6,27.7//",
    "GSP27moksop_u:15760": "na bhūtaṃ na bhaviṣyac ca cintayāmi kadācana / dṛṣṭim ālambya tiṣṭhāmi vartamānām ihātmanaḥ //MU_6,27.8//",
    "GSP27moksop_u:15761": "yathāprāpteṣu kāryeṣu parityaktaphalaiṣaṇaḥ / suṣuptasamayā buddhyā paritiṣṭhāmi kevalam //MU_6,27.9//",
    "GSP27moksop_u:15762": "bhāvābhāvamayīṃ cintām īhitānīhitānvitām / vimucyātmani tiṣṭhāmi ciraṃ jīvāmy anāmayaḥ //MU_6,27.10//",
    "GSP27moksop_u:15763": "prāṇāpānasamāyogasamayaṃ samanusmaran / svayam ātmani tuṣyāmi tenāsmi cirajīvitaḥ //MU_6,27.11//",
    "GSP27moksop_u:15764": "idam adya mayā labdham idaṃ lapsyāmi sundaram / iti cintā na me tena ciraṃ jīvāmy anāmayaḥ //MU_6,27.12//",
    "GSP27moksop_u:15765": "na staumi na ca nindāmi kvacit kiñcit kadācana / ātmano 'nyasya vā sādho tena jīvāmy anāmayaḥ //MU_6,27.13//",
    "GSP27moksop_u:15766": "na tuṣyati śubhaprāptau nāśubheṣv api khidyate / mano mama samaṃ nityaṃ tena jīvāmy anāmayaḥ //MU_6,27.14//",
    "GSP27moksop_u:15767": "paramaṃ tyāgam ālambya sarvam eva sadaiva hi / jīvitādi mayā tyaktaṃ tena jīvāmy anāmayaḥ //MU_6,27.15//",
    "GSP27moksop_u:15768": "praśāntacāpalaṃ vītaśokam astasamīhitam / mano mama mune śāntaṃ tena jīvāmy anāmayaḥ //MU_6,27.16//",
    "GSP27moksop_u:15769": "kāṣṭhaṃ vilāsinīṃ śailaṃ tṛṇam agniṃ himaṃ nabhaḥ / samaṃ sarvatra paśyāmi tena jīvāmy anāmayaḥ //MU_6,27.17//",
    "GSP27moksop_u:15770": "kim adya mama samprāptaṃ prātar vā bhavitā punaḥ / iti cintājvaro nāsti tena jīvāmy anāmayaḥ //MU_6,27.18//",
    "GSP27moksop_u:15771": "jarāmaraṇaduḥkheṣu rājyalābhasukheṣu ca / na bibhemi na hṛṣyāmi tena jīvāmy anāmayaḥ //MU_6,27.19//",
    "GSP27moksop_u:15772": "ayaṃ bandhuḥ paraś cāyaṃ mamāyam ayam anyataḥ / iti brahman na jānāmi tena jīvāmy anāmayaḥ //MU_6,27.20//",
    "GSP27moksop_u:15773": "āharan viharaṃs tiṣṭhann uttiṣṭhann ucchvasan svapan / deho 'ham iti no vedmi tena jīvāmy anāmayaḥ //MU_6,27.21//",
    "GSP27moksop_u:15774": "imaṃ saṃsāram ārambhaṃ suṣuptavad avasthitaḥ / asantam iva paśyāmi tena jīvāmy anāmayaḥ //MU_6,27.22//",
    "GSP27moksop_u:15775": "yathākālam upāyātāv arthānarthau samau mama / hastāv iva śarīrasthau tena jīvāmy anāmayaḥ //MU_6,27.23//",
    "GSP27moksop_u:15776": "apāriplavayā ṛjvyā sudṛśā snigdhamugdhayā / ṛju paśyāmi sarvatra tena jīvāmy anāmayaḥ //MU_6,27.24//",
    "GSP27moksop_u:15777": "āpādamastakānte 'smin na dehe mamatā mama / tyaktāhaṅkārapaṅkasya tena jīvāmy anāmayaḥ //MU_6,27.25//",
    "GSP27moksop_u:15778": "yat karomi yad aśnāmi tat tyaktvā tadvato 'pi me / mano naiṣkarmyam ādatte tena jīvāmy anāmayaḥ //MU_6,27.26//",
    "GSP27moksop_u:15779": "yadā yadā mune kiñcid vijānāmi tadā tadā / natim āyāmi nauddhatyaṃ tena jīvāmy anāmayaḥ //MU_6,27.27//",
    "GSP27moksop_u:15780": "karomīśo 'pi nākrāntiṃ paritapye na kheditaḥ / daridro 'pi na vāñchāmi tena jīvāmy anāmayaḥ //MU_6,27.28//",
    "GSP27moksop_u:15781": "naśyadrūpe śarīre 'sminn anaṣṭātmā cidāspadaḥ / bhūtavṛndaṃ hasāmy ārāt tena jīvāmy anāmayaḥ //MU_6,27.29//",
    "GSP27moksop_u:15782": "āśāpāśavinunnāyāś cittavṛttes samāhitaḥ / saṃsparśaṃ na dadāmy antas tena jīvāmy anāmayaḥ //MU_6,27.30//",
    "GSP27moksop_u:15783": "asattāṃ jagatas sattām ātmanaḥ karabilvavat / suptaḥ prabuddhaḥ paśyāmi tena jīvāmy anāmayaḥ //MU_6,27.31//",
    "GSP27moksop_u:15784": "kṣīṇaṃ bhinnaṃ ślathaṃ jīrṇaṃ kṣubdhaṃ kṣuṇṇaṃ kṣayaṃ gatam / paśyāmi navavat sarvaṃ tena jīvāmy anāmayaḥ //MU_6,27.32//",
    "GSP27moksop_u:15785": "sukhito 'smi sukhāsakte duḥkhito duḥkhite jane / sarvasya priyamitraṃ ca tena jīvāmy anāmayaḥ //MU_6,27.33//",
    "GSP27moksop_u:15786": "āpady acaladhīro 'smi jaganmitraṃ ca sampadi / bhāvābhāveṣu naivāsmi tena jīvāmy anāmayaḥ //MU_6,27.34//",
    "GSP27moksop_u:15787": "nāham asmi na cānyo me nāham anyasya kasyacit / iti me bhāvitaṃ cetas tena jīvāmy anāmayaḥ //MU_6,27.35//",
    "GSP27moksop_u:15788": "ahaṃ jagad ahaṃ vyoma deśakālakramāv aham / ahaṃ kriyeti me buddhis tena jīvāmy anāmayaḥ //MU_6,27.36//",
    "GSP27moksop_u:15789": "ghaṭaś cic cit paṭaś cit khaṃ cid vaṭaś śakaṭaś ca cit / cit sarvam iti me bhāvas tena jīvāmy anāmayaḥ //MU_6,27.37//",
    "GSP27moksop_u:15790": "ity ahaṃ muniśārdūla trilokīkamalālikaḥ / bhusuṇḍanāmā kākolaḥ kathitaś cirajīvitaḥ //MU_6,27.38//",
    "GSP27moksop_u:15791": "brahmārṇave vilulitaṃ trijagattaraṅgam utpādanāśavibhavena vibhinnarūpam / ālīnam unnamitam ākuladṛśyadṛśyam ālokayan prakalayaṃś ca ciraṃ sthito 'smi //MU_6,27.39//",
    "GSP27moksop_u:15792": "bhusuṇḍopākhyāne cirajīvitahetukathanaṃ nāma sargaḥ",
    "GSP27moksop_u:15793": "aṣṭāviṃśas sargaḥ",
    "GSP27moksop_u:15794": "bhusuṇḍaḥ: etat te kathitaṃ brahman yathāsmi yad ihāsmi vā / tvadājñāmātrasiddhyarthaṃ dhārṣṭyena jñānapāraga //MU_6,28.1//",
    "GSP27moksop_u:15795": "vasiṣṭhaḥ: aho nu citraṃ bhagavan bhavatā bhūṣaṇaṃ śruteḥ / ātmodantaḥ prakathitaḥ paraṃ vismayakāraṇam //MU_6,28.2//",
    "GSP27moksop_u:15796": "dhanyās te ye mahātmānam atyantaṃ cirajīvitam / bhavantaṃ paripṛcchanti dvitīyam iva padmajam //MU_6,28.3//",
    "GSP27moksop_u:15797": "vayam adya bhṛśaṃ dhanyās svātmodantam akhaṇḍitam / yathāvat pāvanaṃ buddhes sarvaṃ kathitavān asi //MU_6,28.4//",
    "GSP27moksop_u:15798": "prabhrāntaṃ dikṣu sarvāsu dṛṣṭā vibudhabhūmayaḥ / bhavān iva jagaty asmin na mahān avalokitaḥ //MU_6,28.5//",
    "GSP27moksop_u:15799": "kathañcit prāpyate kaccid bhrāntveha hi mahājanaḥ / na bhavān iva bhavyātmā sulabho jagati kvacit //MU_6,28.6//",
    "GSP27moksop_u:15800": "vaṃśakhaṇḍe hi kasmiṃścij jāyate mauktikaṃ yathā / jagatkhaṇḍe hi kasmiṃścij jāyate tvādṛśas tathā //MU_6,28.7//",
    "GSP27moksop_u:15801": "mayā tu sumahat kāryam adya sampāditaṃ śubham / puṇyadeho vimuktātmā yad bhavān avalokitaḥ //MU_6,28.8//",
    "GSP27moksop_u:15802": "tad astu tava kalyāṇaṃ praviśātmaguhāṃ śubhām / madhyāhnasamayo 'yaṃ me vrajāmi suramandiram //MU_6,28.9//",
    "GSP27moksop_u:15803": "ity ākarṇya bhusuṇḍo 'sau jagrāhotthāya pādapāt / saṅkalpitābhyāṃ hastābhyāṃ supātraṃ hemapallavam //MU_6,28.10//",
    "GSP27moksop_u:15804": "kalpavṛkṣalatāpuṣpakesareṇa himatviṣā / tat pātraṃ mauktikārgheṇa pūrayām āsa pūrṇadhīḥ //MU_6,28.11//",
    "GSP27moksop_u:15805": "tenārghyapādyapātreṇa trinetram iva mām asau / āpādamastakaṃ bhaktyā pūjayām āsa pūrvajaḥ //MU_6,28.12//",
    "GSP27moksop_u:15806": "anuvrajyākadarthena khagendrālam iti bruvan / viṣṭarād aham utthāya tataḥ khagavad āplutaḥ //MU_6,28.13//",
    "GSP27moksop_u:15807": "vyomni yojanamātreṇa madanuvrajyayā gataḥ / karaṃ kareṇāvaṣṭabhya balāt saṃrodhitaḥ khagaḥ //MU_6,28.14//",
    "GSP27moksop_u:15808": "mayi yāte tato dīrghe gaganādhvany adṛśyatām / nivṛtto 'sau vihaṅgeśo dustyajā saṅgatis satām //MU_6,28.15//",
    "GSP27moksop_u:15809": "anyo'nyaṃ mayi tasmiṃś ca taraṅgaka ivāmbudhau / vyomany adṛśyatāṃ yāte gatas smṛtyā munīn aham //MU_6,28.16//",
    "GSP27moksop_u:15810": "saptarṣimaṇḍalaṃ prāpya jāyayā paripūjitaḥ / vismayotphullahṛdayas tato 'haṃ rāghavāvasam //MU_6,28.17//",
    "GSP27moksop_u:15811": "bhusuṇḍo bhavyatuṇḍo 'sau tasmin kalpalatālaye / samaś śāntamanā mānyas svasamādhānavān abhūt //MU_6,28.18//",
    "GSP27moksop_u:15812": "jīvaty adyāpi matimāṃs tasminn eva latādale / tatraiva saṃsthito meros tathaiva kanakadrume //MU_6,28.19//",
    "GSP27moksop_u:15813": "yāte kṛtayugasyādau purā varṣaśatadvaye / saṅgato 'haṃ bhusuṇḍena merau śṛṅgadrume 'bhavam //MU_6,28.20//",
    "GSP27moksop_u:15814": "adya rāma kṛte kṣīṇe tretā samparivartate / madhye tretāyugasyāsya jātas tvaṃ ripusūdana //MU_6,28.21//",
    "GSP27moksop_u:15815": "punar adyāṣṭamaṃ varṣaṃ tatraivopari bhūbhṛtaḥ / milito 'bhūd bhusuṇḍo 'sau tathaivājararūpavān //MU_6,28.22//",
    "GSP27moksop_u:15816": "itīdaṃ kathitaṃ citraṃ bhusuṇḍodantam uttamam / śrutvā vicārya caivāntar yad yuktaṃ tat samācara //MU_6,28.23//",
    "GSP27moksop_u:15817": "iti sumunibhusuṇḍasaṅkathāṃ yo vimalamatiḥ pravicārayiṣyatīha / bhavabhayabahalāṃ kusaṃsṛtiṃ sa prasabham asatsaritaṃ tariṣyatīti //MU_6,28.24//",
    "GSP27moksop_u:15818": "bhusuṇḍopākhyānaṃ samāptam",
    "GSP27moksop_u:15819": "ekonatriṃśas sargaḥ",
    "GSP27moksop_u:15820": "vasiṣṭhaḥ: evaṃ bhusuṇḍavṛttāntaḥ kathitas te mayānagha / anayā prajñayā tīrṇo bhusuṇḍo mohasaṅkaṭāt //MU_6,29.1//",
    "GSP27moksop_u:15821": "etāṃ dṛṣṭim avaṣṭabhya svaprāṇābhyāsapūrvikām / bhusuṇḍavan mahābāho bhava tīrṇabhavārṇavaḥ //MU_6,29.2//",
    "GSP27moksop_u:15822": "yathā jñānena yogena santatābhyāsajanmanā / bhusuṇḍo 'vāptavān prāpyaṃ tathā sādhaya tat padam //MU_6,29.3//",
    "GSP27moksop_u:15823": "asaktabuddhayas santo bhusuṇḍavad avasthitim / prāpnuvanti pare tattve prāṇāpānāvalokinaḥ //MU_6,29.4//",
    "GSP27moksop_u:15824": "etā vicitrā bhavatā śrutā vijñānadṛṣṭayaḥ / idānīṃ dhiyam ālambya yathecchasi tathā kuru //MU_6,29.5//",
    "GSP27moksop_u:15825": "rāmaḥ: bhagavan bhavatā bhūmibhāsvatā jñānaraśmibhiḥ / hārdam uddāmadaurātmyaṃ pramṛṣṭam akhilaṃ tamaḥ //MU_6,29.6//",
    "GSP27moksop_u:15826": "prabuddhās smaḥ prahṛṣṭās smaḥ praviṣṭās smas svam āspadam / sthitās smo jñātavijñeyā bhavanto hy aparā iva //MU_6,29.7//",
    "GSP27moksop_u:15827": "aho bhusuṇḍacaritaṃ paraṃ vismayakārakam / bhagavan bhavatā proktam uttamārthāvabodhadam //MU_6,29.8//",
    "GSP27moksop_u:15828": "bhusuṇḍacarite brahmann etasmin yat tvayā vibho / tac charīragṛhaṃ proktaṃ māṃsacarmāsthinirmitam //MU_6,29.9//",
    "GSP27moksop_u:15829": "tat kena nāma racitaṃ kuto vā tat samutthitam / kathaṃ vā sthitim āyātaṃ ko vā tatrāvatiṣṭhate //MU_6,29.10//",
    "GSP27moksop_u:15830": "vasiṣṭhaḥ: paramārthāvabodhāya doṣāpākaraṇāya ca / śṛṇu rāghava tattvena vakṣyamāṇam idaṃ mayā //MU_6,29.11//",
    "GSP27moksop_u:15831": "asthisthūṇaṃ navadvāraṃ raktamāṃsāvalepanam / śarīrasadanaṃ rāma na kenacid idaṃ kṛtam //MU_6,29.12//",
    "GSP27moksop_u:15832": "ābhāsamātram evedam ittham evāvabhāsate / dvicandravibhramākāraṃ sad asac ca vyavasthitam //MU_6,29.13//",
    "GSP27moksop_u:15833": "dvicandravibhramavidhau dvicandratvaṃ sad eva hi / vastutaś caika evendus sthitir dehe tathaiva hi //MU_6,29.14//",
    "GSP27moksop_u:15834": "dehapratyayakāle hi deho 'yaṃ san vyavasthitaḥ / asann eva vastutas sa proktas sadasadātmakaḥ //MU_6,29.15//",
    "GSP27moksop_u:15835": "svapnas svapnavidhau satyas tv anyadā sa mudhaiva hi / budbudo budbudavidhau satyo mithyaiva cānyadā //MU_6,29.16//",
    "GSP27moksop_u:15836": "deho dehāvadhau satyo 'py asatya itarāvadhau / pratibhāsāvadhau tāpe jalaṃ sad asad anyadā //MU_6,29.17//",
    "GSP27moksop_u:15837": "pratibhāsāvadhau dehas sann asaṃs tv anyadā smṛtaḥ / ābhāsamātram evedam itthaṃ samprati bhāsate //MU_6,29.18//",
    "GSP27moksop_u:15838": "ayaṃ nāmāham ity antar gṛhītamananaṃ sthitam //MU_6,29.19//",
    "GSP27moksop_u:15839": "māṃsāsthimayanirmāṇaṃ deho nānyad iti bhramam / tyaja saṅkalpanirmāṇā dehās santi sahasraśaḥ //MU_6,29.20//",
    "GSP27moksop_u:15840": "varatalpagato yena svapne dehena diktaṭam / paribhramasi he rāma sa dehas te kva saṃsthitaḥ //MU_6,29.21//",
    "GSP27moksop_u:15841": "jāgarāyāṃ manorājye yena svargapurāntaram / paribhramasi meruṃ vā sa dehas te kva saṃsthitaḥ //MU_6,29.22//",
    "GSP27moksop_u:15842": "svapneṣv api ca yas svapnas tatra yena mahītaṭān / paribhramasi he rāma sa dehas te kva saṃsthitaḥ //MU_6,29.23//",
    "GSP27moksop_u:15843": "gatair dehair manorājye mahāvibhavabhūmiṣu / paribhramasi yeneha sa dehas te kva saṃsthitaḥ //MU_6,29.24//",
    "GSP27moksop_u:15844": "manorājye manorājye vicitrā yā jagatkriyāḥ / prakaroṣi mahābāho yair dehais te kva saṃsthitāḥ //MU_6,29.25//",
    "GSP27moksop_u:15845": "vilāsinyānurāgiṇyā yena saṅkalpakāntayā / nirvṛtiṃ yāsi dehena sa dehas te kva saṃsthitaḥ //MU_6,29.26//",
    "GSP27moksop_u:15846": "ete rāma yathā dehā mānasaspandasanmayāḥ / tathaiva tādṛgārambho deho 'yaṃ mānasas smṛtaḥ //MU_6,29.27//",
    "GSP27moksop_u:15847": "idaṃ dhanam ayaṃ deho deśo 'yam iti yo bhramaḥ / tat sarvaṃ cittavīryasya saṅkalpasya vijṛmbhitam //MU_6,29.28//",
    "GSP27moksop_u:15848": "dīrghaṃ svapnam imaṃ viddhi dīrghaṃ vā cittavibhramam / dīrghaṃ vāpi manorājyaṃ saṃsāraṃ raghunandana //MU_6,29.29//",
    "GSP27moksop_u:15849": "prabodham eṣyasi yadā param ātmecchayā svayā / drakṣyasi tvaṃ tadā samyag idam ūrdhvād adho yathā //MU_6,29.30//",
    "GSP27moksop_u:15850": "svapnasaṅkalpakalane yathānyeva jagatsthitiḥ / tathaiveyaṃ hi saṅkalpakalanā kācid eva ha //MU_6,29.31//",
    "GSP27moksop_u:15851": "yathā pūrvaṃ mayotpattiḥ proktā kamalajanmanaḥ / manasas svayam evāntas saṅkalpakalanodbhavā //MU_6,29.32//",
    "GSP27moksop_u:15852": "vicitraracanopetam anantaśatavibhramam / saṅkalpakalanāmātraṃ tathedam avabhāsate //MU_6,29.33//",
    "GSP27moksop_u:15853": "yathā kalita ābhāso manaso 'bjajatāgatau / dehavac cintito dehas sthito 'nyas tadvad eva hi //MU_6,29.34//",
    "GSP27moksop_u:15854": "prākpravāhacirābhyasto vāsanāvilayena yaḥ / tathaiva dṛśyate dehas tadākṛtyudayena saḥ //MU_6,29.35//",
    "GSP27moksop_u:15855": "pauruṣeṇa prayatnena saṅkalpo hy ayam eva cet / anyathā bhāvyate rāma bhūyate tad ihānyathā //MU_6,29.36//",
    "GSP27moksop_u:15856": "ayaṃ so 'haṃ mamāyaṃ ca saṃsāra iti bhāvite / satyo 'yaṃ bhāsate rāma bhāvanādārḍhyasambhavaḥ //MU_6,29.37//",
    "GSP27moksop_u:15857": "bhāvitaṃ tīvravegena yad evāśu tad eva ca / sarvatra dṛśyate rāma kāntevātyantavallabhā //MU_6,29.38//",
    "GSP27moksop_u:15858": "aharvyāpṛtir abhyastā yathā svapne 'pi dṛśyate / tathā sambhāvanābhyastas saṃsāro 'py avalokyate //MU_6,29.39//",
    "GSP27moksop_u:15859": "yathā svapnāvadhau kṣipram aharvad avabhāsate / tathedaṃ sarvakālastham api saṃlakṣyate ciram //MU_6,29.40//",
    "GSP27moksop_u:15860": "vyomany eva yathā tāpasantapte dṛśyate sarit / dharāpy avidyamānaiva saṅkalpād dṛśyate tathā //MU_6,29.41//",
    "GSP27moksop_u:15861": "dṛśyate dṛṣṭivairūpyād yathā vyomani piñchikā / tathaiveyaṃ jagallakṣmīr durjñānād eva bhāsate //MU_6,29.42//",
    "GSP27moksop_u:15862": "bhīrur apy eti na yathā svasaṅkalpeṣu sambhramam / svasaṅkalpe 'pi saṃsāre na tathaiti bhayaṃ sudhīḥ //MU_6,29.43//",
    "GSP27moksop_u:15863": "sva eva hi svabhāvo 'yam itthaṃ samprati bhāsate / saṃsārasaraṇisthityā kasmāt ko 'tra vibhāti kim //MU_6,29.44//",
    "GSP27moksop_u:15864": "sa eva kiñcit saṃśodhyaś śuddhyā vimalatāṃ gate / tasmin na dṛśyate rāma moho 'yaṃ jāgataś calaḥ //MU_6,29.45//",
    "GSP27moksop_u:15865": "samyagālokamātreṇa svabhāvaś śuddhim ṛcchati / na gṛhṇāti malaṃ bhūyas tāmratām iva kāñcanam //MU_6,29.46//",
    "GSP27moksop_u:15866": "ābhāsamātram evaitan na san nāsaj jagattrayam / ity anyakalanātyāgaṃ samyagālokanaṃ viduḥ //MU_6,29.47//",
    "GSP27moksop_u:15867": "maraṇaṃ jīvitaṃ svargo jñānam ajñānam eva ca / cidābhāsād ṛte nāstīty ekatā samyagīkṣaṇam //MU_6,29.48//",
    "GSP27moksop_u:15868": "tvamahantādisaṃsāram idam etā diśo daśa / sarvaṃ svābhāsam eveti samyagālokanaṃ viduḥ //MU_6,29.49//",
    "GSP27moksop_u:15869": "sadasanmayasaṃsāre yathābhūtārthadarśanāt / nāstam eti na codeti samyagālokanān manaḥ //MU_6,29.50//",
    "GSP27moksop_u:15870": "nirṇīya sarvabhāvānām asattvaṃ sattvam eva vā / niṣkāmaṃ śāntim abhyeti samyagālokanān manaḥ //MU_6,29.51//",
    "GSP27moksop_u:15871": "na nindati na ca stauti na hṛṣyati na śocati / śītalaṃ satyatām eti samyagālokanān manaḥ //MU_6,29.52//",
    "GSP27moksop_u:15872": "avaśyam eva martavyaṃ sarvair eva hi bandhubhiḥ / iti bandhuviyogeṣu kiṃ vṛthā paritapyase //MU_6,29.53//",
    "GSP27moksop_u:15873": "avaśyam eva ca mayā martavyam iti niścaye / ity ātmamaraṇaprāptau kiṃ mudhā paritapyase //MU_6,29.54//",
    "GSP27moksop_u:15874": "avaśyam eva jātena kiñcit svavibhavādikam / prāptavyaṃ puruṣeṇeti harṣasyāvasaro hi kaḥ //MU_6,29.55//",
    "GSP27moksop_u:15875": "sarvasyaiva hi saṃsāre narasya vyavahāriṇaḥ / anarthāya bhavaty āpac chokasyāvasaro hi kaḥ //MU_6,29.56//",
    "GSP27moksop_u:15876": "bruḍaty udeti sphurati budbudaugha ivārṇave / idaṃ hi janatājālaṃ kim atra paridevanā //MU_6,29.57//",
    "GSP27moksop_u:15877": "sat sad eva sadaivaitad asad evāsad eva hi / kriyāvaicitryamātre tu kim asmin paridevanā //MU_6,29.58//",
    "GSP27moksop_u:15878": "nāham asmi na cābhūvaṃ na bhaviṣyāmi cādhunā / deho 'haṃ cittadoṣo 'yaṃ kim anyat paridevyate //MU_6,29.59//",
    "GSP27moksop_u:15879": "dehāc ced anya evāhaṃ cidābhāsas tad aṅga he / kau tau me sadasadbhāvau yanniṣṭhaṃ paritapyate //MU_6,29.60//",
    "GSP27moksop_u:15880": "iti niścayavat tv antas samyagjñānān mano muneḥ / nāstam eti na codeti na cāntaḥ paritapyate //MU_6,29.61//",
    "GSP27moksop_u:15881": "paratām eva tāṃ so 'ntar anuttarapadasthitām / ādatte tittirir mṛdvīṃ tṛṇakoṭim ivāmalām //MU_6,29.62//",
    "GSP27moksop_u:15882": "etadartham asatye 'smin nāsthā kāryā manāg api / surajjveva balīvardo badhyate jantur āsthayā //MU_6,29.63//",
    "GSP27moksop_u:15883": "asatsvapnaṃ dṛḍham idam iti nirṇīya buddhitaḥ / āsthārahitayā dṛṣṭyā vihartavyam ihānagha //MU_6,29.64//",
    "GSP27moksop_u:15884": "kartavyam eva kartavyaṃ yasya na pratibhāsate / so 'ntaśśītalatām eti dinānte bhuvanaṃ yathā //MU_6,29.65//",
    "GSP27moksop_u:15885": "pravibhāgaṃ parityajya padārthapaṭalavraje / ābhāsamātrasāmānyam idam ālokayānagha //MU_6,29.66//",
    "GSP27moksop_u:15886": "ābhāsamātrakaṃ rāma cintāmarśakalaṅkitam / tatas tad api santyajya nirābhāso bhavottamaḥ //MU_6,29.67//",
    "GSP27moksop_u:15887": "cidākāśamayo nityas sarvagas sarvavarjitaḥ / ābhāsasya parityāge bhavasy ekāntanirmalaḥ //MU_6,29.68//",
    "GSP27moksop_u:15888": "nāham asmi na me bhogās satyā ity abhibhāvite / nedam āḍambaraṃ vyartham anarthāyāvabhāsate //MU_6,29.69//",
    "GSP27moksop_u:15889": "aham eva hi vā sarvaṃ cid ity evābhibhāvite / nedam āḍambaraṃ vyartham anarthāyāvabhāsate //MU_6,29.70//",
    "GSP27moksop_u:15890": "darśanadvayam apy etat satyam atyantasiddhidam / yad ekam etayor vetsi ramyaṃ tad rāma saṃśraya //MU_6,29.71//",
    "GSP27moksop_u:15891": "dvābhyām evātha vai tābhyāṃ darśanābhyām ihānagha / viharan kuru kalyāṇaṃ rāgadveṣaparikṣayāt //MU_6,29.72//",
    "GSP27moksop_u:15892": "yat kiñcid ucitaṃ loke yan nabhasy atha yat pare / tat sarvaṃ prāpyate rāma rāgadveṣaparikṣayāt //MU_6,29.73//",
    "GSP27moksop_u:15893": "rāgāhihitayā buddhyā yādṛg rāma viceṣṭyate / tat tad eva prayāty āśu mūḍhānāṃ viparītatām //MU_6,29.74//",
    "GSP27moksop_u:15894": "dveṣadoṣoparuddhāsu na guṇāś cittavṛttiṣu / padaṃ kurvanti dagdhāsu sthalīṣu hariṇā iva //MU_6,29.75//",
    "GSP27moksop_u:15895": "rāgo dveṣaś ca sarpau dvau na nilīnau manobile / yasya kalpataros tasmāt kiṃ nāmāṅga na labhyate //MU_6,29.76//",
    "GSP27moksop_u:15896": "ye hi prājñās suniyatā vidagdhāś śāstraśālinaḥ / rāgadveṣamayās te cej jambukās tad dhig astu tān //MU_6,29.77//",
    "GSP27moksop_u:15897": "mad dhanaṃ bhuktam anyena dhanaṃ bhuktaṃ mayānyataḥ / itthaṃ saṃvyavahārehā ko rāgadveṣayoḥ kramaḥ //MU_6,29.78//",
    "GSP27moksop_u:15898": "dhanāni bandhavo mitraṃ punar āyānti yānti ca / kim eteṣu naraḥ prājño rajyate vā virajyate //MU_6,29.79//",
    "GSP27moksop_u:15899": "bhāvābhāvabhavābhogā māyeyaṃ pārameśvarī / saṃsāraracanāsarpī prasaktaṃ pradahaty alam //MU_6,29.80//",
    "GSP27moksop_u:15900": "na dhanaṃ na jano nāsmi satyaṃ rāghava vastutaḥ / mithyaiva mithyāvalitam itīdaṃ parilakṣyate //MU_6,29.81//",
    "GSP27moksop_u:15901": "ādyantayos sarvam asan madhye 'py asthiram ādhimat / kva badhnātu dhṛtiṃ dhīro hy anyakalpitakhadrume //MU_6,29.82//",
    "GSP27moksop_u:15902": "ekena kalpitā khe strī bhuṅkte tāṃ dūrago 'paraḥ / itīyam aṅga saṃsāraracanā netaraḥ kramaḥ //MU_6,29.83//",
    "GSP27moksop_u:15903": "ihājavañjavībhāvam imam ākulam ātatam / gandharvapuranirmāṇavināśena samaṃ viduḥ //MU_6,29.84//",
    "GSP27moksop_u:15904": "svapnasaṅkalpapuravad asad evedam utthitam / kāladairghyadhiyā jātapratyayaṃ jātam adya vaḥ //MU_6,29.85//",
    "GSP27moksop_u:15905": "nāsi nāyaṃ paṭo nārtho vidyate bhittibhāgavān / saṅkalpakalanaiveyam abhyāsāt puṣṭatāṃ gatā //MU_6,29.86//",
    "GSP27moksop_u:15906": "suṣuptasaṃsthito nityaṃ vitate śāśvate pade / na kaścid eva parame bhavān ātmani saṃsthitaḥ //MU_6,29.87//",
    "GSP27moksop_u:15907": "sarvaṃ tatrastha evedaṃ suṣuptapadavicyutaḥ / paripaśyasi saṃsāradīrghasvapnam urubhramam //MU_6,29.88//",
    "GSP27moksop_u:15908": "ajñānanidrāsughanasvasvabhāvān manāk cyutaḥ / saṃsārasvapnasambhrānto bhavān ayam iha sthitaḥ //MU_6,29.89//",
    "GSP27moksop_u:15909": "tad etāṃ vitatāṃ nidrāṃ ghanājñānamayātmikām / tyajālakṣmīm iva prāptanidhānaḥ puruṣottama //MU_6,29.90//",
    "GSP27moksop_u:15910": "prabodham ehi paśyāccham ātmānam uditaṃ sadā / nirvikalpacidābhāsaṃ prātaḥ padmo raviṃ yathā //MU_6,29.91//",
    "GSP27moksop_u:15911": "prabudhyasva prabudhyasva punaḥ punar ayaṃ mayā / prabodhyase mahābāho paśyātmārkam anāmayam //MU_6,29.92//",
    "GSP27moksop_u:15912": "mayaitenātiśītena vṛṣṭena jñānavāriṇā / suśabdaśālinā rāma ghanenevāsi bodhitaḥ //MU_6,29.93//",
    "GSP27moksop_u:15913": "bodham āsādaya paraṃ prabuddho 'sy eva rāghava / satyam ālokayālīkaṃ tyaktvemaṃ jāgataṃ bhramam //MU_6,29.94//",
    "GSP27moksop_u:15914": "na te janma na te duḥkhaṃ na doṣas te na te bhramaḥ / sarvasaṅkalpamuktas tvaṃ svātmanātmani saṃsthitaḥ //MU_6,29.95//",
    "GSP27moksop_u:15915": "parigalitavikalpadoṣajālas samasitasārasuṣuptasomyavṛttiḥ / ativitatam idaṃ ca somyarūpaṃ samupaśamātmani tiṣṭha he mahātman //MU_6,29.96//",
    "GSP27moksop_u:15916": "paramārthayogopadeśo nāma sargaḥ",
    "GSP27moksop_u:15917": "triṃśas sargaḥ",
    "GSP27moksop_u:15918": "vālmīkiḥ: ity ākarṇayati svacchasamacetasi rāghave / viśrānte svātmani svairaṃ paramānandam āgate //MU_6,30.1//",
    "GSP27moksop_u:15919": "tatrastheṣu ca sarveṣu teṣūpaśamaśāliṣu / aparikṣubdhacitteṣu sthiteṣv abhyuditātmasu //MU_6,30.2//",
    "GSP27moksop_u:15920": "saṃśāntasakalaspandaśabdasaṃvyavahāriṇi / sabhābhoge sthite somye rātrāv iva mahītale //MU_6,30.3//",
    "GSP27moksop_u:15921": "pramūkamugdhaghaṇṭāsu niṣaṇṇāsu nabhastale / śṛṇvantīṣv iva śuddhāsu patākāsu vaco muneḥ //MU_6,30.4//",
    "GSP27moksop_u:15922": "śāntasañcārasaṅkrāntaniścalāsyeṣu pakṣiṣu / svapatsv antaḥpurāṇāṃ ca pañjareṣv ālayeṣu ca //MU_6,30.5//",
    "GSP27moksop_u:15923": "vicārayatsu tattvārthaṃ buddhyā prāptavikāsayā / sutattvajñeṣu sabhyeṣu sahajānandaśāliṣu //MU_6,30.6//",
    "GSP27moksop_u:15924": "paropaśamaśālinyā tayā sadvākyamālayā / vinayāvanatistheṣu krīḍāmarkaṭakeṣv api //MU_6,30.7//",
    "GSP27moksop_u:15925": "rāghavasyātmaviśrāntisthityarthaṃ vacanaughataḥ / virarāma munir vāri sasetv ātmarayād iva //MU_6,30.8//",
    "GSP27moksop_u:15926": "atha yāte muhūrtārdhe rāghave pratibodhite / punar āha tam evārthaṃ vasiṣṭho vadatāṃ varaḥ //MU_6,30.9//",
    "GSP27moksop_u:15927": "vasiṣṭhaḥ: rāma samyakprabuddho 'si svātmānam asi labdhavān / etam evāvalambyāntas tiṣṭha meha madaṃ kṛthāḥ //MU_6,30.10//",
    "GSP27moksop_u:15928": "idaṃ saṃsāracakraṃ hi nābhau saṅkalpamātrake / saṃrodhitāyāṃ vahanād raghunandana rudhyate //MU_6,30.11//",
    "GSP27moksop_u:15929": "bodhitāyāṃ manonābhyām idaṃ saṃsāracakrakam / prayatnād rodhitam api pravahaty eva vegataḥ //MU_6,30.12//",
    "GSP27moksop_u:15930": "paraṃ pauruṣam āśritya balaṃ prajñāṃ ca yuktitaḥ / nābhiṃ saṃsāracakrasya cittam eva nirodhayet //MU_6,30.13//",
    "GSP27moksop_u:15931": "prajñāsaujanyayuktena śāstrasaṃvalitena ca / pauruṣeṇa na yat prāptaṃ na tat kvacana labhyate //MU_6,30.14//",
    "GSP27moksop_u:15932": "daivaikaparatāṃ tyaktvā bālabodhopakalpitām / nijaṃ prayatnam āśritya cittam ādau nirodhayet //MU_6,30.15//",
    "GSP27moksop_u:15933": "ā viriñcāt pravṛttena bhrameṇājñānarūpiṇā / asad eva sadābhāsam idam ālakṣyate 'nagha //MU_6,30.16//",
    "GSP27moksop_u:15934": "ajñānabhramavistāramithyaikākṛtayo 'nagha / ime dehā bhramantīha sarva evāsadutthitāḥ //MU_6,30.17//",
    "GSP27moksop_u:15935": "saṅkalpapuruṣasyeva dehasyārthe kadācana / sukhaduḥkhavikāritvaṃ na kāryaṃ rāma dhīmatā //MU_6,30.18//",
    "GSP27moksop_u:15936": "duḥkhamlānamukhakledī prasannāt kledavarjitāt / api citranarād dehanaras tucchataras smṛtaḥ //MU_6,30.19//",
    "GSP27moksop_u:15937": "ādhivyādhiparimlāne svayaṃ kledini nāśini / na tathā sthiratā dehe citrapuṃsi yathā kila //MU_6,30.20//",
    "GSP27moksop_u:15938": "vināśito hi citrastho deho naśyati nānyathā / avaśyanāśo nāśātmā svayaṃ deho vinaśyati //MU_6,30.21//",
    "GSP27moksop_u:15939": "pālitas susthirāṃ śobhām ādatte citramānavaḥ / dehas tu pālito 'py uccair naśyaty eva na vardhate //MU_6,30.22//",
    "GSP27moksop_u:15940": "tena śreṣṭhaś citradeho nāyaṃ saṅkalpadehakaḥ / ye guṇāś citradehe hi na te saṅkalpadehake //MU_6,30.23//",
    "GSP27moksop_u:15941": "citradehād api jaḍād yo 'yaṃ tucchataraḥ kila / tasmin māṃsamaye dehe kevāsthā bhavato 'nagha //MU_6,30.24//",
    "GSP27moksop_u:15942": "dīrghasaṅkalpadeho 'yam asmin kvāsthā mahāmate / svalpasaṅkalpajād dehād api tucchataro hy ayam //MU_6,30.25//",
    "GSP27moksop_u:15943": "svalpasaṅkalpajo dīrghais sukhaduḥkhair na gṛhyate / dīrghasaṅkalpajaś cāyaṃ dīrghaduḥkhena duḥkhitaḥ //MU_6,30.26//",
    "GSP27moksop_u:15944": "deho hi saṅkalpamayo nāyam asti na nāsti ca / kiṃ vyartham etadarthaṃ hi mūḍho 'yaṃ kleśabhāg janaḥ //MU_6,30.27//",
    "GSP27moksop_u:15945": "yathā citramaye puṃsi kṣate kṣīṇe na vaḥ kṣatiḥ / yathā saṅkalpapuruṣe kṣate kṣīṇe na vaḥ kṣatiḥ //MU_6,30.28//",
    "GSP27moksop_u:15946": "yathā manorājyamaye kṣate kṣīṇe na vaḥ kṣatiḥ / yathā dvitīye śaśini kṣate kṣīṇe na vaḥ kṣatiḥ //MU_6,30.29//",
    "GSP27moksop_u:15947": "yathā svapnasamārambhe kṣate kṣīṇe na vaḥ kṣatiḥ / yathā ghanātapajale kṣate kṣīṇe na vaḥ kṣatiḥ //MU_6,30.30//",
    "GSP27moksop_u:15948": "saṅkalpamātrakalite prakṛtyaiva vināśini / tathā śarīrayantre 'smin kṣate kṣīṇe na vaḥ kṣatiḥ //MU_6,30.31//",
    "GSP27moksop_u:15949": "dīrghasvapnamaye hy asmiṃś cirasaṅkalpakalpite / bhūṣite dūṣite dehe na hi kiñcic citaḥ kṣatam //MU_6,30.32//",
    "GSP27moksop_u:15950": "na cid astam upāyāti nātmā calati rāghava / na brahma vikṛtiṃ yāti kiṃ vo dehakṣaye kṣatam //MU_6,30.33//",
    "GSP27moksop_u:15951": "bhramaccakroparistho hi tyaktacakro 'pi cakravat / yathā paśyati dikcakraṃ bhramad atyantamohitaḥ //MU_6,30.34//",
    "GSP27moksop_u:15952": "akasmād eva rūḍhena mithyājñānena valgatā / abhyastena tathaivedaṃ dṛśyate dehacakrakam //MU_6,30.35//",
    "GSP27moksop_u:15953": "bhramitaṃ ca bhramadrūpaṃ patadrūpaṃ ca pātitam / hataṃ ca hanyamānaṃ ca vapur durvāsanāvaśāt //MU_6,30.36//",
    "GSP27moksop_u:15954": "ajñānajaṃ bhramaṃ tyaktvā satyāṃ dṛṣṭim avekṣya ca / dhīratām alam ālambya ghanaṃ bhramam idaṃ tyajet //MU_6,30.37//",
    "GSP27moksop_u:15955": "saṅkalpena kṛto deho mithyājñānena san na san / asatyena kṛtaṃ yat syān na tat satyaṃ kadācana //MU_6,30.38//",
    "GSP27moksop_u:15956": "asadabhyutthito deho rajjvām iva bhujaṅgamaḥ / asatyām eva cemāṃ ca karoti ca jagatkriyām //MU_6,30.39//",
    "GSP27moksop_u:15957": "jaḍena rāma kriyate yat tan na kṛtam ucyate / kurvann api tato deho na kartā kvacid eva hi //MU_6,30.40//",
    "GSP27moksop_u:15958": "nirīho hi jaḍo deho nātmano 'sty abhivāñchitam / kartā na kaścid evāto draṣṭā kevalam asy ajaḥ //MU_6,30.41//",
    "GSP27moksop_u:15959": "yathā dīpo nivātasthas svātmany eva hi tiṣṭhati / sākṣivat sarvabhāveṣu tathā tiṣṭha jagatsthitau //MU_6,30.42//",
    "GSP27moksop_u:15960": "yathā divasakāryāṇi bhāskaras svastha eva san / karoty evam imāṃ rāma kuru pārthivasaṃsthitim //MU_6,30.43//",
    "GSP27moksop_u:15961": "asmin hy asanmaye dehagehe śūnye samutthite / sattām upagate mithyā bālakalpitayakṣavat //MU_6,30.44//",
    "GSP27moksop_u:15962": "kuto 'py āgatya nissāras sarvasajjanavarjitaḥ / ahaṅkārakuvetālaḥ praviṣṭaś cittanāmabhṛt //MU_6,30.45//",
    "GSP27moksop_u:15963": "bhṛtyatāṃ māsya gaccha tvam ahaṅkārasya durmateḥ / asya bhṛtyatayā rāma nirayaḥ prāpyate phalam //MU_6,30.46//",
    "GSP27moksop_u:15964": "svasaṅkalpavilāsena dehagehe nirākṛtiḥ / unmattacittavetālaḥ parivalgati līlayā //MU_6,30.47//",
    "GSP27moksop_u:15965": "śūnyadehagṛhaṃ prāpya cittayakṣeṇa tat kṛtam / bhītā yena mahānto 'pi samādhiniratās sthitāḥ //MU_6,30.48//",
    "GSP27moksop_u:15966": "cittavetālam udvāsya svaśarīraikamandirāt / saṃsāraśūnyanagare na bibheṣi kadācana //MU_6,30.49//",
    "GSP27moksop_u:15967": "cittabhūtābhibhūte 'smin ye śarīragṛhe ratāḥ / citram adyāpi te kasmād ghaṭṭitā nāśmavat sthitāḥ //MU_6,30.50//",
    "GSP27moksop_u:15968": "graste cittapiśācena dehaveśmani yā dhṛtiḥ / piśācasyaiva sā buddhir nāpiśācasya rāghava //MU_6,30.51//",
    "GSP27moksop_u:15969": "ahaṅkārabṛhadyakṣe gṛhe dagdhaśarīrake / viharānāsthayā sādho na tavaitat kila sthiram //MU_6,30.52//",
    "GSP27moksop_u:15970": "ahaṅkārānucaratāṃ tyaktvā vitatayā dhiyā / ahaṅkāramṛtiṃ prāpya svātmaivāśv avalambyatām //MU_6,30.53//",
    "GSP27moksop_u:15971": "ahaṅkārapiśācena grastā ye nirayaiṣiṇaḥ / teṣāṃ mohāmayāndhānāṃ na mitrāṇi na bandhavaḥ //MU_6,30.54//",
    "GSP27moksop_u:15972": "ahaṅkāropahatayā buddhyā yā kriyate kriyā / viṣavallyā iva phalaṃ tasyās syān maraṇātmakam //MU_6,30.55//",
    "GSP27moksop_u:15973": "vivekadhairyahīnena svāhaṅkāramahāśavam / mūrkheṇālambitaṃ yena naṣṭam evāśu viddhi tam //MU_6,30.56//",
    "GSP27moksop_u:15974": "ahaṅkārapiśācena varākā ye vaśīkṛtāḥ / ta ete narakāgnīnāṃ rāghavendhanatāṃ gatāḥ //MU_6,30.57//",
    "GSP27moksop_u:15975": "ahaṅkārorago yasya parisphurati koṭare / sa dehapādapo dhīrair acireṇa nipātyate //MU_6,30.58//",
    "GSP27moksop_u:15976": "ahaṅkārapiśāco 'smin dehe tiṣṭhatu yātu vā / tvam enam ālokaya mā manasā mahatāṃ vara //MU_6,30.59//",
    "GSP27moksop_u:15977": "avadhūto hy avajñātaś cetasaiva tiraskṛtaḥ / ahaṅkārapiśācas te neha kiñcit kariṣyati //MU_6,30.60//",
    "GSP27moksop_u:15978": "dehālaye sphuraty asmin rāma cittapiśācake / asyānantavilāsasya kim ivāgatam ātmanaḥ //MU_6,30.61//",
    "GSP27moksop_u:15979": "cittayakṣābhibhūtānāṃ yāḥ puṃsāṃ vitatāpadaḥ / śakyante parisaṅkhyātuṃ na tā varṣaśatair api //MU_6,30.62//",
    "GSP27moksop_u:15980": "hato mṛto 'smi dagdho 'smīty etā durbhagavṛttayaḥ / ahaṅkārapiśācasya śaktayo 'nyasya nānagha //MU_6,30.63//",
    "GSP27moksop_u:15981": "sarvago 'pi yathākāśas sambaddho neha kenacit / sarvago 'pi tathaivātmā nāhaṅkāreṇa saṅgataḥ //MU_6,30.64//",
    "GSP27moksop_u:15982": "yat karoti yad ādatte dehayantram idaṃ calam / vātarajjuyutaṃ rāma tad ahaṅkāraceṣṭitam //MU_6,30.65//",
    "GSP27moksop_u:15983": "vṛkṣonnatau yathā hetur akartr api kilāmbaram / ātmasaṃsthas tathehātmā cittaceṣṭāsu kāraṇam //MU_6,30.66//",
    "GSP27moksop_u:15984": "ātmasannidhimātreṇa kuḍyarūpam ivāmalam / dīpasannidhimātreṇa sphuraty āttavapur manaḥ //MU_6,30.67//",
    "GSP27moksop_u:15985": "ativiśliṣṭayo rāma nityam evātmacittayoḥ / dyāvāpṛthivyor iva kas sambandhaḥ prakaṭāndhayoḥ //MU_6,30.68//",
    "GSP27moksop_u:15986": "calanaspandanehābhir ātmaśaktibhir āvṛtam / cittam ātmeti maurkhyeṇa dṛśyate raghunandana //MU_6,30.69//",
    "GSP27moksop_u:15987": "ātmā prakāśarūpo hi nityas sarvagato vibhuḥ / cittaṃ śaṭham ahaṅkāraṃ viddhi hārdaṃ bṛhattamaḥ //MU_6,30.70//",
    "GSP27moksop_u:15988": "ātmāsi raghusarvasva jaḍā nāsi manodṛṣat / dūrīkuru manomohaṃ kim etenāsi saṅgataḥ //MU_6,30.71//",
    "GSP27moksop_u:15989": "piśāco hi manonāmā śūnye dehagṛhe sthitaḥ / bhāyayaty eṣa duṣṭātmā mainam uttama saṃspṛśa //MU_6,30.72//",
    "GSP27moksop_u:15990": "bhayapradam akalyāṇaṃ dhairyasarvasvahāriṇam / manaḥpiśācam utsārya yo 'si sa tvaṃ sthiro bhava //MU_6,30.73//",
    "GSP27moksop_u:15991": "cittayakṣadṛḍhākrāntaṃ na śāstrāṇi na bandhavaḥ / śaknuvanti paritrātuṃ guravo na ca mānavam //MU_6,30.74//",
    "GSP27moksop_u:15992": "saṃśāntacittavetālaṃ guruśāstrārthabandhavaḥ / śaknuvanti samuddhartuṃ svalpapaṅkān mṛgaṃ yathā //MU_6,30.75//",
    "GSP27moksop_u:15993": "asmiñ jagacchūnyapure sarvam eva pradūṣitam / dehagehaṃ pramattena cittayakṣeṇa valgatā //MU_6,30.76//",
    "GSP27moksop_u:15994": "cittavetālavalitasamastagṛhaṣaṇḍakā / iyaṃ jagadaraṇyānī śūnyā kasya na bhītaye //MU_6,30.77//",
    "GSP27moksop_u:15995": "jagannagaryām asyāṃ tu śāntacittapiśācakam / dehagehaṃ katipayais sevyate sadbhir eva ca //MU_6,30.78//",
    "GSP27moksop_u:15996": "iha saṃśrīyate yā yā dik saiva raghunandana / pramattamohavetālaiḥ pūrṇā dehaśmaśānakaiḥ //MU_6,30.79//",
    "GSP27moksop_u:15997": "asyāṃ jagadaraṇyānyāṃ muhūrtaṃ mugdhabālavat / svayam ālambya dhairyāṃśam ātmanātmānam uddhara //MU_6,30.80//",
    "GSP27moksop_u:15998": "jagajjaradaraṇye 'smiṃś caradbhūtamṛgavraje / dhṛtiṃ tṛṇarasai rāma mā gaccha mṛgapotavat //MU_6,30.81//",
    "GSP27moksop_u:15999": "asmin mahītalāraṇye carannṛmṛgapotake / tvam ajñānagajaṃ bhaṅktvā saiṃhīṃ vṛttim upāśraya //MU_6,30.82//",
    "GSP27moksop_u:16000": "anye naramṛgā mugdhā jambudvīpe svajaṅgale / viharanti yathā rāma tathā mā viharānagha //MU_6,30.83//",
    "GSP27moksop_u:16001": "atyalpakālaṃ śiśire kardamālepadāyini / na maṅktavyaṃ vadhūrūpe mahiṣeṇeva palvale //MU_6,30.84//",
    "GSP27moksop_u:16002": "bhogābhogā bahiṣkāryā āryasyānusaret padam / pravicārya mahāryais svam ekam ātmānam āśrayet //MU_6,30.85//",
    "GSP27moksop_u:16003": "apavitrasya tucchasya durbhagasya durākṛteḥ / dehasyārthe na maṅktavyaṃ cintācuṇṭīṣu cāruṇā //MU_6,30.86//",
    "GSP27moksop_u:16004": "anyena racito deho yakṣeṇānyena saṃśritaḥ / duḥkham anyasya bhoktānyaś citreyaṃ maurkhyacakrikā //MU_6,30.87//",
    "GSP27moksop_u:16005": "yathaikarūpā ghanatā dṛṣado 'py ātmanas tathā / sattāmātraikasāmānyād itarasyātyasambhavāt //MU_6,30.88//",
    "GSP27moksop_u:16006": "yathopalasya ghanatā manastā hi tathātmanaḥ / sattāmātrād abhinnā svād abhāvād anyasaṃvidaḥ //MU_6,30.89//",
    "GSP27moksop_u:16007": "yathopalasya ghanatā tathāsya paramātmanaḥ / rūpaikarūpā saṃvittis sattāsāmānyarūpataḥ //MU_6,30.90//",
    "GSP27moksop_u:16008": "pṛthak sambhavatīhāṅga na jāḍyaṃ na ca cetanam / mithyāsaṅkalparacite ete hi śiśuyakṣavat //MU_6,30.91//",
    "GSP27moksop_u:16009": "yathekṣurasamātrasya tv ekasyaiva pṛthaṅmayī / ayaṃ guḍa idaṃ khaṇḍam iti māyā mudhoditā //MU_6,30.92//",
    "GSP27moksop_u:16010": "paramātmana ekasya sattāsāmānyarūpataḥ / mudhaivābhyuditaiveyaṃ jāḍyājāḍyamatis tathā //MU_6,30.93//",
    "GSP27moksop_u:16011": "kṣīyate prekṣitaivaiṣā prekṣāmātraikanāśinī / śuktirupyamatiprakhyā na satī nāsatī tataḥ //MU_6,30.94//",
    "GSP27moksop_u:16012": "nāsato vidyate bhāvo yo nāsty eveha san na saḥ //MU_6,30.95//",
    "GSP27moksop_u:16013": "svarūpamātraniṣṭhatvād dvaitaikyābhāvayogataḥ / abhāvād anyasaṃvittes samatvam upalātmanoḥ //MU_6,30.96//",
    "GSP27moksop_u:16014": "ananyo 'nanta ekātmā svasattānubhavī yathā / tathopalas svatāniṣṭho na jaḍo na ca cetanaḥ //MU_6,30.97//",
    "GSP27moksop_u:16015": "anyāsambhavato nityadvaitaikyābhāvayogataḥ / cetyasyāsambhavād ātmā na jaḍo na ca cetanaḥ //MU_6,30.98//",
    "GSP27moksop_u:16016": "jaḍājaḍadṛśau vandhyāputravad vyomavṛkṣavat / samāyāte na cāyāte prekṣite na ca vīkṣite //MU_6,30.99//",
    "GSP27moksop_u:16017": "jaḍacetanaśabdārthāv asantau rajjusarpavat / bhavatas tau kathaṃ satyam aprekṣāmātrakād ṛte //MU_6,30.100//",
    "GSP27moksop_u:16018": "yac ca cetanam ātmeti jaḍaś copala ity api / uktaṃ tad īdṛgvāgyogyabodhyabodhanahetukam //MU_6,30.101//",
    "GSP27moksop_u:16019": "bodhyaḥ paratare bodhe yayā yuktyā prabodhyate / sopadeśyā na gṛhṇāti mūḍhas tat sahasā padam //MU_6,30.102//",
    "GSP27moksop_u:16020": "cittaṃ pṛthak pṛthag imāni hatendriyāṇi kartā na dṛśyata idaṃ ca gṛhaṃ mudhaiva / ko 'py anya eva parivalgati nissvabhāva eṣo 'ham ity alam aho mahad indrajālam //MU_6,30.103//",
    "GSP27moksop_u:16021": "lolāsu saṃsṛtiṣu bhūtaparamparāṇāṃ krīḍāsu cānyapuruṣasya cidekavṛtteḥ / tattvaṃ vicārya ramate hi mahānubhāvo mantrī yatholbaṇaviṣāsu bhujaṅgamīṣu //MU_6,30.104//",
    "GSP27moksop_u:16022": "na tvaṃ śiro na nayane na ca raktamāṃse nāsthīni naiva ca mano na ca bhūtajālam / mā moham ehi na śarīram asi prasannā cit tvaṃ prapannasakalāmalasarvageti //MU_6,30.105//",
    "GSP27moksop_u:16023": "dehasattāvicāro nāma sargaḥ",
    "GSP27moksop_u:16024": "ekatriṃśas sargaḥ",
    "GSP27moksop_u:16025": "vasiṣṭhaḥ: etāṃ dṛṣṭim avaṣṭabhya naṣṭakaṣṭeṣṭaceṣṭitaḥ / tiṣṭhāṣṭaguṇam aiśvaryam apy ariṣṭam ivotsṛjan //MU_6,31.1//",
    "GSP27moksop_u:16026": "athemām aparāṃ dṛṣṭiṃ mahāmohavināśinīm / duṣprāpām api suprāpām anapāyām anāmayām //MU_6,31.2//",
    "GSP27moksop_u:16027": "śṛṇu yā kathitā pūrvaṃ mama kailāsakandare / saṃsāraduḥkhaśāntyarthaṃ devenārdhendumaulinā //MU_6,31.3//",
    "GSP27moksop_u:16028": "astīndukarasambhārabhāsuraḥ pārago divaḥ / kailāso nāma śailendro gaurīramaṇamandiram //MU_6,31.4//",
    "GSP27moksop_u:16029": "gaṅgānirjharanirdhauto gaṇodgīrṇaguhāgṛhaḥ / mandānilavalaccūtakadambavanabandhuraḥ //MU_6,31.5//",
    "GSP27moksop_u:16030": "līlālolāmaragaṇaḥ kṛtakokakalāravaḥ / kaumārabarhivalitakharjūravanapiñjaraḥ //MU_6,31.6//",
    "GSP27moksop_u:16031": "tamālāntarhitāmbhodaḥ kadalītulitāmbudaḥ / cañcarījālajaṭilaḥ kūjatkalakapiñjalaḥ //MU_6,31.7//",
    "GSP27moksop_u:16032": "vidyādharodgītaguhaḥ kacatkanakakandaraḥ / kāraṇḍavoḍḍāmaravāg asaṅkhyakusumāmbudaḥ //MU_6,31.8//",
    "GSP27moksop_u:16033": "vimuktajaladodgāras siddhacāraṇasevitaḥ / candrāvacūladayitas trilokīlokavanditaḥ //MU_6,31.9//",
    "GSP27moksop_u:16034": "satkalpapādapabhujas suśikhāśṛṅgakandharaḥ / ratnavidyotanayano vanāvalitanūruhaḥ //MU_6,31.10//",
    "GSP27moksop_u:16035": "kācakandarakeśaśrīs svavanāvalanāṃśukaḥ / pavanoddhūtakiñjalkajālāruṇatalāmbaraḥ //MU_6,31.11//",
    "GSP27moksop_u:16036": "tatrāste bhagavān devo haraś candrakalādharaḥ / śūlapāṇis trinayano gaṇaughaparivāritaḥ //MU_6,31.12//",
    "GSP27moksop_u:16037": "bhavānīhṛtadehārdhas sarvalokaikakāraṇam / kandarpadarpadalanaḥ kalākarakalādharaḥ //MU_6,31.13//",
    "GSP27moksop_u:16038": "ṣaṇmukhānugatacchāyaḥ pramattavṛṣavāhanaḥ / mattebhakṛttivasanaś śmaśānaramaṇālayaḥ //MU_6,31.14//",
    "GSP27moksop_u:16039": "taṃ pūjayan mahādevaṃ tasminn eva girau purā / kadācid avasaṃ gaṅgātaṭe 'haṃ racitāśramaḥ //MU_6,31.15//",
    "GSP27moksop_u:16040": "tapo'rthaṃ tāpasācāre cirāya racitasthitiḥ / yathākramasadācāraḥ puṇyasānusamāśrayaḥ //MU_6,31.16//",
    "GSP27moksop_u:16041": "nivāsārthaṃ kṛtasnānaḥ kṛtanīladaloṭajaḥ / bālavṛkṣakabaddhāsthas saṃropitalatāvṛtiḥ //MU_6,31.17//",
    "GSP27moksop_u:16042": "sañcitāgryavanaprāṇir upārjitakamaṇḍaluḥ / puṣpārthaṃ syūtapuṭakas sūmbhitasvākṣamālikaḥ //MU_6,31.18//",
    "GSP27moksop_u:16043": "śiṣyasaṅghātavalitaḥ kṛtaśāstrārthasaṅgrahaḥ / ānītapustakavyūhaḥ paripālitasanmṛgaḥ //MU_6,31.19//",
    "GSP27moksop_u:16044": "evaṃguṇaviśiṣṭasya kailāsavanakuñjake / tapaḥ pracarato rāma mama kālo 'tyavartata //MU_6,31.20//",
    "GSP27moksop_u:16045": "athaikadā kadācit tu bahulasyāṣṭame dine / gate śrāvaṇapakṣasya rātryardhe kṣayam āgate //MU_6,31.21//",
    "GSP27moksop_u:16046": "dikṣu saṃśāntarūpāsu kāṣṭhamaunasthitāsv iva / khaḍgacchedyāndhakāreṣu kuñjeṣu gahaneṣu ca //MU_6,31.22//",
    "GSP27moksop_u:16047": "avaśyāyalasanmuktāhāse sarati mārute / ālavālopadhāneṣu mṛgeṣv āśramaśāyiṣu //MU_6,31.23//",
    "GSP27moksop_u:16048": "amṛtāṃśukarasyandam ātmanaḥ parivṛddhaye / lihatsu śaśiraśmibhyaḥ pallaveṣv amṛtadravam //MU_6,31.24//",
    "GSP27moksop_u:16049": "kumudvatīṣv oṣadhīṣu cakorīṣu latāsu ca / pibantīṣv amṛtasyandaṃ karair ākīrṇam aindavam //MU_6,31.25//",
    "GSP27moksop_u:16050": "śailaviśrāntanīlābhrapallavasya visāriṇaḥ / kṛttikāgucchake vyomatāpiñchasya tribhāgage //MU_6,31.26//",
    "GSP27moksop_u:16051": "tāraughapratibimbena girau sphaṭikabhūmiṣu / vikāsipuṣpaprakare dviguṇatvam upāgate //MU_6,31.27//",
    "GSP27moksop_u:16052": "mayi pallavapalyaṅkagate muktehayā dhiyā / cintayaty amalābhāsam ātmatattvam aviplutam //MU_6,31.28//",
    "GSP27moksop_u:16053": "dvitīyamaddehavati vyomni saptarṣimaṇḍale / madartham iva tām eva diśam āpatatīva ca //MU_6,31.29//",
    "GSP27moksop_u:16054": "tārakātritaye vyomno gṛhamūrdhani madhyage / mṛgatraye kirātātte sadā bhramam ivāgate //MU_6,31.30//",
    "GSP27moksop_u:16055": "utphullakumudāmodadviguṇoddāmamanmathe / cakravākagaṇe śailasarasīṣv anyatāṃ gate //MU_6,31.31//",
    "GSP27moksop_u:16056": "śilāśikhopaviṣṭāsu śailotkīrṇāsv ivābhitaḥ / pibantīṣu cakorīṣu śītaṃ śaśikarāmṛtam //MU_6,31.32//",
    "GSP27moksop_u:16057": "vahati madhuramārute vane 'ntaś śaśikaraśīkaravarṣaṇaikaśīte / dalacayacalanotthaśabdagīte kumudavadhūprathamābhisāriṇīva //MU_6,31.33//",
    "GSP27moksop_u:16058": "vasiṣṭhāśramavarṇanaṃ nāma sargaḥ",
    "GSP27moksop_u:16059": "dvātriṃśas sargaḥ",
    "GSP27moksop_u:16060": "vasiṣṭhaḥ: etasmin samaye tatra yāmārdhe prathame gate / samādhiṃ tanutāṃ nītvā sthito 'haṃ bāhyalagnadṛk //MU_6,32.1//",
    "GSP27moksop_u:16061": "apaśyaṃ kānane tejo jhagity eva samutthitam / mandarāhananoddhūtakṣubdhakṣīrodabhāsuram //MU_6,32.2//",
    "GSP27moksop_u:16062": "śubhrābhraśatasaṅkāśaṃ nṛtyadindugaṇopamam / caṇḍānilabaloddhūtaṃ himarāśim ivācalam //MU_6,32.3//",
    "GSP27moksop_u:16063": "yugāntatāpagalitaṃ susphāṭikam ivācalam / nāvanītam ivāmbhodaṃ ketakaugham ivotthitam //MU_6,32.4//",
    "GSP27moksop_u:16064": "śaṅkhaśauklyam ivoḍḍīnaṃ śubhrābhram iva sambhṛtam / kṣīraphenam ivotphālaṃ muktāsāram ivoddhatam //MU_6,32.5//",
    "GSP27moksop_u:16065": "gaṅgātaraṅgabharavat praviṣṭaṃ kandarāntaram / piṇḍahāryaṃ sudadhivac chārvaṃ hāsam ivātatam //MU_6,32.6//",
    "GSP27moksop_u:16066": "prakaṭīkṛtadik tejas tad ālokya mayā smayāt / antaḥprakāśaśālinyā buddhidṛṣṭyāvalokitam //MU_6,32.7//",
    "GSP27moksop_u:16067": "yāvat paśyāmi taṃ sānuṃ līlayaiva yadṛcchayā / viharan svagirau hṛdye tāvac candrakalādharaḥ //MU_6,32.8//",
    "GSP27moksop_u:16068": "pāścātyagulmāntaritagaṇajālopamālitaḥ / gaurīkarārpitakaro nandiprotsāritāgragaḥ //MU_6,32.9//",
    "GSP27moksop_u:16069": "paścātparikrāntavṛṣas sarvarātricarāvṛtaḥ / kalhāradāmavalito mandārakṛtaśekharaḥ //MU_6,32.10//",
    "GSP27moksop_u:16070": "jaṭāmaulīndukaliko bhogīndrakṛtakuṇḍalaḥ / calattuṣāraśailābhas sarvasaṅkalpitārthadaḥ //MU_6,32.11//",
    "GSP27moksop_u:16071": "manodṛṣṭas sa bhagavān manasaiva tato mayā / dattamandārapuṣpeṇa praṇatenābhivanditaḥ //MU_6,32.12//",
    "GSP27moksop_u:16072": "iti kṛtvā mayā dehaḥ paryaṅkaśayanād ayam / kṣaṇād utthāpitas tasmād bhūteneva mahāśavaḥ //MU_6,32.13//",
    "GSP27moksop_u:16073": "śiṣyān udbodhya tatrasthān gṛhītvārghaṃ susaṃyataḥ / agamaṃ lokanāthasya dṛṣṭipūtam ahaṃ puraḥ //MU_6,32.14//",
    "GSP27moksop_u:16074": "tatra puṣpāñjaliṃ dattvā dūrād eva trilocanaḥ / dattārgheṇa mayā devas sa praṇamyābhivanditaḥ //MU_6,32.15//",
    "GSP27moksop_u:16075": "tataś candraprabhāmṛdvyā ṛjvyā śītalayā tayā / dṛśā sarvārtihāriṇyā saraṇyā śāśvate pade //MU_6,32.16//",
    "GSP27moksop_u:16076": "aham ālokya devena candrārdhakṛtamaulinā / puṣpasānūpaviṣṭena proktas smitasitākṣaram //MU_6,32.17//",
    "GSP27moksop_u:16077": "īśvaraḥ: ānayārghyaṃ tathā pādyaṃ brahman svāgatam astu te / āśramātithayaḥ prāptā vayam adya tavānagha //MU_6,32.18//",
    "GSP27moksop_u:16078": "ghanābhirāmaśālinyā satataṃ śamaśāntayā / muditodārayā brahmaṃs tapolakṣmyā virājase //MU_6,32.19//",
    "GSP27moksop_u:16079": "āgacchopaviśāsmiṃs tvam akṛtrimadalāsane / mṛdau sānusamudbhūte puṇyasañcayapāvane //MU_6,32.20//",
    "GSP27moksop_u:16080": "iti proktavate tasmai niśeśārdhārdhadhāriṇe / arghaṃ puṣpaṃ tathā pādyaṃ samupetyārpitaṃ mayā //MU_6,32.21//",
    "GSP27moksop_u:16081": "pādayor hastayoś caiva tanvāṃ cāsya svayambhuvaḥ / mandārapuṣpāvalayo vikīrṇā bahavaḥ puraḥ //MU_6,32.22//",
    "GSP27moksop_u:16082": "tato bhagavatī gaurī tādṛśyaiva saparyayā / sampūjitā sakhīyuktā gaṇamaṇḍalikā tathā //MU_6,32.23//",
    "GSP27moksop_u:16083": "gṛhītavantau tau tāṃ me saparyām ādarāt prabhū / bhaktipraṇayino rāma pārvatīparameśvarau //MU_6,32.24//",
    "GSP27moksop_u:16084": "pūjānte pūrṇaśītāṃśuraśmiśītalayā girā / tatropaviṣṭaṃ provāca mām athendukalādharaḥ //MU_6,32.25//",
    "GSP27moksop_u:16085": "īśvaraḥ: brahman praśamaśālinyaḥ prāptaviśrāntayaḥ pare / kaccit kalyāṇakāriṇyas saṃvidas te sthitāḥ pade //MU_6,32.26//",
    "GSP27moksop_u:16086": "kaccit kamalakalhārakumudānayanakṣamāḥ / tavāntevāsino brahman nīrujas tvadanuvratāḥ //MU_6,32.27//",
    "GSP27moksop_u:16087": "balibhāgabhujāṃ kaccid bhagavan bhavadāśrame / kuśalaṃ mugdhamugdhānāṃ mṛgāṇāṃ matpriyādṛśām //MU_6,32.28//",
    "GSP27moksop_u:16088": "kaccin mandārakusumāny ete mandārapādapāḥ / tavāsmadādipūjārthaṃ samprayacchanti sūnnatāḥ //MU_6,32.29//",
    "GSP27moksop_u:16089": "kaccin mandākinī puṇyaṃ tava snānopayogikam / ekayā vāhalatayā dadāty utpalapaṅkajam //MU_6,32.30//",
    "GSP27moksop_u:16090": "asamañjasaceṣṭāsu nityaṃ ceṣṭāsu me 'nagha / api madgaṇalīlāsu muninātha na khidyase //MU_6,32.31//",
    "GSP27moksop_u:16091": "tiṣṭhantam iha śailendre vipināraṇyavāsinaḥ / api nodvejayanti tvāṃ dhaneśānucarā mune //MU_6,32.32//",
    "GSP27moksop_u:16092": "durvṛttaghanayakṣaughe vipra lolaniśācare / vasato 'smin gireḥ kukṣāv apy anudvegitāsti te //MU_6,32.33//",
    "GSP27moksop_u:16093": "evaṃvādini deveśe sarvalokaikakāraṇe / girānunayaśālinyā mayoktaṃ raghunandana //MU_6,32.34//",
    "GSP27moksop_u:16094": "tryakṣānusmṛtikalyāṇavatām iha maheśvara / na kiñcid api duṣprāpaṃ na ca kāścana bhītayaḥ //MU_6,32.35//",
    "GSP27moksop_u:16095": "tvadanusmaraṇānandaparipūrṇitacetasaḥ / na te santi jagatkośe praṇatiṃ ye na bibhrati //MU_6,32.36//",
    "GSP27moksop_u:16096": "te deśās te janapadās tā diśas te ca parvatāḥ / tvadanusmaraṇaikāntadhiyo yatra narās sthitāḥ //MU_6,32.37//",
    "GSP27moksop_u:16097": "phalaṃ bhūtasya puṇyasya vartamānasya secanam / taror ivaiṣyato bījaṃ tvadanusmaraṇaṃ prabho //MU_6,32.38//",
    "GSP27moksop_u:16098": "bhūtaṃ bhavyaṃ bhaviṣyac ca saphalaṃ yena nāma tat / kālatritayakalyāṇaṃ tvadanusmaraṇaṃ prabho //MU_6,32.39//",
    "GSP27moksop_u:16099": "paramaṃ manaso mitraṃ sarvāpatprasarāpaham / sarvasampallatāsekas tvadanusmaraṇaṃ prabho //MU_6,32.40//",
    "GSP27moksop_u:16100": "mahāmahimnāṃ mahatāṃ mahitānāṃ ca karmaṇām / kāraṇaṃ kāraṇānāṃ vai tvadanusmaraṇaṃ prabho //MU_6,32.41//",
    "GSP27moksop_u:16101": "vivekapayasām abdhiḥ puṇyaratnākaraḥ paraḥ / ajñānatimirārkaughas tvadanusmaraṇaṃ prabho //MU_6,32.42//",
    "GSP27moksop_u:16102": "jñānāmṛtaughakalaśo dhṛtijyotsnāniśākaraḥ / apavargapuradvāraṃ tvadanusmaraṇaṃ prabho //MU_6,32.43//",
    "GSP27moksop_u:16103": "tṛṣṇālatāyāḥ paraśur dhairyāmbhodharaparvataḥ / dainyadurvanadāvāgnis tvadanusmaraṇaṃ prabho //MU_6,32.44//",
    "GSP27moksop_u:16104": "jayaty ābhāsitāśeṣacittasaṃsāramaṇḍapaḥ / apūrvaḥ paramo dīpas tvadanusmaraṇaṃ prabho //MU_6,32.45//",
    "GSP27moksop_u:16105": "tvadanusmaraṇodāracintāmaṇimatā mayā / sarvāsām āpadāṃ mūrdhni dattaṃ bhūtapate padam //MU_6,32.46//",
    "GSP27moksop_u:16106": "sakaladuḥkhabhayāpahara prabho kṣaṇam apīha mayāsi na cetasā / varada vīra maheśvara vismṛtas sukham ato nivasāmi bhavān iva //MU_6,32.47//",
    "GSP27moksop_u:16107": "vālmīkiḥ: ity uktavaty atha munau divaso jagāma sāyantanāya vidhaye 'stam ino jagāma / snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_6,32.48//",
    "GSP27moksop_u:16108": "harasamāgamo nāma sargaḥ",
    "GSP27moksop_u:16109": "trayastriṃśas sargaḥ",
    "GSP27moksop_u:16110": "vasiṣṭhaḥ: ity uktavantam atrāsau gaurī bhagavatī giram / mām uvāca jaganmātā māteva tanayaṃ priyam //MU_6,33.1//",
    "GSP27moksop_u:16111": "devī: bhagavan bhavatā brūhi bhūrisaubhāgyabhāginī / pativratānāṃ prathamā kva kṛtārundhatī priyā //MU_6,33.2//",
    "GSP27moksop_u:16112": "uttiṣṭhānaya tām asmād āśramān macchramāpahāt / tayā saha kathāś citrāḥ karomy ekavayasyayā //MU_6,33.3//",
    "GSP27moksop_u:16113": "ity ukte tatra pārvatyā mayā sā gṛhiṇī svayam / gatvoddeśaṃ tam evāśu samānītā samāśayā //MU_6,33.4//",
    "GSP27moksop_u:16114": "arundhatyā samaṃ kṛtvā lalanācāram akṣatam / svakāryaikaparā gaurī babhūva parinirvṛtā //MU_6,33.5//",
    "GSP27moksop_u:16115": "aham asmin kṣaṇe buddhyā rāma cintitavān idam / avyagro matprasannaś ca labdho 'yaṃ bhagavān mayā //MU_6,33.6//",
    "GSP27moksop_u:16116": "kam enaṃ parameśānaṃ sarvajñānamahārṇavam / paripṛcchāmi sandeham indubhūṣitaśekharam //MU_6,33.7//",
    "GSP27moksop_u:16117": "iti sañcintya sa gurur idaṃ pṛṣṭo mayānagha / śṛṇu vakṣyāmi te sarvaṃ yad uktaṃ candramaulinā //MU_6,33.8//",
    "GSP27moksop_u:16118": "bhagavan bhūtabhavyeśa sarvakāraṇakāraṇa / bhavatprasādenedaṃ me dhārṣṭyam abhyāgataṃ sphuṭam //MU_6,33.9//",
    "GSP27moksop_u:16119": "pṛcchāmi tvā mahādeva yad ahaṃ tat tvam āśu me / brūhi prasannayā buddhyā tyaktodvegam anāmaya //MU_6,33.10//",
    "GSP27moksop_u:16120": "sarvapāpakṣayakaraṃ sarvakalyāṇavardhanam / devārcanavidhānaṃ me satyaṃ brūhi maheśvara //MU_6,33.11//",
    "GSP27moksop_u:16121": "īśvaraḥ: śṛṇu brahman varam idaṃ devārcanam anuttamam / vadāmi mucyase yena kṛtena sakṛd eva hi //MU_6,33.12//",
    "GSP27moksop_u:16122": "kaccit vetsi mahādevo devaḥ kas syād iti dvija / na devaḥ puṇḍarīkākṣo na ca devas trilocanaḥ //MU_6,33.13//",
    "GSP27moksop_u:16123": "na devaḥ kamalodbhūto na devas tridaśeśvaraḥ / na devaḥ pavano nārko nānalo na niśākaraḥ //MU_6,33.14//",
    "GSP27moksop_u:16124": "na brāhmaṇo nāvanipo nāhaṃ na tvaṃ dvijottama / na devo deharūpo 'sti na devaś citrarūpadhṛt //MU_6,33.15//",
    "GSP27moksop_u:16125": "na devaḥ kalanārūpī nāpi devo bhaven matiḥ / akṛtrimam anādyantaṃ vedanaṃ deva ucyate //MU_6,33.16//",
    "GSP27moksop_u:16126": "ākārādiparicchinnam iti vastuni tat kutaḥ / akṛtrimam anādyantaṃ vedanaṃ cicchivaṃ viduḥ //MU_6,33.17//",
    "GSP27moksop_u:16127": "tad eva devaśabdena kathyate tat prapūjayet / tad evāsti yatas sarvaṃ sattāsattātmarūpadhṛt //MU_6,33.18//",
    "GSP27moksop_u:16128": "ajñātaśivatattvānām ākārādyarcanaṃ kṛtam / yojanādhvany aśaktasya krośādhvā parikalpyate //MU_6,33.19//",
    "GSP27moksop_u:16129": "iyattādiparicchinnaṃ rudrādeḥ prāpyate phalam / akṛtrimam anādyantaṃ phalam ānanda ātmanaḥ //MU_6,33.20//",
    "GSP27moksop_u:16130": "akṛtrimaphalaṃ tyaktvā yaḥ kṛtrimaphalaṃ vrajet / sa tyaktamandāravanaḥ kārañjaṃ yāti kānanam //MU_6,33.21//",
    "GSP27moksop_u:16131": "bodhas sāmyaṃ śama iti puṣpāṇy agryāṇi tatra vai / śivaṃ cinmātram akalam ātmānam amalaṃ viduḥ //MU_6,33.22//",
    "GSP27moksop_u:16132": "śamabodhādibhiḥ puṣpair deva ātmā yad arcyate / tat taddevārcanaṃ viddhi nākārārcanam arcanam //MU_6,33.23//",
    "GSP27moksop_u:16133": "ātmasaṃvittirūpaṃ tu tyaktvā devārcanaṃ janāḥ / kṛtrimārcāsu ye saktāś ciraṃ kleśaṃ bhajanti te //MU_6,33.24//",
    "GSP27moksop_u:16134": "jñātajñeyā hi ye santo bālakrīḍopamaṃ na te / ātmadhyānād ṛte brahman kurvate devapūjanam //MU_6,33.25//",
    "GSP27moksop_u:16135": "ātmaiva devo bhagavāñ śivaḥ paramakāraṇam / jñānārcanenāvirataṃ pūjanīyas sa sarvadā //MU_6,33.26//",
    "GSP27moksop_u:16136": "tvam etac cetanākāśam ātmānaṃ jīvam avyayam / svabhāvaṃ viddhi na tv anyat pūjyapūjātmapūjanam //MU_6,33.27//",
    "GSP27moksop_u:16137": "cetanākāśamātrātma yathā jagad idaṃ prabho / yathā ca cetanasyaiva jīvāditvaṃ tad ucyatām //MU_6,33.28//",
    "GSP27moksop_u:16138": "cidvyomaiva kilāstīha pārāvāravivarjitam / sarvatrāsambhavaccetyaṃ yat kalpānteṣu śiṣyate //MU_6,33.29//",
    "GSP27moksop_u:16139": "tad yat svayaṃ prakacati tasya svakacanasya tu / svayaṃ saṃviditaṃ nāma tenedaṃ jagad ity alam //MU_6,33.30//",
    "GSP27moksop_u:16140": "ity evaṃ svapnapuravaj jagad bhāti cidātmakam / evaṃ cidvyomamātrātma jagad acchaṃ na bhittimat //MU_6,33.31//",
    "GSP27moksop_u:16141": "atyantāsambhavaccetyadṛṣṭi cidvyomamātrakam / cittvāt kacati sargādau yat taj jagad iti smṛtam //MU_6,33.32//",
    "GSP27moksop_u:16142": "tasmāt svapnapurākāraṃ yad idaṃ bhāsate jagat / tatra cidvyomamātrātmany anyatā nāma kā kutaḥ //MU_6,33.33//",
    "GSP27moksop_u:16143": "cinmātram eva girayaś cinmātraṃ jagadambaram / cinmātram ātmā jīvaś ca cinmātraṃ bhūtasantatiḥ //MU_6,33.34//",
    "GSP27moksop_u:16144": "cidvyomamātrād itarat sargādau sargavedane / bhinnaṃ svapnapure cāṅga kiṃ sambhavati kathyatām //MU_6,33.35//",
    "GSP27moksop_u:16145": "ākāśaṃ paramākāśaṃ brahmākāśaṃ jagac citiḥ / iti paryāyanāmāni tarupādapavṛkṣavat //MU_6,33.36//",
    "GSP27moksop_u:16146": "etac ca svapnasaṅkalpamāyādiṣv anubhūyate / tadā kila cidākāśam eva bhāti jagattayā //MU_6,33.37//",
    "GSP27moksop_u:16147": "yathaitat saṃvidākāśaṃ svapne bhāti jagadvapuḥ / tathedaṃ jāgradākhye 'pi svapne bhāti tad eva naḥ //MU_6,33.38//",
    "GSP27moksop_u:16148": "yathā svapnapure citkhaṃ varjayitvetarat kvacit / na kiñcit sambhavaty aṅga jagaty evam ihāditaḥ //MU_6,33.39//",
    "GSP27moksop_u:16149": "yato na sambhavaty anyac cedaṃ kiñcit tato 'khilam / cittvaṃ sacetyam apy etad acetyaṃ saj jagat sthitam //MU_6,33.40//",
    "GSP27moksop_u:16150": "yathā cidvyomamātrātma svapne ghaṭapaṭādikam / sargādāv eva sargo 'yaṃ tathā cidvyomamātrakam //MU_6,33.41//",
    "GSP27moksop_u:16151": "śuddhasaṃvittimātratvād ṛte 'nyat svapnapattane / yathā na vidyate kiñcit tathāsmin bhuvanatraye //MU_6,33.42//",
    "GSP27moksop_u:16152": "yāḥ kāścana dṛśo ye ye bhāvābhāvāḥ kilāgamāḥ / sadeśakālacittās tat sarvaṃ cidvyomamātrakam //MU_6,33.43//",
    "GSP27moksop_u:16153": "sa eṣa devaḥ kathito yaḥ paraḥ paramārthataḥ / yas tvaṃ yo 'ham aśeṣaṃ vā jagad eva ca yo 'khilam //MU_6,33.44//",
    "GSP27moksop_u:16154": "sarvasya bhūtajātasya jagato 'nyasya te mama / deho hi cetanākāśaṃ paramātmaiva netarat //MU_6,33.45//",
    "GSP27moksop_u:16155": "saṅkalpane svapnapure śarīraṃ cidvyomato 'nyan na yathāsti kiñcit / tatheha sarge prathamaikasargān mune prabhṛty asti na rūpam anyat //MU_6,33.46//",
    "GSP27moksop_u:16156": "jagataḥ paramātmamayatvavarṇanaṃ nāma sargaḥ",
    "GSP27moksop_u:16157": "catustriṃśas sargaḥ",
    "GSP27moksop_u:16158": "īśvaraḥ: evaṃ sarvam idaṃ viśvaṃ paramātmaiva kevalam / brahmaiva paramākāśa eṣa devaḥ paras smṛtaḥ //MU_6,34.1//",
    "GSP27moksop_u:16159": "tad etatpūjanaṃ śreyas tasmāt sarvam avāpyate / sa devas sarvagas sarvas sarvaṃ tasmin pratiṣṭhitam //MU_6,34.2//",
    "GSP27moksop_u:16160": "akṛtrimam anādyantam advitīyam akhaṇḍitam / abahissādhanāsādhyaṃ sukhaṃ tasmād avāpyate //MU_6,34.3//",
    "GSP27moksop_u:16161": "prabuddhas tvaṃ muniśreṣṭha tenedaṃ tava varṇyate / nāsi devārcane yogyaḥ puṣpadhūpamaye mahān //MU_6,34.4//",
    "GSP27moksop_u:16162": "avyutpannadhiyo ye hi bālāḥ pelavacetasaḥ / kṛtrimārcāmayaṃ teṣāṃ devārcanam udāhṛtam //MU_6,34.5//",
    "GSP27moksop_u:16163": "gandhākṣataiś ca dīpaiś ca puṣpādyaiḥ pūjayanti hi / mithyaiva kalpitair devam ākāre kalpitātmakam //MU_6,34.6//",
    "GSP27moksop_u:16164": "svasaṅkalpakṛtaiḥ kṛtvā kramair arcanam ādṛtāḥ / bālās santāpam āyānti puṣpadhūpalavārcanaiḥ //MU_6,34.7//",
    "GSP27moksop_u:16165": "svasaṅkalpakṛtair arthaiḥ kṛtvā devārcanaṃ mudhā / yataḥ kutaścin mithyātma phalam atrārpayanti te //MU_6,34.8//",
    "GSP27moksop_u:16166": "puṣpadhūpārcanaṃ brahman kalpitaṃ bālabuddhiṣu / yat syād bhavādṛśe 'yogyam arcanaṃ tad vadāmy aham //MU_6,34.9//",
    "GSP27moksop_u:16167": "asmadādis tu no kaścid devo matimatāṃ vara / devas tribhuvanādhāraḥ paramātmaiva netaraḥ //MU_6,34.10//",
    "GSP27moksop_u:16168": "śivas sarvapadātītas sarvasaṅkalpanātigaḥ / sarvasaṅkalpavalito na sarvī na ca sārvikaḥ //MU_6,34.11//",
    "GSP27moksop_u:16169": "dikkālādyanavacchinnas sarvārambhaprakārakṛt / cinmātramūrtir amalo deva ity ucyate mune //MU_6,34.12//",
    "GSP27moksop_u:16170": "saṃvit sarvakalātītā sarvabhāvāntarasthitā / sarvasattāpradā devī sarvasantāpahāriṇī //MU_6,34.13//",
    "GSP27moksop_u:16171": "brahma brahman sadasator madhyaṃ tad deva ucyate / paramātmāparābhikhyaṃ tat sad om ity udāhṛtam //MU_6,34.14//",
    "GSP27moksop_u:16172": "mahāsattāsvabhāvena sarvatra samatāṃ gatam / mahācid iti ca proktaṃ paramārtha iti śrutam //MU_6,34.15//",
    "GSP27moksop_u:16173": "sthitaṃ sarvatra sarvartu latāsv antar yathā rasaḥ / sattāsāmānyarūpeṇa mahācittvātmanāpi ca //MU_6,34.16//",
    "GSP27moksop_u:16174": "yac cittattvam arundhatyā yac cittattvaṃ tavānagha / yac cittattvaṃ ca pārvatyā yac cittattvaṃ gaṇeṣu ca //MU_6,34.17//",
    "GSP27moksop_u:16175": "cittattvaṃ yan mamedaṃ ca cittattvaṃ yaj jagattraye / tad deva iti tattvajñā vidur uttamabuddhayaḥ //MU_6,34.18//",
    "GSP27moksop_u:16176": "pādapāṇyādimān anyo yo vā devaḥ prakalpyate / sa cinmātrād ṛte brahman kiṃsāraḥ kila kathyatām //MU_6,34.19//",
    "GSP27moksop_u:16177": "na sa dūre sthito brahman na duṣprāpas sa kasyacit / sa saṃsthitas sadā dehe sarvatraiva ca khe tathā //MU_6,34.20//",
    "GSP27moksop_u:16178": "sa karoti sa cāśnāti sa bibharti prayāti ca / sa niśśvasati saṃvettā so 'ṅgāny aṅgāni vetti te //MU_6,34.21//",
    "GSP27moksop_u:16179": "so 'syāṃ vicitraceṣṭāyāṃ prakāśāyāṃ ca tadvaśāt / tatsvarūpanibaddhāyāṃ puryām aṅgapurīśvaraḥ //MU_6,34.22//",
    "GSP27moksop_u:16180": "śarīraparvatasthāyāṃ calāyāṃ tatprasādataḥ / so 'syāṃ gahanakośāyāṃ hṛdguhāyāṃ guheśvaraḥ //MU_6,34.23//",
    "GSP27moksop_u:16181": "manaṣṣaṣṭhendriyācārasattātītāmalātmanaḥ / tasya saṃvyavahārārthaṃ sañjñā cid iti kalpitā //MU_6,34.24//",
    "GSP27moksop_u:16182": "sa eṣa cinmayas sūkṣmas sarvavyāpī nirañjanaḥ / imaṃ bhāsuram ābhāsaṃ karoti na karoti ca //MU_6,34.25//",
    "GSP27moksop_u:16183": "sā cid atyantavimalā jagadarthāṃ jagatkriyām / imāṃ rañjayati prājña raseneva madhur latām //MU_6,34.26//",
    "GSP27moksop_u:16184": "cāravo ye camatkārāś citaś citi yathāsthitam / camatkurvanti kila te ete kecin nabho'bhidhāḥ //MU_6,34.27//",
    "GSP27moksop_u:16185": "kecij jīvābhidhānāś ca kecic cittābhidhānakāḥ / kecit kālābhidhānāś ca kecid deśābhidhānakāḥ //MU_6,34.28//",
    "GSP27moksop_u:16186": "kecit kriyābhidhānāś ca kecid dravyābhidhānakāḥ / kecid bhāvavikārādijāḍyacittvābhidhānakāḥ //MU_6,34.29//",
    "GSP27moksop_u:16187": "prākāśyādyabhidhāḥ kecit kecic caiva tamo'bhidhāḥ / arkendvādyabhidhāḥ kecit kecid yakṣābhidhānakāḥ //MU_6,34.30//",
    "GSP27moksop_u:16188": "niricchasvasvabhāvena vasantena yathāṅkuraḥ / janyate tadvad eveyaṃ jagallakṣmīś cidātmanā //MU_6,34.31//",
    "GSP27moksop_u:16189": "cid imāsu samagrāsu sarvadaivaikikaiva hi / trailokyāmbudhisaṃsthāsu śarīrajalajālikā //MU_6,34.32//",
    "GSP27moksop_u:16190": "śarīrapaṅkajabhrāntamanobhramarasambhṛtam / āsvādayati saṅkalpamadhu mattā cidīśvarī //MU_6,34.33//",
    "GSP27moksop_u:16191": "sasurāsuragandharvaṃ saśailārṇavakaṃ jagat / citi sthiraṃ pravahati jalāvarte tṛṇaṃ yathā //MU_6,34.34//",
    "GSP27moksop_u:16192": "cañcaccittamayācāracāracañcuracakrikam / saṃsāracakraṃ ciccakre bhrāmyati bhramabhājanam //MU_6,34.35//",
    "GSP27moksop_u:16193": "cic caturbhujarūpeṇa jaghānāsuramaṇḍalam / kālo jaladakhaṇḍena sāyudhena yathātapam //MU_6,34.36//",
    "GSP27moksop_u:16194": "cit trinetratayā brahman vṛṣaśītāṃśucihnayā / gaurīkamalinīvaktrapadmaṣaṇḍālitāṃ gatā //MU_6,34.37//",
    "GSP27moksop_u:16195": "viṣṇoḥ padmālitām etya cid dhyānādhīnamānasīm / trayīnalinyās sarasīṃ dhatte paitāmahīṃ sthitim //MU_6,34.38//",
    "GSP27moksop_u:16196": "cito brahman vicitrāṇi śarīrāṇīha bhūriśaḥ / pattrāṇīva taror hemni keyūrādikriyeva vā //MU_6,34.39//",
    "GSP27moksop_u:16197": "cit samastasurānīkaparivanditapādayā / trailokyacūḍāmaṇitāṃ dhatte vāsavalīlayā //MU_6,34.40//",
    "GSP27moksop_u:16198": "cit surāsuratām etya trailokyodaraḍambare / pataty udeti saṃyāti svātmanaivābdhivārivat //MU_6,34.41//",
    "GSP27moksop_u:16199": "ciccandrikā caturdikkam evābhāsaṃ vitanvatī / vikāsayati niśśeṣabhūtasattākumudvatīm //MU_6,34.42//",
    "GSP27moksop_u:16200": "ciddarpaṇamahālakṣmīs trijagat pratibimbitam / gṛhṇāty anugraheṇāntas svagarbham iva garbhiṇī //MU_6,34.43//",
    "GSP27moksop_u:16201": "cic caturdaśabhūtānāṃ maṇḍalāni mahānti ca / bhūtīkaroti vāriśrīs samudratvam ivāmbudheḥ //MU_6,34.44//",
    "GSP27moksop_u:16202": "vicitrālokakusumā ghanasaṅkalpapallavā / vyomakedārikārūḍhā sattaughaphalaśālinī //MU_6,34.45//",
    "GSP27moksop_u:16203": "jīvajālarajaḥpuñjā vāsanārasarañjitā / saṃvedanatvagvalitā citrehākalikākulā //MU_6,34.46//",
    "GSP27moksop_u:16204": "atītāsaṅkhyatrijagatkesarojjvalarūpiṇī / anārataspandamahāvilāsollāsahāsinī //MU_6,34.47//",
    "GSP27moksop_u:16205": "sarvartuparvaparuṣā jaḍaśailādigumphitā / vihagagranthivalitā mūlāgraparivarjitā //MU_6,34.48//",
    "GSP27moksop_u:16206": "cillateyaṃ vikasitā pelavaṃ sadasadvapuḥ / vicitraṃ dṛśyakusumaṃ parāmarśāsahaṃ bahu //MU_6,34.49//",
    "GSP27moksop_u:16207": "anayeha hi sarvatra cchāyācchāpi vijanyate / manyate tanyate vastu gīyate kriyate 'pi ca //MU_6,34.50//",
    "GSP27moksop_u:16208": "mahācitānayā nityaṃ bhāsante bhāskarādayaḥ / dehās svadante ca mithas tvanmaccijjaḍavibhramaiḥ //MU_6,34.51//",
    "GSP27moksop_u:16209": "vitatāvartavartanyā cidvātyeyaṃ pranṛtyati / jagajjālarajolekhā tatsattā dṛśyadehinī //MU_6,34.52//",
    "GSP27moksop_u:16210": "cit sarvaṃ jagadārambham imaṃ prakaṭayaty alam / trailokyadīpakaśikhā dīpo varṇaśriyaṃ yathā //MU_6,34.53//",
    "GSP27moksop_u:16211": "ciccandrabimbe vimale śaśavat prāpya saṅgamam / sarvatra lakṣyatām eti padārthaśrīr jagadgatā //MU_6,34.54//",
    "GSP27moksop_u:16212": "cidrasāyanasekena padārthapaṭalāvalī / rūpam eti phalaṃ caiva prāvṛṭsikteva sallatā //MU_6,34.55//",
    "GSP27moksop_u:16213": "cicchāyayaiva sarvasya jāḍyaṃ śāmyaty udeti vā / śavasyāsya śarīrasya gṛhasyeva tamas tviṣā //MU_6,34.56//",
    "GSP27moksop_u:16214": "ciccamatkṛtayo dehe na bhaveyur imā yadi / trailokyadehās tat ke te kān spṛśeyuḥ kimākṛtīn //MU_6,34.57//",
    "GSP27moksop_u:16215": "cidālokaprakāśe 'smin saṅkalpaśiśudhāriṇī / kriyākulavadhūr dehagehe sphurati cañcalā //MU_6,34.58//",
    "GSP27moksop_u:16216": "cidālokaṃ vinā kasya rasanāgre sphurann api / kathaṃ kadā prakaṭatām eti kīdṛk ca vā rasaḥ //MU_6,34.59//",
    "GSP27moksop_u:16217": "suskandhas svaṅgaśākho 'pi kuntalālivṛto 'py alam / cinmañjarīṃ vinā dehavṛkṣaḥ ka iva rājate //MU_6,34.60//",
    "GSP27moksop_u:16218": "vardhate 'bhilaṣaty atti cic carācarakāriṇī / cid evāstītaran nāsti cinmātram idam utthitam //MU_6,34.61//",
    "GSP27moksop_u:16219": "ity uktavān atha tryakṣas sudhāsyandācchayā girā / punaḥ pṛṣṭo mayā rāma vinayapraśrayojjvalam //MU_6,34.62//",
    "GSP27moksop_u:16220": "yadi sarvagatā deva cid asty ekā tatātmikā / tad ayaṃ cetati sphāram ayaṃ caiva na cetati //MU_6,34.63//",
    "GSP27moksop_u:16221": "ayaṃ cidvān purā bhūtvā ciddhīnas samprati sthitaḥ / itīyaṃ kalpanā loke pratyakṣānubhavā katham //MU_6,34.64//",
    "GSP27moksop_u:16222": "īśvaraḥ: śṛṇv etad akhilaṃ brahman yathāpṛṣṭam vadāmi te / mahān ayaṃ kṛtaḥ praśnas tvayā brahmavidāṃ vara //MU_6,34.65//",
    "GSP27moksop_u:16223": "cid asti dviśarīreha sarvabhūtamayātmikā / cetyonmukhātmikaikā tu nirvikalpā parā smṛtā //MU_6,34.66//",
    "GSP27moksop_u:16224": "saṅkalpabaddhātmaivāntas svayam anyeva saṃsthitā / saṅkalpitetaravarā dauśśīlyaṃ strī yathā gatā //MU_6,34.67//",
    "GSP27moksop_u:16225": "sa eva hi pumān kopād yathehānya iva kṣaṇāt / bhavaty evaṃ vikalpāṅkā cit svarūpānyatāṃ gatā //MU_6,34.68//",
    "GSP27moksop_u:16226": "vikalpakalitā brahmaṃś cit svarūpaparicyutā / jāḍyaṃ kramād bhāvayantī prayāti kalanāpadam //MU_6,34.69//",
    "GSP27moksop_u:16227": "cit svayaṃ cetyatām eti sākāśaparamāṇutām / śabdabījātmikāṃ paścād vātatanmātrabhāvanīm //MU_6,34.70//",
    "GSP27moksop_u:16228": "deśakālavibhāgā tu tanmātravalitā kramāt / jīvo bhūtvā bhavaty āśu buddhiḥ paścād ahaṃ manaḥ //MU_6,34.71//",
    "GSP27moksop_u:16229": "manastvaṃ samupāyātā saṃsāram avalambate / caṇḍālo 'smīti mananāc caṇḍālatvam iva dvijaḥ //MU_6,34.72//",
    "GSP27moksop_u:16230": "saṅkalpitāprabodhena jāḍyāc cit svaprabodhinī / śabalaṃ rūpam āsādya saṅkalpān yāty anāratam //MU_6,34.73//",
    "GSP27moksop_u:16231": "anantasaṅkalpamayī jāḍyasaṅkalpapīvarī / cij jāḍyād deham āyāti payaḥ pāṣāṇatām iva //MU_6,34.74//",
    "GSP27moksop_u:16232": "tataś cittamanomohamāyeti vihitābhidhā / jāḍyaṃ nipuṇam āśritya saṃsāre jāyate mune //MU_6,34.75//",
    "GSP27moksop_u:16233": "mohasātmyam upāyātā tṛṣṇānigaḍapīḍitā / kāmakopabhayopetā bhāvābhāvātipātinī //MU_6,34.76//",
    "GSP27moksop_u:16234": "tyaktānantanijābhogā vyavacchedavikāriṇī / duḥkhadāvānalātaptā śokāśanikṛśāśayā //MU_6,34.77//",
    "GSP27moksop_u:16235": "iyam asmīti bhāvena śūnyena vikalīkṛtā / bhedamātragṛhītāsthā paraṃ dainyam upāgatā //MU_6,34.78//",
    "GSP27moksop_u:16236": "magnā mohamahāpaṅke paṅke jīrṇeva dantinī / bhāvābhāvalatādolāparilolaśarīrakā //MU_6,34.79//",
    "GSP27moksop_u:16237": "asārāvarasaṃsāravikāravyavahāriṇī / tāpopataptahṛdayā rāgarogānusāriṇī //MU_6,34.80//",
    "GSP27moksop_u:16238": "nijayūthaparibhraṣṭā mṛgīvāvaśatāṃ gatā / āvirbhāvoditākārā tirobhāve 'stam āgatā //MU_6,34.81//",
    "GSP27moksop_u:16239": "svasaṅkalpopayātāsu bhītā sambhramadṛṣṭiṣu / palāyate 'py asatyāsu vetālīṣv iva bālikā //MU_6,34.82//",
    "GSP27moksop_u:16240": "uṣṭrīva madhuno binduṃ vāñchate bhāvitaṃ sukham / avāntaraparibhraṣṭā doṣād doṣaṃ pataty adhaḥ //MU_6,34.83//",
    "GSP27moksop_u:16241": "paraṃ vaivaśyam āyāti saṅkaṭāt saṅkaṭaṃ gatā / duḥkhād duḥkhe nipatitā vipado vipadi sthitā //MU_6,34.84//",
    "GSP27moksop_u:16242": "nānānarthagaṇopetā ceṣṭāparavaśāśayā / kaṣṭāt kaṣṭam anuprāptā paritāpānutāpinī //MU_6,34.85//",
    "GSP27moksop_u:16243": "kramān nave nave bandhe 'vaidagdhyaṃ samupāgatā / vicitrabandhanirmāṇaparā krimipadaṃ gatā //MU_6,34.86//",
    "GSP27moksop_u:16244": "sarvataśśaṅkare bhītā prāṇātyayam upāgatā / kṣīṇatoyeva śapharī vivartanaparāyaṇā //MU_6,34.87//",
    "GSP27moksop_u:16245": "bālye vivaśasarvārthā yauvane cintayāhṛtā / vārddhake mṛtiduḥkhāttā mṛtā karmavaśīkṛtā //MU_6,34.88//",
    "GSP27moksop_u:16246": "jāyate duḥkhaśabalā mriyate jananonmukhī / karoty āveśavivaśā nigiraty ārtidhāriṇī //MU_6,34.89//",
    "GSP27moksop_u:16247": "gacchati śramasantaptā bhavaty ambudabhaṅgurā / rodity ākrāntahṛdayā parākrandati tāpitā //MU_6,34.90//",
    "GSP27moksop_u:16248": "apsarās svarganagare nāgī pātālakoṭare / asurī daityavivare narastrī vasudhātale //MU_6,34.91//",
    "GSP27moksop_u:16249": "rākṣasī rākṣasādhāre vānarī vanakoṭare / siṃhī girīndraśikhare kinnarī kulaparvate //MU_6,34.92//",
    "GSP27moksop_u:16250": "vidyādharī devagirau vyālī cāvanigartake / latā tarau khagī nīḍe vīrut sānau vane mṛgī //MU_6,34.93//",
    "GSP27moksop_u:16251": "śete nārāyaṇo 'mbhodhau dhyānī brahmapure 'bjajaḥ / kāntāsakho haraś śaile svarge suravaro hariḥ //MU_6,34.94//",
    "GSP27moksop_u:16252": "dinaṃ karoti tīkṣṇāṃśur varṣaty ambudharo jalam / karoti rajanīm indur dhatte nīraṃ mahodadhiḥ //MU_6,34.95//",
    "GSP27moksop_u:16253": "ṛtucakraṃ pravahati sahakālarkṣamaṇḍalam / dinarātritayodeti tejastimiratā kvacit //MU_6,34.96//",
    "GSP27moksop_u:16254": "kvacid bījarasollāsaḥ kvacit pāṣāṇamauninī / kvacin nadī rasavahā kvacit kusumavistṛtiḥ //MU_6,34.97//",
    "GSP27moksop_u:16255": "kvacit phalāvalīpākaḥ kvacit kvātho 'nalādibhiḥ / kvacic chaityaṃ himendvādi kvacit khādi nakiñcana //MU_6,34.98//",
    "GSP27moksop_u:16256": "kvacid ujjvalitākārā kvacit kṛṣṇā kvacit sitā / kvacin nīlātha haritā kvacid agniḥ kvacin mahī //MU_6,34.99//",
    "GSP27moksop_u:16257": "sarvātmatvāt sarvagatvāt sarvaśaktitayeddhayā / sarvatvād ekarūpaiva khād apy acchaiva sā parā //MU_6,34.100//",
    "GSP27moksop_u:16258": "cic cinoti yathātmānaṃ yena yatra yathā yadā / tat tathāśu bhavaty amburayād vīcyāditā yathā //MU_6,34.101//",
    "GSP27moksop_u:16259": "haṃsī krauñcī bakī kākī sarasīsārasī vṛkī / pikī balākā hariṇī vānarī kariṇī śunī //MU_6,34.102//",
    "GSP27moksop_u:16260": "caṭikā vañjulī śārī makṣikā ṣaṭpadī śukī / dhīś śrīr hrīḥ prītir ārtiś ca śavarī śarvarī śaśī //MU_6,34.103//",
    "GSP27moksop_u:16261": "etāsv anyāsu cānyāsu paribhramati yoniṣu / vivartamānā saṃsāre jalāvarte tṛṇaṃ yathā //MU_6,34.104//",
    "GSP27moksop_u:16262": "bibhety eṣā svasaṅkalpāt svaśabdād iva gardabhī / nānayā sadṛg anyāsti mugdhā bālābalā calā //MU_6,34.105//",
    "GSP27moksop_u:16263": "eṣā sā kathitā tubhyaṃ jīvaśaktir mayā mune / prākṛtācāravivaśā varākī paśudharmiṇī //MU_6,34.106//",
    "GSP27moksop_u:16264": "karmātmety abhidhāṃ prāptā śocyāsya paramātmanaḥ / anantaduḥkhabahalaṃ svayaṃ sambhramam āśritā //MU_6,34.107//",
    "GSP27moksop_u:16265": "asad evānayākrāntaṃ vināśi sahajaṃ malam / taṇḍuleneva kambūkam ananyac cānyavat sthitam //MU_6,34.108//",
    "GSP27moksop_u:16266": "anantavibhavabhraṣṭā daurbhāgyaparitāpinī / śocati prāpya jīvatvaṃ bhartṛhīneva nāyikā //MU_6,34.109//",
    "GSP27moksop_u:16267": "jaḍarater avalokaya śaktatāṃ nijapadasmaraṇena vineha yat / vrajati pṛṣṭham adhaḥpatanāya khād duraraghaṭṭaghaṭīpuṭapīṭhavat //MU_6,34.110//",
    "GSP27moksop_u:16268": "cetyonmukhacittattvavicāro nāma sargaḥ",
    "GSP27moksop_u:16269": "pañcatriṃśas sargaḥ",
    "GSP27moksop_u:16270": "īśvaraḥ: cinoty alīkam evaivaṃ duḥkhitāsmīti bhāvanāt / cid vadhūḥ kṣīvasuptaiva patitāsmīty alaṃ yathā //MU_6,35.1//",
    "GSP27moksop_u:16271": "amṛtaiva mṛtāsmīti viparyastamatir vadhūḥ / yathā rodity anaṣṭaiva naṣṭāsmīti tathaiva cit //MU_6,35.2//",
    "GSP27moksop_u:16272": "akāraṇaviparyastamatir bhrāntam api sthiram / yathā jagat paśyatīdaṃ tathāhantābhramaṃ citiḥ //MU_6,35.3//",
    "GSP27moksop_u:16273": "cittvaṃ hi kāraṇaṃ tasyās saṃsārānubhave citeḥ / na ca tatkāraṇaṃ kiñcic cittvānyatvātyasambhavāt //MU_6,35.4//",
    "GSP27moksop_u:16274": "evaṃ hi kāraṇābhāvāc cetyasyāsambhavād api / nāsau cin na ca tac cetyaṃ na ca tac cetyate tayā //MU_6,35.5//",
    "GSP27moksop_u:16275": "na dṛśyadarśanadraṣṭṛrūpaṃ tailam ivopale / na kartṛkarmakaraṇadṛg indāv iva kṛṣṇatā //MU_6,35.6//",
    "GSP27moksop_u:16276": "na manomeyamānāni nabhasīva navāṅkuraḥ / na ciccetanacetyādi nandane khadiro yathā //MU_6,35.7//",
    "GSP27moksop_u:16277": "nāhantvatvattvatattvādi parvatatvam ivāmbare / na cehatvānyadeśatve śaṅkhatvakṣv iva kajjalam //MU_6,35.8//",
    "GSP27moksop_u:16278": "nānānānā na cāpy antar aṇāv iva sumeravaḥ / na ca śabdārthaśabdaśrīr mahoṣaralatā yathā //MU_6,35.9//",
    "GSP27moksop_u:16279": "neti neti na caivārkamaṇḍale rajanī yathā / na vastutāvastute ca tuṣāreṣu yathoṣṇatā //MU_6,35.10//",
    "GSP27moksop_u:16280": "na śūnyatāśūnyate ca śilākośa iva drumaḥ / śūnyatāśūnyatā nāpi mahatī kha ivākhatā //MU_6,35.11//",
    "GSP27moksop_u:16281": "kevalaṃ kevalībhāvas svasthataivāvaśiṣyate / na kaścit kasyacid doṣo jñatayaitad avāpyate //MU_6,35.12//",
    "GSP27moksop_u:16282": "nañarthābhāvanāmātreṇānarthaḥ prasṛtaś citeḥ / nañarthabhāvanāmātreṇānartha upaśāmyati //MU_6,35.13//",
    "GSP27moksop_u:16283": "nañarthabhāvanāmātrād ṛte 'trāṅgopayujyate / na tṛṇaṃ na ca trailokyam iti svāyattatātra te //MU_6,35.14//",
    "GSP27moksop_u:16284": "svāyatta eva hy eṣo 'rtho dussādho 'bhāvanāt sthitaḥ / yad yan na sādhyate puṃsā tat kathaṃ kila labhyate //MU_6,35.15//",
    "GSP27moksop_u:16285": "nirvikalpādvitīyā cid yāsau sakalagā satī / paramaikā parā sācchā dīpikā tejasām api //MU_6,35.16//",
    "GSP27moksop_u:16286": "saiṣāvabhāsanakarī sarvagā nityanirmalā / nityoditā nirmanaskā nirvikārā nirañjanā //MU_6,35.17//",
    "GSP27moksop_u:16287": "ghaṭe paṭe vaṭe kuḍye śakaṭe vānare sure / asure sāgare bhūte nare nāge ca saṃsthitā //MU_6,35.18//",
    "GSP27moksop_u:16288": "sākṣivat tiṣṭhati satī spandate ca na kutracit / dīpaḥ prakāśanāyaiva karoti na punaḥ kriyām //MU_6,35.19//",
    "GSP27moksop_u:16289": "malināpy amalaiṣā sā vikalpāḍhyāvikalpinī / jaḍaivājaḍatāsārā nasarvā sarvam eva ca //MU_6,35.20//",
    "GSP27moksop_u:16290": "nirvikalpā parā sūkṣmā cic cinoti svasaṃvidam / vāta evāṅgamarmādi yathā yantrādi ceṣṭate //MU_6,35.21//",
    "GSP27moksop_u:16291": "rūpālokamanaskāravalitā cid abodhataḥ / bodhatas saiva bhavati naiṣā sadasatī yataḥ //MU_6,35.22//",
    "GSP27moksop_u:16292": "sā paraiva cid atyacchā cintām āyāti cetanāt / sādhur eva yathāsādhusaṃvitter durjanaiṣaṇām //MU_6,35.23//",
    "GSP27moksop_u:16293": "satamas svarṇam āyāti tāmratāṃ malamārjanāt / punaḥ kanakatām eti yathā cit paramā tathā //MU_6,35.24//",
    "GSP27moksop_u:16294": "śvāsopaśāntāv ādarśo yathaiti prathamāṃ sthitim / tathā sargam ihāgatya bodhāt svaṃ yāti cit padam //MU_6,35.25//",
    "GSP27moksop_u:16295": "svabhāvāvedanād asyās saṃsāras sampravartate / svabhāvavedanād eṣa tv asann evopaśāmyati //MU_6,35.26//",
    "GSP27moksop_u:16296": "yadā cittvāc cinoty antar anyatām asatīṃ tadā / ahantām iva samprāpya naśyatīvāpy anāśinī //MU_6,35.27//",
    "GSP27moksop_u:16297": "īṣatspandād adho yāti śṛṅgaprāntātalopalaḥ / yathā tathaiva saṃvitter adhaḥpāto mahācitaḥ //MU_6,35.28//",
    "GSP27moksop_u:16298": "rūpādīnāṃ tu sattaiṣā cetyam evāmalaiva cit / dvitvaikatve tv abodhotthe bodhena vilayaṃ gate //MU_6,35.29//",
    "GSP27moksop_u:16299": "sattāmātreṇa cittvasya bodhaś cittendriyādiṣu / ālokasattāmātreṇa vyavahāraḥ kriyāsv iva //MU_6,35.30//",
    "GSP27moksop_u:16300": "vātāt kanīnikāspandas taddīptir dṛṣṭir ucyate / tadbāhyapātitā rūpaṃ rūpabodhas tu cit parā //MU_6,35.31//",
    "GSP27moksop_u:16301": "tvaṅmārutau jaḍau tucchau tatsaṅgas sparśa ucyate / mananaṃ sparśasaṃvittis tatsaṃvittis tu cit parā //MU_6,35.32//",
    "GSP27moksop_u:16302": "gandhatanmātrapavanasambandho gandhasaṃvidaḥ / āsāṃ tu manasā hīnaṃ vedanaṃ paramaiva cit //MU_6,35.33//",
    "GSP27moksop_u:16303": "śabdatanmātraśravaṇaśaktes saṅgān mano vinā / suṣuptasadṛśī saṃvit paramā cid udāhṛtā //MU_6,35.34//",
    "GSP27moksop_u:16304": "kriyonmukhatvaṃ saṅkalpāt saṅkalpo mananakramaḥ / mananaṃ citsvakāluṣyam ātmā cin nirmalā bhavet //MU_6,35.35//",
    "GSP27moksop_u:16305": "cit prakāśātmikā nityā svātmany eva ca saṃsthitā / idam antar jagad dhatte sanniveśaṃ yathā śilā //MU_6,35.36//",
    "GSP27moksop_u:16306": "advitīyaṃ dadhānedaṃ vikārādivivarjitā / nāstam eti na codeti spandate no na vardhate //MU_6,35.37//",
    "GSP27moksop_u:16307": "saṅkalpāj jīvatām etya nissaṅkalpātmanātmanā / cij jaḍaṃ cājaḍaṃ bhāvaṃ bhāvayantī svayaṃ sthitā //MU_6,35.38//",
    "GSP27moksop_u:16308": "rathas tv asyās smṛto jīvo jīvasyāhaṅkṛtī rathaḥ / ahaṅkṛte ratho buddhis tathā buddher mano rathaḥ //MU_6,35.39//",
    "GSP27moksop_u:16309": "manasas tu rathaḥ prāṇaḥ prāṇasyākṣagaṇo rathaḥ / akṣaughasya ratho deho dehasya spandanaṃ rathaḥ //MU_6,35.40//",
    "GSP27moksop_u:16310": "spandanaṃ karma saṃsāro jarāmaraṇapañjaram / evaṃ pravartitaṃ cakram idam ādhivibhūtijam //MU_6,35.41//",
    "GSP27moksop_u:16311": "pratibhāsata evātmany asatsvapna ivātataḥ / manāg api na satyātma mṛgatṛṣṇāmbuvat sthitam //MU_6,35.42//",
    "GSP27moksop_u:16312": "rathas tv asyās smṛtaḥ prāṇaḥ kalanāyā munīśvara / yatra prāṇamarut tatra mananaṃ paritiṣṭhati //MU_6,35.43//",
    "GSP27moksop_u:16313": "yatra sthitaiṣā kalanā tad eva paricopati / yat prayāti vanaṃ vātyā tad eva parighūrṇate //MU_6,35.44//",
    "GSP27moksop_u:16314": "manasy ākāśasaṃlīne na prāṇaḥ paricopati / tejasy asattām āyāte na rūpam iva rājate //MU_6,35.45//",
    "GSP27moksop_u:16315": "prāṇe praśānte manute na mano 'ntar manāg api / vātyāyām upaśāntāyāṃ na rajo hi vikampate //MU_6,35.46//",
    "GSP27moksop_u:16316": "yatra prāṇamarud yāti manas tatraiva tiṣṭhati / yatra yatrānusarati rathas tatraiva sārathiḥ //MU_6,35.47//",
    "GSP27moksop_u:16317": "prāṇasampreritaṃ cittaṃ yāti deśāntaraṃ kṣaṇāt / kṣepaṇonmuktapāṣāṇa iva tan nānyathā javi //MU_6,35.48//",
    "GSP27moksop_u:16318": "yatra puṣpaṃ tatra gandho yatrāgnis tatra coṣṇatā / yatra prāṇo manas tatra yatrendus tatra tadruciḥ //MU_6,35.49//",
    "GSP27moksop_u:16319": "saṃvittiḥ pavanaspandān nāḍīsaṃsparśatas svataḥ / saṃvittes sphāratā cittam atas tat prāṇakoṭare //MU_6,35.50//",
    "GSP27moksop_u:16320": "sarvatra vidyate saṃvid vyomasvacchā jaḍājaḍe / kṣubhyatīva tu sā prāṇaspandād ity anubhūyate //MU_6,35.51//",
    "GSP27moksop_u:16321": "sattāmātrasvarūpeṇa jaḍeṣu samavasthitā / prāṇasambodhitodeti vedanātmatayājaḍe //MU_6,35.52//",
    "GSP27moksop_u:16322": "nānāsphārasamullāsair yaḥ pūrvaṃ parivalgitaḥ / prāṇo 'tīte tu manane sa evāśu na copati //MU_6,35.53//",
    "GSP27moksop_u:16323": "puryaṣṭake cit paramā sve mune pratibimbati / ādarśa eva pratimā dṛśyate nopalādiṣu //MU_6,35.54//",
    "GSP27moksop_u:16324": "manaḥ puryaṣṭakaṃ viddhi sarvakāryaikakāraṇam / tad eva bhedaiḥ kathitam anyais svāśayakalpitaiḥ //MU_6,35.55//",
    "GSP27moksop_u:16325": "yasmād udeti phalam ākuladṛśyajālaṃ tat tan na vastvitarad ity anubhūtam uccaiḥ / tasmān mano viparivarti hi dehadṛṣṭyā sarvaṃ tu tatparam avastv iti viddhi tat tvam //MU_6,35.56//",
    "GSP27moksop_u:16326": "manaḥprāṇaikyapratipādanaṃ nāma sargaḥ",
    "GSP27moksop_u:16327": "ṣaṭtriṃśas sargaḥ",
    "GSP27moksop_u:16328": "īśvaraḥ: mune śṛṇu kathaṃ kāryakāriṇī spandaśālinī / patantīva citiḥ puṃsām upaiti maraṇābhidhām //MU_6,36.1//",
    "GSP27moksop_u:16329": "prāktanais tair ihānyaiś ca svair manomananehitaiḥ / karmavātair vicitrehaiḥ paripīvaratāṃ gataiḥ //MU_6,36.2//",
    "GSP27moksop_u:16330": "manastvaṃ yā gatā śaktis sujaḍeva mune citeḥ / sā sphuraty anayā brahman svacitā sākṣibhūtayā //MU_6,36.3//",
    "GSP27moksop_u:16331": "asyāḥ prasādād iha sā cit kalaṅkavatī mune / jagadgandharvanagaraṃ karoti na karoti ca //MU_6,36.4//",
    "GSP27moksop_u:16332": "vinātmasattayā jīvo mūkas tiṣṭhati kuḍyavat / tatsattayā prasphurati nabhassampreritāśmavat //MU_6,36.5//",
    "GSP27moksop_u:16333": "yathā sphuraty atijaḍam ayo 'yaskāntasannidhau / tathā sphurati jīvo 'yaṃ sati sarvagate pare //MU_6,36.6//",
    "GSP27moksop_u:16334": "sarvasthayātmaśaktyaiva jīva eṣa sphuraty alam / makuro bimbam ādatte dravyān nāntassthitād api //MU_6,36.7//",
    "GSP27moksop_u:16335": "suvismṛtasvabhāvatvāc jīvo 'yaṃ jaḍatāṃ gataḥ / mohād vismṛtabhāvatvāc chūdratām iva saddvijaḥ //MU_6,36.8//",
    "GSP27moksop_u:16336": "pravismṛtasvabhāvā hi cic cittatvam upāgatā / mohopahatacittatvāt sumahān iva dīnatām //MU_6,36.9//",
    "GSP27moksop_u:16337": "jaḍayāvaśayā deho vātaśaktisamānayā / sañcālyate kalanayā pattraṃ vā vīcimālayā //MU_6,36.10//",
    "GSP27moksop_u:16338": "karmātmanā varākeṇa jīvena manasāmunā / cālyante dehayantrāṇi pāṣāṇā iva vāyunā //MU_6,36.11//",
    "GSP27moksop_u:16339": "śarīraśakaṭānāṃ hi karṣaṇe paramātmanā / manaḥprāṇodayau brahman kṛtau karmakarau dṛḍhau //MU_6,36.12//",
    "GSP27moksop_u:16340": "cij jaḍaṃ tūrarīkṛtya rūpaṃ jīvatvam eva ca / manoratham upāruhya vahatprāṇaturaṅgamam //MU_6,36.13//",
    "GSP27moksop_u:16341": "kvacij jātapadārthatvaṃ kvacin naṣṭapadārthatām / kvacid bahupadārthatvaṃ kvacin nānāpadārthatāṃ //MU_6,36.14//",
    "GSP27moksop_u:16342": "gateva bhinnevāsteccham atyajantī nijaṃ padam / jalateva taraṅgatvaṃ saivāseva sadoditā //MU_6,36.15//",
    "GSP27moksop_u:16343": "upajīvyātmano rūpaṃ paraṃ sphurati vṛttiṣu / ālokam upajīvyemaṃ rūpaśrīr dravyagā yathā //MU_6,36.16//",
    "GSP27moksop_u:16344": "paramātmani cittattve sthite sati nirāmaye / jīvo jīvati sālokaṃ dīpe sati gṛhaṃ yathā //MU_6,36.17//",
    "GSP27moksop_u:16345": "ādhayo vyādhayaś caiva prayānty asyāḥ prapīnatām / apām iva taraṅgatvaṃ vīcitvasyeva phenatā //MU_6,36.18//",
    "GSP27moksop_u:16346": "ādhivyādhibhir ākīrṇaś śarīrāmbhojaṣaṭpadaḥ / jīvo vaivaśyam āyāti taraṅgatvaṃ yathā payaḥ //MU_6,36.19//",
    "GSP27moksop_u:16347": "cicchaktis sarvaśaktitvān nāhaṃ cid iti bhāvanāt / svavaśaivaiti vaivaśyaṃ sūryadīptir ivāmbudaiḥ //MU_6,36.20//",
    "GSP27moksop_u:16348": "vaivaśyāśāvatī mauḍhyān na vindaty ātmasaṃvidam / ghanajāḍyaparābhūtas svāṅgāvadalanaṃ yathā //MU_6,36.21//",
    "GSP27moksop_u:16349": "prāṇavāyvanusandhānam asyā mohād vinaśyati / ghanamohavato jantos svakāryasmaraṇaṃ yathā //MU_6,36.22//",
    "GSP27moksop_u:16350": "athāṅgasaṃvido vātas spandaśakteś ca mohataḥ / na karoty anusandhānaṃ kuṣṭhī spandaiṣaṇaṃ yathā //MU_6,36.23//",
    "GSP27moksop_u:16351": "asaṃvitspandane dehe padmapattraṃ hṛdi sthitam / na sphuraty aparāmṛṣṭaṃ dārupattraṃ yathā bahiḥ //MU_6,36.24//",
    "GSP27moksop_u:16352": "nisspande padmapattre 'ntaḥ prāṇāś śāntiṃ prayānty amī / tālavṛnte yathāspande bahiḥ pavanaśaktayaḥ //MU_6,36.25//",
    "GSP27moksop_u:16353": "prāṇe śānte 'ntar asparśāj jīvo nipuṇamūkatām / yāti śānte nabhovāyāv adṛśyatvaṃ yathā rajaḥ //MU_6,36.26//",
    "GSP27moksop_u:16354": "virathaṃ vigatādhāraṃ manomātraṃ hi dṛśyate / tiṣṭhaty ātmany alabdhorvījalāditarubījavat //MU_6,36.27//",
    "GSP27moksop_u:16355": "iti vaikalyam āyāte karaṇaughe samantataḥ / nāśaṃ puryaṣṭake yāte dehaḥ patati niścalaḥ //MU_6,36.28//",
    "GSP27moksop_u:16356": "ciccetyacetanān mohāt spandam āyāti vāsanā / udīritā smaraty anyad anyad vismarati svayam //MU_6,36.29//",
    "GSP27moksop_u:16357": "hṛtpadmayantrasphuraṇāt sphuṭaṃ puryaṣṭakaṃ bhavet / hṛtpadmayantre vahanād ruddhe puryaṣṭakaṃ kṣayi //MU_6,36.30//",
    "GSP27moksop_u:16358": "dehe puryaṣṭakaṃ yāvad asti tāvat sa jīvati / śānte puryaṣṭake deho mṛta ity ucyate dvija //MU_6,36.31//",
    "GSP27moksop_u:16359": "viruddhamalasaṃrodhāc chedabhedadaśāvaśāt / na prasphurati hṛtpadmayantram abhyantare yadā //MU_6,36.32//",
    "GSP27moksop_u:16360": "tadā puryaṣṭakaṃ śāntim upaiti gagane śanaiḥ / saṃrodhite vātayantre yathā pavanasantatiḥ //MU_6,36.33//",
    "GSP27moksop_u:16361": "svāsaṃvittivaśāj jīvo vaivaśyam upagacchati / padmayantraṃ śarīrasthaṃ na vāhayati nissahaḥ //MU_6,36.34//",
    "GSP27moksop_u:16362": "vāsanā vimalā yeṣāṃ hṛdayān nāpasarpati / sthiraikarūpajīvās te jīvanmuktāś cirāyuṣaḥ //MU_6,36.35//",
    "GSP27moksop_u:16363": "saṃruddhe padmayantre hi prāṇe śāntim upāgate / dehaḥ pataty adhairyo 'yaṃ kāṣṭhaloṣṭasamaḥ kṣitau //MU_6,36.36//",
    "GSP27moksop_u:16364": "yathaiva vyomamaruti līnaṃ puryaṣṭakaṃ bhavet / tathaiva tatraiva tadā layam eti mano mune //MU_6,36.37//",
    "GSP27moksop_u:16365": "sucirābhyastabhāvasthavāsanānucitaṃ manaḥ / yatra tatra bhramaṃ svarganarakādiṃ prapaśyati //MU_6,36.38//",
    "GSP27moksop_u:16366": "śarīraṃ śavatām eti manomārutavarjitam / gate gṛhajane dūraṃ gṛhaṃ saṃśūnyatām iva //MU_6,36.39//",
    "GSP27moksop_u:16367": "sarvagā cic cetanato jīvībhūya manassthitā / puryaṣṭakavapur bhūtvaivātivāhikadehinī //MU_6,36.40//",
    "GSP27moksop_u:16368": "tanmātrapañcakaṃ cittvaṃ kroḍīkṛtya vyavasthitā / svapnabhramavad ākāraṃ bhāvāt sthūlaṃ prapaśyati //MU_6,36.41//",
    "GSP27moksop_u:16369": "dṛḍhabhāvanayā paścāt tatraiva rasaśālinī / ātivāhikadehatvaṃ vismaraty akhilaṃ kṣaṇāt //MU_6,36.42//",
    "GSP27moksop_u:16370": "asaty eva śarīre 'smin kṛtā kṛtrimabhāvanā / nayaty asatyaṃ satyatvaṃ satyaṃ cāsatyatām api //MU_6,36.43//",
    "GSP27moksop_u:16371": "sarvagā hi cid aṃśena jīvībhūya bhaven manaḥ / manaḥ puryaṣṭakaratham ākrāmati tato jagat //MU_6,36.44//",
    "GSP27moksop_u:16372": "puryaṣṭakaṃ vātamayaṃ deham utthāpayaty alam / hṛtsthaṃ hi vetāla iva jīva ity ucyate tadā //MU_6,36.45//",
    "GSP27moksop_u:16373": "kṣīṇe puryaṣṭake cittaṃ yadā vyomani līyate / tadā sphurati no deho mṛta ity ucyate 'pi ca //MU_6,36.46//",
    "GSP27moksop_u:16374": "svabhāvavaśato jīvo vismṛtyāśaktim ṛcchati / vairasyāt kālavaśataḥ parṇaṃ jarjaratām iva //MU_6,36.47//",
    "GSP27moksop_u:16375": "jīvaśaktyāparāmṛṣṭe niruddhe padmayantrake / prāṇe saṃrodham āyāte mriyate mānavo mune //MU_6,36.48//",
    "GSP27moksop_u:16376": "yathā jātāni jātāni tāny athānyāni kālataḥ / vṛkṣāt parṇāni śīryante śarīrāṇi tathā nṛṇām //MU_6,36.49//",
    "GSP27moksop_u:16377": "jāyante ca mriyante ca śarīrāṇi śarīriṇām / pādapānāṃ ca parṇāni kā tatra paridevanā //MU_6,36.50//",
    "GSP27moksop_u:16378": "cidambudhau sphuranty etā dehabudbudapaṅktayaḥ / itaś cānyā itaś cānyā etāsv āsthā na dhīmataḥ //MU_6,36.51//",
    "GSP27moksop_u:16379": "sarvagāpi cid etasmiṃś cetasi pratibimbate / padārtham antar ādatte nānyo hi makurād ṛte //MU_6,36.52//",
    "GSP27moksop_u:16380": "cidamalanabhasi prasannarūpāḥ parivitate tadatanmaye sphuranti / kalakalamukharās sphuṭābhirāmā vividhaśarīravimohatāpanadyaḥ //MU_6,36.53//",
    "GSP27moksop_u:16381": "dehapātavicāro nāma sargaḥ",
    "GSP27moksop_u:16382": "saptatriṃśas sargaḥ",
    "GSP27moksop_u:16383": "vasiṣṭhaḥ: candrārdhaśekharadhara cittattvasya mahātmanaḥ / anantasyaikarūpasya dvitvaṃ katham ivāgatam //MU_6,37.1//",
    "GSP27moksop_u:16384": "kathaṃ ca tan mahādeva rūḍhaṃ sat kālaparyayāt / bhaved duḥkhopaghātāya prajñayā vinivāritam //MU_6,37.2//",
    "GSP27moksop_u:16385": "īśvaraḥ: sarvaśaktir hi cid brahma sad ekaṃ vidyate yadā / tadā nirmūla evāyaṃ dvitvaikatvalayodayaḥ //MU_6,37.3//",
    "GSP27moksop_u:16386": "sati dvitve kilaikaṃ syāt saty ekatve dvirūpatā / kale dve eva cidrūpaṃ cidrūpatvāt tad apy asat //MU_6,37.4//",
    "GSP27moksop_u:16387": "ekābhāvād abhāvo 'tra caikatvadvitvayor dvayoḥ / ekaṃ vinā dvitīyaṃ na na dvitīyaṃ vinaikatā //MU_6,37.5//",
    "GSP27moksop_u:16388": "kāryakāraṇayor ekasāratvād ekarūpatā / phalāntasyāpi bījāder vikārādi hi kalpanā //MU_6,37.6//",
    "GSP27moksop_u:16389": "cittvaṃ cetyavikalpena svayaṃ sphurati tanmayam / vikārādi tad evātas tatsāratvān na bhidyate //MU_6,37.7//",
    "GSP27moksop_u:16390": "vikārādivikalpo 'yaṃ tata utthāya vastuṣu / yāti sārthakatām nānākāryakāraṇakādibhiḥ //MU_6,37.8//",
    "GSP27moksop_u:16391": "taraṅgas salile 'toyam ato 'yaṃ yasya te sa naḥ / śaśaśṛṅgasamas so 'pi yasya satyaṃ sa khāṅkuraḥ //MU_6,37.9//",
    "GSP27moksop_u:16392": "vastubodhe 'tra sampanne tavālaṃ vāgvikalpitaiḥ / vyavacchedādi duśchedaṃ vaco vāktvāt kila dvija //MU_6,37.10//",
    "GSP27moksop_u:16393": "brahmaṇas sarvaśaktitvaṃ tattvato na vibhidyate / svam aṅga kaṇakallolajālādy ambudhivāriṇaḥ //MU_6,37.11//",
    "GSP27moksop_u:16394": "puṣpapallavapattrādi latāyā netarad yathā / dvitvaikatve jagattvādi tvattāhantvaṃ tathā citeḥ //MU_6,37.12//",
    "GSP27moksop_u:16395": "deśakālavikārādibhedaś cidracitas tu yat / tac cid eveti te proktaṃ na praśno 'tra tavocitaḥ //MU_6,37.13//",
    "GSP27moksop_u:16396": "deśakālakriyāsattāniyatyādyāś ca śaktayaḥ / cidātmikā eva cites sattvāt sampatitās svataḥ //MU_6,37.14//",
    "GSP27moksop_u:16397": "cic ca carcitacetyeha cid brahmādyabhidhā smṛtā / yathā vīcyabhidhārhatve sthitam ambu taraṅgitam //MU_6,37.15//",
    "GSP27moksop_u:16398": "ahambhāvataraṅgasya cidvilāsamahāmbudheḥ / taraṅgitatvam iva yan na tāvac cetyatāṃ gatam //MU_6,37.16//",
    "GSP27moksop_u:16399": "tad etat paramaṃ brahma satyeśvaraśivādibhiḥ / śūnyaikaparamātmādināmabhiḥ parigīyate //MU_6,37.17//",
    "GSP27moksop_u:16400": "evaṃrūpapadātītaṃ yad rūpaṃ paramātmanaḥ / tan na nāmārham amalaṃ viṣayo na girāṃ ca tat //MU_6,37.18//",
    "GSP27moksop_u:16401": "yad idaṃ dṛśyate tasyās tal latāyā mahāciteḥ / phalapallavapuṣpādi na bhinnaṃ tanmayaṃ yataḥ //MU_6,37.19//",
    "GSP27moksop_u:16402": "mahāciccetyacayanāc cid bhavaty abhidhāvatī / sā jīvatvaṃ sa bāhyatvaṃ tad advi dvīva paśyati //MU_6,37.20//",
    "GSP27moksop_u:16403": "svayam anyeyam asmīti bhāvayitvā svabhāvataḥ / anyatām iva saṃyāti svasaṅkalpātmikāṃ svatām //MU_6,37.21//",
    "GSP27moksop_u:16404": "akalaṅkena rūpeṇa rūpaṃ yat svakalaṅkavat / saṃsārapatitaṃ prāpya cetanenaiva cetitam //MU_6,37.22//",
    "GSP27moksop_u:16405": "cidvapus svayam evaitad ekato yāti jīvatām / cittattvasyāvabhāsena jīvo jīvati tanmayaḥ //MU_6,37.23//",
    "GSP27moksop_u:16406": "ātivāhikadehā cij jīvatāṃ samupāgatā / bhāvanāt pañcakībhūtā dravyam asmīti vetty alam //MU_6,37.24//",
    "GSP27moksop_u:16407": "tad dravyaṃ prāṇinā bhuktam āśu gacchati vīryatām / tato 'haṃ prāṇavāñ jāto vettīty anubhavātmakam //MU_6,37.25//",
    "GSP27moksop_u:16408": "ahantādikrameṇāśu pañcakānubhavakramāt / sthāvaraṃ jaṅgamaṃ yad yad vetti tat tad bhavaty alam //MU_6,37.26//",
    "GSP27moksop_u:16409": "kākatālīyayogena dṛḍhābhyāsakṣayeṇa ca / vāsanāntarasaṃśleṣāt pūrvam ākāram ujjhati //MU_6,37.27//",
    "GSP27moksop_u:16410": "dvitvasvasaṃvidā dvitvam ekasyaiva pravartate / puṃso vetālasamparkād vetāla iva bhāsuraḥ //MU_6,37.28//",
    "GSP27moksop_u:16411": "advitvavedanād dvitvam ātmano vinivartate / na karomīti saṅkalpāt puruṣasyeva kartṛtā //MU_6,37.29//",
    "GSP27moksop_u:16412": "paramārthatayā dvitvaṃ na kilātmani vidyate / avikārādimattvena sarvagatvena sarvadā //MU_6,37.30//",
    "GSP27moksop_u:16413": "yat svasaṅkalparacitam asaṅkalpakṣayaṃ hi tat / yathā mune manorājyaṃ gandharvanagaraṃ yathā //MU_6,37.31//",
    "GSP27moksop_u:16414": "saṅkalparacanaṃ kleśo na saṅkalpavināśanam / saṅkalpayatno gandharvapuryās sṛṣṭau na tu kṣaye //MU_6,37.32//",
    "GSP27moksop_u:16415": "puṣṭasaṅkalpamātreṇa yad idaṃ duḥkham āgatam / tad asaṅkalpamātreṇa kṣayi kātra kadarthanā //MU_6,37.33//",
    "GSP27moksop_u:16416": "yat kiñcid api saṅkalpya naro duḥkhe nimajjati / na kiñcid api saṅkalpya sukham akṣayam aśnute //MU_6,37.34//",
    "GSP27moksop_u:16417": "saṅkalpavyālanirmuktaṃ sthitaṃ cet tava cetanam / tadānandavanodyāne tvam uccaiḥ parirājase //MU_6,37.35//",
    "GSP27moksop_u:16418": "svavivekānilaiḥ kṛtvā saṅkalpajaladakṣayam / parāṃ nirmalatām ehi śaradīva nabho'ntaram //MU_6,37.36//",
    "GSP27moksop_u:16419": "saṅkalpasaritaṃ mattāṃ matiyantreṇa śoṣayan / tatrohyamānam ātmānaṃ samāśvāsya bhavāmanāḥ //MU_6,37.37//",
    "GSP27moksop_u:16420": "saṅkalpānilanirdhūtaṃ bhrāntaṃ parṇatṛṇāṃśavat / bhūtākāśe tvam ātmānam avalambyāvalokaya //MU_6,37.38//",
    "GSP27moksop_u:16421": "svasaṅkalpakakāluṣyaṃ vinivāryātmanātmanaḥ / paraṃ prasādam āsādya paramānandavān bhava //MU_6,37.39//",
    "GSP27moksop_u:16422": "sarvaśaktitayehātmā yad yathā bhāvayaty alam / tat tathā paśyati tadā svasaṅkalpavijṛmbhitam //MU_6,37.40//",
    "GSP27moksop_u:16423": "saṅkalpamātram evedaṃ jagan mithyā samutthitam / asaṅkalpanamātreṇa brahman kvāpi vilīyate //MU_6,37.41//",
    "GSP27moksop_u:16424": "saṅkalpavātavalitaṃ janmajvālākadambakam / asaṅkalpānilasparśād dīpavat pariśāmyati //MU_6,37.42//",
    "GSP27moksop_u:16425": "tṛṣṇākarañjalatikām imāṃ rūḍhim upāgatām / saṅkalpamūloddharaṇāt pariśoṣavatīṃ kuru //MU_6,37.43//",
    "GSP27moksop_u:16426": "pratibhāsasamutthānaṃ pratibhāsaparikṣayam / yathā gandharvanagaraṃ tathā saṃsṛtivibhramaḥ //MU_6,37.44//",
    "GSP27moksop_u:16427": "prākṛto 'smīti vismṛtyā tāvac chocati bhūmipaḥ / bhūmipo 'smīti sañjātā yāvan nāsya hṛdi smṛtiḥ //MU_6,37.45//",
    "GSP27moksop_u:16428": "naśyate jātayā brahman prāksmṛtir vartamānayā / śaradevopagatayā prāvṛḍ jāḍyavikāriṇī //MU_6,37.46//",
    "GSP27moksop_u:16429": "ghanapravāhā yaiva syāc cittehā saiva vardhate / ya evoccais svaras tantryās sa evākrāmati śrutim //MU_6,37.47//",
    "GSP27moksop_u:16430": "aham eko 'ham ātmā tv ity ekāṃ bhāvaya bhāvanām / tayā bhāvanayā yuktas sa eva tvaṃ bhavasy alam //MU_6,37.48//",
    "GSP27moksop_u:16431": "evaṃ hy asambhavad idaṃ tv avibhāgabhāsvad brahmatvam uttamapadaṃ param eva devaḥ / pūjāṃśapūjanasupūjakapūjyarūpaṃ kiñcin nakiñcid iva cittapanaikamūrtiḥ //MU_6,37.49//",
    "GSP27moksop_u:16432": "devaikyapratipādanaṃ nāma sargaḥ",
    "GSP27moksop_u:16433": "aṣṭatriṃśas sargaḥ",
    "GSP27moksop_u:16434": "īśvaraḥ: itthaṃ sthitam idaṃ viśvaṃ sadasad devarūpi ca / dvaitaikyapadanirmuktaṃ muktadvaitaikyam apy uta //MU_6,38.1//",
    "GSP27moksop_u:16435": "citeḥ kalaṅkavad rūpam iti saṃsāritāṃ gatam / akalaṅkam asaṃsāri tac cābhinnaṃ dvayātmakam //MU_6,38.2//",
    "GSP27moksop_u:16436": "iyam asmīti samprāptakalaṅkā cin nibadhyate / etām eva kalāṃ buddhvā svatvābhinnāṃ vimucyate //MU_6,38.3//",
    "GSP27moksop_u:16437": "cid arthākāratābhāvād dvitvāt sattvaṃ samujjhatī / sukhaduḥkhāditāṃ dhatte nasatyāṃ sad iti kṣaṇāt //MU_6,38.4//",
    "GSP27moksop_u:16438": "śuddhā niraṃśā satyaikā sattā cetyevamādibhiḥ / vimuktā nāmaśabdārthais sarvais sarvātmikāpi kham //MU_6,38.5//",
    "GSP27moksop_u:16439": "sarvaṃ nirupamaṃ śāntaṃ manaso 'nte trimārgagam / brahmedaṃ bṛṃhitaṃ brāhmyā śaktyākāśanikāśayā //MU_6,38.6//",
    "GSP27moksop_u:16440": "vasiṣṭhaḥ: manasā manasi cchinne sarvākṣaprasavātmani / dvitīye 'tha tṛtīye vā pade kim avaśiṣyate //MU_6,38.7//",
    "GSP27moksop_u:16441": "yāvat kilātmanas sattā mahāsattaiva tāvatī / samastāstamaye jāte sattā keva kutaś ca kā //MU_6,38.8//",
    "GSP27moksop_u:16442": "īśvaraḥ: manasā manasi cchinne svendriyāvayavātmani / vicāreṇa samādhānāt prayogeṇa jayena vā //MU_6,38.9//",
    "GSP27moksop_u:16443": "dvaitaikyakalanābhede galite kalitātmani / satyāloke jagajjāle procchūne vilayaṃ gate //MU_6,38.10//",
    "GSP27moksop_u:16444": "śiṣyate śīrṇasaṃsārakalanākalanātmikā / bhṛṣṭabījopamā sattā jīvasya citināmikā //MU_6,38.11//",
    "GSP27moksop_u:16445": "paśyantīnāmakalitā tyajantī cetyacarvaṇam / manomahābhranirmuktaśaradākāśakośavat //MU_6,38.12//",
    "GSP27moksop_u:16446": "śuddhā cid bhāvamātrasthā cetyaciccāpalād gatā / adūraviprakṛṣṭeśā padopanatipāvanī //MU_6,38.13//",
    "GSP27moksop_u:16447": "cid vyomātmeti kalitā galitākhilakalpanā / samastasāmānyavatī nāvatīrṇabhavārṇavā //MU_6,38.14//",
    "GSP27moksop_u:16448": "apunarbodhasauṣuptapadapāṇḍityapīvarī / pāram āsādya viśrāntā ciraśrāntā tate pade //MU_6,38.15//",
    "GSP27moksop_u:16449": "etat te manasi kṣīṇe kathitaṃ prathamaṃ padam / dvitīyaṃ śṛṇu viprendra śakter asyās supāvanam //MU_6,38.16//",
    "GSP27moksop_u:16450": "eṣaiva mananonmuktā cicchaktiś śāntiśālinī / sarvajyotistamomuktavitatākāśasundarī //MU_6,38.17//",
    "GSP27moksop_u:16451": "ghanasauṣuptalekhāvacchilāntassanniveśavat / saindhavāntasstharasavad vātāntasspandaśaktivat //MU_6,38.18//",
    "GSP27moksop_u:16452": "kālenāyāti tatraiva parāṃ pariṇatiṃ yadā / śabdaśaktir ivākāśe paramākāśagā tadā //MU_6,38.19//",
    "GSP27moksop_u:16453": "cetyāṃśonmukhatāṃ nūnaṃ tyajanty ambv iva cāpalam / vātalekheva calanaṃ puṣpalekheva saurabham //MU_6,38.20//",
    "GSP27moksop_u:16454": "kālatākāśate tyaktvā sakale cāpale 'malā / na jaḍāṃ nājaḍāṃ sphārāṃ dhatte sattām anāmikām //MU_6,38.21//",
    "GSP27moksop_u:16455": "dikkālādyanavacchinnāṃ mahāsattāpadād gatām / turyaturyāṃśakalitām akalaṅkām anāmayām //MU_6,38.22//",
    "GSP27moksop_u:16456": "kāñcid eva viśālākṣasākṣivat samavasthitām / sarvatas sarvadā sarvaprakārāsvādatatparām //MU_6,38.23//",
    "GSP27moksop_u:16457": "eṣā dvitīyā padatā kathitā tava suvrata / tṛtīyaṃ śṛṇu vakṣyāmi padaṃ padavidāṃ vara //MU_6,38.24//",
    "GSP27moksop_u:16458": "eṣā dṛk cetyagalanād anāmārthapadaṃ gatā / brahmātmatvādiśabdārthād atītodeti kevalam //MU_6,38.25//",
    "GSP27moksop_u:16459": "sthairyeṇa kālatas svācchyān niṣkalaṅkapadātmanā / turyātītādināmatvād api yāti paraṃ padam //MU_6,38.26//",
    "GSP27moksop_u:16460": "sā parāt paramā kāṣṭhā pradhānaṃ śivabhāvataḥ / nityaikā niravacchedyā tṛtīyā pāvanī sthitiḥ //MU_6,38.27//",
    "GSP27moksop_u:16461": "ciram asyāṃ pratiṣṭhāyāṃ sarvāśādhvānadūragā / sā mamāpy aṅga vacasāṃ na samāyāti gocaram //MU_6,38.28//",
    "GSP27moksop_u:16462": "trimārgakalanātītam iti te kathitaṃ mune / tiṣṭhaitasmin pade nityam iti devas sanātanaḥ //MU_6,38.29//",
    "GSP27moksop_u:16463": "etanmayam idaṃ viśvaṃ mune tanmayavedanāt / satyasaṃvedanān nedaṃ na ca nedaṃ munīśvara //MU_6,38.30//",
    "GSP27moksop_u:16464": "nedaṃ pravartate kiñcin nedaṃ kiñcit nivartate / śāntaṃ samasamābhāsam akham eva khakośavat //MU_6,38.31//",
    "GSP27moksop_u:16465": "advaitaikyād asaṅkṣobhād ghanāghanatayā tathā / avikārādimattvāc ca nityānityatayā ciram //MU_6,38.32//",
    "GSP27moksop_u:16466": "cidghanātmatayā śailakośānāṃ jagatām api / manāg api na bhedo 'sti satām apy asatām iva //MU_6,38.33//",
    "GSP27moksop_u:16467": "samastaṃ sac chivaṃ śāntam atītaṃ vāgvilāsataḥ / om ity asya ca tanmātrāt turyāṃśāt param om iti //MU_6,38.34//",
    "GSP27moksop_u:16468": "vālmīkiḥ: ity uktavān amaladṛk pariṇāmato 'smin sphāre pade samupaśāntaravābhirāmaḥ / tūṣṇīm atiṣṭhad amunā muninā ca sārdhaṃ saṃśāntavṛttir atha tatra muhūrtam īśaḥ //MU_6,38.35//",
    "GSP27moksop_u:16469": "parameśvaropadeśo nāma sargaḥ",
    "GSP27moksop_u:16470": "ekonacatvāriṃśas sargaḥ",
    "GSP27moksop_u:16471": "vasiṣṭhaḥ: tato muhūrtena haro gaurīkamalinīsaraḥ / madvikāsonmukhas svairaṃ vikāsaṃ bahir ādade //MU_6,39.1//",
    "GSP27moksop_u:16472": "dṛktrayaṃ darśayām āsa mukhāt kālavaśoditam / rodassamudgakād arkaratnarāśim ivoditam //MU_6,39.2//",
    "GSP27moksop_u:16473": "akāladvādaśādityadinatejas sa saṃharan / niśām anāśayaṃś ceṣad īśo mām āha mānitam //MU_6,39.3//",
    "GSP27moksop_u:16474": "mune mananam āhūya svasattaivāśu mīyatām / tvam artham āharāhāryaṃ pavanas spandatām iva //MU_6,39.4//",
    "GSP27moksop_u:16475": "draṣṭavyam iha yat kiñcit tad dṛṣṭaṃ kiṃ śamabhramaiḥ / na hi heyam upādeyaṃ veha paśyāmi tadvidaḥ //MU_6,39.5//",
    "GSP27moksop_u:16476": "śāntyaśāntimayān etān vikalpān galitān asi / vibuddhavān yathāsthityā tvaṃ tvam eva bhavātmadṛk //MU_6,39.6//",
    "GSP27moksop_u:16477": "imāṃ dṛśyadaśām āśu bālabodhāya vā punaḥ / samāśritya maduktaṃ tvaṃ śṛṇu tūṣṇīṃsthitena kim //MU_6,39.7//",
    "GSP27moksop_u:16478": "ity uktvā bāhyabodhasthaṃ mām avekṣya triśūladhṛt / kurvan prāharad ajyotsnāsarasīnduṃ sitotpalam //MU_6,39.8//",
    "GSP27moksop_u:16479": "[īśvaraḥ:] audāsīnyena dehānāṃ cit svaspandeṣu kāraṇam / tadātmanām atattvānāṃ śūnyaṃ kham iva bhūruhām //MU_6,39.9//",
    "GSP27moksop_u:16480": "citā sañcetyate deho na tu sañcālyate kvacit / prabhur draṣṭaiva bhavati kartā bhavati karmakṛt //MU_6,39.10//",
    "GSP27moksop_u:16481": "prāṇenedaṃ dehagehaṃ parisphurati yantravat / prāṇahīnaṃ parispandaṃ tyaktvā tiṣṭhati mūkavat //MU_6,39.11//",
    "GSP27moksop_u:16482": "cālanī pāvanī śaktiś śaktis saṃvedanī citeḥ / sāmūrtā khād api svacchā svasattaivātra kāraṇam //MU_6,39.12//",
    "GSP27moksop_u:16483": "vinaśyataḥ prāṇadehau viyogātmaka eva ca / cidātmā khād api svaccho na vinaśyati kiṃ bhramaiḥ //MU_6,39.13//",
    "GSP27moksop_u:16484": "manaḥprāṇamaye dehe cittattvaṃ parirājate / makure cāmalābhāse pratibimbaṃ pravartate //MU_6,39.14//",
    "GSP27moksop_u:16485": "sad apy agragataṃ vastu pratibimbakriyāṃ prati / yathā nāsti malopete makure munināyaka //MU_6,39.15//",
    "GSP27moksop_u:16486": "tathā nāsti gataprāṇe vidyamāne 'pi dehake / sarvagāpi cid anyūnā bodhaspandādikaṃ prati //MU_6,39.16//",
    "GSP27moksop_u:16487": "bodhāt kalaṅkavikalā cid eva paramā śivam / vidur devaṃ tadabhyāsaṃ sarvasattārthadaṃ tathā //MU_6,39.17//",
    "GSP27moksop_u:16488": "sa haris sa śivas so 'jas sa brahmā sa sureśvaraḥ / anilānalacandrārkavapus sa parameśvaraḥ //MU_6,39.18//",
    "GSP27moksop_u:16489": "sa eva sarvagātmātmā cit saṃvic cetanas smṛtaḥ / deveśo dehabhṛd dhātā devadevo divaspatiḥ //MU_6,39.19//",
    "GSP27moksop_u:16490": "mahācitas samullāsāt samudyantīva kecana / ye nāma te jagaty ete brahmaviṣṇuharādayaḥ / kaṇās taptāyasa iva vāridher iva bindavaḥ //MU_6,39.20//",
    "GSP27moksop_u:16491": "teṣv īṣadbhramabhūteṣu jāteṣv iva parāt padāt / sthiteṣu bhramabījeṣu kalpanājālakartṛṣu //MU_6,39.21//",
    "GSP27moksop_u:16492": "sahasraśataśākheyam avidyodeti pīvarī / vedavedārthadevādijīvajālajaṭāvatī //MU_6,39.22//",
    "GSP27moksop_u:16493": "tatas tv asyā anantāyāḥ prasṛtāyāḥ punaḥ punaḥ / sampannadeśakālāyāḥ kṣamas syād varṇanāsu kaḥ //MU_6,39.23//",
    "GSP27moksop_u:16494": "brahmaviṣṇuharādīnāṃ mato yaḥ paramaḥ pitā / mūlabījaṃ mahādevaḥ pallavānām iva drumaḥ //MU_6,39.24//",
    "GSP27moksop_u:16495": "sa brahmatattvādyabhidhas sarvasaṃvedanaikakṛt / sarvasattāprado bhāsvān vandyo 'bhyarcyaś ca tadvidām //MU_6,39.25//",
    "GSP27moksop_u:16496": "pratyakṣavastuviṣayas sarvatraiva sadoditaḥ / saṃvedanātmakatayā gatayā sarvagocaram //MU_6,39.26//",
    "GSP27moksop_u:16497": "na tasyāhvānamantrādi kiñcid evopayujyate / nityāhūtas sa sarvastho labhyate sarvatas svacit //MU_6,39.27//",
    "GSP27moksop_u:16498": "yāṃ yāṃ vastudaśāṃ yāsi tata eva mune śivam / svarūpaṃ samavāpnoṣi rūpālokamanodṛśā //MU_6,39.28//",
    "GSP27moksop_u:16499": "ādyaṃ pūjyaṃ namaskāryaṃ stutyam arghyaṃ sureśvaram / enaṃ taṃ viddhi vedyānāṃ sīmāntaṃ mahatām api //MU_6,39.29//",
    "GSP27moksop_u:16500": "evam ātmānam ālokya jarāśokabhayāpaham / sambhṛṣṭabījavaj jantur na bhūyaḥ parirohati //MU_6,39.30//",
    "GSP27moksop_u:16501": "sakalajantuṣu jantupadapradaṃ viditam ādyam upāsya yatavrata / tvam ajam ātmamayaṃ paramaṃ padaṃ bhavasi kiṃ parimajjasi dṛṣṭiṣu //MU_6,39.31//",
    "GSP27moksop_u:16502": "devatānirṇayo nāma sargaḥ",
    "GSP27moksop_u:16503": "catvāriṃśas sargaḥ",
    "GSP27moksop_u:16504": "īśvaraḥ: tataṃ cidrūpam evaikaṃ sarvasattāntarasthitam / svānubhūtimayaṃ śuddhaṃ devaṃ rudreśvarā viduḥ //MU_6,40.1//",
    "GSP27moksop_u:16505": "bījaṃ samastabījānāṃ sāraṃ saṃsārasaṃsṛteḥ / karmaṇāṃ paramaṃ karma ciddhātuṃ viddhi nirmalam //MU_6,40.2//",
    "GSP27moksop_u:16506": "kāraṇaṃ kāraṇaughānām akāraṇam anābilam / bhāvanaṃ bhāvanāṃśānām abhāvyam abhavātmakaṃ //MU_6,40.3//",
    "GSP27moksop_u:16507": "cetanaṃ cetanaughānāṃ cetanātmani cetitam / acetyacetanaṃ cetyaṃ paramaṃ bhūribhāsanam //MU_6,40.4//",
    "GSP27moksop_u:16508": "ālokālokam amalam anālokyam alokajam / abījaṃ jīvabījaughaṃ cidghanaṃ vimalaṃ viduḥ //MU_6,40.5//",
    "GSP27moksop_u:16509": "asatyaṃ sanmayaṃ śāntaṃ satyāsatyavivarjitam / mahāsattādisantānaṃ cinmātraṃ viddhi netarat //MU_6,40.6//",
    "GSP27moksop_u:16510": "svayaṃ bhavati rāgātmā rañjako rañjanaṃ rajaḥ / svayam ākāśam apy āśu kuḍyaṃ bhavati maṇḍitam //MU_6,40.7//",
    "GSP27moksop_u:16511": "asmiṃś cittejasi sphāre jaganmarumarīcayaḥ / sphuritāḥ prasphuriṣyanti prasphuranti ca koṭiśaḥ //MU_6,40.8//",
    "GSP27moksop_u:16512": "svasattāmātrasampannam idam asmin svatejasi / na kiñcid api sampannam anyad auṣṇyād ivānale //MU_6,40.9//",
    "GSP27moksop_u:16513": "garbhīkṛtamahāmeruṃ paramāṇum amuṃ viduḥ //MU_6,40.10//",
    "GSP27moksop_u:16514": "garbhīkṛtamahākalpo nimeṣo 'yam udāhṛtaḥ / ākrāntakalpenānena na santyaktā nimeṣatā //MU_6,40.11//",
    "GSP27moksop_u:16515": "vālāgrakād apy aṇunā vyāptānenākhilā mahī / saptābdhivalayāpy urvī nāsyāntam adhigacchati //MU_6,40.12//",
    "GSP27moksop_u:16516": "akurvann eva saṃsāraracanāṃ kartṛtāṃ gataḥ / kurvann eva mahākarma na karoty eva kiñcana //MU_6,40.13//",
    "GSP27moksop_u:16517": "dravyam apy eva nirdravyo nirdravyo 'pi hi dravyavat / akāyo 'pi mahākāyo mahākāyo 'py akāyavān //MU_6,40.14//",
    "GSP27moksop_u:16518": "adyāpy eṣa sadā prātaḥ prātar apy adyatāṃ gataḥ / na cāyam adya na prātas tv adya prātaś ca vā sadā //MU_6,40.15//",
    "GSP27moksop_u:16519": "huṇḍubhillighale mattaśulupiṇṭhilisālaghe / vellighillisalāvolalāsaguggulusussunī //MU_6,40.16//",
    "GSP27moksop_u:16520": "ityādy anarthakaṃ vākyaṃ tathā satyaṃ sa eva ca / na tad asti na yat sa syān na tad asti na yat tv asau //MU_6,40.17//",
    "GSP27moksop_u:16521": "yasmai sarvaṃ yatas sarvaṃ yas sarvaṃ sarvataś ca yaḥ / yaś ca sarvamayo nityaṃ tasmai sarvātmane namaḥ //MU_6,40.18//",
    "GSP27moksop_u:16522": "pattrāntarālagahanena vilāsavatyā helāvilolaghanagarjitayā malena / mallena mallapadamālitamālavānāṃ lakṣmīlatāvivalitā valiteva puṣṭiḥ //MU_6,40.19//",
    "GSP27moksop_u:16523": "maheśvaravarṇanaṃ nāma sargaḥ",
    "GSP27moksop_u:16524": "ekacatvāriṃśas sargaḥ",
    "GSP27moksop_u:16525": "īśvaraḥ: ityādikāpi śabdānām arthaśrīs satyarūpiṇī / tasmin sarveśvare sarvasattāmaṇisamudgake //MU_6,41.1//",
    "GSP27moksop_u:16526": "kā nāma vimalā bhāsas tasmin paramacinmaṇau / na kacanti vicinvanti vicitrāṇi jaganti yāḥ //MU_6,41.2//",
    "GSP27moksop_u:16527": "eṣā bījakaṇāntassthā citsattā svavapurmayam / buddhvā mṛtkālavāryādi karoty aṅkuracodanam //MU_6,41.3//",
    "GSP27moksop_u:16528": "phenāvartavivartāntarvartinī rasarūpiṇī / kacitendriyasambandhe karoti spandam ambhasām //MU_6,41.4//",
    "GSP27moksop_u:16529": "eṣā kusumaguccheṣu gandharūpeṇa saṃsthitā / kacantī ghrāṇarandhreṣu karoti pariphullanam //MU_6,41.5//",
    "GSP27moksop_u:16530": "śilāṅgasthā śilāṅgatvaṃ nayantī satyatāpadam / sargādhāradaśāṃ dhatte girīndrasthitilīlayā //MU_6,41.6//",
    "GSP27moksop_u:16531": "pavanaspandakośātmarūpiṇī ca tvagindriyam / saṃsādhayaty ātmasutaṃ pitevātmaparājayāt //MU_6,41.7//",
    "GSP27moksop_u:16532": "aśeṣasārasampiṇḍam apy ātmānaṃ khasiddhaye / bhāvayitvā nakiñcittvam iva khatvaṃ karoty alam //MU_6,41.8//",
    "GSP27moksop_u:16533": "svasattāpratibimbābham ākāśamakurodare / dhatte kalpanimeṣāṅkaṃ kālākhyam amalaṃ vapuḥ //MU_6,41.9//",
    "GSP27moksop_u:16534": "āmahāpañcameśānapariṇāmam anāmayā / idam ittham idaṃ neti niyatir bhavati svayam //MU_6,41.10//",
    "GSP27moksop_u:16535": "sākṣiṇi sphāra ābhāse dhruve dīpa iva kriyāḥ / saty etasmin prakāśante jagaccitraparamparāḥ //MU_6,41.11//",
    "GSP27moksop_u:16536": "paramākāśanagaranāṭyamaṇḍapabhūmiṣu / svaśaktinṛttaṃ saṃsāraṃ paśyantī sākṣivat sthitā //MU_6,41.12//",
    "GSP27moksop_u:16537": "vasiṣṭhaḥ: śivasyāsya jagannātha śaktayas tāḥ kathaṃ sthitāḥ / sākṣitā kātha kiṃ tāsāṃ nṛttaṃ syāt kiyad eva vā //MU_6,41.13//",
    "GSP27moksop_u:16538": "īśvaraḥ: svabhāvācalaśāntasya śivasya paramātmanaḥ / somya cinmātrarūpasya sarvasyānākṛter api //MU_6,41.14//",
    "GSP27moksop_u:16539": "icchāsattā vyomasattā kālasattā tathaiva ca / tathā niyatisattā ca mahāsattā ca suvrata //MU_6,41.15//",
    "GSP27moksop_u:16540": "jñānaśaktiḥ kriyāśaktiḥ kartṛtākartṛtāpi ca / ityādikānāṃ śaktīnām anto nāsti śivātmani //MU_6,41.16//",
    "GSP27moksop_u:16541": "vasiṣṭhaḥ: śaktayaḥ kuta etās tā bahutvaṃ katham āsu ca / udayaś ca kathaṃ deva bhedābhedaś ca kīdṛśaḥ //MU_6,41.17//",
    "GSP27moksop_u:16542": "īśvaraḥ: śivasyānantarūpasya yaiṣā cinmātratātmanaḥ / eṣā hi śaktir ity uktā nāsmād bhinnā manāg api //MU_6,41.18//",
    "GSP27moksop_u:16543": "jñatvakartṛtvabhoktṛtvasākṣitvādivibhāvanāt / śaktayo vividhaṃ rūpaṃ dhārayanti bahūdayam //MU_6,41.19//",
    "GSP27moksop_u:16544": "śivaśaktyākhyayaiko 'pi bahuvad bhāsate svataḥ / sarvaśaktyātmanaikena śivenaiva śivātmasu / artheṣv arthitayā satsu sākṣivat kalpitātmasu //MU_6,41.20//",
    "GSP27moksop_u:16545": "etā jagati nṛtyanti brahmāṇḍe nṛttamaṇḍape / kālena nartakeneva krameṇa pariśikṣitāḥ //MU_6,41.21//",
    "GSP27moksop_u:16546": "yā sā paramparaitāsām eṣā niyatir ucyate / kriyā prakṛtir icchā sā kāletyādikṛtābhidhā //MU_6,41.22//",
    "GSP27moksop_u:16547": "āmahārudraparyantam idam ittham iti sthiteḥ / ātṛṇaṃ padmajaspandaniyamān niyatis smṛtā //MU_6,41.23//",
    "GSP27moksop_u:16548": "niyatir nityam udvegavarjitā paramorjitā / eṣā nṛtyati khe nityaṃ jagajjālakanāṭakam //MU_6,41.24//",
    "GSP27moksop_u:16549": "nānārasavilāsāḍhyaṃ vivartābhinayānvitam / kalpakṣaṇahatānekapuṣkarāvartaghargharam //MU_6,41.25//",
    "GSP27moksop_u:16550": "sarvartukusumākīrṇadharāgolakamandiram / bhūyo bhūyaḥ patadvarṣabhūrisvedajalotkaram //MU_6,41.26//",
    "GSP27moksop_u:16551": "payodapallavālolanīlāmbarakṛtabhramam / pūrṇasaṃśuṣkasaptābdhiratnāḍhyavalayākulam //MU_6,41.27//",
    "GSP27moksop_u:16552": "yāmāpakṣmadinaprekṣākaṭākṣāśāritāmbaram / majjanonmajjanavyagrakulādrikulaśekharam //MU_6,41.28//",
    "GSP27moksop_u:16553": "bhramacchaśimaṇiprotagaṅgāmuktālatātrayam / caturdaśavidhānantabhūtaromanatonnatam //MU_6,41.29//",
    "GSP27moksop_u:16554": "sandṛṣṭādṛṣṭasandhyābhravilolakarapallavam / anārataraṇallolalokālaṅkārakomalam //MU_6,41.30//",
    "GSP27moksop_u:16555": "bhūribhūtalapātālanabhastalapadakramam / magnonmagnaghanānīkatārāgharmakaṇotkaram //MU_6,41.31//",
    "GSP27moksop_u:16556": "candrārkamaṇḍalaspandasmitasphuṭanabhomukham / kampitānekabrahmāṇḍakavāṭakavitānakam //MU_6,41.32//",
    "GSP27moksop_u:16557": "luṭhallokāntaravyūhadhvananmuktāṅkapallavam / sukhaduḥkhadaśādoṣabhāvābhāvarasāntaram //MU_6,41.33//",
    "GSP27moksop_u:16558": "asmin vikāravalite niyater vilāse saṃsāranāmni ciranāṭakanāṭyasāre / sākṣī sadoditavapuḥ parameśvaro 'yam ekas sthito na ca tayā na ca tena bhinnaḥ //MU_6,41.34//",
    "GSP27moksop_u:16559": "niyatinṛttaṃ nāma sargaḥ",
    "GSP27moksop_u:16560": "dvicatvāriṃśas sargaḥ",
    "GSP27moksop_u:16561": "īśvaraḥ: eṣa devas sa paramaḥ pūjya eṣa sadā satām / cinmātram anubhūtātmā sarvagas sarvasaṃśrayaḥ //MU_6,42.1//",
    "GSP27moksop_u:16562": "ghaṭe paṭe vaṭe kuḍye śakaṭe vānare sthitaḥ / śivo haro harir brahmā śakro vaiśravaṇo yamaḥ //MU_6,42.2//",
    "GSP27moksop_u:16563": "bahir antaś ca sarvātmā sadā svātmā subuddhibhiḥ / dvividhena krameṇaiṣa bhagavān paripūjyate //MU_6,42.3//",
    "GSP27moksop_u:16564": "bahis tāvan mahābuddhe krameṇa paripūjyate / yena taṃ śṛṇu tattvajña śroṣyasy antaḥkramaṃ tataḥ / pūjākrameṣu sarveṣu neha dārbhaṃ pavitrakam //MU_6,42.4//",
    "GSP27moksop_u:16565": "pūjanaṃ dhyānam evātra dhyānam evātra pūjanam / tasmāt tribhuvanādhāre nityaṃ dhyānena pūjayet //MU_6,42.5//",
    "GSP27moksop_u:16566": "cidrūpaṃ sūryalakṣābhaṃ samastābhāsabhāsanam / antassthacitprakāśaṃ svam ahantāsāram āśrayet //MU_6,42.6//",
    "GSP27moksop_u:16567": "apāraparamākāśavipulābhogakandharam / anantādhaspadākāśakośapādasaroruham //MU_6,42.7//",
    "GSP27moksop_u:16568": "anantadiktaṭābhogabhujamaṇḍalamaṇḍitam / nānāvidhamahālokagṛhītaparamāyudham //MU_6,42.8//",
    "GSP27moksop_u:16569": "hṛtkośakoṇaviśrāntabrahmāṇḍaughaparamparam / prakāśaparamākāśapāragāpāravigraham //MU_6,42.9//",
    "GSP27moksop_u:16570": "brahmendraharirudreśapramukhām amarādikām / imāṃ bhūtaśriyaṃ tasya romālīṃ paricintayet //MU_6,42.10//",
    "GSP27moksop_u:16571": "vividhārambhakāriṇyas trijagadyantrarajjavaḥ / icchādyāś śaktayas sarvāś cintanīyāś śarīragāḥ //MU_6,42.11//",
    "GSP27moksop_u:16572": "anantaikapadādhāras sattāmātraikavigrahaḥ / vivartitajagajjālaḥ kālo 'sya dvārapālakaḥ //MU_6,42.12//",
    "GSP27moksop_u:16573": "saśailabhuvanābhogam idaṃ brahmāṇḍamaṇḍalam / dehakoṇe 'sya kasmiṃścit svāṅgāvayavatāṃ gatam //MU_6,42.13//",
    "GSP27moksop_u:16574": "vicintayen mahādevaṃ sahasracaraṇekṣaṇam / sahasraśirasaṃ śāntaṃ sahasrabhujabhūṣaṇam //MU_6,42.14//",
    "GSP27moksop_u:16575": "sarvatrekṣaṇaśaktyāḍhyaṃ sarvato ghrāṇaśaktigam / sarvatra sparśanamayaṃ sarvato rasanānvitam //MU_6,42.15//",
    "GSP27moksop_u:16576": "sarvatra śravaṇākīrṇaṃ sarvatra manasānvitam / sarvato mananātītaṃ sarvatra paramaṃ śivam //MU_6,42.16//",
    "GSP27moksop_u:16577": "sarvadā sarvakartāraṃ sarvasaṅkalpitārthadam / sarvabhūtāntarālasthaṃ sarvaṃ sarvaikasādhanam //MU_6,42.17//",
    "GSP27moksop_u:16578": "iti sañcintya deveśam arcayed vidhivat tataḥ / vidhānam arcanasyedaṃ śṛṇu brahmavidāṃ vara //MU_6,42.18//",
    "GSP27moksop_u:16579": "devaṃ svasaṃvidātmānaṃ nopahāreṇa pūjayet / na dīpena na dhūpena na puṣpavibhavārpaṇaiḥ //MU_6,42.19//",
    "GSP27moksop_u:16580": "nānnadānādidānena na candanavilepanaiḥ / na ca kuṅkumakarpūrair bhogaiś citrair na cetaraiḥ //MU_6,42.20//",
    "GSP27moksop_u:16581": "nityam akleśalabhyena śītalenāvināśinā / ekenaivāmṛtenaiṣa bodhena svena pūjyate //MU_6,42.21//",
    "GSP27moksop_u:16582": "etad eva paraṃ dhyānaṃ pūjaiṣaiva parā smṛtā / yad anāratam antassthaśuddhacinmātravedanam //MU_6,42.22//",
    "GSP27moksop_u:16583": "paśyañ śṛṇvan spṛśañ jighrann aśnan gacchan svapañ śvasan / pralapan visṛjan gṛhṇañ śuddhasaṃvinmayo bhavet //MU_6,42.23//",
    "GSP27moksop_u:16584": "dhyānāmṛtena sampūjyas svayam ātmāyam īśvaraḥ / paramāsvādayuktena muktena kusumehitaiḥ //MU_6,42.24//",
    "GSP27moksop_u:16585": "dhyānopahāra evātmadhyānaṃ hy asya samīhitam / dhyānam arghyaṃ ca pādyaṃ ca śuddhasaṃvedanātmakam //MU_6,42.25//",
    "GSP27moksop_u:16586": "dhyānasaṃvedanaṃ puṣpaṃ dhūpaṃ dīpaṃ paraṃ viduḥ / vinā tenetareṇāyam ātmā labhyata eva no //MU_6,42.26//",
    "GSP27moksop_u:16587": "dhyānāt prasādam āyātas sarvalokasukhaśriyam / ayam ātmā mune bhuṅkte dehe bhūpo gṛhe yathā //MU_6,42.27//",
    "GSP27moksop_u:16588": "dhyānenānena sumune nimeṣāṃs tu trayodaśa / pūrṇo 'pi pūjayatv īśaṃ gopradānaṃ labheta vai //MU_6,42.28//",
    "GSP27moksop_u:16589": "pūjayitvā nimeṣāṇāṃ śatam ekam iti prabhum / aśvamedhasya yajñasya phalam āpnoti mānavaḥ //MU_6,42.29//",
    "GSP27moksop_u:16590": "dhyānabalyupahāreṇa svayam ātmānam ātmanā / ghaṭikāṃ pūjayed yas tu rājasūyaṃ labheta saḥ //MU_6,42.30//",
    "GSP27moksop_u:16591": "madhyāhnapūjanād itthaṃ rājasūyaikalakṣabhāk / divasaṃ pūjayitvaivaṃ pare dhāmni vasen naraḥ //MU_6,42.31//",
    "GSP27moksop_u:16592": "eṣo 'sau paramo yoga eṣā sā paramā kriyā / bāhyasampūjanaṃ proktam etad uttamam ātmanaḥ //MU_6,42.32//",
    "GSP27moksop_u:16593": "etat pavitram akhilāghavināśahetuṃ yas tv ācariṣyati naraḥ kṣaṇam apy akhinnaḥ / taṃ vandayiṣyati surāsuralokapūgaḥ prāptāspadaṃ jagati mām iva lokasāram //MU_6,42.33//",
    "GSP27moksop_u:16594": "bāhyapūjā nāma sargaḥ",
    "GSP27moksop_u:16595": "tricatvāriṃśas sargaḥ",
    "GSP27moksop_u:16596": "īśvaraḥ: pāvanaṃ pāvanānāṃ yad yat sarvatamasāṃ kṣayaḥ / tad idānīṃ pravakṣye 'ham antaḥpūjanam ātmanaḥ //MU_6,43.1//",
    "GSP27moksop_u:16597": "gacchatas tiṣṭhataś caiva jāgratas svapato 'pi vā / sarvācāravataḥ pūjā nityadhyānātmikā tv iyam //MU_6,43.2//",
    "GSP27moksop_u:16598": "nityam eva śarīrastham idaṃ dhyāyet paraṃ śivam / sarvapratyayakartāraṃ svayam ātmānam ātmanā //MU_6,43.3//",
    "GSP27moksop_u:16599": "śayānam utthitaṃ caiva vrajantam atha vā sthitam / spṛśantam abhitas sparśāṃs tyajantam atha vābhitaḥ //MU_6,43.4//",
    "GSP27moksop_u:16600": "bhuñjānaṃ santyajantaṃ ca bhogān ābhogapīvarān / bāhyārthagaṇakartāraṃ sarvakāryasvarūpadam //MU_6,43.5//",
    "GSP27moksop_u:16601": "dehaliṅgeśvarāntassthaṃ tyaktaliṅgāntarādikaḥ / yathāprāptārthasaṃvittyā bodhaliṅgaṃ prapūjayet //MU_6,43.6//",
    "GSP27moksop_u:16602": "pravāhāpatitārthas tu sambodhasnānaśuddhimān / nityāvabodhārhaṇayā bodhaliṅgaṃ prapūjayet //MU_6,43.7//",
    "GSP27moksop_u:16603": "ādityabhāvanābhogabhāvitāmbarabhāskaram / śaśāṅkabhāvanābhogabhāvitenduṃ sadoditam //MU_6,43.8//",
    "GSP27moksop_u:16604": "pratibhātapadārthaughanityāvagatasaṃvidam / dvārair vahantaṃ śārīrair mukhe prāṇasvarūpiṇam //MU_6,43.9//",
    "GSP27moksop_u:16605": "rasīkṛtarasaṃ prāṇasvāntodāttaturaṅgamam / prāṇāpānarathārūḍhaṃ gūḍham antarguhāśayam //MU_6,43.10//",
    "GSP27moksop_u:16606": "jñātāraṃ jñeyadṛṣṭīnāṃ kartāraṃ sarvakarmaṇām / bhoktāraṃ sarvabhojyānāṃ smartāraṃ sarvasaṃvidām //MU_6,43.11//",
    "GSP27moksop_u:16607": "samyaksaṃviditāṅgaughaṃ bhavabhāvanabhāvitam / ābhāsabhāsanaṃ bhūri sarvagaṃ cintayec chivam //MU_6,43.12//",
    "GSP27moksop_u:16608": "niṣkalaṃ sakalaṃ caiva dehasthaṃ vyomacāriṇam / arañjitaṃ rañjitaṃ ca nityam aṅgāṅgasaṃvidā //MU_6,43.13//",
    "GSP27moksop_u:16609": "manomananaśaktisthaṃ prāṇāpānāntaroditam / hṛtkaṇṭhatālumadhyasthaṃ bhrūnāsāpuṭapīṭhagam //MU_6,43.14//",
    "GSP27moksop_u:16610": "ṣaṭtriṃśatpadakoṭistham unmanāntadaśātigam / kurvantam antaś śabdādīṃś codayantaṃ manaḥkhagam //MU_6,43.15//",
    "GSP27moksop_u:16611": "vikalpiny avikalpe ca trividhe vākpathe sthitam / tile tailam ivāṅgeṣu sarveṣv evāntar āśritam //MU_6,43.16//",
    "GSP27moksop_u:16612": "kalākalaṅkarahitaṃ kalitaṃ kalanāgaṇaiḥ / ekadeśe svahṛtpadme sarvadehe ca saṃsthitam //MU_6,43.17//",
    "GSP27moksop_u:16613": "cinmātram amalābhāsaṃ kalākalanakalpanam / pratyakṣadṛśyaṃ sarvatra svānubhūtimayātmakam //MU_6,43.18//",
    "GSP27moksop_u:16614": "pratyakcetanam ātmīyam ātmatvena purassthitam / padārthatām upetyāśu kṣaṇād dvitvam ivāgatam //MU_6,43.19//",
    "GSP27moksop_u:16615": "sahastapādāvayavas sakeśanakhadantakaḥ / svadeho 'haṃ cidābhāso devo 'yam iti bhāvayet //MU_6,43.20//",
    "GSP27moksop_u:16616": "vicitrāś śaktayo bahvyo nānācārā manodṛśām / upāsate māṃ mānasyaḥ patnyo varam ivottamam //MU_6,43.21//",
    "GSP27moksop_u:16617": "mano me dvārapālo 'yam niveditajagattrayaḥ / cinteyaṃ me pratīhārī purassthā śuddharūpiṇī //MU_6,43.22//",
    "GSP27moksop_u:16618": "śaktir mamāṅgagā buddhiḥ kriyā caivāparāṅgagā / jñānāni ca vicitrāṇi bhūṣaṇāny aṅgagāni me //MU_6,43.23//",
    "GSP27moksop_u:16619": "karmendriyāṇi dvārāṇi buddhīndriyagaṇo 'ṅganāḥ / ayaṃ so 'ham anantātmā vyavacchedojjhitaś citi //MU_6,43.24//",
    "GSP27moksop_u:16620": "tiṣṭhāmi bharitaikātmā pūrṇas sarvāvapūrakaḥ / iti devīm upāśritya svacchām ātmacamatkṛtim //MU_6,43.25//",
    "GSP27moksop_u:16621": "devavat paripūrṇo 'ntar adīnātmā ca tiṣṭhati / nāstam eti na codeti na tuṣyati na tapyate //MU_6,43.26//",
    "GSP27moksop_u:16622": "na tṛptiṃ na kṣudhaṃ yāti nābhivāñchati nojjhati / samas samasamācāras samābhāsas samākṛtiḥ //MU_6,43.27//",
    "GSP27moksop_u:16623": "somyatām alam āyātas samantāt sundarāśayaḥ / ādeham eka evāsāv avyucchinnamahāmatiḥ //MU_6,43.28//",
    "GSP27moksop_u:16624": "devārcanaṃ karoty evaṃ dīrghadīrgham aharniśam / cittattvāvalito deho devo 'sya parikīrtitaḥ //MU_6,43.29//",
    "GSP27moksop_u:16625": "yathāprāptena sarveṇa tam arcayati vastunā / samayāmalayā buddhyā cinmātraṃ dehatatparam //MU_6,43.30//",
    "GSP27moksop_u:16626": "yathāprāptakramotthena sarvārthena samarcayet / manāg api na kartavyo yatno 'trāpūrvavastuni //MU_6,43.31//",
    "GSP27moksop_u:16627": "prātar dharmehayā nityaṃ tato 'rthakriyayānagha / kāmasaṃvedanenātha pūjayec cetanaṃ vibhum //MU_6,43.32//",
    "GSP27moksop_u:16628": "bhakṣyabhojyānnapānena nānāvibhavaśālinā / śayanāsanayānena yathāptenārcayec citim //MU_6,43.33//",
    "GSP27moksop_u:16629": "kāntānnapānasambhogasaṃrambhādivilāsinā / sukhena sarvarūpeṇa sambudhyātmānam arcayet //MU_6,43.34//",
    "GSP27moksop_u:16630": "ādhivyādhiparītena mohasaṃrambhaśālinā / sarvopadravaduḥkhena prāptenātmānam arcayet //MU_6,43.35//",
    "GSP27moksop_u:16631": "sīmāntais sampadāṃ caiva ceṣṭānāṃ jagatas sthiteḥ / mṛtajīvitasattvaiś ca prāptair ātmānam arcayet //MU_6,43.36//",
    "GSP27moksop_u:16632": "dāridryeṇātha rājyena vā pravāhāgatātmanā / vicitraceṣṭāpuṣpeṇa buddhvātmānaṃ samarcayet //MU_6,43.37//",
    "GSP27moksop_u:16633": "nānākalahakallolavalanollāsaśālinā / rāgadveṣavilāsena somyam ātmānam arcayet //MU_6,43.38//",
    "GSP27moksop_u:16634": "satāṃ hṛdayahāriṇyā rūḍhayā śaśiśītayā / maitryā mādhuryadharmiṇyā hṛtstham ātmānam arcayet //MU_6,43.39//",
    "GSP27moksop_u:16635": "bhogānām aviruddhānāṃ niṣiddhānāṃ ca sarvadā / tyāgena vātha rāgeṇa svātmānaṃ buddham arcayet //MU_6,43.40//",
    "GSP27moksop_u:16636": "īhitānīhitaughena yuktāyuktamayātmanā / tyaktenārtena vārthyena prāptenātmānam arcayet //MU_6,43.41//",
    "GSP27moksop_u:16637": "naṣṭaṃ naṣṭam upekṣeta prāptaṃ prāptam upāharet / nirvikāratayaitad dhi paramārcanam ātmanaḥ //MU_6,43.42//",
    "GSP27moksop_u:16638": "sarvadaiva samagrāsu ceṣṭāniṣṭāsu dṛṣṭiṣu / paramaṃ sāmyam ādāya nityātmārcāvrataṃ caret //MU_6,43.43//",
    "GSP27moksop_u:16639": "sarvaṃ vindeta suśubhaṃ sarvaṃ vindyāc ca vāśubham / sarvam ātmamayaṃ kuryān nityātmārcāparo naraḥ //MU_6,43.44//",
    "GSP27moksop_u:16640": "āpātaramaṇīyaṃ yad yac cāpātasudussaham / tat sarvaṃ susamaṃ buddhvā nityātmārcāvrataṃ caret //MU_6,43.45//",
    "GSP27moksop_u:16641": "ayaṃ so 'ham ayaṃ nāhaṃ vibhāgam iti santyajet / sarvaṃ brahmeti niścitya nityātmārcāvrataṃ caret //MU_6,43.46//",
    "GSP27moksop_u:16642": "sarvadā sarvarūpeṇa sarvākāravikāriṇā / sarvāsarvaprakāreṇa prāptenātmānam arcayet //MU_6,43.47//",
    "GSP27moksop_u:16643": "na vāñchatā na tyajatā jñena prāptās svabhāvataḥ / saritas sāgareṇeva bhoktavyā bhogabhūmayaḥ //MU_6,43.48//",
    "GSP27moksop_u:16644": "udvego nānugantavyas tucchātucchāsu dṛṣṭiṣu / vyomnā citrapadārtheṣu patitotpatiteṣv iva //MU_6,43.49//",
    "GSP27moksop_u:16645": "deśakālakriyāyogād yad udeti śubhāśubham / avikāraṃ gṛhītena tenaivātmānam arcayet //MU_6,43.50//",
    "GSP27moksop_u:16646": "ātmārcanavidhāne 'smin proktā dravyaśriyas tu yāḥ / ekenaiva śamenaitā rasena paribhāvitāḥ //MU_6,43.51//",
    "GSP27moksop_u:16647": "nāmblā na kaṭvyo no tiktā na kaṣāyāś ca kāścana / citrair api rasair digdhā madhurā eva tāś citaḥ //MU_6,43.52//",
    "GSP27moksop_u:16648": "samatāmadhurā ramyā rasaśaktir munīndra yā / tayā yad bhāvitaṃ cetyam amṛtaṃ tat kṣaṇād bhavet //MU_6,43.53//",
    "GSP27moksop_u:16649": "samatāmṛtapūreṇa yad yan nāma vibhāvyate / tat tad āyāti mādhuryaṃ param indor iva cyutam //MU_6,43.54//",
    "GSP27moksop_u:16650": "samam ākāśavad bhūtvā yad ahṛllekham āsanam / avikāram anāyāsaṃ tad devārcanam ucyate //MU_6,43.55//",
    "GSP27moksop_u:16651": "pūrṇenduneva pūrṇena bhāvyaṃ śamasamatviṣā / svacchena cidghanaikena jñenāpy upalarūpiṇā //MU_6,43.56//",
    "GSP27moksop_u:16652": "antar ākāśaviśado bahiḥ prakṛtakāryakṛt / rañjanāmihikāmuktas sampūrṇo jña upāsakaḥ //MU_6,43.57//",
    "GSP27moksop_u:16653": "svapne 'py adṛśyahṛllekham ajñānābhraparikṣaye / śāntāhantādimihikaṃ jñaśaradvyoma rājate //MU_6,43.58//",
    "GSP27moksop_u:16654": "sāmānyam astamitamānasamātṛmeyaṃ sadyaḥprasūtaśiśuvedanavadvitānam / samyakpraśāntamaticetanacittajīvaṃ jīvañ jña uttamapadasthita eva tiṣṭha //MU_6,43.59//",
    "GSP27moksop_u:16655": "deśakālakalanakramoditais sarvavastusukhaduḥkhavibhramaiḥ / nityam arcitaśarīranāyakas tiṣṭha śāntasakalehayā dhiyā //MU_6,43.60//",
    "GSP27moksop_u:16656": "devatārcanavicāro nāma sargaḥ",
    "GSP27moksop_u:16657": "catuścatvāriṃśas sargaḥ",
    "GSP27moksop_u:16658": "īśvaraḥ: yathākāmaṃ yathārambhaṃ na karoṣi karoṣi yat / cinmātrasya śivasyāntas tad devārcanam ātmanaḥ //MU_6,44.1//",
    "GSP27moksop_u:16659": "tenaivāhlādam āyāti yāti prakaṭatāṃ tathā / tathāsthitena rūpeṇa svenaiva svayam īśvaraḥ //MU_6,44.2//",
    "GSP27moksop_u:16660": "rāgadveṣādiśabdārthā nātmany anyatamāś śive / sambhavanti pṛthagrūpā vahnau himakaṇā iva //MU_6,44.3//",
    "GSP27moksop_u:16661": "yad yad rājatvadīnatvasukhaduḥkhādivedanam / ātmīyaṃ parakīyaṃ ca tat tad arcanam ātmanaḥ //MU_6,44.4//",
    "GSP27moksop_u:16662": "viddhi saṃvittim evārcāṃ vetty ātmātmānam eva ca / ghaṭādyātmatayā brahman svayam ātmatayaiva vā //MU_6,44.5//",
    "GSP27moksop_u:16663": "śivaṃ śāntam anābhāsam ekaṃ bhāsuram ātatam / jagatpratyayavat sarvam ātmarūpam idaṃ sthitam //MU_6,44.6//",
    "GSP27moksop_u:16664": "aho nu citram ātmaiva ghaṭādy anyad avasthitam / jīvādis svastha evāntar nūnaṃ vismṛtavān iva //MU_6,44.7//",
    "GSP27moksop_u:16665": "sarvātmakasyānantasya śivasyāntaḥ kilātmanaḥ / pūjyapūjakapūjākhyo vibhramaḥ prodito vṛthā //MU_6,44.8//",
    "GSP27moksop_u:16666": "niyatākāraśāntatvaṃ na ca sambhavatīśvare / yatas saṅkalpyate brahman pūjyapūjāmayaḥ kramaḥ //MU_6,44.9//",
    "GSP27moksop_u:16667": "pūjyapūjāvyavacchinno devo 'nityo 'malātmanaḥ / sarvaśakter anantasya neśvaratvasya bhājanam //MU_6,44.10//",
    "GSP27moksop_u:16668": "trijagatprasṛtācchācchasaṃvidrūpasya cātmanaḥ / neśvaratvād ṛte brahman vyapadeśo 'pi yujyate //MU_6,44.11//",
    "GSP27moksop_u:16669": "deśakālaparicchinno yeṣāṃ syāt parameśvaraḥ / asmākam upadeśyās te na vipaścid vipaścitaḥ //MU_6,44.12//",
    "GSP27moksop_u:16670": "tadīyāṃ dṛṣṭim utsṛjya tathemām avalambya ca / samas svasthamanāś śānto vītarāgo nirāmayaḥ //MU_6,44.13//",
    "GSP27moksop_u:16671": "kāryopahārair abhito yathāprāptair akhinnadhīḥ / ātmānam arcayaṃs tiṣṭha sukhaduḥkhaśubhāśubhaiḥ //MU_6,44.14//",
    "GSP27moksop_u:16672": "adhigatavati sādhāv evam evāśu nūnaṃ tvayi taralitajīvaṃ janmaduḥkhādi kiñcit / na lagati pariśuddhe sarvatas sphāṭikāṅge navasadana ivāntar niṣkalaṅke kalaṅkaḥ //MU_6,44.15//",
    "GSP27moksop_u:16673": "devatātvavicāro nāma sargaḥ",
    "GSP27moksop_u:16674": "pañcacatvāriṃśas sargaḥ",
    "GSP27moksop_u:16675": "vasiṣṭhaḥ: śivaḥ kim ucyate deva paraṃ brahma kim ucyate / ātmā kim ucyate vāpi paramātmā kim ucyate //MU_6,45.1//",
    "GSP27moksop_u:16676": "tat sat kiñcin nakiñcic ca śūnyaṃ vijñānam eva ca / ityādibhedo bhagavaṃs trilokeśa kim ucyate //MU_6,45.2//",
    "GSP27moksop_u:16677": "īśvaraḥ: anādyantam anābhāsaṃ sat kiñcid iha vidyate / indriyāṇām anābhāsād yan nakiñcid iva sthitam //MU_6,45.3//",
    "GSP27moksop_u:16678": "vasiṣṭhaḥ: yad indriyāṇāṃ buddhyādiyuktānām apy adṛśyatām / gataṃ tat katham īśāna vada kenāvagamyate //MU_6,45.4//",
    "GSP27moksop_u:16679": "īśvaraḥ: yo mumukṣur avidyāṃśaḥ kevalaṃ nāma sāttvikaḥ / sāttvikair eva so 'vidyābhāgaiś śāstrādināmabhiḥ //MU_6,45.5//",
    "GSP27moksop_u:16680": "avidyāṃ śreṣṭhayāśreṣṭhāṃ kṣālayann iha tiṣṭhati / malaṃ malenāpaharan yuktijño rajako yathā //MU_6,45.6//",
    "GSP27moksop_u:16681": "kākatālīyavat paścād avidyākṣaya āgate / prapaśyaty ātmanaivātmā svabhāvasyaiṣa niścayaḥ //MU_6,45.7//",
    "GSP27moksop_u:16682": "yathā kathañcid aṅgāraṃ nighṛṣya kṣālayañ śiśuḥ / karanairmalyam āpnoti kārṣṇyāṅgārakṣaye yathā //MU_6,45.8//",
    "GSP27moksop_u:16683": "yathā kathañcic chāstrāḍhyair bhāgair bhāgaṃ vicārayan / sāttvikais tāmasaṃ nāśād dvayor ātmodayas tathā //MU_6,45.9//",
    "GSP27moksop_u:16684": "paśyaty ātmānam ātmaiva vicārayati cātmanā / ātmaivāstīha nāvidyāvidyāvidyākṣayaṃ viduḥ //MU_6,45.10//",
    "GSP27moksop_u:16685": "yāvat kiñcid idaṃ vastu nānevātmāvagamyate / kramā gurūpadeśādyā nātmajñānasya kāraṇam //MU_6,45.11//",
    "GSP27moksop_u:16686": "gurur hīndriyavṛndātmā brahma sarvendriyakṣayāt / yad vastu yatkṣayaprāpyaṃ tat tasmin sati nāpyate //MU_6,45.12//",
    "GSP27moksop_u:16687": "akāraṇā api prāptā bhṛśaṃ kāraṇatāṃ dvija / kramā gurūpadeśādyā ātmajñānasya siddhaye //MU_6,45.13//",
    "GSP27moksop_u:16688": "krame gurūpadeśānāṃ pravṛtte śiṣyabodhataḥ / anirdeśyo 'py adṛśyo 'pi svayam ātmā prasīdati //MU_6,45.14//",
    "GSP27moksop_u:16689": "śāstrārthair budhyate nātmā guror vācā na cānagha / budhyate svayam evaiṣa svabodhavaśatas svataḥ //MU_6,45.15//",
    "GSP27moksop_u:16690": "gurūpadeśaśāstrārthair vinā cātmā na budhyate / etatsaṃyogasattaiva svātmajñānaprakāśinī //MU_6,45.16//",
    "GSP27moksop_u:16691": "guruśāstrārthaśiṣyāṇāṃ cirasaṃyogasattayā / ahanīva janācāra ātmajñānaṃ pravartate //MU_6,45.17//",
    "GSP27moksop_u:16692": "karmabuddhīndriyādyantasukhaduḥkhādisaṅkṣayaḥ / śiva ātmeti kathitas tat sad ityādināmabhiḥ //MU_6,45.18//",
    "GSP27moksop_u:16693": "yatredam akhilaṃ nāsti tadrūpeṇaiva cāsti vā / tad ākāśād acchataram anantaṃ sad ihāsti hi //MU_6,45.19//",
    "GSP27moksop_u:16694": "aviśrāntatayā tatra tanvavidyair mumukṣubhiḥ / vicitraśuddhamananakalaṅkakalitātmabhiḥ //MU_6,45.20//",
    "GSP27moksop_u:16695": "adūra eva tiṣṭhadbhir jīvanmuktapadasya taiḥ / mokṣopāyakabodhāya śāstrārtharacanāya ca //MU_6,45.21//",
    "GSP27moksop_u:16696": "brahmendrarudrapramukhair lokapālais sapaṇḍitaiḥ / purāṇavedasiddhāntasiddhaye bhāvitātmabhiḥ //MU_6,45.22//",
    "GSP27moksop_u:16697": "cid brahma śiva ātmeśaparamātmeśvarādikāḥ / ekasmin kalpitās sañjñā nissañjñe pṛthag īśvare //MU_6,45.23//",
    "GSP27moksop_u:16698": "evam etaj jagattattvaṃ svaṃ tattvaṃ śivanāmakam / sarvathā sarvadā sarveṇārcayan sukham āssva bhoḥ //MU_6,45.24//",
    "GSP27moksop_u:16699": "śiva ātmā paraṃ brahmetyādiśabde 'sti bhinnatā / savāsanair viracitā jñasya bhedo na vastuni //MU_6,45.25//",
    "GSP27moksop_u:16700": "evaṃ devārcanaṃ kurvañ jño nityaṃ munināyaka / yatrāsmadādayo bhṛtyās tat prayāti paraṃ padam //MU_6,45.26//",
    "GSP27moksop_u:16701": "vasiṣṭhaḥ: avidyamānam evedaṃ vidyamānam iva sthitam / yathā tan me samāsena bhagavan vaktum arhasi //MU_6,45.27//",
    "GSP27moksop_u:16702": "īśvaraḥ: yo 'sau brahmādiśabdārthas saṃvidaṃ viddhi kevalam / svaccham ākāśam apy asyās sthūlaṃ merur aṇor iva //MU_6,45.28//",
    "GSP27moksop_u:16703": "sā vedyam avagacchantī yāti cinnāmayogyatām / apy avedyavatī nūnam unmanāntapadasthitā //MU_6,45.29//",
    "GSP27moksop_u:16704": "kṣaṇād bhāvitavedyatvād ahantām anugacchati / puruṣatvāt pumān svapne navavāraṇatām iva //MU_6,45.30//",
    "GSP27moksop_u:16705": "asyā ahantāṃ yātāyā deśatākālatākhatāḥ / sampadyante svayaṃ śūnyarūpiṇyas sakhya eva tāḥ //MU_6,45.31//",
    "GSP27moksop_u:16706": "tābhis saṃvalitā sātha sattā jīvābhidhānakā / bhavati spandavijñātā pavanasyeva lekhikā //MU_6,45.32//",
    "GSP27moksop_u:16707": "jīvaśaktis tathābhūtā niścayaikavilāsinī / buddhitām anuyātā sā bhavaty ajñapadāsthitā //MU_6,45.33//",
    "GSP27moksop_u:16708": "śabdaśaktyā kriyāśaktyā jñānaśaktyānugamyate / pratyekaṃ prasphuraty antar apradarśitarūpayā //MU_6,45.34//",
    "GSP27moksop_u:16709": "militvaiṣa gaṇaḥ kṣipraṃ śrutiṃ samanukalpayan / mano bhavati śūnyātmabījaṃ saṅkalpaśākhinaḥ //MU_6,45.35//",
    "GSP27moksop_u:16710": "ātivāhikadehoktibhājanaṃ tad vidur budhāḥ / antassthayā brahmaśaktyā jñarūpaṃ svātmanātmadṛk //MU_6,45.36//",
    "GSP27moksop_u:16711": "sampadyamāna evāsmiṃś cetasīmā hi śaktayaḥ / paścād iva sahaivāsya prodyanty anuditā api //MU_6,45.37//",
    "GSP27moksop_u:16712": "vātasattā spandasattā sparśasattā tathaiva ca / tvaksattā taijasī sattā tathā sattā prakāśinī //MU_6,45.38//",
    "GSP27moksop_u:16713": "dṛksattā jalasattā ca svādasattā tathāpi ca / tathaiva rasasattā ca gandhasattā tathaiva ca //MU_6,45.39//",
    "GSP27moksop_u:16714": "bhūsattā dehasattā ca piṇḍasattā ca pīvarī / deśasattā kālasattā sarvās tv ākāravarjitāḥ //MU_6,45.40//",
    "GSP27moksop_u:16715": "evaṃ sattāgaṇaṃ cetaḥ kroḍīkṛtya kharūpadhṛt / sphuraty āśritapattrādi bījavaj jīvatāṃ gatam //MU_6,45.41//",
    "GSP27moksop_u:16716": "etat puryaṣṭakaṃ viddhi deho 'yaṃ cātivāhikaḥ / aparābodham etat tat sphuraty aṃśavibhāgavat //MU_6,45.42//",
    "GSP27moksop_u:16717": "etad yad aṅgasampannaṃ sampannaṃ tan na kiñcana / na jātaṃ na ca sadrūpaṃ na cidādi na cetarat //MU_6,45.43//",
    "GSP27moksop_u:16718": "pare paraṃ prasphurati kevalaṃ kevalātma sat / jalapīṭhasya jaṭhare jaladravavilāsavat //MU_6,45.44//",
    "GSP27moksop_u:16719": "saṃvitsaṃvedanaikātma pṛthag etad acetitam / sampadyate parijñātaṃ saṅkalpanagaropamam //MU_6,45.45//",
    "GSP27moksop_u:16720": "saṃvedanaparijñānāc chivatām eva gacchati / ajātam eva vā yat tat kathaṃ gacchati vastutām //MU_6,45.46//",
    "GSP27moksop_u:16721": "athaitad vindate svāntaṃ saṅkalpād aṇutāṃ svataḥ / tanmātrasattās tasyāṇor etāḥ paśyanti dehakam //MU_6,45.47//",
    "GSP27moksop_u:16722": "aṇusthūlatvam āpannaṃ tad evāśu prapaśyati / tasya tanmātrarandhrāṇi yathādeśaṃ ca paśyati //MU_6,45.48//",
    "GSP27moksop_u:16723": "tataḥ puruṣarūpaikabhāvanāt puruṣākṛtim / kākatālīyavad dṛṣṭvā tuṣṭaṃ puṣṭaṃ bhavaty alam //MU_6,45.49//",
    "GSP27moksop_u:16724": "jīva etadavastho 'tha sthitaṃ paśyati dehakam / asantam eva gandharvapuraṃ svapnapuraṃ yathā //MU_6,45.50//",
    "GSP27moksop_u:16725": "vasiṣṭhaḥ: gandharvanagarākāram api svapnapuropamam / jagad duḥkhāya duḥkhasya kātra yuktiḥ parikṣaye //MU_6,45.51//",
    "GSP27moksop_u:16726": "īśvaraḥ: vāsanāvaśato duḥkhaṃ vidyamāne ca sā bhavet / avidyamānaṃ ca jagan mṛgatṛṣṇāmbubhaṅgavat //MU_6,45.52//",
    "GSP27moksop_u:16727": "ataḥ kiṃ vāsyate kena kasya vā vāsanā kutaḥ / kathaṃ svapnanareṇāṅga mṛgatṛṣṇāmbu pīyate //MU_6,45.53//",
    "GSP27moksop_u:16728": "sasraṣṭari tu sāhante samanomananādike / avidyamāne jagati yat sat tat pariśiṣyate //MU_6,45.54//",
    "GSP27moksop_u:16729": "yatra no vāsanā naiva vāsakaṃ na ca vāsyatā / kevalaṃ kevalībhāvas saṃśāntasakalabhramaḥ //MU_6,45.55//",
    "GSP27moksop_u:16730": "yasya satyo 'py asatyo vā śūnya eva hi yakṣakaḥ / vilīnas tasya kaivalyāt kim anyad avaśiṣyate //MU_6,45.56//",
    "GSP27moksop_u:16731": "śūnya eva hi vetāla ivetthaṃ cittavāsanā / uditeyaṃ jagannāmnī tacchāntau śāntir akṣatā //MU_6,45.57//",
    "GSP27moksop_u:16732": "ahantāyāṃ jagati ca mṛgatṛṣṇājale ca yaḥ / sāsthas taṃ cidghanataraṃ nopadeśyas tv asāv iti //MU_6,45.58//",
    "GSP27moksop_u:16733": "jīvaṃ vivekinam ihopadiśanti tajjñā no bālam udbhramam asanmayam āryamuktam / ajñān praśāsti kila yaḥ kanakāvadātāṃ sa svapnadṛṣṭapuruṣāya sutāṃ dadāti //MU_6,45.59//",
    "GSP27moksop_u:16734": "jaganmithyātvapratipādanaṃ nāma sargaḥ",
    "GSP27moksop_u:16735": "ṣaṭcatvāriṃśas sargaḥ",
    "GSP27moksop_u:16736": "vasiṣṭhaḥ: tatas sa jīvo bhagavan dṛṣṭavān dehasambhramam / ādisarge nabhassaṃsthaḥ kām avasthām upaiti hi //MU_6,46.1//",
    "GSP27moksop_u:16737": "īśvaraḥ: parasmāt parame vyomni pūrvoktakramavad vapuḥ / jīvaḥ paśyati sampannam asatsvapnanaro yathā //MU_6,46.2//",
    "GSP27moksop_u:16738": "sarvagatvāc cidghanasya kāryaṃ svapnanaro 'pi hi / yathā karoty āśu tathā jīvasyāpi śarīradṛk //MU_6,46.3//",
    "GSP27moksop_u:16739": "sanātano 'ham avyaktaḥ pumān ity abhidhās tataḥ / karoty ātmani tenāsau prathamaḥ kathitaḥ pumān //MU_6,46.4//",
    "GSP27moksop_u:16740": "evaṃ sa sarge kasmiṃścit prathamo 'rthas sadāśivaḥ / kasmiṃścid viṣṇur ity ukto nābhyutpannapitāmahaḥ //MU_6,46.5//",
    "GSP27moksop_u:16741": "pitāmahas sa kasmiṃścit kasmiṃścid api cetaraḥ / sa ca saṅkalpapuruṣas saṅkalpān mūrtimān sthitaḥ //MU_6,46.6//",
    "GSP27moksop_u:16742": "puṣṭaḥ prathamasaṅkalpas tāṃ manomūrtim āsthitaḥ / yad yathā kalpayaty āśu tat tathānubhavaty alam //MU_6,46.7//",
    "GSP27moksop_u:16743": "tat tv asadrūpam akhilaṃ śūnye vetālako yathā / bhramadṛṣṭyā tu sadrūpam ity ahantājagadgatiḥ //MU_6,46.8//",
    "GSP27moksop_u:16744": "sraṣṭādipuruṣas tv evaṃ svayaṃ sampadyate hi yaḥ / sa nimeṣaṃ prati vyomni samudety atha līyate //MU_6,46.9//",
    "GSP27moksop_u:16745": "nimeṣa eva kalpaughamahākalpaparamparāḥ / pratibhāsaviparyāsamātreṇānubhavaty alam //MU_6,46.10//",
    "GSP27moksop_u:16746": "paramāṇau paramāṇau vyomni vyomni kṣaṇe kṣaṇe / sargakalpamahākalpabhāvābhāvā bhavanti hi //MU_6,46.11//",
    "GSP27moksop_u:16747": "dṛśyante kecid anyo'nyaṃ sādharmyaṃ vāsanāśataiḥ / mithaḥ kecin na dṛśyante kecit paśyanti netaram //MU_6,46.12//",
    "GSP27moksop_u:16748": "kecin nānyena dṛśyante dṛṣṭenāpy asadātmanā / sargās sargeṇa sarvatra sambhavanti na te śive //MU_6,46.13//",
    "GSP27moksop_u:16749": "bhavanti parame vyomni vyomarūpā iti svayam / svayaṃ ca sadasadrūpā līyante svapnaśailavat //MU_6,46.14//",
    "GSP27moksop_u:16750": "sargair na deśa ākrānto na ca kālo na kartṛtā / na caite satsvarūpā vā na kalpaṃ naiva ca kṣaṇam //MU_6,46.15//",
    "GSP27moksop_u:16751": "na cedaṃ jāyate kiñcin na ca kiñcana naśyati / svacamatkārarūpeṇa cic camatkurute citi //MU_6,46.16//",
    "GSP27moksop_u:16752": "svapnapattananirmāṇapātotpatanavaj jagat / na deśakālākramaṇaṃ karoti manasām api //MU_6,46.17//",
    "GSP27moksop_u:16753": "yathā saṅkalpaśailena deśakālādyanantakam / ākrāntam api nākrāntaṃ tathaiva jagatāsatā //MU_6,46.18//",
    "GSP27moksop_u:16754": "sampadyate yathādyo 'sau puruṣas sargakārakaḥ / anenaiva krameṇeha kīṭas sampadyate kṣaṇāt //MU_6,46.19//",
    "GSP27moksop_u:16755": "tasthuṣām evam eveha jātayo hi caturvidhāḥ / rudrādyās taruparyantās sampadyante kṣaṇaṃ prati //MU_6,46.20//",
    "GSP27moksop_u:16756": "paramāparamās santi tathā kecid aṇūpamāḥ / eṣa eva kramas teṣāṃ sati cāsati sargake //MU_6,46.21//",
    "GSP27moksop_u:16757": "asyās saṃsāramāyāyā evambhūtārthabhāvanāt / bhedopaśāntāv abhyāsād bhavaty upaśamaś śivaḥ //MU_6,46.22//",
    "GSP27moksop_u:16758": "nimeṣaśatabhāgārdhamātram eva parā citiḥ / svarūpataś cel luṭhitā tad eṣodety avasthitiḥ //MU_6,46.23//",
    "GSP27moksop_u:16759": "sā jñarūpā śilākośa iva cet svātmani sthitā / tad anādyavabhāsātmabrahmaśabdena gīyate //MU_6,46.24//",
    "GSP27moksop_u:16760": "asmin prauḍhiṃ gate sarge mahācic cetanaṃ navam / saṅgam āgatya digdeśakālāṃśaparamāṇunā //MU_6,46.25//",
    "GSP27moksop_u:16761": "jīvatām āgatā bhūtatanmātravalanākramāt / bhavaty agamṛgīvīrutkīṭadevāsurādikam //MU_6,46.26//",
    "GSP27moksop_u:16762": "yasmin nitye tate tantau dṛḍhe srag iva tiṣṭhati / sadasadgrathitaṃ viśvaṃ viśvāṅge viśvakarmaṇi //MU_6,46.27//",
    "GSP27moksop_u:16763": "na tad dūre na nikaṭe nordhve nādho na te na me / na pūrvaṃ nādya na prātar na san nāsan na madhyagam //MU_6,46.28//",
    "GSP27moksop_u:16764": "anubhavakalanād ṛte 'sya mātā bhavati na sarvavikalpaneṣu satsu / phaladuruvibhavā pramāṇamālā sthitim upayāti na vāriṇīva vahniḥ //MU_6,46.29//",
    "GSP27moksop_u:16765": "yathāpṛṣṭaṃ mune proktaṃ tvayi kalyāṇam astu te / deśaṃ prayāmo 'bhimatam āgacchottiṣṭha pārvati //MU_6,46.30//",
    "GSP27moksop_u:16766": "ity uktvā nīlakaṇṭho 'sau tyaktapuṣpāñjalau mayi / tatāra parivāreṇa samam ambarakoṭaram //MU_6,46.31//",
    "GSP27moksop_u:16767": "tasmin gate tribhuvanādhipatāv umeśe sthitvā kṣaṇaṃ tadanu saṃsmṛtipūrvam eva / aṅgīkṛtaṃ navapavitratayā mayātmadarbhāsanaṃ śramavateva mahāśrutaṃ tat //MU_6,46.32//",
    "GSP27moksop_u:16768": "paramātmābhidhānavicāro nāma sargaḥ",
    "GSP27moksop_u:16769": "īśvaravasiṣṭhasaṃvādas samāptaḥ saptacatvāriṃśas sargaḥ",
    "GSP27moksop_u:16770": "vasiṣṭhaḥ: etad uktaṃ pareśena svayam eva ca vedmy aham / rāma tvam api jānīṣe yathedaṃ samavasthitam //MU_6,47.1//",
    "GSP27moksop_u:16771": "yatrālīkam alīkena kilālīkaṃ vilokyate / tasyāṃ saṃsāramāyāyāṃ kiṃ satyaṃ kim asanmayam //MU_6,47.2//",
    "GSP27moksop_u:16772": "yathā yena vikalpena yadvikalpena kalpyate / tathā tenātmakalpena na satāpy anubhūyate //MU_6,47.3//",
    "GSP27moksop_u:16773": "yathā dravatvaṃ payasi yathā spando nabhasvati / yathā nabhasi śūnyatvaṃ tathā sargatvam ātmani //MU_6,47.4//",
    "GSP27moksop_u:16774": "tataḥ prabhṛti tenaiva krameṇārcanam ātmanaḥ / adya yāvad gatavyagraḥ kurvann aham avasthitaḥ //MU_6,47.5//",
    "GSP27moksop_u:16775": "anenārcāvidhānena mayemā rāma vāsanāḥ / akhinnenātivāhyante vyavahāraparā api //MU_6,47.6//",
    "GSP27moksop_u:16776": "yathāprāptaiḥ kriyācārakusumair ātmano 'rcanam / vyucchinnam apy ucchinnaṃ me na kadācid aharniśam //MU_6,47.7//",
    "GSP27moksop_u:16777": "grāhyagrāhakasambandhe sāmānye sarvadehinām / yoginas sāvadhānatvaṃ yat tad arcanam ātmanaḥ //MU_6,47.8//",
    "GSP27moksop_u:16778": "dṛṣṭyānayā raghupate saṅgamuktena cetasā / saṃsāre vipulāraṇye viharāsmin na khidyase //MU_6,47.9//",
    "GSP27moksop_u:16779": "duḥkhe mahati samprāpte dhanabandhuviyogaje / etāṃ dṛṣṭim avaṣṭabhya vicāraṃ kuru suvrata //MU_6,47.10//",
    "GSP27moksop_u:16780": "sukhaduḥkhe na kartavye dhanabandhūdayakṣayaiḥ / evamprāyā eva sarvā nityaṃ saṃsāradṛṣṭayaḥ //MU_6,47.11//",
    "GSP27moksop_u:16781": "jānāsīva gatīś citrā viṣayāṇāṃ pramāthinīḥ / yathā yānti yathāyānti yathā paribhavanti ca //MU_6,47.12//",
    "GSP27moksop_u:16782": "evam eva pravartante premāṇi ca dhanāni ca / evam evāvahīyante nimittair avicāritaiḥ //MU_6,47.13//",
    "GSP27moksop_u:16783": "na tās tava na tāsāṃ tvaṃ nirmalas tvaṃ jagatkriyāḥ / idam itthaṃ jagat kiñcit kiṃ mudhā paritapyase //MU_6,47.14//",
    "GSP27moksop_u:16784": "tvam evāsi jagadrūpaṃ cinmātraṃ vitatākṛtiḥ / nijāvayavakāvṛttau kaḥ kramo harṣaśokayoḥ //MU_6,47.15//",
    "GSP27moksop_u:16785": "cidekatānatām etya sauṣuptīm āgatas sthitim / adyaprabhṛti rāma tvaṃ turyāvasthātmako bhava //MU_6,47.16//",
    "GSP27moksop_u:16786": "samas samasamābhāso bhāsvadvapur udāradhīḥ / tiṣṭhātmācārato nityaṃ paripūrṇa ivārṇavaḥ //MU_6,47.17//",
    "GSP27moksop_u:16787": "etat tvaṃ śrutavān sarvaṃ sthitas tvaṃ paripūrṇadhīḥ / yadīcchasītarat praṣṭuṃ tat pṛccha raghunandana //MU_6,47.18//",
    "GSP27moksop_u:16788": "brahmaṇo 'nantarūpasya kuto malam iti tvayā / yat pṛṣṭaṃ prathame kalpe tad adya paricodaya //MU_6,47.19//",
    "GSP27moksop_u:16789": "rāmaḥ: idānīṃ saṃśayo brahman vinivṛtto viśeṣataḥ / jñātaṃ jñātavyam akhilaṃ jātā tṛptir akṛtrimā //MU_6,47.20//",
    "GSP27moksop_u:16790": "nātmano 'sti malaṃ dvitvaṃ na caikyaṃ na ca kalpanā / tadā mamābhūd ajñānaṃ praśāntam adhunā tu tat //MU_6,47.21//",
    "GSP27moksop_u:16791": "kalaṅka ātmano 'stīti mamājñānavaśena yā / āsīd bhrāntir idānīṃ sā nivṛttā tvatprasādataḥ //MU_6,47.22//",
    "GSP27moksop_u:16792": "na jāyate na mriyate na caivātmā kalaṅkitaḥ / sarvaṃ ca brahmamayam ity uditaḥ khalu cāsmy aham //MU_6,47.23//",
    "GSP27moksop_u:16793": "praśnebhyas saṃśayebhyaś ca vāñchitebhyaś ca sarvataḥ / śuddhaṃ me nirgataṃ cetas tvaṣṭā yantrabhramād iva //MU_6,47.24//",
    "GSP27moksop_u:16794": "sarvasāropadeśeṣu prāyaḥ prokteṣu sādhubhiḥ / nirākāṅkṣas sthito 'smy antas sumeruḥ kanakeṣv iva //MU_6,47.25//",
    "GSP27moksop_u:16795": "na tad asty asti yatrāśā na tad asti yad īpsitam / na tad asti yad ādeyaṃ heyaṃ madhyaṃ ca vā mama //MU_6,47.26//",
    "GSP27moksop_u:16796": "idaṃ heyam upādeyam idaṃ sad idam apy asat / iti cintābhramaś śānto nipuṇaṃ paramo mune //MU_6,47.27//",
    "GSP27moksop_u:16797": "na svargam abhivāñchāmi dveṣmi vā na ca rauravam / ātmany eva hi tiṣṭhāmi mandarādrir ivābhramaḥ //MU_6,47.28//",
    "GSP27moksop_u:16798": "kaṇaśaḥkīrṇatrijagatkṣīrasāgarasantatiḥ / viśrāntaś cirasambhrānto nirbhramo rāmamandaraḥ //MU_6,47.29//",
    "GSP27moksop_u:16799": "avastv idam idaṃ vastu yasyeti kalanāmalam / hṛdi tasya kusandehajālikā jvalitādhikam //MU_6,47.30//",
    "GSP27moksop_u:16800": "idam itthaṃ jagad iti jñātaṃ yena munīśvara / sa yatra yāti kārpaṇyaṃ jagatas tan na labhyate //MU_6,47.31//",
    "GSP27moksop_u:16801": "vicitrākulakallolāj jaḍāvṛttivivartitāt / tvatprasādena bhagavaṃs tīrṇās smo bhavasāgarāt //MU_6,47.32//",
    "GSP27moksop_u:16802": "sampadām avadhir jñāto dṛṣṭas sīmānta āpadām / sarvasāreṣv adīnās smaḥ pūrṇās smaḥ parameśvarāḥ //MU_6,47.33//",
    "GSP27moksop_u:16803": "parām abhedyām aparair dalitāśāmataṅgajām / saṃsārasamare samyag dhīratām āgataṃ manaḥ //MU_6,47.34//",
    "GSP27moksop_u:16804": "parigalitavikalpatām upetaṃ pragalitavāñcham adīnasārasattvam / trijagati jayati prasiddharūpaṃ pramuditam antar anuttaraṃ mano me //MU_6,47.35//",
    "GSP27moksop_u:16805": "viśrāntyavagamanaṃ nāma sargaḥ",
    "GSP27moksop_u:16806": "aṣṭacatvāriṃśas sargaḥ",
    "GSP27moksop_u:16807": "vasiṣṭhaḥ: kevalenendriyais sārdhaṃ vartamānārthavartinā / asaṅgamena manasā yat karoṣi na tat kṛtam //MU_6,48.1//",
    "GSP27moksop_u:16808": "yathā prāptikṣaṇe vastu prathamaṃ tuṣṭaye tathā / na prāptyekakṣaṇād ūrdhvam iti ko nānubhūtavān //MU_6,48.2//",
    "GSP27moksop_u:16809": "vāñchākāle yathā vastu tuṣṭaye nānyadā tathā / tasmāt kṣaṇasukhe tuṣṭiṃ bālo badhnāti netaraḥ //MU_6,48.3//",
    "GSP27moksop_u:16810": "vāñchākṣaṇe tuṣṭaye yat tatra vāñchaiva kāraṇam / tuṣṭis tv atuṣṭiparyantā tasmād vāñchāṃ parityaja //MU_6,48.4//",
    "GSP27moksop_u:16811": "yadi tat padam āpnoṣi kadācit kālaparyayāt / tad ahambhāvanārūpe na maṅktavyaṃ tvayā punaḥ //MU_6,48.5//",
    "GSP27moksop_u:16812": "ātmajñānācalasyāgre rāma viśrāntavān asi / ahambhāvamahāśvabhre na punaḥ pātam arhasi //MU_6,48.6//",
    "GSP27moksop_u:16813": "prasṛtānantasaddṛṣṭer jñatvameruśirassthiteḥ / punar garbhāndhakārāntaḥpātālapatanaṃ kutaḥ //MU_6,48.7//",
    "GSP27moksop_u:16814": "dṛśyate te svabhāvo 'yaṃ samatāsatyatāmayaḥ / manye kṣīṇavikalpo 'si jāto 'si gatakālikaḥ //MU_6,48.8//",
    "GSP27moksop_u:16815": "svabhāvo 'yaṃ sthiro rāma ity āvedayatīva me / somya pūrṇārṇavaprakhyā samatā nirmalā tava //MU_6,48.9//",
    "GSP27moksop_u:16816": "āśā yātu nirāśatvam abhāvaṃ yātu bhāvanā / amanastvaṃ mano yātu tavāsaṅgena jīvataḥ //MU_6,48.10//",
    "GSP27moksop_u:16817": "yāṃ yāṃ vastudṛśaṃ yāsi tasyāṃ tasyām avasthitam / sattāsāmānyarūpeṇa brahmabṛṃhitacidghanam //MU_6,48.11//",
    "GSP27moksop_u:16818": "ajñātātmā nibaddho 'si vijñātātmā na badhyase / rāma tvaṃ svātmanātmānaṃ bodhayasva balād ataḥ //MU_6,48.12//",
    "GSP27moksop_u:16819": "yatra na svadate vastu svadate ca yathāgatam / avāsanatvaṃ tad viddhi sāmyam ākāśakomalam //MU_6,48.13//",
    "GSP27moksop_u:16820": "vāsanārahitair antar indriyair āharan kriyāḥ / na vikriyām avāpnoṣi khavat kṣobhaśatair api //MU_6,48.14//",
    "GSP27moksop_u:16821": "jñātā jñānaṃ tathā jñeyaṃ trayam ekatayātmani / śāntātmānubhavan bhavya na bhūyobhavabhāg asi //MU_6,48.15//",
    "GSP27moksop_u:16822": "cittonmeṣanimeṣābhyāṃ saṃsārapralayodayau / vāsanāprāṇasaṃrodhād anunmeṣaṃ manaḥ kuru //MU_6,48.16//",
    "GSP27moksop_u:16823": "prāṇonmeṣanimeṣābhyāṃ saṃsṛteḥ pralayodayau / tam abhyāsaprayogābhyām unmeṣarahitaṃ kuru //MU_6,48.17//",
    "GSP27moksop_u:16824": "maurkhyonmeṣanimeṣābhyāṃ karmaṇāṃ pralayodayau / tad vilīnaṃ kuru balād guruśāstrārthasaṅgamaiḥ //MU_6,48.18//",
    "GSP27moksop_u:16825": "yathā vātarajassaṅgaspandāt stambhābhravedanam / tathā citā cetyatayā spandād idam upasthitam //MU_6,48.19//",
    "GSP27moksop_u:16826": "dṛśyadarśanasambandhaspandajeyaṃ jagadgatiḥ / sphuraty ālokakuḍyādisaṅgajā varṇadhīr iva //MU_6,48.20//",
    "GSP27moksop_u:16827": "dṛśyadarśanasambandhaspandābhāve na jāyate / vedanā bhavadābhāsā citrapuṃsām ivāśaye //MU_6,48.21//",
    "GSP27moksop_u:16828": "cittaspandotthitā māyā tadabhāve vilīyate / payasspandotthitā vīcis tadabhāvena śāmyati //MU_6,48.22//",
    "GSP27moksop_u:16829": "tyāgato vāsanāṃśasya bodhād vā prāṇarodhanāt / citte nisspandatāṃ yāte kutas spandasya sambhavaḥ //MU_6,48.23//",
    "GSP27moksop_u:16830": "asaṃvitspandamātreṇa yāti cittam acittatām / prāṇānāṃ vā nirodhena tad eva ca paraṃ padam //MU_6,48.24//",
    "GSP27moksop_u:16831": "dṛśyadarśanasambandhe yat sukhaṃ pāramātmikam / tadantaikāntasaṃvittyā brahmadṛṣṭyā manaḥkṣayaḥ //MU_6,48.25//",
    "GSP27moksop_u:16832": "yatra nābhyuditaṃ cittaṃ tat tat sukham akṛtrimam / na svargādau sambhavati marau himagṛhaṃ yathā //MU_6,48.26//",
    "GSP27moksop_u:16833": "cittopaśamajaṃ sphāram avācyaṃ vacasāṃ sukham / kṣayātiśayanirmuktaṃ nodeti na ca śāmyati //MU_6,48.27//",
    "GSP27moksop_u:16834": "bodhād bhavati cittānto nirbodhāc cittatoditā / bālavetālavat tena mohaśrīr ghanatāṃ gatā //MU_6,48.28//",
    "GSP27moksop_u:16835": "vidyamānam api hy etac cittaṃ bodhād vilīyate / sad apy asad ivābhāti tāmraṃ hemīkṛtaṃ yathā //MU_6,48.29//",
    "GSP27moksop_u:16836": "jñasya cittaṃ na cittākhyaṃ jñacittaṃ sattvam ucyate / nāmārthānyatvabhāk cittaṃ bodhāt tāmrasuvarṇavat //MU_6,48.30//",
    "GSP27moksop_u:16837": "na sambhavati cittatvaṃ tena tat pravilīyate / bhramaś śāmyati bodhena nābhāvo vidyate sataḥ //MU_6,48.31//",
    "GSP27moksop_u:16838": "avastv etad vikalpātma cittādi śaśaśṛṅgavat / sarvatvād ātmanas tasmāt tad vibodhād vilīyate //MU_6,48.32//",
    "GSP27moksop_u:16839": "cittaṃ sattvaṃ samāyātaṃ kañcit kālaṃ jagatsthitau / vihṛtya turyāvasthāyāṃ turyātītaṃ bhavaty ataḥ //MU_6,48.33//",
    "GSP27moksop_u:16840": "brahmaiva bhūribhuvanabhramavibhramaughair itthaṃ sthitaṃ samam anekatayaikam eva / sarvātma sambhavati netarad aṅga kiñcic caittādi kāñcanahṛdīva hi sanniveśaḥ //MU_6,48.34//",
    "GSP27moksop_u:16841": "cittāsattāsūcanaṃ nāma sargaḥ",
    "GSP27moksop_u:16842": "ekonapañcāśas sargaḥ",
    "GSP27moksop_u:16843": "vasiṣṭhaḥ: atremām avabodhāya vismayotphullakāriṇīm / apūrvām eva saṅkṣepād rāma ramyāṃ kathāṃ śṛṇu //MU_6,49.1//",
    "GSP27moksop_u:16844": "yojanānāṃ sahasrāṇi vipulaṃ vimalaṃ sphuṭam / yugair apy ajaradrūpam asti bilvaphalaṃ mahat //MU_6,49.2//",
    "GSP27moksop_u:16845": "avināśarasādhāraṃ sudhāmadhurasāravat / purāṇam api bālendudalamārdavasundaram //MU_6,49.3//",
    "GSP27moksop_u:16846": "vyūḍhasahyamahāmerumandarādritṛṇāvaleḥ / mahākalpāntavātyāyā api vegair acālitam //MU_6,49.4//",
    "GSP27moksop_u:16847": "yojanāyutakoṭīnāṃ koṭilakṣaśatair api / vaipulyenāparicchedyaṃ phalam ādyaṃ jagatsthiteḥ //MU_6,49.5//",
    "GSP27moksop_u:16848": "asya bilvaphalasyoccair brahmāṇḍāni samīpataḥ / haranti līlāṃ śaile 'dho rājikākaṇapaddhateḥ //MU_6,49.6//",
    "GSP27moksop_u:16849": "syandamānarasāpūrāṃ svādvīṃ rasacamatkṛtim / yasyātiśete no kaścid api rāghava ṣaḍrasaḥ //MU_6,49.7//",
    "GSP27moksop_u:16850": "na kadācana pākena pātāntena sameti yat / sadaiva pakvam apy aṅga jarasā yan na bādhyate //MU_6,49.8//",
    "GSP27moksop_u:16851": "brahmaviṣṇvindrarudrādyā jaraḍhāḥ kecid eva no / yasyotpattiṃ vijānanti mūlaṃ vā vṛkṣam eva vā //MU_6,49.9//",
    "GSP27moksop_u:16852": "adṛṣṭāṅkuravṛkṣasya tv adṛṣṭakusumodgateḥ / astambhamūlaśākhasya phalam evāvalokyate //MU_6,49.10//",
    "GSP27moksop_u:16853": "ekapiṇḍaghanākāravyātatasthaulyaśālinaḥ / yasyotpattivikārādipariṇāmo na dṛśyate //MU_6,49.11//",
    "GSP27moksop_u:16854": "samastaphalasārasya phalasyāsya mahākṛteḥ / majjāntar asti vitato nirvikāro rasāntaraḥ //MU_6,49.12//",
    "GSP27moksop_u:16855": "śilāntar iva nīrandhras syandamānendubimbavat / rasaṃ svasaṃvidāsvādyaṃ syandamāna ṛtāmṛtam //MU_6,49.13//",
    "GSP27moksop_u:16856": "sekas sakalasaukhyānāṃ śītalālokakārakaḥ / śailābho 'mṛtapiṇḍābho maṇḍa ātmaphalasthiteḥ //MU_6,49.14//",
    "GSP27moksop_u:16857": "tasmāt paramamajjā tu yāsau svādvī camatkṛtiḥ / antar akṣubhitā nityam ananyā śrīphalāṅgataḥ //MU_6,49.15//",
    "GSP27moksop_u:16858": "svasanniveśavaicitryam ananyatvaphalāṅgakam / atyajantyā tayā tanvyā sthūlayāpy atibālayā //MU_6,49.16//",
    "GSP27moksop_u:16859": "iyam asmīti kalanād asatsadanyatāmalam / bhedādy asambhavad idaṃ svayam utpādya bhāvitam //MU_6,49.17//",
    "GSP27moksop_u:16860": "ahaṅkalā samudayasamanantaram eva sā / valitākāśaśabdāṅgatrailokyaparamāṇubhiḥ //MU_6,49.18//",
    "GSP27moksop_u:16861": "ity anukramato yātā sā saṃvicchaktirūpatām / majjā prāksanniveśaṃ svaṃ tam evāpy asamujjhatī //MU_6,49.19//",
    "GSP27moksop_u:16862": "saṃvicchaktyā tayā tatra tatas taralarūpayā / nija eva pare rūpe dṛg itthaṃ samprasāritā //MU_6,49.20//",
    "GSP27moksop_u:16863": "idaṃ vyomamahānantam iyaṃ kālamahākalā / iyaṃ niyatir udyuktā kriyeyaṃ spandadharmiṇī //MU_6,49.21//",
    "GSP27moksop_u:16864": "ayaṃ saṅkalpavistāras tv ayam āśābharabhramaḥ / rāgadveṣasthitir iyaṃ heyopādeyadhīr iyam //MU_6,49.22//",
    "GSP27moksop_u:16865": "iyaṃ tvattā tv iyaṃ mattā tatteyaṃ saṃsthitis tv iyam / brahmāṇḍaugho 'yam ūrdhvasthas tv ayam agre 'yam apy adhaḥ //MU_6,49.23//",
    "GSP27moksop_u:16866": "ayaṃ puraḥ pārśvato 'yaṃ paścād ārād davīyasi / idaṃ bhūtaṃ vartamānaṃ bhaviṣyat tv idam ity api //MU_6,49.24//",
    "GSP27moksop_u:16867": "idam antassthitānalpakalpanāmbhoruhālayam / brahmāṇḍamaṇḍapāpiṇḍakrīḍāmaṇḍapamaṇḍalam //MU_6,49.25//",
    "GSP27moksop_u:16868": "anantakalanātattvaparipallavitā hareḥ / hṛdabjakarṇikā ceyaṃ lokapadmākṣamālikā //MU_6,49.26//",
    "GSP27moksop_u:16869": "iyaṃ kīrṇamahārudrakaṇāṅkuritakoṭarā / dīrghādhvapadavī dhvāntadhvaṃsanehāprabhāvinī //MU_6,49.27//",
    "GSP27moksop_u:16870": "ayaṃ meruḥ kakuppattrajagatpaṅkajakarṇikā / sphuradindumadhūllāsalampaṭāmaraṣaṭpadā //MU_6,49.28//",
    "GSP27moksop_u:16871": "iyam uddāmasaugandhyā svargaśrīpuṣpamañjarī / jagajjaraḍhavṛkṣasya rajonarakamūlinaḥ //MU_6,49.29//",
    "GSP27moksop_u:16872": "iyaṃ ca tārākiñjalkā brahmāṇḍakataṭasthitā / apārāpāraparyantā vyomanīlasarojinī //MU_6,49.30//",
    "GSP27moksop_u:16873": "iyaṃ kriyāsarid vātataraṅgataraṇāvalī / sargāvartavivartasthā bhūribhūtaparamparā //MU_6,49.31//",
    "GSP27moksop_u:16874": "iyaṃ tamobhramariṇī kṣaṇakalpādipallavā / tejaḥkesariṇī kālanalinī vyomapaṅkajā //MU_6,49.32//",
    "GSP27moksop_u:16875": "imā bhāvavikārāḍhyā jarāmṛtiviṣūcikāḥ / vidyāvidyāvikārāḍhyā imāś śāstrārthadṛṣṭayaḥ //MU_6,49.33//",
    "GSP27moksop_u:16876": "iti sā tasya bilvasya nijā majjācamatkṛtiḥ / svakalpasanniveśāntar evaivaṃkṛtasaṃsthitiḥ //MU_6,49.34//",
    "GSP27moksop_u:16877": "śāntā svasthā nirābādhā somyetaratayojjhitā / kartṛtvam apy akartṛtvaṃ kṛtvā kṛtvaiva saṃsthitā //MU_6,49.35//",
    "GSP27moksop_u:16878": "ekaikikaiva vividheva vibhāvyamānā naikātmikā na vividhā nanu saiva saiva / satyāsthitā sakalaśāntisamaikarūpā sarvātmikātimahatī citir eva śaktiḥ //MU_6,49.36//",
    "GSP27moksop_u:16879": "cittasattāvikalpopākhyānaṃ nāma sargaḥ",
    "GSP27moksop_u:16880": "pañcāśas sargaḥ",
    "GSP27moksop_u:16881": "rāmaḥ: bhagavan sarvadharmajña tvayaiṣā bilvarūpiṇī / mahācidghanasatteti kathiteti matir mama //MU_6,50.1//",
    "GSP27moksop_u:16882": "cinmajjarūpam akhilam ahantādīdam ātatam / na manāg api bhedo 'sti dvaitaikyakalanātmakaḥ //MU_6,50.2//",
    "GSP27moksop_u:16883": "vasiṣṭhaḥ: yathā brahmāṇḍakūṣmāṇḍamajjā mervādisaṃsthitiḥ / tathā cidbilvamajjeyaṃ brahmāṇḍādyā jagatsthitiḥ //MU_6,50.3//",
    "GSP27moksop_u:16884": "sṛṣṭiś cidbilvamajjasya jagadākhyā camatkṛtiḥ / sthitā suṣuptasomyāntas śilāntas sanniveśavat //MU_6,50.4//",
    "GSP27moksop_u:16885": "atremām induvadana citrāṃ vismayakāriṇīm / varṇyamānāṃ mayā ramyām anyām ākhyāyikāṃ śṛṇu //MU_6,50.5//",
    "GSP27moksop_u:16886": "snigdhā spaṣṭā mṛdusparśā mahāvistāraśālinī / nibiḍā nityanīrandhrā kvacid asti mahāśilā //MU_6,50.6//",
    "GSP27moksop_u:16887": "tasyām antaḥ praphultāni padmāni subahūny api / karṇikājātamūlāni mūlāntaḥkarṇikāni ca / ūrdhvamūlāny adhomūlāny amūlānītarāṇi ca //MU_6,50.7//",
    "GSP27moksop_u:16888": "teṣāṃ ca nikaṭe santi śaṅkhāś śatasahasraśaḥ / cakraughāś ca mahākārāḥ padmavat sanniveśinaḥ //MU_6,50.8//",
    "GSP27moksop_u:16889": "rāmaḥ: satyam etan mayā dṛṣṭā tādṛśī sā mahāśilā / sāligrāme harer dhāmni vidyate parivāriṇī //MU_6,50.9//",
    "GSP27moksop_u:16890": "vasiṣṭhaḥ: evam etad vijānāsi dṛṣṭavān asi tāś śilāḥ / yo yaś ca tatra pāṣāṇas sa sarvas tādṛgantaraḥ //MU_6,50.10//",
    "GSP27moksop_u:16891": "mayā tv iyam apūrvaiva śileyaṃ varṇyate tava / yasyām antar mahākukṣau sarvam asti ca nāsti ca //MU_6,50.11//",
    "GSP27moksop_u:16892": "cicchilaiṣā mayoktā te yasyām antar jaganti khe / ghanatvaikātmakatvādivaśād eṣā śileva cit //MU_6,50.12//",
    "GSP27moksop_u:16893": "apy atyantaghanāṅgāyā anīrandhrākṛter api / vidyate 'ntaḥ paraṃ brahma vyomnīva vipulānilaḥ //MU_6,50.13//",
    "GSP27moksop_u:16894": "dyauḥ kṣamā vāyur ākāśaṃ parvatās sarito diśaḥ / santi tasyāṃ śilā sā ca suṣirā na manāg api //MU_6,50.14//",
    "GSP27moksop_u:16895": "asyām ekaghanāṅgātma jagatpadmaṃ vijṛmbhate / etasmād vastuno nānyad anyac ca dvyātmakaṃ ca vā //MU_6,50.15//",
    "GSP27moksop_u:16896": "bhūtaṃ bhavyaṃ bhaviṣyac cicchilāyāṃ sālabhañjikā / tathāsti tatra tat sarvaṃ saṃsthānaṃ vastuno yathā //MU_6,50.16//",
    "GSP27moksop_u:16897": "upalāntas sanniveśo nānātmāpy ekapiṇḍatām / yathā dhatte tathaiṣā cit piṇḍākāraikikā ghanā //MU_6,50.17//",
    "GSP27moksop_u:16898": "yathā padmaś śilākośād abhinno 'pi vapurmayaḥ / tathā sargaś cito rūpād abhinno 'pi vapurmayaḥ //MU_6,50.18//",
    "GSP27moksop_u:16899": "suṣuptāvasthayā cakrapadmalekhāś śilodare / yathā sthitāś citer antas tatheyaṃ jagadāvalī //MU_6,50.19//",
    "GSP27moksop_u:16900": "śilāntaḥ padmalekhālī maricāntaś camatkṛtiḥ / nodeti nāstam āyāti yathā sargas tathā citau //MU_6,50.20//",
    "GSP27moksop_u:16901": "yathāparandhro 'nanyo 'ntarmajjā bilve nirantaraḥ / tathā labhyavikārāḍhyā citau brahmāṇḍamaṇḍalī //MU_6,50.21//",
    "GSP27moksop_u:16902": "vikārādi tad eveti buddhaivoktir anarthikā / tattāṃ samupayāty āśu jalabindur ivāmbhasi //MU_6,50.22//",
    "GSP27moksop_u:16903": "anantatvāc citer etad vikārādi citer iti / uktyā sampadyate tac ca tallayena vilīyate //MU_6,50.23//",
    "GSP27moksop_u:16904": "brahmaivedaṃ vikārādi vikārādyarthavarjitam / varjanāvarjane 'rthasya brahmaivānantatāvaśāt //MU_6,50.24//",
    "GSP27moksop_u:16905": "brahmasthiti vikārādi brahmaivotpāditaṃ kramāt / atrānyārthavidaṃ viddhi mṛgatṛṣṇāmbhasā samām //MU_6,50.25//",
    "GSP27moksop_u:16906": "bījaṃ puṣpaphalāntassthaṃ bījāntaṃ nānyatātmakam / tādṛśī bījasattā sā bhavitrī yā tathottaram //MU_6,50.26//",
    "GSP27moksop_u:16907": "cidghane cidghanatvaṃ yat sa eva trijagatkramaḥ / ekatvam anayor dvitvam ekābhāve dvayoḥ kṣatiḥ //MU_6,50.27//",
    "GSP27moksop_u:16908": "jagad anyagbhavotpatti na kadācid anīdṛśam / cid acin na kadācin na dvayam etan mitho dvayam //MU_6,50.28//",
    "GSP27moksop_u:16909": "mahāśilāntare 'bhedye lekhātmāsti yathā bahu / tadanyānanyamajjādi cidghane trijagadgatiḥ //MU_6,50.29//",
    "GSP27moksop_u:16910": "yathā śilāntar lekhādi bhidyate na śilāṅgataḥ / tatsāratvāt tathā mantṛkartṛtvādi jagac citeḥ //MU_6,50.30//",
    "GSP27moksop_u:16911": "yathā śilāntar abjānāṃ spandāspandabhavābhavāḥ / viṣayatvaṃ na gacchanti kartāro jagatas tathā //MU_6,50.31//",
    "GSP27moksop_u:16912": "nedaṃ kadācit kriyate na kadācana naśyati / adrivan nyagbhavollāsavilāsāvedanātmakam //MU_6,50.32//",
    "GSP27moksop_u:16913": "yathā yatra yadākāraṃ tathā tatra tad eva hi / brahma sarvātmakaṃ sarvaṃ suṣuptastham avasthitam //MU_6,50.33//",
    "GSP27moksop_u:16914": "bhūribhāvavikārāḍhyo yo 'yaṃ jagadurubhramaḥ / suṣuptam eva tad viddhi śilāntaḥ paṅkajādivat //MU_6,50.34//",
    "GSP27moksop_u:16915": "nityaṃ suṣuptapadam eva jagadvilāsas somya praśāntasamacidghanakhātmakatvāt / padmāś śilāta iva sargadaśās svasārād dṛṣṭyā na bhedam upayānti kayācid eva //MU_6,50.35//",
    "GSP27moksop_u:16916": "śilākośopadeśo nāma sargaḥ",
    "GSP27moksop_u:16917": "ekapañcāśas sargaḥ",
    "GSP27moksop_u:16918": "vasiṣṭhaḥ: cittattvasya phalasyeva citras somyo 'py anukramāt / svasattāsanniveśo 'ntar yas sa sarga iti sthitaḥ //MU_6,51.1//",
    "GSP27moksop_u:16919": "deśakālakriyādīnām ati tanmayarūpataḥ / idam anyad idaṃ cānyad iti nātropapadyate //MU_6,51.2//",
    "GSP27moksop_u:16920": "samastaśabdaśabdārthavāsanākalpanāvidām / ekātmatvād anyathedam iti saṅkathyate katham //MU_6,51.3//",
    "GSP27moksop_u:16921": "phalasyāntas sanniveśo nānānukramato yathā / .. .. .. .. .. .. .. .. .. .. .. .. .. .. .. .. //MU_6,51.4//",
    "GSP27moksop_u:16922": "anānaivāpi nāneva kṣubdhevākṣubhitaiva ca / yathā phalāntas svā sattā cidantaś ciccayas tathā //MU_6,51.5//",
    "GSP27moksop_u:16923": "jagannagaram ādarśe citīva pratibimbitam / kacatīvākacad api śilāntas sanniveśavat //MU_6,51.6//",
    "GSP27moksop_u:16924": "parame cinmaṇau santi jagatkoṭiśatāny api / cintāmaṇāv anantāni phalānīvārthitāny alam //MU_6,51.7//",
    "GSP27moksop_u:16925": "citsamudgaka evedaṃ tadaṅgotkīrṇam ātatam / jaganmauktikam ābhāti tadaṃśumayam anyavat //MU_6,51.8//",
    "GSP27moksop_u:16926": "ahorātrān viracayan vedanāvedanāny ayam / cidādityas sthito bhāsvāñ jagaddravyāṇi darśayan //MU_6,51.9//",
    "GSP27moksop_u:16927": "samudrakoṭarāvartapayasspandavilāsavat / na vyaktaṃ nānabhivyaktaṃ trijagad vartate citi //MU_6,51.10//",
    "GSP27moksop_u:16928": "śilāntarghanaśuddhaikacitsāravapur ātmavān / somyo vyavaharann eva tiṣṭhaty upalakośavat //MU_6,51.11//",
    "GSP27moksop_u:16929": "avibhāgaghanaspandā śilāntas sanniveśavat / anānaiva ca nānā cic chilāntas sanniveśavat //MU_6,51.12//",
    "GSP27moksop_u:16930": "yad asti tac citi śilāśarīre sālabhañjikā / yan nāsti tac citi śilāśarīre sālabhañjikā //MU_6,51.13//",
    "GSP27moksop_u:16931": "bhāvābhāveṣu yat satyaṃ cinmajjaujjvalyam eva tat / majjasārā padārthaśrīs tanmayaṃ syāt tad eva hi //MU_6,51.14//",
    "GSP27moksop_u:16932": "padmaṃ nānādiśabdārthāṃs tyaktvā yadvac chilodaram / nānā tadvad idaṃ nānā tadatanmayam advayam //MU_6,51.15//",
    "GSP27moksop_u:16933": "nānāpy ekatayānānā ghanaḍimbaśilodaram / yathā tad avibhāgātma tathedaṃ cidghanāntaram //MU_6,51.16//",
    "GSP27moksop_u:16934": "yathāmalaḥ payaḥkośas talaviśrāntabhānubhāḥ / sann evāsann ivaivaṃ cinnaibiḍyaṃ sad asat tv iva //MU_6,51.17//",
    "GSP27moksop_u:16935": "yathā somyapayorāśikoṭaraṃ kalanonmukham / dravatvāt spandy athāspandaṃ tathedaṃ cidghanāntaram //MU_6,51.18//",
    "GSP27moksop_u:16936": "cicchilāśaṅkhapadmaughas tanmayaś cāpy atanmayaḥ / jagad viddhi sapadmādiśabdārthaṃ cicchilāntaram //MU_6,51.19//",
    "GSP27moksop_u:16937": "mahāśilāghano 'py eṣa cidghanas suṣirodaraḥ / arandhro 'ntaś cādvayo 'ccho jalāntas sanniveśavat //MU_6,51.20//",
    "GSP27moksop_u:16938": "patatīdaṃ jagadbrahma somyam ambha iva druteḥ //MU_6,51.21//",
    "GSP27moksop_u:16939": "brahmaṇīdaṃ suṣuptābham asty ananyac chilābjavat / majjabilvam iva brahma jagad brahmaiva vāmalam //MU_6,51.22//",
    "GSP27moksop_u:16940": "yathā śūnyatvam ākāśe dravatvaṃ cāmbhasi sthitam / spandatvaṃ ca yathā vāyau brahmaṇīdaṃ tathā jagat //MU_6,51.23//",
    "GSP27moksop_u:16941": "brahmatvaṃ brahmaṇi yathā tathaivedaṃ jagat sthitam / nānayor vidyate bhedas tarupādapayor iva //MU_6,51.24//",
    "GSP27moksop_u:16942": "yāny etāni jagantīha tāny antrāṇi cidākṛteḥ / bhāvābhāvādi nāsty eṣāṃ tasyā iva kadācana //MU_6,51.25//",
    "GSP27moksop_u:16943": "brahmaiva jagadābhāsaṃ marutāpo yathā jalam / brahmaivālokanāc chuddhaṃ bhavaty ambu yathātapaḥ //MU_6,51.26//",
    "GSP27moksop_u:16944": "mervādes tṛṇagulmādeś cittāder jagato 'pi ca / paramāṇuvibhāgena yad rūpaṃ tat paraṃ viduḥ //MU_6,51.27//",
    "GSP27moksop_u:16945": "tatsamūhas tad evoccaiś cittamerutṛṇādikam / yat saukṣmye 'pi hi sārātma sthaulye sārataraṃ hi tat //MU_6,51.28//",
    "GSP27moksop_u:16946": "yathā rasātmikā śaktiḥ paramāṇutayā tayā / sthitā jagatpadārtheṣu pāyasī brahmatā tathā //MU_6,51.29//",
    "GSP27moksop_u:16947": "rasaśaktir yathodeti tṛṇagulmatayāmbhasaḥ / tathā nānātayodeti saivāseveha brahmatā //MU_6,51.30//",
    "GSP27moksop_u:16948": "yaiṣā rūpavilāsānām ālokaparamāṇutā / guṇaguṇyarthasattvātmarūpiṇī sā parātmatā //MU_6,51.31//",
    "GSP27moksop_u:16949": "cititattve 'sti śailādi tadabhivyañjanātmani / piñchapakṣaughakāṭhinyaṃ mayūrāṇḍarase yathā //MU_6,51.32//",
    "GSP27moksop_u:16950": "cititattve 'sti nānātā tadabhivyañjanātmani / vicitrapiñchikāpuñjo mayūrāṇḍarase yathā //MU_6,51.33//",
    "GSP27moksop_u:16951": "nānānānātmike hy evaṃ yathāṇḍarasabarhite / vivekadṛṣṭyā dṛśyete tathā brahmajagatsthitī //MU_6,51.34//",
    "GSP27moksop_u:16952": "sanānāto 'py anānāto yathāṇḍarasabarhiṇaḥ / advaitadvaitasattātmā tathā brahmajagadbhramaḥ //MU_6,51.35//",
    "GSP27moksop_u:16953": "yatas sadasatos sattā sattvatāyā yatas sthitiḥ / yatas tadatado rūpaṃ bhāvaṃ svaṃ viddhi tat param //MU_6,51.36//",
    "GSP27moksop_u:16954": "nānānānātvam avidan nanu nūnam asambhavam / cijjagajjvalanaṃ paśya barhyaṇḍarasabarhivat //MU_6,51.37//",
    "GSP27moksop_u:16955": "yathā jagati cittattvaṃ cittattve ca jagat tathā / nānānānātma caikaṃ ca mayūrāṇḍaraso yathā //MU_6,51.38//",
    "GSP27moksop_u:16956": "nānāpadārthabhramapiñchapūrṇo jaganmayūrāṇḍarasaś cidātmā / mayūrarūpaṃ tv amayūram atra sattāpadaṃ viddhi kuto 'sti bhedaḥ //MU_6,51.39//",
    "GSP27moksop_u:16957": "satyopadeśo nāma sargaḥ",
    "GSP27moksop_u:16958": "dvipañcāśas sargaḥ",
    "GSP27moksop_u:16959": "vasiṣṭhaḥ: yatrānuditarūpātma sarvam astīdam ātatam / mayūra iva bījāntas tad ahantvam agādi ca //MU_6,52.1//",
    "GSP27moksop_u:16960": "tatra nābhyuditaṃ kiñcit tatra sarvaṃ ca vidyate / tad avācyaṃ girāṃ svargasukhasāre na vidyate //MU_6,52.2//",
    "GSP27moksop_u:16961": "tathā ca munayo devā gaṇās siddhā maharṣayaḥ / āsvādayantas svaṃ rūpaṃ sadā tūryapade sthitāḥ //MU_6,52.3//",
    "GSP27moksop_u:16962": "ete ye stabdhanayanadṛṣṭayo nirnimeṣiṇaḥ / te dṛśyadarśanāsaṅgaspandatyāge vyavasthitāḥ //MU_6,52.4//",
    "GSP27moksop_u:16963": "na sthitā bhāvanā yeṣāṃ sthitānām api karmasu / saṃvitsaṃvedyasambandhaspandatyāge ca ye sthitāḥ //MU_6,52.5//",
    "GSP27moksop_u:16964": "prāṇo na spandate teṣāṃ citrasthavapuṣām iva / cittacaittasamāsaṅgatyāge te svapade sthitāḥ //MU_6,52.6//",
    "GSP27moksop_u:16965": "spandāt saṃsādhayanty arthaṃ senās seneśvaraṃ yathā / tathaiva cittacaittāni spandāt kurvanti saṃsṛtim //MU_6,52.7//",
    "GSP27moksop_u:16966": "yathāhlādayati svacchaḥ pallavaṃ raśmir aindavaḥ / tathātmāhlādayaty antar dṛśyadarśanasaṅgame //MU_6,52.8//",
    "GSP27moksop_u:16967": "bimbād dūraṃ prayātasya bhittāv apatitasya ca / yad indos tejaso rūpaṃ tad rūpaṃ śuddhasaṃvidaḥ //MU_6,52.9//",
    "GSP27moksop_u:16968": "na dṛśyaṃ nopadeśārhaṃ nābhyāśe na ca dūrataḥ / kevalānubhavaprāpyaṃ tad rūpaṃ śuddham ātmanaḥ //MU_6,52.10//",
    "GSP27moksop_u:16969": "na deho nendriyagaṇo na cittaṃ na ca vāsanā / na jīvo nāpi ca spando na saṃvittir na caiva kham //MU_6,52.11//",
    "GSP27moksop_u:16970": "na san nāsan na madhyasthaṃ śūnyāśūnye na caiva ha / na deśakālavastvādi sa evāsti na cetarat //MU_6,52.12//",
    "GSP27moksop_u:16971": "etais sarvair vinirmuktaṃ hṛdi kośagate 'pi ca / yatraitat spandate 'dṛśyaṃ tat tad ātmapadaṃ bhavet //MU_6,52.13//",
    "GSP27moksop_u:16972": "tac ca nādya na kalpānte na śastrāgnyanilādibhiḥ / neha nāmutra sadrūpād anyathā bhavati kvacit //MU_6,52.14//",
    "GSP27moksop_u:16973": "jāyante ca mriyante ca dehakumbhās sahasraśaḥ / sabāhyābhyantarasyāsya nātmākāśasya khaṇḍanā //MU_6,52.15//",
    "GSP27moksop_u:16974": "tac ca dehādi sakalam ātmaivātmavidāṃ vara / kevalaṃ bodhavairūpyād īṣat pṛthag avasthitam //MU_6,52.16//",
    "GSP27moksop_u:16975": "viṣvag ātmamayaṃ śuddhaṃ buddhvā buddhyā svasiddhayā / prajvalann api kāryeṣu nirvāṇo nirmamo bhava //MU_6,52.17//",
    "GSP27moksop_u:16976": "yad idaṃ dṛśyate kiñcij jagat sthāvarajaṅgamam / tat sarvaṃ brahma nirdharma nirguṇaṃ nirmamātmakam //MU_6,52.18//",
    "GSP27moksop_u:16977": "nityavyapetāvayavam ekam ekāntanirmalam / nirvikāram anādyantaṃ nityaṃ śāntaṃ samātmakam //MU_6,52.19//",
    "GSP27moksop_u:16978": "kālakriyākaraṇakāraṇakartṛkāryajanmasthitipralayasaṃsaraṇādi sarvam / brahmeti dṛṣṭavata eva tavātmadṛṣṭyā bhūyo 'pi kiṃ bhramaṇam aṅga sasaṅgam eva //MU_6,52.20//",
    "GSP27moksop_u:16979": "brahmaikatāpratipādanaṃ nāma sargaḥ",
    "GSP27moksop_u:16980": "tripañcāśas sargaḥ",
    "GSP27moksop_u:16981": "rāmaḥ: yadi nāsti vikārādi brahman brahmaṇi bṛṃhite / tad idaṃ katham ābhāti bhāvābhāvamayaṃ jagat //MU_6,53.1//",
    "GSP27moksop_u:16982": "vasiṣṭhaḥ: apunaḥprāgavasthānaṃ yat svarūpaviparyayaḥ / tad vikārādi kathitaṃ yat kṣīrādiṣu vidyate //MU_6,53.2//",
    "GSP27moksop_u:16983": "payastāṃ punar abhyeti dadhitvān na punaḥ payaḥ / buddham ādyantamadhyeṣu brahma brahmaiva nirmalam //MU_6,53.3//",
    "GSP27moksop_u:16984": "kṣīrāder iva tenāsti brahmaṇo na vikāritā / anādyantāvikārasya na caivāvayavikramaḥ //MU_6,53.4//",
    "GSP27moksop_u:16985": "samasyādyantayor yeyaṃ dṛśyate vikṛtiḥ kṣaṇam / saṃvidas taṃ bhramaṃ viddhi nāvikāre 'sti vikriyā //MU_6,53.5//",
    "GSP27moksop_u:16986": "saṃvedye sati saṃvittis tan na brahmaṇi vidyate / tad brahmaśabdakathitaṃ nissaṃvedyaṃ cidātma yat //MU_6,53.6//",
    "GSP27moksop_u:16987": "yādṛg ādyantayor vastu tādṛg eva tad ucyate / madhye tasya yad anyatvaṃ tad abodhavijṛmbhitam //MU_6,53.7//",
    "GSP27moksop_u:16988": "ātmā tv ādyantamadhyeṣu samas sarvatra sarvadā / kham apy anyatvam āyāti nātmatattvaṃ kadācana //MU_6,53.8//",
    "GSP27moksop_u:16989": "bhārūpatvāt tadekatvān nityatvāc cāyam īśvaraḥ / vaśaṃ bhāvavikārāṇāṃ na kadācana gacchati //MU_6,53.9//",
    "GSP27moksop_u:16990": "rāmaḥ: vidyamāne sadaikasmin brahmaṇy ekāntanirmale / saṃvidbhramasvarūpāyā avidyāyāḥ ka āgamaḥ //MU_6,53.10//",
    "GSP27moksop_u:16991": "vasiṣṭhaḥ: brahmatattvam idaṃ sarvam āsīd asti bhaviṣyati / nirvikāram anādyantaṃ nāvidyāstīti niścayaḥ //MU_6,53.11//",
    "GSP27moksop_u:16992": "yas tu brahmeti śabdena vācyavācakayoḥ kramaḥ / tatrāpi nānyatābhāva upadeṣṭuṃ kṛto hy asau //MU_6,53.12//",
    "GSP27moksop_u:16993": "tvam ahaṃ jagad āśāś ca bhūḥ kham agnyanilādi ca / brahmamātram anādyantaṃ nāvidyāsti manāg api //MU_6,53.13//",
    "GSP27moksop_u:16994": "nāmaivedam avidyeti bhramamātram asad viduḥ / na vidyate yā tasyā hi kīdṛṅ nāma bhaviṣyati //MU_6,53.14//",
    "GSP27moksop_u:16995": "rāmaḥ: upadeśaprakaraṇe hyaḥ kim etat tvayoditam / avidyeyaṃ tathetthaṃ ca nirdhāryata iti prabho //MU_6,53.15//",
    "GSP27moksop_u:16996": "vasiṣṭhaḥ: etāvantam abuddhas tvam abhūḥ kālaṃ raghūdvaha / kalpitābhiḥ kilaitābhir bodhito 'si suyuktibhiḥ //MU_6,53.16//",
    "GSP27moksop_u:16997": "avidyeyam ayaṃ jīva ityādikalanākramaḥ / aprabuddhaprabodhāya kalpito vāgvidāṃ varaiḥ //MU_6,53.17//",
    "GSP27moksop_u:16998": "aprabuddhaṃ mano yāvat tāvad eva bhramaṃ vinā / na prabodham upāyāti tāvad varṣaśatair api //MU_6,53.18//",
    "GSP27moksop_u:16999": "yuktyaiva bodhayitvaiṣa jīva ātmani yojyate / yad yuktyā sādhyate kāryaṃ na tad yatnaśatair api //MU_6,53.19//",
    "GSP27moksop_u:17000": "sarvaṃ brahmeti yo brūyād aprabuddhasya durmatiḥ / sa karoti suhṛdbhrāntyā sthāṇau duḥkhanivedanam //MU_6,53.20//",
    "GSP27moksop_u:17001": "yuktyā prabodhyate mūḍhaḥ prājñas tattvena bodhyate / mūḍhaḥ prājñatvam āyāti na yuktyā bodhanaṃ vinā //MU_6,53.21//",
    "GSP27moksop_u:17002": "etāvantam abuddhas tvaṃ kālaṃ yuktyā prabodhitaḥ / idānīṃ samprabuddho 'si tattvenaivāvabodhyase //MU_6,53.22//",
    "GSP27moksop_u:17003": "brahmāhaṃ trijagad brahma brahma tvaṃ brahma dṛśyabhūḥ / dvitīyā kalpanā nāsti yathecchasi tathā kuru //MU_6,53.23//",
    "GSP27moksop_u:17004": "asaṃvedyamahāsaṃvitkoṭimātraṃ jagattrayaṃ / evaṃ pratyayavān antaḥ kurvann api na lipyase //MU_6,53.24//",
    "GSP27moksop_u:17005": "bhārūpaś cetano vyāpī paramātmāham ity alam / rāghavānubhavāntas tvaṃ tiṣṭhan gacchan svapañ śvasan //MU_6,53.25//",
    "GSP27moksop_u:17006": "nirmamo nirahaṅkāro buddhimān asi rāma cet / tad brahmavedanaṃ śāntaṃ sarvabhūtasthitaṃ bhava //MU_6,53.26//",
    "GSP27moksop_u:17007": "tad anādyantam ābhāsi sattvam eva paraṃ padam / sthito 'si sarvagaikātmā śuddhasaṃvinmayātmakaḥ //MU_6,53.27//",
    "GSP27moksop_u:17008": "yad brahmātmā vibhur yaś ca yāvidyā prakṛtiś ca yā / tad abhinnaṃ sadaikātma yathā kumbhaśateṣu mṛt //MU_6,53.28//",
    "GSP27moksop_u:17009": "nātmanaḥ prakṛtir bhinnā ghaṭān mṛṇmayatā yathā / spandamātraṃ yathā vāyur ātmaiva prakṛtis tathā //MU_6,53.29//",
    "GSP27moksop_u:17010": "āvartas salilasyeva yas spandas svayam ātmanaḥ / proktaḥ prakṛtiśabdena tenaiveha sa eva hi //MU_6,53.30//",
    "GSP27moksop_u:17011": "yathaikaṃ spandapavanau nāmnā bhinnau na sattayā / tathaikam ātmaprakṛtī nāmnā bhinne na sattayā //MU_6,53.31//",
    "GSP27moksop_u:17012": "abodhād etayor bhedo bodhenaiva vilīyate / abodho 'sanmayo bhrāntī rajjvāṃ sarpabhramo yathā //MU_6,53.32//",
    "GSP27moksop_u:17013": "cidbhūmau kalanābījaṃ yad etat patati sphurat / cittāṅkura udety asmād bhāvisaṃsāraṣaṇḍakaḥ //MU_6,53.33//",
    "GSP27moksop_u:17014": "etad evātmavijñānadagdhaṃ sadvāsanājalaiḥ / saṃsiktam api yatnena na bhavaty aṅkurakṣamam //MU_6,53.34//",
    "GSP27moksop_u:17015": "no cet patati citkṣetre kalanābījakaṃ tataḥ / cittāṅkurā na jāyante sukhaduḥkhaphaladrumāḥ //MU_6,53.35//",
    "GSP27moksop_u:17016": "dvitvaṃ jagaty asadupāttam abodhajātaṃ bodhakṣayaṃ jahihi bodham upāgato 'si / ātmaikabhāvavibhavena bhavābhayātmā nāsty eva duḥkham iti naḥ paramārthasāraḥ //MU_6,53.36//",
    "GSP27moksop_u:17017": "saṃsṛtivicārayogo nāma sargaḥ",
    "GSP27moksop_u:17018": "catuṣpañcāśas sargaḥ",
    "GSP27moksop_u:17019": "rāmaḥ: jñātaṃ jñātavyam akhilaṃ dṛṣṭaṃ draṣṭavyam akṣatam / pareṇa paripūrṇās smo brahmañ jñānāmṛtena te //MU_6,54.1//",
    "GSP27moksop_u:17020": "pūrṇātmakam idaṃ pūrṇaṃ pūrṇāt pūrṇaṃ prapūryate / pūrṇena pūritaṃ pūrṇaṃ sthitā pūrṇaiva pūrṇatā //MU_6,54.2//",
    "GSP27moksop_u:17021": "līlayedaṃ tu pṛcchāmi bhūyo bodhābhivṛddhaye / bālasyeva pitā brahman na roṣaṃ kartum arhasi //MU_6,54.3//",
    "GSP27moksop_u:17022": "śrotraṃ cakṣus sparśanaṃ ca rasanaṃ ghrāṇam eva ca / vidyamānam api brahman dṛśyamānam api sphuṭam //MU_6,54.4//",
    "GSP27moksop_u:17023": "kathaṃ mṛtasyaiva jantor viṣayaṃ svaṃ na paśyati / jīvataś ca kathaṃ sarvaṃ viṣayaṃ svaṃ prapaśyati //MU_6,54.5//",
    "GSP27moksop_u:17024": "kathaṃ ghaṭādi bāhyastham indriyāṇi jaḍāny api / śarīre 'nubhavanty antaḥ punar nānubhavanty api //MU_6,54.6//",
    "GSP27moksop_u:17025": "ayaśśalākopamayor ghaṭādīndriyayoḥ kila / aśliṣṭayor nīrasayoḥ kathaṃ sattoditā mithaḥ //MU_6,54.7//",
    "GSP27moksop_u:17026": "jānann api yad etat tvāṃ viśeṣāśaṅkayā punaḥ / pṛcchāmi tad aśeṣeṇa kathayāśv anukampayā //MU_6,54.8//",
    "GSP27moksop_u:17027": "vasiṣṭhaḥ: indriyāṇy api cittādi ghaṭādy api na kiñcana / pṛthak sambhavatīhāṅga nirmalāc cetanād ṛte //MU_6,54.9//",
    "GSP27moksop_u:17028": "gaganād api yācchā cit tayā rūpaṃ svam ātmanā / cittvāt puryaṣṭakatvena bhāvavṛttyaiva bhāvitam //MU_6,54.10//",
    "GSP27moksop_u:17029": "tad evedaṃ prakṛtitāṃ gataṃ jagad avasthitam / tasyāvayavajātaṃ tad indriyādi ghaṭādi ca //MU_6,54.11//",
    "GSP27moksop_u:17030": "puryaṣṭakatvam āyātaṃ yac cittattvaṃ svabhāvataḥ / sva evāvayavas tasmin ghaṭādi pratibimbati //MU_6,54.12//",
    "GSP27moksop_u:17031": "rāmaḥ: jagatsahasranirmāṇamahimnāṃ darpaṇasya me / puryaṣṭakasya bhagavan rūpaṃ kathaya kīdṛśam //MU_6,54.13//",
    "GSP27moksop_u:17032": "vasiṣṭhaḥ: anādyantajagadbījaṃ yad brahmāsti nirāmayam / bhārūpaṃ śuddhacinmātraṃ kalākalanavarjitam //MU_6,54.14//",
    "GSP27moksop_u:17033": "kalanonmukhatāṃ yātaṃ sat taj jīva iti smṛtaḥ / sa jīvaḥ khalu dehe 'smiṃś cinoti spandate sphuṭam //MU_6,54.15//",
    "GSP27moksop_u:17034": "ahambhāvād ahaṅkāro mananān mana ucyate / bodhaniścayato buddhir indradṛṣṭes tathendriyam //MU_6,54.16//",
    "GSP27moksop_u:17035": "dehabhāvanayā deho ghaṭabhāvanayā ghaṭaḥ / eṣa evaṃsvabhāvātmā jīvaḥ puryaṣṭakaṃ smṛtam //MU_6,54.17//",
    "GSP27moksop_u:17036": "jñatvakartṛtvabhoktṛtvasākṣitvādyabhimāninī / yā saṃvij jīva ity uktā tad dhi puryaṣṭakaṃ viduḥ //MU_6,54.18//",
    "GSP27moksop_u:17037": "kāle kāle svato jīvas tv anyo 'nyo bhavati svataḥ / bhāvitākāritānantavāsanākaṇikodayāt //MU_6,54.19//",
    "GSP27moksop_u:17038": "puryaṣṭakasvabhāvena kālenākāram ṛcchati / vāsanāvaśatas sekād bījaṃ pallavatām iva //MU_6,54.20//",
    "GSP27moksop_u:17039": "ākāro 'haṃ śarīrādi sthāvarādi surādi vā / nāham ādyaś cidātmeti mithyājñāne nimajjati //MU_6,54.21//",
    "GSP27moksop_u:17040": "bhramaty evaṃ jagaj jīvo vāsanāvellitaś ciram / ūrdhvādhogamanair abdhau kāṣṭhaṃ vīcihataṃ yathā //MU_6,54.22//",
    "GSP27moksop_u:17041": "kaścit sāttvikajātitvād bhavabandhād anantaram / buddhvātmānaṃ svam abhyeti padam ādyantavarjitam //MU_6,54.23//",
    "GSP27moksop_u:17042": "kaścit kālena bahunā bhuktayonigaṇāntaraḥ / ātmajñānavaśād eti paramaṃ padam ātmanaḥ //MU_6,54.24//",
    "GSP27moksop_u:17043": "evambhūtas sa sumate jīvo yātaś śarīratām / netrādinā ghaṭādy antar yathā vetti tathā śṛṇu //MU_6,54.25//",
    "GSP27moksop_u:17044": "cittvasya kalanāt tasya samprayātasya jīvatām / manaṣṣaṣṭhendriyagrāmo deho 'gra iva tiṣṭhati //MU_6,54.26//",
    "GSP27moksop_u:17045": "padārthadehe dehena sve pataty akṣirūpiṇā / tadā taj jīvasaṃsparśāj jīvātmaikatvam ṛcchati //MU_6,54.27//",
    "GSP27moksop_u:17046": "bāhyārthavedane nityaṃ sambandho 'kṣasya kāraṇam / samanvitasya cittena na muktasya kadācana //MU_6,54.28//",
    "GSP27moksop_u:17047": "yad yad acchatare tasminn agrasthaṃ pratibimbati / jīvena bhavati śliṣṭaṃ bahir jīvo 'tha jīvati //MU_6,54.29//",
    "GSP27moksop_u:17048": "nighṛṣṭanavaratnābhe yadā nayanatārake / tadaitayor bāhyagataḥ padārthaḥ pratibimbati //MU_6,54.30//",
    "GSP27moksop_u:17049": "jīvena bhavati śliṣṭaḥ pratibimbavaśāt tataḥ / jīvajñeyatvam āyāti bāhyaṃ vastv iti rāghava //MU_6,54.31//",
    "GSP27moksop_u:17050": "yat saṃśleṣam upāyāti tad bālo 'pi hi vindate / paśur vā sthāvaro vāpi jīvaḥ kasmān na vetsyati //MU_6,54.32//",
    "GSP27moksop_u:17051": "anyac ca nāyanās sādho raśmayo jīvaveṣṭitāḥ / kroḍīkurvanty alaṃ dṛśyaṃ jīvas tat tena vindate //MU_6,54.33//",
    "GSP27moksop_u:17052": "eṣa eva kramas sparśe sambandhapratyayodbhavaḥ / rase gandhe ca kathito jīvasaṃsparśasambhavaḥ //MU_6,54.34//",
    "GSP27moksop_u:17053": "śabdas tv ākāśaniṣṭhatvāt karṇākāśagataḥ kṣaṇāt / jīvākāśaṃ viśaty antar evam indriyasaṃvidaḥ //MU_6,54.35//",
    "GSP27moksop_u:17054": "rāmaḥ: dṛśyate nirmalādarśaratnavāryādikeṣu yat / pratibimbanam etan me brūhi brahman kimātmakam //MU_6,54.36//",
    "GSP27moksop_u:17055": "vasiṣṭhaḥ: kākatālīyavad bhātaṃ tad brahmavyomni yac ciram / kiñcid āste kṣaṇaṃ kiñcit tad evedaṃ jaganti vaḥ //MU_6,54.37//",
    "GSP27moksop_u:17056": "svasattāmātrakaṃ svapne ivārtha iti bhāvayat / sthitam ekam anekātma cidvyoma svapnavṛkṣavat //MU_6,54.38//",
    "GSP27moksop_u:17057": "bāhyārthāstitvabodho yo yā brahmātmajaganmatiḥ / sa ca sā ceti sat sarvaṃ yathāsaṃvedanaṃ sthiteḥ //MU_6,54.39//",
    "GSP27moksop_u:17058": "prathamaṃ paramāṇutve buddhe 'ṇutve tataś ca khe / tā vido vetti vidvyoma karākṣādikam adya yāḥ //MU_6,54.40//",
    "GSP27moksop_u:17059": "sargāditaḥ prabhṛty eva nirmale 'rthaḥ prabimbate / vidātteti sthitis tv aikyāt sarvabimbyanubimbayoḥ //MU_6,54.41//",
    "GSP27moksop_u:17060": "cidvyomnā kacatā tad yad ayam artha iti sthitam / sargādau cetitā saṃsthā yāsau sthitim upāgatā //MU_6,54.42//",
    "GSP27moksop_u:17061": "asatām eva bhāvānāṃ cidvyomakacanābalāt / guṇārpaṇaṃ mitho rūḍhaṃ nirmale pratibimbanam //MU_6,54.43//",
    "GSP27moksop_u:17062": "atyantajaḍayor eva jīvayor iva yan mithaḥ / sattārpaṇaṃ svabhāvena pratibimbaṃ tad ucyate //MU_6,54.44//",
    "GSP27moksop_u:17063": "cidātmanor vā jaḍayor mahāsattājaḍātmanoḥ / ādyasvabhāvaniyamād bimbasattārpaṇaṃ mithaḥ //MU_6,54.45//",
    "GSP27moksop_u:17064": "pratibimbaṃ dṛśor bhrāntiṃ viddhi vedyavidāṃ vara / tāvanmātraṃ jagat tena viśvāso mā tavāstv iha //MU_6,54.46//",
    "GSP27moksop_u:17065": "ahamityāditaraṅgas sargādyāvartavān parāmbhodhau / nāsty eva deśakālakriyākṛtas tanmayaikatayā //MU_6,54.47//",
    "GSP27moksop_u:17066": "nityam asaktamatir muditātmā śāntasukhāsukhasaṃvidanantaḥ / tiṣṭha niviṣṭamatis samatāyām astasamastabhavāmayamāyaḥ //MU_6,54.48//",
    "GSP27moksop_u:17067": "akṣasaṃvedanavicārayogopadeśo nāma sargaḥ",
    "GSP27moksop_u:17068": "pañcapañcāśas sargaḥ",
    "GSP27moksop_u:17069": "vasiṣṭhaḥ: navād udbhavataḥ pūrvaṃ sampannāś cakṣurādayaḥ / yathā kamalajasyaitat sarvam eva tvayā śrutam //MU_6,55.1//",
    "GSP27moksop_u:17070": "brahmapuryaṣṭakasyādāv akṣasaṃvid yathoditā / puryaṣṭakasya sarvasya tathaivodeti sarvadā //MU_6,55.2//",
    "GSP27moksop_u:17071": "viddhi puryaṣṭakaṃ jīvaṃ sa garbhasthendriyodayaḥ / yad yathā bhāvayaty āśu tat tathā paripaśyati //MU_6,55.3//",
    "GSP27moksop_u:17072": "indriyāṇīndriyārthākhyaṃ viddhi saṃvedanaṃ svakam / sampannaṃ ca yathā tat te proktam ādyamanassthitau //MU_6,55.4//",
    "GSP27moksop_u:17073": "śuddhā saṃvit saṃvidantī saṃvedanam aninditam / ato 'haṃvedanād antar jīvaṃ puryaṣṭakaṃ tv itā //MU_6,55.5//",
    "GSP27moksop_u:17074": "na tv ekatvād anantatvād avedyatvād anāmayā / ananyatvād anekatvād aśūnyatvāt parā sthitiḥ //MU_6,55.6//",
    "GSP27moksop_u:17075": "cetyādi budhyate kiñcin na manastāṃ ca gacchati / na ca jīvatvam āyāti na ca puryaṣṭakātmikā //MU_6,55.7//",
    "GSP27moksop_u:17076": "nāvidyādivilāso 'sti so 'sti nāstīva yas sadā / paramātmeti kathito manaṣṣaṣṭhendriyātigaḥ //MU_6,55.8//",
    "GSP27moksop_u:17077": "tasmāt sampadyate jīvaś cinmūrtir mananātmakaḥ / bhramaḥ kevalam ity ādya upadeśāya gīyate //MU_6,55.9//",
    "GSP27moksop_u:17078": "yataḥ kutaścit sampanne tv avidyāmaya āmaye / upadeśyopadeśena pravilīne vicāraṇāt //MU_6,55.10//",
    "GSP27moksop_u:17079": "praśāntasakalācāraṃ jñānaṃ tad avaśiṣyate / yatrākāśam api sthūlam aṇāv iva surācalaḥ //MU_6,55.11//",
    "GSP27moksop_u:17080": "yatrodyadācāram api sad apy asad avasthitam / jagaj jñaviṣayaṃ paṅkād iva tiṣṭhati nirmitam //MU_6,55.12//",
    "GSP27moksop_u:17081": "asanmayam avidyāyā rūpam etāvad eva hi / yad vīkṣitā satī nūnaṃ naśyaty eva na dṛśyate //MU_6,55.13//",
    "GSP27moksop_u:17082": "ālokitaṃ nāma katham avastu kila labhyate / prayatnenāpi samprāptaṃ mṛgatṛṣṇāmbu kena vā //MU_6,55.14//",
    "GSP27moksop_u:17083": "asad eva sadaivāsad ajñānād asya satyatā / jñānād yathāsthitaṃ vastu dṛśyate naśyati bhramaḥ //MU_6,55.15//",
    "GSP27moksop_u:17084": "avidyāyā vicārāya jīvapuryaṣṭakādikā / apy atyantam asatyāyāḥ kalpanā kalpitātmani //MU_6,55.16//",
    "GSP27moksop_u:17085": "tasmāt tadupadeśāya seyaṃ jīvādikalpanā / kṛtā śāstraiḥ prabodhāya tāṃ tvam ekamanāś śṛṇu //MU_6,55.17//",
    "GSP27moksop_u:17086": "jīvatvam iva samprāptā puryaṣṭakapade sthitā / kalākalaṅkarahitā citir ācetanonmukhī //MU_6,55.18//",
    "GSP27moksop_u:17087": "yad yathā bhāvayaty āśu tat tathānubhavaty alam / satyaṃ bhavatv asatyaṃ vā bāleva niśi yakṣakam //MU_6,55.19//",
    "GSP27moksop_u:17088": "pañcatanmātrakalanās sā bhāvayati yatra yāḥ / tatrātmani tathārandhrās tāḥ paśyati tathoditāḥ //MU_6,55.20//",
    "GSP27moksop_u:17089": "tābhya eva samutpannaṃ bahissthaṃ bhūtapañcakam / paśyaty ananyad anyābhaṃ śākhāśatam ivāṅkuraḥ //MU_6,55.21//",
    "GSP27moksop_u:17090": "idam antar idaṃ bāhyam iti niścayavāṃs tataḥ / jīvo yathā yad ādatte tat tathā draḍhayaty alam //MU_6,55.22//",
    "GSP27moksop_u:17091": "raśmijālam ivendor yad ātmanaḥ pratibhāsanam / bāhyasparśatayā tena tad evāśūrarīkṛtam //MU_6,55.23//",
    "GSP27moksop_u:17092": "maricasyeva yat taikṣṇyaṃ śūnyatvam iva khasya yat / ātmano vedanaṃ tena tad evānyad ivāśritam //MU_6,55.24//",
    "GSP27moksop_u:17093": "atraiva niścayaṃ buddhvā niyamas sudṛḍhīkṛtaḥ / anenettham anenetthaṃ bhāvyam ity avikhaṇḍitam //MU_6,55.25//",
    "GSP27moksop_u:17094": "svabhāvetaranāmāsau svasaṅkalpaniyāmakaḥ / kvacit kadācid bhavati svabhāvenaiva nānyathā //MU_6,55.26//",
    "GSP27moksop_u:17095": "ātmanaivedam akhilaṃ sampannaṃ dvaitam advayam / ṣaṇḍo madhuraseneva mṛdeva ca mahāghaṭaḥ //MU_6,55.27//",
    "GSP27moksop_u:17096": "sanniveśavikārādi deśakālādisambhavāt / sambhavaty atra na tv īśe deśakālādyasambhavāt //MU_6,55.28//",
    "GSP27moksop_u:17097": "itaḥ puṣpam itaḥ pattram aham ity udito yathā / ṣaṇḍe svātmani vāsanto raso 'dvitve dvitāṃ haran //MU_6,55.29//",
    "GSP27moksop_u:17098": "itaḥ paṭam itaḥ kuḍyam aham ity uditas tathā / sargātmany ātmani brahma nirdvandve dvitvam āharat //MU_6,55.30//",
    "GSP27moksop_u:17099": "adyāṅkuro 'ham adyārkarug ahaṃ tv adya vāridaḥ / yatheti tiṣṭhaty abbhāgas tathātmā sadasadvapuḥ //MU_6,55.31//",
    "GSP27moksop_u:17100": "iti bhāvyam anenettham iti sarveśvareritam / kramaṃ khaṇḍayituṃ loke kasya nāmāsti śaktatā //MU_6,55.32//",
    "GSP27moksop_u:17101": "ādarśe svaccha ākāro naiva svaḥ pratibimbati / vyatirekāsambhavataḥ kacaty eva tu kevalam //MU_6,55.33//",
    "GSP27moksop_u:17102": "brahmaṇi tv ātmanātmaiva sthitaḥ kacati bimbati / dvaitībhavaty adeho 'pi cinmayatvāt svabhāvataḥ //MU_6,55.34//",
    "GSP27moksop_u:17103": "yad yathaivātmakacanaṃ cetitaṃ kacatātmanā / asatyam api tan neha vyabhicāri kadācana //MU_6,55.35//",
    "GSP27moksop_u:17104": "hematvakaṭakatve dve satyāsatyasvarūpiṇī / hemni bhāṇḍamatau yadvac cittvācittve tathātmani //MU_6,55.36//",
    "GSP27moksop_u:17105": "sarvagatvāc citeś cittvaṃ nityaṃ manasi vidyate / hematvaṃ kaṭakasyeva jaḍatā ca sthitānyadā //MU_6,55.37//",
    "GSP27moksop_u:17106": "cittvajāḍyātmakaṃ cittaṃ dṛḍhaṃ bhāvayati svayam / yadā yathaiva yadbhāvaṃ tadā bhavati tat tathā //MU_6,55.38//",
    "GSP27moksop_u:17107": "kāle kāle citā jīvas tv anyo 'nyo bhavati svayam / bhāvitākāravān antar vāsanākaṇikodayāt //MU_6,55.39//",
    "GSP27moksop_u:17108": "svapne dṛṣṭo yathā grāmo yāti satyātmatāṃ kṣaṇam / dehād dehaṃ tathā yāti jīvo 'yaṃ pratibhātmakam //MU_6,55.40//",
    "GSP27moksop_u:17109": "pratibhāso yathā svapne naraḥ kuḍyaṃ paṭaṃ bhavet / bhavaty asatyam evaivaṃ dehād dehāntaraṃ sa naḥ //MU_6,55.41//",
    "GSP27moksop_u:17110": "asatyam eva mriyate tv asatyaṃ jāyate punaḥ / jīvas svapratibhāsena svapnavat svānyarūpavat //MU_6,55.42//",
    "GSP27moksop_u:17111": "kālenaitāvatā rūpam idaṃ tyājyaṃ mayety asau / prākṛtaṃ niścayaṃ rūḍhaṃ bhavaty anubhavat svataḥ //MU_6,55.43//",
    "GSP27moksop_u:17112": "vastu dṛṣṭam adṛṣṭaṃ ca svapne samanubhūyate / jīvasvapnaṃ jagadrūpaṃ viddhi vedyavidāṃ vara //MU_6,55.44//",
    "GSP27moksop_u:17113": "ajāgraddraṣṭṛdṛśyo yas so 'bhidhānādinā vinā / na svapno bhidyate svasmād acchāt saṃvittimātrakāt //MU_6,55.45//",
    "GSP27moksop_u:17114": "anyapūrvābhidhabṛhatsvapnaṃ paśyati nā yathā / aprāgdṛṣṭaṃ tathaiṣā svaṃ cetanaṃ cit prapaśyati //MU_6,55.46//",
    "GSP27moksop_u:17115": "prākkṛtā vāsanādyāśu pauruṣeṇaiva jīyate / hyaḥkukarmādya yatnena prayāti hi sukarmatām //MU_6,55.47//",
    "GSP27moksop_u:17116": "mokṣād ṛte na śāmyanti jīvānāṃ cakṣurādayaḥ / unmajjanti nimajjanti kevalaṃ deśakālataḥ //MU_6,55.48//",
    "GSP27moksop_u:17117": "cittvasya kalanāt tasya deho 'gra iva tiṣṭhati / pañcātmā bhāvito 'satyo mahāyakṣaś śiśor iva //MU_6,55.49//",
    "GSP27moksop_u:17118": "mano buddhir ahaṅkāras tathā tanmātrapañcakam / iti puryaṣṭakaṃ proktaṃ deho 'sāv ātivāhikaḥ //MU_6,55.50//",
    "GSP27moksop_u:17119": "amūrta eva cittātmā khatvam asyātipīnatā / vātatāsya mahāgulpho dehatāsya sumerutā //MU_6,55.51//",
    "GSP27moksop_u:17120": "dviravasthaḥ krameṇaiṣa niravasthas tu muktibhāk / suṣuptataikāvasthāsya jaḍā kroḍīkṛtodayā //MU_6,55.52//",
    "GSP27moksop_u:17121": "svapnatāsyetarāvasthā dehapratyayaśālinī / āmokṣaṃ bhramatīhāyam iti sthāvarajaṅgamaiḥ //MU_6,55.53//",
    "GSP27moksop_u:17122": "kadācid dhi suṣuptasthaḥ kadācit svapnasaṃsthitaḥ / ātivāhikadeho 'yaṃ sarvasyaivāvatiṣṭhate //MU_6,55.54//",
    "GSP27moksop_u:17123": "yadā suṣuptabhāvastho bhāviduḥkhaprabodhanaḥ / tadākāśopalasamas tiṣṭhaty anuditākṛtiḥ //MU_6,55.55//",
    "GSP27moksop_u:17124": "sthāvarādyāsv avasthāsu kalpavṛkṣadaśāsu ca / bhavaty eṣa suṣuptastho ghanamohaś śilāghanaḥ //MU_6,55.56//",
    "GSP27moksop_u:17125": "suṣuptatāsya jaḍatā svapno 'syeyaṃ tu saṃsṛtiḥ / yaḥ prabodho 'sya sā muktis taj jāgrat sā ca turyatā //MU_6,55.57//",
    "GSP27moksop_u:17126": "jīvaprabodho muktir hi sā ceha dvividhocyate / ekā jīvanmuktateti dvitīyādehamuktatā //MU_6,55.58//",
    "GSP27moksop_u:17127": "jīvanmuktir hi turyatvaṃ turyātītaṃ paraṃ tataḥ / muktir jīvaprabodho hi sa ca buddhiprayatnataḥ //MU_6,55.59//",
    "GSP27moksop_u:17128": "jñānapramāṇo jīvo 'ntar yaj jānāti hi tanmayaḥ / jānātu jñaptim evāto bhavaty āśu sa tanmayaḥ //MU_6,55.60//",
    "GSP27moksop_u:17129": "paśyatīmam ayaṃ jīvas sudīrghaṃ svapnavibhramam / mithyoditaṃ svahṛdaye svaccha eva śilīkṛte //MU_6,55.61//",
    "GSP27moksop_u:17130": "jīvāṇor antar asty asya na kiñcic citkalāṃ vinā / tām evānyatayā paśyan mudhaiva pariśocati //MU_6,55.62//",
    "GSP27moksop_u:17131": "jīvāṇor antar asty asya na kiñcit paramād ṛte / yatra tatra jagad dṛṣṭam aho māyāvijṛmbhitam //MU_6,55.63//",
    "GSP27moksop_u:17132": "sthālyantaḥ kvathadambūnāṃ yathānnānāṃ bhramodayaḥ / jīvāṇūnāṃ tathā svāntar mithyā saṃsaraṇodayaḥ //MU_6,55.64//",
    "GSP27moksop_u:17133": "bandho 'sya vāsanāvattvaṃ mokṣas syād vāsanākṣayaḥ / vāsanāto 'sya sauṣuptī svāpnī ca sphurati sthitiḥ //MU_6,55.65//",
    "GSP27moksop_u:17134": "ghanavāsanamoho 'yaṃ suṣuptātmā jaḍas smṛtaḥ / tadantarbhāvinā svapnenāvaśyambhāvinānvitaḥ //MU_6,55.66//",
    "GSP27moksop_u:17135": "vāsanāveśanidrālur jīvaḥ paśyati vibhramam / yadāsya vāsanānidrā kṣīyate budhyate tadā //MU_6,55.67//",
    "GSP27moksop_u:17136": "vāsanoktā dṛśyaratir dṛśyatvaṃ ca na vidyate / hemnīva kaṭakāditvaṃ sarvātmany ātmanā kvacit //MU_6,55.68//",
    "GSP27moksop_u:17137": "abodhād etad abhavad vilīnaṃ cet prabodhataḥ / tad vāsyavāsanāyās tu kṣayād udaya eva vaḥ //MU_6,55.69//",
    "GSP27moksop_u:17138": "ghanaṃ svavāsanāmohaṃ kṣapayitvā suṣuptagaḥ / tanuvāsanatām etya svapnaṃ paśyati saṃsṛtim //MU_6,55.70//",
    "GSP27moksop_u:17139": "ghanavāsanamoho 'yaṃ jīvas sthāvaratādibhāk / madhyasthavāsanas tiryak puruṣas tanuvāsanaḥ //MU_6,55.71//",
    "GSP27moksop_u:17140": "yadāntar jīvitenāttā bahir jīvā ghaṭādayaḥ / jīvaikyād ubhayos sattā grāhyagrāhakayos tataḥ //MU_6,55.72//",
    "GSP27moksop_u:17141": "ātmanātmā samālīḍho bahir antar yadā citā / tadā grāhyagrahaṇadhīr mṛgatṛṣṇeva sodayā //MU_6,55.73//",
    "GSP27moksop_u:17142": "neha santyajyate kiñcin neha kiñcana gṛhyate / bāhyāntarakalākāraś cidātmaikaḥ prakāśate //MU_6,55.74//",
    "GSP27moksop_u:17143": "trijagac ciccamatkāras tv alaṃ bhedavikalpanaiḥ / cetitās smaś citi citā bāhyādy anyan na vidmahe //MU_6,55.75//",
    "GSP27moksop_u:17144": "abdher yathāmalam apāstasamastabhedaṃ svādv accham eva sakalaṃ dravam ekaśuddham / sarvaṃ tathedam apahastitabhedajātam ādyaṃ paraṃ padam anāmayam eva buddham //MU_6,55.76//",
    "GSP27moksop_u:17145": "indriyārthopalambhavicāro nāma sargaḥ",
    "GSP27moksop_u:17146": "ṣaṭpañcāśas sargaḥ",
    "GSP27moksop_u:17147": "vasiṣṭhaḥ: yo jīvasyoditas svapno nānākalanakomalaḥ / tam imaṃ viddhi saṃsāraṃ na satyaṃ nāpy asanmayam //MU_6,56.1//",
    "GSP27moksop_u:17148": "na puṃsa iva jīvasya svapnas sambhavati kvacit / tenaite jāgatā bhāvā jāgratsvapnaikatātra hi //MU_6,56.2//",
    "GSP27moksop_u:17149": "jīvasvapnam idaṃ dīrghaṃ kṣipraṃ ca pratibhāsate / asatyam apy avastutvād viddhi vedyavidāṃ vara //MU_6,56.3//",
    "GSP27moksop_u:17150": "svapnāt svapnāntaram iva gacchanto jīvajīvakāḥ / asatyam eva paśyanti ghanasatyatayā ciram //MU_6,56.4//",
    "GSP27moksop_u:17151": "ajaḍā jaḍatāṃ yātā jāḍye cājāḍyatoditā / asatye satyatā jātā jīvānubhavamohataḥ //MU_6,56.5//",
    "GSP27moksop_u:17152": "sthāṇor apy antar akhilaṃ paśyantas trijagadbhramam / bhramanti svapnasambhrāntā iha jīvāhirāśayaḥ //MU_6,56.6//",
    "GSP27moksop_u:17153": "sarvagatvād anantasya svasya jīvasya vai citeḥ / yad bhāvayanti cetanti tad evāśv eti satyatām //MU_6,56.7//",
    "GSP27moksop_u:17154": "puṇḍarīkākṣagaditām asaṃsaṅgagatiṃ śubhām / yām āliṅgya mahābāho jīvanmukto mahāmuniḥ //MU_6,56.8//",
    "GSP27moksop_u:17155": "pāṇḍoḥ putro 'rjuno nāma sukhaṃ jīvitam ātmanaḥ / kṣapayiṣyati nirduḥkhaṃ tathā kṣapaya jīvitam //MU_6,56.9//",
    "GSP27moksop_u:17156": "rāmaḥ: bhaviṣyati kadā brahmann arjunaḥ pāṇḍunandanaḥ / kīdṛśīṃ ca haris tasya kathayiṣyaty asaktatām //MU_6,56.10//",
    "GSP27moksop_u:17157": "vasiṣṭhaḥ: asti sanmātram ātmeti parikalpitanāmakam / sthitam ātmany anādyante nabhasīva mahānabhaḥ //MU_6,56.11//",
    "GSP27moksop_u:17158": "dṛśyate vimale tasminn ayaṃ saṃsāravibhramaḥ / kaṭakādi yathā hemni taraṅgādi yathāmbhasi //MU_6,56.12//",
    "GSP27moksop_u:17159": "caturdaśavidhā bhūtajātayaḥ prasphuranty alam / tasmin saṃsārajāle 'smiñ jāle śakunayo yathā //MU_6,56.13//",
    "GSP27moksop_u:17160": "tatra te yamacandrārkaśakrādyās saṃsṛtikramāḥ / bhūtapañcakasaṃsthānā lokapālatvam āgatāḥ //MU_6,56.14//",
    "GSP27moksop_u:17161": "idaṃ puṇyam upādeyaṃ heyaṃ pāpam idaṃ tv iti / tais svasaṅkalpaghaṭitā vedena sthāpitā sthitiḥ //MU_6,56.15//",
    "GSP27moksop_u:17162": "evaṃ prauḍhiṃ prayātāyāṃ vahantyāṃ ca ciraṃ ciram / acchinnāyāṃ vināśinyāṃ nadyām iva jagatsthitau //MU_6,56.16//",
    "GSP27moksop_u:17163": "vaivasvato yamo nāma lokapālaḥ pratāpavān / maraṇāṅkitasattākaprajāsaṃyamane sthitaḥ //MU_6,56.17//",
    "GSP27moksop_u:17164": "tasyādya yāvad anagha pravāhāpatite nije / karmaṇy acalasaṅkāśaṃ sthiraṃ cittam avasthitam //MU_6,56.18//",
    "GSP27moksop_u:17165": "bhagavān sa yamaḥ kiñcid vrataṃ praticaturyugam / tathāpi kurute bhūtadalanotthāghaśaṅkayā //MU_6,56.19//",
    "GSP27moksop_u:17166": "kadācid aṣṭau varṣāṇi daśa dvādaśa vāpi ca / kadācit pañca saptāpi kadācit ṣoḍaśāpi vā //MU_6,56.20//",
    "GSP27moksop_u:17167": "udāsīnavad āsīne tasmin niyamam āsthite / na hinasti jagajjāle mṛtyur bhūtāni kānicit //MU_6,56.21//",
    "GSP27moksop_u:17168": "tena nīrandhrabhūtaughaṃ nissañcāraṃ mahītalam / bhavati prāvṛṣi svedī kuñjako maṣakair iva //MU_6,56.22//",
    "GSP27moksop_u:17169": "atha tāni vicitrāṇi bhūtāni bahuyuktibhiḥ / kṣapayanti surā rāma bhuvo bhāranivṛttaye //MU_6,56.23//",
    "GSP27moksop_u:17170": "evaṃ yamasahasrāṇi vyavahāraśatāni ca / samatītāny anantāni bhūtāni ca jaganti ca //MU_6,56.24//",
    "GSP27moksop_u:17171": "vaivasvato 'dya tu yamo ya eva pitṛnāyakaḥ / anena tv adhunā sādho parikṣīṇeṣu keṣucit //MU_6,56.25//",
    "GSP27moksop_u:17172": "yugeṣv aghavighātāya varṣāṇi dvādaśātmanā / vratacaryeha kartavyā dūrāstakrūrakarmaṇā //MU_6,56.26//",
    "GSP27moksop_u:17173": "teneyam urvī nīrandhrā bhūtair martair amṛtyubhiḥ / dīnā praghanagulmeva bhārabhūtair bhaviṣyati //MU_6,56.27//",
    "GSP27moksop_u:17174": "bhūr bhāraparibhūtāṅgī hariṃ śaraṇam eṣyati / kāntā dasyuparābhūtā dīnā patim iva priyam //MU_6,56.28//",
    "GSP27moksop_u:17175": "harir dehadvayenātha mahīm avatariṣyati / devāṃśair akhilais sārdhaṃ naranāyakatāṃ gataiḥ //MU_6,56.29//",
    "GSP27moksop_u:17176": "vasudevasutas tv eko vāsudeva iti śrutaḥ / deho bhaviṣyati harer dvitīyaḥ pāṇḍavo 'rjunaḥ //MU_6,56.30//",
    "GSP27moksop_u:17177": "yudhiṣṭhira iti khyāto dharmaputro bhaviṣyati / ambhodhimekhalābhūpaḥ pāṇḍoḥ putras sa dharmavit //MU_6,56.31//",
    "GSP27moksop_u:17178": "duryodhana iti khyātas tasya bhrātā pitṛvyajaḥ / bhaviṣyati dṛḍhadvandvo bhīmo babhrur aher iva //MU_6,56.32//",
    "GSP27moksop_u:17179": "anyo'nyaṃ harator urvīṃ tayos saṅgrāmalālasāḥ / aṣṭādaśākṣauhiṇyo hi ghaṭiṣyanty atra bhīṣaṇāḥ //MU_6,56.33//",
    "GSP27moksop_u:17180": "tatkṣayeṇa vibhāratvaṃ bhuvo viṣṇuḥ kariṣyati / rāghavārjunadehena bṛhadgāṇḍīvadhanvanā //MU_6,56.34//",
    "GSP27moksop_u:17181": "viṣṇor arjunanāmāsau prākṛtaṃ bhāvam āsthitaḥ / harṣāmarṣānvito deho naradharmā bhaviṣyati //MU_6,56.35//",
    "GSP27moksop_u:17182": "senādvayagatān dṛṣṭvā svajanān maraṇonmukhān / viṣādam eṣyaty udyogaṃ yuddhāya na kariṣyati //MU_6,56.36//",
    "GSP27moksop_u:17183": "tam arjunābhidhaṃ dehaṃ prāptakāryaikasiddhaye / harir buddhena dehena bodhayiṣyati rāghava //MU_6,56.37//",
    "GSP27moksop_u:17184": "bhagavān: tvaṃ mānuṣeṇopahatāntarātmā viṣādamohābhibhavād visañjñaḥ / naṣṭas svam utsṛjya paraṃ prakāśaṃ tadātmatattvaṃ nanu rājasiṃha //MU_6,56.38//",
    "GSP27moksop_u:17185": "anantam avyaktam anādimadhyam ātmānam ālokaya saṃvidātman / saṃvidvapus sphāram alagnadoṣam ajo 'si nityo 'si nirāmayo 'si //MU_6,56.39//",
    "GSP27moksop_u:17186": "na jāyate mriyate vā kadācin nāyaṃ bhūtvā bhavitā vā na bhūyaḥ / ajo nityaś śāśvato 'yaṃ purāṇo na hanyate hanyamāne śarīre //MU_6,56.40//",
    "GSP27moksop_u:17187": "nārāyaṇāvatāro nāma sargaḥ",
    "GSP27moksop_u:17188": "saptapañcāśas sargaḥ",
    "GSP27moksop_u:17189": "bhagavān: ya enaṃ vetti hantāraṃ yaś cainaṃ manyate hatam / ubhau tau na vijānīto nāyaṃ hanti na hanyate //MU_6,57.1//",
    "GSP27moksop_u:17190": "anantasyaikarūpasya satas sūkṣmasya khād api / ātmanaḥ parameśasya kiṃ kathaṃ kena hanyate //MU_6,57.2//",
    "GSP27moksop_u:17191": "nārjunas tvaṃ na hantā tvam abhimānam alaṃ tyaja / jarāmaraṇanirmuktas svayam ātmāsi śāśvataḥ //MU_6,57.3//",
    "GSP27moksop_u:17192": "yasya nāhaṅkṛto bhāvo yasya buddhir na lipyate / hatvāpi sa imāṃl lokān na hanti na nibadhyate //MU_6,57.4//",
    "GSP27moksop_u:17193": "yaiva sañjāyate saṃvid antas saivānubhūyate / ayaṃ so 'ham idaṃ tan me ity atas saṃvidaṃ tyaja //MU_6,57.5//",
    "GSP27moksop_u:17194": "anayaiva ca yukto 'smi naṣṭo 'smīti ca bhārata / abhitas sukhaduḥkhābhyām avaśaḥ parikṛṣyase //MU_6,57.6//",
    "GSP27moksop_u:17195": "svātmāṃśaiḥ kriyamāṇāni guṇaiḥ karmāṇi bhāgaśaḥ / ahaṅkāravimūḍhātmā kartāham iti manyate //MU_6,57.7//",
    "GSP27moksop_u:17196": "cakṣuḥ paśyatu karṇaś ca śṛṇotu tvak spṛśatv iyam / rasanā ca rasaṃ yātu ko 'traiko 'ham iti sthitaḥ //MU_6,57.8//",
    "GSP27moksop_u:17197": "kalanākarmanirate manasy api mahāmate / na kaścid atrāham iti kleśabhāgī ka eva te //MU_6,57.9//",
    "GSP27moksop_u:17198": "bahubhis samavāyena yat kṛtaṃ tatra bhārata / eko 'bhimānaduḥkhena hāsāyaiva hi gṛhyate //MU_6,57.10//",
    "GSP27moksop_u:17199": "kāyena manasā buddhyā kevalair indriyair api / yoginaḥ karma kurvanti saṅgaṃ tyaktvātmasiddhaye //MU_6,57.11//",
    "GSP27moksop_u:17200": "ahantvaviṣacūrṇena yeṣāṃ kāyo na bhāvitaḥ / kurvanto 'pi haranto 'pi ta ete nirviṣūcikāḥ //MU_6,57.12//",
    "GSP27moksop_u:17201": "na kvacid rājate kāyo mamatvāmedhyadūṣitaḥ / prājño 'py atibahujño 'pi duśśīla iva mānavaḥ //MU_6,57.13//",
    "GSP27moksop_u:17202": "nirmamo nirahaṅkāras samaduḥkhasukhaḥ kṣamī / yas sa kāryam akāryaṃ vā kurvann api na lipyate //MU_6,57.14//",
    "GSP27moksop_u:17203": "idaṃ ca te pāṇḍusuta svakarma kṣātram uttamam / atikrūram api śreyas sukhāyaivodayāya ca //MU_6,57.15//",
    "GSP27moksop_u:17204": "api kutsitam apy antyam apy adharmamayaṃ kṛśam / śreyase svaṃ yathā karma na tathehāmṛtāsavaḥ //MU_6,57.16//",
    "GSP27moksop_u:17205": "mūrkhasyāpi svakarmaiva śreyase kim u sanmateḥ / matir galadahaṅkārā patitāpi na lipyate //MU_6,57.17//",
    "GSP27moksop_u:17206": "yogasthaḥ kuru karmāṇi saṅgaṃ tyaktvā dhanañjaya / nissaṅgas tvaṃ yathāprāptakarmāsi cen na badhyase //MU_6,57.18//",
    "GSP27moksop_u:17207": "śāntabrahmavapur bhūtvā karma brahmamayaṃ kuru / brahmārpitasamācāro brahmaiva bhavasi kṣaṇāt //MU_6,57.19//",
    "GSP27moksop_u:17208": "īśvarārpitasarvārtha īśvarātmā nirāmayaḥ / īśvaras sarvabhūtātmā bhava bhūṣitabhūtalaḥ //MU_6,57.20//",
    "GSP27moksop_u:17209": "sannyastasarvasaṅkalpas samaś śāntamanā muniḥ / sannyāsayogayuktātmā kurvan muktamatir bhava //MU_6,57.21//",
    "GSP27moksop_u:17210": "arjunaḥ: saṅgatyāgasya bhagavaṃs tathā brahmārpaṇasya ca / īśvarārpaṇarūpasya sannyāsasya ca sarvaga //MU_6,57.22//",
    "GSP27moksop_u:17211": "tathā jñānasya yogasya vibhāgaḥ kīdṛśaḥ prabho / krameṇa kathayaitan me mahāmohanivṛttidam //MU_6,57.23//",
    "GSP27moksop_u:17212": "bhagavān: sarvasaṅkalpasaṃśāntāv ekāntaghanavedanam / nakiñcidbhāvanākāraṃ yat tad brahma paraṃ viduḥ //MU_6,57.24//",
    "GSP27moksop_u:17213": "tadudyogaṃ vidur jñānaṃ yogaṃ ca kṛtabuddhayaḥ / brahma sarvaṃ jagad ahaṃ ceti brahmārpaṇaṃ viduḥ //MU_6,57.25//",
    "GSP27moksop_u:17214": "antaśśūnyaṃ bahiśśūnyaṃ pāṣāṇahṛdayopamam / śāntam ākāśakośācchaṃ na śūnyaṃ na dṛṣat param //MU_6,57.26//",
    "GSP27moksop_u:17215": "tata īṣad yad utthānam īṣad anyatayodaye / sa jagatpratibhāso 'yam ākāśa iva śūnyatā //MU_6,57.27//",
    "GSP27moksop_u:17216": "bhāgo 'ham iti ko 'py eṣa pratyekam uditaś citeḥ / koṭikoṭyaṃśakalitaḥ ka ivainaṃ prati grahaḥ //MU_6,57.28//",
    "GSP27moksop_u:17217": "vikalpabhede sphurite saṃvitsāramayātmani / vaicitryeṇāvicitre 'pi kim ekatrāpi vo grahaḥ //MU_6,57.29//",
    "GSP27moksop_u:17218": "apṛthagbhūta evaiṣa pṛthagbhūta iva sthitaḥ / pṛthag abdhir aparyanto nāham ity avagacchati //MU_6,57.30//",
    "GSP27moksop_u:17219": "yathehāhaṃ tathehāsi ghaṭādīhāsti markaṭaḥ / kham ihaivaṃ tathāmbvādi kim ahantāṃ prati grahaḥ //MU_6,57.31//",
    "GSP27moksop_u:17220": "iti jñānād vibhāgasya yo dvaitasya parikṣayaḥ / tyāgas saṅkalpajālānām asaṃsaṅgas sa kathyate //MU_6,57.32//",
    "GSP27moksop_u:17221": "samastakalpanājālasyeśvaraikatvabhāvanam / galitadvaitanirbhāsam etad eveśvarārpaṇam //MU_6,57.33//",
    "GSP27moksop_u:17222": "abhedavaśato bhedo nāmnaivaiṣāṃ cidātmani / bodhātmākhilaśabdārthaṃ jagad ekaṃ na saṃśayaḥ //MU_6,57.34//",
    "GSP27moksop_u:17223": "aham āśā jagad ahaṃ kham ahaṃ karma cāpy aham / kālo 'ham aham advaitaṃ dvaitaṃ cāham ahaṃ jagat //MU_6,57.35//",
    "GSP27moksop_u:17224": "manmanā bhava madbhakto madyājī māṃ namaskuru / mām evaiṣyasi matvaivam ātmānaṃ matparāyaṇaḥ //MU_6,57.36//",
    "GSP27moksop_u:17225": "arjunaḥ: dve rūpe tava deveśa paraṃ cāparam eva ca / kīdṛśaṃ tat kadā rūpaṃ tiṣṭhāmy āśritya siddhaye //MU_6,57.37//",
    "GSP27moksop_u:17226": "bhagavān: sāmānyaṃ paramaṃ caiva dve rūpe viddhi me 'nagha / pāṇyādiyuktaṃ sāmānyaṃ śaṅkhacakragadādharam //MU_6,57.38//",
    "GSP27moksop_u:17227": "paraṃ rūpam anādyantaṃ yan mamaikam anāmayam / brahmātmaparamātmādiśabdair etad udīryate //MU_6,57.39//",
    "GSP27moksop_u:17228": "yāvad apratibuddhas tvam anātmajñatayā sthitaḥ / tāvac caturbhujākāradevapūjāparo bhava //MU_6,57.40//",
    "GSP27moksop_u:17229": "tatkramāt samprabuddhas tvaṃ tato jñāsyasi tat param / mama rūpam anādyantaṃ yena bhūyo na jāyase //MU_6,57.41//",
    "GSP27moksop_u:17230": "yadi vā vedyavijñāto bhavāṃs tad arimardana / taṃ mamātmānam ātmānam ātmanaś cāśu saṃśraya //MU_6,57.42//",
    "GSP27moksop_u:17231": "idaṃ cāham idaṃ cāham iti yat pravadāmy aham / tad etad ātmatattvaṃ tan muhur vyapadiśāmy alam //MU_6,57.43//",
    "GSP27moksop_u:17232": "manye sādho prabuddho 'si pade viśrāntavān asi / saṅkalpair avamukto 'si satyaikātmamayo bhava //MU_6,57.44//",
    "GSP27moksop_u:17233": "sarvabhūtastham ātmānaṃ sarvabhūtāni cātmani / paśya tvaṃ yogayuktātmā sarvatra samadarśanaḥ //MU_6,57.45//",
    "GSP27moksop_u:17234": "sarvabhūtastham ātmānaṃ yo bhajaty aikyam āsthitaḥ / sarvathā vartamāno 'pi na sa bhūyo 'bhijāyate //MU_6,57.46//",
    "GSP27moksop_u:17235": "ekatvaṃ sarvaśabdārtha ekaśabdārtha ātmatā / ātmāpi ca na san nāsad gato yasyāśu tat sa sat //MU_6,57.47//",
    "GSP27moksop_u:17236": "trailokyacetasām antar āloko yaḥ prakāśajaḥ / anubhūtim upārūḍhas so 'yam ātmeti niścayaḥ //MU_6,57.48//",
    "GSP27moksop_u:17237": "trailokyapayasām antar yo rasānubhavas sthitaḥ / gavyānām abdhijānāṃ ca so 'yam ātmāsmi bhārata //MU_6,57.49//",
    "GSP27moksop_u:17238": "antas sarvaśarīrāṇāṃ yas sūkṣmo 'nubhavas sa ca / mukto 'nubhavanīyena so 'yam ātmāsmi sarvagaḥ //MU_6,57.50//",
    "GSP27moksop_u:17239": "samagrapayasām antar yathā ghṛtam avasthitam / tathā sarvapadārthānāṃ dehānāṃ ca sthitaḥ paraḥ //MU_6,57.51//",
    "GSP27moksop_u:17240": "sarvāmbhonidhiratnānāṃ sabāhyābhyantare yathā / tejas tathāsmi dehānām asaṃsthita iva sthitaḥ //MU_6,57.52//",
    "GSP27moksop_u:17241": "yathā kumbhasahasrāṇāṃ sabāhyābhyantare nabhaḥ / jagattrayaśarīrāṇāṃ tathātmāham avasthitaḥ //MU_6,57.53//",
    "GSP27moksop_u:17242": "muktāphalaśataughānāṃ tantuḥ protavapur yathā / tathāhaṃ dehalakṣāṇāṃ sthita ātmāsmy alakṣitaḥ //MU_6,57.54//",
    "GSP27moksop_u:17243": "brahmādau tṛṇaparyante padārthanikurumbake / sattāsāmānyam etad yat tam ātmānam ajaṃ viduḥ //MU_6,57.55//",
    "GSP27moksop_u:17244": "tad īṣatsphuritākāraṃ brahma brahmaiva tiṣṭhati / ahantādi jagattādi krameṇa bhramakāriṇā //MU_6,57.56//",
    "GSP27moksop_u:17245": "ātmaivedaṃ jagadrūpaṃ hanyate hanti cātra kim / śubhāśubhair jagadduḥkhaiḥ kim asyārjuna lipyate //MU_6,57.57//",
    "GSP27moksop_u:17246": "pratibimbeṣv ivādarśaṃ samaṃ sākṣivad āsthitam / naśyatsu na vinaśyantaṃ yaḥ paśyati sa paśyati //MU_6,57.58//",
    "GSP27moksop_u:17247": "idaṃ cāham idaṃ cāham itīdaṃ kathyate mayā / evam ātmāsi sarvātmā mām evaṃ viddhi pāṇḍava //MU_6,57.59//",
    "GSP27moksop_u:17248": "imās sarvāḥ pravartante sargapralayavikriyāḥ / ātmatantoś cito 'ntassthāḥ payasspandā ivāmbudhau //MU_6,57.60//",
    "GSP27moksop_u:17249": "yathopalatvaṃ śailānāṃ dārutvaṃ ca mahīruhām / taraṅgāṇāṃ jalatvaṃ ca padārthānāṃ tathātmatā //MU_6,57.61//",
    "GSP27moksop_u:17250": "sarvabhūtastham ātmānaṃ sarvabhūtāni cātmani / yaḥ paśyati tathātmānam akartāraṃ sa paśyati //MU_6,57.62//",
    "GSP27moksop_u:17251": "nānākāravikāreṣu taraṅgeṣu yathā payaḥ / kaṭakādiṣu vā hema bhūteṣv ātmā tathārjuna //MU_6,57.63//",
    "GSP27moksop_u:17252": "nānātaraṅgavṛndāni yathā lolāni vāriṇi / kaṭakādīni vā hemni tathā bhūtāni cātmani //MU_6,57.64//",
    "GSP27moksop_u:17253": "padārthajātaṃ bhūtādi bṛhad brahma ca bhārata / ekam evākhilaṃ viddhi pṛthaksthaṃ na manāg api //MU_6,57.65//",
    "GSP27moksop_u:17254": "kiṃ tadbhāvavikārāṇāṃ gamyam asti jagattraye / kva te vāpi jagat kiṃ vā kiṃ mudhā parimuhyasi //MU_6,57.66//",
    "GSP27moksop_u:17255": "iti śrutvāvagamyāntar bhāvayitvā suniścitam / jīvanmuktāś carantīha santas samarasāśayāḥ //MU_6,57.67//",
    "GSP27moksop_u:17256": "nirmānamohā jītasaṅgadoṣā adhyātmavidyā vinivṛttakāmāḥ / dvandvair vimuktās sukhaduḥkhasañjñair gacchanty amūḍhāḥ padam avyayaṃ tat //MU_6,57.68//",
    "GSP27moksop_u:17257": "arjunopadeśo nāma sargaḥ",
    "GSP27moksop_u:17258": "aṣṭapañcāśas sargaḥ",
    "GSP27moksop_u:17259": "bhagavān: bhūya eva mahābāho śṛṇu me paramaṃ vacaḥ / yat te 'haṃ prīyamāṇāya vakṣyāmi hitakāmyayā //MU_6,58.1//",
    "GSP27moksop_u:17260": "mātrāsparśās tu kaunteya śītoṣṇasukhaduḥkhadāḥ / āgamāpāyino 'nityās tāṃs titikṣasva bhārata //MU_6,58.2//",
    "GSP27moksop_u:17261": "te tu naikātmanaś cānye kvāto duḥkhaṃ kva vā sukham / anādyante 'navayave kutaḥ pūraṇakhaṇḍane //MU_6,58.3//",
    "GSP27moksop_u:17262": "saṃsthitā sparśamātrākhyā kalāsmin paramātmani / anante 'sanniveśādau hemnīva kaṭakāditā //MU_6,58.4//",
    "GSP27moksop_u:17263": "yaṃ hi na vyathayanty ete mātrāsparśā bhramātmakāḥ / samaduḥkhasukho dhīras so 'mṛtatvāya kalpate //MU_6,58.5//",
    "GSP27moksop_u:17264": "sarvatvād ātmanas tv ete ābhāsās saṃsthitā iva / asadrūpās tv asadrūpaṃ kathaṃ soḍhuṃ na śakyate //MU_6,58.6//",
    "GSP27moksop_u:17265": "manāg api na vidyete sukhaduḥkhe asarvage / sarvatvād ātmatattvasya sattā katham ivānayoḥ //MU_6,58.7//",
    "GSP27moksop_u:17266": "nāsato vidyate bhāvo nābhāvo vidyate sataḥ / nāsty eva sukhaduḥkhādi paramātmāsti sarvagaḥ //MU_6,58.8//",
    "GSP27moksop_u:17267": "sattvāsattvamatī tyaktvaivaitayor jagadātmanoḥ / tyaktvā nakiñcin madhyaṃ ca śeṣe baddhapado bhava //MU_6,58.9//",
    "GSP27moksop_u:17268": "na hṛṣyati sukhenātmā duḥkhair glāyati nārjuna / dṛṣadvac cetanātmāpi śarīrāntargato 'pi san //MU_6,58.10//",
    "GSP27moksop_u:17269": "jaḍaṃ cittādi duḥkhasya bhājanaṃ dehatāṃ gatam / na caitasmin kṣate kṣīṇe kiñcid evātmanaḥ kṣatam //MU_6,58.11//",
    "GSP27moksop_u:17270": "jaḍaṃ dehādi duḥkhāder yad idaṃ bhoktr iti sthitam / tan māyābhramam evāṅga viddhy abodhavaśotthitam //MU_6,58.12//",
    "GSP27moksop_u:17271": "na kiñcid eva dehādi na ca duḥkhādi vidyate / ātmano yat pṛthagbhūtaṃ kiṃ kenāto 'nubhūyate //MU_6,58.13//",
    "GSP27moksop_u:17272": "yad idaṃ kathayāmy atra tenaiṣā te vinaśyati / bhrāntir duravabodhotthā samyagbodhena bhārata //MU_6,58.14//",
    "GSP27moksop_u:17273": "yathā rajjvām ahibhayaṃ bodhān naśyaty abodhajam / tathā dehādi duḥkhādi bodhān naśyaty abodhajam //MU_6,58.15//",
    "GSP27moksop_u:17274": "viṣvag viśvam ajaṃ brahma na naśyati na jāyate / iti satyaṃ paraṃ viddhi bodhaḥ parama eṣa saḥ //MU_6,58.16//",
    "GSP27moksop_u:17275": "brahmārṇavataraṅgas tvaṃ kiñcid bhūtvā vilīyase / brahmāvarte sphurasy adya brahmaivāsi nirāmayam //MU_6,58.17//",
    "GSP27moksop_u:17276": "jagat kālaḥ kriyā deśas tvam ahaṃ sainikā iti / brahmaṇy evaṃ parispando nātra stas sadasatkramau //MU_6,58.18//",
    "GSP27moksop_u:17277": "jahi mānaṃ madaṃ śokaṃ bhayam īrṣyāṃ sukhāsukhe / dvaitam etad asadrūpam ekas sadrūpavān bhava //MU_6,58.19//",
    "GSP27moksop_u:17278": "puruṣākṣauhiṇīnāṃ tvaṃ kṣayeṇānubhavātmanā / brahmaṇā bṛṃhitaṃ yuddhaṃ brahma brahmamayaṃ kuru //MU_6,58.20//",
    "GSP27moksop_u:17279": "asaṃvidan sukhaṃ duḥkhaṃ lābhālābhau jayājayau / yuddhabrahmaikatāṃ gaccha brahmādistambha bhārata //MU_6,58.21//",
    "GSP27moksop_u:17280": "lābhālābhasamo bhūtvā bhūtvā nūnaṃ nakiñcana / jaḍo vāta iva spandī prasṛtaṃ kāryam ācara //MU_6,58.22//",
    "GSP27moksop_u:17281": "yat karoṣi yad aśnāsi yaj juhoṣi dadāsi yat / yat kariṣyasi kaunteya tad ātmeti sthiro bhava //MU_6,58.23//",
    "GSP27moksop_u:17282": "yanmayo yo bhavaty antas sa tad āpnoty asaṃśayam / brahmasatyam avāptuṃ tvaṃ brahmasatyamayo bhava //MU_6,58.24//",
    "GSP27moksop_u:17283": "anapekṣya phalaṃ brahma bhūtvā brahmeti bhāvitam / kriyate kevalaṃ karma brahmajñena yathāgatam //MU_6,58.25//",
    "GSP27moksop_u:17284": "karmaṇy akarma yaḥ paśyaty akarmaṇi ca karma yaḥ / sa buddhimān manuṣyeṣu sa coktas sarvakarmakṛt //MU_6,58.26//",
    "GSP27moksop_u:17285": "mā karmaphalahetur bhūr mā te saṅgo 'stv akarmaṇi / yogasthaḥ kuru karmāṇi saṅgaṃ tyaktvā dhanañjaya //MU_6,58.27//",
    "GSP27moksop_u:17286": "karmāsaktim anāśritya tathā nāśritya mūḍhatām / naiṣkarmyam apy anāśritya samas tiṣṭha yathāsthitam //MU_6,58.28//",
    "GSP27moksop_u:17287": "tyaktvā karmaphalāsaṅgaṃ nityatṛpto nirāśrayaḥ / karmaṇy abhipravṛtto 'pi naiva kiñcit karoti saḥ //MU_6,58.29//",
    "GSP27moksop_u:17288": "āsaktim āhuḥ kartṛtvam akartur api tad bhavet / maurkhye sthite hi manasi tasmān maurkhyaṃ parityajet //MU_6,58.30//",
    "GSP27moksop_u:17289": "paraṃ tajjñatvam āśritya nirāsakter mahātmanaḥ / sarvakarmaratasyāpi kartṛtodeti na kvacit //MU_6,58.31//",
    "GSP27moksop_u:17290": "akartṛtvād abhoktṛtvam abhoktṛtvāt samaikatā / samaikatvād anantatvaṃ tato brahmatvam ātatam //MU_6,58.32//",
    "GSP27moksop_u:17291": "nānātām alam utsṛjya paramātmaikatāṃ gataḥ / kurvan kāryam akāryaṃ ca naiva kartā tvam arjuna //MU_6,58.33//",
    "GSP27moksop_u:17292": "yasya sarve samārambhāḥ kāmasaṅkalpavarjitāḥ / jñānāgnidagdhakarmāṇaṃ tam āhuḥ paṇḍitaṃ budhāḥ //MU_6,58.34//",
    "GSP27moksop_u:17293": "samas somyas sthiras svasthaś śāntas sarvārthanisspṛhaḥ / yas tiṣṭhati sa suvyagro 'py alam avyagratāṃ gataḥ //MU_6,58.35//",
    "GSP27moksop_u:17294": "nirdvandvo nityasattvastho niryogakṣema ātmavān / yathāprāptānuvartī ca bhava bhūṣitabhūtalaḥ //MU_6,58.36//",
    "GSP27moksop_u:17295": "karmendriyāṇi saṃyamya ya āste manasā smaran / indriyārthān vimūḍhātmā mithyācāras sa ucyate //MU_6,58.37//",
    "GSP27moksop_u:17296": "yas tv indriyāṇi manasā niyamyārabhate 'rjuna / karmendriyaiḥ karmayogam asaktas sa viśiṣyate //MU_6,58.38//",
    "GSP27moksop_u:17297": "āpūryamāṇaṃ tv acalapratiṣṭhaṃ samudram āpaḥ praviśanti yadvat / tadvat kāmā yaṃ praviśanti sarve sa śāntim āpnoti na kāmakāmī //MU_6,58.39//",
    "GSP27moksop_u:17298": "arjunopākhyāna ātmajñānopadeśo nāma sargaḥ",
    "GSP27moksop_u:17299": "ekonaṣaṣṭitamas sargaḥ",
    "GSP27moksop_u:17300": "bhagavān: na kuryād bhogasantyāgaṃ na kuryād bhogabhāvanam / sthātavyaṃ susamenaiva yathāprāptānuvartinā //MU_6,59.1//",
    "GSP27moksop_u:17301": "anātmany ātmatāṃ dehe mā bhāvaya bhavātmani / ātmany evātmatāṃ satye bhāvayābhāvarūpiṇi //MU_6,59.2//",
    "GSP27moksop_u:17302": "dehanāśe mahābāho na kiñcid api naśyati / ātmanāśe hi nāśas syān na cātmā naśyati kvacit //MU_6,59.3//",
    "GSP27moksop_u:17303": "avināśam anādyantam ātmānam ajaraṃ viduḥ / naśyaty ātmeti durbodho mā tavāstv atiduḥkhadaḥ //MU_6,59.4//",
    "GSP27moksop_u:17304": "na kadācana naśyanti viditātmāna uttamāḥ / naśyanty aviditātmāno hy anātmany ātmamāninaḥ //MU_6,59.5//",
    "GSP27moksop_u:17305": "arjunaḥ: evaṃ cet taj jagannātha mūḍhānām api mānada / dehanāśe samutpanne manye naṣṭaṃ na kiñcana //MU_6,59.6//",
    "GSP27moksop_u:17306": "bhagavān: evam eva mahābāho na kiñcin naśyati kvacit / ātmaivāsty avināśātmā kiṃ tasya kva vinaśyati //MU_6,59.7//",
    "GSP27moksop_u:17307": "idaṃ naṣṭam idaṃ yuktam iti mohād bhramād ṛte / anyat tathā na paśyāmi vandhyāstrītanayaṃ yathā //MU_6,59.8//",
    "GSP27moksop_u:17308": "nāsato vidyate bhāvo nābhāvo vidyate sataḥ / ubhayor api dṛṣṭo 'ntas tv anayos tattvadarśibhiḥ //MU_6,59.9//",
    "GSP27moksop_u:17309": "avināśi tu tad viddhi yena sarvam idaṃ tatam / vināśam avyayasyāsya na kaścit kartum arhati //MU_6,59.10//",
    "GSP27moksop_u:17310": "antavanta ime dehā nityasyoktāś śarīriṇaḥ / anāśino 'prameyasya tasmād yudhyasva bhārata //MU_6,59.11//",
    "GSP27moksop_u:17311": "ātmaivaiko 'sti na dvitvam asatas sambhavaḥ kutaḥ / avināśas tv ananto 'sau sato nāśo na vidyate //MU_6,59.12//",
    "GSP27moksop_u:17312": "dvaitaikatvaparityāge yac cheṣam avaśiṣyate / śāntaṃ sadasator madhyaṃ tad astīha paraṃ padam //MU_6,59.13//",
    "GSP27moksop_u:17313": "arjunaḥ: tan mṛto 'smīti bhagavan kiṃrūḍheha nṛṇāṃ sthitiḥ / kathaṃ sthitau vā lokānāṃ tau svarganarakau prabho //MU_6,59.14//",
    "GSP27moksop_u:17314": "bhagavān: bhūmir āpo 'nalo vāyuḥ khaṃ mano buddhir eva ca / etattanmātrajātātmā jīvo deheṣu tiṣṭhati //MU_6,59.15//",
    "GSP27moksop_u:17315": "sa kṛṣyate vāsanayā rajjveva paśupotakaḥ / sa tiṣṭhati śarīrāntaḥ pañjare vihago yathā //MU_6,59.16//",
    "GSP27moksop_u:17316": "sa kālavaśato dehāj jarjaratvam upāgatāt / vāsanāvaśato yāti vṛkṣaparṇād raso yathā //MU_6,59.17//",
    "GSP27moksop_u:17317": "śrotraṃ cakṣus sparśanaṃ ca rasanaṃ ghrāṇam eva ca / gṛhītvaitāni saṃyāti vāyur gandhān ivāśayāt //MU_6,59.18//",
    "GSP27moksop_u:17318": "vāsanāvattvam evāsya deho netarayuktijaḥ / kṣīyate vāsanātyāge kṣīṇe bhavati tat padam //MU_6,59.19//",
    "GSP27moksop_u:17319": "vāsanāvān purā puṣṭo bhūtvā bhrāmyati yoniṣu / jīvo bhramabharākāro māyāpuruṣako yathā //MU_6,59.20//",
    "GSP27moksop_u:17320": "akṣasvabhāvān akhilāñ śarīrād vāsanāvaśaḥ / jīvo gṛhītvā saṃyāti puṣpād gandhān ivānilaḥ //MU_6,59.21//",
    "GSP27moksop_u:17321": "deho nisspandatām eti jīve kaunteya nirgate / nisspandāvayavābhogaś śāntavāta iva drumaḥ //MU_6,59.22//",
    "GSP27moksop_u:17322": "aceṣṭaś chedabhedādidoṣair āyāty adṛśyatām / mṛta ity ucyate loke deho vigatajīvitaḥ //MU_6,59.23//",
    "GSP27moksop_u:17323": "sa jīvaḥ prāṇamūrtiḥ khe yatra yatrāvatiṣṭhate / tatra svavāsanābhyāsāt paśyaty ākāram ātatam //MU_6,59.24//",
    "GSP27moksop_u:17324": "ayaṃ deho hi jīvena tv asann evāvalokitaḥ / asya nāśe 'nyam apy evaṃ paśyaty evāśu svapnavat //MU_6,59.25//",
    "GSP27moksop_u:17325": "yathaiva paśyaty ākārāṃs teṣāṃ nāśāṃs tathaiva saḥ / ādisarge bhāvanayā kilaivaṃ saṃvibhāvitaḥ //MU_6,59.26//",
    "GSP27moksop_u:17326": "jhagity udbhavakāle tu yad yathā dṛśyate puraḥ / ānirvāṇaṃ tad evāsyā avinābhāvisaṃvidaḥ //MU_6,59.27//",
    "GSP27moksop_u:17327": "prāktanaṃ vāsanājālaṃ puruṣārthena jīyate / yatnenādyatanenāśu yatanaṃ hyastanaṃ yathā //MU_6,59.28//",
    "GSP27moksop_u:17328": "ya eva puruṣārthena dṛṣṭo balavatā kṣaṇāt / pūrvottaranimeṣāṃśas sa eva jayati sphuṭam //MU_6,59.29//",
    "GSP27moksop_u:17329": "api sphuṭati vidhyaṇḍe vāti vā pralayānile / pauruṣaṃ hi yathāśāstram atas tyājyaṃ na dhīmatā //MU_6,59.30//",
    "GSP27moksop_u:17330": "narakasvargasargādi vāsanāvaśato 'bhitaḥ / prapaśyati cirābhyastaṃ jīvo jaraḍhamohadhīḥ //MU_6,59.31//",
    "GSP27moksop_u:17331": "arjunaḥ: narakasvargasargādisambhrameṣu jagatpate / kim asya kāraṇaṃ brūhi jīvasya janitasthiteḥ //MU_6,59.32//",
    "GSP27moksop_u:17332": "bhagavān: vāsanātmānam enaṃ tvaṃ jīvaṃ viddhi śarīrakam / svavāsanātmikaivāsya sattā saṃsṛtikāraṇam //MU_6,59.33//",
    "GSP27moksop_u:17333": "dhriyate saṃsṛtis tāvad yāvat sphurati vāsanā / svapnopamānā teneha śreyase vāsanākṣayaḥ //MU_6,59.34//",
    "GSP27moksop_u:17334": "arjunaḥ: cirābhyāsavaśāt prauḍhā saṃsārabhramakāriṇī / kimutthā devadeveśa vāsanā kṣīyate katham //MU_6,59.35//",
    "GSP27moksop_u:17335": "bhagavān: maurkhyamohasamucchrāyād anātmany ātmabhāvanāt / ajñānād ātmanas sādho sattām āyāti vāsanā //MU_6,59.36//",
    "GSP27moksop_u:17336": "bhāvitātmāsi kaunteya satyaṃ vijñātavān asi / ayaṃ so 'haṃ janā ete mameti tyaja vāsanāḥ //MU_6,59.37//",
    "GSP27moksop_u:17337": "vāsanāvilaye jīvo vilīno bhavati svayam / yo hi yatsattayocchūnas tannāśāt sa vilīyate //MU_6,59.38//",
    "GSP27moksop_u:17338": "dehe vilayam āyāte deśakālānyatākṛteḥ / ko 'sau bhājanatām eti janmano maraṇasya ca //MU_6,59.39//",
    "GSP27moksop_u:17339": "svayaṃ kalpitasaṅkalpam ātmarūpaṃ yad ābilam / tad eva vāsanākāraṃ jīvaṃ viddhi mahāmate //MU_6,59.40//",
    "GSP27moksop_u:17340": "anāyattam asaṅkalpam ātmarūpaṃ yad avyayam / prabodhād vāsanāmuktaṃ taṃ mokṣaṃ viddhi bhārata //MU_6,59.41//",
    "GSP27moksop_u:17341": "jīvann eva mahābāho tattvaṃ prekṣya yathāsthitam / vāsanāvāgurāmukto mukta ity abhidhīyate //MU_6,59.42//",
    "GSP27moksop_u:17342": "yo na nirvāsano nūnaṃ sarvadharmaparo 'pi saḥ / sarvajño 'py abhito baddhaḥ pañjarastho yathā khagaḥ //MU_6,59.43//",
    "GSP27moksop_u:17343": "durdarśanasya gagane śikhipiñchikeva sūkṣmāpi visphurati yasya na vāsanāntaḥ / muktas sa eva bhavatīha hi vāsanaiva bandho 'naghasya nanu tatkṣaya eva mokṣaḥ //MU_6,59.44//",
    "GSP27moksop_u:17344": "arjunopākhyāne jīvatvanirṇayo nāma sargaḥ",
    "GSP27moksop_u:17345": "ṣaṣṭitamas sargaḥ",
    "GSP27moksop_u:17346": "bhagavān: iti nirvāsanatvena jīvanmuktatayātmani / antaśśītalatām etya bandhuduḥkham alaṃ tyaja //MU_6,60.1//",
    "GSP27moksop_u:17347": "jarāmaraṇaniśśaṅka ākāśaviśadāśayaḥ / tyakteṣṭāniṣṭasaṅkalpo vītarāgo bhavānagha //MU_6,60.2//",
    "GSP27moksop_u:17348": "pravāhāpatitaṃ kāryam idaṃ kiñcid yathāgatam / kuru kāryam akārpaṇyaṃ na kiñcid iha naśyati //MU_6,60.3//",
    "GSP27moksop_u:17349": "pravāhāpatitaṃ karma svam eva kriyate hi yat / jīvanmuktasvabhāvo 'sāv ajīvanmuktatānyathā //MU_6,60.4//",
    "GSP27moksop_u:17350": "idaṃ karma tyajāmīdam āśrayāmīty anirmalam / mūḍhasya manaso rūpaṃ jñamanas tu samasthiti //MU_6,60.5//",
    "GSP27moksop_u:17351": "pravāhāpatitaṃ kāryaṃ kurvantaś śāntacetasaḥ / jīvanmuktās suṣuptasthās sphuranty ardhaprabuddhavat //MU_6,60.6//",
    "GSP27moksop_u:17352": "sthirāṃ saṃhṛtim āyānti kūrmāṅgānīva sarvaśaḥ / indriyāṇīndriyārthebhyo hṛdi jñasya svabhāvataḥ //MU_6,60.7//",
    "GSP27moksop_u:17353": "cinmātre vitate tantau dṛḍhe srag iva saṃsthitam / sadasadgrathitaṃ viśvaṃ viśvāṅge viśvakarmaṇi //MU_6,60.8//",
    "GSP27moksop_u:17354": "prasārite prasarati tv antardhiṃ yāti saṃvṛte / vicitraracanājālam ananyac cidvitānake //MU_6,60.9//",
    "GSP27moksop_u:17355": "ananyad apy anyad iva svāṅgarūpam anaṅgavat / citraṃ vitānaka iva sthitaṃ jagad idaṃ citi //MU_6,60.10//",
    "GSP27moksop_u:17356": "yathaivāracitaṃ citraṃ sthitaṃ citrakṛdīhite / tathā jātam ajātaṃ ca viśvaṃ saṃsthitam ātmani //MU_6,60.11//",
    "GSP27moksop_u:17357": "yathā sphurati kartavyaṃ citraṃ citrakṛtaś citi / viśvātmani tathā viśvaṃ kālatrayamayodayam //MU_6,60.12//",
    "GSP27moksop_u:17358": "abhitti trijagaccitraṃ kurute cittacitrakṛt / vyomni vyomātmakam api prasphuṭaṃ vṛttivartibhiḥ //MU_6,60.13//",
    "GSP27moksop_u:17359": "cittacitrakareṇādau citraṃ citraṃ vitānitam / paścād bhittiḥ kṛtā vyomarūpā cāsāv aho bhramaḥ //MU_6,60.14//",
    "GSP27moksop_u:17360": "apūrvaivātimāyeyaṃ kila yatra khakuḍyayoḥ / na manāg api bhedo 'sti sphuṭam apy upalabdhayoḥ //MU_6,60.15//",
    "GSP27moksop_u:17361": "imā yā upalakṣyante bhittayaś cittacitrajāḥ / vyomnaś śūnyatayā viddhi tās tāmarasalocana //MU_6,60.16//",
    "GSP27moksop_u:17362": "kṣaṇena cetasi yathā bhāto lokakṣayodayau / khātmā jagat tathaivedaṃ sabāhyābhyantaraṃ nabhaḥ //MU_6,60.17//",
    "GSP27moksop_u:17363": "cirantanamanorājyamātre 'smin kila satyatā / katham ālokite 'pi syāt satyaṃ nāsty eva vibhrame //MU_6,60.18//",
    "GSP27moksop_u:17364": "bhrameṇālokitas satyam ālokena vilīyate / dṛśyamānam api kṣāmaṃ śaradīvābhram ambare //MU_6,60.19//",
    "GSP27moksop_u:17365": "cittacitrakṛtaś citte saṃsthitāś citraputrikāḥ / bhittyabhāvād anādhārā bahis tribhuvanādikāḥ //MU_6,60.20//",
    "GSP27moksop_u:17366": "naitās santi na cāsi tvaṃ kiṃ kena parirudhyate / rodhyarodhakasammohaṃ tyaktvā khavimalo bhava //MU_6,60.21//",
    "GSP27moksop_u:17367": "pravṛttir eva kā vyomnaḥ pravṛttiś caiva khātmikā / ataḥ kālakriyākuḍyakalādi vimalaṃ nabhaḥ //MU_6,60.22//",
    "GSP27moksop_u:17368": "cittasaṃsthaṃ yathā citraṃ sadrūpam api khātmakam / vyomnaś śūnyatamaṃ viddhi tathedam akhilaṃ jagat //MU_6,60.23//",
    "GSP27moksop_u:17369": "cittabhittau kṛtaṃ citraṃ yac ciccitrakareṇa tat / sarvaṃ śūnyatayā vyomno manāg api na bhidyate //MU_6,60.24//",
    "GSP27moksop_u:17370": "yathā prakacataś citte jagannirmāṇasaṅkṣayau / kṣaṇenaiva tathaivemau bahissthāv iti viddhi he //MU_6,60.25//",
    "GSP27moksop_u:17371": "ādyakṣaṇamanorājye nānābhuvananāmani / kṣaṇabhāvini mohena kalpatā parikalpitā //MU_6,60.26//",
    "GSP27moksop_u:17372": "asad eva manorājyaṃ kartuṃ śaktaṃ yathā manaḥ / kṣaṇasya kalpīkaraṇe tathaiva balavan manaḥ //MU_6,60.27//",
    "GSP27moksop_u:17373": "kṣaṇaṃ kalpīkaroty etat tathālpaṃ kurute bahu / asat sat kurute kṣipram itīyaṃ bhrāntir utthitā //MU_6,60.28//",
    "GSP27moksop_u:17374": "kṣaṇam ādimanorājyaṃ pratibhātaṃ svabhāvataḥ / yad vicitrātma tad idaṃ jagajjālam iti sthitam //MU_6,60.29//",
    "GSP27moksop_u:17375": "sargo nirvāṇaniṣṭhatvān nimeṣam ayam utthitaḥ / pratibhāmātrato 'traiva kalpitā vajrasāratā //MU_6,60.30//",
    "GSP27moksop_u:17376": "cittacitrakṛtaś citsthaṃ jagaccitraṃ kacat sthitam / akuḍyam apy araṅgāḍhyam idaṃ sphāram ivāgrataḥ //MU_6,60.31//",
    "GSP27moksop_u:17377": "aho nu citraṃ nirbhitti citram ujjvalam utthitam / surañjanaṃ jagad iti sthitaṃ dṛṣṭivilobhanam //MU_6,60.32//",
    "GSP27moksop_u:17378": "nānātamomaṣīlekhaṃ nānātejo'ṃśarañjanam / nānākalaṅkāvayavaṃ nānārāgānurañjitam //MU_6,60.33//",
    "GSP27moksop_u:17379": "nānādṛṣṭivilāsāḍhyaṃ nānānubhavalocanam / nānābhrakograracanaṃ nānākārāgrapaścimam //MU_6,60.34//",
    "GSP27moksop_u:17380": "vyomanīlasaraḥphullatārācandrārkapaṅkajam / vicitraracanodyuktameghālīpattramañjari //MU_6,60.35//",
    "GSP27moksop_u:17381": "svakoṣṭhakābhilikhitasurāsuranṛputrikam / paramālokamakkoladhavalākāśakuḍyakam //MU_6,60.36//",
    "GSP27moksop_u:17382": "ākāśa eva racitā pratibhaikaraṅgā mugdhā jagattrayamanoharaputrikeyam / cinmātravaktraparirañjitasarvalokā līlākulā capalacittakacitrakartrā //MU_6,60.37//",
    "GSP27moksop_u:17383": "hemācalāṅgalatikā ghanakeśapāśā candrārkalocanavicālanadṛṣṭalokā / dharmārthakāmatrikayantritaśāstravastrā pātālatālacaraṇonnatabhūnitambā //MU_6,60.38//",
    "GSP27moksop_u:17384": "brahmendrarudraharibāhucatuṣṭayogrā satyānṛtonnatakucā kakubaṅgayaṣṭiḥ / abdhyantraveṣṭitamahītalapadmapīṭhapattrīkṛtācalamahābhuvanodarī ca //MU_6,60.39//",
    "GSP27moksop_u:17385": "rātryandhakāracapalabhrurahassmitoccais tārākarālapulakā grahadantapaṅktiḥ / cañcaccaturdaśavidhākulabhūtajātaromā dhvanatpralayavāridakambupūgā //MU_6,60.40//",
    "GSP27moksop_u:17386": "jīvānvitā gagana eva kṛtā vicitrā vyomātmikāciravilakṣaṇacitrakartrā / cittena citraparikarmavidā trilokī nānāvilāsavalitā varaputriketi //MU_6,60.41//",
    "GSP27moksop_u:17387": "jagaccitravarṇanaṃ nāma sargaḥ",
    "GSP27moksop_u:17388": "ekaṣaṣṭitamas sargaḥ",
    "GSP27moksop_u:17389": "bhagavān: idaṃ viddhi mahāścaryam arjuneha hi yat kila / pūrvaṃ sañjāyate citraṃ paścād bhittir udeti hi //MU_6,61.1//",
    "GSP27moksop_u:17390": "abhittāv utthite citre dṛśyate bhittir ātatā / aho nu citrā māyeyaṃ magnaṃ tumbu śilā plutā //MU_6,61.2//",
    "GSP27moksop_u:17391": "cittasthacitrasadṛśe vyomātmani jagattraye / vyomātmanas te kim iyam ahantā vyomatoditā //MU_6,61.3//",
    "GSP27moksop_u:17392": "sargavyoma kṛtaṃ vyomnā vyomni vyoma vilīyate / bhujyate vyomani vyoma vyoma vyomani cātatam //MU_6,61.4//",
    "GSP27moksop_u:17393": "veṣṭitaṃ vāsanārajjvā dīrghasaṃsṛtidāma yat / vāsanodveṣṭanenaiva tad ihodveṣṭyate 'rjuna //MU_6,61.5//",
    "GSP27moksop_u:17394": "pratibimbaṃ yathādarśe tathedaṃ brahmaṇi svayam / agamyaṃ chedabhedāder ādhārānanyatāvaśāt //MU_6,61.6//",
    "GSP27moksop_u:17395": "ananyac chedabhedādi brahmaṇi brahma cāmbaram / kiṃ kathaṃ kasya kenaitac chidyate vā kva bhidyate //MU_6,61.7//",
    "GSP27moksop_u:17396": "brahmatā brahmatāpūre jale jalam iva sphurat / sthitā samasamā vyoma nirmalā śāntam ātmani //MU_6,61.8//",
    "GSP27moksop_u:17397": "vāsyavāsakabhāvo 'to manāg api na bhidyate / tenehāvāsanībhāvo bodhāt sampanna eva te //MU_6,61.9//",
    "GSP27moksop_u:17398": "yo na nirvāsano nūnaṃ sarvadharmaparo 'pi saḥ / sarvajño 'py atibaddhātmā tapasvy api sa rāgavān //MU_6,61.10//",
    "GSP27moksop_u:17399": "yasyāsti vāsanābījam atyalpaṃ citibhūmigam / bṛhat sañjāyate tasya punas saṃsṛtikānanam //MU_6,61.11//",
    "GSP27moksop_u:17400": "abhyāsād dhṛdi rūḍhena satyasambodhavahninā / nirdagdhaṃ vāsanābījaṃ na bhūyaḥ parirohati //MU_6,61.12//",
    "GSP27moksop_u:17401": "dagdhaṃ tu vāsanābījaṃ na nimajjati vastuṣu / sukhaduḥkhādiṣu svacchaṃ tumbīpattram ivāmbhasi //MU_6,61.13//",
    "GSP27moksop_u:17402": "śāntātmā vigatabhavāmayo 'si jāto nirvāṇo dalitamahāmanovimohaḥ / samyagjñaś śrutam avagamya pāvanaṃ tat tiṣṭhātmavyavahṛtir ekaśāntarūpaḥ //MU_6,61.14//",
    "GSP27moksop_u:17403": "arjunaviśrāntir nāma sargaḥ",
    "GSP27moksop_u:17404": "dviṣaṣṭitamas sargaḥ",
    "GSP27moksop_u:17405": "arjunaḥ: naṣṭo mohas smṛtir labdhā tvatprasādān mayācyuta / sthito 'smi gatasandehaḥ kariṣye vacanaṃ tava //MU_6,62.1//",
    "GSP27moksop_u:17406": "bhagavān: vṛttayo yadi bodhena saṃśāntā hṛdaye sphuṭam / tac cittaṃ śāntam evāśu viddhi sattvam upāgatam //MU_6,62.2//",
    "GSP27moksop_u:17407": "atra tac cetyarahitaṃ pratyakcetananāmakam / vastu śiṣṭaṃ vinirmuktaṃ yat sarvaṃ sarvataś ca yat //MU_6,62.3//",
    "GSP27moksop_u:17408": "na kecana prabādhante tat padaṃ jagadādhayaḥ / bhūtalād gaganoḍḍīnaṃ vihaṅgamam ivotavaḥ //MU_6,62.4//",
    "GSP27moksop_u:17409": "pratyakcetanam ābhāsaṃ śuddhaṃ saṅkalpavarjitam / agamyam enam ātmānaṃ viddhi duṣṭadṛśām iha //MU_6,62.5//",
    "GSP27moksop_u:17410": "sarvātītapadasthasya citā śuddhasya vāsanā / na śaknoti padaṃ draṣṭuṃ janadṛṣṭir aher iva //MU_6,62.6//",
    "GSP27moksop_u:17411": "yatprāptau sarva eveme kṣīṇā ghaṭapaṭādayaḥ / varākī vāsanā tatra kiṃ karoti pare pade //MU_6,62.7//",
    "GSP27moksop_u:17412": "yathānalagiriṃ prāpya himaleśo vilīyate / śuddham āsādya cittattvam avidyā līyate tathā //MU_6,62.8//",
    "GSP27moksop_u:17413": "kva varākī rajastucchā vāsanā bhogabandhanī / kvāpūritajagajjālaś cittattvavipulānilaḥ //MU_6,62.9//",
    "GSP27moksop_u:17414": "tāvat sphuraty avidyeyaṃ nānākāravikāriṇī / yāvan na samparijñātaś śuddhas svātmāyam ātmanā //MU_6,62.10//",
    "GSP27moksop_u:17415": "sarvā dṛśyadṛśaḥ kṣīṇāś śuddhataivoditātatā / nabhasīva pade tasmin svātmany akhilapūraṇe //MU_6,62.11//",
    "GSP27moksop_u:17416": "samagrākārarūpaṃ tat samagrākāravarjitam / vāgatītaṃ paraṃ vastu kena nāmopamīyate //MU_6,62.12//",
    "GSP27moksop_u:17417": "viṣayaviṣaviṣūcikām atas tvaṃ nipuṇam ahaṃsthitivāsanām apāsya / abhimataparihārayatnayuktyā bhava virujo bhuvanaikanāthamūrtiḥ //MU_6,62.13//",
    "GSP27moksop_u:17418": "vasiṣṭhaḥ: iti gaditavati trilokanāthe kṣaṇam iva maunam avasthite purastāt / atha madhupa ivāsitābjaṣaṇḍe vacanam upaiṣyati tatra pāṇḍuputraḥ //MU_6,62.14//",
    "GSP27moksop_u:17419": "arjunaḥ: parigalitasamastaśokabhāvā param udayaṃ bhagavan matir gateyam / mama tava vacanena lokabhartur dinapatinā paribodhitābjinīva //MU_6,62.15//",
    "GSP27moksop_u:17420": "vasiṣṭhaḥ: ity uktvotthāya gāṇḍīvadhanvā sa harisārathiḥ / arjuno gatasandeho raṇalīlāṃ kariṣyati //MU_6,62.16//",
    "GSP27moksop_u:17421": "kariṣyati kṣatagajavājisārathidrutadravadrudhiramahānadīṃ bhuvam / śarotkaraprasaramayābhramaṇḍalītirohitadyumaṇivilocanāṃ divam //MU_6,62.17//",
    "GSP27moksop_u:17422": "arjunaviśrāntir nāma sargaḥ",
    "GSP27moksop_u:17423": "arjunopākhyānaṃ samāptam triṣaṣṭitamas sargaḥ",
    "GSP27moksop_u:17424": "vasiṣṭhaḥ: etāṃ dṛṣṭim avaṣṭabhya rāghavāghavighātinīm / tiṣṭha nissaṅgasannyāsabrahmārpaṇamayātmikām //MU_6,63.1//",
    "GSP27moksop_u:17425": "yasmin sarvaṃ yatas sarvaṃ yas sarvaṃ sarvataś ca yaḥ / yaś ca sarvamayo nitya ātmānaṃ viddhi taṃ param //MU_6,63.2//",
    "GSP27moksop_u:17426": "dūrastham apy adūrasthaṃ sarvagaṃ tvaṃ svam eva ca / tatsthas tattām avāpnoṣi tad evāsy astasaṃśayam //MU_6,63.3//",
    "GSP27moksop_u:17427": "yat saṃvedyavinirmuktaṃ saṃvedanam aninditam / cetyamuktacidābhāsaṃ tad viddhi paramaṃ padam //MU_6,63.4//",
    "GSP27moksop_u:17428": "sā parāt paramā kāṣṭhā sā dṛśāṃ dṛg anuttamā / sa mahimnāṃ ca mahimā gurūṇāṃ sa gurur guruḥ //MU_6,63.5//",
    "GSP27moksop_u:17429": "sa ātmā tac ca vijñānaṃ tac chūnyaṃ brahma tat param / tac chreyas sa śivaś śāntas sā vidyāparamā sthitiḥ //MU_6,63.6//",
    "GSP27moksop_u:17430": "yo 'yam antaścetanātmā sarvānubhavarūpakaḥ / yatra svadante sarvāṇi dravyāṇi svātmasattayā //MU_6,63.7//",
    "GSP27moksop_u:17431": "sa jagattilatailātmā sa jagadgṛhadīpakaḥ / sa jagatpādaparasas sa jagatpaśupālakaḥ //MU_6,63.8//",
    "GSP27moksop_u:17432": "sa tantur bhūtamuktānāṃ pariprotahṛdambaraḥ / sa bhūtamaricaughānāṃ paramā tiktatātatā //MU_6,63.9//",
    "GSP27moksop_u:17433": "sa padārthe padārthatvaṃ sa tucchatvam avastunaḥ / sa sato vastunas sattvam asattvam asataś ca saḥ //MU_6,63.10//",
    "GSP27moksop_u:17434": "jagadgṛhakriyābhāṇḍopaskarāṇāṃ sa dīpakaḥ / candrārkatārakātejas tenedaṃ prakaṭīkṛtam //MU_6,63.11//",
    "GSP27moksop_u:17435": "sarvaṃ prasṛtam etasmāc cetanāt paramātmanaḥ / svasaṃvittivicāreṇa svayam ātmaiṣa labhyate //MU_6,63.12//",
    "GSP27moksop_u:17436": "sarva eva jagadbhāvā avicāraṇacāravaḥ / avidyamānasadbhāvā vicāraviśarāravaḥ //MU_6,63.13//",
    "GSP27moksop_u:17437": "aham ādau jagajjāle mithyābhramabharātmani / ko bhūtvā kvānubadhnāmi dhṛtiṃ katham avāstavīm //MU_6,63.14//",
    "GSP27moksop_u:17438": "ādimadhyāntamananasaṅkalpakalanāsv aham / brahmākāśam anādyantaṃ keveyattā mamātmanaḥ //MU_6,63.15//",
    "GSP27moksop_u:17439": "itiniścayavān yo 'ntas samavyavahṛtir bahiḥ / udayāstamayonmuktas sthito 'nantas sa sarvadā //MU_6,63.16//",
    "GSP27moksop_u:17440": "nāstam eti na codeti sāmyaṃ samam avasthitam / yasya khasyeva śūnyatvaṃ sa mahātmeha sadvapuḥ //MU_6,63.17//",
    "GSP27moksop_u:17441": "bhāvādvaitapadārūḍhas suṣuptaparayā dhiyā / vyavahāry api hṛtkṣobhaṃ naity ādarśanaro yathā //MU_6,63.18//",
    "GSP27moksop_u:17442": "ādarśapuruṣasyeva vyavahāravato 'pi ca / na yasya hṛdayollekho manāg api sa muktibhāk //MU_6,63.19//",
    "GSP27moksop_u:17443": "avibhāgamatāv eva jñamaṇau pratibimbati / citeḥ paramavaimalyād vyavahāro yathāgataḥ //MU_6,63.20//",
    "GSP27moksop_u:17444": "ciccamatkṛtir eveyaṃ jagad ity avabhāsate / nehāsty aikyaṃ na ca dvitvam upadeśo 'pi tanmayaḥ //MU_6,63.21//",
    "GSP27moksop_u:17445": "vācyavācakaśiṣyehāgurvākhyais svacamatkṛtaiḥ / ātmanātmani śāntaiva cic camatkurute citi //MU_6,63.22//",
    "GSP27moksop_u:17446": "citpraspando hi saṃsāras tadaspandaḥ paraṃ padam / citspandaśamaneneyaṃ pariśāmyati saṃsṛtiḥ //MU_6,63.23//",
    "GSP27moksop_u:17447": "mahāciter nañarthāṃśabhāvo yo 'bhāvanakṣayaḥ / asann iva svabhāvena sa citspanda udāhṛtaḥ //MU_6,63.24//",
    "GSP27moksop_u:17448": "śūnyatvam ajaḍaṃ yat tat param āhuś citer vapuḥ / nañarthābhāvanā yātra saṃsṛtis sānubhūyate //MU_6,63.25//",
    "GSP27moksop_u:17449": "abhāvanāmātralayā sā ca nissārarūpiṇī / kevalaṃ kevalībhāvas svas sadrūpo 'vaśiṣyate //MU_6,63.26//",
    "GSP27moksop_u:17450": "citspanda eva saṃsāracakrapravahaṇaṃ viduḥ / mātṛmānaprameyādi kaṭakādīva hemani //MU_6,63.27//",
    "GSP27moksop_u:17451": "pṛthag asti na ca spandaś citer yas saṃsṛtir bhavet / cittvam eva cites spandas tadabodho hi saṃsṛtiḥ //MU_6,63.28//",
    "GSP27moksop_u:17452": "abodhamātraṃ citspandaḥ kaṭakatvam ivotthitam / bodhamātravilīne 'smiñ śuddhaṃ ciddhema śiṣyate //MU_6,63.29//",
    "GSP27moksop_u:17453": "satyāvabodhamātreṇa kṣīyate bhogabhāvanā / bhogābhāvanam eveha paramaṃ jñatvalakṣaṇam //MU_6,63.30//",
    "GSP27moksop_u:17454": "ime 'nabhimatās sarve jñasya bhogās svabhāvataḥ / bhavanti ko 'titṛpto hi durannaṃ kila vāñchati //MU_6,63.31//",
    "GSP27moksop_u:17455": "etad eva paraṃ viddhi jñatvasya paralakṣaṇam / svabhāvenaiva bhogānāṃ yat kilānabhivāñchanam //MU_6,63.32//",
    "GSP27moksop_u:17456": "cid aspandaiva sarvātmarūpiṇy astīti niścayaḥ / yo 'ntaḥ prarūḍhas svābhyāsāj jñatvaśabdena sa smṛtaḥ //MU_6,63.33//",
    "GSP27moksop_u:17457": "yo na bhuṅkte bhujyamānān api bhogān abuddhimān / lokānurodhasiddhyarthaṃ sa hanti laguḍair nabhaḥ //MU_6,63.34//",
    "GSP27moksop_u:17458": "vinākṛtrimayā yuktyā na siddhir adhigamyate / kvacid ātmani loke vā svāṅgāvadalanair api //MU_6,63.35//",
    "GSP27moksop_u:17459": "cic cetyacaityakoṭisthā tāvat paśyati vibhramam / iyaṃ yāvad abodhātmā spandate spandarūpiṇī //MU_6,63.36//",
    "GSP27moksop_u:17460": "samyagbodhodaye tv asyās spandāspandadaśākramāḥ / kvāpi yāntīva saṃśāntadīpavat sābhidhānakāḥ //MU_6,63.37//",
    "GSP27moksop_u:17461": "citaḥ prakāśarūpāyā dīpikāyās svabhāvataḥ / spandāspandamayī neha kathaivāsti manāg api //MU_6,63.38//",
    "GSP27moksop_u:17462": "yad aspandasya maruto na san nāsan na madhyagam / rūpaṃ tad eva saṃvittispandatā praśamocitā //MU_6,63.39//",
    "GSP27moksop_u:17463": "abhinno 'syāś cites spandaś śuddhacitsārarūpadhṛt / na bandhāya na mokṣāya sthita ātmani kevalam //MU_6,63.40//",
    "GSP27moksop_u:17464": "cic cen nañarthasaṃvittiṃ nirvāṇeva na vindate / tad bandhamokṣapakṣāder nāmāpi hi na vidyate //MU_6,63.41//",
    "GSP27moksop_u:17465": "mokṣo 'stv ity eva bandho 'ntaḥpūrṇatākṣayakāraṇaṃ / māstv itīty api bandhas te śreyase 'vedanaṃ param //MU_6,63.42//",
    "GSP27moksop_u:17466": "yad anābhāsam ajaḍaṃ tad viddhi paramaṃ padam / citas svarūpasaṃsthānam acetyonmukhatātmakam //MU_6,63.43//",
    "GSP27moksop_u:17467": "yas saṅkalpanaśabdārtharūpas spando mahāciteḥ / bandhamokṣādikārho 'sau prekṣyamāṇaḥ praśāmyati //MU_6,63.44//",
    "GSP27moksop_u:17468": "prekṣaṇād eva saṃśānte tv ahambhāve nirāspade / na vidmaḥ kena kiṃ kasya badhyate vātha mucyate //MU_6,63.45//",
    "GSP27moksop_u:17469": "saṅkalpa eva ca citer buddhaś ced avibhāgavān / tad asaṅkalpam aspandaṃ sarvaṃ jātam avāritam //MU_6,63.46//",
    "GSP27moksop_u:17470": "spande 'spandatayaivātte tanmayatvāt sadā citā / saṅkṣīṇa eva saṃsāro nisspande cidghane sthite //MU_6,63.47//",
    "GSP27moksop_u:17471": "citteja eva citspanda iti buddhe nirantaram / vyatiriktaś citas spando na kaścid avaśiṣyate //MU_6,63.48//",
    "GSP27moksop_u:17472": "asmin dṛśyamaye dīrghasvapne svapnāntaraṃ vrajan / na jño moham upādatte sarvagatvāt svasaṃvidaḥ //MU_6,63.49//",
    "GSP27moksop_u:17473_0": "yatrodeti prasabham aniśaṃ sarvasaṃvittisattā yasminn ete sakalakalanākāraṭaṅkā laganti / utpadyante svadanasubhagaṃ yatra",
    "GSP27moksop_u:17473_1": "sarvopalambhā dhyānenainaṃ tam avagamaya pratyagātmānam antaḥ //MU_6,63.50 //",
    "GSP27moksop_u:17474": "pratyagātmāvabodhanaṃ nāma sargaḥ",
    "GSP27moksop_u:17475": "catuṣṣaṣṭitamas sargaḥ",
    "GSP27moksop_u:17476": "vasiṣṭhaḥ: enam āhuḥ paraṃ tattvaṃ viddhy enaṃ paramaṃ padam / vedmy enam ekam evāham eṣa evāsti netaraḥ //MU_6,64.1//",
    "GSP27moksop_u:17477": "ya eṣa pratyagātmāntas sarvasattaikadarpaṇaḥ / etasmād idam utpannaṃ jagad bījād iva drumaḥ //MU_6,64.2//",
    "GSP27moksop_u:17478": "buddhyahaṅkāracittādi varjayitvā jaḍātmakam / yatrānubhavitāntas te tad viddhi paramaṃ padam //MU_6,64.3//",
    "GSP27moksop_u:17479": "śuddhānubhavamātraṃ yan manobuddhyādivarjitam / mahācidabhidhaṃ puṇyaṃ tad etat paramaṃ padam //MU_6,64.4//",
    "GSP27moksop_u:17480": "tatsthā ete mahārūpā brahmaviṣṇuharādayaḥ / vibhūtibhis sphuranty uccair janās tuṣṭanṛpā iva //MU_6,64.5//",
    "GSP27moksop_u:17481": "ākāśagamanādyābhiḥ krīḍābhiḥ krīḍyate ciram / tatsthenaiva janeneha svarge svargaukasā yathā //MU_6,64.6//",
    "GSP27moksop_u:17482": "tat prāpya nāṅga mriyate tat prāpyāṅga na śocyate / tat prāpya kṣīyate nāṅga tat prāpyāṅga na badhyate //MU_6,64.7//",
    "GSP27moksop_u:17483": "apāraparamākāśarūpiṇaḥ paramātmanaḥ / sattāsāmānyarūpaṃ cen manāg api vibhāvyate //MU_6,64.8//",
    "GSP27moksop_u:17484": "tat tannimeṣamātreṇa jantur muktamanā muniḥ / kurvan saṃsārakarmāṇi na bhūyaḥ paritapyate //MU_6,64.9//",
    "GSP27moksop_u:17485": "rāmaḥ: mano buddhir ahaṅkāra iti yatra kṣayaṃ gatam / sattāsāmānyam ābhānaṃ kiṃ tat kīdṛśam ucyate //MU_6,64.10//",
    "GSP27moksop_u:17486": "vasiṣṭhaḥ: yad brahma sarvadehasthaṃ bhuṅkte pibati valgati / ādatte vinihanty atti saṃvitsaṃvedyavarjitam //MU_6,64.11//",
    "GSP27moksop_u:17487": "tat sarvagatam ādyantarahitaṃ sthitam ūrjitam / sattāsāmānyam akhilaṃ vastutattvam ihocyate //MU_6,64.12//",
    "GSP27moksop_u:17488": "tat sthitaṃ khatayā vyomni śabde śabdatayā sthitam / sparśe sthitaṃ sparśatayā tvaci tat tvaktayā sthitam //MU_6,64.13//",
    "GSP27moksop_u:17489": "rase līnaṃ rasatayā rasanāyāṃ ca tattayā / rūpe rūpatayā dṛṣṭaṃ netre līnaṃ ca dṛktayā //MU_6,64.14//",
    "GSP27moksop_u:17490": "ghrāṇe ghrāṇatayā dṛṣṭaṃ gandhe gandhatayoditam / puṣṭaṃ kāyatayā kāye bhūmāv api ca bhūtayā //MU_6,64.15//",
    "GSP27moksop_u:17491": "payastayā ca payasi vāyau vāyutayā sthitam / tejastayā tejasi ca buddhau buddhitayā gatam //MU_6,64.16//",
    "GSP27moksop_u:17492": "manastayā manasy antar ahaṅkṛtyāpy ahaṅkṛtau / rūḍhaṃ saṃvidi saṃvittyā citi cittvena cotthitam //MU_6,64.17//",
    "GSP27moksop_u:17493": "vṛkṣe vṛkṣatayā lagnaṃ paṭe paṭatayā sthitam / ghaṭe ghaṭatayā rūḍhaṃ vaṭe vaṭatayā sthitam //MU_6,64.18//",
    "GSP27moksop_u:17494": "sthāvare sthāvaratvena jaṅgamatvena jaṅgame / pāṣāṇatvena pāṣāṇe cetanatvena cetane //MU_6,64.19//",
    "GSP27moksop_u:17495": "amareṣv amaratvena naratvena nareṣu ca / tiryaktvena ca tiryakṣu krimitvena krimisthitau //MU_6,64.20//",
    "GSP27moksop_u:17496": "kālakrame kālatayā ṛtāv ṛtutayānayā / tuṭikṣaṇanimeṣādau saṃsthitas tattayā vibhuḥ //MU_6,64.21//",
    "GSP27moksop_u:17497": "śukle śuklatayā jātaṃ kṛṣṇe kṛṣṇatayā sthitam / kriyāsu spandarūpeṇa niyatau niyamena ca //MU_6,64.22//",
    "GSP27moksop_u:17498": "saṃsthitas saṃsthitau sthityā nāśe nāśatayā sthitaḥ / utpattirūpeṇotpattāv āsthitaḥ parameśvaraḥ //MU_6,64.23//",
    "GSP27moksop_u:17499": "bālye bālyena viśrānto yauvane yauvanena ca / jarasā ca jarārūpe maraṇe maraṇena ca //MU_6,64.24//",
    "GSP27moksop_u:17500": "iti sarvapadārthānām abhinnaḥ parameśvaraḥ / kallolaśīkarormīṇām abdhāv iva payobharaḥ //MU_6,64.25//",
    "GSP27moksop_u:17501": "nānātaiṣā tv asatyaiṣā satyenānena caiva hi / kalpitā citsvabhāvena vetālaś śiśunā yathā //MU_6,64.26//",
    "GSP27moksop_u:17502": "sarvatra saṃsthitimatā vigatāmayena vyāptaṃ mayedam akhilaṃ vividhair vilāsaiḥ / cidrūpiṇaiva kalitākalitātmaneti sarvopaśāntamatir āssva sukhaṃ mahātman //MU_6,64.27//",
    "GSP27moksop_u:17503": "vālmīkiḥ: ity uktavaty atha munau divaso jagāma sāyantanāya vidhaye 'stam ino jagāma / snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_6,64.28//",
    "GSP27moksop_u:17504": "vibhūtiyogopadeśo nāma sargaḥ",
    "GSP27moksop_u:17505": "pañcaṣaṣṭitamas sargaḥ",
    "GSP27moksop_u:17506": "rāmaḥ: yathāsmākaṃ mune svapnapurapattanamaṇḍalam / tathaiva padmajādīnāṃ yadi dehaparigrahaḥ //MU_6,65.1//",
    "GSP27moksop_u:17507": "tathaivedaṃ ca sañjātaṃ yadi sarvam asanmayam / tad asmākaṃ dṛḍhataraḥ pratyayaḥ katham utthitaḥ //MU_6,65.2//",
    "GSP27moksop_u:17508": "vasiṣṭhaḥ: asmatsargavad ābhāti pūrvasargaprajāpatiḥ / svajīvapratibhāsātmā vidyate na tu vāstavaḥ //MU_6,65.3//",
    "GSP27moksop_u:17509": "sarvagatvāc cites sarvaṃ jīvas sarvatra saṃsṛtiḥ / sā cāsatyā darśanotthā samyagdarśananāśinī //MU_6,65.4//",
    "GSP27moksop_u:17510": "svapnābhaḥ pratibhāso 'sya ya eṣa svayam utthitaḥ / ahantāpratyayaikātmā sa evātidṛḍhas sthitaḥ //MU_6,65.5//",
    "GSP27moksop_u:17511": "svapne kṣaṇavināśitvaṃ yathā puṃsā na dṛśyate / sargasvapne tathaivaitad brahmaṇāpi na lakṣyate //MU_6,65.6//",
    "GSP27moksop_u:17512": "svapno 'grapuruṣasyāsya pratibhāsaś ca yo bhavet / rāmāsmadādisargātmā bhavet tādṛśa eva saḥ //MU_6,65.7//",
    "GSP27moksop_u:17513": "yat svapnapuruṣāj jātaṃ tat svapnapuruṣātmakam / bhavatīty anubhūtaṃ hi yad bījaṃ tat phalaṃ yathā //MU_6,65.8//",
    "GSP27moksop_u:17514": "asatyam eva tad viddhi yad asatyena sādhyate / asaty arthe samarthe 'pi na yuktaṃ bhāvabandhanam //MU_6,65.9//",
    "GSP27moksop_u:17515": "asaty arthe samarthe 'pi sattā bhāvanasambhavā / yatas tena parityājyam asadbhāvanabhāvanam //MU_6,65.10//",
    "GSP27moksop_u:17516": "dṛḍhapratyayinas svapnapuruṣād yat samutthitam / bhavaty ātmani sargādi dṛḍhapratyayam eva tat //MU_6,65.11//",
    "GSP27moksop_u:17517": "nimeṣamātram evāyaṃ sargasvapnas sphuran sthitaḥ / tasmin nimeṣa evāsmatkalpatā parikalpitā //MU_6,65.12//",
    "GSP27moksop_u:17518": "sudīrghasvapnaṣaṇḍo 'yaṃ yathodeti prajāpateḥ / sargādyās sarvabhūtānāṃ pratyekam uditās tathā //MU_6,65.13//",
    "GSP27moksop_u:17519": "cittattvasyaiva bhāvena sargasvapnaparamparāḥ / sphuranty ambho dravatvena yathāvartavivartanaiḥ //MU_6,65.14//",
    "GSP27moksop_u:17520": "yadā svapnātmikaiveyaṃ sargalakṣmīr na vāstavī / idaṃ sambhavatīdaṃ no vety ataḥ pralayaṃ gatam //MU_6,65.15//",
    "GSP27moksop_u:17521": "yad yathā yādṛśaṃ dṛṣṭaṃ tat tādṛg vidyate tathā / na hi paryanuyujyante svapnavibhramanītayaḥ //MU_6,65.16//",
    "GSP27moksop_u:17522": "na tad asti jagaty asmin yan na sambhavati bhrame / vicitrās triṣu lokeṣu dṛśyante vastudṛṣṭayaḥ //MU_6,65.17//",
    "GSP27moksop_u:17523": "jalamadhye jvalaty agnir yathābdhau vaḍavānalaḥ / nagarāṇy ambare santi yathā vaimānikāśrayāḥ //MU_6,65.18//",
    "GSP27moksop_u:17524": "śilāsv abjāni jāyante hemādrāv iva pādapāḥ / ekāge sarvapuṣpāṇi santi kalpatarau yathā //MU_6,65.19//",
    "GSP27moksop_u:17525": "śilāḥ phalanti phalavad yathā ratnagulucchakāḥ / śilāntaḥ prāṇinas santi bhekā iva śilāntare //MU_6,65.20//",
    "GSP27moksop_u:17526": "dṛṣado vāri niryāti candrakāntopalād iva / nimeṣeṇa ghaṭo yāti paṭatāṃ śāpavān iva //MU_6,65.21//",
    "GSP27moksop_u:17527": "svāsattām api budhyante svapne svamaraṇaṃ yathā / adhogāmi jalaṃ vyomni ḍīyate 'bhragataṃ yathā //MU_6,65.22//",
    "GSP27moksop_u:17528": "vitānam iva khe vāri tiṣṭhati svarnadī yathā / uḍḍīyante śilās sthūlāḥ pakṣavanto 'drayo yathā //MU_6,65.23//",
    "GSP27moksop_u:17529": "śilātaḥ prāpyate sarvaṃ nanu cintāmaṇer iva / cintitāni phalanty āśu devodyānāntareṣv iva //MU_6,65.24//",
    "GSP27moksop_u:17530": "tāny eva na phalanty āśu mokṣādīnīva rāghava / acetano 'pi kurute karma yantrapumān iva //MU_6,65.25//",
    "GSP27moksop_u:17531": "evamādis tathānyaś ca vicitrārambhavibhramaḥ / dṛṣṭaś śambaragandharvavilāsair apy asambhavaḥ //MU_6,65.26//",
    "GSP27moksop_u:17532": "deśakālakriyādravyaratnaśambaraśāpajāḥ / mayagandharvajanitā anantās satyasambhavāḥ //MU_6,65.27//",
    "GSP27moksop_u:17533": "asambhavas sambhavānām apīhābhyupapadyate / sambhavāsambhavāṃśasya siddhayas svapnavibhramāḥ //MU_6,65.28//",
    "GSP27moksop_u:17534": "na tad asti na yat satyaṃ na tad asti na yan mṛṣā / sarvaṃ sarveṇa sarvatra svapne sargābhidhānake //MU_6,65.29//",
    "GSP27moksop_u:17535": "svapne nimagnadhīr jantuḥ paśyati sthiratāṃ yathā / sargasvapne magnabuddhiḥ paśyati sthiratāṃ tathā //MU_6,65.30//",
    "GSP27moksop_u:17536": "bhramād bhramāntaraṃ gacchan svapnāt svapnāntaraṃ vrajan / atisthirapratyayabhāg iha jīvo vimuhyati //MU_6,65.31//",
    "GSP27moksop_u:17537": "śvabhrāntaraṃ śvabhranipātadoṣāt samprāpnuvan mugdhamṛgaḥ prayāti / mohaṃ yathā pātamayaikarūpaṃ jīvas tathā saṃsṛtipātamūḍhaḥ //MU_6,65.32//",
    "GSP27moksop_u:17538": "jagatsvapnakathanaṃ nāma sargaḥ",
    "GSP27moksop_u:17539": "ṣaṭṣaṣṭitamas sargaḥ",
    "GSP27moksop_u:17540": "vasiṣṭhaḥ: atra rāghava vakṣye 'ham itihāsam imaṃ śṛṇu / yad vṛttaṃ kasyacid bhikṣoḥ kvacin mananaśālinaḥ //MU_6,66.1//",
    "GSP27moksop_u:17541": "āsīt kaścin mahābhikṣus samādhyabhyāsatatparaḥ / nityaṃ svavyavahāreṇa kṣapayann akhilaṃ dinam //MU_6,66.2//",
    "GSP27moksop_u:17542": "samādhyabhyāsaśuddhaṃ tat tasya cittaṃ kṣaṇena yat / cintayaty āśu tadbhāvaṃ gacchaty ambv iva vīcitām //MU_6,66.3//",
    "GSP27moksop_u:17543": "kadācit sa samādhānavirato 'tiṣṭhad ekadhīḥ / kañcit sañcintayām āsa svāsanasthaḥ kriyākramam //MU_6,66.4//",
    "GSP27moksop_u:17544": "tasya cintayato jātā pratibheyam atha svataḥ / bhāvayāmy āśu līlārthaṃ sāmānyajanavṛttitām //MU_6,66.5//",
    "GSP27moksop_u:17545": "iti sañcintya ceto 'sya sthitaṃ kiñcin narāntaram / spandasaṃsthānasantyāgamātreṇāvartake 'mbv iva //MU_6,66.6//",
    "GSP27moksop_u:17546": "tena cittanareṇātha kṛtaṃ nāmātmanīcchayā / jīvaṭo 'smīti sahasā kākatālīyavat sthitam //MU_6,66.7//",
    "GSP27moksop_u:17547": "jīvaṭo vijahārātha sa svapnapuruṣaś ciram / svapnanirmāṇanagare kasmiṃścit puravīthiṣu //MU_6,66.8//",
    "GSP27moksop_u:17548": "tatra pānaṃ papau matto bhṛṅgaḥ padmarasaṃ yathā / śilayeva dṛḍhaṃ piṣṭas suṣvāpa ghananidrayā //MU_6,66.9//",
    "GSP27moksop_u:17549": "svapne dadarśa vipratvaṃ pāṭhānuṣṭhānatuṣṭimat / pratibhāmātrasampannaṃ cittadeśāntarāptivat //MU_6,66.10//",
    "GSP27moksop_u:17550": "kadācit sa dvijaśreṣṭhas svāharvyāpāraniṣṭhayā / ājagāma ghanāṃ nidrāṃ bījatām iva pādapaḥ //MU_6,66.11//",
    "GSP27moksop_u:17551": "so 'py apaśyat svayaṃ svapne sāmantatvam athātmani / patākārathahastyaśvasenājaladamālitam //MU_6,66.12//",
    "GSP27moksop_u:17552": "sa sāmantaḥ kṛtāhāraḥ kadācid ghananidrayā / suṣvāpāntarvyavahṛtir bījatāyām iva drumaḥ //MU_6,66.13//",
    "GSP27moksop_u:17553": "apaśyad rājatāṃ svapne kakubvalayamālinīm / lālitāṃ bhogapūgena puṣpaughenartutām iva //MU_6,66.14//",
    "GSP27moksop_u:17554": "sa kadācin nṛpas svasthas suṣvāpāstamitehitaḥ / purobhāvinijācāras svaṃ kāryam iva kāraṇe //MU_6,66.15//",
    "GSP27moksop_u:17555": "apaśyad ātmani svapne surastrītvam aninditam / vṛkṣaḥ kesarasollāso mañjarītvam ivoditam //MU_6,66.16//",
    "GSP27moksop_u:17556": "sā reme surasenāsu devodyānasthalīṣu ca / kṣīrāmbhodhitaraṅgeṣu loleva harivallabhā //MU_6,66.17//",
    "GSP27moksop_u:17557": "suṣvāpa saikadā bālā mattodyānalatāgṛhe / saṃśāntasvamanasspandaṃ gandhalekheva paṅkaje //MU_6,66.18//",
    "GSP27moksop_u:17558": "dadarśātmany atha svapne saṃsargavaśatoditam / mṛgītvam ātmani svairam āvartatvam ivāmbutā //MU_6,66.19//",
    "GSP27moksop_u:17559": "sā mṛgī lolanayanā kadācin nidrayāhṛtā / svapne dadarśa vallītvaṃ svābhyāsād rūḍham ātmani //MU_6,66.20//",
    "GSP27moksop_u:17560": "tiryañco 'pi prapaśyanti svapnaṃ cittasvabhāvataḥ / dṛṣṭānto 'tra śukāśvebhasañjñāsmaraṇam akṣatam //MU_6,66.21//",
    "GSP27moksop_u:17561": "sā babhūva latā puṣpaphalapallavaśālinī / vanadevīvanodyānalatāgṛhavilāsinī //MU_6,66.22//",
    "GSP27moksop_u:17562": "bījāntassthāṅkurākārarūpayehādhirūḍhayā / sāpaśyad antassaṃvittyā sphuṭaṃ lavanam ātmanaḥ //MU_6,66.23//",
    "GSP27moksop_u:17563": "kañcit kālaṃ suṣuptasthakalayā jaḍatāṃ ghanam / anubhūya dadarśātha svātmānaṃ bhramaraṃ sthitam //MU_6,66.24//",
    "GSP27moksop_u:17564": "ṣaṭpado vijahārātha vane vanalatāsv asau / padminīṣu ca phullāsu taruṇīṣv iva vallabhaḥ //MU_6,66.25//",
    "GSP27moksop_u:17565": "bimbādharaṃ vidalayan svādayan kausumaṃ madhu / svapan kusumaśayyāsu bhuktvā vallīvilāsinīḥ //MU_6,66.26//",
    "GSP27moksop_u:17566": "sa babhūva sarojinyāṃ vyasanī bisanālavat / kvacid eva ratiṃ yāti ceto jaḍamater api //MU_6,66.27//",
    "GSP27moksop_u:17567": "tām ājagāma nalinīṃ pariloḍayituṃ gajaḥ / ramyavastukṣayāyaiva mūḍhānāṃ jṛmbhate manaḥ //MU_6,66.28//",
    "GSP27moksop_u:17568": "nalinīmathanenaiva samaṃ tena sa ṣaṭpadaḥ / guṇavattāntare rūḍhir iva cūrṇatvam āyayau //MU_6,66.29//",
    "GSP27moksop_u:17569": "bhramaro vāraṇālokād vāraṇālokabhāvanāt / dadarśātmānam ālolamattahastitayoditam //MU_6,66.30//",
    "GSP27moksop_u:17570": "śuṣkasāgaragambhīre gajaḥ khāte papāta ha / tamoghanaghane śūnye saṃsāra iva jīvakaḥ //MU_6,66.31//",
    "GSP27moksop_u:17571": "babhūva vallabho rājño mahān parabalāntakaḥ / sadā madabalakṣīvo ghūrṇann iva niśācaraḥ //MU_6,66.32//",
    "GSP27moksop_u:17572": "kadācid arinistriṃśacchinnas so 'stam upāyayau / vivekāsilatālūnarūpo jīva ivātmani //MU_6,66.33//",
    "GSP27moksop_u:17573": "paśyan gajaghaṭākumbhamaṇīn procchalitān alīn / utkrāman sa gajāj jīvo bhūyo drāgity abhūd aliḥ //MU_6,66.34//",
    "GSP27moksop_u:17574": "sevamāno vanalatāḥ punar āyāt sa padminīm / dustaro hi cirābhyāso vāsanānām abodhataḥ //MU_6,66.35//",
    "GSP27moksop_u:17575": "tatra hastikhurākrāntyā punar ācūrṇatāṃ yayau / pārśvasthahaṃsasaṃvittyā babhūva kalahaṃsakaḥ //MU_6,66.36//",
    "GSP27moksop_u:17576": "sa haṃsaḥ phullapadmāsu sarasīṣu ciraṃ caran / kadācid bahubhir haṃsais saṅgato virarāja ha //MU_6,66.37//",
    "GSP27moksop_u:17577": "brahmahaṃsātmikā saṃvid aśabdārthavatī manāk / tatra pusphora tasyāntaḥ prāgjāṇḍarasabarhivat //MU_6,66.38//",
    "GSP27moksop_u:17578": "sa tāṃ vibhāvayan dūrād dṛḍhaṃ dāśeṣuṇā hataḥ / tatsaṃvittyanusandhānāj jātaḥ padmajasārasaḥ //MU_6,66.39//",
    "GSP27moksop_u:17579": "tatrātisantatavivekavacovilāsair ābodhito 'dhigatapāvanavastudṛṣṭiḥ / muktas sthito nanu yugāntavidhau videhamuktena tena kila bhāvyam avaśyam eva //MU_6,66.40//",
    "GSP27moksop_u:17580": "bhikṣusaṃsārodāharaṇaṃ nāma sargaḥ",
    "GSP27moksop_u:17581": "saptaṣaṣṭitamas sargaḥ",
    "GSP27moksop_u:17582": "vasiṣṭhaḥ: sa kadācid dadarśātha rudraṃ rudrapure khagaḥ / vairiñcanalinīnālalīlālānebhalīlayā //MU_6,67.1//",
    "GSP27moksop_u:17583": "tatra buddhir abhūt tasya rudro 'ham iti niścitā / pratibimbaṃ varādarśe jhagity eva hi bimbati //MU_6,67.2//",
    "GSP27moksop_u:17584": "rudrībhūtavapus tatra tanuṃ tatyāja tām asau / gandhaḥ pavanatāṃ gacchan kusumastabakaṃ yathā //MU_6,67.3//",
    "GSP27moksop_u:17585": "rudro 'tha rudrabhavane vijahāra yadṛcchayā / tais taiś śivapurācārair gaṇagoṣṭhīgariṣṭhayā //MU_6,67.4//",
    "GSP27moksop_u:17586": "rudras tv anuttarajñānavilāsaikatayā tayā / svam aśeṣam udantaṃ tam apaśyat prāktanaṃ dhiyā //MU_6,67.5//",
    "GSP27moksop_u:17587": "nirāvaraṇavijñānavapus sa bhagavān haraḥ / uvāca svayam ekānte svasvapnaśatavismitaḥ //MU_6,67.6//",
    "GSP27moksop_u:17588": "aho nu citrā māyeyaṃ bata viśvavimohinī / asaty evāpi sadrūpā surūḍhā maruvārivat //MU_6,67.7//",
    "GSP27moksop_u:17589": "idamprathamam ākrāntacetyo 'haṃ cittatāṃ gataḥ / pūrvasampannasargasthagaganādivibhāvanāt //MU_6,67.8//",
    "GSP27moksop_u:17590": "yadṛcchāsthitajīvatvo bhūtatanmātrarañjitaḥ / kasmiṃścid abhavaṃ sarge bhikṣur akṣubhito 'bhitaḥ //MU_6,67.9//",
    "GSP27moksop_u:17591": "tenālayanibaddhena bahis svairavihāritā / līlāvilulitākārā yadā ramyeti bhāvitā //MU_6,67.10//",
    "GSP27moksop_u:17592": "sarvabhāvopamardena tadabhyāsavaśāt tadā / tām eva so 'nvabhūd bhikṣus tyaktvānyaṃ mananodayam //MU_6,67.11//",
    "GSP27moksop_u:17593": "camatkṛtiś cetasi yā rūḍhā saiva vijṛmbhate / vallī tyajati naidāghī pītam apy ambu mādhavam //MU_6,67.12//",
    "GSP27moksop_u:17594": "sa bhikṣur jīvaṭo bhūtvā jantur jaraḍhavāsanaḥ / teṣu deśeṣu babhrāma randhreṣv iva pipīlakaḥ //MU_6,67.13//",
    "GSP27moksop_u:17595": "ātmani dvijabhaktatvāt so 'paśyad dvijatām atha / bhāvo bhāvaviparyāse balavān eva vardhate //MU_6,67.14//",
    "GSP27moksop_u:17596": "sāmantatām avāpāsau vipras satatacintitām / sātatyena rasaḥ pītaḥ phalatām eti pādape //MU_6,67.15//",
    "GSP27moksop_u:17597": "rājyārthadharmakāryāṇāṃ kartṛtvāt so 'bhavan nṛpaḥ / sa kāmukatayā rājā surastrītvam avāpa ha //MU_6,67.16//",
    "GSP27moksop_u:17598": "lolalocanalobhena sā mṛgī rasaśālinī / babhūva vāsanāmohas tv aho duḥkhāya jantuṣu //MU_6,67.17//",
    "GSP27moksop_u:17599": "mṛgī satatacittasthā babhūva vipine latā / avaśyambhāvi lavanaṃ latikānubabhūva ha //MU_6,67.18//",
    "GSP27moksop_u:17600": "antassañjñācirābhyastaṃ bhramaratvam athātmani / sāpaśyad bhāvamardena sadātadbhāvabhāvitā //MU_6,67.19//",
    "GSP27moksop_u:17601": "sa vāraṇakhurakṣodam anubhūyātha bhāvitam / bhūyo bhūyaḥ prababhrāma mahāsaṃsṛtivibhramān //MU_6,67.20//",
    "GSP27moksop_u:17602": "saṃsāraśataparyante rudras so 'yam ahaṃ sthitaḥ / asmin saṃsārasaṃrambhe svamanomātrasambhṛte //MU_6,67.21//",
    "GSP27moksop_u:17603": "evaṃ saṃśāntarūpāsu saṃsārāraṇyabhūmiṣu / bahvīṣv aham abhibhrāntas tv aśūnyāsv iva bhūriśaḥ //MU_6,67.22//",
    "GSP27moksop_u:17604": "kasmiṃścid abhavaṃ sarge tv ahaṃ jīvaṭanāmakaḥ / kasmiṃścid brāhmaṇaśreṣṭhaḥ kasmiṃścid vasudhādhipaḥ //MU_6,67.23//",
    "GSP27moksop_u:17605": "haṃsaḥ padmavane bhūtvā vindhyakacche ca vāraṇaḥ / hariṇo hehayādrau ca daśām aham imāṃ gataḥ //MU_6,67.24//",
    "GSP27moksop_u:17606": "atra varṣasahasrāṇi caturyugaśatāni ca / samatītāny anantāni dinarturacitāni ca //MU_6,67.25//",
    "GSP27moksop_u:17607": "mama prathamam eva prāksphuritasya parāt padāt / sattvajātitayā rūḍho bhikṣutve yo jñatākramaḥ //MU_6,67.26//",
    "GSP27moksop_u:17608": "bhūyo bhūyo 'py atikramya gatasya brahmahaṃsatām / sa eva prāktano 'bhyāsaḥ phalitas saṅgamodayāt //MU_6,67.27//",
    "GSP27moksop_u:17609": "dṛḍhābhyāso ya evāsya jīvasyodety avighnataḥ / yonyantaraśatenāpi tam evaiṣo 'nudhāvati //MU_6,67.28//",
    "GSP27moksop_u:17610": "kākatālīyayogena kadācit sādhusaṅgamāt / aśubho vāsanābhyāso jīvasya vinivartate //MU_6,67.29//",
    "GSP27moksop_u:17611": "saṅgatyādikam evaiṣa kevalaṃ svodayaṃ prati / prāktano vāsanābhyāso hetuṃ laghum apekṣate //MU_6,67.30//",
    "GSP27moksop_u:17612": "yad yad abhyasyate 'jasram anyadehāntare 'pi ca / jāgratsvapneṣv asad api tat sad ity anubhūyate //MU_6,67.31//",
    "GSP27moksop_u:17613": "tat tad arthakriyākāri duḥkhāya ca sukhāya ca / udeti bhāvanā tasmād bhāvanābhāvanaṃ jayaḥ //MU_6,67.32//",
    "GSP27moksop_u:17614": "bhāvanaiva svam ātmānaṃ deho 'yam iti paśyati / svasattāmātravistāraṃ taṃ gulmatvam ivāṅkuraḥ //MU_6,67.33//",
    "GSP27moksop_u:17615": "bhāvanā prekṣyamāṇaiṣā na kiñcid api śiṣyate / naiva vidyata eveti tadbhrameṇālam astu naḥ //MU_6,67.34//",
    "GSP27moksop_u:17616": "bhramasyāsanmayasyāsya jātasyākāśavarṇavat / asaṃvedanamātraikamārjanīyasya vastutaḥ //MU_6,67.35//",
    "GSP27moksop_u:17617": "asanmayī kharūpaiṣā varaṃ sattaiva lālanī / pravartatāṃ vinodāya kim asan naḥ kariṣyati //MU_6,67.36//",
    "GSP27moksop_u:17618": "tat tān sarvān svasaṃsārān utthāyālokayāmy aham / kāṃścid ālokadānena tebhya ekīkaromy aham //MU_6,67.37//",
    "GSP27moksop_u:17619": "iti sañcintya rudro 'sau taṃ sargaṃ prajagāma ha / yatra bhikṣur vihārasthas suptaś śava iva sthitaḥ //MU_6,67.38//",
    "GSP27moksop_u:17620": "bodhayitvātha taṃ bhikṣuṃ cetasā cetanena ca / yojayām āsa sasmāra bhikṣur apy ātmano bhramam //MU_6,67.39//",
    "GSP27moksop_u:17621": "rudram ātmānam ālokya jīvaṭādimayaṃ tathā / bodhād avismayārho 'pi sthityarthaṃ vismayaṃ yayau //MU_6,67.40//",
    "GSP27moksop_u:17622": "atha rudras tathā bhikṣur dvāv evotthāya jagmatuḥ / kvāpi jīvaṭasaṃsāraṃ cidākāśaikakoṇagam //MU_6,67.41//",
    "GSP27moksop_u:17623": "tatra tadbhavanaṃ gatvā tad dvīpaṃ tac ca maṇḍalam / viṣayaṃ taṃ puraṃ tac ca tac ca pānavaṇiggṛham //MU_6,67.42//",
    "GSP27moksop_u:17624": "suptaṃ dadṛśatur naṣṭasañjñaṃ jīvaṭakaṃ śavam / sthāpayitvā vapurbhāraṃ prabhrāntaṃ bhavabhūmiṣu //MU_6,67.43//",
    "GSP27moksop_u:17625": "taṃ prabodhya niyojyāśu cetasā cetanena ca / ekarūpās trirūpās te rudrajīvaṭabhikṣukāḥ //MU_6,67.44//",
    "GSP27moksop_u:17626": "bodhavanto 'py abuddhābhā vismitā apy avismitāḥ / babhus tūṣṇīṃ sthitāś citre kṛtākārā iva kṣaṇam //MU_6,67.45//",
    "GSP27moksop_u:17627": "atha jagmuś ca te sarve kvacic cidvyomani sthitam / viprasaṃsāram ārambhaparabhūtasaghuṅghumam //MU_6,67.46//",
    "GSP27moksop_u:17628": "tatra tadbhavanaṃ gatvā tad dvīpaṃ tac ca maṇḍalam / viṣayaṃ taṃ ca taṃ grāmaṃ prāpus te brāhmaṇālayam //MU_6,67.47//",
    "GSP27moksop_u:17629": "vipraṃ te dadṛśus suptaṃ kalatravalitaṃ gṛhe / kaṇṭhe gṛhītaṃ brāhmaṇyā bahirjīvam iva sthitam //MU_6,67.48//",
    "GSP27moksop_u:17630": "taṃ prabodhya niyojyāśu cetasā cetanena ca / tasthus te bahavo 'py eke savismayam avismayāḥ //MU_6,67.49//",
    "GSP27moksop_u:17631": "atha jagmuś cidākāśakacitaṃ cetitaṃ ca taiḥ / sāmantanṛpasaṃsāram ārambhabharasundaram //MU_6,67.50//",
    "GSP27moksop_u:17632": "tatra tadbhavanaṃ prāpus tad dvīpaṃ tac ca maṇḍalam / sāmantaṃ dadṛśur mattaṃ suptaṃ paryaṅkapaṅkaje //MU_6,67.51//",
    "GSP27moksop_u:17633": "hemāvadātaṃ hemāṅgyā nihitaṃ kucakoṭare / bhramaryevānvitaṃ padmakośasuptaṃ madhuvratam //MU_6,67.52//",
    "GSP27moksop_u:17634": "kāntābhir abhyāvalitaṃ mañjarībhir iva drumam / dīpajālakamadhyasthaṃ ratnaugha iva kāñcanam //MU_6,67.53//",
    "GSP27moksop_u:17635": "taṃ prabodhya niyojyāśu cetasā cetanena ca / tasthus te bahavo 'py evaṃ savismayam avismayam //MU_6,67.54//",
    "GSP27moksop_u:17636": "atha te rājasaṃsāraṃ jagmus tatra prabodhya tam / tena sārdham athānyāsu bhremus saṃsṛtibhūmiṣu //MU_6,67.55//",
    "GSP27moksop_u:17637": "prāpya tāṃ brahmahaṃsehāṃ rudratāṃ sarva eva te / samājagmur virejuś ca rudrāṇām uttamaṃ śatam //MU_6,67.56//",
    "GSP27moksop_u:17638": "ekasaṃvid bhinnatanu citraceṣṭam aceṣṭitam / ekarūpam anekātma rūpaṃ ca parameśvaram //MU_6,67.57//",
    "GSP27moksop_u:17639": "rudrāṇāṃ tac chatam atha nirāvaraṇacinmayam / sarvasaṃsāragaṃ viddhi sthitaṃ sarvajagatsthiti //MU_6,67.58//",
    "GSP27moksop_u:17640": "daśa rudraśatānīha santi rāma mahānti ca / etad ekādaśaṃ viddhi saṃsāraṃ prati saṃsthitam //MU_6,67.59//",
    "GSP27moksop_u:17641": "yo yo hi yasya jīvasya saṃsāras samudeti hi / tatrāprabuddhā jīvaughāḥ paśyanti na parasparam //MU_6,67.60//",
    "GSP27moksop_u:17642": "milanti hi mitho buddhās taraṅgāmbv iva vāridhau / aprabuddhās svatāmātraniṣṭhā loṣṭavad āsthitāḥ //MU_6,67.61//",
    "GSP27moksop_u:17643": "yathā dravatvād vīcyambūny anyo'nyaṃ sammilanty alam / tathā prabuddhā jīvaughā mithaś cittvān milanty alam //MU_6,67.62//",
    "GSP27moksop_u:17644": "pratyekam uditāś caite saṃsāre jīvarāśayaḥ / ciddhātos sarvagatvena tv asatyās satyavat sthitāḥ //MU_6,67.63//",
    "GSP27moksop_u:17645": "yad yad ākhanyate bhūmes tat tan nāma yathāṅga mṛt / sarvagāyāś citer yad yad ūhyate tat tatheha cit //MU_6,67.64//",
    "GSP27moksop_u:17646": "sarvatra pañcabhūtāni yathānubhavasīha hi / tatheha sarvabhūtātma cittvaṃ sarvatra vidyate //MU_6,67.65//",
    "GSP27moksop_u:17647": "yat sālabhañjikāvṛnde śailastambhagate 'ṅgakam / prekṣyate tat tad evāśma tathā citi jagac citaḥ //MU_6,67.66//",
    "GSP27moksop_u:17648": "avedane pare śuddhe vedanaṃ yaj jaganti tat / akāraṇakam evaitac chūnyatvaṃ nabhaso yathā //MU_6,67.67//",
    "GSP27moksop_u:17649": "cidghane vedanaṃ dṛśyaṃ bandho mokṣas tv avedanaṃ / yad eva rucitaṃ te syāt tad evāśu dṛḍhīkuru //MU_6,67.68//",
    "GSP27moksop_u:17650": "sargāsargau bandhamokṣau vedanāvedanātmakau / abhinnau bodhataś caitau yathecchasi tathā kuru //MU_6,67.69//",
    "GSP27moksop_u:17651": "asaṃvittyaiva yan nāsti tannāśe kā kadarthanā / tūṣṇīmbhāvena yat prāpyaṃ prāptam evāśu viddhi tat //MU_6,67.70//",
    "GSP27moksop_u:17652": "yad vai vedanamātrātma tad aṅgāvedanakṣayam / tad vedanāvedanayor yad iṣṭaṃ tat samācara //MU_6,67.71//",
    "GSP27moksop_u:17653": "vīcir yathāmbhasi spando jagac citraṃ tathā citau / etāvanmātra evātra bhedo yad raghunandana //MU_6,67.72//",
    "GSP27moksop_u:17654": "deśakālakharūpeṣu satsu vīcyāditāmbhasi / jagadādau tu deśādyā asanto nirmitāś citā //MU_6,67.73//",
    "GSP27moksop_u:17655": "ābhāsuraṃ trijagad ity avabhāti bhāsvat saṃvedanaṃ cayanam ekacites svarūpam / vāci sthitaṃ bhavati caitad upoḍhabhedaṃ kliṣṭaṃ praśāntavacanas tu śivaḥ parātmā //MU_6,67.74//",
    "GSP27moksop_u:17656": "saṃvedanaṃ sarga itīha śabdāv arthena bhinnau na kadācid etau / vīcyambhasī dve iti nocitoktir jñasyājñatāyāṃ tv idam eva yuktam //MU_6,67.75//",
    "GSP27moksop_u:17657": "svapnaśatarudropākhyāne saṃsāraśatānveṣaṇaṃ nāma sargaḥ",
    "GSP27moksop_u:17658": "aṣṭaṣaṣṭitamas sargaḥ",
    "GSP27moksop_u:17659": "rāmaḥ: jīvaṭabrāhmaṇādīnāṃ haṃsāntānāṃ munīśvara / bhikṣusvapnaśarīrāṇāṃ sampannaṃ kim ataḥ param //MU_6,68.1//",
    "GSP27moksop_u:17660": "vasiṣṭhaḥ: rudreṇa saha sambhūya prabuddhās sarva eva te / mithaś ca dṛṣṭasaṃsārā rudrāṃśās sukhinas sthitāḥ //MU_6,68.2//",
    "GSP27moksop_u:17661": "tena rudreṇa tāṃ māyām avalokya tathoditām / svāṃśās tām eva saṃsārasthitiṃ te preṣitāḥ punaḥ //MU_6,68.3//",
    "GSP27moksop_u:17662": "rudraḥ: gacchatāśu nijaṃ sthānaṃ tatra bhuktvā kalatrakaiḥ / kañcit kālaṃ samaṃ bhogān matsakāśam upaiṣyatha //MU_6,68.4//",
    "GSP27moksop_u:17663": "bhaviṣyatha madaṃśā me gaṇā matpurabhūṣaṇāḥ / tato mahāpralayato yāsyāmas tat padaṃ saha //MU_6,68.5//",
    "GSP27moksop_u:17664": "ity uktvā bhagavān rudras teṣāṃ so 'ntaradhīyata / anyasaṃsārasaṃsthānāṃ rudrāṇāṃ madhyam āyayau //MU_6,68.6//",
    "GSP27moksop_u:17665": "prayayus svāspadaṃ te 'pi jīvaṭabrāhmaṇādayaḥ / svakalatrais samaṃ dehaṃ kṣapayitvātha kālataḥ //MU_6,68.7//",
    "GSP27moksop_u:17666": "rudralokaṃ samāsādya bhaviṣyanti gaṇottamāḥ / kadācid vyomni dṛśyante tārakākāradhāriṇaḥ //MU_6,68.8//",
    "GSP27moksop_u:17667": "rāmaḥ: bhikṣusaṅkalparūpās te jīvaṭabrāhmaṇādayaḥ / kathaṃ satyatvam āyātās saṅkalpārtheṣv asatyatā //MU_6,68.9//",
    "GSP27moksop_u:17668": "vasiṣṭhaḥ: saṅkalpasatyatāstīśe saṅkalpāsatyatāsty aje / yatra yan nāsti tan nāsti yatas sarvātma tat padam //MU_6,68.10//",
    "GSP27moksop_u:17669": "yat svapne dṛśyate yac ca saṅkalpair avalokyate / tat tathā vidyate tatra sarvakālaṃ tadātmakam //MU_6,68.11//",
    "GSP27moksop_u:17670": "taddeśakālātmikayā tayaivāvasthayāpyate / taddeśakālātmikayā gatyā deśāntaraṃ yathā //MU_6,68.12//",
    "GSP27moksop_u:17671": "deśād deśāntaraṃ yadvad yatnagatyādikaṃ vinā / na labhyate tathā svapno vinā tattāṃ na labhyate //MU_6,68.13//",
    "GSP27moksop_u:17672": "sarvam asti citaḥ kośe yad yathālokayaty asau / cit tat tathā tadāpnoti sarvātmatvād avikṣatam //MU_6,68.14//",
    "GSP27moksop_u:17673": "saṅkalpasvapnavastv aṅga yayā ca daśayāpyate / paramābhyāsayogābhyāṃ vinā seha na labhyate //MU_6,68.15//",
    "GSP27moksop_u:17674": "yeṣāṃ tu yogavijñānadṛṣṭayaḥ phalitās sthitāḥ / sarvaṃ sarvatra paśyanti ta ete śaṅkarādayaḥ //MU_6,68.16//",
    "GSP27moksop_u:17675": "idam agragataṃ vastu tathāsaṅkalpitaṃ ca yaḥ / prārthayaty ubhayabhraṃśaṃ sa prāpnoty ubhayāśrayāt //MU_6,68.17//",
    "GSP27moksop_u:17676": "sarvaṃ hy abhimataṃ kāryam ekaniṣṭhasya sidhyati / dakṣiṇāṃ kakubhaṃ gacchan kaḥ prāpnoty uttarāṃ diśam //MU_6,68.18//",
    "GSP27moksop_u:17677": "saṅkalpārthaparair eva saṅkalpārtho 'vagamyate / agrasthārthaparair agrasaṃsthito 'rtho 'vagamyate //MU_6,68.19//",
    "GSP27moksop_u:17678": "agrasthabuddhisaṃsthe 'smin kalpitaṃ prāptum icchati / yas sa nā naikaniṣṭhatvāt tadā tan nāśayed dvayam //MU_6,68.20//",
    "GSP27moksop_u:17679": "tasmād ekārthaniṣṭhatvād bhikṣujīvena rudratām / prāpya sarvātmano labdhaṃ padāt sarvaṃ tathāsthiteḥ //MU_6,68.21//",
    "GSP27moksop_u:17680": "bhikṣusaṅkalpajīvānāṃ pratyekaṃ taj jagat pṛthak / paśyanti te ca nānyo'nyaṃ rudrajñānād ṛte tataḥ //MU_6,68.22//",
    "GSP27moksop_u:17681": "aprabuddhāḥ prajāyante jīvā jīvāt prabodhinaḥ / tadicchayāśu viduṣa iva mūrkhās sutā iva //MU_6,68.23//",
    "GSP27moksop_u:17682": "iha vidyādharo 'haṃ syām iha syām aham eḍikā / ity ekadhyānasāphalyadṛṣṭānto 'syāṃ kriyāsthitau //MU_6,68.24//",
    "GSP27moksop_u:17683": "ekatvaṃ ca śatatvaṃ ca maurkhyaṃ pāṇḍityam eva ca / devatvaṃ mānuṣatvaṃ ca deśakālakriyākramaiḥ //MU_6,68.25//",
    "GSP27moksop_u:17684": "tulyakālam alaṅkartuṃ dhāraṇādhyānayatnataḥ / sarvaśaktyajarūpatvāj jīvasyāsty eva śaktatā //MU_6,68.26//",
    "GSP27moksop_u:17685": "anantaś cāntayuktaś ca svabhāvo 'sya svabhāvataḥ / savikāsas sasaṅkoco haṃsasyeva cidātmanaḥ //MU_6,68.27//",
    "GSP27moksop_u:17686": "yad icchati tad asty aṅga nanu sampadyate svayam / svayaṃsaṅkalpitair ebhir deśakālakriyākramaiḥ //MU_6,68.28//",
    "GSP27moksop_u:17687": "yoginyo yoginaś ceha tiṣṭhanty anyatra yānti ca / iha cāmutra cehante dṛṣṭam etad anekaśaḥ //MU_6,68.29//",
    "GSP27moksop_u:17688": "kārtavīryo gṛhe tiṣṭhan vavarṣāmbudharo bhavan / viṣṇuḥ kṣīrodadhau tiṣṭhañ jāyate puruṣo bhuvi //MU_6,68.30//",
    "GSP27moksop_u:17689": "paśvarthaṃ yānti tiṣṭhantyo yoginyo yoginīgaṇe / śakras svargāsane tiṣṭhan yāti yajñārtham urvarām //MU_6,68.31//",
    "GSP27moksop_u:17690": "sahasram ekaṃ bhavati tathāsmiñ jagadātmani / nṛṇāṃ śatāni bhaktānāṃ yānti sāyujyatāṃ tanau //MU_6,68.32//",
    "GSP27moksop_u:17691": "ekas sahasraṃ bhavati tathā caiṣa janārdanaḥ / ekaḥ kāntāsahasrāṇi tulyakālaṃ niṣevate //MU_6,68.33//",
    "GSP27moksop_u:17692": "evaṃ te bhikṣusaṅkalpajīvaṭabrāhmaṇādayaḥ / rudravijñānavaśatas svasaṅkalpapurīr gatāḥ //MU_6,68.34//",
    "GSP27moksop_u:17693": "tatra bhuktvā ciraṃ bhogān prāpya rudrapuraṃ tataḥ / gaṇatām āpnuvantas te sthāsyanti saparicchadāḥ //MU_6,68.35//",
    "GSP27moksop_u:17694": "nityapraphultanavakalpalatālayeṣu rudreṇa sārdham ururatnagulucchakeṣu / nānājagatsu ca tadā purapattaneṣu vidyādharīṣv amalamaulidharā ramante //MU_6,68.36//",
    "GSP27moksop_u:17695": "bhikṣuviśrāntir nāma sargaḥ",
    "GSP27moksop_u:17696": "ekonasaptatitamas sargaḥ",
    "GSP27moksop_u:17697": "vasiṣṭhaḥ: eṣa dṛṣṭo yathānena bhikṣuṇā cetanābhramaḥ / bhūtaṃ pratyekam evaivaṃ pṛthaṅ mṛtvā tu paśyati //MU_6,69.1//",
    "GSP27moksop_u:17698": "sarvasya nāma jīvasya mṛtijanmamayī sthitiḥ / bhavaty eva cidākāśarūpiṇo 'py ākṛtiṃ gatā //MU_6,69.2//",
    "GSP27moksop_u:17699": "pṛthak pratyekam abhyeti khātmā saṃsāraṣaṇḍakaḥ / pṛthag āmodasārthasya yathā kusumaṣaṇḍakaḥ //MU_6,69.3//",
    "GSP27moksop_u:17700": "sarva eva mṛto jantuḥ pṛthak svapratibhātmakam / paśyaty evaṃ kharūpo 'pi dehī cāmokṣam ākulaḥ //MU_6,69.4//",
    "GSP27moksop_u:17701": "jīva eṣa mayā tubhyaṃ kathitaḥ kathayānayā / parāt praspanditātmeti na bhikṣū rāma kevalaḥ //MU_6,69.5//",
    "GSP27moksop_u:17702": "mohān mohāntaraṃ yāti jīvo jaraḍhajīvitaḥ / parvatāgraparibhraṣṭo hy adho 'dha upalo yathā //MU_6,69.6//",
    "GSP27moksop_u:17703": "paramātmapadabhraṣṭo jīvas svapnam imaṃ dṛḍham / paśyaty asmād api svapnād yāti svapnāntaraṃ punaḥ //MU_6,69.7//",
    "GSP27moksop_u:17704": "svapnāt svapne 'pi nipatan mṛṣaivedaṃ śilādṛḍham / paripaśyati deho 'ntar māyayā jarjarīkṛtaḥ //MU_6,69.8//",
    "GSP27moksop_u:17705": "kvacit kenacid evaiṣa kadācid vā na vā svayam / dehena mohanidrāto mucyate samprabudhyate //MU_6,69.9//",
    "GSP27moksop_u:17706": "rāmaḥ: aho nu viṣamo moho jīvasyāsyopajāyate / padāc cyutasya stokena nānākāravikāradaḥ //MU_6,69.10//",
    "GSP27moksop_u:17707": "mithyājñānograyāminyā māyayā nipuṇād idam / aho nu khalu vaiṣamyaṃ bhīmaṃ nijapadacyuteḥ //MU_6,69.11//",
    "GSP27moksop_u:17708": "bhagavan sarvadā sarvaṃ sarvathaiva jagatsthitau / tvayā sambhavatīty uktaṃ mayā tac cānubhūyate //MU_6,69.12//",
    "GSP27moksop_u:17709": "evaṃguṇaviśiṣṭātmā sumahātman sa bhikṣukaḥ / kvacid asti na vety antar ālokya kathayāśu me //MU_6,69.13//",
    "GSP27moksop_u:17710": "vasiṣṭhaḥ: atra rātrau samādhisthas trilokīmaṭhikām imām / bhikṣur eṣo 'sti nāstīti prekṣya prātar vadāmy aham //MU_6,69.14//",
    "GSP27moksop_u:17711": "vālmīkiḥ: munāv evaṃ kathayati bahir madhyāhnadiṇḍimaḥ / udabhūt pralayakṣubdhaghanagarjitamāṃsalaḥ //MU_6,69.15//",
    "GSP27moksop_u:17712": "tatyajuḥ pādayos tasya puṣpāñjaliparamparāḥ / nṛpāḥ paurā viṭapinaḥ puṣpaṃ vātayutā iva //MU_6,69.16//",
    "GSP27moksop_u:17713": "pūjayitvā muniśreṣṭhān udatiṣṭhat sa viṣṭarāt / muninā saha bhūpāla udayādrer ivāṃśumān //MU_6,69.17//",
    "GSP27moksop_u:17714": "sabhā tadanu sottasthau sapraṇāmaparasparam / krameṇa hyastanenaiva jagmuḥ khecarabhūcarāḥ //MU_6,69.18//",
    "GSP27moksop_u:17715": "svāspadeṣu yathāśāstram aharvyāpāram ādṛtāḥ / sarve sampādayām āsur nijadharmakramocitam //MU_6,69.19//",
    "GSP27moksop_u:17716": "cintayanto muniproktaṃ mahīcaranabhaścarāḥ / jñānaṃ kṣapāṃ kṣaṇam iva ninyuḥ kalpam ivāpi ca //MU_6,69.20//",
    "GSP27moksop_u:17717": "prātaḥ punaḥ prasṛtakāryaparampare 'smiñ jāte jane khacarabhūcarasiddhasaṅghaḥ / āsthānalokaracanena tathaiva tasthāv anyo'nyasaṃvadanapūjitapūjyalokaḥ //MU_6,69.21//",
    "GSP27moksop_u:17718": "bodhāntaravismayavarṇanaṃ nāma sargaḥ",
    "GSP27moksop_u:17719": "saptatitamas sargaḥ",
    "GSP27moksop_u:17720": "vālmīkiḥ: vasiṣṭhamunisaṃyuktā viśvāmitrādisaṃyutā / sthitakhecarasiddhaughā viśrāntanṛpanāyakā //MU_6,70.1//",
    "GSP27moksop_u:17721": "sarāmalakṣmaṇā saiva tathaivātha sabhā babhau / somyā samasamābhogā śāntavātyeva padminī //MU_6,70.2//",
    "GSP27moksop_u:17722": "anapekṣyaiva ca praśnam uvācātha munīśvaraḥ / bodhayanti balād eva sānukampā hi sādhavaḥ //MU_6,70.3//",
    "GSP27moksop_u:17723": "vasiṣṭhaḥ: rājan raghukulākāśaśaśāṅka raghunandana / hyo mayā dhyānanetreṇa sa bhikṣuḥ prekṣitaś ciram //MU_6,70.4//",
    "GSP27moksop_u:17724": "dhyānenāhaṃ ciraṃ bhrāntas tādṛgbhikṣudidṛkṣayā / dvīpāni sapta vipulāṃs tathaiva kulaparvatān //MU_6,70.5//",
    "GSP27moksop_u:17725": "yāvat kutaścid apy eva bhikṣur labdho na tādṛśaḥ / kathaṃ kila manorājyaṃ bahir apy upalabhyate //MU_6,70.6//",
    "GSP27moksop_u:17726": "tatas tribhāgaśeṣāyāṃ rātrau punar ahaṃ dhiyā / uttarāśāntaraṃ yāto velāvāta ivārṇavam //MU_6,70.7//",
    "GSP27moksop_u:17727": "cīnanāmātha tatrāsti śrīmāñ janapado mahān / valmīkopari tatrāsti vihāro jinasaṃśrayaḥ //MU_6,70.8//",
    "GSP27moksop_u:17728": "tasmin vihāre svakuṭīkośe kapilamūrdhajaḥ / bhikṣur dīrghaśayā nāma sthita evaṃparodayaḥ //MU_6,70.9//",
    "GSP27moksop_u:17729": "ekaviṃśatirātraṃ ca tasyaivaṃsthitiśālinaḥ / dṛḍhārgaḍaṃ gṛhaṃ dhyānabhaṅgabhītā viśanti no //MU_6,70.10//",
    "GSP27moksop_u:17730": "bhṛtyāḥ prāyaḥ kila tathā sa tiṣṭhati subhikṣukaḥ / adyaivaṃ tasya sampannaṃ niyater īdṛśī sthitiḥ //MU_6,70.11//",
    "GSP27moksop_u:17731": "rātrayo dhyānaniṣṭhasya gatās tasyaikaviṃśatiḥ / sa tu varṣasahasrāṇi tathā citte 'nubhūtavān //MU_6,70.12//",
    "GSP27moksop_u:17732": "kasmiṃścit prāktane kalpe bhikṣur evaṃ purābhavat / adya tv iha dvitīyo 'sti tṛtīyo nopalabhyate //MU_6,70.13//",
    "GSP27moksop_u:17733": "mayā tu punar anviṣṭaś cetasā caturātmanā / tādṛg bhikṣus tṛtīyo 'nyo jagatpadmodarālinā //MU_6,70.14//",
    "GSP27moksop_u:17734": "asmāt sargāt tu no labdhas tṛtīyas tādṛgāśayaḥ / athānye līlayā sargā mayā samprekṣitās tataḥ //MU_6,70.15//",
    "GSP27moksop_u:17735": "yāvat kasmiṃścid ākāśakośaśāyini sargake / tṛtīyo vidyate bhikṣur brāhmaṇaś cedṛśakramaḥ //MU_6,70.16//",
    "GSP27moksop_u:17736": "evaṃ tenaiva tenaiva sanniveśena bhūriśaḥ / bhaviṣyanty abhavan santi padārthās sargasantatau //MU_6,70.17//",
    "GSP27moksop_u:17737": "asyāṃ sabhāyām api ye munayo brāhmaṇā nṛpāḥ / bhāvyam evaṃsamācārais tair anyair apy anekaśaḥ //MU_6,70.18//",
    "GSP27moksop_u:17738": "nāradenāmunā bhāvyaṃ punar anyena cānagha / evam evātriṇā bhāvyaṃ punar anyena cādhunā //MU_6,70.19//",
    "GSP27moksop_u:17739": "evaṃ kalatrakarmabhyāṃ yuktenānena bhūriśaḥ / evaṃjanmādinā bhāvyaṃ vyāsena ca śukena ca //MU_6,70.20//",
    "GSP27moksop_u:17740": "janakena punar bhāvyaṃ kratunā pulahena ca / agastyena pulastyena bhṛguṇāṅgirasāpi ca //MU_6,70.21//",
    "GSP27moksop_u:17741": "eta eva tathānye ca evaṃrūpakriyāspadam / cirāc cirād bhaviṣyanti māyeyaṃ vitatā yataḥ //MU_6,70.22//",
    "GSP27moksop_u:17742": "sadṛśācārajanmānas ta evānye ca bhūriśaḥ / bhūyo bhūyo vivartante sargeṣv apsv iva vīcayaḥ //MU_6,70.23//",
    "GSP27moksop_u:17743": "atyantasadṛśāḥ kecit kecid ardhasamakramāḥ / kecid īṣatsamāḥ kecin na kadācit punas tathā //MU_6,70.24//",
    "GSP27moksop_u:17744": "evam eṣātivitatā māyā manasi mohinī / kṣaṇo nehāsti no kalpaḥ pratipattir hi jṛmbhate //MU_6,70.25//",
    "GSP27moksop_u:17745": "kvaikaviṃśatyahorātrā anantāḥ kva kuyonayaḥ / kva tāsām upalambho 'lam aho bhīmā manogatiḥ //MU_6,70.26//",
    "GSP27moksop_u:17746": "pratibhāmātram evedam itthaṃ vikasitaṃ sitam / nānākalahakallolacalaṃ prātar ivāmbujam //MU_6,70.27//",
    "GSP27moksop_u:17747": "jātaṃ saṃvedanād eva śuddhād idam aśuddhavat / saṃsārajālam akhilaṃ vahnir vahnikaṇād iva //MU_6,70.28//",
    "GSP27moksop_u:17748": "pratyekam evam uditaḥ pratibhāsaṣaṇḍaṣ ṣaṇḍāntareṣv api ca tatra vicitraṣaṇḍāḥ / sarve svayaṃ nanu ca te ca mitho na mithyā sarvātmani sphurati kāraṇakāraṇe 'smin //MU_6,70.29//",
    "GSP27moksop_u:17749": "ekasaptatitamas sargaḥ",
    "GSP27moksop_u:17750": "daśarathaḥ: munināyaka taṃ bhikṣuṃ gatvā sambodhayantv amī / narā matprahitāś śīghraṃ cīnabuddhakuṭīgatam //MU_6,71.1//",
    "GSP27moksop_u:17751": "vasiṣṭhaḥ: rājaṃs tasya mahābhikṣos sa dehaḥ prāṇavarjitaḥ / kledaṃ vaivarṇyam āyāto nāsau jīvitabhājanam //MU_6,71.2//",
    "GSP27moksop_u:17752": "tasya bhikṣoś ca jīvo 'sau bhūtvā padmajasārasaḥ / jīvanmuktas sthito bhūyo nāsau saṃsṛtibhājanam //MU_6,71.3//",
    "GSP27moksop_u:17753": "tadgṛhe māsaparyante balān niṣkāsitārgaḍāḥ / antar ālokayiṣyanti bhikṣum akṣuṇṇamānasam //MU_6,71.4//",
    "GSP27moksop_u:17754": "anyenaiva sa dehena bhikṣur mukto vyavasthitaḥ / kathaṃ prabodhyate naṣṭaṃ tadvihāre śarīrakam //MU_6,71.5//",
    "GSP27moksop_u:17755": "eṣā guṇamayī māyā durbodhena duratyayā / nityaṃ satyāvabodhena sukhenaivātivāhyate //MU_6,71.6//",
    "GSP27moksop_u:17756": "asatyaiva kṛtārambhā hemnaḥ kaṭakatā yathā / pratibhāsaviparyāsamātrakāraṇakodayā //MU_6,71.7//",
    "GSP27moksop_u:17757": "paramātmana eveyam itthaṃ māyeti mīyate / taraṅgateva payasi prekṣāmātravināśinī //MU_6,71.8//",
    "GSP27moksop_u:17758": "jño 'pi dṛśyamayād dīrghasvapnāt svapnāntaraṃ vrajan / evaṃ nānyatvam āyāti vivekāt sarvagātmadṛk //MU_6,71.9//",
    "GSP27moksop_u:17759": "yo yo 'sya pratibhāsas syād ātmaiva sa sa bodhataḥ / sa evodeti saṃsārakarañjavanagulmadṛk //MU_6,71.10//",
    "GSP27moksop_u:17760": "pratyekaṃ bhūtam uditaṃ pṛthak saṃsāramaṇḍalam / bhikṣos svapnāntaram iva parād vīcir ivāmbhasaḥ //MU_6,71.11//",
    "GSP27moksop_u:17761": "prasṛtaḥ padmajād eva jagatsvapno 'yam āditaḥ / tathaivātha svacittotkarūḍhas sarvajanaṃ prati //MU_6,71.12//",
    "GSP27moksop_u:17762": "āpitāmaham ābhāti sargas svapnavilāsavat / pratyekam uditas tena brahmāṇḍānīha koṭiśaḥ //MU_6,71.13//",
    "GSP27moksop_u:17763": "sphuran parasmin pratyekaṃ jīvaḥ paśyati vibhramam / hṛdaye 'rthasamarthaṃ ca svapnavad dīrgham āntaram //MU_6,71.14//",
    "GSP27moksop_u:17764": "citsattāmātrasāmānyapratīticyutimātrataḥ / jarāmaraṇaduḥkhānāṃ kaścid bhājanatāṃ gataḥ //MU_6,71.15//",
    "GSP27moksop_u:17765": "pātālaṃ brahmalokaṃ vā cic camatkṛtiśālinī / cittāṃśaspandamātreṇa kṛtvā kṛtvaiva saṃsthitā //MU_6,71.16//",
    "GSP27moksop_u:17766": "cit spandarūpiṇī jīvanāmnāgatyātmanātmani / anyatrānyeva luṭhati bhūtvā sambhramabhāriṇī //MU_6,71.17//",
    "GSP27moksop_u:17767": "bibheṣi paramātmātmā paramātmana eva kim / jīvadehādināmno 'smāt pratibimbād ivārbhakaḥ //MU_6,71.18//",
    "GSP27moksop_u:17768": "brahmaṇy eva paraṃ brahma jagaddṛṣṭyaiva sat sthitam / śuddhākāśam ivākāśe jale jalam ivāmalam //MU_6,71.19//",
    "GSP27moksop_u:17769": "loko brahmaṇa evāyaṃ jagadrūpeṇa tiṣṭhataḥ / bibhety anyatayopāttāt pratibimbād ivārbhakaḥ //MU_6,71.20//",
    "GSP27moksop_u:17770": "spande 'spandīkṛte bodhāc citas sañjñā vilīyate / sāpy alaṃ pariṇāmena līyate 'gnau ghṛtaṃ yathā //MU_6,71.21//",
    "GSP27moksop_u:17771": "citspanda eva citspande sarvātmātmani jṛmbhate / spandāspandau jṛmbhaṇādi kalpitaṃ nātra vāstavam //MU_6,71.22//",
    "GSP27moksop_u:17772": "na spando 'stīha nāspando naikatā nāpi ca dvitā / śuddhacinmātram evāsti sarvaṃ cāsti yathāsthitam //MU_6,71.23//",
    "GSP27moksop_u:17773": "pareṇa pariṇāmena sargāhantārthayoś śame / cinmātram api nāsty eva nāstīty api na vidyate //MU_6,71.24//",
    "GSP27moksop_u:17774": "bhedabhāvanayodeti bhedaḥ prakṛtilāñchanaḥ / abhedabodhād akhile galite śiṣyate param //MU_6,71.25//",
    "GSP27moksop_u:17775": "nānātehāsty abodhena so 'bodho 'sty anavekṣaṇāt / prekṣakaś caiva nāsty eva tasmān niśśaṅkatā parā //MU_6,71.26//",
    "GSP27moksop_u:17776": "nātas svapno na jāgracchrīr na suṣuptaṃ na turyatā / na bandho 'sti na mokṣo 'sti nānyad vā kalanātmakam //MU_6,71.27//",
    "GSP27moksop_u:17777": "śāntir ekā jagannāmnī śāntāv iyam avasthitā / abodho 'satya evātaḥ kva dṛśyadraṣṭṛdarśanam //MU_6,71.28//",
    "GSP27moksop_u:17778": "spando 'py aspanda evāsyā nissaṅkalpatayā citeḥ / na spandāspandayor bhinnā saṅkalparahitaiva cit //MU_6,71.29//",
    "GSP27moksop_u:17779": "dvitvaikyādikalārūpas saṅkalpaś cittabhāvanam / sa cābhāvanamātreṇa galati brahma śiṣyate //MU_6,71.30//",
    "GSP27moksop_u:17780": "ciccandrabimbe saṅkalpakalaṅkas sphuratīva yaḥ / nāsau kalaṅkas tad viddhi cidghanasya ghanaṃ vapuḥ //MU_6,71.31//",
    "GSP27moksop_u:17781": "cidghanaś ca na san nāsat sthīyatāṃ tat tate pade / ity aśeṣamahābodhasārasaṅgrahaṇaṃ kṛtam //MU_6,71.32//",
    "GSP27moksop_u:17782": "ciccandrabimbāt saṅkalpakalaṅko 'mṛtavigrahāt / tvayā bhāvena sammṛṣṭo bhāvābhāvakṣayātmanā //MU_6,71.33//",
    "GSP27moksop_u:17783": "bhāvābhāvādikalanāṃ nītvā cinmayatāṃ citā / śamollāsavilāsānte samam āssva yathāsukham //MU_6,71.34//",
    "GSP27moksop_u:17784": "spandāspandau kalpanākalpanāṃśau cittvān nānyau cit tv anāmā niraṃśā / sarvākārānāvṛtiś śāntasattā sattvāpūrṇaikārṇavābhā sthiteti //MU_6,71.35//",
    "GSP27moksop_u:17785": "brahmaikatāpratipādanaṃ nāma sargaḥ",
    "GSP27moksop_u:17786": "dvisaptatitamas sargaḥ",
    "GSP27moksop_u:17787": "vasiṣṭhaḥ: suṣuptamaunavān bhūtvā dhūtvā dvitvaikarūpiṇīm / kalanāṃ kānta cidrūpas tiṣṭhāvaṣṭabhya tat padam //MU_6,72.1//",
    "GSP27moksop_u:17788": "rāmaḥ: vāṅmaunam akṣamaunaṃ ca kāṣṭhamaunaṃ ca vedmy aham / suṣuptamaunaṃ mauneśaṃ brahman brūhi kim ucyate //MU_6,72.2//",
    "GSP27moksop_u:17789": "vasiṣṭhaḥ: dvividhaḥ procyate rāma munir munivarair iha / ekaḥ kāṣṭhatapasvī ca jīvanmuktas tathetaraḥ //MU_6,72.3//",
    "GSP27moksop_u:17790": "abhāvitātmā śuṣkāyāṃ kriyāyāṃ baddhaniścayaḥ / haṭhāj jitendriyagrāmo munis syāt kāṣṭhatāpasaḥ //MU_6,72.4//",
    "GSP27moksop_u:17791": "yathābhūtam idaṃ buddhvā bhāvitātmātmani sthitaḥ / lokopamo 'pi tṛpto 'ntar yas sa muktamunis smṛtaḥ //MU_6,72.5//",
    "GSP27moksop_u:17792": "etayor yo bhaved bhāvaś śāntayor munināthayoḥ / cittaniścayarūpātmā maunaśabdena sa smṛtaḥ //MU_6,72.6//",
    "GSP27moksop_u:17793": "catuṣprakāram āhus tan maunaṃ maunavido janāḥ / vāṅmaunam akṣamaunaṃ ca kāṣṭhaṃ sauṣuptam eva ca //MU_6,72.7//",
    "GSP27moksop_u:17794": "vāṅmaunaṃ vacasāṃ rodho balād indriyanigrahaḥ / akṣamaunaṃ parityāgaś ceṣṭānāṃ kāṣṭhasañjñakam //MU_6,72.8//",
    "GSP27moksop_u:17795": "manomaunaṃ pañcamaṃ yat tan mṛte kāṣṭhatāpase / bhavet suṣuptamaunākhyaṃ jīvanmukte hi jīvati //MU_6,72.9//",
    "GSP27moksop_u:17796": "triṣu maunaviśeṣeṣu viṣayaḥ kāṣṭhatāpasaḥ / suṣuptamaunāvasthāyāś caturthyāś caiva muktadhīḥ //MU_6,72.10//",
    "GSP27moksop_u:17797": "vāṅmaunaṃ maunam ity eva siddhaṃ tac ca manaḥkalā- / malinaṃ jīvabandhāya tatrasthāḥ kāṣṭhatāpasāḥ //MU_6,72.11//",
    "GSP27moksop_u:17798": "haṭhād vā yogayuktyaiva yas svākṣāṇāṃ vinigrahaḥ / tad akṣamaunam ity āhus tatrasthāḥ kāṣṭhatāpasāḥ //MU_6,72.12//",
    "GSP27moksop_u:17799": "asmaran saṃsmaran vāpi dṛśyaṃ vāgdvayam aspṛśan / apaśyann eva paśyantīṃ kāṣṭhamaunī hi tiṣṭhati //MU_6,72.13//",
    "GSP27moksop_u:17800": "prasphuraccittakalanam etan maunatrayaṃ smṛtam / sambhavaty ajñamuniṣu na tu tajjñeṣu līlayā //MU_6,72.14//",
    "GSP27moksop_u:17801": "nātropādeyatā jñānām etan maunatrayaṃ kila / līlayā helayā vāpi tajjñāḥ kurvanti vā na vā //MU_6,72.15//",
    "GSP27moksop_u:17802": "idaṃ suṣuptamaunaṃ tu jīvanmuktamatisthitam / apunarjanmane jantoś śṛṇu śravaṇabhūṣaṇam //MU_6,72.16//",
    "GSP27moksop_u:17803": "nātra saṃyamyate vāṇī trividhā nāpi cojjhyate / nollāsyante na jīyante samastendriyasaṃvidaḥ //MU_6,72.17//",
    "GSP27moksop_u:17804": "nānātākalaneyaṃ hi na valgati na śāmyati / ceto na ceto nāceto na san nāsan na khaṃ na gauḥ //MU_6,72.18//",
    "GSP27moksop_u:17805": "avibhāgam anāyāsaṃ yad anādyantam āsitam / dhyāyato dhāvataś caiva sauṣuptaṃ maunam aṅga tat //MU_6,72.19//",
    "GSP27moksop_u:17806": "yathābhūtam imaṃ buddhvā jagannānātvavibhramam / yad āsitam asaṅgehaṃ sauṣuptaṃ maunam aṅga tat //MU_6,72.20//",
    "GSP27moksop_u:17807": "anekasaṃvidrūpātma caikam evedam ātatam / ity āsitam anantaṃ yat sauṣuptaṃ maunam aṅga tat //MU_6,72.21//",
    "GSP27moksop_u:17808": "ākāśaṃ naiva cākāśaṃ sarvam asmi na cāsmi ca / iti sthitaṃ samaṃ śāntaṃ yat tan maunaṃ suṣuptavat //MU_6,72.22//",
    "GSP27moksop_u:17809": "sarvaṃ śūnyaṃ nirālambaṃ śāntaṃ vijñaptimātrakam / na san nāsad iti svastham āsitaṃ maunam uttamam //MU_6,72.23//",
    "GSP27moksop_u:17810": "bhāvābhāvadaśonmeṣaviśeṣair vitathotthitaiḥ / saṃvido yad anāmarśas tan maunaṃ paramaṃ viduḥ //MU_6,72.24//",
    "GSP27moksop_u:17811": "asataiva satevāntaś cetasā vṛttirūpiṇā / yad anāvartanaṃ saṃvidvṛttes tan maunam akṣayam //MU_6,72.25//",
    "GSP27moksop_u:17812": "nāham asmi na cānyo 'sti na mano na ca mānasam / iti saṃvidasaṃvittir avicchinnātimaunatā //MU_6,72.26//",
    "GSP27moksop_u:17813": "aham asmi jagac cāsti tv astiśabdārthamātrakam / sattāsāmānyam eveti sauṣuptaṃ maunam ucyate //MU_6,72.27//",
    "GSP27moksop_u:17814": "sattvāt saṃvida evānyās svapnādikalanāḥ kutaḥ / anantam eva sauṣuptaṃ sarvaṃ maunam atas tatam //MU_6,72.28//",
    "GSP27moksop_u:17815": "suṣuptamaunam evedam anantatvāt prabodhavat / turyam evāmalaṃ viddhi turyātītam athāpi vā //MU_6,72.29//",
    "GSP27moksop_u:17816": "suṣuptaikasamādhānas tathā turyasamādhikaḥ / turyātītasamādhir vā jāgraty api bhaveta vai //MU_6,72.30//",
    "GSP27moksop_u:17817": "turyastha eva sakalāmalaśāntavṛttir jāgraty api vyavaharan nipuṇaṃ svapitvā / nityaṃ sadeha uta vāpi videha eva brāhmaṃ nabho bhava tad eva kilāsi sādho //MU_6,72.31//",
    "GSP27moksop_u:17818": "om ity apāstabhavavāsanam ekam āssva na tvaṃ na cāham iti kiñcid ihāsti satyam / sarvaṃ ca vidyata itīha śilāntarābhaṃ jñas tiṣṭha cidgaganakośakalaikaniṣṭhaḥ //MU_6,72.32//",
    "GSP27moksop_u:17819": "mahāmaunayogopadeśo nāma sargaḥ",
    "GSP27moksop_u:17820": "trisaptatitamas sargaḥ",
    "GSP27moksop_u:17821": "rāmaḥ: kutaś śatatvam āyātaṃ rudrāṇāṃ munināyaka / ye gaṇās te ca kiṃ rudrā uta neti vadasva me //MU_6,73.1//",
    "GSP27moksop_u:17822": "vasiṣṭhaḥ: svapnānāṃ bhikṣuṇā dṛṣṭaṃ śataṃ śataśarīrakam / sarvam uddeśato jñātam ata uktaṃ na tan mayā //MU_6,73.2//",
    "GSP27moksop_u:17823": "yad ākārāś śataṃ svapne tat tad gaṇaśataṃ smṛtam / tad eva tad rudraśataṃ rudrā api gaṇābhidhāḥ //MU_6,73.3//",
    "GSP27moksop_u:17824": "rāmaḥ: ekasmād bhagavaṃś cittāt kathaṃ cittaśataṃ kṛtam / tatsvapnaśatarudreṇa dīpād dīpaśataṃ yathā //MU_6,73.4//",
    "GSP27moksop_u:17825": "vasiṣṭhaḥ: nirāvaraṇasadbhāvā yad yathā kalpayanti ye / tat tathāśu bhavaty eva na sāvaraṇasaṃvidaḥ //MU_6,73.5//",
    "GSP27moksop_u:17826": "sarvātmanas sarvagatvād yad yathā yatra bhāvyate / tathānubhūyate tatra tat tat tajjñena nādhiyā //MU_6,73.6//",
    "GSP27moksop_u:17827": "rāmaḥ: kapālamālābharaṇo bhasmasnāyī digambaraḥ / śmaśānanilayo brahman kāmukaś ca maheśvaraḥ //MU_6,73.7//",
    "GSP27moksop_u:17828": "vasiṣṭhaḥ: maheśvarāṇāṃ siddhānāṃ jīvanmuktaśarīriṇām / na kriyāniyamo 'stīha sa hy ajñeṣv eva kalpitaḥ //MU_6,73.8//",
    "GSP27moksop_u:17829": "ajñās tv ajitacittatvāt kriyāniyamanaṃ vinā / gardhān mātsyena nyāyena paraṃ duḥkhaṃ prayānti hi //MU_6,73.9//",
    "GSP27moksop_u:17830": "tajjñās tv iṣṭeṣv aniṣṭeṣu na nimajjanti vastuṣu / jitendriyatvād buddhatvān nirvāsanatayānayā //MU_6,73.10//",
    "GSP27moksop_u:17831": "kākatālīyavad rūḍhāṃ kriyāṃ kurvanti te sadā / na kurvanty api vā kecin naiṣāṃ kvacid api grahaḥ //MU_6,73.11//",
    "GSP27moksop_u:17832": "kākatālīyavad viṣṇur evaṃkarmoditaḥ parāt / evaṃkarmā trinayana evaṃkarmāmbujodbhavaḥ //MU_6,73.12//",
    "GSP27moksop_u:17833": "na nindyam asti nānindyaṃ nopādeyaṃ na heyakam / na cātmīyaṃ na ca paraṃ karma jñaviṣayaṃ kvacit //MU_6,73.13//",
    "GSP27moksop_u:17834": "agnyādīnāṃ yathauṣṇyādi sargādau rūḍhim āgatam / harādīnāṃ tathā karma dvijātīnāṃ ca jātayaḥ //MU_6,73.14//",
    "GSP27moksop_u:17835": "sarge prarūḍhim āyāte saṅketavaśataḥ pṛthak / anubhūtaphalais svārthāḥ kalpanāḥ kalpitās tataḥ //MU_6,73.15//",
    "GSP27moksop_u:17836": "videhamuktaviṣayaṃ turyaṃ maunam ito mayā / noktaṃ te pañcamaṃ maunaṃ videhasya raghūdvaha //MU_6,73.16//",
    "GSP27moksop_u:17837": "khād apy atitarām accham ātmākāśaṃ cidātmakam / tatra prāptiḥ paraṃ śreyas sā kathaṃ prāpyate śṛṇu //MU_6,73.17//",
    "GSP27moksop_u:17838": "samyagjñānāvabodhena nityam ekasamādhinā / saṅkhyayaivāvabuddhā ye te sāṅkhyā yoginas smṛtāḥ //MU_6,73.18//",
    "GSP27moksop_u:17839": "prāṇādyanilasaṃśāntau yuktā ye padam āgatāḥ / anāmayam anādyantaṃ te smṛtā yogayoginaḥ //MU_6,73.19//",
    "GSP27moksop_u:17840": "upādeyaṃ tu sarveṣāṃ śāntaṃ padam akṛtrimam / tat kaiścit saṅkhyayā prāptaṃ kaiścid yogena dehataḥ //MU_6,73.20//",
    "GSP27moksop_u:17841": "ekaṃ sāṅkhyaṃ ca yogaṃ ca yaḥ paśyati sa paśyati / yat sāṅkhyaiḥ prāpyate sthānaṃ paraṃ yogais tad eva hi //MU_6,73.21//",
    "GSP27moksop_u:17842": "yatra prāptā manovṛttir atyantaṃ nopalabhyate / vāsanāvāgurākrāntā tad viddhi paramaṃ padam //MU_6,73.22//",
    "GSP27moksop_u:17843": "vāsanāṃ cittam evāhuḥ kāraṇaṃ tad dhi saṃsṛteḥ / tad akāraṇatām eti vilīya bhavakarmasu //MU_6,73.23//",
    "GSP27moksop_u:17844": "manaḥ paśyati vai dehaṃ bālo vetālakaṃ yathā / ātmānaṃ vilayaṃ nītvā na bhūyas taṃ prapaśyati //MU_6,73.24//",
    "GSP27moksop_u:17845": "mano mudhaivābhyuditam asad evānavekṣaṇāt / svapne svamaraṇākāraṃ prekṣyamāṇaṃ na vidyate //MU_6,73.25//",
    "GSP27moksop_u:17846": "mano'bhāvān na saṃsāraḥ kvāmodaḥ kusumaṃ vinā / upadeśyopadeśādi bandhamokṣau ca tat kutaḥ //MU_6,73.26//",
    "GSP27moksop_u:17847": "ekatattvaghanābhyāsaḥ prāṇānāṃ vilayas tataḥ / manovinigrahaś ceti mokṣaśabdārthakāraṇam //MU_6,73.27//",
    "GSP27moksop_u:17848": "rāmaḥ: yadi hi prāṇavilayo mune mokṣasya kāraṇam / mṛtā eva hi mucyante tan manye sarvajantavaḥ //MU_6,73.28//",
    "GSP27moksop_u:17849": "vasiṣṭhaḥ: triṣv eteṣu prayogeṣu manaḥpraśamanaṃ varam / sādhyaṃ viddhi tad evāśu yathā bhavati tac chivam //MU_6,73.29//",
    "GSP27moksop_u:17850": "yadā nirvāsanaṃ prāṇās tyajantīdaṃ śarīrakam / tadā na bhūyas tanmātrair yānti vyomani saṅgamam //MU_6,73.30//",
    "GSP27moksop_u:17851": "vāsanāṃśātmakāny eva viddhi tanmātrakāṇi vai / tadātmakair manovadbhiḥ prāṇāś śliṣyanti netaraiḥ //MU_6,73.31//",
    "GSP27moksop_u:17852": "savāsanās tu yady ete prāṇā muñcanti dehakam / tad vyomavāyusaṃśleṣaṃ yānti duḥkhāya gandhavat //MU_6,73.32//",
    "GSP27moksop_u:17853": "manas sāmbur ivāmbhodo na śāmyati savāsanam / nāmanaskās sambhavanti prāṇās sūryā ivātviṣaḥ //MU_6,73.33//",
    "GSP27moksop_u:17854": "na jahāti manaḥ prāṇān vinā jñānena karhicit / tṛṇāntareṇaiva vinā tṛṇāgram iva tittiriḥ //MU_6,73.34//",
    "GSP27moksop_u:17855": "jñānād avāsanībhāvaṃ svanāśaṃ prāpya vai manaḥ / prāṇaspandaṃ ca nādatte tataś śāntir hi śiṣyate //MU_6,73.35//",
    "GSP27moksop_u:17856": "jñānāt sarvapadārthānām asattvaṃ samudety alam / tato 'ṅga vāsanānāśād viyogaḥ prāṇacetasoḥ //MU_6,73.36//",
    "GSP27moksop_u:17857": "tato na paśyati manaḥ praśāntaṃ dehatāṃ punaḥ / svanāśena padaṃ prāptaṃ vāsanaiva mano viduḥ //MU_6,73.37//",
    "GSP27moksop_u:17858": "ceto hi vāsanāmātraṃ tadabhāvaḥ paraṃ padam / tac ca sampadyate jñānāj jñānam āhur vicāraṇam //MU_6,73.38//",
    "GSP27moksop_u:17859": "ity asyās saṃsṛte rāma paryantas sampravartate / svayaṃ vivekamātreṇa rajjusarpabhramākṛteḥ //MU_6,73.39//",
    "GSP27moksop_u:17860": "ekārthābhyasanaprāṇarodhacetaḥparikṣayāḥ / ekasminn eva saṃsiddhe saṃsidhyanti parasparam //MU_6,73.40//",
    "GSP27moksop_u:17861": "tālavṛntaparispande śānte śānto yathānilaḥ / prāṇānilaparispande śānte śāntaṃ tathā manaḥ //MU_6,73.41//",
    "GSP27moksop_u:17862": "prāṇāś śarīravilaye prayānti vyomavāyutām / yathāvāsitam evedaṃ manaḥ paśyanti tatra ca //MU_6,73.42//",
    "GSP27moksop_u:17863": "yathā videhāḥ paśyanti prāṇā vyomani dehakam / samanaskās tathācāraṃ sarvaṃ cānubhavanti te //MU_6,73.43//",
    "GSP27moksop_u:17864": "śānte vātaparispande yathā gandhaḥ praśāmyati / tathā śānte manasspande śāmyanti prāṇavāyavaḥ //MU_6,73.44//",
    "GSP27moksop_u:17865": "avinābhāvinī nityaṃ jantūnāṃ prāṇacetasī / kusumāmodavan miśre tilataile iva sthite //MU_6,73.45//",
    "GSP27moksop_u:17866": "manasas spandanaṃ prāṇaḥ prāṇasya spandanaṃ manaḥ / ete viharato nityam anyo'nyaṃ rathasārathī //MU_6,73.46//",
    "GSP27moksop_u:17867": "ādhārādheyavat tv ete ekābhāve vinaśyataḥ / kurutaś ca svanāśena kāryaṃ mokṣākhyam uttamam //MU_6,73.47//",
    "GSP27moksop_u:17868": "ekatattvaghanābhyāsāc chāntaṃ śāmyaty alaṃ manaḥ / tallayatvāt svabhāvasya tena prāṇo 'pi śāmyati //MU_6,73.48//",
    "GSP27moksop_u:17869": "vicārya yad anantātmatattvaṃ tanmayatāṃ nayet / manas tatas tallayatas tad eva bhavati sthiram //MU_6,73.49//",
    "GSP27moksop_u:17870": "yad evātitarāṃ śreyo 'nupalambhopalambhayoḥ / dvayor apy asatos tatra śeṣe vāpi sthiro bhava //MU_6,73.50//",
    "GSP27moksop_u:17871": "ekasmin sudṛḍhe tattve tāvad bhāvaṃ vibhāvayet / bhāvo 'bhāvatvam āyāti svābhyāsād yāvad ātatam //MU_6,73.51//",
    "GSP27moksop_u:17872": "pratyāhāravaśāc cetas svayaṃ bhogyakṣayād iva / vilīyate saha prāṇaiḥ param evāvaśiṣyate //MU_6,73.52//",
    "GSP27moksop_u:17873": "yadekatānaṃ bhavati cetas tad bhavati kṣaṇāt / śāntāśeṣaviśeṣaughaṃ cirābhyāsasvabhāvataḥ //MU_6,73.53//",
    "GSP27moksop_u:17874": "avidyeyaṃ tu nāstīti buddhvā yuktiyutaṃ dhiyā / jñānād eva parāvāptis tadabhyāsas tato varam //MU_6,73.54//",
    "GSP27moksop_u:17875": "citte śānte śāmyatīyaṃ saṃsāramṛgatṛṣṇikā / jarām upagate meghe mihikā mahatī yathā //MU_6,73.55//",
    "GSP27moksop_u:17876": "cittamātram avidyeti kuru tenaiva tatkṣayam / tadrūpanāma cittātmānubhāvo hi paraṃ padam //MU_6,73.56//",
    "GSP27moksop_u:17877": "muhūrtam eva nirvāṇaṃ yadi cetaḥ pare pade / tat tatpariṇataṃ viddhi tatraivāsvādam āgatam //MU_6,73.57//",
    "GSP27moksop_u:17878": "yadi sāṅkhyena viśrāntaṃ ceto yogena vā pade / kṣaṇaṃ tat sattvatāṃ yātaṃ na bhūyaḥ parijāyate //MU_6,73.58//",
    "GSP27moksop_u:17879": "ceto vigalitāvidyaṃ sattvaśabdena kathyate / dagdhaṃ saṃsārabījaṃ tan na dadyād aṅkuraṃ punaḥ //MU_6,73.59//",
    "GSP27moksop_u:17880": "jñaś cidvigalitāvidyas sattvasthaś śāntavāsanaḥ / samaṃ śūnyopamaṃ śāntaṃ jyotiḥ paśyati śāmyati //MU_6,73.60//",
    "GSP27moksop_u:17881": "vigalitājñapadaṃ vimalaṃ manas subhaga sattvam itīha hi kathyate / na punar eti kalāmalinaṃ padaṃ kanakatām iva tāmram upāgatam //MU_6,73.61//",
    "GSP27moksop_u:17882": "prāṇamanassaṃyogavicāro nāma sargaḥ",
    "GSP27moksop_u:17883": "catussaptatitamas sargaḥ",
    "GSP27moksop_u:17884": "vasiṣṭhaḥ: jīvo 'jīvībhavaty āśu yāti cittam acittatām / vicārād ity avidyānto mokṣa ity abhidhīyate //MU_6,74.1//",
    "GSP27moksop_u:17885": "mṛgatṛṣṇājalam iva sargo 'hantādi dṛśyate / asad eva manāg eva tad vicārāt pralīyate //MU_6,74.2//",
    "GSP27moksop_u:17886": "saṃsṛtisvapnaviśrāntau vetālodāhṛtān imān / praśnān ākarṇaya śubhān prasaṅgāt smṛtim āgatān //MU_6,74.3//",
    "GSP27moksop_u:17887": "asti vindhyamahāṭavyāṃ vetālo vipulākṛtiḥ / sa kiñcin maṇḍalaṃ gardhād ājagāma jighatsayā //MU_6,74.4//",
    "GSP27moksop_u:17888": "sa vetālo 'vasat pūrvaṃ kasmiṃścit sajjanāspade / bahubalyupahāreṇa nityatṛptatayā sukhī //MU_6,74.5//",
    "GSP27moksop_u:17889": "nirnimittaṃ nirāgaskaṃ na tenāsau purogatam / kṣudhito 'pi naraṃ hanti saṅgo hi nyāyadaiśikaḥ //MU_6,74.6//",
    "GSP27moksop_u:17890": "sa kālenāṭavīgeho jagāma nagarāntaram / nyāyayuktyā janaṃ bhoktuṃ kṣudhā samabhicoditaḥ //MU_6,74.7//",
    "GSP27moksop_u:17891": "tatra prāpa sa bhūpālaṃ rātricaryāvinirgatam / tam āha ghanaghoreṇa śabdenograniśācaraḥ //MU_6,74.8//",
    "GSP27moksop_u:17892": "vetālaḥ: rājaṃl labdho 'si bhīmena vetālena mayādhunā / kva gacchasi vinaṣṭo 'si bhavān bhojanam adya me //MU_6,74.9//",
    "GSP27moksop_u:17893": "rājā: bho rātricara nirnyāyaṃ māṃ ced atsi balād iha / tat te sahasradhā mūrdhā sphuṭiṣyati na saṃśayaḥ //MU_6,74.10//",
    "GSP27moksop_u:17894": "vetālaḥ: na tvām admy aham anyāyaṃ nyāyo 'yaṃ tu mayocyate / rājāsi sakalāśāś ca pūraṇīyās tvayārthinām //MU_6,74.11//",
    "GSP27moksop_u:17895": "mamemām arthitāṃ rājan sambhavārthaṃ prapūraya / praśnān imān mayoktāṃs tvaṃ samyag vyākhyātum arhasi //MU_6,74.12//",
    "GSP27moksop_u:17896": "kasya sūryasya raśmīnāṃ brahmāṇḍāny aṇavaḥ kṛśāḥ / kasmin sphuranti pavane mahāgaganareṇavaḥ //MU_6,74.13//",
    "GSP27moksop_u:17897": "svapnāt svapnāntaraṃ gacchañ śataśo 'tha sahasraśaḥ / tyajan na tyajati svacchaṃ kas svarūpaṃ prabhāsuram //MU_6,74.14//",
    "GSP27moksop_u:17898": "rambhāstambho yathā pattramātram eva punaḥ punaḥ / antar antas tathāntaś ca tathā ko 'ṇus sa eva hi //MU_6,74.15//",
    "GSP27moksop_u:17899": "brahmāṇḍākāśabhūtaughasūryamaṇḍalameravaḥ / aparityajato 'ṇutvaṃ kasyāṇoḥ paramāṇavaḥ //MU_6,74.16//",
    "GSP27moksop_u:17900": "kasyānavayavasyaiva paramāṇumahāgireḥ / śilāntar nibiḍaikāntarūpo majjā jagattrayī //MU_6,74.17//",
    "GSP27moksop_u:17901": "iti kathayasi cen na me durātmaṃs tad iha nigīrya bhavantam ātmaghātin / phalam iva tava maṇḍalaṃ graseyaṃ prasabham upetya jagad yathā kṛtāntaḥ //MU_6,74.18//",
    "GSP27moksop_u:17902": "vetālapraśno nāma sargaḥ",
    "GSP27moksop_u:17903": "pañcasaptatitamas sargaḥ",
    "GSP27moksop_u:17904": "vasiṣṭhaḥ: ity uktavati vetāle vaktuṃ praśnān vihasya saḥ / uvāca vacanaṃ rājā dantāṃśudhavalānanaḥ //MU_6,75.1//",
    "GSP27moksop_u:17905": "rājā: asti cittiktatātmedaṃ brahmāṇḍamaricaṃ phalam / uttarottarasaṃvṛttabhūtatvakpariveṣṭitam //MU_6,75.2//",
    "GSP27moksop_u:17906": "tādṛśānāṃ sahasrāṇi phalānāṃ yatra santi hi / asty uccais tādṛśī śākhā vipulā calapallavā //MU_6,75.3//",
    "GSP27moksop_u:17907": "tādṛśīnāṃ sahasrāṇi śākhānāṃ yatra santy atha / tādṛśo 'sti mahāvṛkṣo durlakṣyo vipulākṛtiḥ //MU_6,75.4//",
    "GSP27moksop_u:17908": "yatra santi sahasrāṇi tādṛśānāṃ mahīruhām / tādṛśaṃ vanam asty uccair anantatarugulmakam //MU_6,75.5//",
    "GSP27moksop_u:17909": "tādṛśānāṃ sahasrāṇi vanānāṃ yatra santy atha / tādṛg asti bṛhac chṛṅgam atyuccair bharitākṛti //MU_6,75.6//",
    "GSP27moksop_u:17910": "tādṛśānāṃ sahasrāṇi śṛṅgāṇāṃ yatra santy atha / tādṛśo 'sti mahāśailaḥ pūritākhiladiktaṭaḥ //MU_6,75.7//",
    "GSP27moksop_u:17911": "tādṛśānāṃ sahasrāṇi śailānāṃ yatra santy atha / tādṛśo 'sty ativistīrṇo deśo vipulakoṭaraḥ //MU_6,75.8//",
    "GSP27moksop_u:17912": "tādṛśānāṃ sahasrāṇi deśānāṃ yatra santy atha / tādṛg asti bṛhad dvīpaṃ mahāhradanadīvṛtam //MU_6,75.9//",
    "GSP27moksop_u:17913": "tādṛśānāṃ sahasrāṇi dvīpānāṃ yatra santy atha / tādṛg asti mahīpīṭhaṃ vicitraracanānvitam //MU_6,75.10//",
    "GSP27moksop_u:17914": "tādṛśīnāṃ sahasrāṇi pṛthvīnāṃ yatra santy atha / tādṛg asti jagat sphāraṃ mahābhuvanapañjaram //MU_6,75.11//",
    "GSP27moksop_u:17915": "tādṛśānāṃ sahasrāṇi jagatāṃ yatra santy atha / tādṛg asti mahac cāṇḍaṃ caṇḍāḍambarapīṭhavat //MU_6,75.12//",
    "GSP27moksop_u:17916": "tādṛśānāṃ sahasrāṇi yatrāṇḍāṇāṃ taraṅgakaḥ / tādṛśo 'virataspando vipulo 'sty atha sāgaraḥ //MU_6,75.13//",
    "GSP27moksop_u:17917": "tādṛksāgaralakṣyāṇi taraṅgo yatra pelavaḥ / tādṛśas svavilāsātmā nirmalo 'sti mahārṇavaḥ //MU_6,75.14//",
    "GSP27moksop_u:17918": "tādṛṃśy abdhisahasrāṇi yasyodarajalāny atha / tādṛśo 'sti pumān kaścid atyuccair bharitākṛtiḥ //MU_6,75.15//",
    "GSP27moksop_u:17919": "tādṛśānāṃ nṛṇāṃ lakṣair yasya mālorasi sthitā / pradhānaṃ sarvasattānāṃ tādṛśo 'sty aparaḥ pumān //MU_6,75.16//",
    "GSP27moksop_u:17920": "tādṛśānāṃ sahasrāṇi puruṣāṇāṃ mahātmanām / sphuranti maṇḍale yasya svatanūruhajālavat //MU_6,75.17//",
    "GSP27moksop_u:17921": "tādṛśo 'sti mahādityas sa tapaty āsu dṛṣṭiṣu / yā etāḥ kalanās sarvās tā etās tasya dīptayaḥ //MU_6,75.18//",
    "GSP27moksop_u:17922": "asyādityasya raśmīnāṃ brahmāṇḍaṃ trasareṇuvat / eṣa citsūrya ity uktas sarvam etat tapaty asau //MU_6,75.19//",
    "GSP27moksop_u:17923": "vijñānātmaiṣa paramo bhāskaro bhāvibhāsanaḥ / ime ye bhuvanābhogās tasyaiva trasareṇavaḥ //MU_6,75.20//",
    "GSP27moksop_u:17924": "vijñānaparamārkasya bhāsā bhānti bhavanti ca / imā jagadaharlakṣmyas tv aharlakṣmyo raver iva //MU_6,75.21//",
    "GSP27moksop_u:17925": "vijñānamātrakacitātmani jantujāte trailokyamaṇḍapagaṇe ca vikāsabhāji / nirmajjanodbhavanasambhramabhāvalekhās santīva neha hi manāg api śāntam āssva //MU_6,75.22//",
    "GSP27moksop_u:17926": "paramamahāmārtāṇḍavarṇanaṃ nāma sargaḥ",
    "GSP27moksop_u:17927": "ṣaṭsaptatitamas sargaḥ",
    "GSP27moksop_u:17928": "rājā: kālasattā nabhassattā spandasattā ca cinmayī / śuddhacetanasattātha sarvam ityādi pāvanam //MU_6,76.1//",
    "GSP27moksop_u:17929": "paramātmamahāvāyau rajas sphurati cañcalam / kusumāntar ivāmodas tadatadrūpakaṃ svataḥ //MU_6,76.2//",
    "GSP27moksop_u:17930": "jagadākhye mahāsvapne svapnāt svapnāntaraṃ vrajet / rūpaṃ tyajati no śāntaṃ brahma śāntatvabṛṃhitam //MU_6,76.3//",
    "GSP27moksop_u:17931": "saṅkalpaparibṛṃheyam anantasphuraṇā svataḥ / yathā yathābhibṛṃhābhir bṛṃhaty ābṛṃhitā tathā //MU_6,76.4//",
    "GSP27moksop_u:17932": "saṅkalpaś ca parād asmān manāg api na bhidyate / cinmayatvāt tataḥ kiñcin na bṛṃhāsti na bṛṃhaṇam //MU_6,76.5//",
    "GSP27moksop_u:17933": "rambhāstambho yathā pattramātram evāntarāntarā / antar antas tathedaṃ hi viśvaṃ brahma vivarty atha //MU_6,76.6//",
    "GSP27moksop_u:17934": "sabrahmātmādibhiś śabdair yad etair abhidhīyate / śūnyam avyapadeśyaṃ tan na nakiñcin na kiñcana //MU_6,76.7//",
    "GSP27moksop_u:17935": "yā yā vibhāvyate sattā sā sānubhavanirmitā / rambhāstambhavad evātaś cinmātram amalaṃ tatam //MU_6,76.8//",
    "GSP27moksop_u:17936": "sūkṣmatvād apy alabhyatvāt paramātmā paro 'ṇukaḥ / anantatvād asāv eva prokto mervādidhūlimān //MU_6,76.9//",
    "GSP27moksop_u:17937": "aṇor apy atyanantasya puro 'sya jagadādy api / paramāṇuvad ābhāti pramitatvād arūpavat //MU_6,76.10//",
    "GSP27moksop_u:17938": "paro 'ṇur eṣo 'labhyatvāt pūrakatvān mahāgiriḥ / sarvāvayavarūpo 'pi nirastāvayavaḥ pumān //MU_6,76.11//",
    "GSP27moksop_u:17939": "asya vijñaptimātrasya majjāmātraṃ jagattrayī / vijñānamātramadhyaṃ hi sādho viddhi jagattrayam //MU_6,76.12//",
    "GSP27moksop_u:17940": "vijñānamātram akalākalitaṃ jaganti śāntaṃ svabhāvasukumāram anantarūpam / vetālabālaka padaṃ tad alaṅghanīyam evaṃsmayas samanubhāvaya śāntam āssva //MU_6,76.13//",
    "GSP27moksop_u:17941": "vetālapraśnabhedo nāma sargaḥ",
    "GSP27moksop_u:17942": "saptasaptatitamas sargaḥ",
    "GSP27moksop_u:17943": "vasiṣṭhaḥ: iti rājamukhāc chrutvā vetālaś śāntim āyayau / bhāvitātmatayā tatra vicāroditayā dhiyā //MU_6,77.1//",
    "GSP27moksop_u:17944": "upaśāntavapur bhūtvā gatvaikāntam aninditaḥ / babhūvāvicaladhyānī vismṛtya viṣamāṃ kṣudham //MU_6,77.2//",
    "GSP27moksop_u:17945": "etad rāma mayoktaṃ te vetālapraśnajālakam / evaṃkrameṇa cidaṇāv evedaṃ saṃsthitaṃ jagat //MU_6,77.3//",
    "GSP27moksop_u:17946": "cidaṇoḥ kośagaṃ viśvaṃ vicāreṇa vilīyate / kopo vetālakasyeva śiṣyate yat paraṃ tu tat //MU_6,77.4//",
    "GSP27moksop_u:17947": "saṃhṛtya sarvataś cittaṃ stimitenāntarātmanā / pravāhāpatitaṃ kurvan niricchas tiṣṭha śāntadhīḥ //MU_6,77.5//",
    "GSP27moksop_u:17948": "ākāśaviśadaṃ kṛtvā manasaiva mano muniḥ / tiṣṭhaikaśamaśāntātmā vyomavadviśadāśayaḥ //MU_6,77.6//",
    "GSP27moksop_u:17949": "sthirabuddher amūḍhasya yathāprāptānuvartinaḥ / rājño bhagīrathasyeva dussādham api sidhyati //MU_6,77.7//",
    "GSP27moksop_u:17950": "sampūrṇaśāntamanasaḥ paritṛptavṛtter nityaṃ same susamam ātmani tiṣṭhato 'ntaḥ / sidhyanti durlabhatarā api vāñchitārthā gaṅgāvatāra iva sāgarakhātṛnaptuḥ //MU_6,77.8//",
    "GSP27moksop_u:17951": "vetālopākhyānaṃ nāma sargaḥ",
    "GSP27moksop_u:17952": "vetālopākhyānaṃ samāptam nāma sargaḥ aṣṭasaptatitamas sargaḥ",
    "GSP27moksop_u:17953": "rāmaḥ: yathā cittacamatkṛtyā rājño gaṅgāvatāraṇam / bhagīrathasya sampannaṃ tan me kathaya bhoḥ prabho //MU_6,78.1//",
    "GSP27moksop_u:17954": "vasiṣṭhaḥ: āsīd bhagīratho nāma rājā paramadhārmikaḥ / bhuvas samudradvīpāyā maṇḍanātilakopamaḥ //MU_6,78.2//",
    "GSP27moksop_u:17955": "saṅkalpānantaraṃ prāpur yathābhimatam arthinaḥ / candraprasannavadanād yasmāc cintāmaṇer iva //MU_6,78.3//",
    "GSP27moksop_u:17956": "sādhūnāṃ yo vyavasthārthaṃ dhanāny avirataṃ dadau / tṛṇamātram upādatte karaṃ tṛṇamaṇir yathā //MU_6,78.4//",
    "GSP27moksop_u:17957": "vajrasāram api protam ajvalann eva yo 'bhinat / ayomaṇir ayoyantram iva durjanaceṣṭitam //MU_6,78.5//",
    "GSP27moksop_u:17958": "adhūmo hy adahañ śīto vitaikṣṇyo hārdam apy alam / tamo 'haran nṛṇāṃ naiśaṃ yo maṇir veśmanām iva //MU_6,78.6//",
    "GSP27moksop_u:17959": "kirann agnikaṇāsāram abhitas svapratāpajam / madhyāhnasūryakāntāgnir iva jvalati yo 'riṣu //MU_6,78.7//",
    "GSP27moksop_u:17960": "mṛduśītasukhasparśo yas samāhlādayan mahīm / sve jane dravati snigdhas sendur indumaṇir yathā //MU_6,78.8//",
    "GSP27moksop_u:17961": "jagadyajñopavītasya svargapātālavāhinaḥ / gaṅgāvāhasya yenorvyāṃ tṛtīyaḥ pūrito guṇaḥ //MU_6,78.9//",
    "GSP27moksop_u:17962": "agastyaśoṣito 'mbhodhir gaṅgāpūreṇa pūritaḥ / yena duṣpūrarūpo 'pi mahāsārtho 'rthinām iva //MU_6,78.10//",
    "GSP27moksop_u:17963": "gaṅgāsopānapaddhatyā yena pātālavāsinaḥ / yojitā brahmaṇo loke bāndhavā lokabandhunā //MU_6,78.11//",
    "GSP27moksop_u:17964": "brahmāṇaṃ śaṅkaraṃ jahnuṃ tapasārādhayaṃś ca yaḥ / bhūyo bhūyo yayau khedaṃ na mūrtavyavasāyavat //MU_6,78.12//",
    "GSP27moksop_u:17965": "yauvane vartamānasya tasya bhūmipater atha / pravicārayato lokayātrāṃ paryākulām imām //MU_6,78.13//",
    "GSP27moksop_u:17966": "svavirāgacamatkāravicārakaṇikodabhūt / cetasy api sutāruṇye daivād vallī marāv iva //MU_6,78.14//",
    "GSP27moksop_u:17967": "ekānte cintayām āsa mahīpatir asāv atha / jagadyātrām imāṃ nityam asamañjasasaṅkulām //MU_6,78.15//",
    "GSP27moksop_u:17968": "punar dinaṃ punaś śyāmā dānādānāśanaṃ punaḥ / tad eva śuktavirasaṃ lajjyate karma kurvatā //MU_6,78.16//",
    "GSP27moksop_u:17969": "yena prāptena loke 'smin nāprāptam avaśiṣyate / tat kṛtaṃ sukṛtaṃ manye śeṣaṃ karmaviṣūcikā //MU_6,78.17//",
    "GSP27moksop_u:17970": "punaḥ punaḥ paryuṣitaṃ karma kurvan na lajjate / mūḍhabuddhir amūḍhas tu kaḥ kuryāt kila bālavat //MU_6,78.18//",
    "GSP27moksop_u:17971": "athaikadodvignamanāḥ kadācit tryuttulaṃ gurum / ekānte saṃsṛter bhītas samapṛcchad bhagīrathaḥ //MU_6,78.19//",
    "GSP27moksop_u:17972": "bhagīrathaḥ: antaśśūnyāsu suciraṃ bhraman saṃsāravṛttiṣu / araṇyānīṣv ivaitāsu bhṛśaṃ khinnā vayaṃ vibho //MU_6,78.20//",
    "GSP27moksop_u:17973": "jarāmaraṇamohādirūpāṇāṃ bhavakāriṇām / bhagavan sarvaduḥkhānāṃ katham antaḥ prajāyate //MU_6,78.21//",
    "GSP27moksop_u:17974": "tryuttulaḥ: cirasāmyātmanācchena nirvibhāgavilāsinā / rājañ jñeyāvabodhena pūrṇena bharitātmanā //MU_6,78.22//",
    "GSP27moksop_u:17975": "kṣīyante sarvaduḥkhāni truṭyanti granthayo 'bhitaḥ / saṃśayāś śamam āyānti sarvakarmāṇi cānagha //MU_6,78.23//",
    "GSP27moksop_u:17976": "jñeyaṃ tu vidur ātmānaṃ saṃśuddhajñaptirūpiṇam / sa ca sarvagato nityaṃ nāstam eti na codayam //MU_6,78.24//",
    "GSP27moksop_u:17977": "bhagīrathaḥ: cinmātraṃ sarvagaṃ śāntam asti nirmalam acyutam / dehādi netarat kiñcid iti vedmi munīśvara //MU_6,78.25//",
    "GSP27moksop_u:17978": "kiṃ tv atra pratipattir me sphuṭatām eti notarām / etāvanmātrasaṃvittis syām ahaṃ bhagavan katham //MU_6,78.26//",
    "GSP27moksop_u:17979": "tryuttulaḥ: jñānena jñeyaniṣṭhatvam eti ceto hṛdantare / tatas sarvavapur bhūtvā bhūyo jīvo na jāyate //MU_6,78.27//",
    "GSP27moksop_u:17980": "asaktir anabhiṣvaṅgaḥ putradāragṛhādiṣu / nityaṃ ca samacittatvam iṣṭāniṣṭopapattiṣu //MU_6,78.28//",
    "GSP27moksop_u:17981": "ātmano 'nanyayogena sadbhāvanam anāratam / viviktadeśasevitvam aratir janasaṃsadi //MU_6,78.29//",
    "GSP27moksop_u:17982": "adhyātmajñānaniṣṭhatvaṃ tattvajñānārthadarśanam / etaj jñānam iti proktam ajñānaṃ yad ato 'nyathā //MU_6,78.30//",
    "GSP27moksop_u:17983": "rāgadveṣakṣayākārāt saṃsāravyādhibheṣajāt / ahambhāvopaśāntau tu rājañ jñānam avāpyate //MU_6,78.31//",
    "GSP27moksop_u:17984": "bhagīrathaḥ: śarīre 'smiṃś ciraṃ rūḍho girau tarur ivoccakaiḥ / ahambhāvo mahābhogo vada me tyajyate katham //MU_6,78.32//",
    "GSP27moksop_u:17985": "tryuttulaḥ: pauruṣeṇa prayatnena tyaktvā bhogaughabhāvanam / gatvānviṣya citā tattvam ahaṅkāro vilīyate //MU_6,78.33//",
    "GSP27moksop_u:17986": "yantrāṇāṃ pañjaraṃ yāvad bhagnaṃ lajjādi nākhilam / akiñcanatvaśeṣeṇa sphuṭā tāvad ahaṅkṛtiḥ //MU_6,78.34//",
    "GSP27moksop_u:17987": "sarvam eva dhiyas tyaktvā yadi tiṣṭhasi niścalaḥ / tad ahaṅkāravilayī tvam eva paramaṃ padam //MU_6,78.35//",
    "GSP27moksop_u:17988_0": "śāntāśeṣaviśeṣaṇo vigatabhīs santyaktasarvaiṣaṇo gatvā nūnam akiñcanatvam ariṣu tyaktvā samagrāṃ śriyam / śāntāhaṅkṛtir astadehakalanas",
    "GSP27moksop_u:17988_1": "teṣv eva bhikṣām aṭan mām apy ujjhitavān alaṃ yadi bhavasy uccais tad uccair asi //MU_6,78.36 //",
    "GSP27moksop_u:17989": "bhagīrathasyopadeśo nāma sargaḥ",
    "GSP27moksop_u:17990": "ekonāśītitamas sargaḥ",
    "GSP27moksop_u:17991": "vasiṣṭhaḥ: atha tasya guror vaktrād ity ākarṇya bhagīrathaḥ / manasy āhitakartavyas svavyāpāraparo 'bhavat //MU_6,79.1//",
    "GSP27moksop_u:17992": "tataḥ katipayeṣv eva vāsareṣu gateṣv asau / agniṣṭomamakhaṃ cakre sarvatyāgaikasiddhaye //MU_6,79.2//",
    "GSP27moksop_u:17993": "gobhūmyaśvahiraṇyādi dadau dhanam aśeṣataḥ / dvijadevārtabandhubhyo guṇyaguṇyavicāravān //MU_6,79.3//",
    "GSP27moksop_u:17994": "divasatrayamātreṇa sarvam evaṃ parityajan / svavastramātraśeṣo 'sāv āsīd rājā bhagīrathaḥ //MU_6,79.4//",
    "GSP27moksop_u:17995": "atha sarvārthariktaṃ taṃ khinnaprakṛtipaurakam / sīmāntine tṛṇam iva rājyaṃ svam araye dadau //MU_6,79.5//",
    "GSP27moksop_u:17996": "ākrānte dviṣatā rājye pure sadmani maṇḍale / adhovāso'vaśeṣo 'sau nirjagāma svamaṇḍalāt //MU_6,79.6//",
    "GSP27moksop_u:17997": "yatra na jñāyate nāmnā yatra na jñāyate mukhāt / tatra grāmeṣv araṇyeṣu dūreṣūvāsa dhairyavān //MU_6,79.7//",
    "GSP27moksop_u:17998": "ity alpenaiva kālena praśāntasakalaiṣaṇaḥ / parameṇa śamenāsau prāpa viśrāntim ātmani //MU_6,79.8//",
    "GSP27moksop_u:17999": "bhraman dvīpāni bhūpīṭhe kadācit kālayogataḥ / bhūpena śatruṇā prāptaṃ svam eva prāpa tat puram //MU_6,79.9//",
    "GSP27moksop_u:18000": "tān evārīṃś ca tatrāsau pravāhāpatitakramam / paurāṃś ca mantriṇaś caiva śamī bhikṣām ayācata //MU_6,79.10//",
    "GSP27moksop_u:18001": "vividus te 'rayaḥ paurā mantriṇaś ca bhagīratham / pūjayām āsur atha taṃ saviṣādās saparyayā //MU_6,79.11//",
    "GSP27moksop_u:18002": "prabho rājyaṃ gṛhāṇeti prārthito 'py ariṇā muniḥ / nādade 'nādṛtāśeṣas tṛṇam apy aśanād ṛte //MU_6,79.12//",
    "GSP27moksop_u:18003": "katicid divasāṃs tatra nītvānyatra jagāma saḥ / bhagīratho 'yaṃ hā kaṣṭam iti lokena śocitaḥ //MU_6,79.13//",
    "GSP27moksop_u:18004": "athānyatropaśāntātmā pariviśrāntadhīs sukhī / ātmārāmaḥ kadācit tu sa prāpa tryuttulaṃ gurum //MU_6,79.14//",
    "GSP27moksop_u:18005": "svam eva svāgataṃ kṛtvā tena sārdhaṃ bhagīrathaḥ / kañcit kālam uvāsādrau vane grāme pure jane //MU_6,79.15//",
    "GSP27moksop_u:18006": "samatām upayātau tau guruśiṣyau samau sthitau / kalayām āsatus svasthau vinodaṃ dehadhāraṇam //MU_6,79.16//",
    "GSP27moksop_u:18007": "kim ayaṃ dhāryate dehaḥ kim anenojjhitena naḥ / yathākramaṃ yathācāraṃ tiṣṭhatv eṣa yathāsthitam //MU_6,79.17//",
    "GSP27moksop_u:18008": "iti niścitya tiṣṭhantau tau vanād vanagāminau / nanandatur anānandaṃ na sukhaṃ na ca madhyamam //MU_6,79.18//",
    "GSP27moksop_u:18009": "dhanāni nārīr vibhavān aiśvaryaṃ cāṣṭadhoditam / siddhair apy arpitaṃ tuṣṭair menāte jarjaraṃ tṛṇam //MU_6,79.19//",
    "GSP27moksop_u:18010": "svakarmaṇaiva deho 'yaṃ yāvadantam anicchayā / dhāraṇīya iti svena karmaṇaivātha tasthatuḥ //MU_6,79.20//",
    "GSP27moksop_u:18011": "abhinanandatur āgatam uttamau nijasamācaraṇakramajaṃ munī / sukham asaukhyam apīpsitavarjitau samasamau khasamau śaminau svataḥ //MU_6,79.21//",
    "GSP27moksop_u:18012": "bhagīrathanirvāṇaṃ nāma sargaḥ",
    "GSP27moksop_u:18013": "aśītitamas sargaḥ",
    "GSP27moksop_u:18014": "vasiṣṭhaḥ: athaikadā puraśreṣṭhe kasmiṃścin maṇḍalāntare / anapatyaṃ nṛpaṃ mṛtyur aharat svam ivāmiṣam //MU_6,80.1//",
    "GSP27moksop_u:18015": "tatra prakṛtayaḥ khinnā naṣṭadeśakramā nṛpam / anviṣyanti sma saṃyuktaṃ guṇalakṣmyā viśālayā //MU_6,80.2//",
    "GSP27moksop_u:18016": "tā bhagīratham āsādya sthitaṃ bhikṣāśanaṃ pure / parijñāya samānīya sainyaṃ cakrur mahīpatim //MU_6,80.3//",
    "GSP27moksop_u:18017": "bhagīrathaḥ kṣaṇenaiva prāvṛṣīvāmbunā saraḥ / dhūlitas senayā gurvyā jhagity āropito gaje //MU_6,80.4//",
    "GSP27moksop_u:18018": "bhagīratho jagannātho jayatīti ghanāravaiḥ / nīrandhratām upājagmur girīndrāṇāṃ mahāguhāḥ //MU_6,80.5//",
    "GSP27moksop_u:18019": "tatra tat pālayantaṃ taṃ rājyaṃ rājānam ādṛtāḥ / ājagmuḥ prākprakṛtayaḥ prāhur itthaṃ mṛtādhipāḥ //MU_6,80.6//",
    "GSP27moksop_u:18020": "prakṛtayaḥ: rājann asmākam adhipo yas tvayā sa purā kṛtaḥ / mṛtyunā vinigīrṇo 'sau matsyenevāmiṣaṃ mṛdu //MU_6,80.7//",
    "GSP27moksop_u:18021": "tat tat pālayituṃ rājyaṃ prasādaṃ kartum arhasi / aprārthitopapannānāṃ tyāgo 'rthānāṃ tu nocitaḥ //MU_6,80.8//",
    "GSP27moksop_u:18022": "vasiṣṭhaḥ: iti samprārthito rājā tad aṅgīkṛtya tadvacaḥ / sarvasāgaracihnāyās sa babhūva patir bhuvaḥ //MU_6,80.9//",
    "GSP27moksop_u:18023": "samaś śāntamanā maunī vītarāgo vimatsaraḥ / kāryakāryaikakaraṇaratir āhitavismayaḥ //MU_6,80.10//",
    "GSP27moksop_u:18024": "pātālatalanaṣṭānāṃ sāgarākārakāriṇām / pitāmahānāṃ gaṅgāmbu śuśrāvottāraṇakṣamam //MU_6,80.11//",
    "GSP27moksop_u:18025": "tadā kila svarganadī vahati sma na bhūtale / pitṝṇāṃ durlabhas so 'bhūt tena gaṅgājalāñjaliḥ //MU_6,80.12//",
    "GSP27moksop_u:18026": "bhagīrathenātha mahīm avatārayituṃ divaḥ / gaṅgāṃ gṛhīto niyamas tadā prabhṛti bhūbhṛtā //MU_6,80.13//",
    "GSP27moksop_u:18027": "tato rājyaṃ parityajya mantriṇāṃ bhūpatiś śamī / tapase kāryakāryeho jagāma gahanaṃ vanam //MU_6,80.14//",
    "GSP27moksop_u:18028": "tatra varṣasahasrais sa samārādhya punaḥ punaḥ / brahmāṇaṃ śaṅkaraṃ jahnuṃ bhuvi gaṅgām ayojayat //MU_6,80.15//",
    "GSP27moksop_u:18029": "tataḥ prabhṛty amalataraṅgabhaṅginī jagatpateś śaśiviśadāṅgasaṅginī / nabhastalān nipatati gāṃ trimārgagā mahātmanām iva bahupuṇyasantatiḥ //MU_6,80.16//",
    "GSP27moksop_u:18030_0": "sphurattaraṅgabhaṅginī svaphenapuñjahāsinī prasannapuṇyamañjarī druteva dharmasantatiḥ / bhagīrathe mahīpatau yaśaḥpracāravīthikā",
    "GSP27moksop_u:18030_1": "tadādi sā trimārgagā mahītale babhūva ha //MU_6,80.17 //",
    "GSP27moksop_u:18031": "gaṅgāvatāro nāma sargaḥ",
    "GSP27moksop_u:18032": "ekāśītitamas sargaḥ",
    "GSP27moksop_u:18033": "vasiṣṭhaḥ: etām avaṣṭabhya dṛśaṃ bhagīrathadhiyā vṛtām / samas svastho yathāprāptaṃ kāryam āhara śāntadhīḥ //MU_6,81.1//",
    "GSP27moksop_u:18034": "idaṃ pūrvaṃ parityajya kroḍīkṛtya tatas svayam / śāntam ātmani tiṣṭha tvaṃ śikhidhvaja ivācalaḥ //MU_6,81.2//",
    "GSP27moksop_u:18035": "rāmaḥ: ko 'sau śikhidhvajo nāma kathaṃ vā labdhavān padam / etat kathaya me brahman bhūyo bodhābhivṛddhaye //MU_6,81.3//",
    "GSP27moksop_u:18036": "vasiṣṭhaḥ: dvāpare 'bhavatāṃ pūrvam idānīṃ ca bhaviṣyataḥ / tenaiva sanniveśena dampatī snigdhanāgarau //MU_6,81.4//",
    "GSP27moksop_u:18037": "rāmaḥ: yat pūrvam āsīd bhagavaṃs tad idānīṃ tathaiva hi / bhaviṣyati kimarthaṃ vai vada me vadatāṃ vara //MU_6,81.5//",
    "GSP27moksop_u:18038": "vasiṣṭhaḥ: jagannirmāṇaniyater asyā brāhmyās svasaṃvidaḥ / īdṛśy eva sthitir nityam anivāryā svabhāvajā //MU_6,81.6//",
    "GSP27moksop_u:18039": "yad anyad bahuśo bhūtvā punar bhavati bhūriśaḥ / abhūtvaiva bhavaty anyat punaś ca na bhavaty alam //MU_6,81.7//",
    "GSP27moksop_u:18040": "anyat prāksanniveśasya sādṛśyena sphuraty alam / anyat prāksanniveśārdhasādṛśyena vivalgati //MU_6,81.8//",
    "GSP27moksop_u:18041": "sadṛśyo viṣamāś caiva yathā sarasi vīcayaḥ / tā evānyāś ca dṛśyante vyavasthās saṃsṛtau tathā //MU_6,81.9//",
    "GSP27moksop_u:18042": "tasmād rāghava bhūyo 'pi vakṣyamāṇo nareśvaraḥ / bhaviṣyati mahātejās tadvṛttāntam imaṃ śṛṇu //MU_6,81.10//",
    "GSP27moksop_u:18043": "dvāpare pūrvam abhavad atīte saptame manau / caturyuge caturthe tu sarge 'smin vāraṇākule //MU_6,81.11//",
    "GSP27moksop_u:18044": "jambudvīpe praśāntasya vindhyasyādūrasaṃsthite / mālavānāṃ pure śrīmāñ śikhidhvaja itīśvaraḥ //MU_6,81.12//",
    "GSP27moksop_u:18045": "dhairyaudāryadayāyuktaḥ kṣamāśamadamānvitaḥ / śūraś śubhasamācāro mānī guṇagaṇākaraḥ //MU_6,81.13//",
    "GSP27moksop_u:18046": "āhartā sarvayajñānāṃ jetā sarvadhanuṣmatām / kartā sakalakāryāṇāṃ bhartāpūrvavapur bhuvaḥ //MU_6,81.14//",
    "GSP27moksop_u:18047": "peśalas snigdhamadhuro vidagdhaḥ prītanāgaraḥ / sundaraś śīlasubhagaḥ pratāpī dharmavatsalaḥ //MU_6,81.15//",
    "GSP27moksop_u:18048": "veditā viditārthānāṃ dātā sakalasampadām / bhoktā saṃsaṅgarahitas suśrotā sakalaśruteḥ //MU_6,81.16//",
    "GSP27moksop_u:18049": "sa bhogaughān anādṛtya straiṇaṃ tṛṇavad utsṛjan / pitari svargam āpanne bāla evottamaujasā //MU_6,81.17//",
    "GSP27moksop_u:18050": "kṛtvā ṣoḍaśavarṣātmā kṛtvā digvijayaṃ vaśī / nūnaṃ saurājyasampattyā bhūmaṇḍalam ayojayat //MU_6,81.18//",
    "GSP27moksop_u:18051": "atiṣṭhad vigatāśaṅkaṃ pālayan dharmataḥ prajāḥ / dhīmān sa mantribhis sārdhaṃ yaśasā śuklayan diśaḥ //MU_6,81.19//",
    "GSP27moksop_u:18052": "atha gacchatsu varṣeṣu vasante prollasaty alam / puṣpeṣu jṛmbhamāṇeṣu sphuratsu śaśiraśmiṣu //MU_6,81.20//",
    "GSP27moksop_u:18053": "mañjarījāladolāsu viṭapāntaḥpurāntare / rajaḥkarpūradhavale caladdalakavāṭake //MU_6,81.21//",
    "GSP27moksop_u:18054": "āmodini lasatpuṣpagulucchakavitānake / gāyatsu gahaneṣūccair mithuneṣv alināṃ mithaḥ //MU_6,81.22//",
    "GSP27moksop_u:18055": "āyāti madhure vāyau śaśiśīkaraśītale / kadalīkandalīkacchatalapallavalāsini //MU_6,81.23//",
    "GSP27moksop_u:18056": "kāntāṃ prati babhūvāsya navaṃ cetas samutsukam / kṣīvaṃ kusumasambhārasaugandhimadhurāsavaiḥ //MU_6,81.24//",
    "GSP27moksop_u:18057": "manorājyam idaṃ cakre sa vasantamadaidhitaḥ / udyānavanadolāsu līlākamalinīṣu ca //MU_6,81.25//",
    "GSP27moksop_u:18058": "kadā praṇayinīṃ mugdhāṃ bālābjamukulastanīm / kariṣye kāminīm aṅke paryaṅke kusumāṅkitām //MU_6,81.26//",
    "GSP27moksop_u:18059": "kadā kamalavallīnāṃ dolāsv alir ivālinīm / ālolatāṃ vineṣyāmi bālāṃ bhujalatānugām //MU_6,81.27//",
    "GSP27moksop_u:18060": "mṛṇālahārakundenduvṛndatalpābhilāṣiṇī / matkṛte madanātaptā kadā syād indusundarī //MU_6,81.28//",
    "GSP27moksop_u:18061": "iti cintāparo bhūtvā kusumāvalanonmukhaḥ / vijahāra vanānteṣu kusumopavaneṣu ca //MU_6,81.29//",
    "GSP27moksop_u:18062": "velopavanadolāsu līlākamalinīṣu ca / vallīvalayageheṣu vividhodyānabhūmiṣu //MU_6,81.30//",
    "GSP27moksop_u:18063": "vanopavanavinyāsavarṇanāvalitāsu ca / śṛṅgārarasagarbhāsu kathāsv aramatonmanāḥ //MU_6,81.31//",
    "GSP27moksop_u:18064": "hārihāsalasacchvāsavilolālakavallarīḥ / kumārīḥ pūjayām āsa suvarṇakalaśastanīḥ //MU_6,81.32//",
    "GSP27moksop_u:18065": "evam asya vidur bhavyā mantriṇo navaniścayam / iṅgitākāraveditvam eva mantripadaṃ param //MU_6,81.33//",
    "GSP27moksop_u:18066": "atha tasya vivāhāya mantrivargo vicāravān / surāṣṭrādhipatiṃ kanyāṃ yayāce yauvanānvitām //MU_6,81.34//",
    "GSP27moksop_u:18067": "rūpayauvanasampannāṃ bhāryātve vidhinottamām / upayeme sa tām ātmasadṛśīṃ pratimām iva //MU_6,81.35//",
    "GSP27moksop_u:18068": "cūḍāleti bhuvi khyātā nāmnā nṛpatisundarī / sā taṃ bhartāram āsādya reje phulleva padminī //MU_6,81.36//",
    "GSP27moksop_u:18069": "nīlanīrajanetrāṃ tāṃ cūḍālāṃ sa śikhidhvajaḥ / snehād vikāsayām āsa śobhayārka ivābjinīṃ //MU_6,81.37//",
    "GSP27moksop_u:18070": "avardhata tayoḥ prītir anyo'nyārpitacetasoḥ / hāvabhāvavilāsādyais sekair navalateva sā //MU_6,81.38//",
    "GSP27moksop_u:18071": "sa mantryarpitasarvārthas susukhī susthitaprajaḥ / rājahaṃsa ivābjinyā reme dayitayā tayā //MU_6,81.39//",
    "GSP27moksop_u:18072": "antaḥpureṣu dolāsu candanāguruvīthiṣu / mandāradāmadolāsu kadalīkandalīṣu ca //MU_6,81.40//",
    "GSP27moksop_u:18073": "purānteṣu vanānteṣu diganteṣu sarassu ca / jaṅgaleṣu dinānteṣu jambūjambīraśāliṣu //MU_6,81.41//",
    "GSP27moksop_u:18074": "babhūvāhlādakaṃ sarvaṃ tayor anyo'nyaceṣṭitam / sadvarṣaṇādhvarācārair dyubhūmyor iva kāntayoḥ //MU_6,81.42//",
    "GSP27moksop_u:18075": "nityam evāviyuktatvāt priyatvāc ceṣṭitasya ca / mithaḥ kalākalāpasya kovidau tau babhūvatuḥ //MU_6,81.43//",
    "GSP27moksop_u:18076": "svarūpam ekam evaitau dadhatur miśratāṃ gatau / anyo'nyaṃ hṛdayasthatvād iva saṅkrāntam akṣatam //MU_6,81.44//",
    "GSP27moksop_u:18077": "sarvaśāstrādivaidagdhyaṃ citrādy api mukhāt prabhoḥ / bālā bhāṇḍād ivāgṛhṇād āsīt sarvārthapaṇḍitā //MU_6,81.45//",
    "GSP27moksop_u:18078": "nṛttaṃ vādyādi geyādi cūḍālāvadanād asau / aśikṣata babhūvātha kalānām atikovidaḥ //MU_6,81.46//",
    "GSP27moksop_u:18079": "āmāvāsyāv ivendvarkāv anyo'nyaṃ vilasatkalau / mitho hṛdayasaṃsthau tau dvāv apy aikyam ivāsthitau //MU_6,81.47//",
    "GSP27moksop_u:18080": "tau saṃsthitāv ekarasāv ananyadayitāv ubhau / puṣpāmodāv ivābhinnau bhūtalasthau śivāv iva //MU_6,81.48//",
    "GSP27moksop_u:18081": "vaidagdhyasundaramatī sarvaśāstrārthakovidau / krīḍayeva bhuvaṃ prāptau kamalākamalādhavau //MU_6,81.49//",
    "GSP27moksop_u:18082": "snehāt prasannamadhurau samavijñānavedinau / anuvṛttiparāv āstāṃ lokavṛttāntatadvidau //MU_6,81.50//",
    "GSP27moksop_u:18083": "kalākalāpasampannau lasadrasarasāyanau / śītalasnigdhamugdhāṅgau śaśāṅkau dvāv ivoditau //MU_6,81.51//",
    "GSP27moksop_u:18084": "reje lasannṛpatibhogavilāsakāntam antaḥpureṣu mithunaṃ tad anuttamaśri / brahmābjaṣaṇḍakuhareṣv iva rājahaṃsayugmaṃ vikāsimadamanmathamandacāri //MU_6,81.52//",
    "GSP27moksop_u:18085": "śikhidhvajavilāso nāma sargaḥ",
    "GSP27moksop_u:18086": "dvyaśītitamas sargaḥ",
    "GSP27moksop_u:18087": "vasiṣṭhaḥ: evaṃ bahūni varṣāṇi mithunaṃ nirbharaspṛham / reme yauvanalīlābhir anantābhir dine dine //MU_6,82.1//",
    "GSP27moksop_u:18088": "atha yāteṣu varṣeṣu bahuṣv āvṛttiśāliṣu / śanair galati tāruṇye bhinnakumbhād ivāmbhasi //MU_6,82.2//",
    "GSP27moksop_u:18089": "śāradasyeva parṇasya mithunasyāsya kālataḥ / īṣadvirāgo hṛdayaṃ samyakprāgrasam aspṛśat //MU_6,82.3//",
    "GSP27moksop_u:18090": "virāgavāsanākrāntam ekāntastham acintayat / mithunaṃ taj jagadyātrām imām ittham aśāśvatīm //MU_6,82.4//",
    "GSP27moksop_u:18091": "kiṃ nāmeha manohāri saṃsārakuharabhrame / taraṅganikarākārabhaṅguravyavahāriṇi //MU_6,82.5//",
    "GSP27moksop_u:18092": "pātaḥ pakvaphalasyeva maraṇaṃ durnivāraṇam / himāśanir ivāmbhoje jarā nipatanonmukhī //MU_6,82.6//",
    "GSP27moksop_u:18093": "āyur galaty avirataṃ jalaṃ karatalād iva / prāvṛṣīva latātumbī tṛṣṇaikā dīrghatāṃ gatā //MU_6,82.7//",
    "GSP27moksop_u:18094": "śailanadyā raya iva samprayāty eva yauvanam / indrajālam ivāsatyaṃ jīvitaṃ kṣaṇasaṃsthiti //MU_6,82.8//",
    "GSP27moksop_u:18095": "sukhāni prapalāyante śarā iva guṇacyutāḥ / patanti ceto duḥkhāni dhṛṣṭā gṛdhrā ivāmiṣam //MU_6,82.9//",
    "GSP27moksop_u:18096": "budbudaḥ prāvṛṣīvāpsu śarīraṃ kṣaṇabhaṅguram / rambhāgarbha ivāsāro vyavahāro virāgadaḥ //MU_6,82.10//",
    "GSP27moksop_u:18097": "satvaraṃ yuvatā yātā kāntevāpriyakāminaḥ / balād aratir āyātā vairasyam iva pādapam //MU_6,82.11//",
    "GSP27moksop_u:18098": "tad iha syāt kusaṃsāre kiṃ nāma bata śobhanam / yad āsādya punaś ceto daśāsu na vidūyate //MU_6,82.12//",
    "GSP27moksop_u:18099": "iti nirṇīya yugmaṃ tat saṃsāravyādhibheṣajam / ciraṃ vicārayām āsa śāstram adhyātma sammatam //MU_6,82.13//",
    "GSP27moksop_u:18100": "ātmajñānaikamantreṇa saṃsṛtyākhyā viṣūcikā / saṃśāmyatīti niścitya tāv āstāṃ tatparāyaṇau //MU_6,82.14//",
    "GSP27moksop_u:18101": "taccittau tadgataprāṇau tatkathau tadvidāśrayau / tadvidekārcanaparau tadīhau tau babhūvatuḥ //MU_6,82.15//",
    "GSP27moksop_u:18102": "tatraivātighanābhyāsau bodhayantau parasparam / tatprītau tatsamārambhau cirakālaṃ babhūvatuḥ //MU_6,82.16//",
    "GSP27moksop_u:18103": "atha sāvirataṃ bālā ramaṇīyapadakramān / śrutvādhyātmavidāṃ vaktrāc chāstrārthāṃs tāraṇakṣamān //MU_6,82.17//",
    "GSP27moksop_u:18104": "itthaṃ vicārayām āsa svam ātmānam aharniśam / avyāpṛtā vyāpṛtā ca dhiyā dhavalayāśaye //MU_6,82.18//",
    "GSP27moksop_u:18105": "prekṣe tāvat svam ātmānaṃ kim idaṃ syām iti svayam / kasyāyaṃ jāgato mohaḥ katham abhyutthitaḥ kva vā //MU_6,82.19//",
    "GSP27moksop_u:18106": "dehas tāvaj jaḍo mūko nāham ity eva niścayaḥ / ābālam etat saṃsiddhaṃ mṛtau caivānubhūyate //MU_6,82.20//",
    "GSP27moksop_u:18107": "karmendriyagaṇaś cāsya na bhinno 'vayavātmakaḥ / avayavāvayavinor abhedāj jaḍa eva ca //MU_6,82.21//",
    "GSP27moksop_u:18108": "buddhīndriyagaṇo 'py evaṃ jaḍa eveti dṛśyate / preryate manasā yasmād yaṣṭyeva bhuvi loṣṭakaḥ //MU_6,82.22//",
    "GSP27moksop_u:18109": "manaś caiva jaḍaṃ manye saṅkalpātmakaśaktimat / kṣepaṇair iva pāṣāṇaḥ preryate buddhiniścayaiḥ //MU_6,82.23//",
    "GSP27moksop_u:18110": "buddhir niścayarūpaivaṃ jaḍāsatyeti niścayaḥ / khāteneva sarit svairam ahaṅkāreṇa vāhyate //MU_6,82.24//",
    "GSP27moksop_u:18111": "ahaṅkāro 'pi nissāro jaḍa evaṃ śavātmakaḥ / jīvena janyate yakṣo bāleneva bhramātmakaḥ //MU_6,82.25//",
    "GSP27moksop_u:18112": "jīvaś ca kalanākāro vātātmā hṛdaye sthitaḥ / śukrasāro 'ntar anyena kenāpi parijīvati //MU_6,82.26//",
    "GSP27moksop_u:18113": "ām aho jñātam etena cetyollekhakalaṅkinā / jīvo jīvati jīvena cidrūpeṇātmarūpiṇā //MU_6,82.27//",
    "GSP27moksop_u:18114": "cetyabhramavatā jīvaś cidrūpeṇaiva jīvati / āmodaḥ pavaneneva khāteneva saridrayaḥ //MU_6,82.28//",
    "GSP27moksop_u:18115": "asatyajaḍacetyāṃśaśrayaṇāc cidvapur jaḍam / mahājaḍagato hy agnir api rūpaṃ svam ujjhati //MU_6,82.29//",
    "GSP27moksop_u:18116": "sad vāsad vā yad ābhāsi cit samācāmati svataḥ / svaṃ rūpam alam utsṛjya tad eva bhavati kṣaṇāt //MU_6,82.30//",
    "GSP27moksop_u:18117": "evaṃ cidrūpam apy etac cetyonmukhatayā svayam / jaḍaṃ śūnyam asaṅkalpaṃ cetaty anyaprabodhitam //MU_6,82.31//",
    "GSP27moksop_u:18118": "iti sañcintya cūḍālā kenaiṣā cit pracetate / iti sañcintayām āsa cirāc cetthaṃ vyabudhyata //MU_6,82.32//",
    "GSP27moksop_u:18119": "aho nu cirakālena jñātaṃ jñeyam anāmayam / yad vai ciccamitaṃ kṛtvā na kiñcid dūyate punaḥ //MU_6,82.33//",
    "GSP27moksop_u:18120": "ete hi cidvilāsāntā manobuddhīndriyādayaḥ / asantas santa evāho dvitīyenduvad āsthitāḥ //MU_6,82.34//",
    "GSP27moksop_u:18121": "mahācid ekaivāstīha mahāsatteti yocyate / niṣkalaṅkā samā śuddhā nirahaṅkārarūpiṇī //MU_6,82.35//",
    "GSP27moksop_u:18122": "śuddhasaṃvedanākārā śivaṃ cinmātram acyutā / sakṛdvibhātā vimalā nityodayavatī sthitā //MU_6,82.36//",
    "GSP27moksop_u:18123": "sadbrahmaparamātmādināmabhir yābhidhīyate / cetyacetanacittādi nāsyā bhinnaṃ na sā tataḥ //MU_6,82.37//",
    "GSP27moksop_u:18124": "tayaiṣā cetyate cicchrīs saiṣādyā cid iti smṛtā / acetyaṃ yad idaṃ cittvaṃ tat tasyā rūpam akṣatam //MU_6,82.38//",
    "GSP27moksop_u:18125": "manobuddhīndriyādyartharūpais saivaṃ vijṛmbhate / taraṅgakaṇakallolavalanair ambv ivātmani //MU_6,82.39//",
    "GSP27moksop_u:18126": "jagadbhūtapadārthānāṃ sattā sphurati sāntare / yad idaṃ tat paraṃ rūpaṃ tasyāḥ khalu mahāciteḥ //MU_6,82.40//",
    "GSP27moksop_u:18127": "śuddhasaṃvinmahāsiṃhī seyaṃ samasamoditā / ananyayaivānyayeva jagajjṛmbhikayā sthitā //MU_6,82.41//",
    "GSP27moksop_u:18128": "sattā tadvyatirekeṇa nānyā sambhavatīha hi / vicitrahemabhāṇḍānāṃ nanu hemetarā yathā //MU_6,82.42//",
    "GSP27moksop_u:18129": "sā yathodeti tadrūpam ātmānaṃ cetati svayam / svacittvena dravatvena taraṅgāditvam ambv iva //MU_6,82.43//",
    "GSP27moksop_u:18130": "mahācito jagac cittvād udetīvānudayy api / tadātmaiva yathāvarto rūpavāñ jaladhau dravāt //MU_6,82.44//",
    "GSP27moksop_u:18131": "evaṃ cinmātram evāham anahambhāvam ātatam / na tasya janmamaraṇe na ca stas sadasadgatī //MU_6,82.45//",
    "GSP27moksop_u:18132": "na nāśas sambhavaty asya cinmātranabhasaḥ kvacit / acchedyo 'yam adāhyo 'yaṃ cidātmā nityanirmalaḥ //MU_6,82.46//",
    "GSP27moksop_u:18133": "aho nu cirakālena śāntāsmi parinirvṛtā / nirvāsitamatir muktam āse nirmandarābdhivat //MU_6,82.47//",
    "GSP27moksop_u:18134": "asadābhāsam atyaccham anantam ajam acyutam / ātmākāśam anāyāsam avalambya rame ciram //MU_6,82.48//",
    "GSP27moksop_u:18135": "anantam idam ākāśaṃ bhūtaughaś cācalādikaḥ / surāsurayutaṃ viśvam etanmayam akṛtrimam //MU_6,82.49//",
    "GSP27moksop_u:18136": "pustakarmamayī senā sarvā mṛṇmātrakaṃ yathā / draṣṭṛdṛśyadṛśāṃ sattā cinmātraikamayī tathā //MU_6,82.50//",
    "GSP27moksop_u:18137": "idam aikyam idaṃ dvitvam ahaṃ nāham itīti ca / ka iha bhramasammohaḥ kathaṃ kasya kutaḥ kva vā //MU_6,82.51//",
    "GSP27moksop_u:18138": "tad anantam anāyāsam upaśāntāsmi khaṃ sthitā / nirvāmi parinirvāṇā satyam āse gatajvaram //MU_6,82.52//",
    "GSP27moksop_u:18139": "acetanaṃ cetanaṃ vā yo yo nāmābhicetati / sattāmātrātma tadrūpaṃ svaṃ mahāciti saṃsthitam //MU_6,82.53//",
    "GSP27moksop_u:18140": "teneha nāham nānyaś ca na bhāvābhāvasambhavaḥ / śāntaṃ sarvaṃ nirālambaṃ kevalaṃ saṃsthitaṃ param //MU_6,82.54//",
    "GSP27moksop_u:18141": "itthaṃ vicāraṇaparā paramāvabodhād buddhvā yathāsthitam idaṃ paramātmatattvam / saṃśāntarāgabhayamohamanovilāsā śāntā babhūva śaradambaralekhikeva //MU_6,82.55//",
    "GSP27moksop_u:18142": "cūḍālāprabodho nāma sargaḥ",
    "GSP27moksop_u:18143": "tryaśītitamas sargaḥ",
    "GSP27moksop_u:18144": "vasiṣṭhaḥ: dinānudinam eṣātha svātmārāmatayā tayā / nityam antarmukhatayā babhūva prakṛtisthitiḥ //MU_6,83.1//",
    "GSP27moksop_u:18145": "nīrāgā nīrujāsaṅgā nirdvandvā nissamīhitā / na jahāti na cādatte prakṛtācāracāriṇī //MU_6,83.2//",
    "GSP27moksop_u:18146": "paritīrṇā bhavāmbhodhiṃ śāntasandehajālikā / paramātmamahālābhaparipūrṇatarāntarā //MU_6,83.3//",
    "GSP27moksop_u:18147": "viśrāntā suciraśrāntā ghanalabdhapadātmani / sarvopamātītatayā jagāmāvyapadeśyatām //MU_6,83.4//",
    "GSP27moksop_u:18148": "iti sā mahiṣī tasya cūḍālā varavarṇinī / svalpenaiva hi kālena yayau viditavedyatām //MU_6,83.5//",
    "GSP27moksop_u:18149": "yathāyam āgataḥ kaścij jāgatas spandavibhramaḥ / yathā ca līyate sarvaṃ tat taj jñātavatī babhau //MU_6,83.6//",
    "GSP27moksop_u:18150": "adṛṣṭasakalabhrāntau pade viśrāntim etya sā / rarāja śaradacchābhramāleva gatasambhramā //MU_6,83.7//",
    "GSP27moksop_u:18151": "anākulasamāloke āśaśvāsātmanātmani / jaradgur iva śailāgraṃ satṛṇaṃ prāpya saṃsthitā //MU_6,83.8//",
    "GSP27moksop_u:18152": "svavivekaghanābhyāsavaśād ātmodayena sā / śuśubhe śobhanā puṣpalatevābhinavodgatā //MU_6,83.9//",
    "GSP27moksop_u:18153": "atha tām anavadyāṅgīṃ kadācit sa śikhidhvajaḥ / apūrvaśobhām ālokya smayamāna uvāca ha //MU_6,83.10//",
    "GSP27moksop_u:18154": "bhūyo yauvanayukteva maṇḍiteva punaḥ punaḥ / adhikaṃ rājase tanvi jagadrājyavatī yathā //MU_6,83.11//",
    "GSP27moksop_u:18155": "prapītāmṛtasāreva labdhālabhyapadeva ca / ānandāpūrapūrṇeva rājase 'titarāṃ priye //MU_6,83.12//",
    "GSP27moksop_u:18156": "upaśāntaṃ ca kāntaṃ ca dadhānā sundaraṃ vapuḥ / abhibhūyendum āyāsi śriyaṃ kām api kāmini //MU_6,83.13//",
    "GSP27moksop_u:18157": "abhogakṛpaṇaṃ śāntam ūrjitaṃ samatāṃ gatam / gambhīraṃ ca prasannaṃ ca cetaḥ paśyāmi te priye //MU_6,83.14//",
    "GSP27moksop_u:18158": "tṛṇīkṛtatribhuvanaṃ pītākhilajagattrayam / anantodbhāsuraṃ saumyaṃ manaḥ paśyāmi te priye //MU_6,83.15//",
    "GSP27moksop_u:18159": "na kenacin mahābhāge vibhavānandavastunā / cetas tava tulām eti merukṣīrābdhisundaram //MU_6,83.16//",
    "GSP27moksop_u:18160": "tair eva bālakadalīmṛṇālāṅkurakomalaiḥ / aṅgais sthitim anujjhadbhir vṛddhiṃ yāteva lakṣyase //MU_6,83.17//",
    "GSP27moksop_u:18161": "tathā tenaiva tenaiva sanniveśena saṃsthitā / anyatām upayātāsi latevartuviparyaye //MU_6,83.18//",
    "GSP27moksop_u:18162": "kiṃ tvayā pītam amṛtaṃ prāptaṃ sāmrājyam eva vā / amṛtyave vā samprāptaḥ prayogo yogayuktibhiḥ //MU_6,83.19//",
    "GSP27moksop_u:18163": "rājyāc cintāmaṇer vāpi trailokyād vā tvayādhikam / aprāpyaṃ kim anuprāptaṃ nīlotpalavilocane //MU_6,83.20//",
    "GSP27moksop_u:18164": "cūḍālā: nakiñcit kiñcidākāram idaṃ tyaktvāham āgatā / nakiñcitkiñcidākāraṃ tenāsmi śrīmatī sthitā //MU_6,83.21//",
    "GSP27moksop_u:18165": "yat kiñcid yan nakiñcic ca taj jānāmi yathāsthitam / yathodayaṃ yathānāśaṃ tenāsmi śrīmatī sthitā //MU_6,83.22//",
    "GSP27moksop_u:18166": "bhogair abhuktais tuṣyāmi bhuktair iva sudūragaiḥ / na hṛṣyāmi na kupyāmi tenāsmi śrīmatī sthitā //MU_6,83.23//",
    "GSP27moksop_u:18167": "ekaivākāśasaṅkāśe kevale hṛdaye rame / na rame rājalīlāsu tenāsmi śrīmatī sthitā //MU_6,83.24//",
    "GSP27moksop_u:18168": "ātmany eva hi tiṣṭhāmi na vanodyānasadmasu / na bhogaugheṣu śayyāsu tenāsmi śrīmatī sthitā //MU_6,83.25//",
    "GSP27moksop_u:18169": "jagatāṃ prabhur evāsmi nakiñcinmātrarūpiṇī / ity ātmany eva tiṣṭhāmi tenāhaṃ śrīmatī sthitā //MU_6,83.26//",
    "GSP27moksop_u:18170": "anyaivāham iyaṃ nāham anyā ceyaṃ ca vāpy aham / sarvam asmi nakiñcid vā tenāhaṃ śrīmatī sthitā //MU_6,83.27//",
    "GSP27moksop_u:18171": "yat paśyāmi na paśyāmi tat paśyāmy anyad eva yat / iti samyak prapaśyāmi tenāhaṃ śrīmatī sthitā //MU_6,83.28//",
    "GSP27moksop_u:18172": "na sukhaṃ prārthaye nārthaṃ nānarthaṃ cetarāṃ sthitim / yathāpraptena tuṣyāmi tenāhaṃ śrīmatī sthitā //MU_6,83.29//",
    "GSP27moksop_u:18173": "tanuvidveṣarāgābhis tajjñābhiś śāstradṛṣṭiṣu / rame saha vayasyābhis tenāsmi śrīmatī sthitā //MU_6,83.30//",
    "GSP27moksop_u:18174": "paśyāmi yan nayanaraśmibhir indriyair vā cittena ceha hi tad aṅga na kiñcid eva / paśyāmi tadvirahitaṃ tu nakiñcidābhaṃ paśyāmi samyag iti nātha cirodayāsmi //MU_6,83.31//",
    "GSP27moksop_u:18175": "cūḍālātmalābho nāma sargaḥ",
    "GSP27moksop_u:18176": "caturaśītitamas sargaḥ",
    "GSP27moksop_u:18177": "vasiṣṭhaḥ: evam ātmani viśrāntāṃ vadantīṃ tāṃ varānanām / asambaddhapralāpāsi bālāsīti vadañ śanaiḥ //MU_6,84.1//",
    "GSP27moksop_u:18178": "bhogalampaṭayā buddhyā mugdhām āśaṅkya tāṃ priyām / abuddhvā tadgirām arthaṃ vihasyovāca bhūpatiḥ //MU_6,84.2//",
    "GSP27moksop_u:18179": "śikhidhvajaḥ: asambaddhapralāpāsi bālāsi varavarṇini / ramase vākyalīlābhī ramasvāvanipātmaje //MU_6,84.3//",
    "GSP27moksop_u:18180": "kiñcit tyaktvā nakiñcid yo gataḥ pratyakṣasaṃsthitam / tyaktapratyakṣasadrūpas sa kathaṃ kila śobhate //MU_6,84.4//",
    "GSP27moksop_u:18181": "bhogair abhuktais tuṣṭo 'ham iti bhogāñ jahāti yaḥ / ruṣevāśanapānādyān sa kathaṃ kila śobhate //MU_6,84.5//",
    "GSP27moksop_u:18182": "vāhanāśanaśayyādi sarvaṃ santyajya dhīradhīḥ / yas tiṣṭhaty ātmanaivaikas sa kathaṃ kila śobhate //MU_6,84.6//",
    "GSP27moksop_u:18183": "svayaṃ nakiñcid evāhaṃ jagadīśo 'smi ceti ca / niścayo yasya durbuddhes sa kathaṃ kila śobhate //MU_6,84.7//",
    "GSP27moksop_u:18184": "ātmany evātmanaikānte tyaktasarvasamāgamaḥ / yas sthitaś śvabhrataruvat sa kathaṃ kila śobhate //MU_6,84.8//",
    "GSP27moksop_u:18185": "nāhaṃ deho 'nyad evāhaṃ nakiñcit sarvam eva hi / evaṃ pralāpo yasyāsti sa kathaṃ kila śobhate //MU_6,84.9//",
    "GSP27moksop_u:18186": "yat paśyāmi na paśyāmi tat paśyāmy anyad eva yat / pralāpa ity asan yasya sa kathaṃ kila śobhate //MU_6,84.10//",
    "GSP27moksop_u:18187": "tasmān mugdhāsi bālāsi capalāsi vilāsini / nānālāpavilāsena krīḍasi krīḍa sundari //MU_6,84.11//",
    "GSP27moksop_u:18188": "pravihasyāṭṭahāsena śikhidhvaja iti priyām / madhyāhne snātum utthāya nirjagāmāṅganāgṛhāt //MU_6,84.12//",
    "GSP27moksop_u:18189": "kaṣṭaṃ nātmani viśrānto madvacāṃsi na buddhavān / rājeti khinnā cūḍālā svavyāpāraparābhavat //MU_6,84.13//",
    "GSP27moksop_u:18190": "tadā tathāṅga tatrātha tādṛśāśayayos tayoḥ / tābhiḥ pārthivalīlābhir divasas sa jagāma ha //MU_6,84.14//",
    "GSP27moksop_u:18191": "krameṇa māsā ṛtavo rāma saṃvatsarās tathā / atītā bahavas tatra dampatyos snigdhayos tayoḥ //MU_6,84.15//",
    "GSP27moksop_u:18192": "ekadā nityatṛptāyā niricchāyā api svayam / cūḍālāyā babhūvecchā līlayā khagamāgame //MU_6,84.16//",
    "GSP27moksop_u:18193": "khagamāgamasiddhyartham atha sā nṛpakanyakā / sarvabhogān anādṛtya samāgamya ca nirjanam //MU_6,84.17//",
    "GSP27moksop_u:18194": "ekaivaikāntaniratā svāsanāvasthitāṅgakā / ūrdhvagaprāṇapavanacirābhyāsaṃ cakāra ha //MU_6,84.18//",
    "GSP27moksop_u:18195": "rāmaḥ: yad idaṃ dṛśyate kiñcij jagat sasthāsnujaṅgamam / spandasya tat kriyānāmnaḥ phalam ity anubhūyate //MU_6,84.19//",
    "GSP27moksop_u:18196": "kasya spandavilāsasya ghanābhyāsasya me vada / brahman khagamanādy etat phalaṃ yatnaikaśālinaḥ //MU_6,84.20//",
    "GSP27moksop_u:18197": "ātmajño vāpy anātmajñas siddhyarthaṃ līlayā tathā / kathaṃ saṃsādhayaty etad yathāvad vada me vibho //MU_6,84.21//",
    "GSP27moksop_u:18198": "vasiṣṭhaḥ: trividhaṃ sambhavaty aṅga sādhyaṃ vastv iha sarvataḥ / upādeyaṃ ca heyaṃ ca tathopekṣyaṃ ca rāghava //MU_6,84.22//",
    "GSP27moksop_u:18199": "ātmabhūtaṃ prayatnena hy upādeyaṃ tu sādhyate / heyaṃ santyajyate jñātvā hy upekṣyaṃ madhyam etayoḥ //MU_6,84.23//",
    "GSP27moksop_u:18200": "yad yad āhlādanakaram ādeyaṃ tad asanmateḥ / tadviruddham anādeyam upekṣyaṃ madhyamaṃ viduḥ //MU_6,84.24//",
    "GSP27moksop_u:18201": "sanmater viduṣo jñasya sarvam ātmamayaṃ yadā / traya eva tadā pakṣās sambhavanti na kecana //MU_6,84.25//",
    "GSP27moksop_u:18202": "kevalaṃ sarvam evedaṃ kadācil līlayā na vā / upekṣyam akṣinikṣiptam ālokayati vā na vā //MU_6,84.26//",
    "GSP27moksop_u:18203": "jñasyopekṣyātmakaṃ rāma mūḍhasyādeyatāṃ gatam / heyaṃ sphāravirāgasya śṛṇu siddhikramaṃ katham //MU_6,84.27//",
    "GSP27moksop_u:18204": "deśakālakriyādravyasādhanās sarvasiddhayaḥ / jīvam āhlādayantīha vasanta iva bhūtalam //MU_6,84.28//",
    "GSP27moksop_u:18205": "madhye caturṇām eteṣāṃ kriyā prathamakalpikī / siddhyādisādhane sādhos tanmayās te yataḥ kramāḥ //MU_6,84.29//",
    "GSP27moksop_u:18206": "gulikāñjanakhaḍgādikriyākramanirūpaṇam / tatrāstāṃ tāvad eṣo 'tra vistāraḥ prakṛtārthahā //MU_6,84.30//",
    "GSP27moksop_u:18207": "ratnauṣadhitapomantrakriyākramanirūpaṇam / tatrāstāṃ tāvad eṣo 'tra vistāraḥ prakṛtārthahā //MU_6,84.31//",
    "GSP27moksop_u:18208": "śrīśaile siddhadeśe ca mervādau vā nivāsataḥ / siddhir ity api vistāraḥ kriyotthā prakṛtārthahā //MU_6,84.32//",
    "GSP27moksop_u:18209": "tasmāc chikhidhvajakathāprasaṅgapatitām imām / prāṇādipavanābhyāsakriyāṃ siddhiphalāṃ śṛṇu //MU_6,84.33//",
    "GSP27moksop_u:18210": "samūlam akhilās tyaktvā sādhyārthetaravāsanāḥ / gudādidvārasaṅkocāt sthānakādikriyākramaiḥ //MU_6,84.34//",
    "GSP27moksop_u:18211": "bhojanāsanaśuddhyā ca sādhuśāstrārthabhāvanāt / svācārāt sujanāsaṅgāt sarvatyāgāt sukhāsanāt //MU_6,84.35//",
    "GSP27moksop_u:18212": "prāṇāyāmaghanābhyāsād rāma kālena kenacit / kopalobhādisantyāgād bhogatyāgāc ca suvrata //MU_6,84.36//",
    "GSP27moksop_u:18213": "tyāgādānanirodheṣu bhṛśaṃ yānti vidheyatām / prāṇāḥ prabhutvatajjñasya puṃso bhṛtyā ivākhilāḥ //MU_6,84.37//",
    "GSP27moksop_u:18214": "rājyādyā mokṣaparyantās samastā eva sampadaḥ / dehānilavidheyatvasādhyās sarvasya rāghava //MU_6,84.38//",
    "GSP27moksop_u:18215": "parimaṇḍalitākārā kandasthānasamāśritā / antraveṣṭanikā nāma nāḍī nāḍīśatāśritā //MU_6,84.39//",
    "GSP27moksop_u:18216": "vīṇāgrāvartasadṛśī salilāvartasannibhā / lipyādyoṅkārasaṃsthānā kuntalāvartavat sthitā //MU_6,84.40//",
    "GSP27moksop_u:18217": "devāsuramanuṣyeṣu mṛganakrakhagādiṣu / kīṭādiṣv abjajānteṣu sarveṣu prāṇiṣūditā //MU_6,84.41//",
    "GSP27moksop_u:18218": "śītārtasuptabhogīndrabhogavad baddhamaṇḍalā / sitā kalpāgnivigaladinduvad baddhakuṇḍalā //MU_6,84.42//",
    "GSP27moksop_u:18219": "manobhrūmadhyarandhrādhoviśadabvṛtticañcalā / anārataṃ rasasyandaiḥ plavamānaiva tiṣṭhati //MU_6,84.43//",
    "GSP27moksop_u:18220": "asyā abhyantare tasmin kadalīkośakomale / yā vātaśaktis sphurati veṇāv iva lasadgatiḥ //MU_6,84.44//",
    "GSP27moksop_u:18221": "soktā kuṇḍalinī nāmnā kuṇḍalākāravāhinī / prāṇinaḥ paramā śaktis sarvaśaktijavapradā //MU_6,84.45//",
    "GSP27moksop_u:18222": "aniśaṃ niśśvasadrūpā kupiteva bhujaṅgamī / saṃsthitordhvīkṛtamukhī spandānāṃ hetutāṃ gatā //MU_6,84.46//",
    "GSP27moksop_u:18223": "yadā prāṇānilo yāti hṛdi kuṇḍalinīpadam / tadā saṃvid udety antar bhūtatanmātrabījabhūḥ //MU_6,84.47//",
    "GSP27moksop_u:18224": "yadā kuṇḍalinī dehe sphuraty abja ivālinī / tadā saṃvid udety antar mṛdusparśavaśodayā //MU_6,84.48//",
    "GSP27moksop_u:18225": "sparśena mṛdunā nāḍyā liṅgakāmātapatrayoḥ / yathā saṃvid udety uccais tathā kuṇḍalinī javāt //MU_6,84.49//",
    "GSP27moksop_u:18226": "tasyāṃ samastās sambaddhā nāḍyo hṛdayakośagāḥ / utpadyante vilīyante mahārṇava ivāpagāḥ //MU_6,84.50//",
    "GSP27moksop_u:18227": "nityaṃ vātātmakatayā spandonmukhatayā tayā / sā sarvasaṃvidāṃ bījam ekam ādyam udāhṛtam //MU_6,84.51//",
    "GSP27moksop_u:18228": "rāmaḥ: dikkālādyanavacchinnā citsaṃvit sarvagāsti hi / tasyāḥ kuṇḍalinīkośāt kenārthenodayas sphuṭaḥ //MU_6,84.52//",
    "GSP27moksop_u:18229": "vasiṣṭhaḥ: sarvadā sarvatas satyaṃ citsaṃvid vidyate 'nagha / kiṃ tv asyā bhūtatanmātravaśād abhyudayaḥ kvacit //MU_6,84.53//",
    "GSP27moksop_u:18230": "sarvatra vidyamānā cid deheṣu taralāyate / sarvago 'py ātapas sāraratneṣv ativijṛmbhate //MU_6,84.54//",
    "GSP27moksop_u:18231": "kvacin naṣṭaṃ kvacit suptaṃ kvacid ucchūnatāṃ gatam / vastu vastuni yad dṛṣṭaṃ tat svabhāvavijṛmbhitam //MU_6,84.55//",
    "GSP27moksop_u:18232": "etad bhūyaḥ krameṇāhaṃ śṛṇu vakṣyāmi te 'nagha / deheṣv eva yathodeti bhṛśaṃ saṃvinmayaḥ kramaḥ //MU_6,84.56//",
    "GSP27moksop_u:18233": "cetanācetanaṃ bhūtajātaṃ vyoma tathākhilam / sarvaṃ cinmātrasanmātraṃ śūnyamātraṃ yathā nabhaḥ //MU_6,84.57//",
    "GSP27moksop_u:18234": "tad dhi cinmātrasanmātram avikārādy anāmayam / kvacit sthitaṃ saṃvidaiva kṛtatanmātrapañcakam //MU_6,84.58//",
    "GSP27moksop_u:18235": "tat pañcakaṃ gataṃ dvitvaṃ likṣādyantaṃ svasaṃvidā / antarbhūtavikārādi dīpād dīpaśataṃ yathā //MU_6,84.59//",
    "GSP27moksop_u:18236": "svasattāmātrakeṇaiva saṅkalpalavarūpiṇā / pañcakāni vrajantīha devatvaṃ tāni kānicit //MU_6,84.60//",
    "GSP27moksop_u:18237": "kānicit tiryagāditvaṃ hemāditvaṃ ca kānicit / kānicid dṛṣadāditvaṃ dravyāditvaṃ ca kānicit //MU_6,84.61//",
    "GSP27moksop_u:18238": "evaṃ hi pañcakaṃ spandamātraṃ jagad iti sthitam / citsaṃvid atra sarvatra vidyate raghunandana //MU_6,84.62//",
    "GSP27moksop_u:18239": "kevalaṃ pañcakavaśād dehādau cetanābhidhā / jaḍaspandābhidhā vāri sthāvarādau jaḍābhidhā //MU_6,84.63//",
    "GSP27moksop_u:18240": "yathābdhiṣv ambv ito vīcir itas talam iti sthitam / pañcakeṣu tathetaś cil lolarūpā jaḍā tv itaḥ //MU_6,84.64//",
    "GSP27moksop_u:18241": "itas somya ito lolaḥ kim abdhir iti no yathā / vikalpārhas tathaivaitat pañcakaṃ hi jaḍājaḍam //MU_6,84.65//",
    "GSP27moksop_u:18242": "dehādipañcakaṃ jīvatspandi śailādikaṃ jaḍam / sthāvarādy anilaspandi svabhāvavaśato 'nagha //MU_6,84.66//",
    "GSP27moksop_u:18243": "na ca paryanuyoktavyās svabhāvā raghunandana / śītoṣṇaṃ kiṃ himāgnyādi vakteti parihasyate //MU_6,84.67//",
    "GSP27moksop_u:18244": "gṛhītavāsanāṃśānāṃ puṣṭabhāvavikāriṇām / sthitayaḥ pañcakānāṃ hi yogyāḥ paryanuyojane //MU_6,84.68//",
    "GSP27moksop_u:18245": "vāsanāṃśaviparyastā ito netum itaś ca tāḥ / puṃsā prājñena śakyante sukhaṃ paryanuyojinā //MU_6,84.69//",
    "GSP27moksop_u:18246": "aśubhe vā śubhe vāpi tena paryanuyojyate / prabuddhavāsanaṃ nānyat pañcakaṃ suptavāsanam //MU_6,84.70//",
    "GSP27moksop_u:18247": "yatra paryanuyogasya phalaṃ samanubhūyate / tatra taṃ samprayuñjīta nākāśaṃ muṣṭibhiḥ kṣipet //MU_6,84.71//",
    "GSP27moksop_u:18248": "tṛṇāgraniṣṭhā mervādyāḥ pañcakānāṃ hi rāśayaḥ / viriñcaniṣṭhāḥ kīṭādyā ete sthāvarajaṅgamāḥ //MU_6,84.72//",
    "GSP27moksop_u:18249": "prasuptavāsanāḥ kecid yathā sthāvarajātayaḥ / prabuddhavāsanāḥ kecid yathā narasurādayaḥ //MU_6,84.73//",
    "GSP27moksop_u:18250": "svavāsanābilāḥ kecid yathā vai tiryagādayaḥ / prakṣīṇavāsanāḥ kecid yathaite mokṣabhāginaḥ //MU_6,84.74//",
    "GSP27moksop_u:18251": "yathāsvāsv eva saṃvitsu manobuddhyādibhiḥ kṛtāḥ / hastapādādisaṃyuktaiḥ sañjñāḥ pañcakarāśibhiḥ //MU_6,84.75//",
    "GSP27moksop_u:18252": "tiryagādibhir apy anyair anyās sañjñāḥ prakalpitāḥ / sthāvarādibhir apy anyair anyathā saṃvidaḥ kṛtāḥ //MU_6,84.76//",
    "GSP27moksop_u:18253": "iti sādho sphurantīme citrāḥ pañcakarāśayaḥ / rūpair ādyantamadhyeṣu calācalajaḍājaḍaiḥ //MU_6,84.77//",
    "GSP27moksop_u:18254": "eṣām eko hi saṅkalpaparamāṇur mahāmate / bījam ākāśavṛkṣāṇāṃ sargāṇāṃ teṣv imāni tu //MU_6,84.78//",
    "GSP27moksop_u:18255": "indriyāṇy aṅga puṣpāṇi viṣayāmodavanti hi / icchābhramaryo rājantyo mañjaryaś cañcalāḥ kriyāḥ //MU_6,84.79//",
    "GSP27moksop_u:18256": "lokāntarāṇi gucchāni gulmā malayameravaḥ / pallavānīha jaladā latālīlā diśo daśa //MU_6,84.80//",
    "GSP27moksop_u:18257": "vartamānāni bhūtāni bhaviṣyanti ca yāni tu / jaganti tāny asaṅkhyāni phalāni raghunandana //MU_6,84.81//",
    "GSP27moksop_u:18258": "evaṃbījās ta ete hi rāma pañcakapādapāḥ / svayaṃ svabhāvāj jāyante svayaṃ naśyanti kālataḥ //MU_6,84.82//",
    "GSP27moksop_u:18259": "svayaṃ nānātvam āyānti ciraṃ jāḍyāt sphuranti ca / suviviktāś śamaṃ yānti taraṅgā iva toyadheḥ //MU_6,84.83//",
    "GSP27moksop_u:18260": "yato yānti samutsedhaṃ yato yānti śamaṃ svayam / ete jāḍyavivekābhyāṃ taraṅgā iva toyadheḥ //MU_6,84.84//",
    "GSP27moksop_u:18261": "ye vivekavaśato layaṃ gatā rāma pañcakavilāsarāśayaḥ / te na bhūya iha yānti saṃsthitiṃ prabhramanti jagatītare muhuḥ //MU_6,84.85//",
    "GSP27moksop_u:18262": "pañcakavicārayogo nāma sargaḥ",
    "GSP27moksop_u:18263": "pañcāśītitamas sargaḥ",
    "GSP27moksop_u:18264": "vasiṣṭhaḥ: etat pañcakabījaṃ yat kuṇḍalinyāṃ tad antare / prāṇamārutarūpeṇa tasyāṃ sphurati sarvadā //MU_6,85.1//",
    "GSP27moksop_u:18265": "sāntaḥ kuṇḍalinī spandasparśasaṃvitkalāmalā / kaloktā kalanenāśu kathitā cetanena cit //MU_6,85.2//",
    "GSP27moksop_u:18266": "jīvanāj jīvatāṃ yātā mananāc ca manas sthitā / saṅkalpāt saiva saṅkalpo bodhād buddhir iti smṛtā //MU_6,85.3//",
    "GSP27moksop_u:18267": "ahaṅkārakalāṃ yātā saiṣā puryaṣṭakābhidhā / sthitā kuṇḍalinī dehe jīvaśaktir anuttamā //MU_6,85.4//",
    "GSP27moksop_u:18268": "apānatām upāgatya satataṃ pravahaty adhaḥ / samānanāmnī madhyasthā udānākhyoparisthitā //MU_6,85.5//",
    "GSP27moksop_u:18269": "adhas tv apānarūpaiva madhye somyaiva sarvadā / pṛṣṭhād udānarūpaiva puṃsas svasthasya tiṣṭhati //MU_6,85.6//",
    "GSP27moksop_u:18270": "sarvayatnam adho yātā yadi yatnān na dhāryate / tat pumān mṛtim āyāti tayā nirgatayā balāt //MU_6,85.7//",
    "GSP27moksop_u:18271": "samastaivordhvam āyātā yadi yuktyā na dhāryate / tat pumān mṛtyum āyāti tayā nirgatayā balāt //MU_6,85.8//",
    "GSP27moksop_u:18272": "sarvathātmani cet tiṣṭhet tyaktvordhvādhogamāgamam / taj jantor jāyate vyādhir malamārutarodhataḥ //MU_6,85.9//",
    "GSP27moksop_u:18273": "sāmānyanāḍīvaidhuryāt sāmānyavyādhisambhavaḥ / pradhānanāḍīvaidhuryāt pradhānavyādhisambhavaḥ //MU_6,85.10//",
    "GSP27moksop_u:18274": "rāmaḥ: kiṃvināśāḥ kimutpādāś śarīre 'smin munīśvara / ādhayo vyādhayaś caiva yathāvat kathayāśu me //MU_6,85.11//",
    "GSP27moksop_u:18275": "vasiṣṭhaḥ: ādhayo vyādhayaś caiva dvayaṃ duḥkhasya kāraṇam / tannivṛttiṃ sukhaṃ vidyāt tatkṣayo mokṣa ucyate //MU_6,85.12//",
    "GSP27moksop_u:18276": "mithaḥ kadācij jāyete kadācit samam eva tu / paryāyeṇa kadācit tāv ādhivyādhī śarīrake //MU_6,85.13//",
    "GSP27moksop_u:18277": "dehaduḥkhaṃ vidur vyādhim ādhyākhyaṃ vāsanāmayam / maurkhyamūle hi te vidyāt tattvajñānaparikṣaye //MU_6,85.14//",
    "GSP27moksop_u:18278": "atattvajñānavaśatas svendriyākramaṇaṃ vinā / hṛdi tānavam ujjhatsu rāgadveṣeṣv anāratam //MU_6,85.15//",
    "GSP27moksop_u:18279": "idaṃ prāptam idaṃ neti jāḍyāndhyaghanamohadāḥ / ādhayas sampravartante varṣāsu mihikā iva //MU_6,85.16//",
    "GSP27moksop_u:18280": "bhṛśaṃ sphurantīṣv icchāsu maurkhyāc cetasy anirjite / durannābhyavahāreṇa durdeśākramaṇena ca //MU_6,85.17//",
    "GSP27moksop_u:18281": "duṣkālavyavahāreṇa duṣkriyāsphuraṇena ca / durjanāsaṅgadoṣeṇa durbhāvodbhavanena ca //MU_6,85.18//",
    "GSP27moksop_u:18282": "kṣīṇatvād vā prapūrṇatvān nāḍiṣv asukhasaṃsṛtau / prāṇe vidhuratāṃ yāte kupatheva navādhvage //MU_6,85.19//",
    "GSP27moksop_u:18283": "daussthityakāraṇaṃ doṣād vyādhir dehe pravartate / nadyāṃ prāvṛṇnidāghābhyām ivākāraviparyayaḥ //MU_6,85.20//",
    "GSP27moksop_u:18284": "prāktanī vaihikī vāpi śubhā vāpy aśubhā matiḥ / yaivādhikā saiva tathā tasmin yojayati krame //MU_6,85.21//",
    "GSP27moksop_u:18285": "ādhayo vyādhayaś caivaṃ jāyante bhūtapañcake / kathaṃ śṛṇu vinaśyanti rāghavāṇāṃ kulodvaha //MU_6,85.22//",
    "GSP27moksop_u:18286": "dvividho hy ādhir astīha sāmānyas sāra eva ca / vyavahāras tu sāmānyas sāro janmamayas smṛtaḥ //MU_6,85.23//",
    "GSP27moksop_u:18287": "prāptenābhimatenaiva naśyanti vyāvahārikāḥ / ādhikṣayeṇādhibhavāḥ kṣīyante vyādhayo 'py alam //MU_6,85.24//",
    "GSP27moksop_u:18288": "ātmajñānaṃ vinā sāro nādhir naśyati rāghava / bhūyo rajjvavabodhena rajjusarpo hi naśyati //MU_6,85.25//",
    "GSP27moksop_u:18289": "ādhivyādhivilāsānāṃ rāma sārādhisaṅkṣayaḥ / sarveṣāṃ mūlahā prāvṛṇnadīva taṭavīrudhām //MU_6,85.26//",
    "GSP27moksop_u:18290": "anādhijā vyādhayas tu dravyamantraśubhakramaiḥ / cikitsakādiśāstroktair naśyanty abhrair ivātapāḥ //MU_6,85.27//",
    "GSP27moksop_u:18291": "snānamantrauṣadhopāyavaktṝṇy adhigatāni ca / tvayā cikitsāśāstrāṇi kim anyad upadiśyate //MU_6,85.28//",
    "GSP27moksop_u:18292": "rāmaḥ: ādheḥ kathaṃ bhaved vyādhiḥ kathaṃ ca sa vinaśyati / dravyād itarayā yuktyā mantrapuṇyādipūrvayā //MU_6,85.29//",
    "GSP27moksop_u:18293": "vasiṣṭhaḥ: citte vidhurite dehas samyaṅ nānubhavaty ayam / yathā hi ruṣito jantur agram eva na paśyati //MU_6,85.30//",
    "GSP27moksop_u:18294": "anapekṣya yathāprāptam amārgam anudhāvati / prakṛtaṃ mārgam utsṛjya śarārto hariṇo yathā //MU_6,85.31//",
    "GSP27moksop_u:18295": "saṅkṣobhāt sāmyam utsṛjya vahanti prāṇavāyavaḥ / dehe gajaghaṭārtāni payāṃsīva sarittaṭe //MU_6,85.32//",
    "GSP27moksop_u:18296": "asamaṃ vahati prāṇe nāḍyo yānti visaṃsthitim / asamyak saṃsthite bhūpe yathā varṇāśramakramāḥ //MU_6,85.33//",
    "GSP27moksop_u:18297": "kāścin nāḍyaḥ prapūrṇatvaṃ yānti kāścic ca riktatām / prāṇe vidhurite deśe sarvartau sarito yathā //MU_6,85.34//",
    "GSP27moksop_u:18298": "kujīrṇatvam ajīrṇatvam atijīrṇatvam eva vā / doṣāyaiva prayāty annaṃ prāṇasañcāraduṣkramaiḥ //MU_6,85.35//",
    "GSP27moksop_u:18299": "yathā kāṣṭhāni nayati prāptaṃ deśaṃ saridrayaḥ / tathānnāni nayaty antaḥ prāṇavātas svam āśrayam //MU_6,85.36//",
    "GSP27moksop_u:18300": "yāny annāni virodhena tiṣṭhanty antaś śarīrake / tāny eva vyādhitāṃ yānti pariṇāmasvabhāvataḥ //MU_6,85.37//",
    "GSP27moksop_u:18301": "evam ādher bhaved vyādhir ādhyabhāvāc ca naśyati / yathā mantraiś ca naśyanti vyādhayas tatkramaṃ śṛṇu //MU_6,85.38//",
    "GSP27moksop_u:18302": "yathā virekaṃ kurvanti harītakyas svabhāvataḥ / bhāvanāvaśataḥ kāryaṃ tathā yaralavādayaḥ //MU_6,85.39//",
    "GSP27moksop_u:18303": "śuddhayā puṇyayā sādho kriyayā sādhusevayā / manaḥ prayāti vaimalyaṃ nikaṣeṇeva kāñcanam //MU_6,85.40//",
    "GSP27moksop_u:18304": "ānando vardhate dehe śuddhe cetasi rāghava / pūrṇendāv udite vyabhre nairmalyaṃ bhuvane yathā //MU_6,85.41//",
    "GSP27moksop_u:18305": "sattvaśuddhau vahanty ete krameṇa prāṇavāyavaḥ / jarayanti tathānnāni vyādhis tena vinaśyati //MU_6,85.42//",
    "GSP27moksop_u:18306": "ādhivyādhyor iti proktau nāśotpattikramau tvayi / kuṇḍalinyāḥ kathāyogād adhunā prakṛtaṃ śṛṇu //MU_6,85.43//",
    "GSP27moksop_u:18307": "puryaṣṭakāparākhyasya jīvasya prathamāśrayam / viddhi kuṇḍalinīm antar āmodasyeva mañjarīm //MU_6,85.44//",
    "GSP27moksop_u:18308": "tāṃ yadā pūrakābhyāsād āpūrya sthīyate ciram / tadaiti mairavaṃ sthairyaṃ kāyasyāpīnatā tathā //MU_6,85.45//",
    "GSP27moksop_u:18309": "yadā pūrakapūrṇāntar amuktaprāṇamārutam / nīyate saṃvidaivordhvaṃ soḍhagharmaklamaśramaṃ //MU_6,85.46//",
    "GSP27moksop_u:18310": "sarpī prakupitevoccair yāti daṇḍopamāṃ gatā / nāḍīs sarvās samādāya dehe baddhā latopamā //MU_6,85.47//",
    "GSP27moksop_u:18311": "tadā samastam evemaṃ khaṃ plāvayati dehakam / nīrandhrā pavanāpūrṇā bhastrevāmbugataṃ naram //MU_6,85.48//",
    "GSP27moksop_u:18312": "ityabhyāsavilāsena yogena vyomagāmitām / yoginaḥ prāpnuvanty uccair dīnās te sudaśām iva //MU_6,85.49//",
    "GSP27moksop_u:18313": "brahmanāḍipravāheṇa śaktiḥ kuṇḍalinī yadā / bahir ūrdhvapravāheṇa dvādaśāṅgulamūrdhani //MU_6,85.50//",
    "GSP27moksop_u:18314": "recakena prayogeṇa nāḍyantaranirodhinā / muhūrtaṃ sthitim āpnoti tadā vyomagadarśanam //MU_6,85.51//",
    "GSP27moksop_u:18315": "rāmaḥ: darśanaṃ kīdṛśaṃ brahman nayanāṃśugaṇaṃ vinā / anyeṣām indriyāṇāṃ ca tattvam evaṃ kathaṃ bhavet //MU_6,85.52//",
    "GSP27moksop_u:18316": "vasiṣṭhaḥ: na kecana mahābāho bhūcareṇa nabhaścarāḥ / adivyair āśritājñānair dṛśyante puruṣendriyaiḥ //MU_6,85.53//",
    "GSP27moksop_u:18317": "vijñānādūrasaṃsthena buddhinetreṇa rāghava / dṛśyante vyomagās siddhās svapnavat svārthadā api //MU_6,85.54//",
    "GSP27moksop_u:18318": "svapnāvalokanaṃ yadvat tadvat siddhāvalokanam / kevalo 'yaṃ viśeṣo yat siddhaprāptau sthirārthatā //MU_6,85.55//",
    "GSP27moksop_u:18319": "mukhād bahir dvādaśānte recakābhyāsayuktitaḥ / prāṇe ciraṃ sthitiṃ nīte praviśanty aparāṃ purīm //MU_6,85.56//",
    "GSP27moksop_u:18320": "rāmaḥ: vada svabhāvasya kathaṃ brahman na calati sthitiḥ / vaktāras sānukampā hi duṣpraśne 'pi na khedinaḥ //MU_6,85.57//",
    "GSP27moksop_u:18321": "vasiṣṭhaḥ: śaktir vastusvabhāvākhyā yathā sphurati yātmanaḥ / sargādinā tathaivāsau sthitiṃ yātīti niścayaḥ //MU_6,85.58//",
    "GSP27moksop_u:18322": "avastutvād avidyāyā vastuśaktir api kvacit / bhidyate dṛśyate hy aṅga vasante śāradaṃ phalam //MU_6,85.59//",
    "GSP27moksop_u:18323": "sarvam evaṃvidhaṃ brahma nānānānātayānayā / dṛśyate vyavahārārthaṃ kevalaṃ kalpyate sthitiḥ //MU_6,85.60//",
    "GSP27moksop_u:18324": "rāmaḥ: sūkṣmacchidrādigatyarthaṃ pūraṇārthaṃ ca khasya vā / aṇutāṃ sthūlatāṃ vāpi kāyo 'yaṃ nīyate katham //MU_6,85.61//",
    "GSP27moksop_u:18325": "vasiṣṭhaḥ: kāṣṭhakrakacayoś śleṣād yathā cchedaḥ pravartate / tayos saṅgharṣaṇād agnis svabhāvāj jāyate tathā //MU_6,85.62//",
    "GSP27moksop_u:18326": "māṃsābjayantraṃ jaṭhare sthitaṃ śliṣṭamukhaṃ mithaḥ / ūrdhvādhassammilanmūlaṃ dyubhūmyor iva vai talam //MU_6,85.63//",
    "GSP27moksop_u:18327": "tasya kuṇḍalinī lakṣmīr nilīnāntar nijāspade / padmarāgasamudgasya kośe muktāvalī yathā //MU_6,85.64//",
    "GSP27moksop_u:18328": "āvartaphenamāleva nityaṃ śalaśalāyate / daṇḍāhateva bhujagī susannatavivartanā //MU_6,85.65//",
    "GSP27moksop_u:18329": "dyāvāpṛthivyor madhyasthā kriyeva spandarūpiṇī / saṃvinmadhuvibodhotthā hṛtpadmapuṭaṣaṭpadī //MU_6,85.66//",
    "GSP27moksop_u:18330": "tat sarvaṃ śaktipadmādi bāhyair ābhyantarais sadā / hṛdi vyādhūyate vātair abhravṛndam ivābhitaḥ //MU_6,85.67//",
    "GSP27moksop_u:18331": "yad yad vyoma sphuraty aṅga svabhāvāt tatra vāyavaḥ / pelavaṃ mṛdu yat kiñcit tat tat pracalayanty alam //MU_6,85.68//",
    "GSP27moksop_u:18332": "vātair āhanyamānaṃ tat padmādi taralāyate / hṛdy anyo'nyanikāṣeṇa pallavādi yathā tarau //MU_6,85.69//",
    "GSP27moksop_u:18333": "dehoṣmakāraṇaṃ sarvarasādipacanodyatam / janayaty agnim anyo'nyasaṅgharṣād ghanaveṇuvat //MU_6,85.70//",
    "GSP27moksop_u:18334": "svabhāvaśītaśītātmā dehas tenauṣṇyam ety alam / uditena sa sarvāṅgaṃ bhuvanaṃ bhānunā yathā //MU_6,85.71//",
    "GSP27moksop_u:18335": "sarvato visaradraśmi tat tejas tārakākṛti / hṛtpadmahemabhramaro yogināṃ cintyatāṃ gatam //MU_6,85.72//",
    "GSP27moksop_u:18336": "tat prakāśamayaṃ jñānaṃ cintitaṃ sat prayacchati / yena yojanalakṣasthaṃ vastu niśy api dṛśyate //MU_6,85.73//",
    "GSP27moksop_u:18337": "tasyāgner vāḍavasyeva jalaṃ saṃśuṣkam indhanam / māṃsapaṅkajaṣaṇḍāḍhyahṛtsaraḥ kośavāsinaḥ //MU_6,85.74//",
    "GSP27moksop_u:18338": "yad abjaśītalatvaṃ tad apānātmendur ucyate / itīndor utthitas so 'gnir agnīṣomau hi dehakaḥ //MU_6,85.75//",
    "GSP27moksop_u:18339": "sarvam ūṣmātmakaṃ kiñcit tejo'rkāgnyabhidhaṃ viduḥ / śītātmakaṃ ca somākhyam ābhyām eva kṛtaṃ jagat //MU_6,85.76//",
    "GSP27moksop_u:18340": "vidyāvidyāsvarūpeṇa sarvaṃ sadasadātmanā / jagad dvayena nirvṛttaṃ tad evaivaṃ vibhajyate //MU_6,85.77//",
    "GSP27moksop_u:18341": "sac cit prakāśaṃ vidyādi sūryam agniṃ vidur budhāḥ / asaj jāḍyaṃ tamo 'vidyādy āhus somaṃ maṇīṣiṇaḥ //MU_6,85.78//",
    "GSP27moksop_u:18342": "rāmaḥ: vahnir vāryātmanas somād udetīti mune śrutam / somasyotpattim adhunā vada me vadatāṃ vara //MU_6,85.79//",
    "GSP27moksop_u:18343": "vasiṣṭhaḥ: agnīṣomau mithaḥ kārye kāraṇe ca svasaṃsthiteḥ / paryāyeṇa samau caitau prajāyete parasparam //MU_6,85.80//",
    "GSP27moksop_u:18344": "janmāṅga bījāṅkuravat tathā divasarātrivat / sthitiś chāyātapasamā kevalā caitayor bhavet //MU_6,85.81//",
    "GSP27moksop_u:18345": "tulyakālopalambhā hi mithaś chāyātapasthitiḥ / kevalaikopalambhā syāt sthitir divasarātrivat //MU_6,85.82//",
    "GSP27moksop_u:18346": "kāryakāraṇabhāvaś ca dvividhaḥ kathito 'nayoḥ / sadrūpapariṇāmottho vināśapariṇāmajaḥ //MU_6,85.83//",
    "GSP27moksop_u:18347": "ekasmād yad dvitīyasya sambhavo 'ṅkurabījavat / kāryakāraṇabhāvo 'sau sadrūpapariṇāmajaḥ //MU_6,85.84//",
    "GSP27moksop_u:18348": "ekanāśe dvitīyasya yad bhāvo dinarātrivat / kāryakāraṇabhāvo 'sau vināśapariṇāmajaḥ //MU_6,85.85//",
    "GSP27moksop_u:18349": "sadrūpapariṇāmasya mṛdghaṭakramasaṃsthiteḥ / akṣopalambhād itarat pramāṇaṃ nopayujyate //MU_6,85.86//",
    "GSP27moksop_u:18350": "vināśapariṇāmasya dinarātrikramasthiteḥ / abhāvo 'py ekavastūttho gato mukhyapramāṇatām //MU_6,85.87//",
    "GSP27moksop_u:18351": "svanāśe nāsti kartṛtvam ityādyā yuktivādinaḥ / avajñāya bahiḥ kāryās svānubhūtyapalāpinaḥ //MU_6,85.88//",
    "GSP27moksop_u:18352": "pratyakṣavad abhāvo 'pi pramaiva raghunandana / agnyabhāvo hi śītasya pramāṇaṃ sarvajantuṣu //MU_6,85.89//",
    "GSP27moksop_u:18353": "agner dhūmatayā bhāgo yaḥ prayāti payodatām / sadrūpapariṇāmena tad agnis somakāraṇam //MU_6,85.90//",
    "GSP27moksop_u:18354": "agnir nāśātmakatayā śaityād aptāṃ prayāti yat / vināśapariṇāmena tad agnis somakāraṇam //MU_6,85.91//",
    "GSP27moksop_u:18355": "saptāmbudhipayaḥ pītvā dhūmodgāreṇa vāḍavaḥ / payodatāṃ prayātena tad eva janayaty alam //MU_6,85.92//",
    "GSP27moksop_u:18356": "arkaḥ pītvā niśānātham amāvasyāṃ punaḥ punaḥ / udgiraty amale pakṣe mṛṇālam iva sārasaḥ //MU_6,85.93//",
    "GSP27moksop_u:18357": "pītvāmṛtopamaṃ śītaṃ prāṇas somaṃ mukhāgragaṃ / abbhāgam āpūrayati śarīre 'pānatāṃ gataḥ //MU_6,85.94//",
    "GSP27moksop_u:18358": "jalād aṇutayā bhāgo yaḥ prayāty arkaraśmitām / sadrūpapariṇāmena taj jalaṃ vahnikāraṇam //MU_6,85.95//",
    "GSP27moksop_u:18359": "nāśātmakatayā toyam auṣṇyād yāti yad agnitām / vināśapariṇāmena tat toyaṃ vahnikāraṇam //MU_6,85.96//",
    "GSP27moksop_u:18360": "agner vināśe sadrūpaḥ pariṇāmo niśākaraḥ / indor nāśe nigharṣotthapariṇāmo hutāśanaḥ //MU_6,85.97//",
    "GSP27moksop_u:18361": "hutāśo nāśam āgatya somo bhavati vai tathā / divaso nāśam āgatya rātrir bhavati vai yathā //MU_6,85.98//",
    "GSP27moksop_u:18362": "tamaḥprakāśayoś chāyātapayor dinarātrayoḥ / madhye vilakṣaṇaṃ rūpaṃ prājñair api na labhyate //MU_6,85.99//",
    "GSP27moksop_u:18363": "sandhir apy ābilo yas syād etayor eva tad vapuḥ / bhāvābhāvau yathaikasya śliṣṭāv etau tathaiva hi //MU_6,85.100//",
    "GSP27moksop_u:18364": "dvābhyāṃ caitanyajāḍyābhyāṃ bhūtāni prasphuranti hi / yathā tamaḥprakāśābhyām ahorātrā mahītale //MU_6,85.101//",
    "GSP27moksop_u:18365": "cidrūpajaḍarūpābhyām ārabdheyaṃ jagatsthitiḥ / jalāmṛtābhyāṃ miśrābhyāṃ dvābhyāṃ tanur ivaindavī //MU_6,85.102//",
    "GSP27moksop_u:18366": "prakāśam analaṃ sūryaṃ cidrūpaṃ viddhi rāghava / jaḍātmakaṃ tamorūpaṃ viddhi somaśarīrakam //MU_6,85.103//",
    "GSP27moksop_u:18367": "citsūrye nirmale dṛṣṭe tamo naśyed bhavāmayaḥ / vyomasūrye bahir dṛṣṭe yathā kṛṣṇaniśātamaḥ //MU_6,85.104//",
    "GSP27moksop_u:18368": "somadehe jaḍe dṛṣṭe cittejo 'satyavad bhavet / niśīthe vilasaccandre yathā sauraḥ prabhābharaḥ //MU_6,85.105//",
    "GSP27moksop_u:18369": "somaṃ prakaṭayaty agniś cid dehaṃ suciraprabhā / agniṃ bhāsayatīnduś ca dehaṃ svaṃ rūpam arpayan //MU_6,85.106//",
    "GSP27moksop_u:18370": "cin niṣkriyā tv anābhāsā kevalā nopalabhyate / āloka iva dīpena dehenaivāvagamyate //MU_6,85.107//",
    "GSP27moksop_u:18371": "citaś cetyonmukhatvena lābhas saiva ca saṃsṛtiḥ / niścetyāyās tu no lābho nirvāṇaṃ ca tad eva hi //MU_6,85.108//",
    "GSP27moksop_u:18372": "anyo'nyalabdhasattākāv evaṃ kuḍyaprakāśavat / agnīṣomāv imau viddhi sampṛktau dehadehinau //MU_6,85.109//",
    "GSP27moksop_u:18373": "atiśāyini nirvāṇe jāḍye caivātiśāyini / agnes somasya caivāṅga sthitir bhavati kevalā //MU_6,85.110//",
    "GSP27moksop_u:18374": "prāṇo 'gnir uṣṇaprakṛtir apānaś śītalaś śaśī / chāyātapavad ity etau saṃsthitau mukhamārgagau //MU_6,85.111//",
    "GSP27moksop_u:18375": "apāne śītale sattām ety uṣṇaḥ prāṇapāvakaḥ / pratibimbam ivādarśe sa ca tasmiṃs tathaiva hi //MU_6,85.112//",
    "GSP27moksop_u:18376": "cidagniḥ padmayantrasthaṃ somaṃ vāryātmakaṃ tviṣā / janayaty anubhūtyeha kuḍyālokaṃ yathā bahiḥ //MU_6,85.113//",
    "GSP27moksop_u:18377": "saṃsṛtyādau hi yā kācit saṃvic chītoṣṇarūpiṇī / agnīṣomābhidhāṃ prāptā saiva sargo nṛṇām iha //MU_6,85.114//",
    "GSP27moksop_u:18378": "yatra somakalā grastā kṣaṇaṃ sūryeṇa ṣoḍaśī / mukhād vitastimātrāgre tatra baddhapado bhava //MU_6,85.115//",
    "GSP27moksop_u:18379": "nūnaṃ sūryapadaṃ prāptas somo yatra hṛdambare / nūnaṃ kevalayā sthityā tatra baddhapado bhava //MU_6,85.116//",
    "GSP27moksop_u:18380": "auṣṇyam agniś cid ādityaś śaityaṃ soma udāhṛtaḥ / yatraitau pratibimbasthau tatra baddhapado bhava //MU_6,85.117//",
    "GSP27moksop_u:18381": "śārīrasomasūryāgnisaṅkrāntijño bhavānagha / atra yojanalakṣasthaṃ vastu paśyasi niśy api / atra saṅkrāntikālā hi bāhyās tṛṇasamās smṛtāḥ //MU_6,85.118//",
    "GSP27moksop_u:18382": "saṅkrāntim uttaram athāyanam aṅga samyakkālaṃ tathā viṣuvatī yadi dehavātaiḥ / antar bahisstham iva vetsi yathānubhūtaṃ tac chocasīha na punaḥ param abhyupetaḥ //MU_6,85.119//",
    "GSP27moksop_u:18383": "agnīṣomavicāropadeśayogo nāma sargaḥ",
    "GSP27moksop_u:18384": "ṣaḍaśītitamas sargaḥ",
    "GSP27moksop_u:18385": "vasiṣṭhaḥ: aṇutāṃ sthūlatāṃ cāyaṃ yathā gacchati yoginām / deho rāma tathā samyag vakṣyamāṇam idaṃ śṛṇu //MU_6,86.1//",
    "GSP27moksop_u:18386": "hṛdy abjapattrakośotthaḥ prasphuraty ānalaḥ kaṇaḥ / hemabhramaravat sāndhye vidyutkaṇa ivāmbude //MU_6,86.2//",
    "GSP27moksop_u:18387": "sa pravardhanasaṃvittyā vātyayevāśu vardhate / saṃvidrūpatayā nūnam arkavad yāti codayam //MU_6,86.3//",
    "GSP27moksop_u:18388": "sandhyābhraprathamārkābho vṛddhim abhyāgataḥ kṣaṇāt / gālayaty akhilaṃ sāṅgaṃ dehaṃ hema yathānalaḥ //MU_6,86.4//",
    "GSP27moksop_u:18389": "jalasparśāsaho yuktyā gālayaty upalādy api / bāhya evānalaspanda āntaras tu viśeṣataḥ //MU_6,86.5//",
    "GSP27moksop_u:18390": "sa śarīradravaḥ paścād vidhūya kvāpi nīyate / citkṣobhitena prāṇena nīhāro vātyayā yathā //MU_6,86.6//",
    "GSP27moksop_u:18391": "ādhāranāḍinirhīnā vyomasthaivāvaśiṣyate / śaktiḥ kuṇḍalinī vahner dhūmalekheva nirgatā //MU_6,86.7//",
    "GSP27moksop_u:18392": "kroḍīkṛtamanobuddhimayajīvādyahaṅkṛtiḥ / antassphuraccamatkārā dhūmalekheva tāgarī //MU_6,86.8//",
    "GSP27moksop_u:18393": "bisavālavraṇe bhittāv upale divi bhūtale / sā yathā yojyate yatra tena niryāty alaṃ tathā //MU_6,86.9//",
    "GSP27moksop_u:18394": "saṃvittis saiva yady aṅga rasādānād yathākramam / rasenāpūrṇatām eti tan nīhāra ivāmbunā //MU_6,86.10//",
    "GSP27moksop_u:18395": "rasapūrṇā yam ākāraṃ bhāvayaty āśu tat tathā / dhatte citrakṛto buddhau rekhā rāma yathākṛtim //MU_6,86.11//",
    "GSP27moksop_u:18396": "dṛḍhabhāvavaśād antar asthīny āpnoti sā tataḥ / mātṛgarbhaniṣaṇṇeva suṣiktevāṅkurasthitiḥ //MU_6,86.12//",
    "GSP27moksop_u:18397": "yathābhimatam ākāraṃ pramāṇaṃ ceti rāghava / jīvaśaktir avāpnoti sumervādi tṛṇādi vā //MU_6,86.13//",
    "GSP27moksop_u:18398": "śrutaṃ tvayā yogasādhyam aṇimādyarthasādhanam / jñānasādhyam idānīṃ tvaṃ śṛṇu śravaṇabhūṣaṇam //MU_6,86.14//",
    "GSP27moksop_u:18399": "ekaṃ cinmātram astīha śuddhaṃ somyam alakṣitam / sūkṣmāt sūkṣmataraṃ śāntaṃ nājagan na jagatkriyāḥ //MU_6,86.15//",
    "GSP27moksop_u:18400": "tac cinoty ātmanātmānaṃ saṅkalponmukhatāṃ gatam / yadā tadā jīva iti proktam ābilatāṃ gatam //MU_6,86.16//",
    "GSP27moksop_u:18401": "asatyam eva saṅkalpabhrameṇedaṃ śarīrakam / jīvaḥ paśyati mūḍhātmā bālo yakṣam ivoddhatam //MU_6,86.17//",
    "GSP27moksop_u:18402": "yadā tu jñānadīpena samyagāloka āgate / saṅkalpamoho jīvasya kṣīyate śaradabhravat //MU_6,86.18//",
    "GSP27moksop_u:18403": "śāntim āyāti deho 'yaṃ sarvasaṅkalpasaṅkṣaye / tadā rāghava niśśeṣaṃ dīpas tailakṣaye yathā //MU_6,86.19//",
    "GSP27moksop_u:18404": "nidrāvyapagame jantur yathā svapnaṃ na paśyati / jīvo hi bhāvite satye tathā dehaṃ na paśyati //MU_6,86.20//",
    "GSP27moksop_u:18405": "atattve tattvabhāvena jīvo dehāvṛtas sthitaḥ / nirdeho bhavati śrīmān sukhī tattvaikabhāvanāt //MU_6,86.21//",
    "GSP27moksop_u:18406": "anātmani śarīrādāv ātmabhāvanam aṅga yat / sūryādyālokadurbhedaṃ hārdaṃ tad dāruṇaṃ tamaḥ //MU_6,86.22//",
    "GSP27moksop_u:18407": "ātmany evātmabhāvena sarvavyāpi nirañjanam / cinmātram amalo 'smīti jñānādityena paśyati //MU_6,86.23//",
    "GSP27moksop_u:18408": "pratimanvantaraṃ rāma buddhatām anutiṣṭhati / kalau harir ameyātmā kiñcid āśritya kāraṇam //MU_6,86.24//",
    "GSP27moksop_u:18409": "tasya buddhābhidhānasya munināthasya rāghava / ye bhaktimanto dhīmanto mokṣamārgābhikāṅkṣiṇaḥ //MU_6,86.25//",
    "GSP27moksop_u:18410": "śūnyaṃ vijñānamātraṃ vā madhyaṃ vā kiñcid etayoḥ / astīti hetūpanyāsair brahma vyapadiśanti te //MU_6,86.26//",
    "GSP27moksop_u:18411": "teṣāṃ madhye hi vijñānavido dvitve kṣayīkṛte / jagad bhrāntiparāmarśamātraṃ paśyanti netarat //MU_6,86.27//",
    "GSP27moksop_u:18412": "madhyaṃ mādhyamikāḥ prāhuḥ kṣaṇabhaṅgavidaḥ pare / na śūnyaṃ na ca vijñānam idaṃ kiñcid iti sthitāḥ //MU_6,86.28//",
    "GSP27moksop_u:18413": "te śūnyavādinas tv anye śūnyatvadṛḍhabhāvanāḥ / vyomnaś śūnyataraṃ sarvaṃ jagad ity āsthayojjhitāḥ //MU_6,86.29//",
    "GSP27moksop_u:18414": "ekam ākāśam evoccair ākāśaviśadāśayāḥ / paśyanti rāma nātmānaṃ jagadādi ca vā pṛthak //MU_6,86.30//",
    "GSP27moksop_u:18415": "śilākuḍyena niryānti nabhasevānirodhitam / śastrānilair na bhidyante nabhobhāgā ivācalāḥ //MU_6,86.31//",
    "GSP27moksop_u:18416": "sumeruvipulākārā apy ādityāṃśureṇuṣu / bisatantuṣu megheṣu tiṣṭhanti paramāṇuvat //MU_6,86.32//",
    "GSP27moksop_u:18417": "śūnyatvam iva saṃyātāś śūnyatābaddhabhāvanāḥ / śūnyā iva nabhobhāgāś śūnye tiṣṭhanti vijvaram //MU_6,86.33//",
    "GSP27moksop_u:18418": "śūnye ca viditātmāno bhāvayanti yathaiva yat / tat tathaivāśu paśyanti dṛḍhabhāvanayā svayā //MU_6,86.34//",
    "GSP27moksop_u:18419": "dṛḍhabhāvānusandhānād vimūḍhā api rāghava / viṣaṃ nayanty amṛtatām amṛtaṃ viṣatām api //MU_6,86.35//",
    "GSP27moksop_u:18420": "evaṃ yathā yathaiveha bhāvyate dṛḍhabhāvanam / bhūyate hi tathaivāśu tad ety ālokitaṃ punaḥ //MU_6,86.36//",
    "GSP27moksop_u:18421": "satyabhāvena dṛṣṭo 'yaṃ deho deho bhavaty alam / dṛṣṭas tv asatyabhāvena vyomatāṃ yāti dehakaḥ //MU_6,86.37//",
    "GSP27moksop_u:18422": "aṇimādipadaprāptau jñānayuktir iti śrutā / bhavataiṣādhunā rāma yuktim anyām imāṃ śṛṇu //MU_6,86.38//",
    "GSP27moksop_u:18423": "recakābhyāsayogena jīvaḥ kuṇḍalinīgṛhāt / uddhṛtya yojyate vāyāv āmodaḥ kusumād iva //MU_6,86.39//",
    "GSP27moksop_u:18424": "tyajyate vigataspando deho 'yaṃ kāṣṭhaloṣṭavat / dehe vijīve vimaṇau vaṃśe ca ka ivādaraḥ //MU_6,86.40//",
    "GSP27moksop_u:18425": "sthāvare jaṅgame vāpi yathābhimatayecchayā / bhoktuṃ tatsampadaṃ samyag jīvo 'ntar viniveśyate //MU_6,86.41//",
    "GSP27moksop_u:18426": "iti siddhiśriyaṃ bhuktvā sthitaṃ cet tad vapuḥ punaḥ / praviśyate svam anyad vā yad yathātrābhirocate //MU_6,86.42//",
    "GSP27moksop_u:18427": "dehād ayātayā viṣvag vyāptavatyā ca khānilam / saṃvidā jagad āpūrya sampūrṇaṃ sthīyate 'tha vā //MU_6,86.43//",
    "GSP27moksop_u:18428": "jñātvā sadābhyuditam ujjhitadoṣam īśaṃ yad yad yathā samabhivāñchati citprakāśaḥ / prāpnoti tat tad acireṇa tathaiva rāma sampatpadaṃ vidur anāvaraṇatvam eva //MU_6,86.44//",
    "GSP27moksop_u:18429": "aṇimādiyogopadeśo nāma sargaḥ",
    "GSP27moksop_u:18430": "saptāśītitamas sargaḥ",
    "GSP27moksop_u:18431": "vasiṣṭhaḥ: aṇimādiguṇaiśvaryayuktā sā nṛpamāninī / evaṃ babhūva cūḍālā ghanābhyāsavatī satī //MU_6,87.1//",
    "GSP27moksop_u:18432": "jagāmākāśamārgeṇa viveśāmbudhikoṭaram / cacāra vasudhāpīṭhe gaṅgevāmalaśītalā //MU_6,87.2//",
    "GSP27moksop_u:18433": "kṣaṇam apy agatā bhartur vakṣasaś cetasas tathā / sarveṣūvāsa rājyeṣu lakṣmīr iva jagatsu ca //MU_6,87.3//",
    "GSP27moksop_u:18434": "ākāśagāminī śyāmā vidyudālolabhūṣaṇā / babhrāma meghalekheva girimālā mahītale //MU_6,87.4//",
    "GSP27moksop_u:18435": "kāṣṭhaṃ tṛṇopalaṃ bhūmiṃ khaṃ vātam analaṃ jalam / nirvighnam aviśat sarvaṃ tantur muktāphalaṃ yathā //MU_6,87.5//",
    "GSP27moksop_u:18436": "meror upari śṛṅgāṇi lokapālapurāṇi ca / digvyomodararandhrāṇi vijahāra yathāsukham //MU_6,87.6//",
    "GSP27moksop_u:18437": "tiryagbhūtapiśācādyais saha nāgāmarāsuraiḥ / vidyādharāpsarassiddhair vyavahāraṃ cakāra sā //MU_6,87.7//",
    "GSP27moksop_u:18438": "yatnena taṃ ca bhartāram ātmajñānāmṛtaṃ prati / bahuśo bodhayām āsa mātā bālam ivātmajam //MU_6,87.8//",
    "GSP27moksop_u:18439": "na cāsāv āpa tadbhartā rājā viśrāntim ātmani / muktāphalam asaṃśliṣṭaṃ muktāphala ivātale //MU_6,87.9//",
    "GSP27moksop_u:18440": "etāvatāpi kālena tām evaṃguṇaśālinīm / bālo vidyām iva nṛpaś cūḍālāṃ na viveda saḥ //MU_6,87.10//",
    "GSP27moksop_u:18441": "kalāvidagdhā mugdhā ca bāleyaṃ gṛhiṇī mama / ity eva kevalaṃ rājā sa cūḍālāṃ viveda tām //MU_6,87.11//",
    "GSP27moksop_u:18442": "sāpy alabdhātmaviśrāntes tāṃ siddhiśriyam ātmanaḥ / darśayām āsa no rājñaś śūdrasyeva makhakriyām //MU_6,87.12//",
    "GSP27moksop_u:18443": "rāmaḥ: mahatyās siddhayoginyās tasyā api śikhidhvajaḥ / yatnena prāpa no bodhaṃ budhyate 'nyaḥ kathaṃ prabho //MU_6,87.13//",
    "GSP27moksop_u:18444": "vasiṣṭhaḥ: upadeśakramo nāma vyavasthāmātrapālanam / jñaptes tu kāraṇaṃ śuddhā śiṣyaprajñaiva rāghava //MU_6,87.14//",
    "GSP27moksop_u:18445": "na śrutena na puṇyena jñāyate jñeyam ātmanaḥ / jānāty ātmānam ātmaiva sarpas sarpapadāni va //MU_6,87.15//",
    "GSP27moksop_u:18446": "rāmaḥ: evaṃ sthite varamune katham etaj janaśrutau / śrutaṃ gurūpadeśaś ca svātmajñānasya kāraṇam //MU_6,87.16//",
    "GSP27moksop_u:18447": "vasiṣṭhaḥ: atyantaṃ kṛpaṇaḥ kaścit kirāṭo dhanadhānyavān / āste vindhyāṭavīkacche kuṭumbī vraṇakīṭavat //MU_6,87.17//",
    "GSP27moksop_u:18448": "tasyaikadā nipatitā gacchato vindhyajaṅgale / ekā varāṭikā rāma tṛṇajālabusāvṛte //MU_6,87.18//",
    "GSP27moksop_u:18449": "kārpaṇyāt sa prayatnena sarvaṃ tṛṇabusādikam / kapardikārtham abhito dudhāva divasatrayam //MU_6,87.19//",
    "GSP27moksop_u:18450": "kapardakād dvau bhavataś catvāro 'ṣṭau ca kālataḥ / tataś śataṃ sahasraṃ ca sahasraṃ ceti cetasā //MU_6,87.20//",
    "GSP27moksop_u:18451": "kalayañ jaṅgale dīno rātrindinam atandritaḥ / janahāsaṃ sahaṃs trīṇi dināni dhutavān busam //MU_6,87.21//",
    "GSP27moksop_u:18452": "tato dinatrayasyānte tena tasmāt kujaṅgalāt / pūrṇendubimbapratimo labdhaś cintāmaṇir mahān //MU_6,87.22//",
    "GSP27moksop_u:18453": "taṃ prāpya tuṣṭahṛdayas samāgatya gṛhaṃ sukhī / prāptākhilajagadbhūtiś śāntasarvabhayas sthitaḥ //MU_6,87.23//",
    "GSP27moksop_u:18454": "evaṃ yathā kirāṭena kapardānveṣaṇena tat / ratnaṃ labdhaṃ jaganmūlyam ahorātram akhidyatā //MU_6,87.24//",
    "GSP27moksop_u:18455": "tathā śrutopadeśena svātmajñānam avāpyate / anyad anviṣyate cānyal labhyate hi gurukramāt //MU_6,87.25//",
    "GSP27moksop_u:18456": "brahma sarvendriyātītaṃ śrutādīndriyasaṃvidā / tenopadeśād anagha nātmatattvam avāpyate //MU_6,87.26//",
    "GSP27moksop_u:18457": "gurūpadeśaṃ ca vinā nātmatattvāgamo bhavet / kena cintāmaṇir labdhaḥ kapardānveṣaṇaṃ vinā //MU_6,87.27//",
    "GSP27moksop_u:18458": "tattvasyāsya mahārghasya gurūpakathanaṃ gatam / akāraṇaṃ kāraṇatāṃ maṇer iva kapardakaḥ //MU_6,87.28//",
    "GSP27moksop_u:18459": "paśya rāghava māyeyaṃ mohanī mahatām api / anyad anviṣyate yatnād anyad āsādyate phalam //MU_6,87.29//",
    "GSP27moksop_u:18460": "anyat karoti puruṣaḥ phalam anyad eva prāpnoti vastuniyatiś ca vilokyate ca / tasmād anantavibhavasya jagatkramasya śreyo 'tivāhanam asaṅgam avajñayaiva //MU_6,87.30//",
    "GSP27moksop_u:18461": "kirāṭopākhyānaṃ nāma sargaḥ",
    "GSP27moksop_u:18462": "aṣṭāśītitamas sargaḥ",
    "GSP27moksop_u:18463": "vasiṣṭhaḥ: tataś śikhidhvajo rājā tattvajñānapadaṃ vinā / ājagāma paraṃ mohaṃ yāmāndhyam iva bhūtalam //MU_6,88.1//",
    "GSP27moksop_u:18464": "duḥkhāgnidīpitamanā manāg api vibhūtiṣu / tāsv apīṣṭopanītāsu na reme 'gniśikhāsv iva //MU_6,88.2//",
    "GSP27moksop_u:18465": "ekānteṣu diganteṣu nirjhareṣu guhāsu ca / ājagāma ratiṃ jantumukteṣu vyasanī yathā //MU_6,88.3//",
    "GSP27moksop_u:18466": "rāghava tvam ivāśeṣās sāntvānunayacodanaiḥ / prārthitaḥ kāryate bhṛtyair mahīpo divasakriyāḥ //MU_6,88.4//",
    "GSP27moksop_u:18467": "nityam uddāmavairāgyaḥ parivrāḍ iva śāntadhīḥ / nindann eva mahābhogān abhoktaiva śriyāṃ sthitaḥ //MU_6,88.5//",
    "GSP27moksop_u:18468": "dadāv atitarāṃ dānaṃ gobhūmikanakādikam / devebhyo brāhmaṇebhyaś ca svajanebhyaś ca mānadaḥ //MU_6,88.6//",
    "GSP27moksop_u:18469": "cacāra ca tapaḥ kartuṃ kṛcchracāndrāyaṇādikam / paribabhrāma tīrthāni vanāny āyatanāni ca //MU_6,88.7//",
    "GSP27moksop_u:18470": "sa tathāpi viśokatvaṃ manāg api na labdhavān / anidhānāṃ khanan bhūmiṃ nidhānārthī nidhiṃ yathā //MU_6,88.8//",
    "GSP27moksop_u:18471": "rātrindinam anantena śuṣyañ śokakṛśānunā / cintayā cintayām āsa saṃsāravyādhibheṣajam //MU_6,88.9//",
    "GSP27moksop_u:18472": "cintāparavaśo dīno rājyaṃ paśyan viṣopamam / mahāvibhavam apy agre nāpaśyat khinnayā dhiyā //MU_6,88.10//",
    "GSP27moksop_u:18473": "athaikadaikāntagatāṃ cūḍālām aṅkam āgatām / idaṃ madhurayā vācā samuvāca śikhidhvajaḥ //MU_6,88.11//",
    "GSP27moksop_u:18474": "śikhidhvajaḥ: bhuktaṃ rājyaṃ ciraṃ kālaṃ bhuktā vibhavabhūmayaḥ / adhunāsmi virāgeṇa yukto gacchāmi kānanam //MU_6,88.12//",
    "GSP27moksop_u:18475": "na sukhāni na duḥkhāni nāpado na ca sampadaḥ / kroḍīkurvanti bhūtāni muniṃ vananivāsinam //MU_6,88.13//",
    "GSP27moksop_u:18476": "na deśabhaṅgasammoho na saṅgrāmajanakṣayaḥ / rājyād apy adhikaṃ manye sukhaṃ vananivāsinaḥ //MU_6,88.14//",
    "GSP27moksop_u:18477": "stabakastanadhāriṇyo raktapallavapāṇayaḥ / mañjarījālahāsinyo lolaśubhrāmbudāṃśukāḥ //MU_6,88.15//",
    "GSP27moksop_u:18478": "svaparāgāṅgahāriṇyaḥ kṛtakausumamaṇḍanāḥ / susevyakāñcanaśilānitambataṭaśobhanāḥ //MU_6,88.16//",
    "GSP27moksop_u:18479": "taraṅgamauktikaprotasarinmuktālatāvṛtāḥ / latāvayasyāvalitā mugdhamugdhamṛgātmajāḥ //MU_6,88.17//",
    "GSP27moksop_u:18480": "svabhāvoddāmasaugandhyā vitīrṇaphalabhojanāḥ / ṣaṭpadaśreṇinayanāḥ puṣpāpūranatāṅgikāḥ //MU_6,88.18//",
    "GSP27moksop_u:18481": "āśvāsāspadatāṃ yātāś śītalāmalagātrikāḥ / ramayanti tvam iva māṃ vanavīthyo varānane //MU_6,88.19//",
    "GSP27moksop_u:18482": "yathā viviktam ekānte mano bhavati nirvṛtam / na tathā śaśibimbeṣu na ca brahmendrasadmasu //MU_6,88.20//",
    "GSP27moksop_u:18483": "asmin matpraṇaye tanvi na vighnaṃ kartum arhasi / bhartur vighaṭayantīcchāṃ na svapne 'pi kulastriyaḥ //MU_6,88.21//",
    "GSP27moksop_u:18484": "cūḍālā: prāptakālaṃ kṛtaṃ kāryaṃ rājate nātha netarat / vasante rājate puṣpaṃ phalaṃ śaradi rājate //MU_6,88.22//",
    "GSP27moksop_u:18485": "jarājaraḍhadehānāṃ yuktaṃ vanasamāśrayaḥ / na yūnāṃ tvādṛśām eva tenaitan me na rocate //MU_6,88.23//",
    "GSP27moksop_u:18486": "yauvanena mahārāja na yāvad vayam ujjhitāḥ / puṣpaugheneva taravas tāvac chobhāmahe gṛhe //MU_6,88.24//",
    "GSP27moksop_u:18487": "puṣpābhayā puṣpasitaṃ jarasā saha kānanam / samaṃ gṛhād gamiṣyāmo haṃsā iva taros saraḥ //MU_6,88.25//",
    "GSP27moksop_u:18488": "aprāptakālaṃ nṛpateḥ prajāpālanam ujjhataḥ / rājayakṣmeva candrasya mahad eno na naśyati //MU_6,88.26//",
    "GSP27moksop_u:18489": "aprāptakāriṇaṃ bhūpaṃ rodhayanti ca vai prajāḥ / rodhayanti hy akāryebhyaḥ prabhubhṛtyāḥ parasparam //MU_6,88.27//",
    "GSP27moksop_u:18490": "śikhidhvajaḥ: alam utpalamālākṣi vighnenābhimatasya me / viddhi māṃ gatam eveto dūram ekāntakānanam //MU_6,88.28//",
    "GSP27moksop_u:18491": "bālā tvam anavadyāṅgī nāgantavyaṃ vanaṃ tvayā / puṃsām api hi mṛdvaṅgi durviṣahyo vanāśrayaḥ //MU_6,88.29//",
    "GSP27moksop_u:18492": "na samarthā vanāvāse yoṣitaḥ kaṭhinā api / kā nāma puṣpamañjaryas soḍhum arkātapaṃ kṣamāḥ //MU_6,88.30//",
    "GSP27moksop_u:18493": "bhavatyā pālayantyeha rājyaṃ sthātavyam uttame / kuṭumbabhārodvahanaṃ patyau yāte vrataṃ striyaḥ //MU_6,88.31//",
    "GSP27moksop_u:18494": "ity uktvā dayitāṃ rājā tām induvadanāṃ vaśī / uttasthau snātum akhilaṃ dinakāryaṃ cakāra ha //MU_6,88.32//",
    "GSP27moksop_u:18495": "athojjhitaprajāceṣṭo ravir astācalaṃ yayau / śikhidhvajo vanam iva samastajanadurgamam //MU_6,88.33//",
    "GSP27moksop_u:18496": "saṃhṛtya vitataṃ rūpaṃ tam evānuyayau prabhā / nāthaṃ bhavananiṣkrāntaṃ cūḍālevānurāgiṇī //MU_6,88.34//",
    "GSP27moksop_u:18497": "āyayau yāminī śyāmā bhuvanaṃ bhasmadhūsaram / dhṛtavyomāpagaṃ śarvam īrṣyayeva yamasvasā //MU_6,88.35//",
    "GSP27moksop_u:18498": "dikṣu sandhyābhrahastāsu sthitāsu kṛtakuṇḍalam / tamolavālakāṅkāsu jyotsnāhāsodayāṅkitam //MU_6,88.36//",
    "GSP27moksop_u:18499": "gacchator aparaṃ pāraṃ dampatyor mairavaṃ vanam / devodyānamayaṃ rantuṃ dinaśrīdinanāthayoḥ //MU_6,88.37//",
    "GSP27moksop_u:18500": "āgacchator imaṃ pāraṃ hṛdyaṃ tīkṣṇakarojjhitam / niśāniśānāthayoś ca dampatyor mairavaṃ punaḥ //MU_6,88.38//",
    "GSP27moksop_u:18501": "tārāgaṇo 'pi dadṛśe viśīrṇo vyomakuṭṭime / mukto maṅgalalājānāṃ digvadhūbhir ivāñjaliḥ //MU_6,88.39//",
    "GSP27moksop_u:18502": "candrānanā tamaśśyāmā śītā kumudahāsinī / yāminī yauvanaṃ prāpa sarojamukulastanī //MU_6,88.40//",
    "GSP27moksop_u:18503": "kṛtasandhyāsamācāras saha cūḍālayeṣṭayā / suṣvāpa śayane bhūpo maināka iva sāgare //MU_6,88.41//",
    "GSP27moksop_u:18504": "athārdharātrasamaye deśe niśśabdatāṃ gate / ghananidrāśilākośanilīne sakale jane //MU_6,88.42//",
    "GSP27moksop_u:18505": "sa tasyāṃ samprasuptāyāṃ śayane komalāṃśuke / bhṛśaṃ nidrāvimūḍhāyāṃ bhramaryām iva paṅkaje //MU_6,88.43//",
    "GSP27moksop_u:18506": "tatyāja dayitāṃ suptām aṅkād rājā śikhidhvajaḥ / svairaṃ svairaṃ mukhaṃ rāho ravicandraprabhām iva //MU_6,88.44//",
    "GSP27moksop_u:18507": "uttasthau śayanāl līnavadhūkād dhavalāṃśukāt / salakṣmīkād vilolormer hariḥ kṣīrārṇavād iva //MU_6,88.45//",
    "GSP27moksop_u:18508": "nirjagāmāṅganaṃ mattasuptabhṛtyajanaṃ gṛhāt / vanaṃ suptamṛgavyūhaṃ kesarī kandarād iva //MU_6,88.46//",
    "GSP27moksop_u:18509": "khaḍgamātrasahāyo 'sau paṭadvayaparāvṛtaḥ / ardhasuptadvārapālaṃ dvāradeśam avāpa ca //MU_6,88.47//",
    "GSP27moksop_u:18510": "vīrakramārthaṃ yāmīti tatraiva dvārapavrajam / yojayitvā jagāmāsau purān nirgatya pūrṇadhīḥ //MU_6,88.48//",
    "GSP27moksop_u:18511": "rājyalakṣmyai namas tubhyam ity uktvā maṇḍalād gataḥ / viveśogrām araṇyānīm eko nada ivārṇavam //MU_6,88.49//",
    "GSP27moksop_u:18512": "ghanāndhakāragulmāḍhyā kṣudrabhūtaughakarkaśā / sāraṇyānīniśā sā ca samaṃ tenātivāhitā //MU_6,88.50//",
    "GSP27moksop_u:18513": "prātaś śūnyam araṇyānīkhaṃ tīrtvā vitataṃ dinam / samam arkeṇa kasyāñcid viśaśrāma vanāvanau //MU_6,88.51//",
    "GSP27moksop_u:18514": "bhānāv adṛśyatāṃ yāte tatra snānādipūrvakam / kiñcit phalādikaṃ bhuktvā tāṃ nināya tamasvatīm //MU_6,88.52//",
    "GSP27moksop_u:18515": "punaḥ prātaḥ purāṇy uccair maṇḍalāni girīn nadīḥ / balād ullaṅghayām āsa rāma dvādaśaśarvarīḥ //MU_6,88.53//",
    "GSP27moksop_u:18516": "tato mandaraśailasya taṭasthaṃ janadurgamam / prāpa kānanam atyantadūrasthajanatāpuram //MU_6,88.54//",
    "GSP27moksop_u:18517": "raṭatpraṇālasalilavāpīvalitapādapam / śīrṇavedyādivijñātabhūtapūrvadvijāśramam //MU_6,88.55//",
    "GSP27moksop_u:18518": "kṣudraprāṇivinirmuktaṃ siddhasevyalatālayam / āpūrṇapādapalataṃ prāṇavṛttikaraiḥ phalaiḥ //MU_6,88.56//",
    "GSP27moksop_u:18519": "tatraikasmin sthale śuddhe same salilamālite / śītale śādvalaśyāme snigdhe saphalapādape //MU_6,88.57//",
    "GSP27moksop_u:18520": "samañjarībhir vallībhis sa cakāroṭajālayam / prāvṛṭkālas savidyudbhir nīlābhrair iva pañjaram //MU_6,88.58//",
    "GSP27moksop_u:18521": "masṛṇaṃ vaiṇavaṃ daṇḍaṃ phalabhojanabhājanam / arghapātraṃ puṣpabhāṇḍam akṣamālāṃ kamaṇḍalum //MU_6,88.59//",
    "GSP27moksop_u:18522": "kanthāṃ śītāpanodāya bṛsīṃ caiva mṛgājinam / ānīyāyojayat tasmin maṭhikāmandire nṛpaḥ //MU_6,88.60//",
    "GSP27moksop_u:18523": "yat kiñcid anyad vā vastu yogyaṃ tāpasakarmaṇi / tat tatra sthāpayām āsa jagatīva kramaṃ vidhiḥ //MU_6,88.61//",
    "GSP27moksop_u:18524": "sandhyāpūrvaṃ japaṃ prātaḥpraharaṃ sa tadākarot / puṣpoccayaṃ dvitīyaṃ tu snānaṃ devārcanaṃ tataḥ //MU_6,88.62//",
    "GSP27moksop_u:18525": "paścād vanaphalaṃ kiñcid vanakandaṃ bisādikam / bhuktvā japyaparo bhūtvā nināyaiko niśāṃ vaśī //MU_6,88.63//",
    "GSP27moksop_u:18526": "iti divasam akhedaṃ mandaropāntakacche viracita uṭaje 'ntar mālaveśo nināya / na ca nṛpativilāsaṃ taṃ sa sasmāra kaṃ vā sphurati hṛdi viveke rājyalakṣmyo haranti //MU_6,88.64//",
    "GSP27moksop_u:18527": "śikhidhvajapravrajyāvarṇanaṃ nāma sargaḥ",
    "GSP27moksop_u:18528": "ekonanavatitamas sargaḥ",
    "GSP27moksop_u:18529": "vasiṣṭhaḥ: evaṃ śikhidhvajaḥ parṇamaṭhikāyāṃ vane sthitaḥ / idānīṃ śṛṇu cūḍālā sā kiṃ kṛtavatī gṛhe //MU_6,89.1//",
    "GSP27moksop_u:18530": "tatrārdharātrasamaye dūraṃ yāte śikhidhvaje / hariṇī grāmasupteva cūḍālā bubudhe bhayāt //MU_6,89.2//",
    "GSP27moksop_u:18531": "apaśyat patinirhīnaṃ śayanaṃ śūnyatāṃ gatam / abhāskaram apūrṇenduṃ śāntaśobham ivāmbaram //MU_6,89.3//",
    "GSP27moksop_u:18532": "uttasthau kiñcid āmlānavadanā khedaśālinī / kusikteva mahāvallī nirutsāhāṅgapallavā //MU_6,89.4//",
    "GSP27moksop_u:18533": "na prasannā na vimalā babhūvākulatāṃ gatā / dinaśrīr iva nīhāradhūsarā sā vyatiṣṭhata //MU_6,89.5//",
    "GSP27moksop_u:18534": "kṣaṇaṃ śayyopaviṣṭaiva cintayām āsa cintayā / kaṣṭaṃ rājyaṃ prabhus tyaktvā vanaṃ yāto gṛhād iti //MU_6,89.6//",
    "GSP27moksop_u:18535": "tan mayehādya kiṃ kāryaṃ tatsamīpaṃ vrajāmy aham / bhartaiva gatir uddiṣṭā vidhinā prakṛtā striyaḥ //MU_6,89.7//",
    "GSP27moksop_u:18536": "iti sañcintya bhartāram anugantuṃ samutthitā / cūḍālā vātarandhreṇa nirgatyāmbaram āyayau //MU_6,89.8//",
    "GSP27moksop_u:18537": "babhrāmāmbaramārgeṇa vātaskandhena yoginī / kurvatī siddhasārthasya mukhenānyenduvibhramam //MU_6,89.9//",
    "GSP27moksop_u:18538": "dadarśātha pathā yāntaṃ rātrau khaḍgakaraṃ patim / bhramantam ekam ekānte vetāleśam ivotthitam //MU_6,89.10//",
    "GSP27moksop_u:18539": "tādṛśaṃ patim ālokya ruddhā gaganakoṭare / bhaviṣyac cintayām āsa sarvaṃ bhartur akhaṇḍitam //MU_6,89.11//",
    "GSP27moksop_u:18540": "yathā tena yadā yatra yāvat kāryaṃ yathodayam / yathā ca nirvṛtis sphārā gantavyā tena rāghava //MU_6,89.12//",
    "GSP27moksop_u:18541": "avaśyabhavitavyaṃ tad bhartur dṛṣṭvā purassthitam / tad eva sampādayituṃ gamanāt sā nyavartata //MU_6,89.13//",
    "GSP27moksop_u:18542": "āstāṃ mamādya gamanaṃ kālenāticireṇa hi / mayāsya pārśvaṃ gantavyaṃ niyater eṣa niścayaḥ //MU_6,89.14//",
    "GSP27moksop_u:18543": "iti sañcintya cūḍālā praviśyāntaḥpuraṃ punaḥ / suṣvāpa śayane śambhoś śirasīvaindavī kalā //MU_6,89.15//",
    "GSP27moksop_u:18544": "kenacit kāraṇenāsau gatas samprati bhūpatiḥ / iti paurajanaṃ sarvam āśvāsyātiṣṭhad aṅganā //MU_6,89.16//",
    "GSP27moksop_u:18545": "rājyaṃ rarakṣa bhartus tat krameṇa samadarśanā / yathā kalamakedāraṃ pakvaṃ kalamagopikā //MU_6,89.17//",
    "GSP27moksop_u:18546": "tayos tadāvahat kālo dampatyos sthitayos tathā / adṛṣṭānyo'nyamukhayo rājyakānanapālayoḥ //MU_6,89.18//",
    "GSP27moksop_u:18547": "jagāmātha dinaṃ pakṣo māso 'thartuś ca vatsaraḥ / śikhidhvajasya vipine cūḍālāyās svamandire //MU_6,89.19//",
    "GSP27moksop_u:18548": "bahunātra kim uktena varṣāṇy aṣṭādaśāṅganā / cūḍālovāsa sadane vanakacche śikhidhvajaḥ //MU_6,89.20//",
    "GSP27moksop_u:18549": "atha yāteṣu bahuṣu varṣeṣu jarasā vṛte / śikhidhvaje mahāśailataṭakoṭaravāsini //MU_6,89.21//",
    "GSP27moksop_u:18550": "bhartuḥ kaṣāyapākaṃ tad ālakṣya phalitaṃ cirāt / tadā tasyātmakāryasya bhavitavyatayā tayā //MU_6,89.22//",
    "GSP27moksop_u:18551": "bhartus samīpagamane mama kālo 'yam ity api / sañcintya mandaropāntaṃ gantuṃ buddhiṃ cakāra sā //MU_6,89.23//",
    "GSP27moksop_u:18552": "cacālāntaḥpurād rātrau tatāra ca nabhaḥpatham / jagāma vātaskandhena gacchantī khe dadarśa ca //MU_6,89.24//",
    "GSP27moksop_u:18553": "kalpavṛkṣāṃśukacchannā ratnastabakabhūṣitāḥ / nandanodyānanilayā raktās siddhābhisārikāḥ //MU_6,89.25//",
    "GSP27moksop_u:18554": "parāmṛṣṭenduśakalān prāleyakaṇakarṣiṇaḥ / siddhottaṃsāttasaugandhyān sparśayām āsa mārutān //MU_6,89.26//",
    "GSP27moksop_u:18555": "candrabimbāmṛtāmbhodhimahāvīciparamparām / apaśyan nirmalāṃ jyotsnām ambarāmbaratāṃ gatām //MU_6,89.27//",
    "GSP27moksop_u:18556": "meghāntareṇa gacchantī meghalagnāś ca vidyutaḥ / abhiyuktā svabhartrā sā bhūyo bhūyo vyalokayat //MU_6,89.28//",
    "GSP27moksop_u:18557": "uvāca cātmanaivāho yāvajjīvaṃ śarīriṇām / na svabhāvaś śamaṃ yāti mamāpy utkaṇṭhate manaḥ //MU_6,89.29//",
    "GSP27moksop_u:18558": "kadā mṛgendraskandhaṃ taṃ praṇayapravaṇaṃ puraḥ / paśyāmi kāntam ity antar mamāpy utkaṇṭhitaṃ manaḥ //MU_6,89.30//",
    "GSP27moksop_u:18559": "mañjarītvaṃ latātvaṃ vā varam etās taruṃ patim / na muñcanti kṣaṇam api mamāpy utkaṇṭhitaṃ manaḥ //MU_6,89.31//",
    "GSP27moksop_u:18560": "yatheyam agragaṃ kāntam eti siddhābhisārikā / tathā kadāham eṣyāmi mamāpīti manas sthitam //MU_6,89.32//",
    "GSP27moksop_u:18561": "ime mandāramaruta ete ca śaśinaḥ karāḥ / vanarājaya etāś ca mām apy utkaṇṭhayanty aho //MU_6,89.33//",
    "GSP27moksop_u:18562": "he cittājñavad evāntaḥ kiṃ tvaṃ tāṇḍavitaṃ sthitam / sā vyomanirmalā sādho kva te yātā vivekitā //MU_6,89.34//",
    "GSP27moksop_u:18563": "atha vā citta bhartāraṃ svaṃ praty utkaṇṭhase sakhe / tiṣṭhotkaṇṭhāvivalitaṃ kim anutkaṇṭhitena te //MU_6,89.35//",
    "GSP27moksop_u:18564": "kiṃ kilotkaṇṭhase vāpi bhartā yāto jarāṃ bhavet / tapasvī kṛśagātraś ca bhaven nirvāsanas tathā //MU_6,89.36//",
    "GSP27moksop_u:18565": "matto rājyāc ca bhogebhyo manye 'syāmūlatāṃ gatā / vāsanā latikā prāvṛṇnadītaṭagatā yathā //MU_6,89.37//",
    "GSP27moksop_u:18566": "ekāntamatir ekātmā nīrasaś śāntavāsanaḥ / manye bhavati me bhartā śuṣkavṛkṣasamasthitiḥ //MU_6,89.38//",
    "GSP27moksop_u:18567": "tathāpi citta kotkaṇṭhā bhava votkaṇṭhayānvitam / patim udbodhya yogena śleṣayiṣyāmy ahaṃ gale //MU_6,89.39//",
    "GSP27moksop_u:18568": "pramṛṣṭavāsanaṃ bhartus samīkṛtya mano muneḥ / rājya eva niyokṣyāmi nivatsyāvas sukhaṃ ciram //MU_6,89.40//",
    "GSP27moksop_u:18569": "aho nu cirakālena manoratham imaṃ śubham / aham āsādayiṣyāmi yad bhartrā samacittatā //MU_6,89.41//",
    "GSP27moksop_u:18570": "samagrānandavṛndānām etad evopari sthitam / yat samānamanovṛttisaṅgam āsvādane sukham //MU_6,89.42//",
    "GSP27moksop_u:18571": "iti cintāvatī vyomnā cūḍālollaṅghya parvatān / deśān abdān digantāṃś ca prāpa mandarakandaram //MU_6,89.43//",
    "GSP27moksop_u:18572": "adṛśyaiva nabhassthaiva praviveśa vanāntaram / vātyeva pādapalatāspandacihnagamāgamā //MU_6,89.44//",
    "GSP27moksop_u:18573": "vanaikadeśe kasmiṃścit kṛtaparṇoṭaje patim / dṛṣṭvā yogena bubudhe dehāntaram ivāsthitam //MU_6,89.45//",
    "GSP27moksop_u:18574": "hārakeyūrakaṭakakuṇḍalādivibhūṣitaḥ / abhavan merukāntir yas tam evātra dadarśa sā //MU_6,89.46//",
    "GSP27moksop_u:18575": "kṛśāṅgaṃ kṛṣṇavarṇaṃ ca jīrṇaparṇam iva sthitam / kajjalāmbubharasnātaṃ bhṛṅgīśam iva nissaham //MU_6,89.47//",
    "GSP27moksop_u:18576": "cīrāmbaradharaṃ śāntam ekākinam avasthitam / sthale niṣaṇṇaṃ puṣpāṇi grathayantaṃ jarāṃ gatam //MU_6,89.48//",
    "GSP27moksop_u:18577": "tam ālokyānavadyāṅgī cūḍālā pīvarastanī / kiñcijjātaviṣādedam uvācātmani cetasā //MU_6,89.49//",
    "GSP27moksop_u:18578": "aho nu viṣamaṃ maurkhyaṃ yad anātmajñatātmakam / evaṃvidhās samāyānti daśā maurkhyaprasādataḥ //MU_6,89.50//",
    "GSP27moksop_u:18579": "ayaṃ sa rājā lakṣmīvān yo mamāpi priyaḥ patiḥ / hṛdi mohaghuṇakṣuṇṇām imām adyāgato daśām //MU_6,89.51//",
    "GSP27moksop_u:18580": "tad avaśyam ihaivādya nāthaṃ viditavedyatām / nayāmy enaṃ na sandeho bhogamokṣaśriyaṃ tathā //MU_6,89.52//",
    "GSP27moksop_u:18581": "idaṃ rūpaṃ parityajya rūpeṇānyena kenacit / sakāśam asya gacchāmi bodhaṃ dātum anuttamam //MU_6,89.53//",
    "GSP27moksop_u:18582": "bāleyaṃ mama kānteti maduktaṃ na karoty ayam / tasmāt tāpasarūpeṇa bodhayāmi patiṃ kṣaṇāt //MU_6,89.54//",
    "GSP27moksop_u:18583": "bhartā kaṣāyapākena paripakvamatis sthitaḥ / cetasy asyādya vimale svaṃ tattvaṃ pratibimbati //MU_6,89.55//",
    "GSP27moksop_u:18584": "iti sañcintya cūḍālā babhūva dvijadārakaḥ / īṣaddhyānād gatānyatvaṃ kṣaṇād ambutaraṅgavat //MU_6,89.56//",
    "GSP27moksop_u:18585": "papāta vipine tasmin dvijaputrakarūpiṇī / bhartur abhyājagāmāgraṃ mandasmitalasanmukhī //MU_6,89.57//",
    "GSP27moksop_u:18586": "dadarśa dvijaputraṃ taṃ puro yātaṃ śikhidhvajaḥ / vanāntarād upagataṃ tapomūrtim ivāsthitam //MU_6,89.58//",
    "GSP27moksop_u:18587": "dravatkanakagaurāṅgaṃ muktāhāravibhūṣitam / śuklayajñopavītāṅgaṃ śuklāmbarayugāvṛtam //MU_6,89.59//",
    "GSP27moksop_u:18588": "kamaṇḍaludharaṃ kāntaṃ śāntaṃ dāntam anāmayam / vyāptaprakoṣṭhaṃ dviguṇenākṣasūtreṇa cāruṇā //MU_6,89.60//",
    "GSP27moksop_u:18589": "bhūmāv alagnacaraṇaṃ kiṣkumātropari sthitam / kuntalavyāptamūrdhānaṃ sālimālam ivāmbujam //MU_6,89.61//",
    "GSP27moksop_u:18590": "bhāsayantaṃ pradeśaṃ taṃ śārīrair dīptimaṇḍalaiḥ / kuṇḍalābhūṣitamukhaṃ navam arkam ivoditam //MU_6,89.62//",
    "GSP27moksop_u:18591": "śikhāsamprotamandāraṃ śṛṅgasthendum ivācalam / kāntopaśāntavapuṣam ūrjitaṃ vijitendriyam //MU_6,89.63//",
    "GSP27moksop_u:18592": "himābhabhasmatilakabhūṣitālikasundaram / meruṃ hemataṭālīnapūrṇendum iva cañcalam //MU_6,89.64//",
    "GSP27moksop_u:18593": "tam ālokya dvijasutaṃ samuttasthau śikhidhvajaḥ / devaputrāgamadhiyā samparityaktapādukaḥ //MU_6,89.65//",
    "GSP27moksop_u:18594": "devaputra namaskāra idam āsanam āsyatām / ity asya darśayām āsa pāṇinā pattraviṣṭaram //MU_6,89.66//",
    "GSP27moksop_u:18595": "dadau ca dvijaputrasya puṣpavṛṣṭiṃ karodare / candraḥ kumudaṣaṇḍasya prāleyam iva pallave //MU_6,89.67//",
    "GSP27moksop_u:18596": "he rājarṣe namas tubhyam iti dvijasuto vadan / gṛhītvā kusumāny asmād viveśa dalaviṣṭare //MU_6,89.68//",
    "GSP27moksop_u:18597": "śikhidhvajaḥ: devaputra mahābhāga kuta āgamanaṃ kṛtam / divasas saphalo 'yaṃ me yat tvām adyāsmi dṛṣṭavān //MU_6,89.69//",
    "GSP27moksop_u:18598": "idam arghyam idaṃ pādyaṃ puṣpānīmāni mānada / imāḥ pragrathitā mālā gṛhyantāṃ bhadram astu te //MU_6,89.70//",
    "GSP27moksop_u:18599": "ity uktvā pādyam arghyaṃ ca mālāḥ puṣpāṇi cānagha / śikhidhvajas tadiṣṭāyai dadau devyai yathākhilam //MU_6,89.71//",
    "GSP27moksop_u:18600": "cūḍālā: subahūni paribhrānto bhūtalāyatanāny aham / tvattaḥ pūjā yathā prāptā mayeyaṃ na tathānyataḥ //MU_6,89.72//",
    "GSP27moksop_u:18601": "peśalenānurūpeṇa praśrayeṇāmunānagha / manye 'haṃ nūnam atyantacirajīvī bhaviṣyasi //MU_6,89.73//",
    "GSP27moksop_u:18602": "śāntena manasodāram ārād unmuktakalpanam / nirvāṇārhaṃ tapas sādho kaccit sambhṛtavān asi //MU_6,89.74//",
    "GSP27moksop_u:18603": "asidhārāsamaṃ somya śāntaṃ vratam idaṃ tava / sphītaṃ yad rājyam utsṛjya mahāvananiṣevaṇam //MU_6,89.75//",
    "GSP27moksop_u:18604": "śikhidhvajaḥ: jānāsi bhagavan sarvaṃ devas tvaṃ ko 'tra vismayaḥ / śriyaiva lokottarayā jñāyase cihnabhūtayā //MU_6,89.76//",
    "GSP27moksop_u:18605": "etāny aṅgāni te candrād ghaṭitānīti me matiḥ / anyathā kiṃ samālokād amṛteneva siñcasi //MU_6,89.77//",
    "GSP27moksop_u:18606": "asti me dayitā kāntā pāti me rājyam adya tat / taveva tasyā dṛṣṭāni tāny aṅgāny adya sundara //MU_6,89.78//",
    "GSP27moksop_u:18607": "upaśāntaṃ ca kāntaṃ ca vapur āpādamastakam / śṛṅgaṃ śubhrāmbudeneva puṣpeṇācchādayāmunā //MU_6,89.79//",
    "GSP27moksop_u:18608": "niṣkalaṅkendusaṅkāśam aṅgam ādityatejasā / manye te mlānim āyāti sumanaḥpattrapelavam //MU_6,89.80//",
    "GSP27moksop_u:18609": "devārcanāyāvacitam idaṃ yat kusumaṃ mayā / aṅga tvadaṅgasaṅgena tat prayātu kṛtārthatām //MU_6,89.81//",
    "GSP27moksop_u:18610": "jīvitaṃ yāti sāphalyaṃ mamābhyāgatapūjayā / devād apy adhikaṃ pūjyas satām abhyāgato janaḥ //MU_6,89.82//",
    "GSP27moksop_u:18611": "tat kas tvaṃ kasya putras tvaṃ kim āyāto 'sy anugrahāt / etaṃ me saṃśayaṃ chinddhi vimalendusamānana //MU_6,89.83//",
    "GSP27moksop_u:18612": "cūḍālā: rājarṣe śṛṇu vakṣyāmi yathāpṛṣṭam akhaṇḍitam / avarṇanaṃ hi jihmatvaṃ tat satām atininditam //MU_6,89.84//",
    "GSP27moksop_u:18613": "asty asmiñ jagataḥ kośe śuddhātmā nārado muniḥ / puṇyalakṣmyā mukhe kānte karpūratilakopamaḥ //MU_6,89.85//",
    "GSP27moksop_u:18614": "sa kadācin munir meror guhāyāṃ dhyānam āsthitaḥ / adhityakāyāṃ bhūtānām adṛśyaś śāntamānasaḥ //MU_6,89.86//",
    "GSP27moksop_u:18615": "tatra hemataṭe gaṅgā vahaty urutaraṅgiṇī / merulakṣmyās sphuradrūpā bhāti hāralateva yā //MU_6,89.87//",
    "GSP27moksop_u:18616": "ekadā nāradamunir dhyānānte saritas taṭe / dhvanadvalayam aśrauṣīl līlākalakalāravam //MU_6,89.88//",
    "GSP27moksop_u:18617": "kim etad ity asau kiñcijjātaprāyakutūhalaḥ / helayālokayan nadyām apaśyal lalanāgaṇam //MU_6,89.89//",
    "GSP27moksop_u:18618": "rambhātilottamāprāyaṃ niryātaṃ jalalīlayā / krīḍantaṃ tyaktavasanaṃ deśe puruṣavarjite //MU_6,89.90//",
    "GSP27moksop_u:18619": "kāñcanāmbhojamukulasundarais stanamaṇḍalaiḥ / parivellitam anyo'nyaṃ phalaiḥ kāntadrumaṃ yathā //MU_6,89.91//",
    "GSP27moksop_u:18620": "drutahemarasāpūranirjharābhogabhāsuraiḥ / kurvantam ūrubhiḥ kāmamandirastambhavibhramam //MU_6,89.92//",
    "GSP27moksop_u:18621": "nirmalīkṛtacandreṇa vyāptavyomnā vilāsinā / lāvaṇyarasapūreṇa tarjayantam ivāpagām //MU_6,89.93//",
    "GSP27moksop_u:18622": "prākārair amarodyāne rathacakrair manobhuvaḥ / utpathārpitagaṅgāmbunitambataṭasetubhiḥ //MU_6,89.94//",
    "GSP27moksop_u:18623": "sarvatra dṛṣṭasarvāṅgaṃ viśvarūpam ivāsthitam / pratibimbitasarvārtham anyo'nyādarśatāṃ gatam //MU_6,89.95//",
    "GSP27moksop_u:18624": "kālakalpataror varṣaviṭapāt pakṣapallavāt / vividhartulatājālād dinaśrīkalikākulāt //MU_6,89.96//",
    "GSP27moksop_u:18625": "ālokapuṣparajaso jātād gaganakānane / sphurajjagatkhagavrātāt saptābdhyekālavālakāt //MU_6,89.97//",
    "GSP27moksop_u:18626": "māsastabakavṛnteṣu vṛddhiṃ yāntaṃ rasānvitam / uddhṛtyoddhṛtya sampūrṇaṃ cālitāmbhodapallavam //MU_6,89.98//",
    "GSP27moksop_u:18627": "ālolālakakeśākṣitārakādimadhuvratam / amṛtāpadvighātāya kośasañcayakāribhiḥ //MU_6,89.99//",
    "GSP27moksop_u:18628": "duṣprāpe bhūtasaṅghānāṃ vikasatkanakāmbuje / padmapallavasañchannaṃ guptaṃ meror guhāntare //MU_6,89.100//",
    "GSP27moksop_u:18629": "śītale svardhunītīre yatnotsṛṣṭamalaṃ puraḥ / candrabimbaphalāpūram ekatraivopasambhṛtam //MU_6,89.101//",
    "GSP27moksop_u:18630": "straiṇam ālokya tat kāntaṃ sahasaiva mano muneḥ / anāśritavivekāṃśaṃ babhūvānanditaṃ sphurat //MU_6,89.102//",
    "GSP27moksop_u:18631": "ānandavalite citte kṣubdhe prāṇānile sthite / babhūva tasya tuṣṭasya madanaskhalitaṃ tadā //MU_6,89.103//",
    "GSP27moksop_u:18632": "phalaṃ rasāpūrṇam iva grīṣmānta iva toyadaḥ / pratyagraḥ pādapaś chinnalatāvṛnta ivottamaḥ //MU_6,89.104//",
    "GSP27moksop_u:18633": "avaśyāyakaṇasyandī śaśāṅka iva vā muniḥ / bisaṃ dvidhā yātam iva galatsāraraso 'bhavat //MU_6,89.105//",
    "GSP27moksop_u:18634": "śikhidhvajaḥ: tādṛśo 'pi bahujño 'pi jīvanmukto 'py asau muniḥ / niriccho 'pi nirāstho 'pi nakiñcidupamo 'py alam //MU_6,89.106//",
    "GSP27moksop_u:18635": "sabāhyābhyantaraṃ nityam ākāśaviśado 'pi ca / nārado 'pi kathaṃ brahman madanaskhalito 'bhavat //MU_6,89.107//",
    "GSP27moksop_u:18636": "cūḍālā: sarvasyā eva rājendra bhūtajāter jagattraye / devāder api deho 'yaṃ dvayātmaivaṃ svabhāvataḥ //MU_6,89.108//",
    "GSP27moksop_u:18637": "ajñam astv atha vā tajjñaṃ yāvan mattaṃ śarīrakam / sarvam eva jagaty aṅga sukhaduḥkhamayaṃ smṛtam //MU_6,89.109//",
    "GSP27moksop_u:18638": "hṛdyādinā padārthena kenacid vardhate sukham / āloka iva dīpena mahāmbudhir ivendunā //MU_6,89.110//",
    "GSP27moksop_u:18639": "tucchādinā padārthena duḥkhaṃ kenacid eti hi / tamo meghapaṭeneva svabhāvo hy atra kāraṇam //MU_6,89.111//",
    "GSP27moksop_u:18640": "svarūpe nirmale satye nimeṣam api vismṛte / dṛśyam ullāsam āpnoti prāvṛṣīva payodharaḥ //MU_6,89.112//",
    "GSP27moksop_u:18641": "anāratānusandhānād anunmeṣam avistṛte / svarūpe nollasaty eṣa citi dṛśyapiśācakaḥ //MU_6,89.113//",
    "GSP27moksop_u:18642": "yathā tamaḥprakāśābhyām ahorātraṃ sthitiṃ gatam / tathaiva sukhaduḥkhābhyāṃ śarīraṃ sthitim āgatam //MU_6,89.114//",
    "GSP27moksop_u:18643": "ete hi sukhaduḥkhe dve janmakāraṇadarśanāt / ajñasya lagataś śuklapaṭakuṅkumavad dṛḍham //MU_6,89.115//",
    "GSP27moksop_u:18644": "tajjñasya tv aṅga lagato manāg api citer vaśāt / yathā śubhāśubhau rāgāv anākrāntāntarau maṇeḥ //MU_6,89.116//",
    "GSP27moksop_u:18645": "purassthavastvabhāvena rañjanāṃ sphaṭiko yathā / tajjñas tyajati he sādho jīvanmuktamatir muniḥ //MU_6,89.117//",
    "GSP27moksop_u:18646": "vastu saṃśleṣamātreṇa ghanaṃ rañjitacetasaḥ / gate 'pi vastuni dṛḍhaṃ durdhiyaḥ paritāpinaḥ //MU_6,89.118//",
    "GSP27moksop_u:18647": "gate 'pi kuṅkume bhastrā tadīyam anurañjanam / na jahāti yathā mūḍhas tathā viṣayarañjanam //MU_6,89.119//",
    "GSP27moksop_u:18648": "anenaiva krameṇaitau bandhamokṣau vyavasthitau / bhāvanātānavaṃ mokṣo bandho hi dṛḍhabhāvanam //MU_6,89.120//",
    "GSP27moksop_u:18649": "śikhidhvajaḥ: svotpattikāraṇaprāptau kathaṃ duḥkhaṃ sukhaṃ ca vā / abhyudetīti vada me dūrasthāyām api prabho //MU_6,89.121//",
    "GSP27moksop_u:18650": "atyudāram atīvācchaṃ bahvarthaṃ vacanaṃ tava / śrotuṃ tṛptiṃ na gacchāmi mayūro 'bhraraveṣv iva //MU_6,89.122//",
    "GSP27moksop_u:18651": "cūḍālā: svotpattikāraṇaṃ hṛdyaṃ vastv ādāyākṣapāṇibhiḥ / sukhasaṃvid iyaṃ bālā nūnam ullasati svataḥ //MU_6,89.123//",
    "GSP27moksop_u:18652": "hṛdgatā kṣobham āyātā jīvaṃ kuṇḍalinīgatam / somyam udbodhayaty antas siṃham abhraravo yathā //MU_6,89.124//",
    "GSP27moksop_u:18653": "prāṇāvapūritā nāḍīr jīva ākramati sphuran / samyaksekaprabuddhātmā raso drumalatā iva //MU_6,89.125//",
    "GSP27moksop_u:18654": "sukhaprabodhasañcāre duḥkhabodhagame tathā / jīvasya niyatā nāḍyaḥ pṛthag dehe sthitiṃ gatāḥ //MU_6,89.126//",
    "GSP27moksop_u:18655": "sukhitaḥ prasphuraty eṣa yāsu tāsu na duḥkhitaḥ / ye hi mārgās suveṣasya kuveṣasya na te śubhāḥ //MU_6,89.127//",
    "GSP27moksop_u:18656": "śikhidhvajaḥ: jīvas sadaiva sarvatra dehe tiṣṭhati vai kila / tasya duḥkhe sukhe vāpi niyataṃ sphuritaṃ kutaḥ //MU_6,89.128//",
    "GSP27moksop_u:18657": "cūḍālā: yāvatpramāṇaṃ jīvo 'yaṃ saṃśāmyaty aparisphuran / tāvatpramāṇam evainaṃ muktaṃ muktam avaihi vai //MU_6,89.129//",
    "GSP27moksop_u:18658": "yāvatpramāṇam adhikaṃ sphurati kṣubdhamārutam / tāvatpramāṇam evainaṃ baddhaṃ baddham avaihi me //MU_6,89.130//",
    "GSP27moksop_u:18659": "sukhaduḥkhakalāspando bandho jīvasya netaraḥ / tadabhāvo hi mokṣas syād bodhāt sampadyate ca saḥ //MU_6,89.131//",
    "GSP27moksop_u:18660": "sukhaduḥkhadaśe yāvad ānīte nendriyaiś śaṭhaiḥ / tāvat suptasamas somyo jīvas tiṣṭhati śāntavat //MU_6,89.132//",
    "GSP27moksop_u:18661": "sukham ālokya vā duḥkham akṣānītaṃ caladvapuḥ / samutphalati jīvo 'ntar dṛṣṭendur iva toyadhiḥ //MU_6,89.133//",
    "GSP27moksop_u:18662": "jīvaḥ kṣubhyati dṛṣṭena saṃvidāṅga sukhādinā / āmiṣeṇeva mārjāro maurkhyam evātra kāraṇam //MU_6,89.134//",
    "GSP27moksop_u:18663": "bodhena bodhyate jīva ātmajñānātmanātmanā / sukhaduḥkhādi nāstīti tenāsau yāti somyatām //MU_6,89.135//",
    "GSP27moksop_u:18664": "na sat sukhādi naitan me mudhā cāyam ahaṃ sthitaḥ / iti jīvaḥ prabuddho 'ntar nirvāṇaṃ yāti śāmyati //MU_6,89.136//",
    "GSP27moksop_u:18665": "sukhādivastv asadrūpam ity antarbodhasaṃvidā / na tadunmukhatāṃ yāti jīvaś śāmyati kevalam //MU_6,89.137//",
    "GSP27moksop_u:18666": "sarvam eva cidākāśaṃ brahmeti ghananiścaye / sthitiṃ yāte śamaṃ yāti jīvo nissnehadīpavat //MU_6,89.138//",
    "GSP27moksop_u:18667": "dīpavac chamam āyāti sukhādisnehasaṅkṣaye / sarvam ekam iti jñātvā jīvo dvitvāvibhāvanāt //MU_6,89.139//",
    "GSP27moksop_u:18668": "sarvam ākāśam eveti buddhvā ksobhaṃ na gacchati / jīvaś śūnyena śūnyasya kaḥ kila kṣobhavibhramaḥ //MU_6,89.140//",
    "GSP27moksop_u:18669": "jīvenedṛgvidhenaivaṃ yad ā prathamasargataḥ / svayaṃ saṃvidito mārgas tenaivādyāpi gacchati //MU_6,89.141//",
    "GSP27moksop_u:18670": "śikhidhvajaḥ: sukhasañcārayogyāsu jīve sarati nāḍiṣu / devaputra bhavaty etad vīryavicyavanaṃ katham //MU_6,89.142//",
    "GSP27moksop_u:18671": "cūḍālā: jīvaḥ kṣubdhayati kṣubdhaḥ prāṇādipavanāvalīm / saṃvidājñāṃśamātreṇa senām iva mahīpatiḥ //MU_6,89.143//",
    "GSP27moksop_u:18672": "vātaspandena medo'ntar majjāsāraś ca svasthitim / tyajaty ambvabhrasaugandhyarajaḥpattratṛṇādi va //MU_6,89.144//",
    "GSP27moksop_u:18673": "calitaṃ vastv adho yāti vāryādi dahanādi kham / dehān nāḍīpraṇālena śukraṃ yāti bahissthitim //MU_6,89.145//",
    "GSP27moksop_u:18674": "śikhidhvajaḥ: devaputra mahājño 'si vetsi pūrvāparaṃ sthiteḥ / jñāyase vacanād eva svabhāvo hi kim ucyate //MU_6,89.146//",
    "GSP27moksop_u:18675": "cūḍālā: ādisarge yathā yad yat sphuritaṃ brahma brahmaṇi / ghaṭāvaṭapaṭādyātma tathaivādyāpi ca sthitam //MU_6,89.147//",
    "GSP27moksop_u:18676": "kākatālīyavad vāribudbudotpattināśavat / ghuṇākṣaravad ucchūnaṃ taṃ svabhāvaṃ vidur budhāḥ //MU_6,89.148//",
    "GSP27moksop_u:18677": "asmin svabhāvavaśato jagati prarūḍhe dehās sphuranti vividhā vividhāvikārāḥ / prakṣīṇavāsanatayā na bhavanti kecid bhūyo bhavanti ca punas tv itare ghanāsthāḥ //MU_6,89.149//",
    "GSP27moksop_u:18678": "sukhavicārayogopadeśo nāma sargaḥ",
    "GSP27moksop_u:18679": "navatitamas sargaḥ",
    "GSP27moksop_u:18680": "cūḍālā: ātmasvabhāvavaśato jātaṃ jagad idaṃ mahat / sthitiṃ vāsanayābhyetya dharmādharmavaśe sthitam //MU_6,90.1//",
    "GSP27moksop_u:18681": "vāsanāṃśaṃ samānīya dharmādharmair na gṛhyate / tato na jāyate mukta iti no darśanaṃ mune //MU_6,90.2//",
    "GSP27moksop_u:18682": "śikhidhvajaḥ: atyudāraṃ mahārthaṃ ca vakṣi tvaṃ vadatāṃ vara / anubhūtim upārūḍhaṃ gūḍhaṃ ca paramārthavat //MU_6,90.3//",
    "GSP27moksop_u:18683": "tvadvākyavibhavenādya śrutenānena sundara / pītenevendunā rāhur antar yāto 'smi śītatām //MU_6,90.4//",
    "GSP27moksop_u:18684": "tat samāsena tāṃ tāvad ātmotpattiṃ vadāśu me / tataś śroṣyāmi yatnena jñānagarbhāṃ giraṃ tava //MU_6,90.5//",
    "GSP27moksop_u:18685": "tena padmajaputreṇa muninā nāradena tat / kva kṛtaṃ vīryam āryeṇa kathayārya yathāsthitam //MU_6,90.6//",
    "GSP27moksop_u:18686": "cūḍālā: tato nibadhnatā tena manomattamataṅgajam / vivekavipulālāne śuddhabuddhivaratrayā //MU_6,90.7//",
    "GSP27moksop_u:18687": "tad vīryaṃ kalpakālāgnigalitendudravopamam / rasānāṃ pāratādīnāṃ divyānām anujaṃ navam //MU_6,90.8//",
    "GSP27moksop_u:18688": "muninā pārśvage kumbhe sphāṭike visaradrucau / adrute vidrutākāraṃ candre candram ivārpitam //MU_6,90.9//",
    "GSP27moksop_u:18689": "ratnaśailair vṛtaḥ kāntais tale pārśveṣu cābhitaḥ / gambhīrakukṣis sudṛḍhaś cācalāhananakṣamaḥ //MU_6,90.10//",
    "GSP27moksop_u:18690": "saṅkalpitena kṣīreṇa sa kumbhas tena pūritaḥ / amṛtāpūrabhinnena vidhinevāmṛtārṇavaḥ //MU_6,90.11//",
    "GSP27moksop_u:18691": "tatra māsaṃ gato vṛddhiṃ munimantrāhutikramaiḥ / amṛtātmā śubho garbha indor indur ivānujaḥ //MU_6,90.12//",
    "GSP27moksop_u:18692": "induṃ māsa ivāpūrṇaṃ māsena suṣuve ghaṭaḥ / garbhaṃ kamalapattrākṣaṃ prasūnam iva mādhavaḥ //MU_6,90.13//",
    "GSP27moksop_u:18693": "paripūrṇasamastāṅgaḥ kumbhād garbhas sa niryayau / indus sūkṣmād ivāmbhodher aparaḥ kṣayavarjitaḥ //MU_6,90.14//",
    "GSP27moksop_u:18694": "dinaiḥ katipayair eva vṛddhim abhyājagāma saḥ / aprameyāṅgasaundaryaś śuklapakṣe śaśī yathā //MU_6,90.15//",
    "GSP27moksop_u:18695": "sarvasaṃskārasampanne sa tasmin nārado muniḥ / bhāṇḍād bhāṇḍa ivāśeṣaṃ vidyādhanam ayojayat //MU_6,90.16//",
    "GSP27moksop_u:18696": "dinaiḥ katipayair eva vijñātāśeṣavāṅmayam / cakārainaṃ munivaraḥ pratibimbam ivātmanaḥ //MU_6,90.17//",
    "GSP27moksop_u:18697": "tenārājata putreṇa muninā munināyakaḥ / ratnādrau pratibimbena sadyodita ivoḍurāṭ //MU_6,90.18//",
    "GSP27moksop_u:18698": "athainaṃ putram ādāya brahmalokaṃ sa nāradaḥ / jagāma tatra pitaraṃ brahmāṇaṃ cābhyavādayat //MU_6,90.19//",
    "GSP27moksop_u:18699": "kṛtābhivādanaṃ brahmā pautram ādāya taṃ tadā / abhivāditavedādiṃ svayam aṅke nyaveśayat //MU_6,90.20//",
    "GSP27moksop_u:18700": "athāśīrvādamātreṇa sarvajñaṃ jñānapāragam / pautraṃ taṃ kumbhanāmānaṃ cakāra kamalodbhavaḥ //MU_6,90.21//",
    "GSP27moksop_u:18701": "sādho so 'yam ahaṃ pautraḥ kumbho 'haṃ padmajanmanaḥ / putro 'haṃ nāradamuneḥ kumbhanāmāsmi kumbhajaḥ //MU_6,90.22//",
    "GSP27moksop_u:18702": "nivasāmy abjajapure pitrā saha yathāsukham / catvāras suhṛdo vedā mama līlā vilāsinī //MU_6,90.23//",
    "GSP27moksop_u:18703": "mātṛṣvasā me gāyatrī mātā mama sarasvatī / brahmaloke mama gṛhaṃ pautras tatrāsmi susthitaḥ //MU_6,90.24//",
    "GSP27moksop_u:18704": "yathākāmam aśeṣāṇi jaganti viharāmy aham / līlayā paripūrṇatvān na tu kāryeṇa kenacit //MU_6,90.25//",
    "GSP27moksop_u:18705": "rājarṣe tena me pādau patato me na bhūtale / rajas spṛśati nāṅgāni glāniṃ nāyāti me vapuḥ //MU_6,90.26//",
    "GSP27moksop_u:18706": "adyākāśapathā gacchan dṛṣṭavāṃs tvām ahaṃ puraḥ / iha tenāgato 'smy aṅga sarvaṃ kathitavān iti //MU_6,90.27//",
    "GSP27moksop_u:18707": "eṣo 'ham ity akhilam eva yathānubhūtaṃ te varṇitaṃ nanu mayā vanavāsatajjña / santo hy asaṅkathanam āryasamāgameṣu nindanty alaṃ subhaga saṃvyavahāradakṣāḥ //MU_6,90.28//",
    "GSP27moksop_u:18708": "vālmīkiḥ: ity uktavaty atha munau divaso jagāma sāyantanāya vidhaye 'stam ino jagāma / snātuṃ sabhā kṛtanamaskaraṇā jagāma śyāmākṣaye ravikaraiś ca sahājagāma //MU_6,90.29//",
    "GSP27moksop_u:18709": "kumbhajanmakathanaṃ nāma sargaḥ",
    "GSP27moksop_u:18710": "ekanavatitamas sargaḥ",
    "GSP27moksop_u:18711": "śikhidhvajaḥ: sarge sphuradbhir matpuṇyair manye sampreṣito bhavān / alakṣyais sambhṛtair adrau prāvṛḍvātair ivāmbudaḥ //MU_6,91.1//",
    "GSP27moksop_u:18712": "adya tiṣṭhāmy ahaṃ sādho dhanyānāṃ dhuri dharmataḥ / amṛtasyandavacasā yat tvayāsmi samāgataḥ //MU_6,91.2//",
    "GSP27moksop_u:18713": "na kecana tathā bhāvāś cetaś śītalayanti me / rājyalābhādayo 'py ete yathā sādhusamāgamaḥ //MU_6,91.3//",
    "GSP27moksop_u:18714": "nirargalatayā yatra sāmyam eva vijṛmbhate / muktarāgādimananaṃ tan na kasya sukhāvaham //MU_6,91.4//",
    "GSP27moksop_u:18715": "vasiṣṭhaḥ: evaṃvādina evāsya vākyam ākṣipya bhūpateḥ / bhūyaḥ provāca cūḍālā munidārakarūpiṇī //MU_6,91.5//",
    "GSP27moksop_u:18716": "cūḍālā: āstām eṣā kathā tāvat sarvaṃ te varṇitaṃ mayā / tvaṃ me kathaya he sādho kas tvam adrau karoṣi kim //MU_6,91.6//",
    "GSP27moksop_u:18717": "kiyatparyavasāneyaṃ tava vā vanavāsitā / satyaṃ kathaya nāsatyaṃ vaktuṃ jānāti tāpasaḥ //MU_6,91.7//",
    "GSP27moksop_u:18718": "śikhidhvajaḥ: devaputro 'si jānāsi sarvam eva yathāsthitam / lokavṛttāntatajjño 'si kim anyat kathayāmy aham //MU_6,91.8//",
    "GSP27moksop_u:18719": "saṃsārabhayabhītatvān nivasāmi vanāntare / jānato 'pi hi hāsāya kathayāmy eva te manāk //MU_6,91.9//",
    "GSP27moksop_u:18720": "śikhidhvajo 'haṃ bhūpālas tyaktvā rājyam iha sthitaḥ / bhṛśaṃ bhīto 'smi tattvajña saṃsṛtau janmanaḥ punaḥ //MU_6,91.10//",
    "GSP27moksop_u:18721": "punas sukhaṃ punar duḥkhaṃ punar maraṇajanmanī / bhavatas tena tapye 'haṃ sarvajña vanavīthiṣu //MU_6,91.11//",
    "GSP27moksop_u:18722": "bhramann api digantāṃś ca carann api paraṃ tapaḥ / nāsādayāmi viśrāntim ekāṃ nidhim ivādhanaḥ //MU_6,91.12//",
    "GSP27moksop_u:18723": "apattro 'py aphalo 'py eko nīraso 'py astasaṅgatiḥ / śuṣyāmy eva vane sādho ghuṇakṣuṇṇa iva drumaḥ //MU_6,91.13//",
    "GSP27moksop_u:18724": "imām akhaṇḍitāṃ samyak kriyāṃ sampādayann api / duḥkhād gacchāmi duḥkhaugham amṛtaṃ me viṣaṃ sthitam //MU_6,91.14//",
    "GSP27moksop_u:18725": "cūḍālā: pitāmaham ahaṃ pūrvaṃ kadācit pṛṣṭavān idam / yat kriyājñānayor ekaṃ śreyas tad brūhi me vibho //MU_6,91.15//",
    "GSP27moksop_u:18726": "brahmā: jñānaṃ hi paramaṃ śreyaḥ ka ivaitan na vetty alam / kālātivāhanāyaiva vinodāyocitā kriyā //MU_6,91.16//",
    "GSP27moksop_u:18727": "alabdhajñānadṛṣṭīnāṃ kriyāmutra parāyaṇam / yasya nāsty ambaraṃ paṭṭaṃ kambalaṃ kiṃ tyajaty asau //MU_6,91.17//",
    "GSP27moksop_u:18728": "vāsanāmātrasāratvād ajñasya saphalāḥ kriyāḥ / sarvā evāphalā jñasya vāsanāmātrasaṅkṣayāt //MU_6,91.18//",
    "GSP27moksop_u:18729": "sarvā hi vāsanābhāve prayānty aphalatāṃ kriyāḥ / suśubhāḥ phalavatyo 'pi sekābhāve latā iva //MU_6,91.19//",
    "GSP27moksop_u:18730": "ṛtvantare yathā yāti vilayaṃ pūrvam ārtavam / tathaiva vāsanānāśe nāśam eti kriyāphalam //MU_6,91.20//",
    "GSP27moksop_u:18731": "na svabhāvena phalati yathā śaralatā phalam / kriyā nirvāsanāmutra phalaṃ phalati no tathā //MU_6,91.21//",
    "GSP27moksop_u:18732": "sayakṣavāsano bālo yakṣaṃ paśyati nānyathā / saduḥkhavāsano mūḍho duḥkhaṃ paśyati nānyathā //MU_6,91.22//",
    "GSP27moksop_u:18733": "ākārabhāsurāpy uccair na dadāti phalaṃ kriyā / śubhāśubhā ca tajjñasya phullā śaralatā yathā //MU_6,91.23//",
    "GSP27moksop_u:18734": "vāsanā ceha nāsty eva svāhaṅkārādirupiṇī / asatyaivoditā maurkhyān marubhūmāv ivāmbudhīḥ //MU_6,91.24//",
    "GSP27moksop_u:18735": "yasya maurkhyaṃ kṣayaṃ yātaṃ sarvaṃ brahmeti bhāvanāt / nodeti vāsanā tasya prājñasyevāmbudhīr marau //MU_6,91.25//",
    "GSP27moksop_u:18736": "vāsanāmātrasantyāgāj jarāmaraṇavarjitam / padaṃ prāpnoti jīvo 'ntar bhūyojanmavivarjitam //MU_6,91.26//",
    "GSP27moksop_u:18737": "savāsanaṃ mano jñānaṃ jñeyaṃ nirvāsanaṃ manaḥ / jñānena jñeyatām etya punar jīvo na jāyate //MU_6,91.27//",
    "GSP27moksop_u:18738": "cūḍālā: jñānam eva paraṃ śreya iti brahmādayo 'pi te / prāhur mahānto rājarṣe tvaṃ kim ajñānavān sthitaḥ //MU_6,91.28//",
    "GSP27moksop_u:18739": "itaḥ kamaṇḍalur ito daṇḍakāṣṭham ito bṛsī / ity anarthavilāse 'smin ramase kiṃ mahīpate //MU_6,91.29//",
    "GSP27moksop_u:18740": "ko 'haṃ katham idaṃ jātaṃ kathaṃ śāmyati ceti bhoḥ / rājan nāvekṣase kasmāt kim ajña iva tiṣṭhasi //MU_6,91.30//",
    "GSP27moksop_u:18741": "kathaṃ bandhaḥ kathaṃ mokṣa iti praśnān udāharan / parāvaravidāṃ pādān kasmād aṅga na sevase //MU_6,91.31//",
    "GSP27moksop_u:18742": "dusspandasaṃvidā śailakoṭare kriyayānayā / jīvitaṃ kṣapayan kiṃ tvaṃ śilākīṭavad āsthitaḥ //MU_6,91.32//",
    "GSP27moksop_u:18743": "sādhūnāṃ samadṛṣṭīnāṃ paripraśnena sevayā / saṅgamena ca sā yuktir labhyate mucyate yayā //MU_6,91.33//",
    "GSP27moksop_u:18744": "mā narādhamavad grāsaṃ bhuñjāno vanakoṭare / tiṣṭhāvaṣṭabdhaduśceṣṭo dharāvivarakīṭavat //MU_6,91.34//",
    "GSP27moksop_u:18745": "vasiṣṭhaḥ: kāntayā devarūpiṇyā tayaivaṃ pratibodhitaḥ / asrupūrṇamukho vākyaṃ śikhidhvaja uvāca ha //MU_6,91.35//",
    "GSP27moksop_u:18746": "śikhidhvajaḥ: aho 'vabodhito 'smy adya cirāt surasuta tvayā / maurkhyād āryasamāsaṅgamukto 'ham avasaṃ vane //MU_6,91.36//",
    "GSP27moksop_u:18747": "aho nu me kṣayaṃ yātaṃ mohadhvāntam aśeṣataḥ / yat tvam evaṃ samāgatya samprabodhayasīha mām //MU_6,91.37//",
    "GSP27moksop_u:18748": "gurus tvaṃ me pitā tvaṃ me mitraṃ tvaṃ me varānana / śiṣyo namaskaromy agre pādau tava kṛpāṃ kuru //MU_6,91.38//",
    "GSP27moksop_u:18749": "yad udāratamaṃ vetsi yasmiñ jñāte na śocyate / bhavāmi nirvṛto yena tad brahmopadiśāśu me //MU_6,91.39//",
    "GSP27moksop_u:18750": "ghaṭajñānādayo jñānavibhavās santy anekaśaḥ / jñānānāṃ paramaṃ jñānaṃ katarat tārakaṃ bhavet //MU_6,91.40//",
    "GSP27moksop_u:18751": "cūḍālā: yady upādeyavākyo 'haṃ rājarṣe tad vadāmi te / yathājñānam idaṃ kiñcin na vakṣye sthāṇukākavat //MU_6,91.41//",
    "GSP27moksop_u:18752": "anupādeyavākyasya vaktuḥ pṛṣṭasya līlayā / phalanty aphalatāṃ vācas tamasīvākṣisaṃvidaḥ //MU_6,91.42//",
    "GSP27moksop_u:18753": "śikhidhvajaḥ: yad vakṣi tad anuṣṭheyaṃ mayā vidhir iva śruteḥ / avikāritam evāśu satyam etad vrataṃ mama //MU_6,91.43//",
    "GSP27moksop_u:18754": "cūḍālā: yathā bālaḥ pitur vākyaṃ muktahetūpapādanam / ādatte hi tathaivedaṃ gṛhāṇa tvaṃ vaco mama //MU_6,91.44//",
    "GSP27moksop_u:18755": "śravaṇānantaraṃ buddhyā śubham ity eva bhāvayan / śṛṇu gītam iva tyaktvā hetvarthitvaṃ vaco mama //MU_6,91.45//",
    "GSP27moksop_u:18756": "svacaritasadṛśaṃ tavodayantyāś cirasamayena vibodhanaṃ ca buddheḥ / bhavabhayabhiduraṃ mahākavīnāṃ śṛṇu kathayāmi yathākramaṃ manojñam //MU_6,91.46//",
    "GSP27moksop_u:18757": "śikhidhvajāvabodhanaṃ nāma sargaḥ",
    "GSP27moksop_u:18758": "dvinavatitamas sargaḥ",
    "GSP27moksop_u:18759": "cūḍālā: asti kaścit pumāñ śrīmān sthānaṃ nityaviruddhayoḥ / guṇalakṣmyor aśeṣeṇa yathābdhir vaḍavāmbunoḥ //MU_6,92.1//",
    "GSP27moksop_u:18760": "kalāvāñ śāstrakuśalo vyavahāre vicakṣaṇaḥ / sarvasaṅkalpasīmāntaṃ na tu jānāty ajaṃ padam //MU_6,92.2//",
    "GSP27moksop_u:18761": "anantayatnasaṃsādhye sa cintāmaṇisādhane / pravṛtto vāḍavo vahnir abdhisaṃśoṣaṇe yathā //MU_6,92.3//",
    "GSP27moksop_u:18762": "tasya yatnena mahatā kālenādhyavasāyinaḥ / siddhaś cintāmaṇiḥ kiṃ vā na sidhyaty unnatātmanām //MU_6,92.4//",
    "GSP27moksop_u:18763": "pravṛttim udyamaṃ prajñāṃ prayuṅkte ced akhedavān / akiñcano 'pi śakratvaṃ tad avāpnoty avighnataḥ //MU_6,92.5//",
    "GSP27moksop_u:18764": "maṇim agre sthitaṃ prāptaṃ hastaprāpyaṃ dadarśa saḥ / meror udayaśṛṅgastho munir indum ivoditam //MU_6,92.6//",
    "GSP27moksop_u:18765": "babhūva maṇirājendre na tu niścayavān asau / rājye jhagiti samprāpte sudīna iva pāmaraḥ //MU_6,92.7//",
    "GSP27moksop_u:18766": "idaṃ sañcintayām āsa manasā smayaśālinā / samprāptopekṣayā dīrghaduḥkhasambhramabhāvinā //MU_6,92.8//",
    "GSP27moksop_u:18767": "ayaṃ maṇir maṇir nāyaṃ maṇiś cet tad bhaven na saḥ / spṛśāmi na spṛśāmy enaṃ kadācit sparśato vrajet //MU_6,92.9//",
    "GSP27moksop_u:18768": "naitāvataiva kālena maṇīndraḥ kila sidhyati / yatnenājīvitāntena sidhyatīty āgamakramaḥ //MU_6,92.10//",
    "GSP27moksop_u:18769": "kriyānikūṇitenākṣṇā lolālātatalopamam / ratnālokaṃ prapaśyāmi dvicandratvam iva bhramāt //MU_6,92.11//",
    "GSP27moksop_u:18770": "kuta etāvatī sphītā bhāgyasampan mamātatā / adhunaiva yad āpnomi maṇīndraṃ sarvasiddhidam //MU_6,92.12//",
    "GSP27moksop_u:18771": "kecid eva mahāntas te mahābhāgyā bhavanti hi / yeṣām alpena kālena prayānty abhimukhaṃ śriyaḥ //MU_6,92.13//",
    "GSP27moksop_u:18772": "aham alpatapās sādhur varāko mānuṣaḥ kila / siddhayaḥ katham āyānti mām abhāgyaikabhājanam //MU_6,92.14//",
    "GSP27moksop_u:18773": "evaṃ vikalpasaṅkalpaiś ciram ajñaḥ parāmṛśan / na maṇigrahaṇe yatnam akaron maurkhyamohitaḥ //MU_6,92.15//",
    "GSP27moksop_u:18774": "na yadā yena labdhavyaṃ na tat prāpnoty asau tadā / cintāmaṇir avāpto 'pi durdhiyā helayojjhitaḥ //MU_6,92.16//",
    "GSP27moksop_u:18775": "iti tasmin sthite yāto maṇir uḍḍīya siddhayaḥ / tyajanti hy avamantāraṃ śarā guṇam ivojjhitāḥ //MU_6,92.17//",
    "GSP27moksop_u:18776": "hṛtvā prāksampadaḥ puṃsas sa yātas siddhayaḥ kila / āgatās samprayacchanti sarvaṃ yātā haranty alam //MU_6,92.18//",
    "GSP27moksop_u:18777": "pumān bhūyaḥ kriyāyatnaṃ cakre ratnendrasādhane / nodvijante hi kāryeṣu janā adhyavasāyinaḥ //MU_6,92.19//",
    "GSP27moksop_u:18778": "dadarśātha kacadrūpaṃ kācakhaṇḍam apaṇḍitaḥ / hasadbhir vañcakais siddhaiḥ puras tyaktam alakṣitaiḥ //MU_6,92.20//",
    "GSP27moksop_u:18779": "ayaṃ cintāmaṇir iti mūḍhas tasmin sa vastutām / bubudhe mohito hy ajño mṛdaṃ hemeti paśyati //MU_6,92.21//",
    "GSP27moksop_u:18780": "aṣṭau ṣaṣṭiṃ dviṣan mitraṃ rajjuṃ sarpaṃ sthalaṃ jalam / candrau dvau kurute citte śiśor moho 'mṛtaṃ viṣam //MU_6,92.22//",
    "GSP27moksop_u:18781": "taṃ dagdhamaṇim ādāya prāktanīṃ sa śriyaṃ jahau / sarvaṃ cintāmaṇer asmāt prāpyate kiṃ dhanair iti //MU_6,92.23//",
    "GSP27moksop_u:18782": "deśo 'yam asukho rūkṣo janaiḥ pāpibhir āvṛtaḥ / kiṃ tad gehaṃ hataprāyaṃ ke nāma mama bandhavaḥ //MU_6,92.24//",
    "GSP27moksop_u:18783": "dūraṃ gatvā yathākāmaṃ sukhaṃ tiṣṭhāmi sampadā / ity ādāya maṇiṃ mūḍhaś śūnyaṃ kānanam āyayau //MU_6,92.25//",
    "GSP27moksop_u:18784": "tatra kācadalenāsau tena tām āpadaṃ yayau / kajjalādrer iva niśā maurkhyasyaivāṅga yā samā //MU_6,92.26//",
    "GSP27moksop_u:18785": "duḥkhāni maurkhyavibhavena bhavanti yāni naivāpadā na ca jarāmaraṇena tāni / sarvāpadāṃ śirasi tiṣṭhati maurkhyam ekaṃ kṛṣṇaṃ janasya vapuṣām iva keśajālam //MU_6,92.27//",
    "GSP27moksop_u:18786": "cintāmaṇyupākhyānaṃ nāma sargaḥ",
    "GSP27moksop_u:18787": "trinavatitamas sargaḥ",
    "GSP27moksop_u:18788": "cūḍālā: athemam aparaṃ ramyaṃ vṛttāntaṃ śṛṇu bhūpate / paraṃ prabodhanaṃ buddhes sādho sadṛśam ātmanaḥ //MU_6,93.1//",
    "GSP27moksop_u:18789": "asti vindhyavane hastī mahāyūthapayūthapaḥ / agastyaruddhayā vṛddhyā vindhyenevaidhitas svataḥ //MU_6,93.2//",
    "GSP27moksop_u:18790": "vajrāśriviṣamau dīrghau stas tasya daśanau śitau / kalpānalaśikhātulyau sumerūnmūlanakṣamau //MU_6,93.3//",
    "GSP27moksop_u:18791": "sa baddho lohajālena hastipena cchalāditaḥ / munīndreṇeva vindhyādrir upendreṇeva vā baḍiḥ //MU_6,93.4//",
    "GSP27moksop_u:18792": "nibaddho yantraṇāpāśaśastrakumbhārpito gajaḥ / tāṃ jagāma vyathāṃ vīro na vāggocaram eti yā //MU_6,93.5//",
    "GSP27moksop_u:18793": "ripau hastipake dūrād guptaṃ paśyati vāraṇaḥ / ayassamudgake tasmin nināya divasatrayam //MU_6,93.6//",
    "GSP27moksop_u:18794": "khedān nigaḍanirbhedayatnavān sa jhaṇajjhaṇam / cakāra kiṅkiṇīkvāṇam upodghātai ratho yathā //MU_6,93.7//",
    "GSP27moksop_u:18795": "dantābhyāṃ yatnatas tābhyāṃ muhūrtadvitayena saḥ / babhañja śṛṅkhalājālaṃ svargārgaḍam ivāsuraḥ //MU_6,93.8//",
    "GSP27moksop_u:18796": "taṃ tasya nigaḍacchedam apaśyad dūrato ripuḥ / baḍes svargāvadalanaṃ harir merutaṭād iva //MU_6,93.9//",
    "GSP27moksop_u:18797": "tasyāvacchinnapāśasya mūrdhni tālataro ripuḥ / papātākramatas svargaṃ harir meror baḍer iva //MU_6,93.10//",
    "GSP27moksop_u:18798": "sa patan pādapān mohād aprāpya kariṇaś śiraḥ / papātordhvyāṃ phalaṃ pakvaṃ vātāhatam ivākulaḥ //MU_6,93.11//",
    "GSP27moksop_u:18799": "taṃ puraḥ patitaṃ dṛṣṭvā mahebhaḥ karuṇāṃ yayau / sphuratsphāraguṇās santas santi tiryaggatāv api //MU_6,93.12//",
    "GSP27moksop_u:18800": "patitaṃ dalayāmīti kiṃ nāma mama pauruṣam / vāraṇo 'pīti kalayan na jaghāna ca taṃ ripum //MU_6,93.13//",
    "GSP27moksop_u:18801": "kevalaṃ nigaḍavyūhaṃ vidāryāśu jagāma ha / vitataṃ setum utsārya vipulaugha ivāmbhasaḥ //MU_6,93.14//",
    "GSP27moksop_u:18802": "tam anādṛtya mātaṅgo bhaṅktvā jālaṃ javād yayau / vidārya meghasaṅghātaṃ nabhasīva divākaraḥ //MU_6,93.15//",
    "GSP27moksop_u:18803": "gate gaje samuttasthau hastipas svasthadehadhīḥ / gajenaiva samaṃ tasya vyathā dūrataraṃ gatā //MU_6,93.16//",
    "GSP27moksop_u:18804": "prottālatālaviṭapāt sa tathā patito 'pi san / na bhedam āpa durbhedā manye dehā durātmanām //MU_6,93.17//",
    "GSP27moksop_u:18805": "vardhate prāvṛṣīvābdaḥ kukāryeṣv asatāṃ balam / atīvāsīt samutsāhī sa gajākramaṇe tadā //MU_6,93.18//",
    "GSP27moksop_u:18806": "vāraṇārir asiṃho 'sau gatebho duḥkham āyayau / āgatyopagate 'ntardhiṃ nidhāna iva nirdhanaḥ //MU_6,93.19//",
    "GSP27moksop_u:18807": "so 'nviyeṣa gajaṃ yatnād gulmakāntaritaṃ vane / payodapihitaṃ bhoktuṃ rāhur indum ivāmbare //MU_6,93.20//",
    "GSP27moksop_u:18808": "cireṇālabhatebhendraṃ kasmiṃścit kānane sthitam / viśrāmyantaṃ tarutale samarād iva nirgatam //MU_6,93.21//",
    "GSP27moksop_u:18809": "atha yatra sthito nāgas tatra tadbandhanakṣamam / parayā rājasāmagryā gajalampaṭarūpayā //MU_6,93.22//",
    "GSP27moksop_u:18810": "sa khātavalayaṃ cakre hastipaḥ kānane navam / sarvadikkaṃ vidhir bhūmau samudravalayaṃ yathā //MU_6,93.23//",
    "GSP27moksop_u:18811": "upary asthagayaj jīrṇalataughena sa taṃ śaṭhaḥ / śūnyaṃ tanvabhrajālena śaratkāla ivāmbaram //MU_6,93.24//",
    "GSP27moksop_u:18812": "dinaiḥ katipayair eva vāraṇo viharan vane / tasmin nipatitaḥ khāte śuṣkābdhāv iva parvataḥ //MU_6,93.25//",
    "GSP27moksop_u:18813": "vrajan sarpākṛtau kūpe pātālatalabhīṣaṇe / khāte śuṣkābdhikhātābhe gajaratnasamudgake //MU_6,93.26//",
    "GSP27moksop_u:18814": "iti bhūyo dṛḍhaṃ baddhas tena hastipakena saḥ / tiṣṭhaty adyāpi duḥkhena bhūsadmani yathā baḍiḥ //MU_6,93.27//",
    "GSP27moksop_u:18815": "ahaniṣyat puraivāsau yady agropagataṃ ripum / tan nālapsyata tad duḥkhaṃ gajaḥ khātanibandhanam //MU_6,93.28//",
    "GSP27moksop_u:18816": "maurkhyād āgāminaṃ kālaṃ vartamānakriyākramaiḥ / aśodhayan naro duḥkhaṃ yāti vindhyagajo yathā //MU_6,93.29//",
    "GSP27moksop_u:18817": "mukto 'smi śastranigaḍād iti tuṣṭo 'pi vāraṇaḥ / dūrastho 'pi punar baddho maurkhyaṃ kveva na bādhate //MU_6,93.30//",
    "GSP27moksop_u:18818": "maurkhyaṃ nibandhanam avaihi paraṃ mahātman bandho na bandha iha cetasi tadviyukte / ātmodaye trijagad ātmamayaṃ samastam aśve sthitasya sahayā nanu sarvabhūmiḥ //MU_6,93.31//",
    "GSP27moksop_u:18819": "gajopākhyānaṃ nāma sargaḥ",
    "GSP27moksop_u:18820": "caturnavatitamas sargaḥ",
    "GSP27moksop_u:18821": "śikhidhvajaḥ: maṇisādhanavanyebhabandhanādy amarātmaja / sūcitaṃ satkathājālaṃ punar me prakaṭīkuru //MU_6,94.1//",
    "GSP27moksop_u:18822": "cūḍālā: vākyārthadṛṣṭer niṣpattyā hṛdgṛhe cittabhittiṣu / śṛṇuṣva satkathācitraṃ citram unmīlayāmi te //MU_6,94.2//",
    "GSP27moksop_u:18823": "yo 'sau śāstrārthakuśalas tattvajñāne tv apaṇḍitaḥ / ratnasaṃsādhane proktas sa tvam eva mahīpate //MU_6,94.3//",
    "GSP27moksop_u:18824": "tajjño bhavasi śāstreṣu ravir merutaṭeṣv iva / tattvajñāne tu viśrānto na tvaṃ dṛṣad ivāmbare //MU_6,94.4//",
    "GSP27moksop_u:18825": "viddhi cintāmaṇiṃ sādho sarvatyāgam akṛtrimam / tam antaṃ sarvaduḥkhānāṃ saṃsādhayasi śuddhadhīḥ //MU_6,94.5//",
    "GSP27moksop_u:18826": "sarvatyāgena śuddhena sarvam āsādyate 'nagha / sarvatyāgo hi sāmrājyaṃ kiṃ cintāmaṇinā bhavet //MU_6,94.6//",
    "GSP27moksop_u:18827": "siddhas sa sarvasantyāgas sādho saṃsādhitas tava / kharvīkurvañ jagadbhūtiṃ vindhyasyātmodayo yathā //MU_6,94.7//",
    "GSP27moksop_u:18828": "santyaktaṃ bhavatā rājyaṃ sadāradhanabāndhavam / brahmaṇeva jagatsargavyāpāras svaniśāgame //MU_6,94.8//",
    "GSP27moksop_u:18829": "svadeśasyātidūrastham āgato 'sīmam āśramam / bhuvo 'ntam iva viśrāntyai vainateyas sakacchapaḥ //MU_6,94.9//",
    "GSP27moksop_u:18830": "kevalaṃ sarvasantyāge śeṣitāhammatis tvayā / mṛṣṭākhilakalaṅkena svasattevānilena khe //MU_6,94.10//",
    "GSP27moksop_u:18831": "manomātre hṛdas tyakte yāvat te yāti pūrṇatām / tyāgas tāvad vikalpas tvāṃ kham ambuda ivāvṛṇot //MU_6,94.11//",
    "GSP27moksop_u:18832": "nāyaṃ sa paramānandas sarvatyāgo mahodayaḥ / ko 'py uccair anya evāsau cirasādhyo mahān iti //MU_6,94.12//",
    "GSP27moksop_u:18833": "cintayeti gate vṛddhiṃ saṅkalpagrahaṇe śanaiḥ / vātyayeva vanaspande tyāgaḥ proḍḍīya te gataḥ //MU_6,94.13//",
    "GSP27moksop_u:18834": "tyāgitā syāt kutas tasya cintām apy āvṛṇoti yaḥ / pavanaspandayuktasya nisspandatvaṃ kutas taroḥ //MU_6,94.14//",
    "GSP27moksop_u:18835": "cintaiva cittam ity āhus saṅkalpetaranāmakam / tasyām eva sphurantyāṃ tu cittaṃ tyaktaṃ kathaṃ bhavet //MU_6,94.15//",
    "GSP27moksop_u:18836": "citte gṛhīte trijagajjālabījakaṇe kṣaṇāt / kathaṃ sampadyate sādho sarvatyāgo nirañjanaḥ //MU_6,94.16//",
    "GSP27moksop_u:18837": "saṅkalpagrahaṇenāntas tyāgaḥ proḍḍīya te gataḥ / śabdasaṃśravaṇenāṅga yathā grāmavihaṅgamaḥ //MU_6,94.17//",
    "GSP27moksop_u:18838": "niścintatvadhanaṃ sarvaṃ tyāga ādāya te gataḥ / āmantryāpūjito yāti yas sa duḥkhaṃ karoti hi //MU_6,94.18//",
    "GSP27moksop_u:18839": "sarvatyāgamaṇāv evaṃ gate kamalalocana / tapaḥkācamaṇir dṛṣṭas tvayā saṅkalpacakṣuṣā //MU_6,94.19//",
    "GSP27moksop_u:18840": "tvayā tasmiṃs tapasy eva duḥkhe dṛṣṭibhramodite / grāhyaikabhāvanā baddhā jalendau śiśunā yathā //MU_6,94.20//",
    "GSP27moksop_u:18841": "avāsanam anārabhya kṛtānandā savāsanā / ādyantamadhyaviṣamā duḥkhāyaiva tapaḥkriyā //MU_6,94.21//",
    "GSP27moksop_u:18842": "amitānandam utsṛjya susādhaṃ yaḥ pravartate / mite vastuni dussādhe svātmahā sa śaṭhas smṛtaḥ //MU_6,94.22//",
    "GSP27moksop_u:18843": "sarvatyāgas samārabhya na viniṣpāditas tvayā / tapoduḥkhaikatajjñena baddhena vanasadmani //MU_6,94.23//",
    "GSP27moksop_u:18844": "rājyabandhād viniṣkramya gajavad duḥkhapūrite / vanavāsābhidhe sādho baddho 'si dṛḍhabandhane //MU_6,94.24//",
    "GSP27moksop_u:18845": "dviguṇā eva te cintāś śītavātātapādayaḥ / bandhanād adhikaṃ manye vanavāsam ajānataḥ //MU_6,94.25//",
    "GSP27moksop_u:18846": "cintāmaṇir mayā prāpta ity alaṃ buddhavān asi / na labdhavān bhavān sādho sphaṭikasyāpi khaṇḍikām //MU_6,94.26//",
    "GSP27moksop_u:18847": "ity etad aṅga maṇiyatnakathāsamānaṃ samyaṅ mayā prakaṭitaṃ tava padmanetra / udbodhya bodham amalaṃ svayam eva buddhyā yad vacmi tat pariṇatiṃ kuru cittakośe //MU_6,94.27//",
    "GSP27moksop_u:18848": "cintāmaṇilābhakartṛvṛttāntavarṇanaṃ nāma sargaḥ",
    "GSP27moksop_u:18849": "pañcanavatitamas sargaḥ",
    "GSP27moksop_u:18850": "cūḍālā: idānīṃ rājaśārdūla vastusampratipattaye / śṛṇu vindhyebhavṛttāntavivṛtiṃ smayakāriṇīm //MU_6,95.1//",
    "GSP27moksop_u:18851": "yo 'sau vindhyavane hastī so 'smin bhūmitale bhavān / yau vairāgyavivekau te tau tasya daśanau śitau //MU_6,95.2//",
    "GSP27moksop_u:18852": "yaś cāsau vāraṇākrāntitatparo hastipas sthitaḥ / tad ajñānaṃ tvadākrāntitatparaṃ tava duḥkhadam //MU_6,95.3//",
    "GSP27moksop_u:18853": "atiśakto 'py aśaktena duḥkhād duḥkhaṃ bhayād bhayam / hastī hastipakeneva rājan maurkhyeṇa nīyase //MU_6,95.4//",
    "GSP27moksop_u:18854": "yal loharajjusāreṇa vāraṇaḥ pariyantritaḥ / tad āśāpāśajālena bhavān āpadam āgataḥ //MU_6,95.5//",
    "GSP27moksop_u:18855": "āśā hi loharajjubhyo viṣamā vipulā dṛḍhā / kālena kṣīyate lohaṃ tṛṣṇā tu parivardhate //MU_6,95.6//",
    "GSP27moksop_u:18856": "yad baddhaṃ prekṣate vairī gajam ārād alakṣitaḥ / prekṣate tvāṃ tad ajñānaṃ krīḍārthaṃ baddham ekakam //MU_6,95.7//",
    "GSP27moksop_u:18857": "yad babhañja gajaś śastraśṛṅkhalājālabandhanam / tat tatyāja bhavān bhogabhūmiṃ rājyam akaṇṭakam //MU_6,95.8//",
    "GSP27moksop_u:18858": "kadācit sukaraṃ śastraśṛṅkhalājālabhedanam / na tv asya manasas sādho bhogāśāvinivāraṇam //MU_6,95.9//",
    "GSP27moksop_u:18859": "yad ibhe pāṭayaty uccair bandhaṃ hastipako 'patat / tvayi tyajati tad rājyam ajñānaṃ patitaṃ kṣatam //MU_6,95.10//",
    "GSP27moksop_u:18860": "yadā viraktaḥ puruṣo bhogāśāṃ tyaktum icchati / tadā prakampate 'jñānaṃ chedyavṛkṣapiśācavat //MU_6,95.11//",
    "GSP27moksop_u:18861": "yadā vivekī puruṣo bhogān santyajya tiṣṭhati / tadā palāyate 'jñānaṃ chinnavṛkṣapiśācavat //MU_6,95.12//",
    "GSP27moksop_u:18862": "bhogaughe nūnam unmukte pataty ajñānam asthiti / pādape krakacacchinne kulāyas tadgato yathā //MU_6,95.13//",
    "GSP27moksop_u:18863": "yadā vanaṃ prayātas tvaṃ tadājñānaṃ kṣataṃ tvayā / patitaṃ san na vihataṃ manastyāgamahāsinā //MU_6,95.14//",
    "GSP27moksop_u:18864": "tena bhūyas samutthāya smṛtvā paribhavaḥ kṛtaḥ / tapaḥprapañcakhāte 'smin gahane tvaṃ niyojitaḥ //MU_6,95.15//",
    "GSP27moksop_u:18865": "tadaivāghātayiṣyas tvaṃ yady ajñānaṃ yadā patat / rājyatyāgavidhau tat tvāṃ nāhaniṣyat kṣayaṃ gatam //MU_6,95.16//",
    "GSP27moksop_u:18866": "yat khātavalayas tena vairiṇā hastinaḥ kṛtaḥ / tat tapoduḥkham atulam ajñānena tavārpitam //MU_6,95.17//",
    "GSP27moksop_u:18867": "yāṃ tasya rājasāmagrīṃ gajārer āharan nṛpaḥ / sā tvadajñānanṛpateś cittabhūtir visāriṇī //MU_6,95.18//",
    "GSP27moksop_u:18868": "tvaṃ gajendras tapaḥkhāte dīrghe vanagato 'pi san / ajñānavairiṇā tena nikṣiptas tarasāciti //MU_6,95.19//",
    "GSP27moksop_u:18869": "yat khātavalayo bālalatābhir avaguṇṭhitaḥ / āvṛtaṃ tat tapoduḥkham īṣatsajjanavṛttibhiḥ //MU_6,95.20//",
    "GSP27moksop_u:18870": "ity adyāpi tapaḥkhāte duḥkhe hy asmin sudāruṇe / sthito 'si pātālatale nṛpa baddho yathā baḍiḥ //MU_6,95.21//",
    "GSP27moksop_u:18871": "gajas tvam āśā nigaḍāni vairī moho nikhātaḥ punar ugrabandhaḥ / mahītalaṃ vindhya udanta itthaṃ tvadīya uktaḥ kuru yat karoṣi //MU_6,95.22//",
    "GSP27moksop_u:18872": "vāraṇavṛttāntavivaraṇaṃ nāma sargaḥ",
    "GSP27moksop_u:18873": "ṣaṇṇavatitamas sargaḥ",
    "GSP27moksop_u:18874": "yad uktaṃ nayaśālinyā tayā viditavedyayā / tadā cūḍālayā jñānaṃ tat kasmān norarīkṛtam //MU_6,96.1//",
    "GSP27moksop_u:18875": "sā hi tattvavidāṃ mukhyā yad yad vakti karoti ca / tat sarvaṃ satyam evāṅga tad anuṣṭheyam ādarāt //MU_6,96.2//",
    "GSP27moksop_u:18876": "atha ced vacanaṃ tasyās tvayā nānuṣṭhitaṃ nṛpa / tat sa sarvaparityāgaḥ kasmān na nipuṇīkṛtaḥ //MU_6,96.3//",
    "GSP27moksop_u:18877": "śikhidhvajaḥ: rājyaṃ tyaktaṃ gṛhaṃ tyaktaṃ deśas tyaktas tathāvidhaḥ / dārās tyaktās tathāpy aṅga sarvatyāgo na kiṃ kṛtaḥ //MU_6,96.4//",
    "GSP27moksop_u:18878": "cūḍālā: dhanaṃ dārā gṛhaṃ rājyaṃ bhūmiś chattraṃ ca bāndhavāḥ / iti sarvaṃ na te rājan sarvatyāgo 'tra kas tava //MU_6,96.5//",
    "GSP27moksop_u:18879": "tavāsty evāparityaktas sarvasmād bhāga uttamaḥ / taṃ parityajya niśśeṣaṃ parām āyāsy aśokatām //MU_6,96.6//",
    "GSP27moksop_u:18880": "śikhidhvajaḥ: rājyaṃ cen mama no sarvaṃ tat sarvaṃ vanam eva me / sālavṛkṣādigulmāḍhyaṃ tad apy etat tyajāmy aham //MU_6,96.7//",
    "GSP27moksop_u:18881": "vasiṣṭhaḥ: iti rāma vadann eva kumbhavākyapracoditaḥ / nimeṣāntaramātreṇa vaśī vīraś śikhidhvajaḥ //MU_6,96.8//",
    "GSP27moksop_u:18882": "pramamārja vanāsthāṃ tāṃ hṛdas sudṛḍhaniścayaḥ / prāvṛḍvātas taṭagatāṃ rajorekhām ivātmanaḥ //MU_6,96.9//",
    "GSP27moksop_u:18883": "śikhidhvajaḥ: savṛkṣādivanaśvabhrād vipinād api vāsanā / parityaktā mayā nūnaṃ sarvatyāgas sthito mama //MU_6,96.10//",
    "GSP27moksop_u:18884": "kumbhaḥ: adres taṭavanaṃ śvabhraṃ salilaṃ pādapās sthalam / ityādi tava no sarvaṃ sarvatyāgaḥ kathaṃ tava //MU_6,96.11//",
    "GSP27moksop_u:18885": "tavāsty evāparityaktas sarvasmād bhāga uttamaḥ / taṃ parityajya niśśeṣaṃ parām āyāsy aśokatām //MU_6,96.12//",
    "GSP27moksop_u:18886": "śikhidhvajaḥ: etac cen mama no sarvaṃ tat sarvaṃ svāśramo mune / vāpīsthaloṭajayutas tam evāśu tyajāmy aham //MU_6,96.13//",
    "GSP27moksop_u:18887": "vasiṣṭhaḥ: iti rāma vadann eva kumbhavākyapracoditaḥ / nimeṣadhyānamātreṇa vaśī vīraś śikhidhvajaḥ //MU_6,96.14//",
    "GSP27moksop_u:18888": "pramamārjāśramāsthāṃ tāṃ saṃvidā śuddhayā hṛdi / sphurantīṃ sphuraṇenaiva rajorekhām ivānilaḥ //MU_6,96.15//",
    "GSP27moksop_u:18889": "śikhidhvajaḥ: savṛkṣoṭajavīrutkād vāsanā svāśramād api / parityaktā mayā nūnaṃ sarvatyāgas sthito mama //MU_6,96.16//",
    "GSP27moksop_u:18890": "kumbhaḥ: vṛkṣo vāpī sthalaṃ gulma uṭajaṃ vratatīvṛtiḥ / iti kiñcin na te sarvaṃ sarvatyāgaḥ kutas tava //MU_6,96.17//",
    "GSP27moksop_u:18891": "tavāsty anyo 'parityaktas sarvasmād bhāga uttamaḥ / taṃ parityajya niśśeṣaṃ parām āyāsy aśokatām //MU_6,96.18//",
    "GSP27moksop_u:18892": "śikhidhvajaḥ: etac cen mama no sarvaṃ tat sarvaṃ bhājanādi me / carmakuṭyakṣasūtrādi tat tāvat santyajāmy aham //MU_6,96.19//",
    "GSP27moksop_u:18893": "vasiṣṭhaḥ: ity uktvā sa samuttasthāv avikṣubdhamanāś śamī / viṣṭarād avadātātmā śṛṅgād iva śaradghanaḥ //MU_6,96.20//",
    "GSP27moksop_u:18894": "kumbhas tv ālokayann eva tatkriyāṃ saṃsthitas samām / āsane lokakāryeṣu sve syandana ivāṃśumān //MU_6,96.21//",
    "GSP27moksop_u:18895": "yat karoti karotv etad asyaitat pāvanaṃ param / iti tūṣṇīṃ sthitaḥ kumbhaś śikhidhvajam avaikṣata //MU_6,96.22//",
    "GSP27moksop_u:18896": "śikhidhvajas tu tat sarvaṃ bhāṇḍopaskaram āśramāt / ekatraivānayām āsa bhuvo vāry abdhibhūr iva //MU_6,96.23//",
    "GSP27moksop_u:18897": "tat saṃsthāpyendhanaiś śuṣkair jvalayām āsa pāvakam / karasañcāravān arkas sūryakāntataṭaṃ yathā //MU_6,96.24//",
    "GSP27moksop_u:18898": "bhāṇḍopaskarajātaṃ tad agnau tyaktuṃ viveśa saḥ / bṛsikāyāṃ jagad dagdhuṃ meruśṛṅge yathā raviḥ //MU_6,96.25//",
    "GSP27moksop_u:18899": "etāvantaṃ mayā kālaṃ vṛto yat tvaṃ vratipriya / ajātabuddhibhedena tenaivānṛṇyam astu te //MU_6,96.26//",
    "GSP27moksop_u:18900": "bhrāntau tu vinivartinyāṃ nādhunopakaroṣi me / devaputraprasādena daṇḍakāṣṭha namo 'stu te //MU_6,96.27//",
    "GSP27moksop_u:18901": "ity uktvā vaiṇavaṃ daṇḍaṃ cikṣepāgnau śikhidhvajaḥ / gāṅgaṃ pravāham ādīrghaṃ vaḍavāgnāv ivārṇavaḥ //MU_6,96.28//",
    "GSP27moksop_u:18902": "prasaṅkhyātāny asaṅkhyāni janmānīva tvayā mayā / sakhi mantrapadāny adya yāhi nopakaroṣi me //MU_6,96.29//",
    "GSP27moksop_u:18903": "mantrāṭavyāṃ ciraṃ bhrāntaṃ vihṛtaṃ kāryavartmasu / dṛṣṭāni dharmasthānāni viśrāmyāmy adhunā sakhi //MU_6,96.30//",
    "GSP27moksop_u:18904": "ity akṣamālāṃ jvalane cikṣepoktvā śikhidhvajaḥ / kalpāntāgnāv iva vyomatārālīṃ pavano 'malām //MU_6,96.31//",
    "GSP27moksop_u:18905": "mayā naramṛgeṇa tvaṃ ciraṃ vanamṛgacyutam / abodhena dhṛtaṃ vṛttyā dayayeva mṛgājina //MU_6,96.32//",
    "GSP27moksop_u:18906": "idānīṃ gaccha sacchāya panthānas santu te śivāḥ / vahninā vyomatāṃ gaccha satāraṃ vyoma te samam //MU_6,96.33//",
    "GSP27moksop_u:18907": "unmocyāṅgāt karābhyāṃ ca dhṛtvā carma jahāv iti / nṛpo 'gnāv ambudaṃ vāto davavahnāv ivācalāt //MU_6,96.34//",
    "GSP27moksop_u:18908": "mayā dhṛtena bhavatā tvayā vāri dhṛtaṃ mama / sādho kamaṇḍalo samyakkṛte pratikṛtaṃ kṛtam //MU_6,96.35//",
    "GSP27moksop_u:18909": "sauhṛdasya manojñasya saujanyasya sthirasya ca / sādhutvasya ca sarvasya tvam ekaḥ paramāspadam //MU_6,96.36//",
    "GSP27moksop_u:18910": "yenaiva vahninā dehaṃ saṃśodhyābhyāgato 'si mām / tenaiva gaccha he mitra panthānas santu te śivāḥ //MU_6,96.37//",
    "GSP27moksop_u:18911": "ity uktvā śrotriyāyaiṣa kamaṇḍalum adāt tadā / agnaye mahate vāpi dātavyaṃ sādhu yad bhavet //MU_6,96.38//",
    "GSP27moksop_u:18912": "mūrkhasyeva matir gupte nityam eva vasasy adhaḥ / ucitā te gatiḥ keva bṛsike bhasmatāṃ vraja //MU_6,96.39//",
    "GSP27moksop_u:18913": "ity uktvādāya bṛsikām agnāv indhanavṛddhidām / śuddhyartham āsanārthaṃ cety agnau tatyāja bhāsure //MU_6,96.40//",
    "GSP27moksop_u:18914": "yat tyājyam acireṇaiva tyaktavyaṃ kila tat satā / upāyaḥ kriyate sadbhir upādeye mate sati //MU_6,96.41//",
    "GSP27moksop_u:18915": "śīghram agnāv idaṃ sarvaṃ bhāṇḍajālaṃ tyajāmy aham / ekavāraṃ dahann agnir dāhyaṃ bhavati tuṣṭaye //MU_6,96.42//",
    "GSP27moksop_u:18916": "sādho kriyopakaraṇa niṣkriyas tvāṃ tyajāmy aham / na khedas tv atra kartavyo 'nupayogyaṃ bibharti kaḥ //MU_6,96.43//",
    "GSP27moksop_u:18917": "ity uktavāñ jhagiti bhojanabhājanādyaṃ sarvaṃ juhāva vanavāsavilāsayogyam / tad bhāṇḍajālam anale samam eva rājā kalpāntatejasi jagaj jvalatīva kālaḥ //MU_6,96.44//",
    "GSP27moksop_u:18918": "sarvatyāgo nāma sargaḥ",
    "GSP27moksop_u:18919": "saptanavatitamas sargaḥ",
    "GSP27moksop_u:18920": "vasiṣṭhaḥ: athotthāya dadāhāsau śuṣkaṃ tat parṇamandiram / ajñena svena manasā vṛthā saṅkalpyakalpitam //MU_6,97.1//",
    "GSP27moksop_u:18921": "śiṣṭaṃ yat kiñcid abhavat tatra tat sa śikhidhvajaḥ / asaṃrabdhamanā maunī krameṇa samayā dhiyā //MU_6,97.2//",
    "GSP27moksop_u:18922": "dadāha dūre cikṣepa tatyāja ca babhañja ca / bhāṇḍajātaṃ svavasanabhojanādy api ruṣṭavat //MU_6,97.3//",
    "GSP27moksop_u:18923": "sa babhūvāśramas tasya dagdhanaṣṭanijasthitiḥ / vīrabhadrabaladhvastadakṣayajñāśramopamaḥ //MU_6,97.4//",
    "GSP27moksop_u:18924": "āśramāt te mṛgakhagās tyaktaromantham udyayuḥ / sāgnidāhāt puravarād bhītabhītā janā iva //MU_6,97.5//",
    "GSP27moksop_u:18925": "bhāṇḍajātaṃ dahaty agnau saha śuṣkendhanena tat / kevalākṛtir asnehas tuṣṭimān āha bhūpatiḥ //MU_6,97.6//",
    "GSP27moksop_u:18926": "śikhidhvajaḥ: aho nu cirakālena devaputra prabodhitaḥ / sampannaḥ kevalaś śuddhas sukhito bodhavān aham //MU_6,97.7//",
    "GSP27moksop_u:18927": "kiṃ nāma kila vastv etad bhavet sāṅkalpikakramam / yad bhāṇḍopaskarasthānasadanādyavalambanam //MU_6,97.8//",
    "GSP27moksop_u:18928": "yāvad yāvat prahīyante vibandhā bandhahetavaḥ / tāvat tāvat samāyāti paramāṃ nirvṛtiṃ manaḥ //MU_6,97.9//",
    "GSP27moksop_u:18929": "śāmyāmi parinirvāmi sukhito 'smi jayāmy aham / vibandhāḥ prakṣayaṃ yātās sarvatyāgo mayā kṛtaḥ //MU_6,97.10//",
    "GSP27moksop_u:18930": "digambaro diksadano diksakho 'yam ahaṃ sthitaḥ / devaputra mahātyāgāt kim anyad avaśiṣyate //MU_6,97.11//",
    "GSP27moksop_u:18931": "kumbhaḥ: sarvam eva na santyaktaṃ tvayā rājañ śikhidhvaja / sarvatyāgaparānandaṃ mā mudhābhinayīkuru //MU_6,97.12//",
    "GSP27moksop_u:18932": "tavāsty evāparityaktas sarvasmād bhāga uttamaḥ / yaṃ parityajya niśśeṣaṃ parām āyāsy aśokatām //MU_6,97.13//",
    "GSP27moksop_u:18933": "vasiṣṭhaḥ: iti śrutavatā tena kiñcit sañcintya bhūbhṛtā / idam uktaṃ mahābāho rāma rājīvalocana //MU_6,97.14//",
    "GSP27moksop_u:18934": "śikhidhvajaḥ: indriyavyālasaṅghāto raktamāṃsamayākṛtiḥ / śiṣyate sarvasantyāge deho me devatātmaja //MU_6,97.15//",
    "GSP27moksop_u:18935": "tad utthāya purassaṃsthabhṛgupātād avighnajāt / vināśātmakatāṃ nītvā sarvatyāgī bhavāmy aham //MU_6,97.16//",
    "GSP27moksop_u:18936": "vasiṣṭhaḥ: ity uktvā deham agrasthe śvabhre tyaktum asau javāt / karoti yāvad utthānaṃ tāvat kumbho 'bhyuvāca ha //MU_6,97.17//",
    "GSP27moksop_u:18937": "kumbhaḥ: rājan kim iti dehaṃ tvaṃ nirāgaskaṃ mahāvaṭe / tyajasy ajño hi vṛṣabhaḥ kupito hanti tarṇakam //MU_6,97.18//",
    "GSP27moksop_u:18938": "jaḍo varāko mūkātmā tapasvī dehako hy ayam / na kaścana tavaitasmai mā mudhaiva ruṣaṃ kuru //MU_6,97.19//",
    "GSP27moksop_u:18939": "ātmany evaiṣa mūḍhātmā dhyānavān iva tiṣṭhati / sañcālyate pareṇaiva taraṅgeṇeva kāṣṭhakam //MU_6,97.20//",
    "GSP27moksop_u:18940": "kṣobhayaty anya evainaṃ nigrahārho muhur balāt / tapasvinaṃ yathaikāntasaṃsthitaṃ mattataskaraḥ //MU_6,97.21//",
    "GSP27moksop_u:18941": "sukhaduḥkhānubhūtyā hi nāparādhi śarīrakam / nātmanaḥ phalapātāt sa spandair vṛkṣo 'parādhavān //MU_6,97.22//",
    "GSP27moksop_u:18942": "vātaḥ phalaśikhāpuṣpapātanaṃ kurute sphuran / taruṇā sādhunā sādhor aparāddhaṃ kim ātmanaḥ //MU_6,97.23//",
    "GSP27moksop_u:18943": "tyaktenāpi śarīreṇa kila tāmarasekṣaṇa / sarvatyāgo na te yāti niṣpattiṃ viṣamo hi saḥ //MU_6,97.24//",
    "GSP27moksop_u:18944": "bhṛgoḥ kevalam etat tvaṃ nirāgaskaṃ śarīrakam / mudhā kṣipasi no dehatyāgena tyāgitā bhavet //MU_6,97.25//",
    "GSP27moksop_u:18945": "yenāyaṃ kṣobhyate deho mattebheneva pādapaḥ / tat santyajasi cet pāpaṃ tan mahātyāgavān bhavān //MU_6,97.26//",
    "GSP27moksop_u:18946": "tasmiṃs tyakte bhavet tyaktaṃ sarvaṃ dehādi bhūpate / no cen nirdagdham apy etad bhūyo bhūyaḥ prarohati //MU_6,97.27//",
    "GSP27moksop_u:18947": "śikhidhvajaḥ: kenāyaṃ cālyate dehaḥ kiṃ bījaṃ janmakarmaṇām / kasmiṃs tyakte parityaktaṃ sarvaṃ bhavati sundara //MU_6,97.28//",
    "GSP27moksop_u:18948": "kumbhaḥ: sādho na dehatyāgena na rājyatyajanena ca / na coṭajādiploṣeṇa sarvatyāgo bhaven nṛṇām //MU_6,97.29//",
    "GSP27moksop_u:18949": "yat sarvaṃ sarvato yac ca tasmin sarvaikakāraṇe / sarvasmin samparityakte sarvatyāgaḥ kṛto bhavet //MU_6,97.30//",
    "GSP27moksop_u:18950": "śikhidhvajaḥ: sarvaṃ sarvagataṃ sārvaṃ heyaṃ tyājyaṃ ca sarvathā / sarvaṃ kim ucyate brūhi sarvatattvavidāṃ vara //MU_6,97.31//",
    "GSP27moksop_u:18951": "kumbhaḥ: sādho sarvakalādhāraṃ jīvaprāṇādināmakam / na jaḍaṃ nājaḍaṃ bhrāntaṃ cittaṃ sarvam iti smṛtam //MU_6,97.32//",
    "GSP27moksop_u:18952": "rājyāder atha dehāder āśramāder mahīpate / sarvasyaiva mano bījaṃ tarubījaṃ taror iva //MU_6,97.33//",
    "GSP27moksop_u:18953": "sarvasya bīje santyakte sarvaṃ tyaktaṃ bhavaty alam / sambhavāsambhavād bhūyas sarvatyāgo bhaved iti //MU_6,97.34//",
    "GSP27moksop_u:18954": "sarvaṃ dharmādy adharmādi rājyādi vipinādi ca / sacittasya paraṃ duḥkhaṃ niścittasya paraṃ sukham //MU_6,97.35//",
    "GSP27moksop_u:18955": "idaṃ vivartate sarvaṃ cittam eva jagattayā / dehādyākārajālena bījaṃ vṛkṣatayā yathā //MU_6,97.36//",
    "GSP27moksop_u:18956": "pādapaḥ pavaneneva bhūkampeneva parvataḥ / bhastrā bhastrāhinevāyaṃ dehaś cittena cālyate //MU_6,97.37//",
    "GSP27moksop_u:18957": "sarvabhūtopabhogyānāṃ jarāmaraṇajanmanām / mahāmaṇīnāṃ sudṛḍhaṃ cittaṃ viddhi samudgakam //MU_6,97.38//",
    "GSP27moksop_u:18958": "cittaṃ jīvo mano māyā prāṇaś cetyādibhir mune / kriyānurūpair abhidhāvyāpāraiś cittam ucyate //MU_6,97.39//",
    "GSP27moksop_u:18959": "cittaṃ sarvam iti prāhus tasmiṃs tyakte mahīpate / sarvādhivyādhisīmānte sarvatyāgaḥ kṛto bhavet //MU_6,97.40//",
    "GSP27moksop_u:18960": "cittatyāgaṃ vidus sarvatyāgaṃ tyāgavidāṃ vara / tasmin siddhe mahābāho satyaṃ kenāpi bhūyate //MU_6,97.41//",
    "GSP27moksop_u:18961": "citte tyakte layaṃ yāti dvaitam aikyaṃ ca sarvataḥ / kenacid bhūyate śāntaṃ svaccham ekam anāmayam //MU_6,97.42//",
    "GSP27moksop_u:18962": "asyāḥ kṣetraṃ viduś cittaṃ saṃsṛtes sasyasantateḥ / kṣetre tv akṣetratāṃ yāte śāleḥ ka iva sambhavaḥ //MU_6,97.43//",
    "GSP27moksop_u:18963": "cittam eva vicitrehaṃ bhāvābhāvavilāsinā / vivartate 'rthabhāvena jalam ūrmitayā yathā //MU_6,97.44//",
    "GSP27moksop_u:18964": "cittotsādanarūpeṇa sarvatyāgena bhūpate / sarvam āsādyate samyak sāmrājyeneva sarvadā //MU_6,97.45//",
    "GSP27moksop_u:18965": "sarvatyāgasya viṣayo yathaivānyo 'sti te tathā / tvam apy anyasya bhavasi tyāgin gṛhṇāsi cen nṛpa //MU_6,97.46//",
    "GSP27moksop_u:18966": "sūtraṃ muktāphaleneva jagajjālaṃ trikālagam / sarvam antaḥkṛtaṃ tena yena sarvaṃ samujjhitam //MU_6,97.47//",
    "GSP27moksop_u:18967": "yena sarvaṃ parityaktaṃ tasmiñ śūnye 'pi saṃsthitaṃ / jagat sarvaṃ trikālasthaṃ tantur muktāphale yathā //MU_6,97.48//",
    "GSP27moksop_u:18968": "sasneheneva dīpena tena sarvaṃ prakāśitam / sthitas sarvaṃ parityajya yaś śānto 'snehadīpavat //MU_6,97.49//",
    "GSP27moksop_u:18969": "asneheneva dīpena yena sarvaṃ tirohitam / sa rājate prakāśātmā samas sasnehadīpavat //MU_6,97.50//",
    "GSP27moksop_u:18970": "samastavastuniṣkāse yathā kham avaśiṣyate / sarvatyāge kṛte tādṛg vijñānam avaśiṣyate //MU_6,97.51//",
    "GSP27moksop_u:18971": "samastavastūdāso hi yathā khaṃ netaran nṛpa / sarvasantyāga evāṅga tathā nirvāṇam ucyate //MU_6,97.52//",
    "GSP27moksop_u:18972": "sarvatyāgo hi śūnyātmāpy āśrayas sarvasampadām / anantānām udārāṇāṃ kham ivedaṃ divaukasām //MU_6,97.53//",
    "GSP27moksop_u:18973": "sarvatyāgarasāpānāj jarāmaraṇabhītayaḥ / na kāścana prabādhante khasyeva malalekhikāḥ //MU_6,97.54//",
    "GSP27moksop_u:18974": "sarvatyāgo mahattvasya kāraṇaṃ nirmaladyuteḥ / sarvaṃ tyajati khaṃ yasmāt tasmāc chuddhaṃ sthiraṃ bṛhat //MU_6,97.55//",
    "GSP27moksop_u:18975": "sarvatyāgaḥ parānando duḥkham anyat sudāruṇam / ity om ity urarīkṛtya yad icchasi tad ācara //MU_6,97.56//",
    "GSP27moksop_u:18976": "sarvaṃ tyajati yas tasya sarvam evopatiṣṭhate / yathaivāmbu viśaty agnau tathaivāyāti vāridhau //MU_6,97.57//",
    "GSP27moksop_u:18977": "sarvatyāgāntar evāsti jñānam ātmaprasādakam / yac chūnyaṃ kila bhāṇḍasya tatra ratnādi tiṣṭhati //MU_6,97.58//",
    "GSP27moksop_u:18978": "sarvatyāgavaśād eva hatakāle kalāv api / śākyena vigatāśaṅkaṃ muninā meruvat sthitam //MU_6,97.59//",
    "GSP27moksop_u:18979": "sarvatyāgo mahārāja sarvasampatsamāśrayaḥ / na gṛhṇāti hi yaḥ kaścit sarvaṃ tasmai pradīyate //MU_6,97.60//",
    "GSP27moksop_u:18980": "kṛtvā sarvaparityāgaṃ śāntas svaccho viyatsamaḥ / somyo bhavasi yadrūpas tadrūpo bhava bhūpate //MU_6,97.61//",
    "GSP27moksop_u:18981": "sarvaṃ parityajya mahānubhāva tyajasy alaṃ yena ca tad vihāya / tyāgaṃ ca sādānam alaṃ vimucya vimuktarūpo bhava bhūmipāla //MU_6,97.62//",
    "GSP27moksop_u:18982": "śikhidhvajabodhanaṃ nāma sargaḥ",
    "GSP27moksop_u:18983": "aṣṭanavatitamas sargaḥ",
    "GSP27moksop_u:18984": "vasiṣṭhaḥ: evaṃ vadati vai kumbhe cittatyāgaṃ muhur muhuḥ / antar vicārayan somyo rājā vacanam abravīt //MU_6,98.1//",
    "GSP27moksop_u:18985": "śikhidhvajaḥ: hṛdayākāśavihago hṛdayadrumamarkaṭaḥ / bhūyo bhūyo nirastaṃ hi samāyāty eva māṃ manaḥ //MU_6,98.2//",
    "GSP27moksop_u:18986": "jānāmi naitad ādātuṃ matsyaṃ bāla ivākulam / tyāgam asya na jānāmi citram andha ivottamam //MU_6,98.3//",
    "GSP27moksop_u:18987": "cittasyādau svarūpaṃ me yathāvad bhagavan vada / tataś cittaparityāgaṃ yathāvad bhagavan vada //MU_6,98.4//",
    "GSP27moksop_u:18988": "kumbhaḥ: vāsanaiva mahārāja svarūpaṃ viddhi cetasaḥ / cittaśabdas tu paryāyo vāsanāyā udāhṛtaḥ //MU_6,98.5//",
    "GSP27moksop_u:18989": "tyāgas tv asyātisukaras susādhas spandanād api / ratād apy adhikānandaḥ kusumād api sundaraḥ //MU_6,98.6//",
    "GSP27moksop_u:18990": "mūrkhasya tu manastyāgo nūnaṃ dussādhatāṃ gataḥ / pukkasasyeva sāmrājyaṃ tṛṇasyeva sumerutā //MU_6,98.7//",
    "GSP27moksop_u:18991": "śikhidhvajaḥ: svarūpaṃ vedmi cittasya vāsanāmayam ākulam / tyāgo 'sya manye dussādho vajranirdalanād api //MU_6,98.8//",
    "GSP27moksop_u:18992": "saṃsṛtyāmodapuṣpasya duḥkhatailatilasya ca / jagadvālamṛṇālasya mohamārutakhasya ca //MU_6,98.9//",
    "GSP27moksop_u:18993": "śarīrayantravāhasya hṛtpadmabhramarasya ca / ayatnāc cetasas tyāgo yathā bhavati tad vada //MU_6,98.10//",
    "GSP27moksop_u:18994": "kumbhaḥ: sarvanāśo 'sya yas sādho cetasas saṃsṛtikṣayaḥ / sa eva cittasantyāga ity uktaṃ dīrghadarśibhiḥ //MU_6,98.11//",
    "GSP27moksop_u:18995": "śikhidhvajaḥ: cittatyāgād ahaṃ manye cittanāśas svasiddhaye / abhāvaś cetaso vyādheḥ katham asyānubhūyate //MU_6,98.12//",
    "GSP27moksop_u:18996": "kumbhaḥ: ahambījadrumaṃ cittaṃ saśākhāphalapallavam / unmūlaya samūlaṃ tvam ākāśaviśado bhavan //MU_6,98.13//",
    "GSP27moksop_u:18997": "śikhidhvajaḥ: cetasaḥ kiṃ mune mūlaṃ ko 'ṅkuraḥ kaś ca sambhavaḥ / kāś śākhāḥ ke ca vā skandhāḥ katham unmūlyate ca tat //MU_6,98.14//",
    "GSP27moksop_u:18998": "kumbhaḥ: ahamarthodayo yo 'yaṃ cidātmā vedanātmakaḥ / etac cittadrumasyāsya viddhi bījaṃ jagadgatam //MU_6,98.15//",
    "GSP27moksop_u:18999": "ahambhāvātmakaṃ vittvaṃ cittabījam udāhṛtam / paramātmapadakṣetraṃ netraṃ māyāmayasya tat //MU_6,98.16//",
    "GSP27moksop_u:19000": "etasmāt prathamodbhinnād yo 'ṅkuro 'nubhavākṛtiḥ / niścayātmā nirākāro buddhir ity eva socyate //MU_6,98.17//",
    "GSP27moksop_u:19001": "asya buddhyabhidhānasya yāṅkurasya prapīnatā / saṅkalparūpiṇī tasyāś cittaṃ nāma mano 'bhidhā //MU_6,98.18//",
    "GSP27moksop_u:19002": "jīvo mithyopalambhātmā śūnyātmāpy upalopamaḥ / stambhaḥ kāyo 'yam etasya snāyvasthirasarañjitaḥ //MU_6,98.19//",
    "GSP27moksop_u:19003": "deśād deśāntare dūre deśakālavido 'sya yāḥ / śākhās tāś cittavṛkṣasya dīrghā dūratarās tatāḥ //MU_6,98.20//",
    "GSP27moksop_u:19004": "indriyāṇy atha bhogāś ca bhāvābhāvamayormayaḥ / viṭapaughā mahānto 'sya śubhāśubhaphalākulāḥ //MU_6,98.21//",
    "GSP27moksop_u:19005": "īdṛśasyāsya cittasya durvṛkṣasya pratikṣaṇam / śākhāvilavanaṃ kurvan mūlakāṣe bharaṃ kuru //MU_6,98.22//",
    "GSP27moksop_u:19006": "śikhidhvajaḥ: cittadrumasya śākhādeḥ kurvāṇo 'haṃ vikartanam / kathaṃ karomi mūlasya niśśeṣaṃ kaṣaṇaṃ mune //MU_6,98.23//",
    "GSP27moksop_u:19007": "kumbhaḥ: vāsanā vividhāś śākhāḥ phalaskandhādinānvitāḥ / abhāvitā bhavanty antar lūnās saṃvidbalena te //MU_6,98.24//",
    "GSP27moksop_u:19008": "asaṃsaktamanā maunī śāntavādavicāraṇaḥ / samprāptakārī yas so 'ntar lūnacittalato bhavet //MU_6,98.25//",
    "GSP27moksop_u:19009": "cittadrumalatājālaṃ pauruṣeṇa vikartayan / yas tiṣṭhati sa mūlasya yogyo nikaṣaṇe bhavet //MU_6,98.26//",
    "GSP27moksop_u:19010": "gauṇaṃ śākhāvilavanaṃ mukhyaṃ mūlavikartanam / cittavṛkṣasya tena tvaṃ mūlakāṣaparo bhava //MU_6,98.27//",
    "GSP27moksop_u:19011": "mukhyatvena mahābuddhe mūladāham alaṃ kuru / cittakaṇṭakaṣaṇḍasya bhavaty evam acittatā //MU_6,98.28//",
    "GSP27moksop_u:19012": "śikhidhvajaḥ: ahambhāvātmanaś cittadrumabījasya he mune / ko 'nalo dāhyadahanasamartho 'rthakaro bhavet //MU_6,98.29//",
    "GSP27moksop_u:19013": "kumbhaḥ: rājan svātmavicāro 'yaṃ ko 'haṃ syām iti rūpadhṛt / cittadurdrumabījasya dahane dahanas smṛtaḥ //MU_6,98.30//",
    "GSP27moksop_u:19014": "śikhidhvajaḥ: mune mayā mahābuddhyā bahuśaḥ pravicāritam / yāvan nāhaṃ jagan norvī na ca maṇḍalamaṇḍalam //MU_6,98.31//",
    "GSP27moksop_u:19015": "nādres taṭaṃ na vipinaṃ na parṇasadanādi vā / jaḍatvān na ca dehādi na māṃsāsthyasṛgādi ca //MU_6,98.32//",
    "GSP27moksop_u:19016": "karmendriyāṇy api na ca na ca buddhīndriyāṇi ca / na mano nāpi ca matir nāhambhāvaś ca jāḍyataḥ //MU_6,98.33//",
    "GSP27moksop_u:19017": "kaṭakatvaṃ yathā hemni tathāhantvaṃ cidātmani / jaḍaṃ tv asadrūpatayā tena tan nāsmi he mune //MU_6,98.34//",
    "GSP27moksop_u:19018": "sanniveśaviśeṣātmaśabdārthādi pare pade / vidyate nātyanantatvān nabhasīva mahādrumaḥ //MU_6,98.35//",
    "GSP27moksop_u:19019": "jānann apīti bhagavann ahantvamalamārjanam / antar yadā na jānāmi tena tapye mahāmune //MU_6,98.36//",
    "GSP27moksop_u:19020": "kumbhaḥ: etāvanmātrakaṃ vṛndaṃ yadi na tvaṃ mahīpate / jaḍatvāt tan mahābuddhe yo 'si taṃ vada me navam //MU_6,98.37//",
    "GSP27moksop_u:19021": "śikhidhvajaḥ: cinmātram aham acchātmavedanaṃ viduṣāṃ vara / yatra bhāvās svadanty ete nirmīyante ca yena vā //MU_6,98.38//",
    "GSP27moksop_u:19022": "evaṃrūpasya me lagnaṃ nūnaṃ malam akāraṇam / sakāraṇaṃ cāham iti yat tat tyaktuṃ na vedmy aham //MU_6,98.39//",
    "GSP27moksop_u:19023": "asad etad anātmīyaṃ pramārṣṭuṃ malam ātmanaḥ / mune yadā na śakto 'smi tena tapye sudāruṇam //MU_6,98.40//",
    "GSP27moksop_u:19024": "kumbhaḥ: brūhi kiṃ tan mahābāho lagnaṃ tava malaṃ mahat / sthito 'si yena saṃsārī satā vāpy asatātha vā //MU_6,98.41//",
    "GSP27moksop_u:19025": "śikhidhvajaḥ: cittadrumasya yad bījam ahambhāvas sa me malam / tac ca tyaktuṃ na jānāmi tyaktaṃ tyaktam upaiti mām //MU_6,98.42//",
    "GSP27moksop_u:19026": "kumbhaḥ: kāraṇāj jāyate kāryaṃ yat tat sarvatra sad bhavet / anyat tv asad dvicandrābhaṃ dṛṣṭam eva na vidyate //MU_6,98.43//",
    "GSP27moksop_u:19027": "kāraṇāj jāyate kāryam ahambhāvātmakaṃ tataḥ / itikāraṇam anviṣya kathayāśu mamātmanā //MU_6,98.44//",
    "GSP27moksop_u:19028": "śikhidhvajaḥ: mune 'ham iti doṣasya vedanaṃ vedmi kāraṇam / tad yathopaśamaṃ yāti tan me vada munīśvara //MU_6,98.45//",
    "GSP27moksop_u:19029": "citaś cetyonmukhatvena duḥkhāyāham iti sthitaḥ / cetyopaśamanaṃ brūhi mune tadupaśāntaye //MU_6,98.46//",
    "GSP27moksop_u:19030": "kumbhaḥ: kāraṇaṃ kāraṇajño 'si vedanasya vadāśu me / tatas tvāṃ bodhayiṣyāmi kāraṇākāraṇakramam //MU_6,98.47//",
    "GSP27moksop_u:19031": "vedyavedanarūpasya cetyasañcetanasya ca / akāraṇaṃ kāraṇatāṃ yad gataṃ tava tad vada //MU_6,98.48//",
    "GSP27moksop_u:19032": "śikhidhvajaḥ: cetyacetanarūpasya vedyasaṃvedanākṛteḥ / iyaṃ padārthasatteha dehādyā kāraṇaṃ mune //MU_6,98.49//",
    "GSP27moksop_u:19033": "śarīrāditayodeti vedanaṃ vastusattayā / asatyābhāsayā spando yathā pavanalekhayā //MU_6,98.50//",
    "GSP27moksop_u:19034": "asattāṃ vastusattāyā nāvagacchāmy ahaṃ yayā / ahantvavedanaṃ cittabījaṃ samupaśāmyati //MU_6,98.51//",
    "GSP27moksop_u:19035": "kumbhaḥ: vidyate yadi dehādivastusattā tad asti te / abhāvād dehasattādeḥ kiṃniṣṭhaṃ tava vedanam //MU_6,98.52//",
    "GSP27moksop_u:19036": "śikhidhvajaḥ: yasyopalabhyate kiñcit svarūpaṃ kalanātmakam / asadrūpaṃ kathaṃ tat syāt prakāśas syāt kathaṃ tamaḥ //MU_6,98.53//",
    "GSP27moksop_u:19037": "hastapādādisaṃyuktaḥ kriyāphalavilāsavān / sadānubhūyamāno 'pi deho nāsti kathaṃ mune //MU_6,98.54//",
    "GSP27moksop_u:19038": "kumbhaḥ: kāraṇaṃ yasya kāryasya bhūmipāla na vidyate / vidyate neha tat kāryaṃ tatsaṃvittis tu vibhramaḥ //MU_6,98.55//",
    "GSP27moksop_u:19039": "kāraṇena vinā kāryaṃ vidyate na kadācana / vidyate yasya no bījaṃ tad dravyaṃ kveva jāyate //MU_6,98.56//",
    "GSP27moksop_u:19040": "akāranaṃ tu yat kāryaṃ sad ivāgre 'nubhūyate / tad draṣṭur vibhramaṃ viddhi mṛgatṛṣṇājalopamam //MU_6,98.57//",
    "GSP27moksop_u:19041": "avidyamānam eva tvaṃ viddhi mithyābhramoditam / nātiyatnavatāpy etan mṛgatṛṣṇāmbu labhyate //MU_6,98.58//",
    "GSP27moksop_u:19042": "asato dvīndubimbāder na yuktaṃ kāraṇekṣaṇam / vandhyātanayasarvāṅgamaṇḍanaṃ kasya rājate //MU_6,98.59//",
    "GSP27moksop_u:19043": "kāraṇena vinā kāryaṃ śarīrādy asthipañjaram / avidyamānam evedaṃ viddhy asambhavato nṛpa //MU_6,98.60//",
    "GSP27moksop_u:19044": "śikhidhvajaḥ: hastapādādiyuktasya śarīrasya munīśvara / nityam ālakṣyamāṇasya pitā kasmān na kāraṇam //MU_6,98.61//",
    "GSP27moksop_u:19045": "kumbhaḥ: kāraṇābhāvato rājan pitā nāma na vidyate / asato yat tu sañjātam asad eva tad ucyate //MU_6,98.62//",
    "GSP27moksop_u:19046": "padārthānāṃ ca kāryāṇāṃ kāraṇaṃ bījam ucyate / sambhavaty aṅga jagati na bījena vināṅkuraḥ //MU_6,98.63//",
    "GSP27moksop_u:19047": "tasmān na kāraṇaṃ yasya kāryasyehopapadyate / bījābhāve hi tan nāsti tatsaṃvittis tu vibhramaḥ //MU_6,98.64//",
    "GSP27moksop_u:19048": "avaśyam eva yan nāsti nirbījaṃ tan matibhramaḥ / dvīndutvamarubhūmyambuvandhyāputradṛśā samaḥ //MU_6,98.65//",
    "GSP27moksop_u:19049": "śikhidhvajaḥ: pitāmahānāṃ putrāṇāṃ pitṝṇāṃ ca jagattraye / ādyaḥ pitāmahaḥ kasmāt pūrvotpanno na kāraṇam //MU_6,98.66//",
    "GSP27moksop_u:19050": "kumbhaḥ: ādyaḥ pitāmaho yas syāt so 'pi nāsty eva bhūpate / kāraṇābhāvato nityaṃ yadā kāryaṃ na kasyacit //MU_6,98.67//",
    "GSP27moksop_u:19051": "kāraṇasya svabījasya nityābhāvāt pitāmahaḥ / ādyas san dṛśyamāno 'pi bhramād anyo na vidyate //MU_6,98.68//",
    "GSP27moksop_u:19052": "mṛgatṛṣṇāmbuvad bhrāntirūpa evāvabhāsate / pitāmaho 'rthakāritvam api tv asya bhramātmakam //MU_6,98.69//",
    "GSP27moksop_u:19053": "pitāmahāder etasya mithyāpratyayatas tv iti / ghanatā tu nivṛttaiva mārjayiṣyāmy athetarat //MU_6,98.70//",
    "GSP27moksop_u:19054": "tasmāc cidātmakatayātmani cinnabho yan nityaṃ svayaṃ kacati cāru tad eṣa devaḥ / tenaiva padmaja iti svayam ātmanātmā proktaḥ kharūpa iti śāntam idaṃ samastam //MU_6,98.71//",
    "GSP27moksop_u:19055": "śikhidhvajāvabodhanaṃ nāma sargaḥ",
    "GSP27moksop_u:19056": "ekonaśatatamas sargaḥ",
    "GSP27moksop_u:19057": "śikhidhvajaḥ: ābrahmastambaparyantaṃ yady ayaṃ bhāsate bhramaḥ / arthakriyāsamarthaś ca tat sthitaṃ duḥkhakāraṇam //MU_6,99.1//",
    "GSP27moksop_u:19058": "kumbhaḥ: evaṃ jagadbhramasyāsya tānavaṃ tāvad āgatam / śilībhūtasya śītena salilasyeva sūṣmaṇā //MU_6,99.2//",
    "GSP27moksop_u:19059": "ajñānaṃ śithilībhūtam eva naṣṭaṃ vidur budhāḥ / na nāśena vinodeti pūrvasaṃsthānavicyutiḥ //MU_6,99.3//",
    "GSP27moksop_u:19060": "tanutvaṃ sargabodhasya yat tad eva hi kāraṇam / sargopaśamasampatteḥ pratipatteḥ pare pade //MU_6,99.4//",
    "GSP27moksop_u:19061": "tānavaṃ dṛśyate yasya tasyānukramatas svayam / pūrvasaṃsthānavigamāt praśamo 'py upapadyate //MU_6,99.5//",
    "GSP27moksop_u:19062": "anenaiva krameṇainaṃ tvam ādipuruṣaṃ nṛpa / bhramākārodayaṃ viddhi mṛgatṛṣṇāmbv ivoditam //MU_6,99.6//",
    "GSP27moksop_u:19063": "eṣā pitāmahābhāve 'py asatī bhūtasantatiḥ / na kadācana tat siddhaṃ yad asiddhena sādhyate //MU_6,99.7//",
    "GSP27moksop_u:19064": "ayaṃ bhūtopalambho hi mṛgatṛṣṇāmbv ivoditaḥ / vicārād vilayaṃ yāti śuktau rajatadhīr iva //MU_6,99.8//",
    "GSP27moksop_u:19065": "kāraṇābhāvataḥ kāryam abhūtvā bhavatīti yat / mithyājñānād ṛte tasya na rūpam upapadyate //MU_6,99.9//",
    "GSP27moksop_u:19066": "mithyādṛṣṭiḥ prekṣitā ca na kadācana vidyate / mṛgatṛṣṇāmbhasā kena ghaṭakāḥ paripūritāḥ //MU_6,99.10//",
    "GSP27moksop_u:19067": "śikhidhvajaḥ: sraṣṭur ādyasya paramaṃ brahma kasmān na kāraṇam / anantam ajam avyaktam īśvaraṃ śāntam acyutam //MU_6,99.11//",
    "GSP27moksop_u:19068": "kumbhaḥ: hetutvābhāvato brahma kāryatvābhāvatas tataḥ / advaitaikyāvikārātma na kāryaṃ na ca kāraṇam //MU_6,99.12//",
    "GSP27moksop_u:19069": "akartṛkarmakaraṇam akāraṇam abījakam / apratarkyam avijñeyaṃ brahma kartṛ kathaṃ bhavet //MU_6,99.13//",
    "GSP27moksop_u:19070": "akāraṇatvāt kāryatvarahitaṃ tad yadā bhavet / advaitaikyam anādyantaṃ tadā tadupalambhanam //MU_6,99.14//",
    "GSP27moksop_u:19071": "apratarkyam avijñeyaṃ yac chivaṃ śāntam avyayam / tat kathaṃ kasya keneva kartṛ bhoktṛ kadā bhavet //MU_6,99.15//",
    "GSP27moksop_u:19072": "ato nedaṃ kṛtaṃ kiñcij jagadādi na vidyate / na kartāsti na bhoktāsti sarvaṃ śāntam ajaṃ śivam //MU_6,99.16//",
    "GSP27moksop_u:19073": "kāraṇābhāvataḥ kāryaṃ na kasyacid idaṃ jagat / akāryatvāc ca nāsty etat sarga itthaṃ na vidyate //MU_6,99.17//",
    "GSP27moksop_u:19074": "yadā na kasyacit kāryaṃ kāraṇasya jagat tadā / padārthābhāvasaṃsiddhis tatsiddhau kasya vedanam //MU_6,99.18//",
    "GSP27moksop_u:19075": "evaṃ tu vedanābhāve nāsty ahantvasya kāraṇam / ataś śuddho 'si mukto 'si kevoktir bandhamokṣayoḥ //MU_6,99.19//",
    "GSP27moksop_u:19076": "śikhidhvajaḥ: āṃ prabuddho 'smi bhagavan yuktam uktaṃ tvayottamam / kāraṇābhāvataḥ kartṛ neha brahmeti vedmy aham //MU_6,99.20//",
    "GSP27moksop_u:19077": "kartrabhāvāj jagan nāsti tena nāsti padārthadṛk / nātaś cittādi tadbījaṃ nāto 'hantādi kiñcana //MU_6,99.21//",
    "GSP27moksop_u:19078": "evaṃ sthite viśuddho 'smi vibuddho 'smi na cāsmi ca / namo mahyaṃ paraṃ naumi nakiñcid api bodhataḥ //MU_6,99.22//",
    "GSP27moksop_u:19079": "padārthavedanaṃ mithyaivāsad evāvabhāsate / ahamādy alam etena śāntam āse khakośavat //MU_6,99.23//",
    "GSP27moksop_u:19080": "jagatpadārthapravibhāgadṛṣṭis sadeśadikkālakalākriyaughā / aho nu kālena cireṇa śāntā brahmaiva vā nūnam avasthiteti //MU_6,99.24//",
    "GSP27moksop_u:19081": "śāmyāmi nirvāmi paraṃ sthito 'smi na yāmi nodemi na cāstam emi / tiṣṭhāmy aniṣṭhaṃ ca yathāsthitātmā śivaṃ śubhaṃ pāvanamaunam asmi //MU_6,99.25//",
    "GSP27moksop_u:19082": "śikhidhvajaviśrāntir nāma sargaḥ",
    "GSP27moksop_u:19083": "śatatamas sargaḥ",
    "GSP27moksop_u:19084": "vasiṣṭhaḥ: iti brahmaṇi viśrāntim avāpya sa śikhidhvajaḥ / muhūrtam āsīt saṃśāntamanā nirvāṇadīpavat //MU_6,100.1//",
    "GSP27moksop_u:19085": "nirvikalpasamādhānapariṇatyāstam īyivān / svalīlayeti kumbhena sa jhagity eva bodhitaḥ //MU_6,100.2//",
    "GSP27moksop_u:19086": "kumbhaḥ: rājann ajñānanidrātaḥ prabuddho 'si śivas sthitaḥ / kāryaṃ nāstamayeneto na cānastamayena te //MU_6,100.3//",
    "GSP27moksop_u:19087": "sakṛd eva vibhātātmā tiṣṭhāniṣṭhapadātmakaḥ / kalākalananirmukto jīvanmukto 'ṅga sāmpratam //MU_6,100.4//",
    "GSP27moksop_u:19088": "vasiṣṭhaḥ: kumbhena bodhitas tv evaṃ sa babhūva prabodhavān / vinirgato rarājoccair mahāmohasamudgakāt //MU_6,100.5//",
    "GSP27moksop_u:19089": "viśrāntadhīḥ kṣaṇenaiva paśyan dṛśyasya vastunaḥ / asattām eva muktātmā līlayā samuvāca ha //MU_6,100.6//",
    "GSP27moksop_u:19090": "śikhidhvajaḥ: jñātaprāyam apīdaṃ tu yat pṛcchāmi tad ucyatām / bhūyo nipuṇabodhāya mama mānada mohahan //MU_6,100.7//",
    "GSP27moksop_u:19091": "śive śānte nirābhāse pare 'nullaṅghitātmani / draṣṭṛdarśanadṛśyākhyo viśvātmā pratyayaḥ kutaḥ //MU_6,100.8//",
    "GSP27moksop_u:19092": "kumbhaḥ: sādhu pṛṣṭaṃ mahārāja rājase bodhabhāsvatā / etad eva hi te śiṣṭaṃ jñatāyās tad idaṃ śṛṇu //MU_6,100.9//",
    "GSP27moksop_u:19093": "yad idaṃ dṛśyate kiñcij jagat sthāvarajaṅgamam / sarvaṃ sarvaprakārāḍhyaṃ kalpānte tat praṇaśyati //MU_6,100.10//",
    "GSP27moksop_u:19094": "tatas stimitagambhīraṃ na tejo na tamas tatam / mahākalpavilāsānte sat sāram avaśiṣyate //MU_6,100.11//",
    "GSP27moksop_u:19095": "cinmātram amalaṃ kāntam ābhātam amalaṃ nabhaḥ / samastakalanonmuktaṃ yuktaṃ paramayā śriyā //MU_6,100.12//",
    "GSP27moksop_u:19096": "yad ekoditam atyacchaṃ śāntam ātatam ujjvalaṃ / paramātmātmakaṃ tejas stimitaṃ jñaptimātrakam //MU_6,100.13//",
    "GSP27moksop_u:19097": "apratarkyam avijñeyaṃ samaṃ śivam aniṅganam / brahma nirvāṇam āpūrṇam āghūrṇad iva sampadā //MU_6,100.14//",
    "GSP27moksop_u:19098": "aṇīyasām aṇīyas tat sthaviṣṭhaṃ ca sthavīyasām / garīyasāṃ gariṣṭhaṃ ca śreṣṭhaṃ ca śreyasām api //MU_6,100.15//",
    "GSP27moksop_u:19099": "īdṛśaṃ tat paraṃ sūkṣmaṃ tasyāgre yad idaṃ nabhaḥ / aṇoḥ pārśve mahāmerur iva sthūlātma lakṣyate //MU_6,100.16//",
    "GSP27moksop_u:19100": "īdṛśaṃ tat paraṃ sthūlaṃ tasyāgre yad idaṃ jagat / paramāṇuvad ābhāti kvacid eva na bhāti vā //MU_6,100.17//",
    "GSP27moksop_u:19101": "īdṛśaṃ tad gariṣṭhaṃ ca jagadrājyaṃ yad akṣatam / buddhvaitad amalaṃ śāntaṃ jarattṛṇalavāyate //MU_6,100.18//",
    "GSP27moksop_u:19102": "īdṛśaṃ tat paraṃ śreyas tasmin sati yad īśvare / jagatpadārthasārthaśrīs svasattodeti vedanāt //MU_6,100.19//",
    "GSP27moksop_u:19103": "tat sāram ekam eveha vidyate bhūpate tatam / ekam ekāntabuddhyāttaṃ naikam apy advitāvaśāt //MU_6,100.20//",
    "GSP27moksop_u:19104": "tasmād dvitīyā kalanā kācin nāma na vidyate / ātmatattvam alaṃ bhātaṃ tad evāpūrṇam akṣatam //MU_6,100.21//",
    "GSP27moksop_u:19105": "saṃsthitaṃ sarvadā sarvaṃ sarvākāram ivoditam / avācyatvād alabhyatvāt tan na kāryaṃ na kāraṇam //MU_6,100.22//",
    "GSP27moksop_u:19106": "pratyakṣāder agamyatvāt kim apy ekam tad uttamam / sarvaṃ sarvātmakaṃ sūkṣmam acchānubhavamātrakam //MU_6,100.23//",
    "GSP27moksop_u:19107": "tasyānākhyasya rūpasya nirgatasya pramādṛśaḥ / sato vāpy asato vāpi kathaṃ kāraṇatā bhavet //MU_6,100.24//",
    "GSP27moksop_u:19108": "yad vai na kasyacid bījam anākhyatvān na kāraṇam / na kiñcij jāyate tasmāt pramāṇātigatātmanaḥ //MU_6,100.25//",
    "GSP27moksop_u:19109": "akartṛkarmakaraṇam satyaṃ cidghanam akṣatam / ātmarūpam anābhāsaṃ svasaṃvedanalakṣaṇam //MU_6,100.26//",
    "GSP27moksop_u:19110": "tasmān na jāyate kiñcit parasmād brahmaṇo mune / kathaṃ kila vadāvyakte syāj janyajanakakramaḥ //MU_6,100.27//",
    "GSP27moksop_u:19111": "na kiñcij jāyate śānte na ca kiñcit pralīyate / svasattayā sthitaṃ brahma na bījaṃ na ca kāraṇam //MU_6,100.28//",
    "GSP27moksop_u:19112": "śuddhānubhavamātraṃ tat tasmād anyan na vidyate / kiñcij jagadahantādi tad evānantam asti hi //MU_6,100.29//",
    "GSP27moksop_u:19113": "śikhidhvajaḥ: śive jagadahantādi mune nāstīti vedmy aham / sargavedanam ābhāti katham etad vadāśu me //MU_6,100.30//",
    "GSP27moksop_u:19114": "kumbhaḥ: citsāraṃ tad anādyantaṃ tat svasaṃvidi tiṣṭhati / tat tadbhavanam atyacchaṃ tattāmātraṃ jagad viduḥ //MU_6,100.31//",
    "GSP27moksop_u:19115": "citsvātmakacanaṃ nāma yad asambhavacetyadṛk / tad ahaṃvedanaṃ viddhi virāḍātma jagat sthitam //MU_6,100.32//",
    "GSP27moksop_u:19116": "vātasya vātaspandasya yathā bhedo na vidyate / śūnyatvakhatvopamayoś cinmātrāhantvayos tathā //MU_6,100.33//",
    "GSP27moksop_u:19117": "jale 'sti deśakālātte yathormyādi sakāraṇam / pare 'sty adeśakālātte tathā jagad akāraṇam //MU_6,100.34//",
    "GSP27moksop_u:19118": "śikhidhvajaḥ: jalādau yat taraṅgādi tat sakāraṇam astv iha / pare jagadahantādi nākāraṇam avaimy aham //MU_6,100.35//",
    "GSP27moksop_u:19119": "kumbhaḥ: idānīṃ bhavatā jñātam etat satyaṃ mahīpate / idaṃ jagadahantādi neha kiñcana vidyate //MU_6,100.36//",
    "GSP27moksop_u:19120": "jagacchabdārtharahitaṃ jagad asti śivātmakam / vyomny eva nirmitaṃ śāntaṃ vyomnas sūkṣmatareṇa vā //MU_6,100.37//",
    "GSP27moksop_u:19121": "yathā nabhasi śūnyatvaṃ tathedaṃ brahmaṇi sthitam / sadasadvasturūpeṇa na vā rūpeṇa kenacit //MU_6,100.38//",
    "GSP27moksop_u:19122": "evaṃrūpaṃ jagad idaṃ samyagjñānāc chivaṃ bhavet / samyagjñānaprabhāveṇa viṣam apy amṛtaṃ bhavet //MU_6,100.39//",
    "GSP27moksop_u:19123": "asamyagjñānam akhilaṃ jagad duḥkhapradaṃ param / viṣabuddhyāmṛtam api bhuktaṃ viṣarasāyate //MU_6,100.40//",
    "GSP27moksop_u:19124": "īśvaratvād yathā vetti yad yad eṣa cidīśvaraḥ / tat tathaivāśu bhavati tādṛgrūpatayā śivam //MU_6,100.41//",
    "GSP27moksop_u:19125": "yathā jvālābhramālā vā vicitrākāravibhramaiḥ / tiṣṭhaty ananyarūpaiva brahmasattā tathaiva hi //MU_6,100.42//",
    "GSP27moksop_u:19126": "yat paraṃ citsvarūpeṇa sthitam ātmani mantharam / tat tenedam ahantādi jagadādy eva lakṣyate //MU_6,100.43//",
    "GSP27moksop_u:19127": "kevalaṃ param evetthaṃ paramaṃ bhāsate śivam / kuto jagadahantādi praśna eveha nocitaḥ //MU_6,100.44//",
    "GSP27moksop_u:19128": "yad vastu vidyamānaṃ sat praśnas tatra virājate / prekṣitaṃ yat tu nāsty eva prekṣāpraśnena tatra kim //MU_6,100.45//",
    "GSP27moksop_u:19129": "sanniveśaṃ vinā sattā yathā hemno na vidyate / tathā jagadahambhāvaṃ vinā neśasya saṃsthitiḥ //MU_6,100.46//",
    "GSP27moksop_u:19130": "akāraṇatvān nāstīdaṃ brahmaivetthaṃ vijṛmbhate / ajṛmbhamāṇam evāhaṃjagattveneha saṃsthitam //MU_6,100.47//",
    "GSP27moksop_u:19131": "yanmayā eva tenaiva mithas sampreritāśayam / camatkurvanty amī bhāvāḥ pañceṣu mithunaughavat //MU_6,100.48//",
    "GSP27moksop_u:19132": "cinmātra eva cinmātraṃ cinmātreṇaiva cīyate / nānātmanevānānaiva svātmanātmāpy anātmavat //MU_6,100.49//",
    "GSP27moksop_u:19133": "pūrṇāt pūrṇam uddharanti pūrṇāt pūrṇāni cakrire / bhavanti pūrṇāt pūrṇāni pūrṇam evāvatiṣṭhate //MU_6,100.50//",
    "GSP27moksop_u:19134": "cinmātram eva kacati yac cinmātratayātmani / akacat tv eva tan nāma kacitaṃ sargavedanam //MU_6,100.51//",
    "GSP27moksop_u:19135": "ahaṃ citā cid evāsau bhavatīva svayaṃ svataḥ / abhavanty eva rūpaṃ svam atyajantī nirāmayam //MU_6,100.52//",
    "GSP27moksop_u:19136": "cito rūpam anādyantaṃ manorūpam anantakam / samrāṭcharīram ābhāsi bhavatīva svayambhuvaḥ //MU_6,100.53//",
    "GSP27moksop_u:19137": "paśyaty athāsad evedaṃ svarūpatvāt sad eva vā / bhāvanād ghanatām eti dṛśyaṃ bhavati ca kramāt //MU_6,100.54//",
    "GSP27moksop_u:19138": "śāntaṃ jagatprasararūpatayā svabhāvaśabdārthamuktam idam avyapadeśyam ekam / vastusthitaṃ nijacamatkaraṇāvalokarūpaṃ jagattvarahitānubhavātmatattvam //MU_6,100.55//",
    "GSP27moksop_u:19139": "śikhidhvajabodhanaṃ nāma sargaḥ",
    "GSP27moksop_u:19140": "ekādhikaśatatamas sargaḥ",
    "GSP27moksop_u:19141": "kumbhaḥ: na vijñānamayo 'rtho 'sti na bāhyo nāpi śūnyatā / vedanāmātrasāratvād yathāvit so 'rtha ucyate //MU_6,101.1//",
    "GSP27moksop_u:19142": "dravatvaṃ salilasyeva vido vittvam akāraṇam / khātma nityam anantaṃ tad yathāsthitam avasthitam //MU_6,101.2//",
    "GSP27moksop_u:19143": "pratiyogivyavacchedābhāvatas svatvabhāvayoḥ / asattā tena na pare sattvabhāvavyavasthitau //MU_6,101.3//",
    "GSP27moksop_u:19144": "yadi kāraṇatāpattiyogyaṃ śāntaṃ paraṃ bhavet / aniṅganam anābhāsam apratarkyaṃ kathaṃ bhavet //MU_6,101.4//",
    "GSP27moksop_u:19145": "ato na kāraṇaṃ naiva bījaṃ brahma kadācana / kāryasya kasyacin nāma tena sargo na vidyate //MU_6,101.5//",
    "GSP27moksop_u:19146": "na cānyathopapattir hi sargasyāsyopapadyate / cinmātrakād ṛte tasmāj jaḍas sargo na vidyate //MU_6,101.6//",
    "GSP27moksop_u:19147": "yad idaṃ dṛśyate kiñcit tac cidghanam avedhitam / asambhavajjagacchabdaśabdārtharasarañjanam //MU_6,101.7//",
    "GSP27moksop_u:19148": "kāryaṃ na kāraṇābhāvāt padārtha upapadyate / dvitvaikyādyātmakaṃ vyomapuṣpavat svānubhūtitaḥ //MU_6,101.8//",
    "GSP27moksop_u:19149": "vastu nāśaikaniṣṭhatvān na cājam upapadyate / upalambhe dhruvo nāśo janma naṣṭasya ca dhruvam //MU_6,101.9//",
    "GSP27moksop_u:19150": "atha vainaṃ sadā santaṃ nityaṃ naṣṭaṃ ca vetsi vā / padārthaughaṃ tad eṣo 'rtha ekarūpo 'tra kiṃ vyathā //MU_6,101.10//",
    "GSP27moksop_u:19151": "upalambhas tu yaś cāyaṃ sā cittattvacamatkṛtiḥ / cittattvamātrasattāsti dvitvam aikyaṃ ca nāsty alam //MU_6,101.11//",
    "GSP27moksop_u:19152": "ataḥ padārthasattāyā abhāve sati bhūpate / asambhave bhāvanasya nāhantābhāvanāsti te //MU_6,101.12//",
    "GSP27moksop_u:19153": "ahambhāvāsambhavataś cittam anyat kim ucyate / iti cittam ahaṃrūpaṃ nāsty ato bhava vinnabhaḥ //MU_6,101.13//",
    "GSP27moksop_u:19154": "nirvāsanaś śāntamanā maunī paranabhomayaḥ / sadeho vā videho vā bhava sthāyī calo 'tha vā //MU_6,101.14//",
    "GSP27moksop_u:19155": "sarvatvāc chuddhaviddṛṣṭeḥ padārthābhāvasiddhitaḥ / bhāvanābhāvataś citte nāsty evāham ataś śivam //MU_6,101.15//",
    "GSP27moksop_u:19156": "sarvaṃ brahmeti vedārthabhāvanād anubhūtitaḥ / cetitārthaikasatyatvāc cittaṃ nāma na vidyate //MU_6,101.16//",
    "GSP27moksop_u:19157": "tenāsi nirmalam akāraṇam ādimuktaṃ tad brahma śāśvatam aśeṣam anekam ekam / śūnyaṃ vināmayam asat sad anādimadhyaṃ sarvaṃ na kiñcid api cāssva yathāsthitaṃ sat //MU_6,101.17//",
    "GSP27moksop_u:19158": "śikhidhvajaprathamabodhanaṃ nāma sargaḥ",
    "GSP27moksop_u:19159": "dvuttaraśatatamas sargaḥ",
    "GSP27moksop_u:19160": "śikhidhvajaḥ: cittaṃ nāstīti me bodho yathā yuktyā sphuṭo bhavet / tām anyām anyathā brūhi buddhaṃ na nipuṇaṃ mayā //MU_6,102.1//",
    "GSP27moksop_u:19161": "kumbhaḥ: cittaṃ nāsty eva rājarṣe kadācit kiñcana kvacit / yac cedaṃ cittavad bhāti tad brahmābhidham avyayam //MU_6,102.2//",
    "GSP27moksop_u:19162": "ajñajñātātmakaṃ yatra jagad eva na vidyate / tatrāhaṃ tvaṃ tad ityādikalanākalanāḥ kutaḥ //MU_6,102.3//",
    "GSP27moksop_u:19163": "nāsty eva jagad evedaṃ yat tv idaṃ kiñcanoditam / brahmaivātmani tad bhāti śṛṇv etad budhyate katham //MU_6,102.4//",
    "GSP27moksop_u:19164": "mahāpralayasargādāv evedaṃ noditaṃ jagat / nirdeśas tv ayam anyatra tvadbodhāya mayā kṛtaḥ //MU_6,102.5//",
    "GSP27moksop_u:19165": "upādānātmakādīnāṃ kāraṇānām abhāvataḥ / akāraṇaṃ ca bhāvānām aśeṣāṇām asambhavāt //MU_6,102.6//",
    "GSP27moksop_u:19166": "evam ajñāvabuddhātma jagad yasmān na vidyate / tasmād yad idam ābhāti bhāsanaṃ brāhmam eva tat //MU_6,102.7//",
    "GSP27moksop_u:19167": "anākhyo 'nākṛtir devaḥ karotīdam iti tv asat / bhāṣitaṃ nopapattyātma na satyenānubhūyate //MU_6,102.8//",
    "GSP27moksop_u:19168": "anākhyo 'pratighaḥ khātmā nirākāro ya īśvaraḥ / sa karoti jagantīti hāsāyaiva vaco 'dhiyām //MU_6,102.9//",
    "GSP27moksop_u:19169": "anenaiva prayogeṇa rājaṃś ceto na vidyate / jagad eva na sat sādho kutaś cittādi tadgatam //MU_6,102.10//",
    "GSP27moksop_u:19170": "ceto hi vāsanāmātraṃ vāsye tu sati vāsanā / vāsyaṃ jagat tad evāsad ataś cittāstitā kutaḥ //MU_6,102.11//",
    "GSP27moksop_u:19171": "yad idaṃ kacati brahma svayam ātmātmanātmani / kṛtaṃ tasyaiva tenaiva cittam ityādināmakam //MU_6,102.12//",
    "GSP27moksop_u:19172": "jagad dṛśyam idaṃ vāsyaṃ tad evotpannam eva no / kāraṇābhāvataḥ pūrvam evātaś cittatā kutaḥ //MU_6,102.13//",
    "GSP27moksop_u:19173": "ataś cidvyomamātrātma paramākāśanāmakam / sphāraṃ vedanam evedaṃ kacaty astīha no jagat //MU_6,102.14//",
    "GSP27moksop_u:19174": "yat kiñcit paramākāśam īṣat kacakacāyate / cidādarśe nijācchatvāt tac cittaṃ taj jagat kṛtam //MU_6,102.15//",
    "GSP27moksop_u:19175": "ahaṃ tvaṃ jagad ity eṣā pratipattir na vāstavī / mithyā svapna ivābhātā nūnam apy arthakāriṇī //MU_6,102.16//",
    "GSP27moksop_u:19176": "vāsyasya jagato 'bhāvād yato nāsty eva vāsanā / atas tadātmakaṃ cittaṃ kīdṛśaṃ kva kutaḥ katham //MU_6,102.17//",
    "GSP27moksop_u:19177": "aprabuddhair avagataṃ caittaṃ dṛśyam idaṃ jagat / asad eva nirākāraṃ pūrvam utpannam eva no //MU_6,102.18//",
    "GSP27moksop_u:19178": "notpannaṃ kāraṇābhāvāt sargādāv eva sarvadā / lokaśāstrānubhavato na ca dṛśyasya vastunaḥ //MU_6,102.19//",
    "GSP27moksop_u:19179": "anāditvam ajatvaṃ vā sthairyaṃ vāpy upapadyate / sākārasyāsya jagatas sthūlasapratighākṛteḥ //MU_6,102.20//",
    "GSP27moksop_u:19180": "samastakāraṇābhāvāl lokaśāstrānubhūtibhiḥ / yujyante ca nirākartuṃ na mahāpralayodayāḥ //MU_6,102.21//",
    "GSP27moksop_u:19181": "śāstrānubhavavedārthasiddhān etāṃś ca yo 'pi vā / pralayādīn na santīti vakty unmattaka eva saḥ //MU_6,102.22//",
    "GSP27moksop_u:19182": "lokāś śāstrāṇi vedāś ca pramāṇaṃ yasya nāmateḥ / asatyoktes sumūḍhasya sa paśus taṃ na saṃśrayet //MU_6,102.23//",
    "GSP27moksop_u:19183": "na ca sapratighasyāsya dṛśyasyāpratighaṃ kvacit / kāraṇaṃ bhavituṃ śaktaṃ sākārasya nirākṛtiḥ //MU_6,102.24//",
    "GSP27moksop_u:19184": "ittham ālakṣyamāṇaṃ san na cedaṃ nāvabhāsate / na ca nārthakriyākāri na caivettham idaṃ jagat //MU_6,102.25//",
    "GSP27moksop_u:19185": "tasmād idaṃ niraṃśasya cidvyomno 'pratighākṛteḥ / nirākṛter anantasya pūrvāt pūrvataraṃ sataḥ //MU_6,102.26//",
    "GSP27moksop_u:19186": "brahmaṇas sarvarūpasya śāntaṃ śāntasya yat samam / svata evātmakacanaṃ sargapralayarūpadhṛt //MU_6,102.27//",
    "GSP27moksop_u:19187": "svakaṃ vapus tat tenaiva jñātaṃ jagad idaṃ kṣaṇam / kṣaṇāntare tu buddhaṃ sad brahmaivāste nijātmani //MU_6,102.28//",
    "GSP27moksop_u:19188": "brahmaivedam atas sarvaṃ kva caittajagadādidhīḥ / kva cittādi kva dehādi kva dvaitaikyādikalpanāḥ //MU_6,102.29//",
    "GSP27moksop_u:19189": "sarvaṃ nirālambam ajaṃ praśāntam anādimadhyātma yathāsthitaṃ sat / idaṃ ca nānaiva na cāpi nānā yathāsthitaṃ tiṣṭha sukāṣṭhamaunaḥ //MU_6,102.30//",
    "GSP27moksop_u:19190": "śikhidhvajabodhanaṃ nāma sargaḥ",
    "GSP27moksop_u:19191": "tryuttaraśatatamas sargaḥ",
    "GSP27moksop_u:19192": "śikhidhvajaḥ: naṣṭo mohas smṛtir labdhā tvatprasādān mayā mune / sthito 'smi gatasandeho viśrāntamatir ātmavān //MU_6,103.1//",
    "GSP27moksop_u:19193": "jñātajñeyo mahāmaunī tīrṇamāyāmahārṇavaḥ / śānto 'ham anahaṃrūpo jñas sthito 'smi nirāmayaḥ //MU_6,103.2//",
    "GSP27moksop_u:19194": "aho nu suciraṃ kālaṃ prabhrānto 'ham avāntare / sthānam avyayam akṣubdham adhunā prāptavān aham //MU_6,103.3//",
    "GSP27moksop_u:19195": "evaṃ sthite mune nāsti sāhantādijagattrayam / mūrkhabuddham idaṃ bhāti yat tad brahmeti vedmy aham //MU_6,103.4//",
    "GSP27moksop_u:19196": "kumbhaḥ: jagad eva na yatrāsti tatrāhantvavibhāsanam / saṃsārāmbarasambhāraḥ kva kutaḥ kīdṛśaḥ katham //MU_6,103.5//",
    "GSP27moksop_u:19197": "yathāsthitavyavahṛtir maunī śāntamanā muniḥ / somyārṇavodarāvartaparispandavad āssva bhoḥ //MU_6,103.6//",
    "GSP27moksop_u:19198": "brahmarūpatayā śāntam idam asti yathāsthitam / ahaṃ jagad idaṃ ceti śabdārthātma nabho 'malam //MU_6,103.7//",
    "GSP27moksop_u:19199": "idam ādyantarahitaṃ sargasaṃhāranāmakam / ciccamatkṛtimātrātma nabhaḥ kacakacāyate //MU_6,103.8//",
    "GSP27moksop_u:19200": "sanniveśadṛśaś śāntau yad asti kanakaṃ yathā / jagadādyarthasaṃśāntau brahmedaṃ vidyate tathā //MU_6,103.9//",
    "GSP27moksop_u:19201": "yathā svayambhūs saṅkalpas svayaṃnāśas tathaiva hi / etau svavedanāyattau bandhamokṣau vyavasthitau //MU_6,103.10//",
    "GSP27moksop_u:19202": "aham ity eva saṅkalpo bandhāyātivināśine / nāham ity eva saṅkalpo mokṣāya vimalātmane //MU_6,103.11//",
    "GSP27moksop_u:19203": "yad bandhamokṣasaṅkalpaśabdārthānāṃ sadāsatām / svarūpavedanaṃ tat sat kevalatvaṃ ca kathyate //MU_6,103.12//",
    "GSP27moksop_u:19204": "anahaṃvedanaṃ siddhir ahaṃvedanam āpade / so 'ham evānaham iti śuddhabodho bhavātmavān //MU_6,103.13//",
    "GSP27moksop_u:19205": "asaṅkalpanamātreṇa samyagjñānodayātmanā / saṅkalpaḥ kṣīyate siddhyai svayam evāsadātmakaḥ //MU_6,103.14//",
    "GSP27moksop_u:19206": "apratarkyasvarūpe hi nāsti kāraṇatā śive / kāraṇābhāvataḥ kāryaṃ padārtho 'pi na vidyate //MU_6,103.15//",
    "GSP27moksop_u:19207": "padārthābhāvasaṃsiddhau vedanaṃ nopapadyate / kāraṇābhāvato nityam ahambhāvasya nodayaḥ //MU_6,103.16//",
    "GSP27moksop_u:19208": "ahambhāvānudayatas saṃsāraḥ kasya kīdṛśaḥ / saṃsārābhāvatas sarvaṃ param evāvaśiṣyate //MU_6,103.17//",
    "GSP27moksop_u:19209": "yac cedaṃ bhāsate tat sat param evātmani sthitam / paraṃ pare parāpūrṇaṃ samam eva vijṛmbhate //MU_6,103.18//",
    "GSP27moksop_u:19210": "tena nistimitaṃ sarvaṃ śailotkīrṇam ivācalam / viddhi raśmimayākāram iva brahma jagat sthitam //MU_6,103.19//",
    "GSP27moksop_u:19211": "purasaṅkalpake naṣṭe saṅkalpanagarasya yat / rūpaṃ tad viddhi jagataḥ khād acchaṃ sadasanmayam //MU_6,103.20//",
    "GSP27moksop_u:19212": "chāyāpuruṣavat spandi śāntaṃ nirmananaṃ jagat / jagacchabdārtharahitaṃ yaḥ paśyati sa paśyati //MU_6,103.21//",
    "GSP27moksop_u:19213": "rūpālokamanaskārā nīrasā gatabhāvanāḥ / samyagjñānavato yasya nirvāṇaṃ taṃ vidur budhāḥ //MU_6,103.22//",
    "GSP27moksop_u:19214": "yathāsti vāto nisspando yathāsti kham anīlima / yathā hemāsanniveśam asti brahmājagat tathā //MU_6,103.23//",
    "GSP27moksop_u:19215": "nīrasā asadābhāsā jagatpratyayakāriṇaḥ / rūpālokamanaskārās santīme brahmarūpiṇaḥ //MU_6,103.24//",
    "GSP27moksop_u:19216": "ūrmiśabdārtharahitaṃ yādṛg ambu bahūrmy api / sargaśabdārtharahitaṃ tādṛg brahmāpi sargavat //MU_6,103.25//",
    "GSP27moksop_u:19217": "sarga eva paraṃ brahma paraṃ brahmaiva sargadṛk / sargaśabdārtharahito vākyārthas tv eṣa śāśvataḥ //MU_6,103.26//",
    "GSP27moksop_u:19218": "brahmaśabdārthasampattau sargaśabdārthadhīḥ kutaḥ / sargaśabdārthasampattau brahmaśabdārthadhīḥ kutaḥ //MU_6,103.27//",
    "GSP27moksop_u:19219": "samastaśabdaśabdārthabhāvanābhāvanodaye / śuddhaṃ kim api cidvyoma brahmaśabdena kathyate //MU_6,103.28//",
    "GSP27moksop_u:19220": "samyagdarśanasaṃsiddhāv ubhayor apy avedane / yac chiṣṭam ajaraṃ śāntaṃ tato vāg vinivartate //MU_6,103.29//",
    "GSP27moksop_u:19221": "saṃśāntasarvātmakavedanaugham astīdam ekātmakam accharūpam / yathāsthitaṃ sarvajagat kharūpaṃ pāṣāṇarūpaṃ ca paraṃ jñarūpam //MU_6,103.30//",
    "GSP27moksop_u:19222": "śikhidhvajabodhanaṃ nāma sargaḥ",
    "GSP27moksop_u:19223": "caturuttaraśatatamas sargaḥ",
    "GSP27moksop_u:19224": "śikhidhvajaḥ: evaṃ caitan mahābuddhe yādṛśaṃ kāraṇaṃ param / tādṛśaṃ kāryam evedaṃ jagad ity eva vedmy aham //MU_6,104.1//",
    "GSP27moksop_u:19225": "kumbhaḥ: yatra kāraṇatā tatra kāryaṃ samupapadyate / yan na kāraṇam evādau tasmāt kāryaṃ kuto bhavet //MU_6,104.2//",
    "GSP27moksop_u:19226": "nehāsti kāraṇaṃ kiñcin na ca kāryaṃ kadācana / vidyamānam idaṃ sarvaṃ śivaṃ śāntam ajaṃ jagat //MU_6,104.3//",
    "GSP27moksop_u:19227": "jāyate kāraṇāt kāryaṃ yat tat kāraṇavad bhavet / yan na jāyata eveha tasmin sadṛśatā kutaḥ //MU_6,104.4//",
    "GSP27moksop_u:19228": "bījam eva na yasyāsti tat kathaṃ vada jāyate / apratarkyam anākhyaṃ ca yan na tasyeha bījatā //MU_6,104.5//",
    "GSP27moksop_u:19229": "deśakālavaśāt sarvā hetumatyaḥ pramopamāḥ / akartṛ brahma viṣayaḥ pramākāraṇayoḥ katham //MU_6,104.6//",
    "GSP27moksop_u:19230": "akartṛkarmakaraṇe nāsti kāraṇatā śive / tasmād akāraṇaṃ nāsti jagacchabdārthavedanam //MU_6,104.7//",
    "GSP27moksop_u:19231": "brahmaiva svaṃ svarūpaṃ sad yat sthitaṃ dhārayat tatam / asamyagdarśiviṣayaṃ tad eva jagad ācitam //MU_6,104.8//",
    "GSP27moksop_u:19232": "cinmātram ajaraṃ śāntaṃ yad ekaṃ tat pragīyate / tenaivājaṃ jagadbrahma sac chāntaṃ budhyate vapuḥ //MU_6,104.9//",
    "GSP27moksop_u:19233": "asya sva eva yo bhāvaś cetasaḥ pṛthivīpate / sa eva nāśaḥ kathitaś cānubhūtaś ca paṇḍitaiḥ //MU_6,104.10//",
    "GSP27moksop_u:19234": "cittaṃ nāśasvabhāvaṃ tvaṃ viddhi nāśātmakaṃ nṛpa / kṣaṇanāśāya saṅkalpaś cittaśabdena kathyate //MU_6,104.11//",
    "GSP27moksop_u:19235": "asaṅkalpanamātreṇa samyagjñānodayaṃ vinā / saṅkalpaḥ kṣīyate siddhyai svayam evāsadātmakaḥ //MU_6,104.12//",
    "GSP27moksop_u:19236": "nāmnaivāṅgīkṛtābhāvaṃ yad avidyeti kathyate / vidyamānaṃ kathaṃ tat syāc cittaṃ tāmarasekṣaṇa //MU_6,104.13//",
    "GSP27moksop_u:19237": "hastāv utkṣipya yo brūte śūdro 'smīti bhṛśaṃ girā / kathaṃ sa vipro bhavati vipratvaṃ tasya kīdṛśam //MU_6,104.14//",
    "GSP27moksop_u:19238": "vivṛttadhātur atyuccair mṛto 'smīti virauti yaḥ / mṛtam evāṅga taṃ viddhi jīvitaṃ tasya tu bhramaḥ //MU_6,104.15//",
    "GSP27moksop_u:19239": "bhramākṛti yad astīha dṛśyate 'lātacakravat / mṛgatṛṣṇādvicandrādibālavetālakādivat //MU_6,104.16//",
    "GSP27moksop_u:19240": "tat kathaṃ kila nāma syāt satyaṃ bhramabharātmakam / ajñānabhrāntir evātaś cittam ity eva kathyate //MU_6,104.17//",
    "GSP27moksop_u:19241": "ajñānam ucyate cittam asat sad iva saṃsthitam / mithyābhramaṃ nirākāraṃ keśoṇḍukam ivāmbare //MU_6,104.18//",
    "GSP27moksop_u:19242": "evam ajñānam evaitac cittaśabdena kathyate / tannāśaś cetaso nāśaś cittatyāgas sa eva ca //MU_6,104.19//",
    "GSP27moksop_u:19243": "śikhidhvajaḥ: ajñānaṃ kīdṛśaṃ deva kathaṃ caitad vinaśyati / samāseneti bhagavan vada me vadatāṃ vara //MU_6,104.20//",
    "GSP27moksop_u:19244": "kumbhaḥ: yad asaṃvedanaṃ samyag vastuno rājasattama / dṛṣṭādṛṣṭasya kumbhādes tad ajñānam iti smṛtam //MU_6,104.21//",
    "GSP27moksop_u:19245": "asaṃvedanam ajñānaṃ jñānaṃ saṃvedanaṃ bhavet / ajñānasya tv asaṃvitter jñānāt saṃvedanāt kṣayaḥ //MU_6,104.22//",
    "GSP27moksop_u:19246": "jalajñānaṃ mudhābhrāntis sādho marumarīciṣu / naitaj jalam iti jñānāt saṃvittiḥ pravilīyate //MU_6,104.23//",
    "GSP27moksop_u:19247": "idaṃ cittam iti prauḍhaṃ yad ajñānam alaṃ hṛdi / nāsti cittam iti jñānāt tat samūlaṃ vinaśyati //MU_6,104.24//",
    "GSP27moksop_u:19248": "yathā rajjvāṃ bhujaṅgatvam ajñānabhramasambhavam / na sarpo 'yam iti jñānād dhṛdi rūḍhāt praṇaśyati //MU_6,104.25//",
    "GSP27moksop_u:19249": "cittaṃ mano 'ham ity antar yāvad ajñānasambhavaḥ / tāvac cittaṃ mano māyā bhavaty eva na saṃśayaḥ //MU_6,104.26//",
    "GSP27moksop_u:19250": "cittaṃ nāsty aham ity antar yāvaj jñānodayo bhavet / tāvac cittaṃ mano māyā nāsty evātra na saṃśayaḥ //MU_6,104.27//",
    "GSP27moksop_u:19251": "mithyāyakṣabhramo yāvat tāvad yakṣo hi dṛśyate / mithyāyakṣabhrame śānte kuto yakṣasya sambhavaḥ //MU_6,104.28//",
    "GSP27moksop_u:19252": "na cittam asti no caittam ahaṅkārādisaṃyutam / kiñcid eva jagaty asmin saṃvid ekāsti nirmalā //MU_6,104.29//",
    "GSP27moksop_u:19253": "tayā saṅkalpacittādi kṛtam āsīd vimūḍhayā / yad yat saṅkalpya tat sarvaṃ parityaktaṃ prabuddhayā //MU_6,104.30//",
    "GSP27moksop_u:19254": "saṅkalpena yad āyāti tat saṅkalpena gacchati / pavanena mahābāho jvālājālam ivānale //MU_6,104.31//",
    "GSP27moksop_u:19255": "ātmatattvaikaghanayā tat tayā brahmasattayā / jagat sarvam abhivyāptaṃ samudra iva vāriṇā //MU_6,104.32//",
    "GSP27moksop_u:19256": "nāham asmi na cānyo 'sti na tvaṃ naite na cittakam / nendriyāṇi na cākāśam ātmaivaiko 'sti nirmalaḥ //MU_6,104.33//",
    "GSP27moksop_u:19257": "ghaṭādyākārarūpeṇa sa evāyaṃ vilokyate / idaṃ cittam ayaṃ cāham iti keva kukalpanā //MU_6,104.34//",
    "GSP27moksop_u:19258": "na jāyate na mriyate kiñcid asmiñ jagattraye / kevalaṃ vilasaty ātmā sadasadbhāvanātmanā //MU_6,104.35//",
    "GSP27moksop_u:19259": "sarvam ātmā paraṃ brahma sakṛt prakaṭam ātatam / dvitvaikatve na vidyete nirbhrāntir bhava satyataḥ //MU_6,104.36//",
    "GSP27moksop_u:19260": "sarvendriyaguṇākāras sann evāsi sakhe nabhaḥ / na dahyase mahābuddhe na ca kvacana lipyase //MU_6,104.37//",
    "GSP27moksop_u:19261": "na te vinaśyati sakhe na ca kiñcid vivardhate / nirmalākāśarūpasya caikasyānantarūpiṇaḥ //MU_6,104.38//",
    "GSP27moksop_u:19262": "icchānicchātmike śaktī ye tavāpi tvam eva te / na hy aṃśuvyatirekeṇa śaśāṅka upalabhyate //MU_6,104.39//",
    "GSP27moksop_u:19263": "tvam ajaram aparaṃ parasvabhāvaṃ sakṛd amalaṃ satataṃ sad ekarūpam / vigalitakalanaṃ kalākhyalīlaṃ samuditam ādyam ajaṃ tad ātmatattvam //MU_6,104.40//",
    "GSP27moksop_u:19264": "śikhidhvajaparamārthabodho nāma sargaḥ",
    "GSP27moksop_u:19265": "pañcottaraśatatamas sargaḥ",
    "GSP27moksop_u:19266": "vasiṣṭhaḥ: iti kumbhavaco rājā bhāvayaṃs tad akṛtrimam / sva evātmapade tasmin kṣaṇaṃ pariṇato 'bhavat //MU_6,105.1//",
    "GSP27moksop_u:19267": "babhūvāmīlitamanolocanaś śāntavāg abhīḥ / śilātalād ivotkīrṇo nisspandāvayavākṛtiḥ //MU_6,105.2//",
    "GSP27moksop_u:19268": "tato muhūrtamātreṇa prabuddhaṃ sphāritekṣaṇam / tam uvāca mahābāho cūḍālā kumbharūpiṇī //MU_6,105.3//",
    "GSP27moksop_u:19269": "kumbhaḥ: kaccid asmin pade sphāre śuddhe mṛduni nirmale / sutalpe nirvikalpānāṃ sukhaṃ viśrāntavān asi //MU_6,105.4//",
    "GSP27moksop_u:19270": "kaccid antaḥ prabuddho 'si kaccid bhrāntis tvayojjhitā / kaccij jñeyaṃ parijñātaṃ dṛṣṭaṃ draṣṭavyam eva vā //MU_6,105.5//",
    "GSP27moksop_u:19271": "śikhidhvajaḥ: bhagavaṃs tvatprasādena mahāvibhavabhūṣitā / mahatī padavī dṛṣṭā sarvasyordhve sthitā mayā //MU_6,105.6//",
    "GSP27moksop_u:19272": "satāṃ viditavedyānām aho bata mahātmanām / apūrvaikāmṛtamayas saṅgas sāraphalapradaḥ //MU_6,105.7//",
    "GSP27moksop_u:19273": "janmanāpi mayā labdhaṃ yan nāma na mahāmṛtam / tad adya tvatsamāsaṅgāt kṣaṇenāsāditaṃ svayam //MU_6,105.8//",
    "GSP27moksop_u:19274": "anantam ādyam amṛtam etat kamalalocana / kathaṃ nāsāditam abhūd etad ātmapadaṃ mayā //MU_6,105.9//",
    "GSP27moksop_u:19275": "kumbhaḥ: manasy upaśamaṃ yāte tyaktabhogaiṣaṇe sthite / kaṣāyapāke nirvṛtte sarvendriyagaṇasya ca //MU_6,105.10//",
    "GSP27moksop_u:19276": "yānti cetasi viśrāntiṃ vimalā daiśikoktayaḥ / yathā sitāṃśuke śuddhe bindavaḥ kuṅkumāmbhasaḥ //MU_6,105.11//",
    "GSP27moksop_u:19277": "kaṣāyāṇām anantānāṃ sambhṛtānāṃ śarīrake / svavāsanāsvarūpāṇām adya pākas tavoditaḥ //MU_6,105.12//",
    "GSP27moksop_u:19278": "dehān malāni sarvāṇi kālena kamalekṣaṇa / sādho vṛkṣāt phalānīva pākena vigalanty adhaḥ //MU_6,105.13//",
    "GSP27moksop_u:19279": "vāsanātmasu yāteṣu maleṣu vilayaṃ sakhe / yad vakti gurur antas tad viśatīṣur yathā bile //MU_6,105.14//",
    "GSP27moksop_u:19280": "kaṣāyapāke sampanne tvaṃ mayādya vibodhitaḥ / tenādyaiva tavājñānakṣayo jāto mahāmate //MU_6,105.15//",
    "GSP27moksop_u:19281": "adya pakvakaṣāyas tvam adyaivājñānasaṅkṣayī / adyaiva sopadeśyas tvam adyaivāsi prabuddhavān //MU_6,105.16//",
    "GSP27moksop_u:19282": "śubhāśubhānāṃ sarveṣāṃ karmaṇām adya saṅkṣayaḥ / satsaṅgavyapadeśena tava niṣpattim āgataḥ //MU_6,105.17//",
    "GSP27moksop_u:19283": "yāvad asya dinasyaiṣa pūrvo bhāgo mahīpate / tāvac ceto hy aham iti tavājñānaṃ babhūva ha //MU_6,105.18//",
    "GSP27moksop_u:19284": "idānīṃ madvacobodhāc cetasi kṣayam āgate / hṛdayāt samparityakte samprabuddho 'si bhūpate //MU_6,105.19//",
    "GSP27moksop_u:19285": "hṛdi yāvan manassattā tāvad ajñānasaṃsthitiḥ / citte cittatayā tyakte jñānasyābhyudayo bhavet //MU_6,105.20//",
    "GSP27moksop_u:19286": "dvitvaikatvadṛśau cittaṃ tad evājñānam ucyate / etayor yo layo dṛṣṭyos taj jñānaṃ sā parā gatiḥ //MU_6,105.21//",
    "GSP27moksop_u:19287": "prabuddho 'si vimukto 'si tyaktaṃ cittaṃ tvayā nṛpa / sad eva sattayāttaṃ hi tvayā tyaktam asat padam //MU_6,105.22//",
    "GSP27moksop_u:19288": "vītaśoko nirāyāso nissaṅgo nityam ātmavān / mahodayo munir maunī kharūpas tiṣṭha nirmalaḥ //MU_6,105.23//",
    "GSP27moksop_u:19289": "śikhidhvajaḥ: evaṃ hi bhagavañ jantor mūrkhasyaivāsti cittabhūḥ / na prabuddhasya tajjñasya cittam asti kila prabho //MU_6,105.24//",
    "GSP27moksop_u:19290": "jīvanmuktās ta ete hi viharanti kathaṃ vada / avidyamānamanaso yuṣmadādyās tathā narāḥ //MU_6,105.25//",
    "GSP27moksop_u:19291": "iti me kathayāśeṣam anyaiś ca vacanāṃśubhiḥ / hārdaṃ tamo me nipuṇam evamprāyaiḥ pramārjaya //MU_6,105.26//",
    "GSP27moksop_u:19292": "kumbhaḥ: yathā vadasi dharmajña tat tathaiva hi nānyathā / cittaṃ hi jīvanmuktānāṃ nāsty aṅkura ivāśmanām //MU_6,105.27//",
    "GSP27moksop_u:19293": "punarjananayogyā yā vāsanā ghanavāsanā / sā proktā cittaśabdena na sā tajjñasya vidyate //MU_6,105.28//",
    "GSP27moksop_u:19294": "yayā vāsanayā tajjñā viharantīha karmasu / tāṃ tvaṃ sattvābhidhāṃ viddhi punarjananavarjitām //MU_6,105.29//",
    "GSP27moksop_u:19295": "jīvanmuktā mahātmānas sattvasthās saṃyatendriyāḥ / viharanti gatāsaṅgaṃ na cittasthāḥ kadācana //MU_6,105.30//",
    "GSP27moksop_u:19296": "mūḍhaṃ cittaṃ cittam āhuḥ prabuddhaṃ sattvam ucyate / aprabuddhā hi cittasthās sattvasthā hi mahādhiyaḥ //MU_6,105.31//",
    "GSP27moksop_u:19297": "bhūyaḥ prajāyate cittaṃ sattvaṃ bhūyo na jāyate / aprabuddhasya bandho 'sti na prabuddhasya bhūpate //MU_6,105.32//",
    "GSP27moksop_u:19298": "sattvavān asi sañjāto mahātyāgī sthito bhavān / aśeṣeṇa tvayā tyaktaṃ cittam adyeti vedmy aham //MU_6,105.33//",
    "GSP27moksop_u:19299": "samastavāsanāmukto rājan rājeva rājase / ākāśasāmyam āyātaṃ manye tava mune manaḥ //MU_6,105.34//",
    "GSP27moksop_u:19300": "śamaṃ prāpto 'si paramaṃ śuddhas samasamasthitiḥ / mandarāhananonmukto yathā kṣīramahārṇavaḥ //MU_6,105.35//",
    "GSP27moksop_u:19301": "parityaktā tvayā rājyād vāsanā tapasas tathā / kānanāc ca śarīrāc ca śubhāśubhaphalād api //MU_6,105.36//",
    "GSP27moksop_u:19302": "nirīho vigatāsaṅgas tyaktacitto vivāsanaḥ / sampannas tvaṃ mahābāho mahātyāgipadaṃ gataḥ //MU_6,105.37//",
    "GSP27moksop_u:19303": "ayaṃ sa hi mahātyāgas sarvaṃ yatra samujjhitam / svargāpavargacittādi tapodānaphalādy api //MU_6,105.38//",
    "GSP27moksop_u:19304": "prabuddhayeddhayā sādho dhiyā paramabodhayā / tapo nāma kiyanmātraduḥkhakṣayakaraṃ bhavet //MU_6,105.39//",
    "GSP27moksop_u:19305": "kṣayātiśayanirmuktaṃ yat sukhaṃ samatāmayam / tat sat tad vastu tat kiñcin na tu svargādi bhaṅguram //MU_6,105.40//",
    "GSP27moksop_u:19306": "bhāvābhāvatulārūḍhas sthitādhivyādhivedhitaḥ / svargo nāma kimānandas so 'pi sandeham āsthitaḥ //MU_6,105.41//",
    "GSP27moksop_u:19307": "aprāptasvārthasaṃsiddheḥ kriyākāṇḍaś śubho bhavet / yena nāsāditaṃ hema rītiṃ kiṃ sa parityajet //MU_6,105.42//",
    "GSP27moksop_u:19308": "cūḍālādisamāsaṅgād bhavej jñatvaṃ sukhena te / tat kimartham anarthe 'smin nimagnas tvaṃ tapomaye //MU_6,105.43//",
    "GSP27moksop_u:19309": "āśramādivikalpāṃśasādhyasyāsya kukarmaṇaḥ / ādyantau paśya sumate madhya eva ramasva mā //MU_6,105.44//",
    "GSP27moksop_u:19310": "yata ete samāyātā yasmin pariṇamanti ca / taporūpā vikalpāṃśās tatra baddhapado bhava //MU_6,105.45//",
    "GSP27moksop_u:19311": "cidvyomno nabhaso 'py acchāt sarve bhāvās samutthitāḥ / tatraiva ca layaṃ yānti tatraivāssva ramasva ca //MU_6,105.46//",
    "GSP27moksop_u:19312": "idaṃ kāryam idaṃ neti saṅkalpā brahmabindavaḥ / bindūñ śikhidhvaja tyaktvā pūrṇameghaṃ samāśraya //MU_6,105.47//",
    "GSP27moksop_u:19313": "iṣṭaṃ me prārthayasveti yathaiva prārthyate sakhī / striyā tathaiva na kathaṃ dayitaḥ prārthyate svayam //MU_6,105.48//",
    "GSP27moksop_u:19314": "saṅkalparacitān etān bhāvān āpātabhāsurān / na gṛhṇanti mahātmānaḥ prājñā jalaravīn iva //MU_6,105.49//",
    "GSP27moksop_u:19315": "svargamokṣādiphaladaṃ yat kiñcit samam eva tat / tyaktvā samasamābhāso yo 'sy asāv eva vai bhava //MU_6,105.50//",
    "GSP27moksop_u:19316": "santaṃ sattvena nāśena naśyantaṃ vigataspṛhaḥ / padārthaugham imaṃ gṛhṇaṃs tiṣṭhāspanditacittabhūḥ //MU_6,105.51//",
    "GSP27moksop_u:19317": "aparispandacittasya saṃsṛtir neha bādhate / pauruṣaprabhavā sādho vipan nītimato yathā //MU_6,105.52//",
    "GSP27moksop_u:19318": "yāni yānīha duḥkhāni prasphuranti jagattraye / cetaścāpalajāny eva tāni tāni mahīpate //MU_6,105.53//",
    "GSP27moksop_u:19319": "sthiraṃ śāntaṃ gataspandaṃ yasya cittam acāpalam / sa vibhus sa mahānandī sāmrājyasya sa bhājanam //MU_6,105.54//",
    "GSP27moksop_u:19320": "atha cetasi tattvajña spandāspandau tad ekatām / nītvā tiṣṭha yathākāmam aikyam āgatya śāśvatam //MU_6,105.55//",
    "GSP27moksop_u:19321": "śikhidhvajaḥ: katham aikyavidhiṃ yātas spandāspandāv imau vibho / sarvasaṃśayavicchedakārinn etad vadāśu me //MU_6,105.56//",
    "GSP27moksop_u:19322": "kumbhaḥ: ekaṃ vastu jagat sarvaṃ cinmātraṃ vār ivāmbudhiḥ / tad eva spandate no vā śuddhaṃ vārīva vīcibhiḥ //MU_6,105.57//",
    "GSP27moksop_u:19323": "brahma cinmātram amalaṃ satyam ityādināmabhiḥ / yad gītaṃ tad idaṃ mūḍhaḥ paśyaty aṅga jagattayā //MU_6,105.58//",
    "GSP27moksop_u:19324": "nisspanda eva sarvasmin sarge tasmād dhi saṃsṛtiḥ / parispando hi vīcyādis tad aspandaṃ samaṃ param //MU_6,105.59//",
    "GSP27moksop_u:19325": "citas sa eva cet spandas tathāspandaś ca bhāvitaḥ / ekarūpatayā nāma tat tad apy acalaṃ śivam //MU_6,105.60//",
    "GSP27moksop_u:19326": "sargaś citspandamātrātmā samyagdṛṣṭo vilīyate / udety asamyagdṛṣṭātmā rajjvāṃ sarpabhramo yathā //MU_6,105.61//",
    "GSP27moksop_u:19327": "saspandā cic cidabhidhā nisspandā tv iyam ātatā / turyātītapadārūḍhā vācā vaktuṃ na pāryate //MU_6,105.62//",
    "GSP27moksop_u:19328": "śāstrasajjanasamparkasantatābhyāsayogataḥ / kālenāmalatāṃ yāte cetasīndāv ivodite //MU_6,105.63//",
    "GSP27moksop_u:19329": "etat kevalam ābhātaṃ svānubhūtigirātatam / kathyate svānubhūtes tu svayaṃ svaṃ rūpam ātmanā //MU_6,105.64//",
    "GSP27moksop_u:19330": "prāpto 'si bhāvaṃ svam anādimadhyam atraiva tiṣṭheṣṭapade niviṣṭaḥ / nīrūpanirbhedamahācidātmā jāto 'si sādho khalu vītaśokaḥ //MU_6,105.65//",
    "GSP27moksop_u:19331": "śikhidhvajabodho nāma sargaḥ",
    "GSP27moksop_u:19332": "ṣaḍuttaraśatatamas sargaḥ",
    "GSP27moksop_u:19333": "kumbhaḥ: iti te kathitaṃ sarvaṃ śikhidhvaja mahīpate / yathedam utthitaṃ sarvaṃ yathā ca pravilīyate //MU_6,106.1//",
    "GSP27moksop_u:19334": "etac chrutvā ca buddhvā ca matvā ca munināyaka / yathecchasi tathā tiṣṭha dṛṣṭaspaṣṭapadaḥ pade //MU_6,106.2//",
    "GSP27moksop_u:19335": "svargaṃ gacchāmy ahaṃ tatra kāle 'smin nārado muniḥ / brahmalokāt samāyāto bhavaty amarasaṃsadam //MU_6,106.3//",
    "GSP27moksop_u:19336": "na māṃ paśyati cet tatra tat kopam upagacchati / nodvejanīyā bhavyena guravo hi kadācana //MU_6,106.4//",
    "GSP27moksop_u:19337": "tyaktasaṅkalpalekhena na kiñcid abhivāñchatā / tvayātmany eva vastavyaṃ dṛṣṭir eṣaiva pāvanī //MU_6,106.5//",
    "GSP27moksop_u:19338": "vasiṣṭhaḥ: iti yāvat prativacaḥ puṣpahastaś śikhidhvajaḥ / praṇāmāya dadāty eṣa tāvad antardhim āyayau //MU_6,106.6//",
    "GSP27moksop_u:19339": "pratibhāsagataṃ vastu yathaivāgre na dṛśyate / na dṛṣṭavāṃs tathā kumbham agre rājā śikhidhvajaḥ //MU_6,106.7//",
    "GSP27moksop_u:19340": "gate kumbhe mahīpālaḥ paraṃ vismayam āyayau / tad eva cintayaṃś citraṃ citrārpita ivābhavat //MU_6,106.8//",
    "GSP27moksop_u:19341": "iti sañcintayām āsa citraṃ vilasitaṃ vidheḥ / yat kumbhavyapadeśena bodhito 'smi cirād ayam //MU_6,106.9//",
    "GSP27moksop_u:19342": "kva nāradasutaḥ kumbhaḥ kvāhaṃ nāma śikhidhvajaḥ / kevalaṃ kālayuktyaivam ahaṃ sampratibodhitaḥ //MU_6,106.10//",
    "GSP27moksop_u:19343": "aho nu samyak kathitaṃ devaputreṇa yuktimat / aho nu samprabuddho 'smi mohanidrākulaś cirāt //MU_6,106.11//",
    "GSP27moksop_u:19344": "kvāham āsaṃ vinirmagnaḥ kriyājālakukardame / idaṃ kāryam idaṃ neti mithyāvibhramam ācaran //MU_6,106.12//",
    "GSP27moksop_u:19345": "aho nu śītalā śuddhā śānteyaṃ padavī nijā / rasāyanadravākārā sattvaṃ śītayatīva me //MU_6,106.13//",
    "GSP27moksop_u:19346": "śāmyāmi parinirvāmi sukham āse ca kevalam / cinmātram api necchāmi saṃsthito 'smi yathāsthitam //MU_6,106.14//",
    "GSP27moksop_u:19347": "evaṃ sañcintayan rājā evaṃnirvāsanāśayaḥ / śailād iva samutkīrṇo maunam evātha tasthivān //MU_6,106.15//",
    "GSP27moksop_u:19348": "tasminn eva tato maunī nissaṅkalpe nirāmaye / pratiṣṭhāṃ niścalāṃ prāpya sa tasthau giriśṛṅgavat //MU_6,106.16//",
    "GSP27moksop_u:19349": "sa tatra saṃśāntabhayo mahātmā cireṇa viśrāntim itas samātmā / cireṇa samprāptanijāmalātmā yogena suṣvāpa tadā cidātmā //MU_6,106.17//",
    "GSP27moksop_u:19350": "śikhidhvajasamādhānaṃ nāma sargaḥ",
    "GSP27moksop_u:19351": "saptottaraśatatamas sargaḥ",
    "GSP27moksop_u:19352": "vasiṣṭhaḥ: nirvikalpasamādhānāt kāṣṭhakuḍyopamas sthitaḥ / evaṃ śikhidhvajo rāma cūḍālām adhunā śṛṇu //MU_6,107.1//",
    "GSP27moksop_u:19353": "śikhidhvajaṃ taṃ bhartāraṃ kumbhaveṣena tena sā / prabodhyāntardhim āgatya tatāra tarasā nabhaḥ //MU_6,107.2//",
    "GSP27moksop_u:19354": "devaputrākṛtiṃ vyomni jahau māyāvinirmitām / vidagdhamugdham ākāraṃ straiṇaṃ jagrāha sundaram //MU_6,107.3//",
    "GSP27moksop_u:19355": "nabhasā svapuraṃ prāpya viveśāntaḥpuraṃ kṣaṇāt / dṛśyā babhūva lokasya nṛpakarma cakāra sā //MU_6,107.4//",
    "GSP27moksop_u:19356": "vāsaratritayenāpi punar ambaram etya sā / babhūva kumbho yogena śikhidhvajavanaṃ yayau //MU_6,107.5//",
    "GSP27moksop_u:19357": "tathā tatraiva taṃ bhūpam apaśyad vanabhūmigā / nirvikalpasamādhisthaṃ samutkīrṇam iva drumāt //MU_6,107.6//",
    "GSP27moksop_u:19358": "aho nu khalu bho diṣṭyā viśrānto 'yam ihātmani / sthitas svasthas samaś śānta ity uvāca puraḥ prabhoḥ //MU_6,107.7//",
    "GSP27moksop_u:19359": "tad enaṃ tāvad etasmād bodhayāmi parāt padāt / idānīm eva kiṃ dehatyāgam eṣa karoti vai //MU_6,107.8//",
    "GSP27moksop_u:19360": "kañcit kālaṃ sphuritveha rājyena vipinena vā / samam eva gamiṣyāvas tyaktadehāv imau śamam //MU_6,107.9//",
    "GSP27moksop_u:19361": "tad yāvad eṣo vicalaṃ pariṇāmaṃ na gacchati / anenābhyāsayogena tāvad ābodhayāmy aham //MU_6,107.10//",
    "GSP27moksop_u:19362": "iti sañcintya cūḍālā siṃhanādaṃ cakāra sā / bhūyo bhūyaḥ prabhor agre vanecarabhayapradam //MU_6,107.11//",
    "GSP27moksop_u:19363": "na cacāla śilevādrau yadā nādena tena saḥ / bhūyo bhūyaḥ kṛtenāpi tadā sā taṃ vyacālayat //MU_6,107.12//",
    "GSP27moksop_u:19364": "cālitaḥ pātito 'py eṣa yadā na bubudhe nṛpaḥ / tadā sañcintayām āsa cūḍālā kumbharūpiṇī //MU_6,107.13//",
    "GSP27moksop_u:19365": "aho pariṇatas sādhus svapade bhagavān ayam / tad enaṃ hi kayā yuktyā sāmprataṃ bodhayāmy aham //MU_6,107.14//",
    "GSP27moksop_u:19366": "atha vainaṃ mahātmānaṃ kimarthaṃ bodhayāmy aham / videhaṃ bodham āsādya tiṣṭhatv eṣa yathāsukham //MU_6,107.15//",
    "GSP27moksop_u:19367": "aham apy aṅganādeham imaṃ tyaktvā paraṃ padam / apunarjananāyaiva gacchāmīha hi kiṃ mama //MU_6,107.16//",
    "GSP27moksop_u:19368": "iti sañcintya dehaṃ svaṃ tyaktum abhyudyatā satī / punas sañcintayām āsa cūḍālā sā mahāsatī //MU_6,107.17//",
    "GSP27moksop_u:19369": "ālokayāmi vai tāvad enaṃ dehaṃ mahīpateḥ / yady asya sattvaśeṣo 'sti bodhabījaṃ hṛdantare //MU_6,107.18//",
    "GSP27moksop_u:19370": "tat kālenaiṣa bhagavān samprabodham upaiṣyati / mūlakośarasālīnaṃ puṣpajālaṃ madhāv iva //MU_6,107.19//",
    "GSP27moksop_u:19371": "tadeha viharañ jīvanmukta eko bhavaty ayam / maiko bhavatv eṣa iti manye gacchāmi no śamam //MU_6,107.20//",
    "GSP27moksop_u:19372": "iti sañcintya cūḍālā sparśena nayanena ca / patim ālokya sāśaṅkam uvāca varavarṇinī //MU_6,107.21//",
    "GSP27moksop_u:19373": "asty eva sattvaśeṣo 'sya hṛdi sambodhakāraṇam / kāyo 'yam agaladrūpo nemaṃ dehaṃ tyajāmy aham //MU_6,107.22//",
    "GSP27moksop_u:19374": "rāmaḥ: bhṛśaṃ saṃśāntacittasya kāṣṭhaloṣṭasamasthiteḥ / sattvaśeṣaḥ kathaṃ brahmañ jñāyate dhyānaśālinaḥ //MU_6,107.23//",
    "GSP27moksop_u:19375": "vasiṣṭhaḥ: prabodhakāraṇaṃ yasya durlakṣyāṇuvapur hṛdi / vidyate sattvaśeṣo 'ntar bīje puṣpaphalaṃ yathā //MU_6,107.24//",
    "GSP27moksop_u:19376": "cittaspandavimuktasya tasyāspanditasaccitaḥ / dvitvaikatvavihīnasya samasyācalasaṃsthiteḥ //MU_6,107.25//",
    "GSP27moksop_u:19377": "kāyas samasamābhogo na glāyati na hṛṣyati / nāstam eti na codeti samam evāvatiṣṭhate //MU_6,107.26//",
    "GSP27moksop_u:19378": "dvitvaikatvādiyuktasya yasya praspandate manaḥ / tasya deho 'nyatām eti nāspandasya kadācana //MU_6,107.27//",
    "GSP27moksop_u:19379": "cittaspando hi sarveṣāṃ kāraṇaṃ jagatas sthiteḥ / rāma bhāvavikārāṇāṃ kusumānāṃ yathā madhuḥ //MU_6,107.28//",
    "GSP27moksop_u:19380": "yasmin praspandate dehe cittaṃ sa hi muhur muhuḥ / harṣaglapanasammohavaśam eti raghūdvaha //MU_6,107.29//",
    "GSP27moksop_u:19381": "citte praśamam āyāte kāyo yas sattvavān sthitaḥ / bādhate nāmbarasyeva tasya bhāvavikārabhūḥ //MU_6,107.30//",
    "GSP27moksop_u:19382": "vīcyādi na yathodeti samāyā jalasantateḥ / tathā na dṛśyate doṣas samāyās sattvasaṃsthiteḥ //MU_6,107.31//",
    "GSP27moksop_u:19383": "sattvasyānupalambho 'sti nānyas svopaśamād ṛte / yāvad bhāvi samaṃ sattvaṃ kālāc chāmyati kevalam //MU_6,107.32//",
    "GSP27moksop_u:19384": "dehe yasmiṃs tu no cittaṃ nāpi sattvaṃ ca vidyate / sa tāpahimavad rāma pañcatvena vilīyate //MU_6,107.33//",
    "GSP27moksop_u:19385": "śikhidhvajasya deho 'sau niścitaṃ cetasojjhitaḥ / sattvāṃśena ca saṃyuktas tena na mlānibhājanam //MU_6,107.34//",
    "GSP27moksop_u:19386": "taṃ tathābhūtam ālokya bhartur dehaṃ varāṅganā / anujjhitavatī dehaṃ cintayām āsa satvaram //MU_6,107.35//",
    "GSP27moksop_u:19387": "cittattvaṃ sarvagaṃ śuddhaṃ praviśyābodhayāmy aham / bhaviṣyadbodhanaṃ kāntam eṣa tatra hi saṃsthitaḥ //MU_6,107.36//",
    "GSP27moksop_u:19388": "na bodhayāmi yady enaṃ cirāt tad budhyate svayam / kim ihaikāvatiṣṭhe 'ham ity enaṃ bodhayāmy aham //MU_6,107.37//",
    "GSP27moksop_u:19389": "iti sañcintya cūḍālā dehaṃ kāraṇapañjaram / santyajya prāpa cittattve sthitim ādyantavarjite //MU_6,107.38//",
    "GSP27moksop_u:19390": "tatra sā cetanaspandaṃ kṛtvā sattvavataḥ prabhoḥ / svaṃ viveśa punar dehaṃ khān nīḍam iva pakṣiṇī //MU_6,107.39//",
    "GSP27moksop_u:19391": "kumbhākṛtir athotthāya niviṣṭā kusumasthale / sāma gātuṃ pravṛttā sā bhramarīvṛndasasvanā //MU_6,107.40//",
    "GSP27moksop_u:19392": "taṃ sāmasvanam ākarṇya cit sattvaguṇaśālinaḥ / bubudhe bhūpater dehe vasanta iva padminī //MU_6,107.41//",
    "GSP27moksop_u:19393": "dṛśaṃ vikāsayām āsa tāṃ tadārka ivābjinīm / gṛhītasattvasampattiś śikhidhvajamahīpatiḥ //MU_6,107.42//",
    "GSP27moksop_u:19394": "apaśyat kumbham agrasthaṃ sāmagāyanatatparam / pareṇa vapuṣā yuktaṃ sāmavedam ivāparam //MU_6,107.43//",
    "GSP27moksop_u:19395": "aho bata vayaṃ dhanyāḥ punaḥ prāpto munes sutaḥ / ity evodāharan rājā kumbhāya kusumaṃ dadau //MU_6,107.44//",
    "GSP27moksop_u:19396": "diṣṭyā sthitās smo bhagavaṃs tava cetasi pāvane / ke nāma na mahāsattvāḥ prasādeṣv aṅga hi sthirāḥ //MU_6,107.45//",
    "GSP27moksop_u:19397": "asmatpavitrīkaraṇam ekam āgamakāraṇam / tava pāpāpahaṃ brūhi dvitīyaṃ katarad bhavet //MU_6,107.46//",
    "GSP27moksop_u:19398": "kumbhaḥ: yataḥ prabhṛti yāto 'smi tvatsakāśād arindama / tataḥ prabhṛti ceto me tvayaiveha samaṃ sthitam //MU_6,107.47//",
    "GSP27moksop_u:19399": "na rame svargaraṅgeṣu devodyāneṣu cānagha / merumandarakūṭeṣu kailāsakuhareṣu ca //MU_6,107.48//",
    "GSP27moksop_u:19400": "tvatsaṅgam eva vāñchāmi subhagācārapeśalam / amṛtasyandasaṅkāśaṃ madhumāsam iva drumaḥ //MU_6,107.49//",
    "GSP27moksop_u:19401": "tasmād eveha tiṣṭhāmi samīpe tava sāmpratam / abhīṣṭaṃ yad yad evāṅga ramyāṇāṃ dhuri tat sthitam //MU_6,107.50//",
    "GSP27moksop_u:19402": "tvādṛśo bandhur āptaś ca suhṛn mitraṃ sakhā tathā / viśvāsyaś caiva śiṣyaś ca manye jagati nāsti me //MU_6,107.51//",
    "GSP27moksop_u:19403": "śikhidhvajaḥ: aho nu phalitaṃ puṇyapādapair naḥ kulācale / yad bhavān apy asaṅgo 'pi vāñchaty asmatsamāgamam //MU_6,107.52//",
    "GSP27moksop_u:19404": "idaṃ vanam ime vṛkṣā bhṛtyo 'yam aham ādṛtaḥ / rocate cen na te svargas tad iha sthīyatāṃ prabho //MU_6,107.53//",
    "GSP27moksop_u:19405": "bhavadvitīrṇayā yogayuktyā viśrāntavān aham / yathā sādho tathā manye svarge viśramaṇaṃ kutaḥ //MU_6,107.54//",
    "GSP27moksop_u:19406": "tām eva svasthitiṃ svacchām avalambya prakāśinīm / vihareha yathākāmaṃ svarge bhūmitale 'tha vā //MU_6,107.55//",
    "GSP27moksop_u:19407": "kumbhaḥ: pare pade mahānande kaccid viśrāntavān asi / idaṃ bhedamayaṃ duḥkhaṃ kaccit santyaktavān asi //MU_6,107.56//",
    "GSP27moksop_u:19408": "kaccid āpātaramyebhyas saṅkalpebhyo ratir bhṛśam / nirmūlatāṃ gatā rājann oghatīralateva te //MU_6,107.57//",
    "GSP27moksop_u:19409": "heyādeyadaśātītaṃ śāntaṃ samasamasthiti / yathāprāpteṣv anudvegi kaccit tava manas sthitam //MU_6,107.58//",
    "GSP27moksop_u:19410": "śikhidhvajaḥ: tvatprasādena bhagavan dṛṣṭā dṛśyātigā gatiḥ / prāptas saṃsārasīmānto labdho labdhavyaniścayaḥ //MU_6,107.59//",
    "GSP27moksop_u:19411": "cirāyāticireṇaiva viśrāntās smo nirāmayāḥ / labdhaṃ labdhavyam akhilaṃ tṛptās smaś ciram akṣatāḥ //MU_6,107.60//",
    "GSP27moksop_u:19412": "nopadeṣṭavyam asmākaṃ kiñcid apy upayujyate / sarvatraivātitṛptās smas saṃsthitās smo gatajvaram //MU_6,107.61//",
    "GSP27moksop_u:19413": "jñātam ajñātam aprāptaṃ samprāptaṃ tyaktam āśritam / tvattvaṃ paratvaṃ mattvaṃ me khasyevāsti na kiñcana //MU_6,107.62//",
    "GSP27moksop_u:19414": "nissaṃsṛtir vigatamohabhayābhirāmo nityoditas samasamāśayasarvasomyaḥ / sarvātmakas sakalasaṅkalanāvimukta ākāśakośaviśadaś śamam āsthito 'smi //MU_6,107.63//",
    "GSP27moksop_u:19415": "kumbhapunarāgamanayogo nāma sargaḥ",
    "GSP27moksop_u:19416": "aṣṭottaraśatatamas sargaḥ",
    "GSP27moksop_u:19417": "vasiṣṭhaḥ: ity adhyātmavicitrābhiḥ kathābhis tau parasparam / āsatāṃ vedyavettārau muhūrtatritayaṃ vane //MU_6,108.1//",
    "GSP27moksop_u:19418": "tata utthāya kasmiṃścit snātau sarasasārase / sarovare vane caiva vihṛtau nandanopame //MU_6,108.2//",
    "GSP27moksop_u:19419": "tenācāreṇa tābhiś ca kathābhis tau vanecarau / nītavantau dināny aṣṭau tāsu kānanavīthiṣu //MU_6,108.3//",
    "GSP27moksop_u:19420": "atha kumbha uvācānyad vanaṃ yāvo girāv iti / tad om iti nṛpo matvā tāv ubhau praviceratuḥ //MU_6,108.4//",
    "GSP27moksop_u:19421": "vanāny anekarūpāṇi jaṅgalāni taṭāni ca / sarāṃsi gulmajālāni śṛṅgāṇi gahanāni ca //MU_6,108.5//",
    "GSP27moksop_u:19422": "nadīr deśāṃs tathā grāmān nagarāṇi purāṇi ca / marūn ghorān girīn kuñjāṃs tīrthāny āyatanāni ca //MU_6,108.6//",
    "GSP27moksop_u:19423": "samam eva samasnehau samaveṣau sthitāv ubhau / samasattau samotsāhau sasnatus tasthatus tathā //MU_6,108.7//",
    "GSP27moksop_u:19424": "ānarcatuḥ pitṝn devān bubhujāte ca rāghava / samaṃ talpe ca śiśyāte samabuddhī babhūvatuḥ //MU_6,108.8//",
    "GSP27moksop_u:19425": "tamālavanaṣaṇḍeṣu mandāragahaneṣu ca / dampatī snigdhahṛdayau suhṛdau tau virejatuḥ //MU_6,108.9//",
    "GSP27moksop_u:19426": "idaṃ grāhyam idaṃ neti vikalpakalanā manaḥ / na jahāra tayo rāma vātyeva vibudhācalam //MU_6,108.10//",
    "GSP27moksop_u:19427": "viceratus tau suhṛdau kvacid dhūlividhūsarau / kvacic candanadigdhāṅgau kvacid bhasmānurañjitau //MU_6,108.11//",
    "GSP27moksop_u:19428": "kvacid divyāmbaradharau cīrāmbaradharau kvacit / kvacit pallavasañchannau kvacit kusumamaṇḍitau //MU_6,108.12//",
    "GSP27moksop_u:19429": "dinaiḥ katipayair eva gatacittatayā tayā / sattvodāttatayā caiva rājā kumbhavad ābabhau //MU_6,108.13//",
    "GSP27moksop_u:19430": "atha taṃ suragarbhābhaṃ cūḍālā sā śikhidhvajam / dṛṣṭvā śobhām upagataṃ cintayām āsa māninī //MU_6,108.14//",
    "GSP27moksop_u:19431": "ayaṃ patir anindyātmā tathemā vanabhūmayaḥ / iyaṃ sthitir anāyāsā yo na kāmī sa vañcitaḥ //MU_6,108.15//",
    "GSP27moksop_u:19432": "jīvanmuktadhiyāṃ bhoge yathāprāptam atiṣṭhatām / ekagrahātmikā tucchā mūḍhataivoditā bhavet //MU_6,108.16//",
    "GSP27moksop_u:19433": "nijaḥ patir anindyātmā nirādhitvaṃ navaṃ vayaḥ / gṛhāṇi puṣpajālāni sā hatā yā na kāminī //MU_6,108.17//",
    "GSP27moksop_u:19434": "vanapuṣpalatāgehe svāyatte bhartari priye / ramate yā na nirduḥkhā sā hataiva duraṅganā //MU_6,108.18//",
    "GSP27moksop_u:19435": "vaśyaṃ vivāhitaṃ kāntaṃ patim āsādya nirjane / strī satī yā na ramate tāṃ dhig astu duraṅganām //MU_6,108.19//",
    "GSP27moksop_u:19436": "samujjhatā yathāprāptam api vedyavidā satā / anindyaṃ svam udārārthaṃ kiṃ tajjñena kṛtaṃ bhavet //MU_6,108.20//",
    "GSP27moksop_u:19437": "tat kañcid racayāmy āśu prapañcaṃ prajñayā navam / yenāyaṃ bhūpatir bhartā ramate mayi mānadaḥ //MU_6,108.21//",
    "GSP27moksop_u:19438": "iti sañcintya cūḍālā kumbhaveṣadharā patim / prāha kānanagulmasthā kokilaṃ kokilā yathā //MU_6,108.22//",
    "GSP27moksop_u:19439": "kumbhaḥ: caitramāsasya śukle 'yaṃ pratipaddivasas suhṛt / adyāsthānaṃ mahārambhaṃ svarge bhavati vai hareḥ //MU_6,108.23//",
    "GSP27moksop_u:19440": "sannidhānaṃ mayā tatra kartavyaṃ pitur agrataḥ / yathāsthitā hi niyatir na santyājyā kadācana //MU_6,108.24//",
    "GSP27moksop_u:19441": "pratipālayitavyaṃ me tvayehādya vanāvanau / krīḍatā dhyānapuṣpābhyāṃ samudvegam agacchatā //MU_6,108.25//",
    "GSP27moksop_u:19442": "āgacchāmi dinānte 'dya nirvikalpaṃ nabhastalāt / svargād atitarām eva tvatsaṅgo mama tuṣṭaye //MU_6,108.26//",
    "GSP27moksop_u:19443": "ity uktvā mañjarīṃ kumbho dadau mitrāya kausumīm / prītaye svām iva prītiṃ kāntāṃ nandanavṛkṣajām //MU_6,108.27//",
    "GSP27moksop_u:19444": "āgantavyaṃ tvayā śīghram evaṃ vadati bhūpatau / pupluve ca vanād vyoma śaranmugdhapayodavat //MU_6,108.28//",
    "GSP27moksop_u:19445": "puṣpajālaṃ jahau vyoma vrajan kusumadāmajam / visāri vanavātena himaṃ haima ivāmbudaḥ //MU_6,108.29//",
    "GSP27moksop_u:19446": "śikhidhvajo vrajantaṃ taṃ dadarśādarśanaṃ gatam / unnidro 'bdaṃ yathā barhī satprītir hi sudustyajā //MU_6,108.30//",
    "GSP27moksop_u:19447": "śikhidhvajadṛśām ante vyomni kumbhavapur jahau / sānāvarteva vāriśrīr mugdhā svaṃ rūpam āyayau //MU_6,108.31//",
    "GSP27moksop_u:19448": "prāpa mañjaritākārakalpavṛkṣopamaṃ puram / sphuratpatākam ātmīyaṃ svargaramyaṃ divaḥ pathā //MU_6,108.32//",
    "GSP27moksop_u:19449": "antaḥpuram adṛśyaiva viveśa lalanākulam / madhumāsamahālakṣmīr lasallatam iva drumam //MU_6,108.33//",
    "GSP27moksop_u:19450": "rājakāryāṇy aśeṣāṇi tatra sampādya satvaram / śikhidhvajavanaṃ gantuṃ punar āpupluve nabhaḥ //MU_6,108.34//",
    "GSP27moksop_u:19451": "ullaṅghya gaganādhvānaṃ samaṃ dinakarāṃśubhiḥ / śikhidhvajavanaṃ śaile dadarśa gagane sthitā //MU_6,108.35//",
    "GSP27moksop_u:19452": "taṃ dṛṣṭvā kumbharūpaṃ tat punar jagrāha satvaram / śikhidhvajasya purataḥ papāta ca khapuṣpavat //MU_6,108.36//",
    "GSP27moksop_u:19453": "tatra mlānadyuti mukhaṃ cakārākhinnamānasam / induṃ sanīhāram iva yāmā khinnam ivāmbujam //MU_6,108.37//",
    "GSP27moksop_u:19454": "taṃ dṛṣṭvā tādṛgākāraṃ samuttasthau śikhidhvajaḥ / babhūva khinnacetāś ca samuvācedam ādṛtaḥ //MU_6,108.38//",
    "GSP27moksop_u:19455": "devaputra namas te 'stu vimanā iva lakṣyase / kumbhas tvaṃ tyaja saṃrambham idam āsanam āsyatām //MU_6,108.39//",
    "GSP27moksop_u:19456": "santo viditavedyā ye te hi harṣaviṣādajām / nāśrayanti sthitiṃ svasthāḥ padmā iva jalārdratām //MU_6,108.40//",
    "GSP27moksop_u:19457": "tena smopaviśety ukte kumbha āhāsane viśan / girā viṣaṇṇayā śīrṇavaṃśasvanasamānayā //MU_6,108.41//",
    "GSP27moksop_u:19458": "yāvaddeham avasthāsu samacittatayaiva ye / karmendriyair na tiṣṭhanti na te tattvadhiyaś śaṭhāḥ //MU_6,108.42//",
    "GSP27moksop_u:19459": "ye hy atattvavido mūḍhā rājan bālatayaiva te / avasthābhyaḥ palāyante gṛhītābhyas svabhāvataḥ //MU_6,108.43//",
    "GSP27moksop_u:19460": "yāvattilaṃ yathā tailaṃ yāvaddehaṃ daśā tathā / yo na dehadaśām eti sa cchinatty asināmbaram //MU_6,108.44//",
    "GSP27moksop_u:19461": "eṣa dehadaśāduḥkhaparihāro hy anuttamaḥ / yat sāmyaṃ cetaso yogān na tu karmendriyasthiteḥ //MU_6,108.45//",
    "GSP27moksop_u:19462": "yāvaddehaṃ yathācāraṃ daśāsv aṅga vijānatā / karmendriyair hi sthātavyaṃ na tu buddhīndriyaiḥ kvacit //MU_6,108.46//",
    "GSP27moksop_u:19463": "parameṣṭhiprabhṛtayas sarva evoditāśayāḥ / dehāvasthāsu tiṣṭhanti niyater eṣa niścayaḥ //MU_6,108.47//",
    "GSP27moksop_u:19464": "ajñatattvajñabhūtādi dṛśyajātam idaṃ hi yat / tat sarvam eva niyatiṃ dhāvaty ambu yathāmbudhim //MU_6,108.48//",
    "GSP27moksop_u:19465": "tajjñā buddhyādisāmyena pāṇyādicalanena ca / niyatiṃ yāpayantīmāṃ yāvaddeham akhaṇḍitāḥ //MU_6,108.49//",
    "GSP27moksop_u:19466": "ajñās tu sarvakṣobheṇa sukhaduḥkhadaśāhatāḥ / niyatiṃ yāpayanty aṅga dehalakṣair vikhaṇḍitāḥ //MU_6,108.50//",
    "GSP27moksop_u:19467": "itthaṃ sukheṣu nanu duḥkhadaśāsu cetthaṃ sthātavyam ity adhigataṃ yad ihāṅga jīvaiḥ / tajjñājñabhūtanicayas sphuritas tad eva durlaṅghya eṣa niyato niyater vilāsaḥ //MU_6,108.51//",
    "GSP27moksop_u:19468": "jīvanmuktavyavahṛtiyogopadeśo nāma sargaḥ",
    "GSP27moksop_u:19469": "navottaraśatatamas sargaḥ",
    "GSP27moksop_u:19470": "śikhidhvajaḥ: evaṃ sthite mahābhāga katham udvegam īdṛśam / labdhavān asi devo 'pi svargād api sukhāspadāt //MU_6,109.1//",
    "GSP27moksop_u:19471": "kumbhaḥ: śṛṇu kāryam idaṃ citraṃ madīyaṃ vasudhādhipa / kathayāmi tavāśeṣaṃ svarge yad vṛttam adya me //MU_6,109.2//",
    "GSP27moksop_u:19472": "suhṛdy āveditaṃ duḥkhaṃ param āyāti tānavam / ghanaṃ jaḍaṃ kṛṣṇam api muktavṛṣṭir ivāmbudaḥ //MU_6,109.3//",
    "GSP27moksop_u:19473": "suhṛdā pṛcchatā sādhu ceto yāti prasannatām / snihyatopagatenāśu katakena jalaṃ yathā //MU_6,109.4//",
    "GSP27moksop_u:19474": "ahaṃ tāvad ito yāto bhavate puṣpamañjarīm / dattvā gaganam ullaṅghya samprāptaś ca triviṣṭapam //MU_6,109.5//",
    "GSP27moksop_u:19475": "tatra pitrā sahendrasya sabhāsthāne yathākramam / sthitvotthāya tathotthānakāle pitrā visarjitaḥ //MU_6,109.6//",
    "GSP27moksop_u:19476": "ihāgantum ahaṃ svargaṃ tyaktvā samprāptavān nabhaḥ / divākarahayais sārdhaṃ vahāmy anilavartmani //MU_6,109.7//",
    "GSP27moksop_u:19477": "athaikatra gato bhānur ekenānyena vartmanā / āgacchāmy aham ākāśasāgarāt patitākṛtiḥ //MU_6,109.8//",
    "GSP27moksop_u:19478": "athāgre vāripūrṇānāṃ meghānāṃ madhyavartmanā / apaśyaṃ munim āyāntam ahaṃ durvāsasaṃ javāt //MU_6,109.9//",
    "GSP27moksop_u:19479": "payodharapaṭacchannaṃ vidyudvalayabhūṣitam / abhisārikayā tulyaṃ dhārādhautāṅgasañcayam //MU_6,109.10//",
    "GSP27moksop_u:19480": "sthitaṃ sumeghacchāyāyāṃ śyāmāyāṃ vasudhātale / vegenābhisarantaṃ taṃ tapolakṣmīm iva priyām //MU_6,109.11//",
    "GSP27moksop_u:19481": "tasya kṛtvā namaskāram uktaṃ ca vahatā mayā / mune nīlābdavastras tvam abhisārikayā samaḥ //MU_6,109.12//",
    "GSP27moksop_u:19482": "ity ākarṇya cukopāsau mayi mānada mānahā / visphārya rakte nayane prāha gambhīranissvanam //MU_6,109.13//",
    "GSP27moksop_u:19483": "pautro 'smi padmajasyeti garvitas tvaṃ kim īdṛśaḥ / bhavyā hi natim āyānti guṇair vṛkṣāḥ phalair iva //MU_6,109.14//",
    "GSP27moksop_u:19484": "veśyābhisārikārūpo bhavān ity aśubhaṃ vacaḥ / mayi vakṣi durācāra mūḍha devakumāraka //MU_6,109.15//",
    "GSP27moksop_u:19485": "stanakeśavatī kāntā hāvabhāvavikāriṇī / gacchānena duruktena rātrau veśyā bhaviṣyasi //MU_6,109.16//",
    "GSP27moksop_u:19486": "iti śrutvāśubhaṃ vākyam ujjhitaṃ jarjaradvijāt / vimṛṣyāmi manāg yāvat tāvad antarhito muniḥ //MU_6,109.17//",
    "GSP27moksop_u:19487": "ity udvignamanās sādho samprāpto 'smi nabhastalāt / etat te kathitaṃ sarvaṃ sampanno 'smi niśāṅganā //MU_6,109.18//",
    "GSP27moksop_u:19488": "ativāhyaṃ dinānteṣu strītvam etan mayā katham / yonistanavatā rātrau vaktavyaṃ kiṃ mayā pituḥ //MU_6,109.19//",
    "GSP27moksop_u:19489": "saṃsṛtau bhavitavyānām aho nu viṣamā gatiḥ / aham apy anyavad daivād yūnām āmiṣatāṃ gataḥ //MU_6,109.20//",
    "GSP27moksop_u:19490": "kaṣṭaṃ madapahāreṇa kalaho jāyate 'dhunā / divi devakumārāṇāṃ kāmākuladhiyām iha //MU_6,109.21//",
    "GSP27moksop_u:19491": "gurudevadvijātīnāṃ lajjāparavaśātmanā / katham agre mayā samyak sthātavyaṃ yāminīstriyā //MU_6,109.22//",
    "GSP27moksop_u:19492": "vasiṣṭhaḥ: ity uktvā kṣaṇam ekaṃ sa tūṣṇīṃ sthitvā munes sutaḥ / dhairyam ālambya kumbho 'tra punar āha raghūdvaha //MU_6,109.23//",
    "GSP27moksop_u:19493": "kim ajña iva śocāmi kiṃ mama kṣatam ātmanaḥ / yathāgatam ayaṃ deho matto 'nyo 'nubhaviṣyati //MU_6,109.24//",
    "GSP27moksop_u:19494": "śikhidhvajaḥ: paridevanayā ko 'rtho devaputra tavaitayā / yad āyāti tad āyātu dehasyātmā na lipyate //MU_6,109.25//",
    "GSP27moksop_u:19495": "kānicid yāni duḥkhāni sukhāni vihitāni vā / tāni sarvāṇi dehasya dehino na tu kānicit //MU_6,109.26//",
    "GSP27moksop_u:19496": "yadi tvam api kāryāṇām akhedārho 'pi khidyasi / tad anyeṣām upāyas syāt ka ivāgamabhūṣaṇa //MU_6,109.27//",
    "GSP27moksop_u:19497": "khede 'khedocitaṃ vācyam iti kiṃ ca tvam uktavān / idānīṃ samatām etya tiṣṭhākhinno yathāsthitaḥ //MU_6,109.28//",
    "GSP27moksop_u:19498": "vasiṣṭhaḥ: tāv evamādibhir vākyair anyo'nyāśvāsanaṃ svayam / kṛtvā sthitau vane snigdhau suhṛdau khedinau mithaḥ //MU_6,109.29//",
    "GSP27moksop_u:19499": "athārkas tasya kumbhasya strītvam utpādayann iva / jagāmāstaṃ jagaddīpo dīpas snehakṣayād iva //MU_6,109.30//",
    "GSP27moksop_u:19500": "vyavahārabharais sārdhaṃ padmās saṅkocam āyayuḥ / mārgāś ca pathikais sārdhaṃ pānthastrīhṛdayāni ca //MU_6,109.31//",
    "GSP27moksop_u:19501": "dāśavad vihagān sarvān kurvad ekatra puñjitān / tārakāratnajālāḍhyaṃ bhuvanaṃ śyāmatāṃ yayau //MU_6,109.32//",
    "GSP27moksop_u:19502": "khaṃ hasann iva tārāḍhyaṃ vikāsaṃ kumudākaraḥ / yayāv unnādacakrāhvaṃ bhramadbhramarapeṭakaḥ //MU_6,109.33//",
    "GSP27moksop_u:19503": "suhṛdau tāv athotthāya sandhyām udyanniśākarām / vandayitvā tathā kṛtvā japyaṃ gulmāntare sthitau //MU_6,109.34//",
    "GSP27moksop_u:19504": "tataḥ kumbhaś śanais tatra straiṇam abhyāharan vapuḥ / śikhidhvajaṃ purassaṃsthaṃ provāca galadakṣaram //MU_6,109.35//",
    "GSP27moksop_u:19505": "patāmīva sphurāmīva dravāmīvāṅgayaṣṭibhiḥ / lajjayeva ca he rājan manye strītvaṃ vrajāmy aham //MU_6,109.36//",
    "GSP27moksop_u:19506": "paśyeme parivardhante rājan mama śiroruhāḥ / prasphurattārakāmālā dinānte timirā iva //MU_6,109.37//",
    "GSP27moksop_u:19507": "paśyemau mama jāyete pronmukhāv urasi stanau / korakāv iva padminyā vasante gaganonmukhau //MU_6,109.38//",
    "GSP27moksop_u:19508": "āgulpham eva lambāni sampadyante 'mbarāṇi me / dehād eva sakhe paśya striyā iva śanaiś śanaiḥ //MU_6,109.39//",
    "GSP27moksop_u:19509": "bhūṣaṇāny ururatnāni mālyāni vividhāni ca / paśyemāny aṅga jāyante svāṅgebhyo vṛkṣapuṣpavat //MU_6,109.40//",
    "GSP27moksop_u:19510": "paśyāyaṃ svayam evodyaccandrāṃśubharasundaraḥ / mūrdhni paṭṭāṃśuko jāto nīhāro 'drāv ivāṅga me //MU_6,109.41//",
    "GSP27moksop_u:19511": "sarvāṇi kāntāliṅgāni jātāni mama mānada / hā dhik kaṣṭaṃ viṣādo me kiṃ karomy aṅganāsmy aham //MU_6,109.42//",
    "GSP27moksop_u:19512": "hā dhik kaṣṭam aho sādho sthita evāham aṅganā / saṃvidānubhavāmy antar nitambaṃ jaghanānvitam //MU_6,109.43//",
    "GSP27moksop_u:19513": "vipine kumbha ity uktvā tūṣṇīṃ khinno babhūva ha / rājāpi ca tam ālokya tathaivāsīd viṣaṇṇadhīḥ //MU_6,109.44//",
    "GSP27moksop_u:19514": "muhūrtamātreṇovāca śikhidhvaja idaṃ vacaḥ / kaṣṭaṃ so 'yaṃ mahāsattvas sampanno varavarṇinī //MU_6,109.45//",
    "GSP27moksop_u:19515": "sādho viditavedyas tvaṃ jānāsi niyater gatim / avaśyabhāviny arthe 'smin mā khinnahṛdayo bhava //MU_6,109.46//",
    "GSP27moksop_u:19516": "āpatanti daśās tāta sudhiyāṃ dehamātrake / na cetasy adhiyāṃ tv etāś cittaṃ yānti sadehakam //MU_6,109.47//",
    "GSP27moksop_u:19517": "kumbhaḥ: evam astv anutiṣṭhāmi yāminīstrītvam ātmanaḥ / na khedam anugacchāmi niyatiḥ kena laṅghyate //MU_6,109.48//",
    "GSP27moksop_u:19518": "iti nirṇīya tau khedaṃ taṃ nītvā tanutāṃ mithaḥ / ekatalpe niśāṃ tūṣṇīṃ nītavantau cireṇa tām //MU_6,109.49//",
    "GSP27moksop_u:19519": "atha prabhāte tat svairaṃ vapur utsṛjya yauvatam / babhūva kumbhaḥ kumbhābhakucaprojjhitamūrtimān //MU_6,109.50//",
    "GSP27moksop_u:19520": "iti sā rājamahiṣī cūḍālā varavarṇinī / kumbhatvam āsthitā bhartuḥ paścāt strītvam upāgatā //MU_6,109.51//",
    "GSP27moksop_u:19521": "vijahāra vanānteṣu kumārī dharmiṇī niśi / kumbharūpadharā cāhni bhartrā mitreṇa saṃyutā //MU_6,109.52//",
    "GSP27moksop_u:19522": "kailāsamandarasumerumahendrasahyasānuṣv aviskhalitayogagamāgamā sā / sārdhaṃ priyeṇa suhṛdā vibhunā yathecchaṃ sragdāmahāravalitā vijahāra nārī //MU_6,109.53//",
    "GSP27moksop_u:19523": "strītvalābho nāma sargaḥ",
    "GSP27moksop_u:19524": "daśottaraśatatamas sargaḥ",
    "GSP27moksop_u:19525": "vasiṣṭhaḥ: tataḥ katipayeṣv eva divaseṣu gateṣu sā / idaṃ provāca bhartāraṃ kumbharūpadharā satī //MU_6,110.1//",
    "GSP27moksop_u:19526": "rājan rājīvapattrākṣa mamedaṃ vacanaṃ śṛṇu / niśāyāṃ pratyahaṃ tāvat sthita evāham aṅganā //MU_6,110.2//",
    "GSP27moksop_u:19527": "tad icchāmy aṅganādharmaṃ nipuṇīkartum īdṛśam / bhartre kasmaicid ātmānaṃ vivāhena dadāmy aham //MU_6,110.3//",
    "GSP27moksop_u:19528": "tad bhavān eva me bhartā rocate bhuvanatraye / gṛhāṇa māṃ vivāhena bhāryātve niśi sarvadā //MU_6,110.4//",
    "GSP27moksop_u:19529": "ayatnopanataṃ sādho priyeṇa suhṛdā saha / strīsukhaṃ bhoktum icchāmi mā me vighnakaro bhava //MU_6,110.5//",
    "GSP27moksop_u:19530": "kramapravṛttam ā sṛṣṭes sukhasādhyaṃ manoramam / prakṛtaṃ kurvataḥ kāryaṃ doṣaḥ ka iva jāyate //MU_6,110.6//",
    "GSP27moksop_u:19531": "icchānicchādṛśor aikyāt samatvāt sarvavastuṣu / vayaṃ na secchā nānicchāḥ kurvas tenaitad īpsitam //MU_6,110.7//",
    "GSP27moksop_u:19532": "śikhidhvajaḥ: kṛtenānena kāryeṇa na śubhaṃ nāśubhaṃ sakhe / paśyāmi tan mahābuddhe yathecchasi tathā kuru //MU_6,110.8//",
    "GSP27moksop_u:19533": "samatāṃ samprayātena cetasedaṃ jagattrayam / kharūpam eva paśyāmi yathecchasi tathācara //MU_6,110.9//",
    "GSP27moksop_u:19534": "kumbhaḥ: yady evaṃ tan mahīpāla lagnam adyaiva śobhanam / rākeyaṃ śrāvaṇasyāsya hyas sarvaṃ gaṇitaṃ mayā //MU_6,110.10//",
    "GSP27moksop_u:19535": "rātrāv adyodite candre paripūrṇakalāmale / janyatraṃ nau mahābāho dvayor eva bhaviṣyati //MU_6,110.11//",
    "GSP27moksop_u:19536": "mahendrādriśiraśśṛṅgasānāv asmin manorame / ratnadīpaprakāśāḍhyamaṇimandiramaṇḍite //MU_6,110.12//",
    "GSP27moksop_u:19537": "puṣpabhārānatottuṅgavṛkṣajanyavirājite / vanapuṣpalatālāsyanārīnṛttamanohare //MU_6,110.13//",
    "GSP27moksop_u:19538": "niśi vyomagatās tārā bhartrā pūrṇendunā saha / āvayoḥ paripaśyantu karṇāntāgatalocanāḥ //MU_6,110.14//",
    "GSP27moksop_u:19539": "uttiṣṭhātmavivāhārthaṃ kurvaḥ kānanakoṭarāt / rājaṃś candanapuṣpādisambhāraṃ ratnasaṃyutam //MU_6,110.15//",
    "GSP27moksop_u:19540": "ity uktvā kumbha utthāya saha tena mahībhṛtā / kusumāvacayaṃ cakre tathā ratnādisañcayam //MU_6,110.16//",
    "GSP27moksop_u:19541": "tato muhūrtamātreṇa ratnasānau same śubhe / samālambhanapuṣpāḍhyās tābhyāṃ vai rāśayaḥ kṛtāḥ //MU_6,110.17//",
    "GSP27moksop_u:19542": "hārāmbaramaṇīndrādirāśayas te virejire / saubhāgyasyeva kāmena kośāḥ kālena sambhṛtāḥ //MU_6,110.18//",
    "GSP27moksop_u:19543": "tathā janyatrasambhāraṃ kṛtvā kāñcanakandare / yayatus tau mahāmitre snātuṃ mandākinīṃ nadīm //MU_6,110.19//",
    "GSP27moksop_u:19544": "tatrainaṃ snapayām āsa mahārājam athādarāt / gajakumbhopamaskandhaṃ kumbho maṅgalapūrvakam //MU_6,110.20//",
    "GSP27moksop_u:19545": "bhaviṣyadvanitārūpāṃ bhaviṣyatpatitāṃ gataḥ / cūḍālāṃ snapayām āsa kumbharūpadharāṃ priyām //MU_6,110.21//",
    "GSP27moksop_u:19546": "pūjayām āsatus snātau tatra devān pitṝn munīn / yathā kriyāphale 'nicchau kriyātyāge tathaiva tau //MU_6,110.22//",
    "GSP27moksop_u:19547": "nityaṃ jñānarasātṛptau vyavasthārthaṃ jagatsthiteḥ / cakrāte bhojanaṃ bhavyau tāv anyo'nyasamīritau //MU_6,110.23//",
    "GSP27moksop_u:19548": "kalpavṛkṣadugūlāni paridhāya sitāni tau / phalāni bhuktvā janyatrasthānam āyayatuḥ kramāt //MU_6,110.24//",
    "GSP27moksop_u:19549": "etāvatātra kālena tayor janyatrasotkayoḥ / priyaṃ kartum ivāstādrau jhagity evāviśad raviḥ //MU_6,110.25//",
    "GSP27moksop_u:19550": "atha sandhyākrame vṛtte kṛte japyāghamarṣaṇe / vivāhadarśanāyeva tārājāle kham āgate //MU_6,110.26//",
    "GSP27moksop_u:19551": "mithunaikasakhī yāmā kumudotkarahāsinī / prāleyajālaprakaraṃ vikirantī samāyayau //MU_6,110.27//",
    "GSP27moksop_u:19552": "ratnadīpān bahūn samyak kumbhas sānāv ayojayat / jyotīṃṣīndvarkayuktāni padmodbhava ivāmbarāt //MU_6,110.28//",
    "GSP27moksop_u:19553": "bhūṣayām āsa rājānaṃ strītvaṃ gacchan niśāmukhe / candanāgurukarpūrapūrair mṛgajakuṅkumaiḥ //MU_6,110.29//",
    "GSP27moksop_u:19554": "hārakeyūrakaṭakais tathā kalpalatāṃśukaiḥ / sragdāmair avataṃsaiś ca mālyaiś ca vividhombhitaiḥ //MU_6,110.30//",
    "GSP27moksop_u:19555": "tathā kalpalatāgucchair mandāraiḥ pārijātakaiḥ / santānair bahuratnaiś ca maulinā cendurūpiṇā //MU_6,110.31//",
    "GSP27moksop_u:19556": "etāvatātha kālena vadhūtvaṃ kumbha āyayau / ghanastanataṭākrānto babhūvāśu vilāsavān //MU_6,110.32//",
    "GSP27moksop_u:19557": "idaṃ sañcintayām āsa sampanno 'yam ahaṃ vadhūḥ / kāmāyātmā mayādeyaḥ kāryaṃ kālocitaṃ kila //MU_6,110.33//",
    "GSP27moksop_u:19558": "iyam asmi vadhūḥ kāntā bhartāyaṃ me puras sthitaḥ / gṛhāṇa kāma mām ehi kālo 'yaṃ tava hṛcchaya //MU_6,110.34//",
    "GSP27moksop_u:19559": "iti sañcintya bhartāram agrastham abhimaṇḍitam / udayantam ivādityaṃ ratiḥ kāmam ivāha sā //MU_6,110.35//",
    "GSP27moksop_u:19560": "ahaṃ madanikā nāma bhāryāsmi tava mānada / pataye te praṇāmo 'yaṃ sasnehaṃ kriyate mayā //MU_6,110.36//",
    "GSP27moksop_u:19561": "ity uktvā sānavadyāṅgī lajjāvanamitānanā / lolālakena śirasā praṇanāma nayāt patim //MU_6,110.37//",
    "GSP27moksop_u:19562": "uvācedaṃ ca he nātha tvaṃ māṃ bhūṣaya bhūṣaṇaiḥ / krameṇāgniṃ ca sañjvālya matpāṇigrahaṇaṃ kuru //MU_6,110.38//",
    "GSP27moksop_u:19563": "rājase 'titarāṃ nātha māṃ karoṣi smarāturām / rater vivāhe madanam abhibhūyādhitiṣṭhasi //MU_6,110.39//",
    "GSP27moksop_u:19564": "indor ivāṃśujālāni rājan mālyāni bhānti te / merugaṅgāpravāhābhāṃ dhatte hāras tavorasi //MU_6,110.40//",
    "GSP27moksop_u:19565": "mandārakusumaprotaiḥ kuntalair nṛpa rājase / kanakābjam ivālolair bhṛṅgaiḥ kesaradhūsaraiḥ //MU_6,110.41//",
    "GSP27moksop_u:19566": "ratnāṃśujālaiḥ kusumaiś śriyā sthairyeṇa tejasā / unnatyā ca vibho merum abhibhūyāvatiṣṭhase //MU_6,110.42//",
    "GSP27moksop_u:19567": "evamādi vadantau tau bhaviṣyannavadampatī / pracchannapūrvadāmpatyau mithas tuṣṭau babhūvatuḥ //MU_6,110.43//",
    "GSP27moksop_u:19568": "mahārājñīṃ madanikāṃ mahārājaś śikhidhvajaḥ / kāñcanāmalaparyaṅke niyojyābhūṣayat svayam //MU_6,110.44//",
    "GSP27moksop_u:19569": "avataṃsais tathā mālyair maṇimuktāvibhūṣaṇaiḥ / vastrair vilepanaiḥ puṣpair ucitasthānayojitaiḥ //MU_6,110.45//",
    "GSP27moksop_u:19570": "sā babhau bhūṣitā tanvī madanī madadāyinī / girijeva vivāhotkā kāmakānteva kāminī //MU_6,110.46//",
    "GSP27moksop_u:19571": "mahārājo mahārājñīṃ bhūṣayitvedam āha tām / rājase mṛgaśāvākṣi lakṣmīr iva navotthitā //MU_6,110.47//",
    "GSP27moksop_u:19572": "śakreṇa saha yac chacyā yal lakṣmyā hariṇā saha / yad gauryāś śambhunā sārdhaṃ tat te bhavatu maṅgalam //MU_6,110.48//",
    "GSP27moksop_u:19573": "padmakandāṅkuraradā lolanīlotpalekṣaṇā / āmodasubhagākārā tvaṃ sthitā padminīsamā //MU_6,110.49//",
    "GSP27moksop_u:19574": "suraktapallavakarā stabakastanadhāriṇī / tvam eva phaladā manye kāmakalpataror latā //MU_6,110.50//",
    "GSP27moksop_u:19575": "himaśītāvadātāṅgī jyotsnāprasarahāsinī / pūrṇenduśrīr ivodyuktā dṛṣṭaivāhlādayasy alam //MU_6,110.51//",
    "GSP27moksop_u:19576": "tad uttiṣṭha varārohe vedīṃ vaivāhikīṃ svayam / ratnapuṣpalatājālai racayāvo yathākramam //MU_6,110.52//",
    "GSP27moksop_u:19577": "ity uktvā dampatī kāntau racayām āsatus tadā / vedīm ātmavivāhāya mahendramaṇikandare //MU_6,110.53//",
    "GSP27moksop_u:19578": "muktājālais sajhāṅkāraiḥ puṣpottaṃsais saṣaṭpadaiḥ / ratnamālyais saṭāṅkārair vaijayantīpaṭaiś calaiḥ //MU_6,110.54//",
    "GSP27moksop_u:19579": "kalpavṛkṣalatāsūtraiḥ kalpastabakamaṇḍalaiḥ / kalpapādapapaṭṭaiś ca kalpadrumaphalotkaraiḥ //MU_6,110.55//",
    "GSP27moksop_u:19580": "devadārulatājālaiḥ kāṇḍapratisarāṅkitaiḥ / muktākusumalājānāṃ prakarais tārakopamaiḥ //MU_6,110.56//",
    "GSP27moksop_u:19581": "caturdikkaṃ caturbhiś ca nārikelamahāphalaiḥ / pūrṇakumbhatayā gāṅgavāripūraiḥ prakalpitaiḥ //MU_6,110.57//",
    "GSP27moksop_u:19582": "jvalayām āsatus tasyāṃ madhye candanadārubhiḥ / jvalanaṃ jvalitajvālaṃ dakṣiṇasthapradakṣiṇam //MU_6,110.58//",
    "GSP27moksop_u:19583": "pūrvābhimukham agnes tāv agre pallavaviṣṭare / niyojya dampatī kāntau tayor viviśatus svayam //MU_6,110.59//",
    "GSP27moksop_u:19584": "sa hutvā tilalājādi pāvakāya śikhidhvajaḥ / utthāyotthāpya kāntāṃ ca pāṇibhyāṃ svayam ādade //MU_6,110.60//",
    "GSP27moksop_u:19585": "anyo'nyaṃ śobhamānau tāv anyāv iva navau śivau / cakratur dampatī tasya pāvakasya pradakṣiṇam //MU_6,110.61//",
    "GSP27moksop_u:19586": "svadāyaṃ jñānasarvasvaṃ hṛdayaṃ prema cācalam / dadatus tau mitho mānyau smitakāntamukhaśriyau //MU_6,110.62//",
    "GSP27moksop_u:19587": "pradakṣiṇatrayaṃ kṛtvā lājān santyajya vahnaye / madbhāryām ambarād dṛṣṭvā karau tatyajatuḥ kramāt //MU_6,110.63//",
    "GSP27moksop_u:19588": "smayamānamukhau kāntau candrāv iva navoditau / pūrvoparacite puṣpatalpe viviśatur nave //MU_6,110.64//",
    "GSP27moksop_u:19589": "etasminn antare candraś caturbhāgaṃ nabhastalāt / śanair ākramayām āsa śobhāṃ draṣṭum ivaitayoḥ //MU_6,110.65//",
    "GSP27moksop_u:19590": "tasmin sānau latācchidrair draṣṭuṃ dṛṣṭīr ivābhitaḥ / lolais sañcārayām āsa karān indur varāṅgane //MU_6,110.66//",
    "GSP27moksop_u:19591": "tais tais tatra kathālāpair indāv abhyudite tathā / tāv āsāṃ cakratuḥ kāntau dampatī tu muhūrtakam //MU_6,110.67//",
    "GSP27moksop_u:19592": "athotthāya jvaladratnadīpāṃ kāñcanakandarām / svayaṃ pūrvoparacitāṃ guptāṃ viviśatuḥ priyau //MU_6,110.68//",
    "GSP27moksop_u:19593": "navaṃ dadṛśatus tatra talpaṃ kusumakalpitam / parito vyāptam utphullair hemapaṅkajarāśibhiḥ //MU_6,110.69//",
    "GSP27moksop_u:19594": "mandārādibhir anyaiś ca puṣpair mlānivivarjitaiḥ / uccakaiḥ puṃpramāṇena nirmitaṃ kusumais samaiḥ //MU_6,110.70//",
    "GSP27moksop_u:19595": "dīrghendubimbapratimaṃ tuṣārasthalaśītalam / kṣīrodajaladhārābhaṃ jyotsnāsampiṇḍapāṇḍuram //MU_6,110.71//",
    "GSP27moksop_u:19596": "pratibimbam anantasya ratnabhittāv iva sthitam / sugandham unnataṃ kāntaṃ viśarārutayojjhitam //MU_6,110.72//",
    "GSP27moksop_u:19597": "mithunaṃ puṣparāśau tat papāta dhavalāmale / tasmin samasamābhoge kṣīrode mandaro yathā //MU_6,110.73//",
    "GSP27moksop_u:19598": "tais tais tataḥ praṇatipeśalavāgvilāsais tatkālakāryasubhagaiḥ praṇayopacāraiḥ / satkāntayor navanavena tayos sukhena dīrghā muhūrta iva sā rajanī jagāma //MU_6,110.74//",
    "GSP27moksop_u:19599": "līlāvivāho nāma sargaḥ",
    "GSP27moksop_u:19600": "ekādaśottaraśatatamas sargaḥ",
    "GSP27moksop_u:19601": "vasiṣṭhaḥ: atha sūryāṃśuraṅgeṇa rañjite bhuvanodare / śikhidhvajāṅganā bhūyo madanī kumbhatāṃ yayau //MU_6,111.1//",
    "GSP27moksop_u:19602": "evaṃ mahendradaryāṃ tāv ubhau kumbhaśikhidhvajau / svayaṃ vivāhitāv iṣṭau sampannau navadampatī //MU_6,111.2//",
    "GSP27moksop_u:19603": "vilesatur vicitrāsu pratyahaṃ vanarājiṣu / prapakvaphalabhārāsu puṣpapallavinīṣu ca //MU_6,111.3//",
    "GSP27moksop_u:19604": "divā priyatare mitre yāminyām iṣṭadampatī / prabhādīpāv iva śliṣṭau na viyuktau babhūvatuḥ //MU_6,111.4//",
    "GSP27moksop_u:19605": "remāte vanakuñjeṣu guhāsu ca mahībhṛtām / tamālasālaṣaṇḍeṣu mandāragahaneṣu ca //MU_6,111.5//",
    "GSP27moksop_u:19606": "sahyadardurakailāsamahendramalayeṣu ca / gandhamādanavindhyādrilokālokataṭeṣu ca //MU_6,111.6//",
    "GSP27moksop_u:19607": "dinais tribhis tribhir gatvā nidrāṃ gatavati priye / cūḍālā rājakāryāṇi kṛtvā svāny āyayau punaḥ //MU_6,111.7//",
    "GSP27moksop_u:19608": "tau divā suhṛdau rātrau dampatī kumbhabhūmipau / nānākusumasaṃvītau tasthatur muditau mithaḥ //MU_6,111.8//",
    "GSP27moksop_u:19609": "māsam ekaṃ mahendrādrisānau saralasaṅkule / ratnakuḍye guhāgehe pūjitau surakinnaraiḥ //MU_6,111.9//",
    "GSP27moksop_u:19610": "hastalabhyoditendau ca mandāravanamālite / evaṃ śuktimataḥ pṛṣṭhe pakṣaṃ pakṣaṃ latāgṛhe //MU_6,111.10//",
    "GSP27moksop_u:19611": "māsadvayam ṛkṣavato girer dakṣiṇatas taṭe / pārijātavane devapuṣpastabakamaṇḍape //MU_6,111.11//",
    "GSP27moksop_u:19612": "jambūṣaṇḍatale meroḥ pāde jambūnadītaṭe / jāmbūnadamaye māsaṃ jambūphalarasāvanau //MU_6,111.12//",
    "GSP27moksop_u:19613": "daśottarakurūṇāṃ ca maṇḍale divasāni tau / kailāsasyottarastheṣu saptaviṃśativāsarān //MU_6,111.13//",
    "GSP27moksop_u:19614": "evam anyeṣu deśeṣu vicitreṣu mahībhṛtām / sthitavantau mahābhāgau suhṛdau snigdhadampatī //MU_6,111.14//",
    "GSP27moksop_u:19615": "tato yāteṣu māseṣu śanaiḥ katipayeṣu sā / cūḍālā cintayām āsa devaputrakarūpiṇī //MU_6,111.15//",
    "GSP27moksop_u:19616": "suropabhogabhāreṇa parīkṣe 'haṃ śikhidhvajam / mā kadācana ceto 'sya bhogeṣu ratim eṣyati //MU_6,111.16//",
    "GSP27moksop_u:19617": "iti sañcintya cūḍālā māyayā svāmino vane / āgataṃ darśayām āsa sasurāpsarasaṃ harim //MU_6,111.17//",
    "GSP27moksop_u:19618": "indram abhyāgataṃ dṛṣṭvā parivārasamanvitam / yathāvat pūjayām āsa vanasaṃsthaś śikhidhvajaḥ //MU_6,111.18//",
    "GSP27moksop_u:19619": "śikhidhvajaḥ: ātmanaḥ kiṃ kṛtā dūrād abhyāgamakadarthanā / devarāja prasādān me yathāvad vaktum arhasi //MU_6,111.19//",
    "GSP27moksop_u:19620": "indraḥ: ime vayam ihānītās tvadguṇātiśayena khāt / hṛdi lagnena sūtreṇa khagā dūragatā iva //MU_6,111.20//",
    "GSP27moksop_u:19621": "uttiṣṭha svargam āgaccha tatra sarve tvadunmukhāḥ / tvadguṇaśravaṇāścaryās sthitā devagaṇāṅganāḥ //MU_6,111.21//",
    "GSP27moksop_u:19622": "ime rathā idaṃ yānam ayam uccaiśśravā hayaḥ / ayam airāvaṇo nāgo yathābhimatam āśraya //MU_6,111.22//",
    "GSP27moksop_u:19623": "pādukāgulikākhaḍgarasādīdam athāpi ca / gṛhītvā siddhamārgeṇa svīkuru svargamaṇḍalam //MU_6,111.23//",
    "GSP27moksop_u:19624": "ākalpaṃ vaibudhā bhogās tvayā vibudhasadmani / jīvanmuktena bhoktavyās tena tvām aham āgataḥ //MU_6,111.24//",
    "GSP27moksop_u:19625": "vimānayanti samprāptāṃ na tiraskaraṇaiś śriyam / nābhivāñchanti cāprāptāṃ tvādṛśās sādhusādhavaḥ //MU_6,111.25//",
    "GSP27moksop_u:19626": "avighnam āgatenādya sukhaṃ viharatā tvayā / svargaḥ pavitratāṃ yātu hariṇeva jagattrayam //MU_6,111.26//",
    "GSP27moksop_u:19627": "śikhidhvajaḥ: svargaṃ svargasamācāraṃ vedmi devādināyaka / kiṃ tu sarvatra me svargo niyato na tu kutracit //MU_6,111.27//",
    "GSP27moksop_u:19628": "sarvatraiva hi tuṣyāmi sarvatraiva rame prabho / avāñchanatvān manasas sarvatrānandavān aham //MU_6,111.28//",
    "GSP27moksop_u:19629": "niyataṃ kiñcid ekatra sthitaṃ svargakam īdṛśam / śakra gantuṃ na jānāmi nājñātaṃ ca karomy aham //MU_6,111.29//",
    "GSP27moksop_u:19630": "indraḥ: sādho viditavedyānāṃ paripūrṇadhiyāṃ satām / sajjanācaritaṃ yuktaṃ manye bhogopasevanam //MU_6,111.30//",
    "GSP27moksop_u:19631": "deveśe proktavaty evaṃ tūṣṇīm eva sthite nṛpe / kim evaṃ nopayāmy eva tvām iti proktavān hariḥ //MU_6,111.31//",
    "GSP27moksop_u:19632": "bāḍham ity eva kālena vadatīṣac chikhidhvaje / kalyāṇaṃ te 'stu kumbheti vadann antardhim āyayau //MU_6,111.32//",
    "GSP27moksop_u:19633": "tad devavṛndam akhilaṃ tridaśeśayuktaṃ tatra kṣaṇād alam adṛśyam abhūd vilīnam / kallolajālam iva vārinidhau praśāntavāte sphuranmakaraphenaphaṇīndraśabdam //MU_6,111.33//",
    "GSP27moksop_u:19634": "śakrāgamanaṃ nāma sargaḥ",
    "GSP27moksop_u:19635": "dvādaśottaraśatatamas sargaḥ",
    "GSP27moksop_u:19636": "vasiṣṭhaḥ: tāṃ māyāṃ śamam ānīya cūḍālā samacintayat / diṣṭyā bhogecchayā nāyaṃ hriyate vasudhādhipaḥ //MU_6,112.1//",
    "GSP27moksop_u:19637": "śāntas samasamābhoga eva śakrasamāgame / asambhramam ahelaṃ ca kṛtavān vyavahāritām //MU_6,112.2//",
    "GSP27moksop_u:19638": "bhūya eva prapañcena vimṛśāmy enam ādarāt / rāgadveṣapradhānena kenacid buddhihāriṇā //MU_6,112.3//",
    "GSP27moksop_u:19639": "iti sañcintya sā rātrāv indāv abhyudite vane / gṛhītamaṇḍanā nūnaṃ kāntā madanikā satī //MU_6,112.4//",
    "GSP27moksop_u:19640": "vāte vahati puṣpāḍhye madirāmodamāṃsale / sandhyājapyapare nadyās tīrasaṃsthe śikhidhvaje //MU_6,112.5//",
    "GSP27moksop_u:19641": "santānakalatāgehaṃ nīrandhraṃ puṣpagucchakaiḥ / śuddhāntaṃ vanadevīnāṃ praviveśa madānvitā //MU_6,112.6//",
    "GSP27moksop_u:19642": "tatra saṅkalpite puṣpaśayane mālyamālitā / kaṇṭhe saṅkalpitaṃ kāntaṃ śiḍgam ādāya saṃsthitā //MU_6,112.7//",
    "GSP27moksop_u:19643": "āgatyānviṣya kuñjān sa pradadarśa śikhidhvajaḥ / latāgehe madanikākaṇṭhe śiḍgaṃ manoharam //MU_6,112.8//",
    "GSP27moksop_u:19644": "kuntalāvalitaskandhaṃ samālabdhaṃ ca candanaiḥ / śayanāvṛttivikṣepaparyākulitaśekharam //MU_6,112.9//",
    "GSP27moksop_u:19645": "hemābhe dviguṇākāre bālābāhūpadhānake / magnaikaśravaṇāpāṅgakapolatalakuntalam //MU_6,112.10//",
    "GSP27moksop_u:19646": "mithunaṃ tad dadarśātha mithaḥ prahasitānanam / anyo'nyavadanāsaktaṃ channaṃ kalpalatāṃśukaiḥ //MU_6,112.11//",
    "GSP27moksop_u:19647": "ālolamālyaśayanaṃ madanāturam ākulam / aṅgarāgacchalenātmarāgam anyo'nyam arpayat //MU_6,112.12//",
    "GSP27moksop_u:19648": "ratyunmukhaṃ ghanānandam uddāmamadamanmatham / parasparāhataṃ puṣpair vakṣobhyāṃ pīḍitastanam //MU_6,112.13//",
    "GSP27moksop_u:19649": "tad ālokyāvikāreṇa cetasā sa tutoṣa ca / aho sukhaṃ sthitau śiḍgāv ity āha sa śikhidhvajaḥ //MU_6,112.14//",
    "GSP27moksop_u:19650": "tiṣṭhatho 'ṅga yathākāmaṃ sukhaṃ śiḍgau yathāsthitam / vighnaṃ mā kuruthaḥ prītāv ity uktvā nirjagāma saḥ //MU_6,112.15//",
    "GSP27moksop_u:19651": "tato muhūrtamātreṇa prapañcaṃ svam upekṣya sā / niryayau darśayantī svaṃ ratiyuddhākulaṃ vapuḥ //MU_6,112.16//",
    "GSP27moksop_u:19652": "upaviṣṭaṃ dadarśainaṃ nṛpaṃ hemaśilātale / samādhisaṃstham ekānte manāgvikasitekṣaṇam //MU_6,112.17//",
    "GSP27moksop_u:19653": "taṃ pradeśam upāgatya lajjāvanamitānanā / tūṣṇīm āsit kṣaṇaṃ khinnā mlānā madanikāṅganā //MU_6,112.18//",
    "GSP27moksop_u:19654": "kṣaṇāc chikhidhvajo dhyānād viratas tām uvāca ha / prasannamadhuraṃ vākyam idam akṣubdhayā dhiyā //MU_6,112.19//",
    "GSP27moksop_u:19655": "tanvi kiṃ śīghram eva tvaṃ vighnitānandam āgatā / ānandāyaiva bhūtāni yatante yāni kānicit //MU_6,112.20//",
    "GSP27moksop_u:19656": "bhūyas toṣaya taṃ gaccha kāntaṃ praṇayavṛttibhiḥ / parasparepsitasneho durlabho hi jagattraye //MU_6,112.21//",
    "GSP27moksop_u:19657": "aham etena cārthena nodvegaṃ yāmi mānini / yad yad iṣṭatamaṃ loke tad tad deyaṃ vijānatā //MU_6,112.22//",
    "GSP27moksop_u:19658": "ahaṃ kumbhaś ca tanvaṅgi vītarāgāv iha sthitau / durvāsaśśāpajā bālā tvaṃ yad icchasi tat kuru //MU_6,112.23//",
    "GSP27moksop_u:19659": "madanikā: evam eṣa mahābhāga strīpumbhāvo hi cañcalaḥ / kāmo hy aṣṭaguṇas strīṇāṃ na kopaṃ kartum arhasi //MU_6,112.24//",
    "GSP27moksop_u:19660": "abalāham anenāsmi krāntā gahanakānane / tvayi sandhyājapapare kiṃ karomi varākikā //MU_6,112.25//",
    "GSP27moksop_u:19661": "abalā vākyamātreṇa tāvan naranirodhanam / karoti yāvac chiḍgena nāṅge sve viniveśitā //MU_6,112.26//",
    "GSP27moksop_u:19662": "striyās sundara yātāyāḥ parapuṃsāṅgasaṅgamam / manyur niṣedha ākrandas satītvaṃ kiṃ kariṣyati //MU_6,112.27//",
    "GSP27moksop_u:19663": "abalā strī tathā bālā mūḍhāham aparādhinī / kṣantum arhasi māṃ nātha kṣamāvanto hi sādhavaḥ //MU_6,112.28//",
    "GSP27moksop_u:19664": "śikhidhvajaḥ: manyur mama na bāle 'ntar vidyate kha iva drumaḥ / kevalaṃ sādhunindyatvān necchāmi tvām aham vadhūm //MU_6,112.29//",
    "GSP27moksop_u:19665": "suhṛttvena vanānteṣu pūrvavat samam aṅgane / vītarāgatayā nityaṃ tapasaiva ramāvahe //MU_6,112.30//",
    "GSP27moksop_u:19666": "[vasiṣṭhaḥ:] evaṃ samatayā tatra sthite tasmiñ śikhidhvaje / cūḍālā cintayām āsa tatsatyenoditāśayā //MU_6,112.31//",
    "GSP27moksop_u:19667": "aho bata paraṃ sāmyaṃ bhagavān ayam āgataḥ / vītarāgabhayakrodho jīvanmukto 'vatiṣṭhati //MU_6,112.32//",
    "GSP27moksop_u:19668": "nainaṃ haranti bhogāśā na mahatyo 'pi siddhayaḥ / na sukhāni na duḥkhāni nāpado na ca sampadaḥ //MU_6,112.33//",
    "GSP27moksop_u:19669": "cintitās sakalā eva prayānty enam aninditāḥ / manye maharddhayaḥ kāntā nārāyaṇam ivāparam //MU_6,112.34//",
    "GSP27moksop_u:19670": "ātmavṛttāntam akhilaṃ tad enaṃ smārayāmy aham / kumbharūpam idaṃ tyaktvā cūḍālaiva bhavāmy aham //MU_6,112.35//",
    "GSP27moksop_u:19671": "iti sañcintya cūḍālā cūḍālāvapur akṣatam / darśayām āsa tatrāśu tyaktvā madanikāvapuḥ //MU_6,112.36//",
    "GSP27moksop_u:19672": "tasmān madanikādehāc cūḍālā nirgateva sā / babhāv indvamalā muktā nirgateva samudgakāt //MU_6,112.37//",
    "GSP27moksop_u:19673": "tāṃ dadarśānavadyāṅgīṃ puraḥ praṇayapeśalām / kānto madanikām eva cūḍālāṃ dayitāṃ sthitām //MU_6,112.38//",
    "GSP27moksop_u:19674": "samuditām iva mādhavapadminīm upagatām iva bhūmitalāc chriyam / prakaṭitām iva ratnasamudgakāt paridadarśa nijāṃ dayitāṃ nṛpaḥ //MU_6,112.39//",
    "GSP27moksop_u:19675": "jāraprapañco nāma sargaḥ",
    "GSP27moksop_u:19676": "trayodaśottaraśatatamas sargaḥ",
    "GSP27moksop_u:19677": "vasiṣṭhaḥ: atha tāṃ dayitāṃ dṛṣṭvā vismayotphullalocanaḥ / śikhidhvaja uvācedam āścaryākulayā girā //MU_6,113.1//",
    "GSP27moksop_u:19678": "kā tvam utpalapattrākṣi kutaḥ prāptāsi sundari / kimīhāsi kiyatkālaṃ kimartham iha tiṣṭhasi //MU_6,113.2//",
    "GSP27moksop_u:19679": "aṅgena vyavahāreṇa smitenānunayena ca / mama jāyā vilāsena cūḍālevopalakṣyase //MU_6,113.3//",
    "GSP27moksop_u:19680": "cūḍālā: evam eva prabho viddhi cūḍālāsmi na saṃśayaḥ / akṛtrimena dehena labdho 'sy adya mayā svayam //MU_6,113.4//",
    "GSP27moksop_u:19681": "kumbhādidehanirmāṇas tvāṃ bodhayitum eṣa me / prapañcaś śataśākhatvam iha yāto vanāntare //MU_6,113.5//",
    "GSP27moksop_u:19682": "yadā rājyaṃ parityajya mohena tapase vanam / tvam agās tatprabhṛty eva tvadbodhāyāham udyatā //MU_6,113.6//",
    "GSP27moksop_u:19683": "anena kumbhadehena mayaivaṃ tvaṃ vibodhitaḥ / māyayā na tu kumbhādi kiñcit satyaṃ mahīpate //MU_6,113.7//",
    "GSP27moksop_u:19684": "buddho viditavedyas tvaṃ dhyānenaitad akhaṇḍitam / sarvaṃ paśyasi tattvajña dhyānenāśv avalokaya //MU_6,113.8//",
    "GSP27moksop_u:19685": "atha cūḍālayety ukte baddhvā parikaraṃ nṛpaḥ / ātmodantam aśeṣeṇa dhyānenālam avaikṣata //MU_6,113.9//",
    "GSP27moksop_u:19686": "ā svarājyaparityāgāc cūḍālādarśanāvadhim / sarvaṃ muhūrtadhyānena svātmodantaṃ dadarśa saḥ //MU_6,113.10//",
    "GSP27moksop_u:19687": "ā rājyasamparityāgād vartamānakṣaṇakramam / sarvam ālokya bhūpālo virarāma samādhitaḥ //MU_6,113.11//",
    "GSP27moksop_u:19688": "samādhivirato harṣavikāsinayanāmbujaḥ / visārya tarasā bāhū pulakojjvalatāṃ gataḥ //MU_6,113.12//",
    "GSP27moksop_u:19689": "galadaṅgaṃ lasatsneham udyadbāṣpaṃ sphuratspṛham / āliliṅga ciraṃ kāntāṃ nakulo nakulīm iva //MU_6,113.13//",
    "GSP27moksop_u:19690": "tayor āliṅgane tasmiṃs tatra bhāvo babhūva yaḥ / na sa vāsukijihvābhir vaktuṃ varṣair hi śakyate //MU_6,113.14//",
    "GSP27moksop_u:19691": "citrasthāv iva paṅkena kṛtāv iva galattanū / śailād iva samutkīrṇau śliṣṭāv āstāṃ ciraṃ priyau //MU_6,113.15//",
    "GSP27moksop_u:19692": "muhūrtena galadgharmajālau pulakapīvarau / bāhū viślathatām īṣan ninyatus tau śanaiḥ priyau //MU_6,113.16//",
    "GSP27moksop_u:19693": "amṛtāpūrṇahṛdayaṃ saṃśūnyahṛdayopamam / unmuktabhujam āstāṃ tāv alakṣyasthitalocanam //MU_6,113.17//",
    "GSP27moksop_u:19694": "ghanānandaḥ kṣaṇaṃ sthitvā tūṣṇīṃ praṇayapeśalam / kāntācibukasaṃlagnakaraḥ provāca bhūpatiḥ //MU_6,113.18//",
    "GSP27moksop_u:19695": "aho nu madhuras snigdhaḥ kāntaś ca kulayoṣitām / puṇyaś caritaniṣṣyandas svādavān amṛtād api //MU_6,113.19//",
    "GSP27moksop_u:19696": "kiyatpramāṇaṃ tanvaṅgi tvayā bālendumugdhayā / anubhūtaś ciraṃ kleśo bhartur arthena dāruṇaḥ //MU_6,113.20//",
    "GSP27moksop_u:19697": "evaṃ duruttarād asmāt saṃsārakuharād aham / uttārito yayā buddhyā sā hi kenopamīyate //MU_6,113.21//",
    "GSP27moksop_u:19698": "arundhatī śacī gaurī gāyatrī śrīs sarasvatī / samastāḥ pelavāyante tanvyās sattvaguṇaśriyā //MU_6,113.22//",
    "GSP27moksop_u:19699": "dhīśrīkāntikṣamāmaitrīkaruṇādyāsu sundari / kāntāsv ākārakāntāsu prathamaivāsi lakṣyase //MU_6,113.23//",
    "GSP27moksop_u:19700": "pareṇādhyavasāyena tvayāham avabodhitaḥ / kena pratyupakāreṇa tulām eṣyanti me guṇāḥ //MU_6,113.24//",
    "GSP27moksop_u:19701": "mohād anādigahanād anantaviṣamād api / patim adhyavasāyinyas tārayanti kulastriyaḥ //MU_6,113.25//",
    "GSP27moksop_u:19702": "śāstrārthagurumantrādi na tathottāraṇakṣamam / yathaitās snehaśālinyo bhartṝṇāṃ kulayoṣitaḥ //MU_6,113.26//",
    "GSP27moksop_u:19703": "sakhā bhrātā suhṛd bhṛtyo gurur mantro dhanaṃ sukham / śāstram āyatanaṃ dāsyas sarvaṃ bhartuḥ kulastriyaḥ //MU_6,113.27//",
    "GSP27moksop_u:19704": "sarvadā sarvayatnena pūjanīyāḥ kulāṅganāḥ / lokadvayasukhaṃ samyak sarvaṃ tāsu pratiṣṭhitam //MU_6,113.28//",
    "GSP27moksop_u:19705": "niricchāyāḥ prayātāyāḥ pāraṃ saṃsāravāridheḥ / katham asyopakārasya kariṣye te pratikriyām //MU_6,113.29//",
    "GSP27moksop_u:19706": "manye kulāṅganāloko loke sarvas tvayādhunā / nārīsaujanyacarcāsu vyapadeśyo bhaviṣyati //MU_6,113.30//",
    "GSP27moksop_u:19707": "tvāṃ nirmitavato dhātur guṇajālātiśāyinīm / manye prakupitā nūnam arundhatyādikās striyaḥ //MU_6,113.31//",
    "GSP27moksop_u:19708": "satītvarūpasaujanyaguṇaratnasamudgike / ehi me tvadguṇotkasya punar āliṅganaṃ kuru //MU_6,113.32//",
    "GSP27moksop_u:19709": "ity uktvā mṛgaśāvākṣīṃ cūḍālāṃ sa śikhidhvajaḥ / āliliṅga punar gāḍhaṃ nakulo nakulīm iva //MU_6,113.33//",
    "GSP27moksop_u:19710": "cūḍālā: deva śuṣkakriyājālapare tvayy ākulātmani / tathābhūvaṃ bhṛśam ahaṃ tvadarthaṃ duḥkhitā kila //MU_6,113.34//",
    "GSP27moksop_u:19711": "tena tvadavabodhātmā svārtha evopapāditaḥ / mayā tad atra kiṃ devaḥ karoti mayi śaṃsanam //MU_6,113.35//",
    "GSP27moksop_u:19712": "śikhidhvajaḥ: tvayā yathā varārohe svārthas sampāditaś śubhaḥ / tathedānīṃ satāṃ sarvās sādhayantu kulastriyaḥ //MU_6,113.36//",
    "GSP27moksop_u:19713": "cūḍālā: buddhyaṃśaikāntaviśrāntajagajjālaka deva he / adya taṃ prāktanaṃ kaccin mohaṃ samanupaśyasi //MU_6,113.37//",
    "GSP27moksop_u:19714": "idaṃ karomi nedaṃ tu prāpnomīdam itas tv iti / antar hasasi tāṃ kaccid āśāpelavatāṃ dhiyaḥ //MU_6,113.38//",
    "GSP27moksop_u:19715": "tās tucchatṛṣṇākalanās tās saṅkalpakukalpanāḥ / tvayi nādyāvalokyante deva vyomnīva parvatāḥ //MU_6,113.39//",
    "GSP27moksop_u:19716": "kas tvam adyāṅgasampannaḥ kiṃniṣṭho 'si kim īhase / kathaṃ paśyasi pāścātyaṃ dehāvasthākramaṃ prabho //MU_6,113.40//",
    "GSP27moksop_u:19717": "śikhidhvajaḥ: sumanaḥpūrṇanīlābjamālāsāravilokane / yasya tvam eva tajjñāsi tad evāham upasthitaḥ //MU_6,113.41//",
    "GSP27moksop_u:19718": "nirīho 'smi niraṃśo 'smi nabhassvaccho 'smi nisspṛhaḥ / śāntāhamartharūpo 'smi cirāyāham ahaṃ sthitaḥ //MU_6,113.42//",
    "GSP27moksop_u:19719": "tāṃ daśām upayāto 'smi yataś caṇpakavarṇini / pratibhānti mahānto 'pi śocyā harijinādayaḥ //MU_6,113.43//",
    "GSP27moksop_u:19720": "nakiñcinmātracinmātraniṣṭho 'smi svastha āsthitaḥ / bhrameṇālaṃ vimukto 'smi saṃsāreṇālilocane //MU_6,113.44//",
    "GSP27moksop_u:19721": "na tuṣṭo 'smi na khinno 'smi nāyam asmi na cetarat / na sthūlo 'smi na sūkṣmo 'smi sarvam asmi ca sundari //MU_6,113.45//",
    "GSP27moksop_u:19722": "tejobimbāt prayātena bhittāv apatitena ca / kṣayātiśayamuktena prakāśenāsmi vai samaḥ //MU_6,113.46//",
    "GSP27moksop_u:19723": "śānto 'smi sāmyam evāsmi svaccho 'smi vigatāmayaḥ / parinirvāṇa evāsmi sad asmy atisatīvrate //MU_6,113.47//",
    "GSP27moksop_u:19724": "yat tad asti tad evāsmi vaktuṃ śaknomi netarat / taraṅgataralāpāṅge gurus tvaṃ me namo 'stu te //MU_6,113.48//",
    "GSP27moksop_u:19725": "prasādena viśālākṣyās tīrṇo 'smi bhavasāgarāt / punar malaṃ na gṛhṇāmi śatadhmātasuvarṇavat //MU_6,113.49//",
    "GSP27moksop_u:19726": "svasthaś śānto mṛdur dānto vītarāgo niraṃśadhīḥ / sarvātītas sarvagaś ca kham ivāyam ahaṃ sthitaḥ //MU_6,113.50//",
    "GSP27moksop_u:19727": "evaṃ sthite mahāsattva prāṇeśa hṛdayapriya / kim idānīṃ prabho brūhi rocate te mahāmate //MU_6,113.51//",
    "GSP27moksop_u:19728": "śikhidhvajaḥ: pratiṣedhaṃ na jānāmi na jānāmy abhivāñchanam / yad ācarasi tanvi tvaṃ kadācid vedmi tan na vā //MU_6,113.52//",
    "GSP27moksop_u:19729": "manmano nāśakalanāṃ tathā sthitikalāṃ priye / na kāñcid anusandhātuṃ jānāty ambarasuvratam //MU_6,113.53//",
    "GSP27moksop_u:19730": "yad eva kiñcij jānāsi tad eva kuru sundari / tad eva dhārayiṣyāmi pratibimbaṃ yathā maṇiḥ //MU_6,113.54//",
    "GSP27moksop_u:19731": "cetasā vigatecchena yathāprāptam anindite / na staumi na ca nindāmi yad icchasi tad ācara //MU_6,113.55//",
    "GSP27moksop_u:19732": "cūḍālā: yady evaṃ tan mahābhāga samākarṇaya manmatam / ākarṇya jīvanmuktātmaṃs tad evāhartum arhasi //MU_6,113.56//",
    "GSP27moksop_u:19733": "sarvatraikyāvabodhena maurkhyakṣayabhuvādhunā / niricchās tāvad ākāśaviśadās saṃsthitā vayam //MU_6,113.57//",
    "GSP27moksop_u:19734": "yādṛg eṣaṇam asmākam tādṛg etad aneṣaṇam / eṣaṇāneṣaṇe bhedaś cinmātrollasane hi kaḥ //MU_6,113.58//",
    "GSP27moksop_u:19735": "tasmād ādyantamadhyeṣu ye vayaṃ puruṣottama / maurkhyam eva parityajya ta eveme sthitā iha //MU_6,113.59//",
    "GSP27moksop_u:19736": "sāmprataṃ prakṛtenemaṃ kālaṃ nītvā krameṇa vai / videhatāṃ prayāsyāmaḥ prabho kālena kenacit //MU_6,113.60//",
    "GSP27moksop_u:19737": "śikhidhvajaḥ: vayam ādyantamadhyeṣu kīdṛśās tarale vada / moham ekaṃ parityajya tiṣṭhāmaḥ katham eva vā //MU_6,113.61//",
    "GSP27moksop_u:19738": "cūḍālā: vayam ādyantamadhyeṣu rājāno rājasattama / moham ekaṃ parityajya tiṣṭhāmaḥ punar eva te //MU_6,113.62//",
    "GSP27moksop_u:19739": "sva eva nagare rājā bhava tvaṃ svāsane sthitaḥ / lalāmabhūtā kāntānāṃ mahiṣī te bhavāmy aham //MU_6,113.63//",
    "GSP27moksop_u:19740": "sanṛpā mattavāstavyā nṛtyannavavarāṅganā / sapatākā dhvanattūryā puṣpaprakariṇī purī //MU_6,113.64//",
    "GSP27moksop_u:19741": "lasadvallyā samañjaryā raṇatṣaṭpadayā samā / madhumāsavanāvalyā cirād bhavatu naḥ prabho //MU_6,113.65//",
    "GSP27moksop_u:19742": "vasiṣṭhaḥ: iti cūḍālayā prokte vihasya sa śikhidhvajaḥ / provāca madhuraṃ vākyam akṣubdhaṃ vigatatvaram //MU_6,113.66//",
    "GSP27moksop_u:19743": "śikhidhvajaḥ: evaṃ cet tad viśālākṣi svāyattā nas triviṣṭape / siddhabhogabhuvas tāsu nivasāmo na kiṃ priye //MU_6,113.67//",
    "GSP27moksop_u:19744": "cūḍālā: na rājan mama bhogeṣu vāñchā na ca vibhūtiṣu / svabhāvasya vaśād eva yathāprāpte rame nṛpa //MU_6,113.68//",
    "GSP27moksop_u:19745": "na sukhāya mama svargo na rājyaṃ nāpi nākitā / yathāsthitam avikṣubdhaṃ tiṣṭhāmi svasthaceṣṭitā //MU_6,113.69//",
    "GSP27moksop_u:19746": "idaṃ sukham idaṃ neti manane kṣayam āgate / samam eva pade śānte tiṣṭhāmīha yathāsukham //MU_6,113.70//",
    "GSP27moksop_u:19747": "śikhidhvajaḥ: yuktam uktaṃ viśālākṣi tvayaitat samayā dhiyā / ko vārthaḥ kila rājyasya grahe tyāge 'pi vā bhavet //MU_6,113.71//",
    "GSP27moksop_u:19748": "sukhaduḥkhadaśācintāṃ tyaktvā vigatamatsaram / yathāsaṃsthānam evemau tiṣṭhāvas svasthatāṃ gatau //MU_6,113.72//",
    "GSP27moksop_u:19749": "iti tatra kathālāpakathanena tayor dvayoḥ / kāntayoś ciradampatyor vāsaras tanutāṃ yayau //MU_6,113.73//",
    "GSP27moksop_u:19750": "athotthāya dinācāraṃ yathāprāptam aninditau / sotkaṇṭhāv apy anutkaṇṭhau cakratuḥ kāryakovidau / svargasiddhim anādṛtya tasthatuḥ pūrṇacetasau //MU_6,113.74//",
    "GSP27moksop_u:19751": "ekasminn eva śayane tais taiḥ praṇayaceṣṭitaiḥ / sā vyatīyāya rajanī tayor jīvadvimuktayoḥ //MU_6,113.75//",
    "GSP27moksop_u:19752": "tad bhogamokṣasukham uttamayos tayos svam ācetatoḥ praṇayavākyavilāsagarbham / utkaṇṭhitaṃ praṇayinor ghanatāṃ nayantī dīrghā muhūrtavad asau rajanī jagāma //MU_6,113.76//",
    "GSP27moksop_u:19753": "cūḍālāprakaṭīkaraṇaṃ nāma sargaḥ",
    "GSP27moksop_u:19754": "caturdaśottaraśatatamas sargaḥ",
    "GSP27moksop_u:19755": "vasiṣṭhaḥ: tatas samudite sūrye vitamasy ambare sthite / samudgakād iva jaganmaṇāv asmin vinirgate //MU_6,114.1//",
    "GSP27moksop_u:19756": "vikasaty aruṇopānte cakṣuṣīvāmbujākare / ācāreṣv iva lokeṣu prasṛteṣv arkaraśmiṣu //MU_6,114.2//",
    "GSP27moksop_u:19757": "dampatī tau samutthāya kṛtasandhyākramau sthitau / pattrāsane mṛdusnigdhe kāntau kāñcanakandare //MU_6,114.3//",
    "GSP27moksop_u:19758": "athotthāyātra cūḍālā ratnakumbhaṃ karasthitam / .. .. .. .. .. .. .. .. .. .. .. .. .. .. .. .. //MU_6,114.4//",
    "GSP27moksop_u:19759": ".. .. .. .. .. .. .. .. .. .. .. .. .. .. .. .. / bhāryā bhartāram ekānte svarājye 'bhiṣiṣeca sā //MU_6,114.5//",
    "GSP27moksop_u:19760": "saṅkalpopanate saiṃhe svabhiṣiktaṃ suviṣṭare / sthitaṃ provāca tanvī sā cūḍālā devarūpiṇī //MU_6,114.6//",
    "GSP27moksop_u:19761": "kevalaṃ maunam utsṛjya tejaś śāntam idaṃ prabho / aṣṭānāṃ lokapālānāṃ tejāṃsy āhartum arhasi //MU_6,114.7//",
    "GSP27moksop_u:19762": "cūḍālayeti sa prokto vane rājā śikhidhvajaḥ / vadann evaṃ karomīti mahārājatvam āyayau //MU_6,114.8//",
    "GSP27moksop_u:19763": "atha pratīhārapade tiṣṭhantīm āha māninīm / mahādevīpade rājñi tvāṃ karomy abhiṣekinīm //MU_6,114.9//",
    "GSP27moksop_u:19764": "ity uktvāsana āsthāpya mahādevīpade tadā / abhiṣiktāṃ nṛpaḥ kṛtvā meghavāg āha tāṃ priyām //MU_6,114.10//",
    "GSP27moksop_u:19765": "priye kamalapattrākṣi kṣaṇāt saṅkalpasambhavam / mahāvibhavam uddāmaṃ sainyam āhartum arhasi //MU_6,114.11//",
    "GSP27moksop_u:19766": "iti kāntavacaś śrutvā cūḍālā varavarṇinī / sainyaṃ saṅkalpayām āsa prāvṛḍghanam ivodbhaṭam //MU_6,114.12//",
    "GSP27moksop_u:19767": "sainyaṃ dadṛśatus tat tau vājivāraṇasaṅkulam / patākāpūritākāśanīrandhrīkṛtakānanam //MU_6,114.13//",
    "GSP27moksop_u:19768": "tūryāravadhvanacchailaguhaṃ gahanakoṭaram / mattasāmantavalitaṃ vidravadvanavāraṇam //MU_6,114.14//",
    "GSP27moksop_u:19769": "udyannādamahāsiṃhavidārakaraṇodbhaṭam / vanebhamadaniṣṣyandagandhodgarjajjayadvipam //MU_6,114.15//",
    "GSP27moksop_u:19770": "vimānarathasaṅghaṭṭacakracītkārapīvaram / mauliratnaghanoddyotabhagnadhūlitamaḥpaṭam //MU_6,114.16//",
    "GSP27moksop_u:19771": "tatra gandhadvipavare kṛtapārthivamandire / rakṣite dṛptasāmantair ārūḍhau nṛpadampatī //MU_6,114.17//",
    "GSP27moksop_u:19772": "tataś śikhidhvajo rājā mahiṣyā samam iṣṭayā / padātirathasambādhaṃ karṣann atibalo balam //MU_6,114.18//",
    "GSP27moksop_u:19773": "cacālācalacālinyā senayā rabhasenayā / bhinantyā tarasā śailān vātyayevāśu toyadān //MU_6,114.19//",
    "GSP27moksop_u:19774": "tasmān mahendraśailendrāc calitas sa mahīpatiḥ / pathi paśyan girīn deśān nadīr grāmān sajaṅgalān //MU_6,114.20//",
    "GSP27moksop_u:19775": "darśayaṃś ca priyāyās tam ātmavṛttāntasañcayam / prāpālpenaiva kālena svāṃ purīṃ svargaśobhanām //MU_6,114.21//",
    "GSP27moksop_u:19776": "tatra te tasya sāmantās tadāgamanam ādṛtāḥ / vividur jayaśabdena nirjagmuś coditāśayāḥ //MU_6,114.22//",
    "GSP27moksop_u:19777": "ekatāṃ samprayātena tāratūryaninādinā / baladvayena tenāsau viveśa nagaraṃ nṛpaḥ //MU_6,114.23//",
    "GSP27moksop_u:19778": "lājapuṣpāñjalivrātair āvṛṣṭaḥ paurayoṣitām / vaṇiṅmārgagato 'paśyat puraṃ paramabhūṣitam //MU_6,114.24//",
    "GSP27moksop_u:19779": "patākādhvajasambādhaṃ muktājālamanoramam / nṛttagītaparastrīkaṃ svargaṃ bhūmāv iva cyutam //MU_6,114.25//",
    "GSP27moksop_u:19780": "praviśyātha gṛhaṃ tais tais saṃyutaṃ nṛpamaṅgalaiḥ / samyak sammānayām āsa praṇataṃ prakṛtivrajam //MU_6,114.26//",
    "GSP27moksop_u:19781": "purotsavaṃ bhṛśaṃ kṛtvā dinasaptakam uttamam / akarod rājakāryāṇi mānitāntaḥpuro nṛpaḥ //MU_6,114.27//",
    "GSP27moksop_u:19782": "daśavarṣasahasrāṇi rājyaṃ kṛtvā mahītale / saha cūḍālayā rājā virato dehadhāraṇāt //MU_6,114.28//",
    "GSP27moksop_u:19783": "deham utsṛjya nirvāṇam asneha iva dīpakaḥ / apunarjanmane rāma jagāmeti mahāmatiḥ //MU_6,114.29//",
    "GSP27moksop_u:19784": "daśavarṣasahasrāṇi samadṛṣṭitayā tayā / rājyaṃ tathānuśiṣyāsau nirvāṇapadam āptavān //MU_6,114.30//",
    "GSP27moksop_u:19785": "vigatabhayaviṣādo mānamātsaryamuktaḥ prakṛtasahajakarmā saktanīrāgabuddhiḥ / iti sa susamadṛṣṭir mṛtyum āryo 'tha jitvā daśaśiśirasahasrāṇy ekarājyaṃ cakāra //MU_6,114.31//",
    "GSP27moksop_u:19786_0": "bhuktvā bhogān anantān bhuvi sakalamahī pālacūḍāmaṇitve sthitvā vai dīrghakālaṃ param amṛtapadaṃ prāptavāṃs tad yathaiṣaḥ /",
    "GSP27moksop_u:19786_1": "evaṃ rāmāgataṃ tvaṃ prakṛtam anusaran kāryajātaṃ viśokas tiṣṭhottiṣṭha svayatnāt prasabham anubhavan bhogamokṣāgryalakṣmīm //MU_6,114.32 //",
    "GSP27moksop_u:19787": "śikhidhvajopākhyānaṃ samāptam nāma sargaḥ",
    "GSP27moksop_u:19788": "pañcadaśottaraśatatamas sargaḥ",
    "GSP27moksop_u:19789": "vasiṣṭhaḥ: etat te sarvam ākhyātaṃ śikhidhvajakathānakam / anena gaccha mārgeṇa na kadācana khidyase //MU_6,115.1//",
    "GSP27moksop_u:19790": "etāṃ dṛṣṭim avaṣṭabhya rāghavāghavighātinīm / nityaṃ nīrāgayā buddhyā tiṣṭhāvaṣṭabdhatatpadaḥ //MU_6,115.2//",
    "GSP27moksop_u:19791": "yathā śikhidhvajo rājyaṃ kṛtavān evam īdṛśaḥ / rāma vyavaharan rājye bhogamokṣamayo bhava //MU_6,115.3//",
    "GSP27moksop_u:19792": "śikhidhvajakrameṇaiva yathā bodham avāptavān / kaco bṛhaspateḥ putras tathā budhyasva rāghava //MU_6,115.4//",
    "GSP27moksop_u:19793": "rāmaḥ: bṛhaspater bhagavataḥ putro 'sau bhagavān kacaḥ / yathā prabuddho bhagavan samāsena tathā vada //MU_6,115.5//",
    "GSP27moksop_u:19794": "vasiṣṭhaḥ: śṛṇu rājan kathaṃ śrīmāñ śikhidhvajavad eva saḥ / prabodhaṃ paramaṃ yāto devadaiśikajaḥ kacaḥ //MU_6,115.6//",
    "GSP27moksop_u:19795": "bālabhāvāt samuttīrṇas saṃsārottaraṇonmukhaḥ / kacaḥ padapadārthajño bṛhaspatim abhāṣata //MU_6,115.7//",
    "GSP27moksop_u:19796": "kacaḥ: bhagavan sarvadharmajña kathaṃ saṃsṛtipañjarāt / asmān nirgamyate brūhi jantunā jīvatantunā //MU_6,115.8//",
    "GSP27moksop_u:19797": "bṛhaspatiḥ: anarthamakarāgārād asmāt saṃsārasāgarāt / uttīryate nirudvegaṃ sarvatyāgena putraka //MU_6,115.9//",
    "GSP27moksop_u:19798": "vasiṣṭhaḥ: ity ākarṇya kaco vākyaṃ pituḥ paramapāvanam / sarvam eva parityajya jagāmaikāntakānanam //MU_6,115.10//",
    "GSP27moksop_u:19799": "bṛhaspates tadgamanaṃ nodvegāya babhūva ha / saṃyoge ca viyoge ca mahānto hi samāśayāḥ //MU_6,115.11//",
    "GSP27moksop_u:19800": "atha varṣeṣu yāteṣu triṣu pañcasu cānagha / punaḥ prāpa mahāraṇye kasmiṃścit pitaraṃ kacaḥ //MU_6,115.12//",
    "GSP27moksop_u:19801": "paripūjyābhivandyainaṃ samāliṅgitaputrakam / apṛcchad vākpatiṃ bhūyas sa kacaḥ klāntayā girā //MU_6,115.13//",
    "GSP27moksop_u:19802": "kacaḥ: adyedam aṣṭamaṃ varṣaṃ sarvatyāgaḥ kṛto mayā / tathāpi tāta viśrāntiṃ nādhigacchāmy aninditām //MU_6,115.14//",
    "GSP27moksop_u:19803": "vasiṣṭhaḥ: evam ārtamanasy asmin kace vadati kānane / sarvam eva tyajety uktvā vākpatir divam udyayau //MU_6,115.15//",
    "GSP27moksop_u:19804": "gate tasmin kaco dehād valkalādy apy aśeṣataḥ / tatyājāmbudavarṣādi śaradīva nabhastalam //MU_6,115.16//",
    "GSP27moksop_u:19805": "uvāsaiko diganteṣu śāntaś śūnyavapuś śvasan / gatendvabhrārkatāreṇa śaradvyomnā samopamaḥ //MU_6,115.17//",
    "GSP27moksop_u:19806": "punar varṣatrayeṇaiṣa kasmiṃścit kānanāntare / dūyamānamanāḥ prāpa tam eva pitaraṃ gurum //MU_6,115.18//",
    "GSP27moksop_u:19807": "kṛtapūjākramo bhaktyā samāliṅgitaputrakam / apṛcchat tam asau bhūyaḥ khedagadgadayā girā //MU_6,115.19//",
    "GSP27moksop_u:19808": "kacaḥ: tāta sarvaṃ parityaktaṃ kanthāveṇulatādy api / tathāpi nāsti viśrāntis svapade kiṃ karomy aham //MU_6,115.20//",
    "GSP27moksop_u:19809": "bṛhaspatiḥ: cittaṃ sarvam iti prāhus tat tyaktvā putra rājase / cittatyāgaṃ vidus sarvatyāgaṃ tyāgavido janāḥ //MU_6,115.21//",
    "GSP27moksop_u:19810": "vasiṣṭhaḥ: ity uktvā vākpatiḥ putraṃ pupluve tarasā nabhaḥ / anviyeṣa kacaś cittaṃ parityaktum akhinnadhīḥ //MU_6,115.22//",
    "GSP27moksop_u:19811": "cintayann apy asau cittaṃ yadā veda na kānane / tadā sañcintayām āsa dhiyedam aviṣaṇṇayā //MU_6,115.23//",
    "GSP27moksop_u:19812": "[kacaḥ:] padārthavṛndaṃ dehādi na sarvam iti kathyate / tad etat kiṃ kva vā vyarthaṃ nirāgaskaṃ tyajāmy aham //MU_6,115.24//",
    "GSP27moksop_u:19813": "pitus sakāśaṃ gacchāmi jñātuṃ cittamahāripum / jñātvā ca tat tyajāmy āśu tatas tiṣṭhāmi vijvaram //MU_6,115.25//",
    "GSP27moksop_u:19814": "vasiṣṭhaḥ: iti sañcintya sa kaca uttatāra triviṣṭapam / vākpatiṃ prāpya sasnehaṃ vavande praṇanāma ca //MU_6,115.26//",
    "GSP27moksop_u:19815": "papraccha cainam ekānte kiṃ cittaṃ bhagavan mama / svarūpaṃ brūhi cittasya yenaitat santyajāmy aham //MU_6,115.27//",
    "GSP27moksop_u:19816": "bṛhaspatiḥ: cittaṃ nijam ahaṅkāraṃ viduś cittavido janāḥ / antar yo 'yam ahambhāvo jantos tac cittam ucyate //MU_6,115.28//",
    "GSP27moksop_u:19817": "kacaḥ: manye 'sya duṣkaras tyāgo na siddhim upagacchati / katham eṣa kila tyaktuṃ yujyate yogināṃ vara //MU_6,115.29//",
    "GSP27moksop_u:19818": "bṛhaspatiḥ: api puṣpāvadalanād api locanamīlanāt / sukaro 'haṅkṛtityāgo na kleśo 'tra manāg api //MU_6,115.30//",
    "GSP27moksop_u:19819": "kacaḥ: trayastriṃśanmahākoṭīpramāṇasya mahāmate / guro gīrvāṇavṛndasya katham etad vadāśu me //MU_6,115.31//",
    "GSP27moksop_u:19820": "bṛhaspatiḥ: yathaitad eva tanaya tathā śṛṇu vadāmi te / ajñānamātrasaṃsiddhaṃ vastu jñānena naśyati //MU_6,115.32//",
    "GSP27moksop_u:19821": "vastuto nāsty ahaṅkāraḥ putra mithyābhramo hy asau / asan sann iva sampanno bālavetālavac chaṭhaḥ //MU_6,115.33//",
    "GSP27moksop_u:19822": "yathā rajjvāṃ bhujaṅgatvaṃ marāv ambumatir yathā / mithyāvabhāsāt sphurati tathā mithyāpy ahaṅkṛtiḥ //MU_6,115.34//",
    "GSP27moksop_u:19823": "asad eva yathā dvitvaṃ mohād indor vilokyate / tathā sphuraty ahaṅkāro nasatyo nāma satyavat //MU_6,115.35//",
    "GSP27moksop_u:19824": "ekam ādyantarahitaṃ cinmātram amalaṃ tatam / khād apy atitarām acchaṃ vidyate sarvavedanam //MU_6,115.36//",
    "GSP27moksop_u:19825": "sarvatra sarvadā sarvaprakāraṃ sarvajantuṣu / tad evaikaṃ kacaty ambu vilolāsv iva vīciṣu //MU_6,115.37//",
    "GSP27moksop_u:19826": "atra ko 'yam ahambhāvaḥ kuto vā katham utthitaḥ / kvābdher jāto rajorāśiḥ kvānalād utthitam jalam //MU_6,115.38//",
    "GSP27moksop_u:19827": "ayaṃ so 'ham iti vyarthaṃ pratyayaṃ tyaja putraka / tucchaṃ parimitākāraṃ dikkālavivaśīkṛtam //MU_6,115.39//",
    "GSP27moksop_u:19828": "dikkālādyanavacchinnaṃ svacchaṃ nityoditaṃ tatam / sarvārthamayam ekārthaṃ cinmātram amalaṃ bhavān //MU_6,115.40//",
    "GSP27moksop_u:19829": "phalakusumadalānāṃ sarvadiksaṃsthitānāṃ rasa iva jagatāṃ tvaṃ saṃsthitas sarvadaiva / vimalataracidātmā nityam evātyanantaḥ ka iva kila tavāhaṃniścayo bhāvamūrte //MU_6,115.41//",
    "GSP27moksop_u:19830": "bṛhaspatikacaprabodho nāma sargaḥ",
    "GSP27moksop_u:19831": "ṣoḍaśottaraśatatamas sargaḥ",
    "GSP27moksop_u:19832": "vasiṣṭhaḥ: iti prāpya paraṃ yogam upadeśam anuttamam / jīvanmukto babhūvāsau tato devaguros sutaḥ //MU_6,116.1//",
    "GSP27moksop_u:19833": "nirbhāvo nirahaṅkāraś chinnagranthiḥ praśāntadhīḥ / kaco yathā sthito rāma tathā tiṣṭhāvikāravān //MU_6,116.2//",
    "GSP27moksop_u:19834": "ahaṅkāram asad viddhi mainam āśraya mā tyaja / asataś śaśaśṛṅgasya kila tyāgagrahau kutaḥ //MU_6,116.3//",
    "GSP27moksop_u:19835": "asambhavaty ahaṅkāre kva te maraṇajanmanī / nabhaḥkṣetratayā vyuptaṃ kena saṅgṛhyate phalam //MU_6,116.4//",
    "GSP27moksop_u:19836": "niraṃśaṃ śāntasaṅkalpaṃ sarvabhāvātmakaṃ tatam / paramād apy aṇos sūkṣmaṃ cinmātraṃ tvaṃ nirāmayam //MU_6,116.5//",
    "GSP27moksop_u:19837": "yathāmbhasas taraṅgādi yathā hemno 'ṅgadādi vā / tad evātad ivābhāsaṃ tathāhambhāvanaṃ citaḥ //MU_6,116.6//",
    "GSP27moksop_u:19838": "abodhena jagat sarvaṃ māyāmayam iva sthitam / bodhena sakalaṃ brahmarūpaṃ sampadyate 'nagha //MU_6,116.7//",
    "GSP27moksop_u:19839": "dvitvaikatvamatī tyaktvā śeṣasthas sukhito bhava / mā duḥkhito bhava vyarthaṃ tvaṃ mithyāpuruṣo yathā //MU_6,116.8//",
    "GSP27moksop_u:19840": "māyeyam atiduṣpārā sāṃsārī sāratāṃ gatā / śaradā mihikevāśu bodhenāyāti tānavam //MU_6,116.9//",
    "GSP27moksop_u:19841": "rāmaḥ: paramām āgato 'smy antas tṛptiṃ jñānāmṛtena te / avagrahabhayākrāntas svāsāreṇeva cātakaḥ //MU_6,116.10//",
    "GSP27moksop_u:19842": "amṛteneva sikto 'ham antar gacchāmi śītatām / uparīva samastānāṃ tiṣṭhāmy atulasampadām //MU_6,116.11//",
    "GSP27moksop_u:19843": "na tṛptim adhigacchāmi vacasāṃ vadatas tava / aindavīnāṃ marīcīnāṃ cakoras tṛṣito yathā //MU_6,116.12//",
    "GSP27moksop_u:19844": "tṛpto 'pi bhūyaḥ pṛcchāmi tvāṃ praśnam imam īśvara / ko nāma tṛpto 'py agrasthaṃ na pibaty amṛtāsavam //MU_6,116.13//",
    "GSP27moksop_u:19845": "kim ucyate muniśreṣṭha mithyāpuruṣanāmakam / vastv avastūkṛtajagadvastujātaṃ vadāśu me //MU_6,116.14//",
    "GSP27moksop_u:19846": "vasiṣṭhaḥ: mithyāpuruṣabodhāya śṛṇu rāghava śobhanām / imām ākhyāyikāṃ hāsajananīṃ madudīritām //MU_6,116.15//",
    "GSP27moksop_u:19847": "asti kaścin mahābāho māyāyantramayaḥ pumān / bālapelavadhīr mūḍho gūḍho maurkhyeṇa kevalam //MU_6,116.16//",
    "GSP27moksop_u:19848": "sa ekānte kvacij jātaś śūnye tatraiva tiṣṭhati / keśoṇḍukam iva vyomni mṛgatṛṣṇeva vā marau //MU_6,116.17//",
    "GSP27moksop_u:19849": "tasmād anyan na tatrāsti yad asti ca sa eva tat / yac cānyat tat sadābhāsaṃ na sa paśyati durmatiḥ //MU_6,116.18//",
    "GSP27moksop_u:19850": "saṅkalpas tasya sañjātas tatra vṛddhim upeyuṣaḥ / khasyāhaṃ kham ahaṃ khaṃ me khaṃ rakṣāmīti niścalaḥ //MU_6,116.19//",
    "GSP27moksop_u:19851": "khaṃ sthāpayitvā rakṣāmi vastv iṣṭaṃ rakṣyam ādarāt / iti sañcintayan vyomarakṣārtham so 'karod gṛham //MU_6,116.20//",
    "GSP27moksop_u:19852": "tasya kośe babandhāsthāṃ rakṣitaṃ khaṃ mayety asau / gṛhākāśena santuṣṭas sthitas sa raghunandana //MU_6,116.21//",
    "GSP27moksop_u:19853": "atha kālena tat tasya gṛhaṃ nāśam upāyayau / ṛtvantareṇartur iva vāteneva taraṅgakaḥ //MU_6,116.22//",
    "GSP27moksop_u:19854": "hā gṛhākāśa naṣṭaṃ tvaṃ hā kva yātam asi kṣaṇāt / hā hā bhagnam asi svaccham ity athaitac chuśoca saḥ //MU_6,116.23//",
    "GSP27moksop_u:19855": "iti śokaṃ ciraṃ kṛtvā punas tatraiva durmatiḥ / kūpaṃ cakre kharakṣārthaṃ kūpākāśaparo 'bhavat //MU_6,116.24//",
    "GSP27moksop_u:19856": "tato nāśaṃ sa kālena nītaḥ kūpo 'pi tasya vai / kūpākāśamahāśokavidhuro 'sau tato 'bhavat //MU_6,116.25//",
    "GSP27moksop_u:19857": "kūpākāśapralāpānte kumbhaṃ tatraiva so 'karot / kumbhākāśaparo bhūtvā svayaṃ nirvṛtim āyayau //MU_6,116.26//",
    "GSP27moksop_u:19858": "kumbho 'pi tasya kālena nāśaṃ nīto raghūdvaha / yām eva diśam ādatte durbhagas sāpi naśyati //MU_6,116.27//",
    "GSP27moksop_u:19859": "kumbhākāśapralāpānte kharakṣārthaṃ cakāra saḥ / kuṇḍaṃ tatraiva tenāsau kuṇḍākāśaparo 'bhavat //MU_6,116.28//",
    "GSP27moksop_u:19860": "kuṇḍam apy asya kālena kānane nāśam āyayau / tejaseva tamas tena kuṇḍākaśāṃ śuśoca saḥ //MU_6,116.29//",
    "GSP27moksop_u:19861": "kuṇḍakākāśaśokānte kharakṣārthaṃ cakāra saḥ / catuśśālaṃ mahāśālaṃ tadākāśaparo 'bhavat //MU_6,116.30//",
    "GSP27moksop_u:19862": "tad apy asya jahārāśu kālaḥ kavalitaprajaḥ / jīrṇaṃ parṇaṃ yathā vātas sa tacchokaparo 'bhavat //MU_6,116.31//",
    "GSP27moksop_u:19863": "catuśśālakhaśokānte kharakṣārthaṃ cakāra ha / kusūlam ambudākāraṃ tadākāśaparas sthitaḥ //MU_6,116.32//",
    "GSP27moksop_u:19864": "tad apy asya jahārāśu kālo vāta ivāmbudam / kusūlākāśaśokena tenāsau paryatapyata //MU_6,116.33//",
    "GSP27moksop_u:19865": "evaṃ gṛhacatuśśālakumbhakuṇḍakusūlakaiḥ / tasyāparyavasānātmā kālo 'yam ativartate //MU_6,116.34//",
    "GSP27moksop_u:19866": "evaṃ sthitas sa śaṭhadhīr gaganaṃ guhāyāṃ gṛhṇan gṛhe na gaganena kilātmabuddhyā / duḥkhāntaraṃ ghanataraṃ ghanaduḥkhajālād āyāti yāti ca gater gatim aṅga mūḍhaḥ //MU_6,116.35//",
    "GSP27moksop_u:19867": "mithyāpuruṣopākhyāne ākāśarakṣaṇaṃ nāma sargaḥ",
    "GSP27moksop_u:19868": "saptadaśottaraśatatamas sargaḥ",
    "GSP27moksop_u:19869": "rāmaḥ: mithyānaraprasaṅgena kiṃ māyāpuruṣaḥ prabho / kathito 'yaṃ tvayā vyomarakṣaṇaṃ ca kim ucyate //MU_6,117.1//",
    "GSP27moksop_u:19870": "vasiṣṭhaḥ: śṛṇu rāma yathābhūtam etat prakaṭayāmi te / mithyāpuruṣavṛttāntakathanaṃ kathayādhunā //MU_6,117.2//",
    "GSP27moksop_u:19871": "māyāyantramayaḥ prokto yaḥ pumān raghunandana / enaṃ taṃ tvam ahaṅkāraṃ viddhi śūnyāmbarotthitam //MU_6,117.3//",
    "GSP27moksop_u:19872": "yasminn ākāśakoṇe 'smin sādho jagad idaṃ sthitam / tad anantam asac chūnyaṃ sargādau bhavati svayam //MU_6,117.4//",
    "GSP27moksop_u:19873": "antassthitasudurlakṣyabrahmavyomno 'tha śabdakhāt / tasmād udety ahaṅkāraḥ pūrvaṃ spanda ivānilāt //MU_6,117.5//",
    "GSP27moksop_u:19874": "vṛddhiṃ yātas sa gagane kalpayaty ātmatāṃ śaṭhaḥ / anātmātmābhimānena tenāsau yatate tataḥ //MU_6,117.6//",
    "GSP27moksop_u:19875": "anātmātmaikarakṣārthaṃ dehān nānāvidhān asau / bhūyo bhūyo 'pi nirnaṣṭān dṛṣṭvedaṃ kurute jagat //MU_6,117.7//",
    "GSP27moksop_u:19876": "sa eva māyāpuruṣo mithyāpuruṣa eva saḥ / asann evodito vyartham ahaṅkāro 'pi māyayā //MU_6,117.8//",
    "GSP27moksop_u:19877": "gṛhakuṇḍacatuśśālakumbhādīn dehakān asau / kṛtvā rakṣita ātmeti yāti tadvyomni bhāvanām //MU_6,117.9//",
    "GSP27moksop_u:19878": "ahaṅkārasya tasyāsya nāmānīmāni rāghava / śṛṇu yair jagadārambhavibhramair moham ety asau //MU_6,117.10//",
    "GSP27moksop_u:19879": "jīvo buddhir manaś cittaṃ māyā prakṛtir ity api / saṅkalpaḥ kalanā kālaḥ kalā cety api viśrutaiḥ //MU_6,117.11//",
    "GSP27moksop_u:19880": "evamādyais tathānyaiś ca nāmabhir bahutāṃ gataiḥ / sahasrarūpo 'haṅkāraḥ kalpitārthair vijṛmbhate //MU_6,117.12//",
    "GSP27moksop_u:19881": "bhūtākāśe tate śūnye jagannirmitibhiś ciram / sukhaduḥkhāny anubhavan mithyaiva puruṣas sthitaḥ //MU_6,117.13//",
    "GSP27moksop_u:19882": "yathaiṣa mithyāpuruṣo rakṣan vyomātmaśaṅkayā / ghaṭākāśādiṣu śliṣṭam evaṃ mā kleśavān bhava //MU_6,117.14//",
    "GSP27moksop_u:19883": "ākāśād api vistīrṇaś śuddhas sūkṣmaś śivaś śubhaḥ / ya ātmā sa kathaṃ kena rakṣyate gṛhyate tathā //MU_6,117.15//",
    "GSP27moksop_u:19884": "hṛdayākāśamātrasya ghaṭākāśasamasthiteḥ / vyarthaṃ bhūtāni śocanti naṣṭa ātmeti saṅkṣaye //MU_6,117.16//",
    "GSP27moksop_u:19885": "ghaṭādiṣu praṇaṣṭeṣu yathākāśam akhaṇḍitam / tathā deheṣu naṣṭeṣu dehī nityam alopakaḥ //MU_6,117.17//",
    "GSP27moksop_u:19886": "śuddhacinmātra ātmāyam ākāśād apy aṇor aṇuḥ / svānubhūtyaṃśamātraṃ hi khavad rāma na naśyati //MU_6,117.18//",
    "GSP27moksop_u:19887": "na jāyate na mriyate kvacit kiñcit kadācana / jagadvivartarūpeṇa kevalaṃ brahma jṛmbhate //MU_6,117.19//",
    "GSP27moksop_u:19888": "sarvam ekam idaṃ śāntam ādimadhyāntavarjitam / bhāvābhāvavinirmuktam iti matvā sukhī bhava //MU_6,117.20//",
    "GSP27moksop_u:19889": "sarvāpadāṃ nilayam adhruvam asvatantram āsannapātam avivekam asāram ajñam / bodhād ahaṅkṛtipadaṃ sakalaṃ vimucya śeṣe subaddhapada uttamatāṃ prayāsi //MU_6,117.21//",
    "GSP27moksop_u:19890": "mithyāpuruṣopākhyānaṃ nāma sargaḥ",
    "GSP27moksop_u:19891": "aṣṭādaśottaraśatatamas sargaḥ",
    "GSP27moksop_u:19892": "vasiṣṭhaḥ: parasmād brahmaṇaḥ pūrvaṃ manaḥ prathamam utthitam / mananātmakam ābhogi tatstham eva sthitiṃ gatam //MU_6,118.1//",
    "GSP27moksop_u:19893": "puṣpakośa ivāmodo mahormir iva sāgare / raśmijālam ivāditye mano brahmaṇi rāghava //MU_6,118.2//",
    "GSP27moksop_u:19894": "tasyādṛśyātmatattvasya vismṛtyaiva gataṃ sthitim / nānyayuktyā gataṃ rāma jātaṃ rajjubhujaṅgavat //MU_6,118.3//",
    "GSP27moksop_u:19895": "ādityavyatirekeṇa yo bhāvayati rāghava / raśmijālam idaṃ hy etat tasyānyad iva bhāsvataḥ //MU_6,118.4//",
    "GSP27moksop_u:19896": "kanakavyatirekeṇa keyūraṃ yena bhāvitam / keyūram eva tat tasya na tasya kanakaṃ hi tat //MU_6,118.5//",
    "GSP27moksop_u:19897": "salilavyatirekeṇa taraṅgo yena bhāvitaḥ / taraṅgabuddhir evaikā sthitā tasya na vāridhīḥ //MU_6,118.6//",
    "GSP27moksop_u:19898": "salilāvyatirekeṇa taraṅgo yena bhāvyate / ambusāmānyasambuddhir nirvikalpas sa ucyate //MU_6,118.7//",
    "GSP27moksop_u:19899": "kanakāvyatirekeṇa keyūraṃ yena bhāvyate / kanakaikamahābuddhir nirvikalpas sa ucyate //MU_6,118.8//",
    "GSP27moksop_u:19900": "pāvakavyatirekeṇa jvālālī yena bhāvyate / tasyāgnibuddhir galati jvālādhīr eva tiṣṭhati //MU_6,118.9//",
    "GSP27moksop_u:19901": "jvālājālena lolena rañjitā sā tathā sthitiḥ / tām evāsthāṃ samādhatte tadgatā vyākulā matiḥ //MU_6,118.10//",
    "GSP27moksop_u:19902": "pāvakāvyatirekeṇa jvālālī yena bhāvyate / tasyāgnibuddhir evāsti nirvikalpas sa ucyate //MU_6,118.11//",
    "GSP27moksop_u:19903": "yo nirvikalpas sa mahān sa saṅkṣīṇamanā muniḥ / prāptavyaṃ tena samprāptaṃ nāsau majjati vastuṣu //MU_6,118.12//",
    "GSP27moksop_u:19904": "nānātām akhilāṃ tyaktvā śuddhacinmātrakoṭare / saṃvedanavinirmuktaṃ saṃvittyaṃśo bhavānagha //MU_6,118.13//",
    "GSP27moksop_u:19905": "svayam ātmātmanaivāśu śaktiṃ saṅkalpanāmikām / yadā karoti sphuritāṃ spandaśaktim ivānilaḥ //MU_6,118.14//",
    "GSP27moksop_u:19906": "tadā pṛthag ivābhāsaṃ saṅkalpakalanāmayam / mano bhavati viśvātma bhāvayaty ākṛtiṃ svayam //MU_6,118.15//",
    "GSP27moksop_u:19907": "tat saṅkalpātmakaṃ ceto yathedam akhilaṃ jagat / saṅkalpayati saṅkalpi tathaiva bhavati kṣaṇāt //MU_6,118.16//",
    "GSP27moksop_u:19908": "kīṭatvam abjajatvaṃ ca merutvam aṇutāṃ tathā / mano yātam ahaṅkārabuddhicittādināmakam //MU_6,118.17//",
    "GSP27moksop_u:19909": "svasaṅkalpād viriñcitvam etya ceto jagatsthitim / tanoti tasyāṃ tadanu nānātāṃ gacchati svayam //MU_6,118.18//",
    "GSP27moksop_u:19910": "saṅkalpamayam evedaṃ jagad ābhogi dṛśyate / na satyaṃ na ca mithyaiva svapnajālam ivotthitam //MU_6,118.19//",
    "GSP27moksop_u:19911": "jantor yathā manorājyaṃ vividhārambhabhāsuram / brāhmaṃ tathedaṃ vitataṃ manorājyaṃ vijṛmbhate //MU_6,118.20//",
    "GSP27moksop_u:19912": "yathā na vitathas svapnaḥ pratibhāsān na cāpi san / tathā brāhmaṃ manorājyaṃ jagan nāsan na san mune //MU_6,118.21//",
    "GSP27moksop_u:19913": "mithyāvabhāsamātraṃ hi yad idaṃ ghanatāṃ gatam / yathābhūtārthabhāvitvāt tad etat pravilīyate //MU_6,118.22//",
    "GSP27moksop_u:19914": "paramārthena dṛṣṭaṃ cet tad idaṃ naiva kiñcana / dṛṣṭaṃ tv aparamārthena prayāti śataśākhatām //MU_6,118.23//",
    "GSP27moksop_u:19915": "laharyūrmitaraṅgāmbukalanārhaṃ parisphuran / yathāmbudhir vapur dhatte svabhāvena tathā vibhuḥ //MU_6,118.24//",
    "GSP27moksop_u:19916": "kurvan karmasahasrāṇi kartā citspandanād ṛte / nāpūrvaṃ kurute kiñcit kaścid bhedam atas tyaja //MU_6,118.25//",
    "GSP27moksop_u:19917": "paśyañ chṛṇvan spṛśañ jighran vadan vyavaharan svapan / nāpūrvaṃ kurute kiñcit satyam ity eva bhāvaya //MU_6,118.26//",
    "GSP27moksop_u:19918": "yad yat karoṣi tat tattvaṃ cinmātram amalaṃ tatam / brahma prabṛṃhitākāraṃ tasmād anyan na vidyate //MU_6,118.27//",
    "GSP27moksop_u:19919": "padārthajāte sarvasmin saṃvitsāratayā sthite / saṃvid evedam akhilaṃ jagan nānyāsti kalpanā //MU_6,118.28//",
    "GSP27moksop_u:19920": "saṃvitsphuraṇamātre 'smiñ jagajjālakanāmani / idam anyad idaṃ cānyad iti mithyāgrahaḥ kutaḥ //MU_6,118.29//",
    "GSP27moksop_u:19921": "sambhavād akhilākāreṇaikasyā eva saṃvidaḥ / saṃvedyam api nāsty eva bandhamokṣāv ataḥ kutaḥ //MU_6,118.30//",
    "GSP27moksop_u:19922": "mokṣo 'yam eṣa khalu bandha iti prasahya cintā nirasya sakalā vikalābhimānaḥ / maunī vaśī vigatamānamado mahātmā kurvan svakāryam anahaṅkṛtir eva tiṣṭha //MU_6,118.31//",
    "GSP27moksop_u:19923": "paramārthayogopadeśo nāma sargaḥ",
    "GSP27moksop_u:19924": "ekonaviṃśottaraśatatamas sargaḥ",
    "GSP27moksop_u:19925": "vasiṣṭhaḥ: mahākartā mahābhoktā mahātyāgī bhavānagha / sarvāś śaṅkāḥ parityajya dhairyam ālambya śāśvatam //MU_6,119.1//",
    "GSP27moksop_u:19926": "rāmaḥ: kim ucyate mahākartā mahātyāgī kim ucyate / kim ucyate mahābhoktā samyak kathaya me prabho //MU_6,119.2//",
    "GSP27moksop_u:19927": "vasiṣṭhaḥ: etad vratatrayaṃ rāma purā candrārdhamaulinā / bhṛṅgīśāyottamaṃ proktaṃ yenāsau vijvaras sthitaḥ //MU_6,119.3//",
    "GSP27moksop_u:19928": "sumeror uttare śṛṅge pūrvaṃ śaśikalādharaḥ / atiṣṭhad agnisaṅkāśe samagraparivāravān //MU_6,119.4//",
    "GSP27moksop_u:19929": "tam apṛcchan mahātejā jñānajijñāsayā svataḥ / bhṛṅgīśaḥ praṇato rāma baddhāñjalir umāpatim //MU_6,119.5//",
    "GSP27moksop_u:19930": "bhṛṅgīśaḥ: bhagavan devadeveśa sarvajña parameśvara / yad ahaṃ paripṛcchāmi kṛpayā tad vadāśu me //MU_6,119.6//",
    "GSP27moksop_u:19931": "saṃsāraracanāṃ nātha taraṅgataralām imām / avalokya vimuhyāmi tattvaviśrāntivarjitaḥ //MU_6,119.7//",
    "GSP27moksop_u:19932": "kam antarniścayaṃ kāntam urarīkṛtya susthiram / asmiñ jagajjīrṇagṛhe tiṣṭhāmi vigatajvaram //MU_6,119.8//",
    "GSP27moksop_u:19933": "īśvaraḥ: sarvāś śaṅkāḥ parityajya dhairyam ālambya śāśvatam / mahātyāgī mahākartā mahābhoktā bhavānagha //MU_6,119.9//",
    "GSP27moksop_u:19934": "bhṛṅgīśaḥ: kim ucyate mahātyāgī mahābhoktā kim ucyate / kim ucyate mahākartā samyak kathaya me prabho //MU_6,119.10//",
    "GSP27moksop_u:19935": "īśvaraḥ: dharmādharmodayāpāyaśaṅkāvirahitāśayaḥ / yaḥ karoti yathāprāptaṃ mahākartā sa ucyate //MU_6,119.11//",
    "GSP27moksop_u:19936": "rāgadveṣau sukhaṃ duḥkhaṃ dharmādharmau phalāphale / yaḥ karoty anapekṣyaiva mahākartā sa ucyate //MU_6,119.12//",
    "GSP27moksop_u:19937": "maunavān nirahambhāvo nirmāno muktamatsaraḥ / yaḥ karoti gatodvegaṃ mahākartā sa ucate //MU_6,119.13//",
    "GSP27moksop_u:19938": "śubhāśubheṣu kāryeṣu dharmādharmakuśaṅkayā / matir na lipyate yasya mahākartā sa ucyate //MU_6,119.14//",
    "GSP27moksop_u:19939": "sarvatra vigatasneho yas sākṣivad avasthitaḥ / niricchaṃ vartate kārye mahākartā sa ucyate //MU_6,119.15//",
    "GSP27moksop_u:19940": "udvegānandarahitas samayā svacchayecchayā / na śocate yo nodeti mahākartā sa ucyate //MU_6,119.16//",
    "GSP27moksop_u:19941": "yaḥ kāryakāle matimān asaṃsaktamanā muniḥ / kāryānurūpavṛttistho mahākartā sa ucyate //MU_6,119.17//",
    "GSP27moksop_u:19942": "svabhāvenaiva yasyāntas samatāṃ na jahāti dhīḥ / śubhāśubhaṃ hy ācarato mahākartā sa ucyate //MU_6,119.18//",
    "GSP27moksop_u:19943": "janmasthitivināśeṣu sodayāstamayeṣv alam / samam eva mano yasya mahākartā sa ucyate //MU_6,119.19//",
    "GSP27moksop_u:19944": "na kiñcana dveṣṭi ca yo na kiṃ ca stauti yas svayam / bhuṅkte ca prakṛtaṃ sarvaṃ mahābhoktā sa ucyate //MU_6,119.20//",
    "GSP27moksop_u:19945": "nādatte 'py ādadānas san nācaraty ācarann api / bhuñjāno 'pi na yo bhuṅkte mahābhoktā sa ucyate //MU_6,119.21//",
    "GSP27moksop_u:19946": "sākṣivat sakalaṃ lokavyavahāram akhinnadhīḥ / yaḥ paśyaty apayātecchaṃ mahābhoktā sa ucyate //MU_6,119.22//",
    "GSP27moksop_u:19947": "sukhair duḥkhaiḥ kriyāyogair bhāvābhāvair bhramapradaiḥ / yasya notkrāmati matir mahābhoktā sa ucyate //MU_6,119.23//",
    "GSP27moksop_u:19948": "jarāmaraṇam āpac ca rājyaṃ dāridryam eva ca / ramyam eveti yo vetti mahābhoktā sa ucyate //MU_6,119.24//",
    "GSP27moksop_u:19949": "mahānti sukhaduḥkhāni yaḥ payāṃsīva sāgaraḥ / samas samupagṛhṇāti mahābhoktā sa ucyate //MU_6,119.25//",
    "GSP27moksop_u:19950": "ahiṃsā samatā tuṣṭiś candrabimbād ivāṃśavaḥ / nāpayānty aniśaṃ yasmān mahābhoktā sa ucyate //MU_6,119.26//",
    "GSP27moksop_u:19951": "kaṭv amblaṃ lavaṇaṃ tiktam amṛṣṭaṃ mṛṣṭam uttamam / adhamaṃ yo 'tti sāmyena mahābhoktā sa ucyate //MU_6,119.27//",
    "GSP27moksop_u:19952": "sarasaṃ nīrasaṃ caiva surataṃ virataṃ tathā / yaḥ paśyati samas somyo mahābhoktā sa ucyate //MU_6,119.28//",
    "GSP27moksop_u:19953": "kṣāre khaṇḍaprakāre ca śubhe vāpy aśubhe tathā / samatā susthitā yasya mahābhoktā sa ucyate //MU_6,119.29//",
    "GSP27moksop_u:19954": "idaṃ bhojyam abhojyaṃ cety evaṃ tyaktvā vikalpitam / gatābhilāṣaṃ yo bhuṅkte mahābhoktā sa ucyate //MU_6,119.30//",
    "GSP27moksop_u:19955": "āpadaṃ sampadaṃ moham ānandam avaraṃ varam / yo bhuṅkte samayā buddhyā mahābhoktā sa ucyate //MU_6,119.31//",
    "GSP27moksop_u:19956": "dharmādharmau sukhaṃ duḥkhaṃ cintā maraṇajanmanī / dhiyā yeneti santyaktaṃ mahātyāgī sa ucyate //MU_6,119.32//",
    "GSP27moksop_u:19957": "sarvecchās sakalāś śaṅkās sarvehās sarvaniścayāḥ / dhiyā yena parityaktā mahātyāgī sa ucyate //MU_6,119.33//",
    "GSP27moksop_u:19958": "dehasya manaso buddher indriyāṇāṃ jagatsthiteḥ / nūnaṃ yenojjhitā sattā mahātyāgī sa ucyate //MU_6,119.34//",
    "GSP27moksop_u:19959": "na me deho na janmāpi yuktāyukte na karmaṇā / iti niścayavān yo 'ntar mahātyāgī sa ucyate //MU_6,119.35//",
    "GSP27moksop_u:19960": "yena dharmam adharmaṃ ca manomananam īhitaṃ / sarvam antaḥ parityaktaṃ mahātyāgī sa ucyate //MU_6,119.36//",
    "GSP27moksop_u:19961": "mano dhyānaṃ tapastejas tvattāmatte śubhāśubhe / tyaktvā yo 'vasthitas svastho mahātyāgī sa ucyate //MU_6,119.37//",
    "GSP27moksop_u:19962": "svamanomananaṃ mānyo nābhivāñchati nojjhati / yo 'vāsanas sarvam idaṃ mahātyāgī sa ucyate //MU_6,119.38//",
    "GSP27moksop_u:19963": "yāvatī dṛśyakalanā sakaleyaṃ vilokyate / sā yena suṣṭhu santyaktā mahātyāgī sa ucyate //MU_6,119.39//",
    "GSP27moksop_u:19964": "yo 'kāmakāmī nirdvandvas sukhaduḥkheṣv aloladhīḥ / dhīras svastho mṛdur dānto mahātyāgī sa ucyate //MU_6,119.40//",
    "GSP27moksop_u:19965": "kurvann api ca kāryāṇi suṣuptasamavṛttitām / na santyajati yaḥ pūrṇo mahātyāgī sa ucyate //MU_6,119.41//",
    "GSP27moksop_u:19966": "ity uktaṃ devadevena bhṛṅgīśāya purānagha / etāṃ dṛṣṭim avaṣṭabhya tiṣṭha rāma yathāsthitaḥ //MU_6,119.42//",
    "GSP27moksop_u:19967": "śrīmatkapālaśakalāvalimadhyabaddhakhaṇḍendumaṇḍitajaṭāśirasā hareṇa / ity uktam ujjvalamaṇīndraśilaikaśṛṅge merau jvalajjvalanarūpiṇi rāmabhadra //MU_6,119.43//",
    "GSP27moksop_u:19968": "etāṃ dṛśaṃ samavalambya vilāsakāntakāryaṃ kuru kramagataṃ samayaiva buddhyā / nityodito 'si vimalo 'si nirāmayo 'si śaṅkāṃ parityaja sukhī bhava yo 'si so 'si //MU_6,119.44//",
    "GSP27moksop_u:19969": "bhṛṅgīśopākhyāne mahākartādyupadeśayogo nāma sargaḥ"
}