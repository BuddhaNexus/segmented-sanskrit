{
    "GSP29udnyku1u:0": "nyāyakusumāñjaliḥ //",
    "GSP29udnyku1u:1": "prathamastabakaḥ /",
    "GSP29udnyku1u:2": "[ku.1.101] satpakṣaprasaraḥsatāṃ parimalaprodbodhabaddhotsavaḥ /",
    "GSP29udnyku1u:3": "vimlāno na vimardane 'mṛtarasa(1)prasyandamādhvīkabhūḥ //",
    "GSP29udnyku1u:4": "īśasyaiṣa niveśitaḥ padayuge bhṛṅgāyamāṇaṃ bhramat /",
    "GSP29udnyku1u:5": "ceto me ramayatvavighnamanagho(ghaṃ)(2)(gha)nyāyaprasūnāñjaliḥ //1 //",
    "GSP29udnyku1u:6": "svargāpavargayormārgamāmananti manīṣīṇaḥ /",
    "GSP29udnyku1u:7": "yadupāstimasāvatra paramātmā nirūpyate //2 //",
    "GSP29udnyku1u:8": "[ku.1.102] iha yadyapi yaṃ kamapi puruṣārthamarthayamānāḥ-",
    "GSP29udnyku1u:9": "śuddhabuddhasvabhāva ityaupaniṣadāḥ, ādividvān siddha iti kāpilāḥ,",
    "GSP29udnyku1u:10": "kleśakarmavipākā'śayairaparāmṛṣṭo nirmāṇakāyamadhiṣṭhāya",
    "GSP29udnyku1u:11": "sampradāyapradyota(3)(varta)ko 'nugrāhakaśceti pātañjalāḥ,",
    "GSP29udnyku1u:12": "lokavedaviruddhairapi nirlepaḥ svatantraśceti mahāpāśupatāḥ, śiva iti śaivāḥ, puruṣottama iti vaiṣṇavāḥ, pitāmaha iti paurāṇikāḥ, yajñapuruṣa iti yājñikāḥ, (4)sarvatra iti saugatāḥ, nivāraṇa iti digambarāḥ,",
    "GSP29udnyku1u:13": "upāsyatvena deśita (nodita) iti mīmāṃsakāḥ, lokavyavahārasiddha iti cārvākāḥ,(5) yāvaduktopapanna iti naiyāyikāḥ, kiṃ bahunā- kāravo 'pi yaṃ viśvakarmeti upāsate, tasminneva jātigotrapravaracaraṇakuladharmādivadāsaṃsāraṃ prasiddhānubhā(bha)ve",
    "GSP29udnyku1u:14": "bhagavati bhave sandeha eva kutaḥ? kiṃ nirūpaṇīyam?- [ku.1.103] tathāpi-",
    "GSP29udnyku1u:15": "nyāyacarceyamīśasya mananavyapadeśabhāk /",
    "GSP29udnyku1u:16": "upāsanaiva kriyate śravaṇānantarāgatā //3 //",
    "GSP29udnyku1u:17": "śruto hi bhagavān bahuśaḥ śrutismṛtītihāsapurāṇeṣvidānīṃ mantavyo",
    "GSP29udnyku1u:18": "bhavatiḥ, “śrotavyo mantavya” iti śruteḥ; “āgamenānumānena",
    "GSP29udnyku1u:19": "dhyānābhyāsarasena ca /",
    "GSP29udnyku1u:20": "tridhā prakalpayan prajñāṃ labhate yogamuttam” //",
    "GSP29udnyku1u:21": "iti smṛteśca /",
    "GSP29udnyku1u:22": "[ku.1.104] tadiha saṅkṣepataḥ pañcatayī vipratipattiḥ- alaukikasya paralokasādhanasyābhāvāt ; anyathāpi paralokasādhanānuṣṭhānasambhavāt ;",
    "GSP29udnyku1u:23": "tadabhāvā'vedakapramāṇasadbhāvāt ; sattve 'pi tasyāpramāṇatvāt ;",
    "GSP29udnyku1u:24": "tatsādhakapramāṇābhāvācceti //",
    "GSP29udnyku1u:25": "[ku.1.105] tatra na(6) prathamaḥ kalpaḥ- yataḥ-",
    "GSP29udnyku1u:26": "pratyātmaniyamādbhukterasti heturalaukikaḥ //4 //",
    "GSP29udnyku1u:27": "[ku.1.106] na hyayaṃ saṃsāraḥ (8) aneka(naika)vidha(vidho)dukhamayo",
    "GSP29udnyku1u:28": "nirapekṣo bhavitumarhati /",
    "GSP29udnyku1u:29": "tadā hi- syādeva, na syādeva vā- na tu kadācit syāt //",
    "GSP29udnyku1u:30": "akasmādeva bhavatīti cenna- hetubhūtiniṣedho na svānupākhyavidhirna ca /",
    "GSP29udnyku1u:31": "svabhāvavarṇanā naivamavadherniyatatvataḥ //5 //",
    "GSP29udnyku1u:32": "[ku.1.107] hetuniṣedhe bhavanasyānapekṣatvena (9) sarvadā bhavanam,",
    "GSP29udnyku1u:33": "aviśeṣāt /",
    "GSP29udnyku1u:34": "bhavanapratiṣedhe, prāgiva paścādapyabhavanam, aviśeṣāt /",
    "GSP29udnyku1u:35": "utpatteḥ pūrvaṃ svayamasataḥ svotpattāvaprabhutvena svasmāditi pakṣānupapatteḥ /",
    "GSP29udnyku1u:36": "paurvāparya(10) niyamaśca kāryakāraṇabhāvaḥ /",
    "GSP29udnyku1u:37": "na caikaṃ pūrvamaparaṃ ca,tattvasya bhedādhiṣṭhānatvāt /",
    "GSP29udnyku1u:38": "anupākhyasya hetutve prāgiti satvaprasaktau punaḥ sadātanatvāpatteḥ /",
    "GSP29udnyku1u:39": "[ku.1.108] syādetat- na akasmāditi kāraṇaniṣedhamātraṃ vā bhavanapratiṣedho vā svātmahetukatvaṃ vā nirupākhyahetukatvaṃ",
    "GSP29udnyku1u:40": "vābhidhitsitam /",
    "GSP29udnyku1u:41": "api tvanapekṣa eva kaścinniyatadeśa(11)svabhāvavanniyatakālasvabhāva iti",
    "GSP29udnyku1u:42": "brūmaḥ- (12)na, niravadhitve aniyatāvadhikatve vā kādācitkatvavyāghātāt /",
    "GSP29udnyku1u:43": "na hyuttarakālasiddhitvamātraṃ kādācitkatm; kiṃ tu prāgasatve sati /",
    "GSP29udnyku1u:44": "sāvadhītve tu sa eva prācyo heturityucyate /",
    "GSP29udnyku1u:45": "[ku.1.109] astu prāgabhāva evāvadhiriti cenna, anyeṣāmapi tatkāle satvāt",
    "GSP29udnyku1u:46": "anyathā tasyaiva nirūpaṇānupapatteḥ /",
    "GSP29udnyku1u:47": "tathā ca na tadekāvadhitvamaviśeṣāt /",
    "GSP29udnyku1u:48": "itaranirapekṣasya prāgabhāvasyāvadhitve prāgapi tadavadheḥ(13) kāryasya sattvaprasaṅgāt /",
    "GSP29udnyku1u:49": "[ku.1.110] santu ye kecidavadhayaḥ, na tu te 'pekṣyanta iti svabhāvārtha iti cet-”nāpekṣyanta” iti kor'thaḥ? kiṃ na niyatāḥ, āhosvinniyatā",
    "GSP29udnyku1u:50": "apyanupakārakāḥ? prathame dhūmo dahanavat gardabhamapyavadhīkuryāt,",
    "GSP29udnyku1u:51": "niyāmakābhāvāt /",
    "GSP29udnyku1u:52": "dvitīye tu kimupakārāntareṇa, niyamasyaivāpekṣārthatvāt, tasyaiva ca kāraṇātmatvāt, īdṛśasya ca svabhāvavādasyeṣṭatvāt /",
    "GSP29udnyku1u:53": "[ku.1.111] ṭhanityasvabhāvaniyamavadetat /",
    "GSP29udnyku1u:54": "na hyākāśasya tattvamākasmikamiti sarvasya kiṃ na syāditi vaktumucitam”",
    "GSP29udnyku1u:55": "iti cenna, sarvasya bhavataḥ svabhāvatvānupapatteḥ /",
    "GSP29udnyku1u:56": "na hyekamanekasvabhāvaṃ (vo)(14)nāma, vyāghātāt /",
    "GSP29udnyku1u:57": "nanvevamihāpi sarvadā bhavataḥ kādācitkatvasvabhāvavyāghāta iti tulyaḥ",
    "GSP29udnyku1u:58": "parihāraḥ- na tulyaḥ- niravadhitve aniyatāvadhitve vā",
    "GSP29udnyku1u:59": "kādācitkatvavyāghātāt niyatāvadhitve hetuvādābhyupagamāt /",
    "GSP29udnyku1u:60": "[ku.1.112] syādetat- uttarasya pūrvaḥ, pūrvasyottaro",
    "GSP29udnyku1u:61": "madhyamasyobhayamavadhirastu; darśanasya durapahnavatvāt /",
    "GSP29udnyku1u:62": "tvayāpyetadabhyupagantavyam /",
    "GSP29udnyku1u:63": "na hi bhāvavadabhāve 'pyubhayāvadhitvamasti /",
    "GSP29udnyku1u:64": "tadvadbhāveṣvapyanupalambhamānaikaikakoṭiṣu syāt- na syāt, anāditvāt /",
    "GSP29udnyku1u:65": "[ku.1.113] pravāho nādimāneṣa na vijātyekaśaktimān /",
    "GSP29udnyku1u:66": "tattve yatnavatā bhāvyamanvayavyatirekayoḥ //6 //",
    "GSP29udnyku1u:67": "[ku.1.114] prāgabhāvo hyuttarakālāvadhiranādiḥ, evaṃ bhāvo 'pi ghaṭādiḥ syāt /",
    "GSP29udnyku1u:68": "anupalabhyamānaprākkoṭikaghaṭādiviṣayaṃ nedamaniṣṭamiti cenna-",
    "GSP29udnyku1u:69": "tāvanmātrāvadhisvabhāvatve tadaharvat pūrvedyurapi tamavadhīkṛtya taduttarasya satvaprasaṅgāt; apekṣaṇīyāntarābhavāt /",
    "GSP29udnyku1u:70": "evaṃ pūrvapūrvamapi /",
    "GSP29udnyku1u:71": "bhāve, tadeva sadātanatvāt /",
    "GSP29udnyku1u:72": "tadaharevānena bhavitavyamiti asya svabhāva iti cenna-tasyāpyahnaḥ",
    "GSP29udnyku1u:73": "pūrvanyāyena pūrvamapi satvaprasaṅgāt /",
    "GSP29udnyku1u:74": "tasmāttasyāpi tatpūrvakatvaṃ, evaṃ tatpūrvasyāpītyanāditvameva jyāyaḥ /",
    "GSP29udnyku1u:75": "na tvapūrvānutpādeḥ kasyacidapūrvasya sambhava iti /",
    "GSP29udnyku1u:76": "[ku.1.115] tathāpi vyaktyapekṣayā niyamo 'stu, na jātyapekṣayeti cenna,",
    "GSP29udnyku1u:77": "niyatajātīyasvabhāvatāvyāghātāt /",
    "GSP29udnyku1u:78": "(15) yadi hi yataḥ kutaścidbhavanneva tajjātīyasvabhāvaḥsyāt, sarvasya sarvajātīyatvamekajātīyatvaṃ vā syāt /",
    "GSP29udnyku1u:79": "evaṃ (yadi) tajjātīyena yataḥ kutaścidbhavitavyamiti asya svabhāvaḥ,",
    "GSP29udnyku1u:80": "tada'pi sarvasmātsarvajātīyamekajātīyaṃ vā syāt /",
    "GSP29udnyku1u:81": "[ku.1.116] kathaṃ tarhi tṛṇāraṇimaṇibhyo bhavannāśuśukṣaṇirekajātīyaḥ?",
    "GSP29udnyku1u:82": "(16) ekaśaktimatvāditi cenna; yadi hi vijātīyeṣvapyekajātīya(17)kāryakaraṇaśaktiḥ samaveyāt, na kāryātkāraṇaviśeṣaḥ kvāpyanumīyeta; kāraṇavyāvṛtyā ca na tajjātīyasyaiva kāryasya vyāvṛttiravasīyeta tadabhāve 'pi tajjātīyaśaktimato 'nyasmādapi tadutpattisambhavāt /",
    "GSP29udnyku1u:83": "yāvaddarśanaṃ vyavasthā bhaviṣyatīti cenna, nimittasyādarśanāt, dṛṣṭasya cānimittatvāt /",
    "GSP29udnyku1u:84": "etena (18) sūkṣmajātīyā(sūkṣmādekajātīyatvā)diti nirastam, avahnerapi tatsaukṣmyāt dhūmotpattyāpatteḥ",
    "GSP29udnyku1u:85": "[ku.1.117] kāryajātibhedābhedayoḥ samavāyibhedābhedāveva tantram, na nimittāsamavāyinī iti cenna; tayorakāraṇatvaprasaṅgāt /",
    "GSP29udnyku1u:86": "na hi sati bhāvamātraṃ tat; kiṃ tu satyeva bhāvaḥ /",
    "GSP29udnyku1u:87": "na ca jātiniyame samavāyikāraṇamātraṃ nibandhanam, api tu sāmagrī /",
    "GSP29udnyku1u:88": "anyathā dravyaguṇakarmaṇāmekopādānakatve vijātīyatvaṃ (19)na syāt /",
    "GSP29udnyku1u:89": "na ca kāryadravyasyaiṣā rītiriti yuktam;",
    "GSP29udnyku1u:90": "ārabdhadugdhairevāvayavairdadhyārambhadarśanāt /",
    "GSP29udnyku1u:91": "[ku.1.118] etenāpohavāde niyamo nirastaḥ;”kāryakāraṇabhāvadve”(20)tyādiviplavaprasaṅgāt",
    "GSP29udnyku1u:92": "tasmānniyatajātīyatāsvabhāva(21)bhaṅgena vyaktyapekṣayaiva niyama iti-",
    "GSP29udnyku1u:93": "[ku.1.119] (22)na; phūtkāreṇa tṛṇādereva, nirmanthanenāraṇereva pratiphalitataraṇikiraṇairmaṇereveti prakāraniyamavat tenaiva vyajyamānasya kāryajātibhedasya bhāvāt /",
    "GSP29udnyku1u:94": "dṛśyate ca pāvakatvāviśeṣe 'pi pradīpaḥ prāsādodaravyāpakamālokamārabhate;",
    "GSP29udnyku1u:95": "na tathā jvālājālajaṭilo 'pi dārudahanaḥ , na tarāñcakārīṣaḥ /",
    "GSP29udnyku1u:96": "yastu taṃ nākalayet, sa kāryasāmānyena kāraṇamātramanuminuyāditi",
    "GSP29udnyku1u:97": "kimanupannam /",
    "GSP29udnyku1u:98": "[ku.1.120] evaṃ tarhi dhūmādāvapi kaścidanupalakṣaṇīyo viśeṣaḥ syāt, yasya",
    "GSP29udnyku1u:99": "dahanāpekṣeti, na dhūmādisāmānyādvahnisāmānyādisiddhiḥ /",
    "GSP29udnyku1u:100": "etena vyatireko vyākhyātaḥ /",
    "GSP29udnyku1u:101": "tathā ca kāryānupalabdhiliṅgabhaṅge",
    "GSP29udnyku1u:102": "pratyakṣānupalambhagocaro jātibhedo na kāryaprayojaka iti vadato bauddhasya śirasyeṣa prahāraḥ",
    "GSP29udnyku1u:103": "asmākaṃ tu yatsāmānyākrāntayoryayoranvayavyatirekavattā, tayostathaiva hetuhetumadbhāvaniścayaḥ",
    "GSP29udnyku1u:104": "tathā cāvāntaraviśeṣasadbhāve 'pi na no virodhaḥ /",
    "GSP29udnyku1u:105": "[ku.1.121] kiṃ punastārṇādau dahanasāmānyasya prayojakam; tṛṇādīnāṃ viśeṣa eva niyatatvāditi cet-(25) na /",
    "GSP29udnyku1u:106": "tejomātrotpattau pavano nimittam; avayavasaṃyogo 'samavāyī; tejo",
    "GSP29udnyku1u:107": "'vayavāḥsamavāyinaḥ /",
    "GSP29udnyku1u:108": "iyameva sāmagrī gurutvavaddravyasahitā piṇḍitasya /",
    "GSP29udnyku1u:109": "iyameva tejogatamudbhūtasparśamapekṣya dahanaṃ, tatrāpi jalaṃ prāpya",
    "GSP29udnyku1u:110": "divyaṃ, pārthivaṃ prāpya bhaumam, ubhayaṃ prāpyodaryamārabhata iti",
    "GSP29udnyku1u:111": "svayamūhanīyam /",
    "GSP29udnyku1u:112": "[ku.1.122] tathāpyekamekajātīyameva vā kiñcitkāraṇamastu kṛtaṃ vicitreṇa /",
    "GSP29udnyku1u:113": "dṛśyate hyavilakṣaṇamapi vilakṣaṇānekakāryakāri /",
    "GSP29udnyku1u:114": "yathā- pradīpa eka eva timirāpahārī vartivikārakārī rūpāntaravyavahārakārīti cenna- vaicitryāt kāryasya /",
    "GSP29udnyku1u:115": "ekasya na kramaḥ kvāpi vaicitryaṃ ca samasya na /",
    "GSP29udnyku1u:116": "śaktibhedo na cābhinnaḥ svabhāvo duratikramaḥ //7 //",
    "GSP29udnyku1u:117": "[ku.1.123] na tāvadekasmādanapekṣādanekam, akramāt kramavatkāryānupapatteḥ /",
    "GSP29udnyku1u:118": "kramavattāvatkārya(ka)kāraṇasvabhāvatvāttasya, tat tathā; yaugapadyavaditi",
    "GSP29udnyku1u:119": "cet- (26)ayamapi ca kṣaṇabhaṅge parihāro na tu sahakārivāde /",
    "GSP29udnyku1u:120": "pūrvapūrvānapekṣāyāṃ kramasyaiva vyāhateḥ /",
    "GSP29udnyku1u:121": "kramaniyame tvanapekṣānupapatteḥ /",
    "GSP29udnyku1u:122": "[ku.1.124] nāpyanekamavicitram /",
    "GSP29udnyku1u:123": "(27)yadi hyanyūnamanatiriktaṃ vā dahanakāraṇamadahanasyāpi hetuḥ,",
    "GSP29udnyku1u:124": "nāsāvadahano dahano vā syāt; ubhayātmako vā syāt /",
    "GSP29udnyku1u:125": "na caivam /",
    "GSP29udnyku1u:126": "śaktibhedādayamadoṣa iti cenna- dharmibhedābhedābhyāṃ tasyānupapatteḥ /",
    "GSP29udnyku1u:127": "asaṅkīrṇobhayajananasvabhāvatvādayamadoṣa iti cenna- /",
    "GSP29udnyku1u:128": "na hi svādhīnamasyādahanatvam; api tu tajjanakasvabhāvādhīnam /",
    "GSP29udnyku1u:129": "tathā ca tadāyattatvāddahanasyāpi tattvaṃ kena vāraṇīyam /",
    "GSP29udnyku1u:130": "na hi tasmin janayitavye nāsau tatsvabhāvaḥ /",
    "GSP29udnyku1u:131": "tasmādvicitratvāt kāryasya kāraṇenāpi vicitreṇa bhavitavyam /",
    "GSP29udnyku1u:132": "na ca tat svabhāvatastathā /",
    "GSP29udnyku1u:133": "tataḥ sahakārivaicitryānupraveśaḥ /",
    "GSP29udnyku1u:134": "na tu(ca)(28)kṣaṇo 'pi tadanapekṣastathā bhavitumarhatīti /",
    "GSP29udnyku1u:135": "[ku.1.125] astu dṛṣṭameva sahakāricakram; kimapūrvakalpanayeti cenna-",
    "GSP29udnyku1u:136": "viśvavṛttitaḥ /",
    "GSP29udnyku1u:137": "viphalā viśvavṛttirno na duḥkhaikaphalāpi vā /",
    "GSP29udnyku1u:138": "dṛṣṭalābhaphalā nāpi vipralambho 'pi nedṛśaḥ //8 //",
    "GSP29udnyku1u:139": "yad.i hi pūrvapūrvabhūtapariṇatiparamparāmātramevottarottaranibandhanam,",
    "GSP29udnyku1u:140": "na paralokārthī kaścidiṣṭāpūrtayoḥ pravarteta /",
    "GSP29udnyku1u:141": "na hi niṣphale duḥkhaikaphale vā kaścideko 'pi prekṣāpūrvakārī ghaṭeta;",
    "GSP29udnyku1u:142": "prāgeva jagat /",
    "GSP29udnyku1u:143": "[ku.1.126] lābhapūjākhyātyarthamiti cet- lābhādaya eva kinnibandhanāḥ? na hīyaṃ pravṛttiḥ svarūpata eva taddhetuḥ /",
    "GSP29udnyku1u:144": "yato vānena labdhavyaṃ yovainaṃ pūjayiṣyati, sa kimartham?",
    "GSP29udnyku1u:145": "khyātyarthamanurāgārthaṃ ca /",
    "GSP29udnyku1u:146": "jano dātari mānayitari ca rajyate /",
    "GSP29udnyku1u:147": "“janānurāgaprabhavā hi sampadaḥ” /",
    "GSP29udnyku1u:148": "iti cenna- nītinarmasaciveṣveva tadarthaṃ dānādivyavasthāpanāt /",
    "GSP29udnyku1u:149": "traividyatapasvino dhūrtavakāḥ eveti cenna- teṣāṃ dṛṣṭasampadaṃ pratyanupayogāt /",
    "GSP29udnyku1u:150": "[ku.1.127] sukhārthaṃ tathā karotīti cenna- nāstikairapi tathā karaṇaprasaṅgāt, sambhogavat",
    "GSP29udnyku1u:151": "lokavyavahārasiddhatvādaphalamapi kriyate,",
    "GSP29udnyku1u:152": "vedavyavahārasiddhatvātsandhyopāsanavaditi cet- gurumatametat, na gurormatam /",
    "GSP29udnyku1u:153": "tato nedamanavasara eva vaktumucitam /",
    "GSP29udnyku1u:154": "[ku.1.128] vṛddhairvipralabdhatvādbālānāmiti cenna- vṛddhānāmapi pravṛtteḥ /",
    "GSP29udnyku1u:155": "na ca vipralambhakāḥ svātmānamapi vipralabhante /",
    "GSP29udnyku1u:156": "te 'pi vṛddhatarairityevamanādiriti cet- na tarhi vipralipsuḥ kaścidatra,",
    "GSP29udnyku1u:157": "yataḥ pratāraṇaśaṅkā syāt /",
    "GSP29udnyku1u:158": "idaṃ prathama eva kaścidanuṣṭhāyāpi dhūrtaḥ parān anuṣṭhāpayatīti cet-",
    "GSP29udnyku1u:159": "kimasau sarvalokottara eva; yaḥ sarvasvadakṣiṇayā sarvabandhuparityāgena",
    "GSP29udnyku1u:160": "sarvasukhavimukho brahmacaryeṇa tapasā śraddhayā vā kevalaparavañcana(29)kutūhalī yāvajjīvamātmānamavasādayati",
    "GSP29udnyku1u:161": "kathaṃ cainamekaṃ prekṣā (30)pūrvakāriṇo 'pyanuvidadhyuḥ? kena vā cinhenāyamīdṛśastvayā lokottaraprajñena pratāraka iti nirṇītaḥ? na hyetāvato duḥkharāśeḥ pratāraṇasukhaṃ garīyaḥ (31)yataḥ pākhaṇḍābhimateṣvapyevaṃ dṛśyata iti cenna-",
    "GSP29udnyku1u:162": "hetudarśanādarśanābhyāṃ viśeṣāt /",
    "GSP29udnyku1u:163": "anādau caivambhūte 'nuṣṭhāne pratāyamāne prakārāntaramāśrityāpi bahuvittavyayāyāsopadeśamātreṇa pratāraṇā syāt; (32)natvanuṣṭhānāgocareṇa",
    "GSP29udnyku1u:164": "karmaṇā /",
    "GSP29udnyku1u:165": "anyathā pramāṇavirodhamantareṇa pākhaṇḍitvaprasiddhirapi na syāt /",
    "GSP29udnyku1u:166": "[ku.1.129] astu dānādhyayanādireva vicitro heturjagadvaicitryasyeti cenna-",
    "GSP29udnyku1u:167": "kṣaṇikatvāt /",
    "GSP29udnyku1u:168": "apekṣitasya kālāntarabhāvitvāt /",
    "GSP29udnyku1u:169": "ciradhvastaṃ phalāyālaṃ na karmātiśayaṃ vinā /",
    "GSP29udnyku1u:170": "(33)sambhogo nirviśeṣāṇāṃ na bhūtaiḥ saṃskṛtairapi //9 //",
    "GSP29udnyku1u:171": "tasmādastyatiśayaḥ kaścit /",
    "GSP29udnyku1u:172": "īdṛśānyevaitāni svahetubalā'yātāni, yena niyatabhogasādhanānīti cet-",
    "GSP29udnyku1u:173": "tadidamamīṣāmatīndriyaṃ rūpaṃ sahakāribhedo vā? na tāvat aindriyakasyātīndriyaṃ rūpam, vyāghātāt /",
    "GSP29udnyku1u:174": "dvitīye tvapūrvasiddhiḥ /",
    "GSP29udnyku1u:175": "[ku.1.130] siddhyatu bhūtadharma eva gurutvādivadatīndriyaḥ /",
    "GSP29udnyku1u:176": "avaśyaṃ tvayāpyetadaṅgīkaraṇīyam /",
    "GSP29udnyku1u:177": "kathamanyathā mantrādibhiḥ pritibandhaḥ /",
    "GSP29udnyku1u:178": "tathā hi- karatalānalasaṃyogāt yādṛśādevadāho dṛṣṭaḥ, tādṛśādeva mantrādipratibandhe sati dāho na jāyate; asati tu jāyate /",
    "GSP29udnyku1u:179": "tatra na dṛṣṭavaiguṇyamupalabhāmahe /",
    "GSP29udnyku1u:180": "nāpi dṛṣṭasādguṇye 'dṛṣṭavaiguṇyaṃ sambhāvanīyam; tasyaitāvanmātrārthatvāt",
    "GSP29udnyku1u:181": "anyathā, karmaṇyapi vibhāgaḥ kadācinna jāyeta /",
    "GSP29udnyku1u:182": "na ca pratibandhakābhāvaviśiṣṭā sāmagrī kāraṇam; abhāvasyākāraṇatvāt /",
    "GSP29udnyku1u:183": "tuccho hyasau /",
    "GSP29udnyku1u:184": "pratibandhakottambhakaprayogakāle ca tena vināpi kāryotpatteḥ /",
    "GSP29udnyku1u:185": "prākpradhvaṃsādivikalpena cāniyatahetukatvāpātāt /",
    "GSP29udnyku1u:186": "akiñcitkarasya pratibandhakatvāyogāt; kiñcitkaratve cātīndriyaśakteḥ svīkārāt /",
    "GSP29udnyku1u:187": "mantrādiprayoge cetaretarābhāvasya sattve 'pi kāryānudayāt /",
    "GSP29udnyku1u:188": "ato 'tīndrīyaṃ kiñciddāhānuguṇamanugrāhakamagnerunnīyate, yasyāpakurvatāṃ",
    "GSP29udnyku1u:189": "pratibandhakatvamupapadyate; yasminnavikale kāryaṃ jāyate",
    "GSP29udnyku1u:190": "(34)yasyaikajātīyatvādaniyatahetukatvaṃ nirasyata iti /",
    "GSP29udnyku1u:191": "[ku.1.131] atrocyate- bhāvo yathātathābhāvaḥ kāraṇaṃ kāryavanmataḥ /",
    "GSP29udnyku1u:192": "pratibandho visāmagrī taddhetuḥ pratibandhakaḥ //10 //",
    "GSP29udnyku1u:193": "n.a hyabhāvasyākāraṇatve pramāṇamasti /",
    "GSP29udnyku1u:194": "na hi vidhirūpeṇāsau tuccha iti svarūpeṇāpi tathā; niṣedharūpābhāve",
    "GSP29udnyku1u:195": "vidherapi(reva) tucchatvaprasaṅgāt /",
    "GSP29udnyku1u:196": "kāraṇatvasya bhāvatvena vyāptatvāttannivṛttau tadapi nivartata iti",
    "GSP29udnyku1u:197": "cenna- parivartaprasaṅgāt /",
    "GSP29udnyku1u:198": "anvayavyatirekānuvidhānasya ca kāraṇatvaniścayahetorbhāvavadabhāve 'pi",
    "GSP29udnyku1u:199": "tulyatvāt /",
    "GSP29udnyku1u:200": "abhāvasyāvarjanīyatayāsannidhiḥ na tu hetutveneti cet- tulyam /",
    "GSP29udnyku1u:201": "pratiyoginamutsārayatastasyānyaprayuktaḥsannidhiriti cet- tulyam /",
    "GSP29udnyku1u:202": "bhāvasyābhāvotsāraṇaṃ svarūpameveti cet- abhāvasyāpi bhāvotsāraṇaṃ svarūpānnātiricyate",
    "GSP29udnyku1u:203": "tasmāt yathā “bhāvasyaiva bhāvo janaka” iti niyamo 'nupapannaḥ, tathā",
    "GSP29udnyku1u:204": "“bhāva eva janaka” ityapi /",
    "GSP29udnyku1u:205": "ko hyanayorviśeṣaḥ /",
    "GSP29udnyku1u:206": "[ku.1.132] pratibandhakottambhakaprayogakāle tu vyabhicārastadā syāt; yadi yādṛśe sati kāryānudayaḥ, tādṛśa eva sati utpādaḥ syāt /",
    "GSP29udnyku1u:207": "na tvevam; tadāpi pratipakṣasyābhāvāt /",
    "GSP29udnyku1u:208": "asatpratipakṣo hi (35)pratibandhakābhimato mantraḥ pratipakṣaḥ /",
    "GSP29udnyku1u:209": "sa ca tādṛśo nāstyeva /",
    "GSP29udnyku1u:210": "yastvasti, nāsau pratipakṣaḥ /",
    "GSP29udnyku1u:211": "tathāpi viśeṣye satyeva viśeṣaṇamātrābhāvastatra; sa cottambhakamantra evetyanyaiva sāmagrīti cet- na, viśiṣṭasyāpyabhāvāt /",
    "GSP29udnyku1u:212": "na hi daṇḍini sati adaṇḍānāmanyeṣāṃ nābhāvaḥ, kintu daṇḍābhāvasyaiva kevalasyeti yuktam",
    "GSP29udnyku1u:213": "yathā hi kevaladaṇḍasadbhāve, ubhayasadbhāve, dvayābhāve vā kevalapuruṣābhāvaḥ sarvatrāviśiṣṭaḥ, tathā kevalottambhakasadbhāve,",
    "GSP29udnyku1u:214": "pratibandhakottambhakasadbhāve, dvayābhāve vā kevapratibandhakābhāvo",
    "GSP29udnyku1u:215": "'viśiṣṭa ityavadhāryatām /",
    "GSP29udnyku1u:216": "athaivambhūtasāmagrītrayameva kiṃ neṣyate? kāryasya tadvyabhicārāt;",
    "GSP29udnyku1u:217": "jātibhedakalpanāyāṃ ca pramāṇābhāvāt; yathoktenaivopapatteḥ /",
    "GSP29udnyku1u:218": "bhāve vā kāmamasāvastu; kā no hāniḥ /",
    "GSP29udnyku1u:219": "[ku.1.133] prākpradhvaṃsavikalpo 'pi nāniyatahetukatvāpādakaḥ, yasmin sati kāryaṃ na jāyate, tasminnasatyeva jāyata iti, atra saṃsargābhāvasyaiva prayojakatvāt /",
    "GSP29udnyku1u:220": "yastu saṃsargābhāvatādātmyaniṣedhayorviśeṣamanākalayannitaretarābhāvena pratyavatiṣṭhate, sa pratibodhanīyaḥ /",
    "GSP29udnyku1u:221": "tathāpyabhāveṣu jāterabhāvāt kathaṃ trayāṇāmupagrahaḥ syāt; anupagṛhītānāṃ ca kathaṃ kāraṇatvāvadhāraṇamiti cet- mā bhūjjātiḥ /",
    "GSP29udnyku1u:222": "na hi tadupagṛgītānāmeva vyavahārāṅgatvam /",
    "GSP29udnyku1u:223": "sarvatropādhimadvyavahāravilopaprasaṅgāt /",
    "GSP29udnyku1u:224": "[ku.1.134] ete(ane)na pratibandhake satyapi tajjātīyānyasyābhāvasambhavāt",
    "GSP29udnyku1u:225": "kāryotpādaprasaṅgaḥ, anutpāde vā tato 'pyadhikaṃ kiñcidapekṣaṇīyamastīti nirastam /",
    "GSP29udnyku1u:226": "yathā hi “tajjātīye sati kāryaṃ jāyate, arthāt asati na jāyate” iti sthite tadbhāve 'pi tajjātīyāntarābhāvānna bhavitavyaṃ kāryeṇeti (36)na",
    "GSP29udnyku1u:227": "tathaitadapi; anukūlavat pratikūle 'pi sati tajjātīyāntarābhāvānāmakiñcitkaratvāditi /",
    "GSP29udnyku1u:228": "[ku.1.135] yattu “akiñcitkarasye'ti- tadapyasat /",
    "GSP29udnyku1u:229": "sāmagrīvaikalyaṃ pratibandhyapadārtho mukhyaḥ /",
    "GSP29udnyku1u:230": "sa cātra mantrādireva /",
    "GSP29udnyku1u:231": "na tvasau pratibandhakaḥ /",
    "GSP29udnyku1u:232": "tataḥ kiṃ tasyākiñcitkaratvena? tatprayoktārastu pratibandhāraḥ, te ca kiñcitkarā eveti kimasamañjasam /",
    "GSP29udnyku1u:233": "ye tu vyutpādayanti; “kāryānutpāda eva pratibandha” iti- taiḥ",
    "GSP29udnyku1u:234": "(37)”pratibandhamakurvanta eva pratibandhakāḥ” ityuktaṃ bhavati /",
    "GSP29udnyku1u:235": "tathā hi- kāryasyānutpādaḥ prāgabhāvo vā syāt, tasya kālāntaraprāptirvā /",
    "GSP29udnyku1u:236": "na pūrvaḥ, tasyānutpādyatvāt /",
    "GSP29udnyku1u:237": "na dvitīyaḥ, kālasya svarūpato 'bhedāt /",
    "GSP29udnyku1u:238": "tadupādhestu mantramantareṇāpi svakāraṇādhīnatvāt /",
    "GSP29udnyku1u:239": "prāgabhāvāvacchedakakālopādhistadapekṣa iti cenna- mantrātpūrvamapi tasya bhāvāt /",
    "GSP29udnyku1u:240": "tasmāt sāmagrītatkāryayoḥ paurvāparyaniyamāttadabhāvayorapi pūrvāparabhāva",
    "GSP29udnyku1u:241": "upacaryate; vastutastu tulyakālatvameveti nāyaṃ panthāḥ /",
    "GSP29udnyku1u:242": "[ku.1.136] na cedevaṃ śaktisvīkāre 'pi kaḥ pratīkāraḥ ? tathā hi pratibandhakena śaktirvā vināśyate, taddharmo vā, dharmāntaro vā janyate,",
    "GSP29udnyku1u:243": "na janyate vā kimapīti pakṣāḥ /",
    "GSP29udnyku1u:244": "tatrākiñcitkarasya pratibandhakatvānupapatteḥ viparītadharmāntarajanane,",
    "GSP29udnyku1u:245": "tadabhāve satyeva kāryamityabhāvasya kāraṇatvasvīkāraḥ,",
    "GSP29udnyku1u:246": "prāgabhāvādivikalpāvakāśaśca /",
    "GSP29udnyku1u:247": "tadvināśe taddharmavināśe vā punaruttambhakena tajjanane 'niyatahetukatvam; pūrvaṃ svarūpotpādakāt idānīmuttambhakādutpatteḥ /",
    "GSP29udnyku1u:248": "na ca samānaśaktikatayā tulyajātīyatvānnaivamiti sāmpratam; vijātīyeṣu samānaśaktiniṣedhāt",
    "GSP29udnyku1u:249": "na ca pratibandhakaśaktimevottambhako viruṇaddhi, na tu bhāvaśaktimutpādayatīti sāmpratam; tadanutpādaprasaṅgāt /",
    "GSP29udnyku1u:250": "kālaviśeṣāttadutpāde tadevāniyatahetukatvamiti /",
    "GSP29udnyku1u:251": "[ku.1.137] syādetat- mā bhūtsahajaśaktiḥ; ādheyaśaktistu syāt /",
    "GSP29udnyku1u:252": "dṛśyate hi prokṣaṇādinā vrīhyāderabhisaṃskāraḥ /",
    "GSP29udnyku1u:253": "kathamanyathā kālāntare tādṛśānāmeva kāryaviśeṣopayogaḥ /",
    "GSP29udnyku1u:254": "na ca mantrādīneva sahakāriṇaḥ prāpya te kāryakāriṇa iti sāmpratam- teṣu ciradhvasteṣvapi kāryotpādāt /",
    "GSP29udnyku1u:255": "nāpi pradhvaṃsasahāyāste tathā; evaṃ hi yāgādipradhvaṃsā eva",
    "GSP29udnyku1u:256": "svargādīnutpādayantu; kṛtamapūrvakalpanayā /",
    "GSP29udnyku1u:257": "teṣāmanantatvādanantaphalapravāhaḥ prasajyata iti cet- apūrvepi kalpite tāvāneva phalapravāha iti kutaḥ ? apūrvasvābhāvyāditi cet- tulyamihāpi /",
    "GSP29udnyku1u:258": "tāvatāpi tatpradhvaṃso na vinaśyatīti viśeṣaḥ /",
    "GSP29udnyku1u:259": "[ki.1.138] syādetat-”upalakṣaṇaṃ prokṣaṇādayaḥ; na tu viśeṣaṇam /",
    "GSP29udnyku1u:260": "tathā cāvidyamānairapi tairupalakṣitā vrīhyādayastatra tatropayokṣyante,",
    "GSP29udnyku1u:261": "yathā guruṇā ṭīkā; kuruṇā kṣetram- iti cet- tadasat /",
    "GSP29udnyku1u:262": "na hi svarūpavyāpārayorabhāve 'pyupalakṣaṇasya kāraṇatvaṃ kaścidicchati;",
    "GSP29udnyku1u:263": "atiprasaṅgāt /",
    "GSP29udnyku1u:264": "vyavahāramātraṃ tu tajjñānasādhyam, na tu tatsādhyam /",
    "GSP29udnyku1u:265": "tajjñānamapi svakāraṇādhīnam /",
    "GSP29udnyku1u:266": "na tu tena niranvayadhvastena janyate /",
    "GSP29udnyku1u:267": "(astu tāvat) astu vā tatrāpyatiśayakalpanā; kinnaśchinnam ? yadvā yāgāderapyupalakṣaṇatvamastu",
    "GSP29udnyku1u:268": "tadupalakṣitaḥ kālo yajvā vā svargādi sādhayiṣyati kṛtamapūrveṇa /",
    "GSP29udnyku1u:269": "[ku.1.139] na ca devadattasya svaguṇākṛṣṭāḥ śarīrādayo bhogāya,",
    "GSP29udnyku1u:270": "tadbhogasādhanatvāt sragādivaditya(numānā)nvayivalādapūrvasiddhernāviśeṣa",
    "GSP29udnyku1u:271": "iti sāmpratam; icchāprayatnajñānairyathāyogaṃ siddhasādhanāt /",
    "GSP29udnyku1u:272": "na ca tadrahitānāmapi bhoga iti yuktimat, yena tato 'pyadhikaṃ siddhyet /",
    "GSP29udnyku1u:273": "nāpisvaguṇotpāditā iti sādhyārthaḥ, manasānaikāntikatvāt /",
    "GSP29udnyku1u:274": "nāpi kāryatve satīti viśeṣaṇāyo hetuḥ; tathāpyupalakṣaṇaireva siddhasādhanāt /",
    "GSP29udnyku1u:275": "asatāṃ teṣāṃ kathamutpādakatvamiti cet- tadetadabhimantraṇādiṣvapi tulyam /",
    "GSP29udnyku1u:276": "[ku.1.140] tasmādbhāvabhūtamatiśayaṃ janayanta eva prokṣaṇādayaḥ kālāntarabhāvine phalāya kalpante /",
    "GSP29udnyku1u:277": "pramāṇatastadarthamupādīyamānatvāt yāgakṛṣicikitsāvaditi /",
    "GSP29udnyku1u:278": "anyathā kṛṣyādayo durghaṭāḥ prasajyeran; bījādīnāmāparamāṇvantabhaṅgāt teṣu cāvāntarajāterabhāvānniyatajātīyakāryārambhānupapatteḥ",
    "GSP29udnyku1u:279": "atrocyate-[ku.1.141] saṃskāraḥ puṃsa eveṣṭaḥ prokṣaṇābhyukṣaṇādibhiḥ /",
    "GSP29udnyku1u:280": "svaguṇāḥ paramāṇūnāṃ viśeṣāḥ pākajadayaḥ //11 //",
    "GSP29udnyku1u:281": "yathā hi devatāviśeṣoddeśena hutāśane havirāhutayaḥ samantrāḥ prayuktāḥ",
    "GSP29udnyku1u:282": "puruṣamabhisaṃskurvate, na vanhiṃ, nāpi devatāḥ; tathā vrīhyādyuddeśena prayujyamānaḥ prokṣaṇādiḥ puruṣameva saṃskurute, na tam /",
    "GSP29udnyku1u:283": "tathā ca kārīrījanitasaṃskārādhārapuruṣasaṃyogājjalamucāṃ sañcaraṇajalakṣaraṇarūpā kriyā, tathā vrīhyādīnāṃ tattaduttarakriyāviśeṣāḥ",
    "GSP29udnyku1u:284": "yathā caikatra kartṛkarmasādhanavaiguṇyātphalābhāvastathā paratrāpi;",
    "GSP29udnyku1u:285": "āgamikatvasyobhayatrāpi tulyatvāt /",
    "GSP29udnyku1u:286": "[ku.1.142] na tarhi barhiṣa iva vrīhyādeḥ punarupayogāntaraṃ syāt /",
    "GSP29udnyku1u:287": "upayoge vā tajjātīyāntaramapyupādīyeta; aviśeṣāt /",
    "GSP29udnyku1u:288": "na /",
    "GSP29udnyku1u:289": "vicitrā hyabhisaṃskārāḥ /",
    "GSP29udnyku1u:290": "kecidvyāpriyamāṇoddeśyasahakāriṇa eva kārye upayujyante /",
    "GSP29udnyku1u:291": "kimatra kriyatām? vidherdurlaṅghatvāt /",
    "GSP29udnyku1u:292": "yathācābhicārasaṃskāro yaṃ dehamuddiśya prayuktastadapekṣa eva tatsambaddhasyaiva duḥkhamupajanayati nānyasya; na vā tadanapekṣaḥ /",
    "GSP29udnyku1u:293": "evamabhimantraṇādisaṃskārā api bhavanto na manāgapi nopayujyante /",
    "GSP29udnyku1u:294": "kathaṃ tarhi vrīhyādīnāṃ saṃskāryakarmateti cet-",
    "GSP29udnyku1u:295": "prokṣaṇādiphalasambandhādeva /",
    "GSP29udnyku1u:296": "[ku.1.143] nanu yaduddeśena yatkriyate tattatra kiñcitkaram, yathā putreṣṭipitṛyajñau /",
    "GSP29udnyku1u:297": "tathā cābhimantraṇādayo vrīhyādyuddeśena pravṛttāḥ ityanumānamiti cet-",
    "GSP29udnyku1u:298": "tanna- havistyāgādibhiranaikāntikatvāt /",
    "GSP29udnyku1u:299": "na hi te kālāntarabhāviphalānuguṇaṃ kiñcit hutāśanādau janayanti /",
    "GSP29udnyku1u:300": "kiṃ vā na dṛṣṭamindriyaliṅgaśabdavyāpārāḥ prameyoddaśena pravṛttāḥ pramātaryeva kiñcijjanayanti, na prameye iti /",
    "GSP29udnyku1u:301": "[ku.1.144] kṛṣicikitse apyevameva syātāmiti cenna- dṛṣṭenaiva pākajarūpādi (38)pariṇatibhedenopapattāvadṛṣṭakalpanāyāṃ pramāṇābhāvāt /",
    "GSP29udnyku1u:302": "(39)tathā ca lākṣārasāvasekādayo (40)vyākhyātāḥ /",
    "GSP29udnyku1u:303": "ata eva bījaviśeṣasya āparamāṇvantabhaṅge 'pi,",
    "GSP29udnyku1u:304": "paramāṇūnāmavāntarajātyabhāve 'pi, prācīnapākajaviśeṣaireva (41)viśiṣṭāḥ",
    "GSP29udnyku1u:305": "paramāṇavastaṃ taṃ kāryaviśeṣamārabhante /",
    "GSP29udnyku1u:306": "yathā hi kalamabījaṃ yavādeḥ, narabījaṃ vānarādeḥ, gokṣīraṃ mahiṣādeḥ jātyā vyāvartate; tathā tatparamāṇavo 'pi mūlabhūtāḥ pākajaireva vyāvartante /",
    "GSP29udnyku1u:307": "na hyasti sambhavo gokṣīraṃ surabhimadhuraṃ śītam; tatparamāṇavaśca viparītāḥ /",
    "GSP29udnyku1u:308": "(42)tasmāttathābhūtapākajā eva paramāṇavaḥ; yathābhūtairevādyātiśayo",
    "GSP29udnyku1u:309": "'ntyātiśayo (vā)(43)'ṅkurādirveti kimatra śaktikalpanayā /",
    "GSP29udnyku1u:310": "[ku.1.145] kalpādāvapyevameva /",
    "GSP29udnyku1u:311": "idānīṃ bījādisannaviṣṭānāmasmadādibhirupasampādanam /",
    "GSP29udnyku1u:312": "tadānīṃ tu vibhaktānāmadṛṣṭādeva (44)kevalānmithaḥ saṃsarga iti viśeṣaḥ /",
    "GSP29udnyku1u:313": "na ca vācyamidānīmapi tathaiva kiṃ na syāt; yataḥ kṛṣyādikarmocchede tatsādhyānāṃ bhogānāmucchedaprasaṅgādavyavasthābhayāccādṛṣṭāni (45)(karmāṇi) dṛṣṭakarmavyavasthayaiva bhogasādhanānītyunnīyate /",
    "GSP29udnyku1u:314": "[ku.1.146] tasmātpākajaviśeṣaiḥ saṃsthānaviśeṣaiśca viśiṣṭāḥ paramāṇavaḥ kāryaviśeṣamārabhante",
    "GSP29udnyku1u:315": "te ca tejo 'nilatoyasaṃsargaviśeṣaiḥ; te ca kriyayā; sā ca nodanābhighātagurutvavegadravatvādṛṣṭavadātmasaṃyogebhyo yathāyathamiti na",
    "GSP29udnyku1u:316": "kiñcidanupapannam /",
    "GSP29udnyku1u:317": "nimittabhedāśca pāke bhavanti /",
    "GSP29udnyku1u:318": "tadyathā- hārītamāṃsaṃ haridrājalāvasiktaṃ (46)haridrāgnipluṣṭam upayogāt sadyo vyāpādayati",
    "GSP29udnyku1u:319": "“daśarātroṣitaṃ kāṃsye ghṛtaṃ cāpi viṣāyate” /",
    "GSP29udnyku1u:320": "tāmrāpātre paryuṣitaṃ kṣīramapi tiktāyata ityādi /",
    "GSP29udnyku1u:321": "[ku.1.147] yatra tarhi toye tejasi vāyau vā na pākajo viśeṣaḥ, tatra kathamudbhavānudbhavadravatvakaṭhinatvādayo viśeṣāḥ? kathaṃ vā (ca)",
    "GSP29udnyku1u:322": "pārthive pratimādau pratiṣṭhādinā saṃskṛte 'pi viśeṣābhāvāt pūjanādinā dharmo vyatikrame tvadharmaḥ apratiṣṭhite tu na kiñcit /",
    "GSP29udnyku1u:323": "na ca tatra yajamānadharmeṇānyasya sāhāyakamācaraṇīyam; anyadharmasyānyaṃ pratyanupayogāt upayoge vā sādhāraṇyaprasaṅgāt /",
    "GSP29udnyku1u:324": "atrocyate- nimittabhedasaṃsargādudbhavānudbhavādayaḥ /",
    "GSP29udnyku1u:325": "devatā(47)sannidhānena pratyabhijñānato 'pi vā //12 //",
    "GSP29udnyku1u:326": "[ku.1.148] upanāyakādṛṣṭaviśeṣasahāyā hi paramāṇavo dravyaviśeṣamārabhante",
    "GSP29udnyku1u:327": "teṣāṃ viśeṣādudbhūtā(48)nudbhūtabhedāḥ prādurbhavanti /",
    "GSP29udnyku1u:328": "tathā svabhāvadravā apyāpo nimittabhedapratibaddhadravatvāḥ kaṭhinaṃ karakādyārabhante ityādi svayamūhanīyam /",
    "GSP29udnyku1u:329": "pratimādayastu tena tena vidhinā sannidhāpitarudropendramahendrādyabhimānidevatābhedāstatra tatrārādhanīyatāmāsādayanti; daṣṭamūrcchitaṃ rājaśarīramiva viṣāpanayanavidhinā'pāditacaitanyam sannidhānaṃ ca tatra teṣāmahaṅkāramamakārau, citrādāviva svasādṛśyadarśino rājña iti no darśanam /",
    "GSP29udnyku1u:330": "anyeṣāṃ tu pūrvapūrvapūjitapratyabhijñānaviṣayasya pratiṣṭhitapratyabhijñānaviṣayasya ca tathātvamavaseyam",
    "GSP29udnyku1u:331": "etenābhimantritapayaḥpallavādayo vyākhyātāḥ /",
    "GSP29udnyku1u:332": "[ku.1.149] ghaṭādiṣu kā vārtā ? kuśalaiveti cenna- na hi sāmagrīdṛṣṭaṃ",
    "GSP29udnyku1u:333": "vighaṭayati; nāpyadṛṣṭam; jñāpakatvāt /",
    "GSP29udnyku1u:334": "nāpyadṛṣṭamutpādayati; dharmajanane sarvadā vijayaprasaṅgāt; viparyaye sarvadā bhaṅgaprasaṅgāt- atrocyate-[ku.1.150] jayetaranimittasya vṛttilābhāya kevalam /",
    "GSP29udnyku1u:335": "parīkṣya samavetasya parīkṣāvidhayo matāḥ //13 //",
    "GSP29udnyku1u:336": "yadyapi “dharmādyabhimānidevatāsannidhiratrāpi kriyate; tāśca karmavibhavānurūpaṃ liṅgamabhivyañjayantī'tyasmākaṃ siddhāntaḥ- tathāpi paravipratipatteranyathocyate /",
    "GSP29udnyku1u:337": "tenāpi hi vidhinā tadeva jayasya parājayasya vā nimittamabhivyaktaṃ (49)tadvibhāvakaṃ kāryamunmīlayati",
    "GSP29udnyku1u:338": "karmaṇaścābhivyaktiḥ sahakārilābha eva /",
    "GSP29udnyku1u:339": "tacca sahakāri “so 'hamanena vidhinā tulāmadhirūḍhaḥ, yo 'haṃ pāpakārī niṣpāpo ve'ti pratyabhijñānam",
    "GSP29udnyku1u:340": "yadāhuḥ- “tāṃstu devāḥ prapaśyanti svasyaivāntarapūruṣaḥ” /",
    "GSP29udnyku1u:341": "atha vā pratijñānurūpāṃ viśuddhimapekṣya tena dharmo janyate, nimittato vidhānādvijayaphalaśruteśca",
    "GSP29udnyku1u:342": "aviśuddhiṃ cāpekṣyādharmaḥ /",
    "GSP29udnyku1u:343": "parājayalakṣaṇānapekṣitaphalopadarśanena phalato (50)niṣedhāt /",
    "GSP29udnyku1u:344": "[ku.1.151] atha śaktiniṣedhe kiṃ pramāṇam? na kiñcit /",
    "GSP29udnyku1u:345": "tatkimastyeva? bāḍham /",
    "GSP29udnyku1u:346": "na hi no darśane śaktipadārtha eva nāsti /",
    "GSP29udnyku1u:347": "ko 'sau tarhi? kāraṇatvam /",
    "GSP29udnyku1u:348": "kiṃ tat? pūrvakālaniyatajātīyatvam,",
    "GSP29udnyku1u:349": "sahakārivaikalyaprayuktakāryābhāvavattvaṃ veti /",
    "GSP29udnyku1u:350": "tato 'dhikaniṣedhe kā vārtā? na kācit /",
    "GSP29udnyku1u:351": "tat kiṃ vidhireva? so 'pi (51)nāsti; pramāṇābhāvāt /",
    "GSP29udnyku1u:352": "sandehastarhi kathamevaṃ bhaviṣyati; anupalabdhacaratvāt /",
    "GSP29udnyku1u:353": "(52)vivādastarhi, kutra? anugrāhakatvasāmyātsahakāriṣvapi śaktipadaprayogāt sahakāribhede",
    "GSP29udnyku1u:354": "tatrāpi- dahanāderanugrāhako 'dhiko 'styeva, yaḥ pratibandhakairapanīyata iti yadi, tadā na vivadāmahe /",
    "GSP29udnyku1u:355": "asmadabhipretasya cābhāvāderanugrāhakatvamaṅgīkṛtya niḥsādhanā mīmāsaṃkā api na vipratipattumarhanti",
    "GSP29udnyku1u:356": "tataḥ- abhāvādiranugrāhaka ityeke, netyapare, iti vivādakāṣṭhāyāṃ vyutpāditaṃ caitasyānugrāhakatvam",
    "GSP29udnyku1u:357": "kimaparamavaśiṣyate, yatra pramāṇamabhidhānīyamityalamativistareṇa /",
    "GSP29udnyku1u:358": "[ku.1.152] tathāpi cetana evāyaṃ saṃskriyate, na bhūtānīti kuto nirṇaya iti cet- ucyate /",
    "GSP29udnyku1u:359": "bhoktṛṇāṃ nityavibhūnāṃ sarvadehaprāptāvaviśiṣṭāyāṃ viśiṣṭairapi bhūtairniyāmakābhāvātpratiniyatabhagāsiddheḥ",
    "GSP29udnyku1u:360": "na hi taccharīraṃ tanmanastānīndriyāṇi viśiṣṭānyapi tasyaiveti",
    "GSP29udnyku1u:361": "niyamaḥ;niyāmakābhāvāt (viśeṣābhāvāt) /",
    "GSP29udnyku1u:362": "tathā ca sādhāraṇavigrahavattvaprasaṅgaḥ /",
    "GSP29udnyku1u:363": "na ca bhūtadharma eva (53)kañciccetanaṃ pratyasādhāraṇaḥ;",
    "GSP29udnyku1u:364": "viparyayadarśanāt /",
    "GSP29udnyku1u:365": "dvitvādivaditi cenna- tasyāpi śarīrāditulyatayā pakṣatvāt /",
    "GSP29udnyku1u:366": "niyatacetanaguṇopagraheṇaiva tasyāpi niyamaḥ, na tu tajjanyatāmātreṇa;",
    "GSP29udnyku1u:367": "svayamaviśeṣāt /",
    "GSP29udnyku1u:368": "[ku.1.153] tathāpi tajjanyatayaiva niyamopapattau vipakṣe bādhakaṃ kimiti",
    "GSP29udnyku1u:369": "ceta- kāryakāraṇabhāvabhaṅgaprasaṅgaḥ; śarīrādīnāṃ cetanadharmopagraheṇaiva taddharmajananopalabdheḥ",
    "GSP29udnyku1u:370": "tadyathā- icchopagraheṇa prayatnaḥ, jñānopagraheṇecchādayaḥ, tadupagraheṇa sukhādaya ityādi",
    "GSP29udnyku1u:371": "prakṛte 'pi cetanagatā eva buddhyādayo niyāmakāḥ syuriti cenna; śarīrādeḥ prāk teṣāmasattvāt",
    "GSP29udnyku1u:372": "tathā ca niratiśayāścetanāḥ sādhāraṇāni bhūtānīti na bhuktiniyama upapadyate /",
    "GSP29udnyku1u:373": "[ku.1.154] etena sāṅkhyamatamapāstam /",
    "GSP29udnyku1u:374": "evaṃ hi tat /",
    "GSP29udnyku1u:375": "akāraṇamakāryaḥ kūṭasthacaitanyasvarūpaḥ puruṣaḥ /",
    "GSP29udnyku1u:376": "ādikāraṇaṃ prakṛtiracetanā pariṇāminī /",
    "GSP29udnyku1u:377": "tato mahadādisargaḥ /",
    "GSP29udnyku1u:378": "na hi citireva viṣayabandhanasvabhāvā; anirmokṣaprasaṅgāt /",
    "GSP29udnyku1u:379": "nāpi prakṛtireva tadīyasvabhāvā; tathāpi nityatvenānirmokṣaprasaṅgāt /",
    "GSP29udnyku1u:380": "nāpi ghaṭādirevāhatya tadīyaḥ; dṛṣṭādṛṣṭatvānupapatteḥ /",
    "GSP29udnyku1u:381": "nāpīndriyamātrapraṇāḍikayā; vyāsaṅgāyogāt /",
    "GSP29udnyku1u:382": "nāpīndriyamanodvārā; svapnadaśāyāṃ varāhavyāghrādyabhimānino narasyāpi",
    "GSP29udnyku1u:383": "nāpyahaṅkāraparyantavyāpāreṇa; suṣuptyavasthāyāṃ tadvyāpāravirāme 'pi",
    "GSP29udnyku1u:384": "śvāsaprayatnasantānāvasthānāt /",
    "GSP29udnyku1u:385": "tad yadetāsvavasthāsu savyāpāramekamanuvartate, yadāśrayā cānubhavavāsanā,",
    "GSP29udnyku1u:386": "tadantaḥkaraṇamupārūḍhor'thaḥ puruṣasyopadhānī bhavati /",
    "GSP29udnyku1u:387": "bhedāgrāhācca niṣkriye 'pi tasmin puruṣe kartṛtvābhimānaḥ, tasminnacetane",
    "GSP29udnyku1u:388": "'pi cetanābhamānaḥ tatraiva karmāvasānā /",
    "GSP29udnyku1u:389": "puruṣastu puṣkarapalāśavat (55)sarvathā nirlepaḥ /",
    "GSP29udnyku1u:390": "[ku.1.155] ālocanaṃ vyāpāra indriyāṇām; vikalpastu manasaḥ; abhimāno",
    "GSP29udnyku1u:391": "'haṅkārasya; kṛtyadhyavasāyo buddheḥ /",
    "GSP29udnyku1u:392": "sā hi buddhiraṃśatrayavatī; puruṣoparāgo viṣayoparāgo vyāpārāveśaścetyaṃśāḥ /",
    "GSP29udnyku1u:393": "bhavati hi mayedaṃ kartavyamiti /",
    "GSP29udnyku1u:394": "tatra mayeti cetanoparāgo darpaṇasyeva mukhoparāgo bhedāgrahādatāttvikaḥ /",
    "GSP29udnyku1u:395": "idamiti viṣayoparāga indriyapraṇāḍikayā pariṇatibhedo darpaṇasyeva niśvāsābhihatasya malinimā pāramārthikaḥ /",
    "GSP29udnyku1u:396": "etadubhayāyatto vyāpāraveśo 'pi /",
    "GSP29udnyku1u:397": "tatraivaṃrūpavyāpāralakṣaṇāyā buddherviṣayoparāgalakṣaṇaṃ jñānam /",
    "GSP29udnyku1u:398": "tena saha yaḥ puruṣoparāgasyātātvikasya sambandho darpaṇapratibimbitasya mukhasyeva malinimnā, sopalabdhiriti /",
    "GSP29udnyku1u:399": "tadevamaṣṭāvapi dharmādayo bhāvā buddhereva;",
    "GSP29udnyku1u:400": "tatsāmānādhikaraṇyenādhyavasīyamānatvāt /",
    "GSP29udnyku1u:401": "na ca buddhireva svabhāvataścetaneti yuktam- pariṇāmitvāt; puruṣasya tu kūṭasthānityatvāditi",
    "GSP29udnyku1u:402": "[ku.1.156] tadetadapi prāgeva nirastam /",
    "GSP29udnyku1u:403": "tathā hi- kartṛdharmā niyantāraḥ cetitā ca sa eva naḥ /",
    "GSP29udnyku1u:404": "anyathānapavargaḥ syādasaṃsāro 'thavā dhruvaḥ //14 //",
    "GSP29udnyku1u:405": "kṛtisāmānādhikaraṇyavyavasthitāstāvaddharmādayo niyāmakā iti vyavasthitam",
    "GSP29udnyku1u:406": "cetano 'pi kartaiva; kṛticaitanyayoḥ sāmānādhikaraṇyenānubhavāt /",
    "GSP29udnyku1u:407": "na cāyaṃ (nāyaṃ) bhramaḥ; bādhakābhāvāt /",
    "GSP29udnyku1u:408": "paraṇāmitvādghaṭavaditi bādhakamiti cenna- kartṛtve 'pi samānatvāt /",
    "GSP29udnyku1u:409": "tathā ca kṛtirapi (56)(svā)bhāvikī mahato na syāt /",
    "GSP29udnyku1u:410": "dṛṣṭatvādayamadoṣa iti cet tulyam /",
    "GSP29udnyku1u:411": "(57)acetanākāryatvaṃ bādhakam, kāryakāraṇayostādātmyāditi cenna- asiddheḥ",
    "GSP29udnyku1u:412": "na hi kartuḥ kāryatve pramāṇamasti /",
    "GSP29udnyku1u:413": "pratyuta “vītarāgajanmādarśanā'(nyā-3.1.25.)diti nyāyādanāditaiva siddhyati /",
    "GSP29udnyku1u:414": "yadyacca kārye rūpaṃ dṛśyate tasya tasya kāraṇātmakatve rāgādayo 'pi",
    "GSP29udnyku1u:415": "prakṛtau svīkartavyāḥ syuḥ /",
    "GSP29udnyku1u:416": "tathā ca saiva buddhiḥ, na prakṛtiḥ; bhāvāṣṭakasampannatvāt /",
    "GSP29udnyku1u:417": "sthūlatāmapahāya sūkṣma(rūpa)tayā te tatra santīti cet caitanyamapi tathā",
    "GSP29udnyku1u:418": "bhaviṣyati /",
    "GSP29udnyku1u:419": "tathāpyasiddho hetuḥ /",
    "GSP29udnyku1u:420": "tathā sati ghaṭādīnāmapi caitanyaprasaṅgaḥ, tādātmyāditi cet-",
    "GSP29udnyku1u:421": "rāgādimattvaprasaṅgo 'pi durvāraḥ /",
    "GSP29udnyku1u:422": "saukṣmyaṃ ca samānamiti /",
    "GSP29udnyku1u:423": "tasmāt yajjātīyāt kāraṇādyajjātīyaṃ kāryaṃ dṛśyate, tathā",
    "GSP29udnyku1u:424": "bhūtāttathābhūtamātramanumātavyam; na tu yāvaddharmakaṃ kāraṇaṃ tāvaddharmakaṃ kāryam, vyabhicārāditi kimanenāprastutena /",
    "GSP29udnyku1u:425": "[ku.1.157] yadi ca buddhirnityā; anirmokṣaprasaṅgaḥ /",
    "GSP29udnyku1u:426": "puṃsaḥ sarvadā sopādhitve svarūpeṇānavasthānāt /",
    "GSP29udnyku1u:427": "atha vilīyate, tato nānādervilaya ityādimattve, tadanutpattidaśāyāṃ ko niyantā? prakṛteḥ sādhāraṇyāt /",
    "GSP29udnyku1u:428": "tathā cāsaṃsāraḥ /",
    "GSP29udnyku1u:429": "pūrvapūrvabuddhivāsanānuvṛtteḥ sādhāraṇye 'pyasādhāraṇīti cet-",
    "GSP29udnyku1u:430": "buddhinivṛttāvapi taddharmavāsanānuvṛttirityapadarśanam /",
    "GSP29udnyku1u:431": "saukṣmyānna doṣa iti cet- muktāvapi punaḥpravṛttiprasaṅgaḥ /",
    "GSP29udnyku1u:432": "niradhakāratvānnaivamiti cet- tarhi sādhikārā (58)prasuptasvabhāvā",
    "GSP29udnyku1u:433": "buddhireva prakṛtirastu, kṛtamantarā prakṛtyahaṅkāramanaḥśabdānāmarthāntarakalpanayā /",
    "GSP29udnyku1u:434": "saiva hi tattadvyāpāra(59)yogāttena tena śabdena vyapadiśyate",
    "GSP29udnyku1u:435": "śārīravāyuvaditi āgamo 'pi saṅgacchate ityato 'pi heturasiddhaḥ /",
    "GSP29udnyku1u:436": "adhikāranivṛttyā buddherapravṛttirapavargaḥ /",
    "GSP29udnyku1u:437": "vāsanāyogaścādhikāraḥ /",
    "GSP29udnyku1u:438": "tataḥ saṃsāraḥ /",
    "GSP29udnyku1u:439": "[ku.1.158] dharmadharmiṇoratyantabhede ca kauṭasthyāvirodhaḥ /",
    "GSP29udnyku1u:440": "bhedaśca viruddhadharmādhyāsalakṣaṇo ghaṭapaṭādivat pratyakṣasiddhaḥ /",
    "GSP29udnyku1u:441": "na ca sāmānādhikaraṇyādabhedo 'pi /",
    "GSP29udnyku1u:442": "taddhi samānaśabdavācyatvam, ekajñānagocaratvam, ekādhikaraṇatvam,",
    "GSP29udnyku1u:443": "ādhārādheyabhāvaḥ, viśeṣyatvam, sambandhamātraṃ vā bhede eva bhede 'pi",
    "GSP29udnyku1u:444": "cacopapadyamānam, nābhedaṃ spṛśatīti sarvamavadātam /",
    "GSP29udnyku1u:445": "[ku.1.159] syādetat /",
    "GSP29udnyku1u:446": "nityavibhubhoktṛsadbhāve sarvametadevaṃ syāt /",
    "GSP29udnyku1u:447": "sa eva kutaḥ? bhūtānāmeva cetanatvāt /",
    "GSP29udnyku1u:448": "kāyākārapariṇatāni (bhū) tāni tathā; anvayavyatirekābhyāṃ tathopalabdheḥ /",
    "GSP29udnyku1u:449": "karmajñānavāsane tu sarvatra pratibhūtaniyate anuvartiṣyete, yato bhogapratisandhānaniyama iti cet- ucyate /",
    "GSP29udnyku1u:450": "nānyadṛṣṭaṃ smaratyanyo naikaṃ bhūtamapakramāt /",
    "GSP29udnyku1u:451": "vāsanāsaṅkramo nāsti na ca gatyantaraṃ sthire //15 //",
    "GSP29udnyku1u:452": "n.a hi bhūtānāṃ samudāyaparyavasitaṃ caitanyam; pratidinaṃ tasyānyatve pūrvapūrvadivasānubhūtasyāsmaraṇaprasaṅgāt",
    "GSP29udnyku1u:453": "nāpi pratyekaparyavasitam; karacaraṇādyavayavāpāye tadanubhūtasya smaraṇāyogāt /",
    "GSP29udnyku1u:454": "nāpi mṛgamadavāsaneva vastrādiṣu, saṃsargādanyavāsanānyatra saṅkrāmati;",
    "GSP29udnyku1u:455": "mātrānubhūtasya garbhasthena bhrūṇena smaraṇaprasaṅgāt /",
    "GSP29udnyku1u:456": "na copādānopādeyabhāvaniyamo gatiḥ; sthirapakṣe paramāṇūnāṃ tadabhāvāt /",
    "GSP29udnyku1u:457": "khaṇḍāvayavinaṃ prati ca vicchinnānāmanupādānatvāt /",
    "GSP29udnyku1u:458": "pūrvasiddhasya cāvayavino vināśāt /",
    "GSP29udnyku1u:459": "[ku.1.160] astu tarhi kṣaṇabhaṅgaḥ /",
    "GSP29udnyku1u:460": "na cātiśayo (60) vyatiricyate; kiṃ tu sādṛśyatiraskṛtatvāt drāgeva na vikalpyate /",
    "GSP29udnyku1u:461": "kāryadarśanādadhyavasīyate antyātiśayavat /",
    "GSP29udnyku1u:462": "tathā ca bhūtānyeva tathā tathotpadyante, yathā yathā pratisandhānaniyamādayo 'pyupapadyante",
    "GSP29udnyku1u:463": "kṣaṇikatvasiddhāvevametat /",
    "GSP29udnyku1u:464": "tadeva tvanyatra vistareṇa pratiṣiddham /",
    "GSP29udnyku1u:465": "api ca-[ku.1.161] na vaijātyaṃ vinā tatsyānna tasminnanumā bhavet /",
    "GSP29udnyku1u:466": "vinā tena na tatsiddhirnādhyakṣaṃ niścayaṃ vinā //16 //",
    "GSP29udnyku1u:467": "n.a hi, “karaṇākaraṇayostajjātīyasya sataḥ sahakārilābhālābhau tantra'mityabhyupagame kṣaṇikatvasiddhiḥ; tathaikavyaktāvapyavirodhāt /",
    "GSP29udnyku1u:468": "tadvā tādṛgveti na kaścidviśeṣa iti nyāyāt /",
    "GSP29udnyku1u:469": "tatastāvanādṛtya vaijātyamaprāmāṇikamevābhyupeya(gantavya)m /",
    "GSP29udnyku1u:470": "[ku.1.162] evaṃ ca, “kāraṇavat kārye 'pi kiñcidvaijātyaṃ syāt yasya",
    "GSP29udnyku1u:471": "kāraṇāpekṣā, na tu dṛṣṭajātīyasya” iti śaṅkayā na tadutpattisiddhiḥ /",
    "GSP29udnyku1u:472": "dṛṣṭajātīyamākasmikaṃ syāditi cenna- tatrāpi kiñcidanyadeva prayojakaṃ",
    "GSP29udnyku1u:473": "bhaviṣyatītyaviredhāt /",
    "GSP29udnyku1u:474": "“na kāryasya viśeṣastatprayuktatayopalabhyate; nāpi kāryasāmānyasyānyaprayojakaṃ dṛśyate” iti cet- tat kiṃ kāraṇasya viśeṣaḥ",
    "GSP29udnyku1u:475": "svagatastatprayojakatayopalabdhaḥ, kāraṇasāmānyasya vānyatprayojyāntaraṃ dṛśyate; yato vivakṣitasiddhiḥ syāt /",
    "GSP29udnyku1u:476": "śaṅkā tūbhayatrāpi sulabheti /",
    "GSP29udnyku1u:477": "kāryajanmājanmabhyāmunnīyata iti cenna- sahakārilābhālābhābhyāmevopapatteḥ",
    "GSP29udnyku1u:478": "unnīyatāṃ vā; kāryeṣu śaṅkiṣyate; niṣedhakābhāvāt /",
    "GSP29udnyku1u:479": "na hi dhūmasya viśeṣaṃ dahanaprayojyaṃ pratiṣeddhuṃ svabhāvānupalabdhiḥ prabhavati /",
    "GSP29udnyku1u:480": "kāryaikaniśceyasya tadanupalabdherevāniścayopapatteḥ /",
    "GSP29udnyku1u:481": "kāryasya cātīndriyasyāpi sambhavāt; ata evānupalabdhyantaramapi niravakāśamiti /",
    "GSP29udnyku1u:482": "[ku.1.163] evaṃ vidhirūpayorvyāvṛttirūpayorvā jātyorvirodhe sati na samāveśaḥ /",
    "GSP29udnyku1u:483": "samāviṣṭayośca parāparabhāvaniyamaḥ;",
    "GSP29udnyku1u:484": "anyūnānatiriktavṛttijātidvayakalpanāyāṃ pramāṇābhāvāt /",
    "GSP29udnyku1u:485": "vyāvartyabhedābhāvena virodhānavakāśe bhedānupapatteḥ /",
    "GSP29udnyku1u:486": "parasparaparihāravatyośca samāveśe gotvāśvatvayorapitathā bhāvaprasaṅgāt /",
    "GSP29udnyku1u:487": "sāmagrīvirodhānnaivamiti cet- (61)kuta etat? parasparaparihāreṇa sarvadā vyavasthiteriti cet- nedamapyadhyakṣam /",
    "GSP29udnyku1u:488": "ekadeśasamāveśena tu sāmagrīsamāveśo 'pyunnīyate (62)yāvat /",
    "GSP29udnyku1u:489": "(63)tatkāryayoḥ parasparaparihṛtisvabhāvatvāditi cettarhi kampaśiṃśapayoḥ",
    "GSP29udnyku1u:490": "parasparaparihāravatyorna samāveśaḥ syāt /",
    "GSP29udnyku1u:491": "dṛśyate tāvadidamiti cet- gotvāśvatvayorapi na dṛkṣyata iti kā pratyāśā?",
    "GSP29udnyku1u:492": "tathā ca gatamanupalabdhiliṅgenāpi, kvacidapi virodhāsiddheḥ /",
    "GSP29udnyku1u:493": "[ku.1.164] tato vipakṣe bādhakābhāvāt svabhāvaheturapyapāstaḥ /",
    "GSP29udnyku1u:494": "nanu- asti tat /",
    "GSP29udnyku1u:495": "tathā hi- vṛkṣajanakapatrakāṇḍādyantarbhūtā śiṃśapāsāmagrī /",
    "GSP29udnyku1u:496": "sā vṛkṣamatipatya bhavantī svakāraṇamevātipatet /",
    "GSP29udnyku1u:497": "evaṃ śākhādimanmātrānubandhī vṛkṣavyavahāraḥ; tadviśeṣānubandhī ca śiṃśapāvyavahāraḥ /",
    "GSP29udnyku1u:498": "sa kathaṃ tamatipatyātmānamāsādayediti- cet- evaṃ tarhi śiṃśapāsāmagryantarbhūtā calanasāmagrī",
    "GSP29udnyku1u:499": "tatastāmatipatya calanādirūpatā bhavantī svakāraṇamevātipatet /",
    "GSP29udnyku1u:500": "tathā śākhādimadviśeṣānubandhī śiṃśapāvyavahāraḥ, tadviśeṣānubandhī ca calanavyavahāraḥ",
    "GSP29udnyku1u:501": "sa kathaṃ tamatipatyātmānamāsādayediti tulyam /",
    "GSP29udnyku1u:502": "[ku.1.165] nodanādyāgantukanibandhanaṃ calanatvam, na tu tadviśeṣamātrādhīnamiti cet- yadi nodanādayaḥ svabhāvabhūtāḥ;",
    "GSP29udnyku1u:503": "tatastadviśeṣā eva /",
    "GSP29udnyku1u:504": "athāsvabhāvabhūtāḥ; tataḥ sahakāriṇa eva /",
    "GSP29udnyku1u:505": "tataḥ (tathā ca) tānāsādya nirviśeṣaiva śiṃśapācalanasvabhā(vatvamā)(vān",
    "GSP29udnyku1u:506": "ā)vamārabhata iti /",
    "GSP29udnyku1u:507": "tathā ca kutaḥ kṣaṇikatvasiddhiḥ? [ku.1.166] svabhāvabhūtā evāgantukasahakāryanupraveśādbhavantīti cet- evaṃ tarhi vṛkṣasāmagryāmāgantukasahakāryanupraveśādeva śiṃśapāpi jāyata iti na kaścidviśeṣaḥ /",
    "GSP29udnyku1u:508": "evametat /",
    "GSP29udnyku1u:509": "kintu śiṃśapājanakāstarusāmagrīmupādāyaiva calanajanakāstu na tāmeva; kiṃ tu mūrtamātram; tathā darśanāditi cenmaivam; kampajanakāḥ śiṃśapājanakaviśeṣā api santastānatipatanti; na tu vṛkṣajanakaviśeṣāḥ",
    "GSP29udnyku1u:510": "śiṃśapājanakāstāniti niyāmakābhāvāt /",
    "GSP29udnyku1u:511": "[ku.1.168] śiṃśapājanakāstadviśeṣā eva /",
    "GSP29udnyku1u:512": "kampakāriṇastu na tathā; kintvāgantavaḥ[ntuka] sahakāriṇa iti cet- evaṃ tarhi tānāsādya sadṛśarūpā api kecit kampakāriṇaḥ, anāsāditasahakāriṇastu na tathā /",
    "GSP29udnyku1u:513": "tathā ca tadvā tādṛgveti na kaścidviśeṣa (64) iti syāt /",
    "GSP29udnyku1u:514": "[ku.1.169] tasmādviruddhayorasamāveśa eva /",
    "GSP29udnyku1u:515": "samāviṣṭayośca parāparabhāva eva /",
    "GSP29udnyku1u:516": "anevaṃbhūtānāṃ dravyaguṇakarmādibhāvenopādhitvamātram /",
    "GSP29udnyku1u:517": "teṣāṃ tu viruddhānāṃ na samāveśo vyaktibhedāt /",
    "GSP29udnyku1u:518": "jātīnāṃ ca bhinnāśrayatvāt /",
    "GSP29udnyku1u:519": "tathā ca kutaḥ kṣaṇikatm? vaijātyābhyupagame ca kuto 'numānavārtā /",
    "GSP29udnyku1u:520": "[ku.1.170] mā bhūdanumānamiti cenna- tena hi vinā (65)na tat siddhyet /",
    "GSP29udnyku1u:521": "na hi kṣaṇikatve pratyakṣamasti; tathā niścayābhāvāt /",
    "GSP29udnyku1u:522": "gṛhītaniścita evārthe tasya prāmāṇyāt /",
    "GSP29udnyku1u:523": "anyathātiprasaṅgāt /",
    "GSP29udnyku1u:524": "[ku.1.171] nanu vartamānaḥ kṣaṇo 'dhyakṣagocaraḥ /",
    "GSP29udnyku1u:525": "na cāsau (66) pūrvāparakṣaṇātmā /",
    "GSP29udnyku1u:526": "tato vartamānatvaniścaya eva bhedaniścaya iti cet- kimatra tadabhi[pi]",
    "GSP29udnyku1u:527": "matamāyuṣmataḥ? yadi dharmyeva nīlādiḥ, na kiñcidanupapannam; tasya sthairyāsthairyasādhāraṇyāt",
    "GSP29udnyku1u:528": "atha dharmaḥ “tadbhedaniścaye 'pi dharmiṇaḥ kimāyātam? tasya tato 'nyatvāt",
    "GSP29udnyku1u:529": "vartamānāvartamānatvamekasya viruddhamiti cet- yadi sadasattvaṃ tat”",
    "GSP29udnyku1u:530": "tanna; anabhyupagamāt /",
    "GSP29udnyku1u:531": "tādrūpyeṇaiva pratyabhijñānāt /",
    "GSP29udnyku1u:532": "sadasatsambandhaścet- kimasaṅgatam? jñānavattadupapatteḥ /",
    "GSP29udnyku1u:533": "krameṇānekasambhandha ekasyānupapanna iti cet- astitāvadato nirūpaṇīyam kṣaṇapratyayastu bhrānto 'pi nāstīti viśeṣaḥ /",
    "GSP29udnyku1u:534": "mā bhūdadhyakṣa(67)manumānaṃ vā kṣaṇikatve; tathāpi sandeho 'stu /",
    "GSP29udnyku1u:535": "etāvatāpi siddhaṃ samīhitaṃ cārvākasyeti cet- ucyate /",
    "GSP29udnyku1u:536": "sthairyadṛṣṭyorna sandeho na prāmāṇye virodhataḥ /",
    "GSP29udnyku1u:537": "ekatāniścayo yena kṣaṇe, tena sthire mataḥ //17 //",
    "GSP29udnyku1u:538": "n.a hi sthire taddarśane vā svarasavāhī sandehaḥ; pratyabhijñānasya durapahnavatvāt /",
    "GSP29udnyku1u:539": "nāpi tatprāmāṇye; sa hi na tāvatsārvatrikaḥ; vyāghātāt /",
    "GSP29udnyku1u:540": "tathā hi- prāmāṇyāsiddhau sandeho 'pi na siddhyet; tatsiddhau vā tadapi",
    "GSP29udnyku1u:541": "siddhyet /",
    "GSP29udnyku1u:542": "(68)niścayasya tadadhīnatvāt koṭidvayasya cādṛṣṭasyānupasthāne kaḥ",
    "GSP29udnyku1u:543": "sandehārthaḥ? taddarśane ca kathaṃ sarvathā tadasiddhiḥ /",
    "GSP29udnyku1u:544": "etenāprāmāṇikastadvyavahāra iti nirastam; sarvathā prāmāṇyāsiddhau tasyāpyasiddheḥ? [ku.1.173] prakṛte prāmāṇyasandehaḥ, lūnapunarjātakeśādau vyabhicāradarśanāditi cet- na ekatvaniścayasya tvayāpīṣṭatvāt /",
    "GSP29udnyku1u:545": "aniṣṭau vā na kiñcitsiddhyet /",
    "GSP29udnyku1u:546": "siddhyatu, yatra viruddhadharmaviraha iti cet- tenaiva sthiratvamapi niścīyate /",
    "GSP29udnyku1u:547": "sa iha sandihyata iti cet- tulyametat /",
    "GSP29udnyku1u:548": "kvacinniścayo 'pi kathañciditi cet- samaḥ samādhiḥ /",
    "GSP29udnyku1u:549": "[ku.1.174] nanvetat kāraṇatvaṃ yadi svabhāvo bhāvasya, nīlādivat, tadā sarvasādhāraṇaṃ syāt",
    "GSP29udnyku1u:550": "na hi nīlaṃ (69) kañcitpratyanīlam /",
    "GSP29udnyku1u:551": "athaupādhikam; tadopādherapi svābhāvikatve tathātvaprasaṅgaḥ /",
    "GSP29udnyku1u:552": "aupādhikatve tvanavasthā /",
    "GSP29udnyku1u:553": "athāsādhāraṇatvamapyasya svabhāva eva; tata utpatterārabhya kuryāt;",
    "GSP29udnyku1u:554": "sthirasyaikasvabhāvatvāditi cet- ucyate-[ku.1.175] hetuśaktimanādṛtya nīlādyapi na vastusat",
    "GSP29udnyku1u:555": "tadyuktaṃ tatra tat śaktamiti sādhāraṇaṃ na kim //18 //",
    "GSP29udnyku1u:556": "sarvasādhāraṇanīlādivaidharmyeṇ.a kālpanikatvaṃ kāryakāraṇabhāvasya vyutpādayatā nīlādi pāramārthikamevābhyupagantavyam, anyathā tadvaidharmyaiṇa hetuphalabhāvasyāpāramārthikatvānupapatteḥ na ca kāryakāraṇabhāvasyāpāramārthikatve nīlādi pāramārthikaṃ bhavitumarhati, nityatvaprasaṅgāt",
    "GSP29udnyku1u:557": "tasmādasya pāramārthikatve 'paramapi tathā, navobhayamapīti /",
    "GSP29udnyku1u:558": "[ku.1.176] ṭhakathamekamanekaṃ parasparaviruddhaṃ kāryaṃ kuryāt /",
    "GSP29udnyku1u:559": "tatsvabhāvatvāditi yadi, tadotpatterārabhya kuryādaviśeṣāt” ityapi na yuktam; tattatsahakārisācivye tattatkāryaṃ karotīti svabhāvavyavasthāpanāt",
    "GSP29udnyku1u:560": "(svabhāvavyavahārasthāpanāt) /",
    "GSP29udnyku1u:561": "idaṃ ca sādhāraṇameva, sarvairapi tathopalambhāt /",
    "GSP29udnyku1u:562": "na hi nīlāderapyanyat sādhāraṇyamiti /",
    "GSP29udnyku1u:563": "[ku.1.177] syādetat /",
    "GSP29udnyku1u:564": "astu sthiram; tathāpi nityavibhorna kāraṇatvamupapadyate /",
    "GSP29udnyku1u:565": "tathā hi- anvayavyatirekābhyāṃ kāraṇatvamavadhāryate, nānvayamātreṇa;",
    "GSP29udnyku1u:566": "atiprasaṅgāt /",
    "GSP29udnyku1u:567": "na ca nityavibhūnāṃ vyatirekasambhavaḥ /",
    "GSP29udnyku1u:568": "na ca sopādhirasāvastyeveti sāmpratam; tathābhūtasyopādhisambandhe",
    "GSP29udnyku1u:569": "'pyanadhikārāt /",
    "GSP29udnyku1u:570": "janito hi tena sa tasya syāt, nityo vā /",
    "GSP29udnyku1u:571": "na prathamaḥ, pūrvavat /",
    "GSP29udnyku1u:572": "nāpi dvitīyaḥ, pūrvavadeva /",
    "GSP29udnyku1u:573": "tathāpi copādhireva vyatirekaḥ; na tasya; aviśeṣāt /",
    "GSP29udnyku1u:574": "tadvata iti cet- (na tasya /",
    "GSP29udnyku1u:575": "aviśeṣāttadvata iti cet-) na; sa copādhiścetyato 'nyasya",
    "GSP29udnyku1u:576": "tadvatpadārthasyābhāvāt /",
    "GSP29udnyku1u:577": "bhāve vā sa eva kāraṇaṃ syāt /",
    "GSP29udnyku1u:578": "atrocyate-[ku.1.178] pūrvabhāvo hi hetutvaṃ mīyate yena kenacit /",
    "GSP29udnyku1u:579": "vyāpakasyāpi nityasya dharmidhīranyathā na hi //19 //",
    "GSP29udnyku1u:580": "bhavedeva.m, yadyanvayavyatirekāveva kāraṇatvam; kiṃ tu kāryānniyataḥ",
    "GSP29udnyku1u:581": "pūrvabhāvaḥ /",
    "GSP29udnyku1u:582": "sa ca kvacidanvayavyatirekābhyāmavasīyate, kvaciddharmigrāhakātpramāṇāt /",
    "GSP29udnyku1u:583": "anyathā kāryāt kāraṇānumānaṃ kvāpi na syāt; tena tasyānuvidhānānupalambhāt upalambhe vā kāryaliṅgānavakāśāt /",
    "GSP29udnyku1u:584": "pratyakṣata eva tatsiddheḥ /",
    "GSP29udnyku1u:585": "tajjātīyānuvidhānadarśanātsiddhiranyatrāpi na vāryate /",
    "GSP29udnyku1u:586": "[ku.1.179] tathāpi koṣṭhagatyānuvihitānvayavyatirekameva kāryāt kāraṇaṃ",
    "GSP29udnyku1u:587": "siddhyet; anyatra tathā darśanāditi cenna- bādhena saṅkocāt; vipakṣe bādhakābhāvena cāvyāpteḥ",
    "GSP29udnyku1u:588": "darśanamātreṇa cotkarṣasamatvāt /",
    "GSP29udnyku1u:589": "asya ceśvare vistaro vakṣyate /",
    "GSP29udnyku1u:590": "sarvavyāpakānāṃ sarvān pratyanvayamātraviśeṣe kāraṇatvaprasaṅgo bādhakamiti cenna- anvayavyatirekavajjātīyatayā vipakṣe bādhakena ca viśeṣe 'natiprasaṅgāt /",
    "GSP29udnyku1u:591": "tathā hi- kāryaṃ samavāyikāraṇavad dṛṣṭamityadṛṣṭāśrayamapi",
    "GSP29udnyku1u:592": "tajjātīyakāraṇakam- āśrayābhāve kiṃ pratyāsannam asamavāyikāraṇaṃ syāt /",
    "GSP29udnyku1u:593": "tadabhāve nimittamapi kimupakuryāt /",
    "GSP29udnyku1u:594": "tathā cānutpattiḥ satatotpattirvā sarvatrotpattirvā syāt evamapi nimittasya sāmarthyādeva niyatadeśotpāde sa eva deśo 'vaśyāpekṣaṇīyaḥ syāt",
    "GSP29udnyku1u:595": "tathā ca sāmānyato deśasiddhau itarapṛthivyādibādhe tadatiriktasiddhiṃ ko vārayet /",
    "GSP29udnyku1u:596": "evamasamavāyinimitte cohanīye /",
    "GSP29udnyku1u:597": "[ku.1.180] ityeṣā sahakāriśaktirasamā māyā durunnītitaḥ mūlatvātprakṛtiḥ prabodhabhayato 'vidyeti yasyoditā /",
    "GSP29udnyku1u:598": "devo 'sau virataprapañcaracanākallolakolāhalaḥ sākṣātsākṣitayā manasyabhiratiṃ badhnātu śānto mama //20 //",
    "GSP29udnyku1u:599": "iti śrīnyāyakusumāñjalau prathamaḥ stabakaḥ //"
}