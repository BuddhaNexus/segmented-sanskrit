{
    "GE09ram_02au:0": " PADA MARKERS For a four-pada verse:",
    "GE09ram_02au:1": " For a six-pada verse:",
    "GE09ram_02au:2": " kasyacit tv atha kālasya $ rājā daśarathaḥ sutam &",
    "GE09ram_02au:3": " bharataṃ kekayīputram % abravīd raghunandanaḥ // Ram_2,1.1 //",
    "GE09ram_02au:4": " ayaṃ kekayarājasya $ putro vasati putraka &",
    "GE09ram_02au:5": " tvāṃ netum āgato vīra % yudhājin mātulas tava // Ram_2,1.2 //",
    "GE09ram_02au:6": " śrutvā daśarathasyaitad $ bharataḥ kekayīsutaḥ &",
    "GE09ram_02au:7": " gamanāyābhicakrāma % śatrughnasahitas tadā // Ram_2,1.3 //",
    "GE09ram_02au:8": " āpṛcchya pitaraṃ śūro $ rāmaṃ cākliṣṭakāriṇam &",
    "GE09ram_02au:9": " mātṝṃś cāpi naraśreṣṭhaḥ % śatrughnasahito yayau // Ram_2,1.4 //",
    "GE09ram_02au:10": " yudhājit prāpya bharataṃ $ saśatrughnaṃ praharṣitaḥ &",
    "GE09ram_02au:11": " svapuraṃ prāviśad vīraḥ % pitā tasya tutoṣa ha // Ram_2,1.5 //",
    "GE09ram_02au:12": " sa tatra nyavasad bhrātrā $ saha satkārasatkṛtaḥ &",
    "GE09ram_02au:13": " mātulenāśvapatinā % putrasnehena lālitaḥ // Ram_2,1.6 //",
    "GE09ram_02au:14": " tatrāpi nivasantau tau $ tarpyamāṇau ca kāmataḥ &",
    "GE09ram_02au:15": " bhrātarau smaratāṃ vīrau % vṛddhaṃ daśarathaṃ nṛpam // Ram_2,1.7 //",
    "GE09ram_02au:16": " rājāpi tau mahātejāḥ $ sasmāra proṣitau sutau &",
    "GE09ram_02au:17": " ubhau bharataśatrughnau % mahendravaruṇopamau // Ram_2,1.8 //",
    "GE09ram_02au:18": " sarva eva tu tasyeṣṭāś $ catvāraḥ puruṣarṣabhāḥ &",
    "GE09ram_02au:19": " svaśarīrād vinirvṛttāś % catvāra iva bāhavaḥ // Ram_2,1.9 //",
    "GE09ram_02au:20": " teṣām api mahātejā $ rāmo ratikaraḥ pituḥ &",
    "GE09ram_02au:21": " svayambhūr iva bhūtānāṃ % babhūva guṇavattaraḥ // Ram_2,1.10 //",
    "GE09ram_02au:22": " gate ca bharate rāmo $ lakṣmaṇaś ca mahābalaḥ &",
    "GE09ram_02au:23": " pitaraṃ devasaṃkāśaṃ % pūjayāmāsatus tadā // Ram_2,1.11 //",
    "GE09ram_02au:24": " pitur ājñāṃ puraskṛtya $ paurakāryāṇi sarvaśaḥ &",
    "GE09ram_02au:25": " cakāra rāmo dharmātmā % priyāṇi ca hitāni ca // Ram_2,1.12 //",
    "GE09ram_02au:26": " mātṛbhyo mātṛkāryāṇi $ kṛtvā paramayantritaḥ &",
    "GE09ram_02au:27": " gurūṇāṃ gurukāryāṇi % kāle kāle 'nvavaikṣata // Ram_2,1.13 //",
    "GE09ram_02au:28": " evaṃ daśarathaḥ prīto $ brāhmaṇā naigamās tathā &",
    "GE09ram_02au:29": " rāmasya śīlavṛttena % sarve viṣayavāsinaḥ // Ram_2,1.14 //",
    "GE09ram_02au:30": " sa hi nityaṃ praśāntātmā $ mṛdupūrvaṃ ca bhāṣate &",
    "GE09ram_02au:31": " ucyamāno 'pi paruṣaṃ % nottaraṃ pratipadyate // Ram_2,1.15 //",
    "GE09ram_02au:32": " kathaṃcid upakāreṇa $ kṛtenaikena tuṣyati &",
    "GE09ram_02au:33": " na smaraty apakārāṇāṃ % śatam apy ātmavattayā // Ram_2,1.16 //",
    "GE09ram_02au:34": " śīlavṛddhair jñānavṛddhair $ vayovṛddhaiś ca sajjanaiḥ &",
    "GE09ram_02au:35": " kathayann āsta vai nityam % astrayogyāntareṣv api // Ram_2,1.17 //",
    "GE09ram_02au:36": " kalyāṇābhijanaḥ sādhur $ adīnaḥ satyavāg ṛjuḥ &",
    "GE09ram_02au:37": " vṛddhair abhivinītaś ca % dvijair dharmārthadarśibhiḥ // Ram_2,1.18 //",
    "GE09ram_02au:38": " dharmārthakāmatattvajñaḥ $ smṛtimān pratibhāvanān &",
    "GE09ram_02au:39": " laukike samayācare % kṛtakalpo viśāradaḥ // Ram_2,1.19 //",
    "GE09ram_02au:40": " śāstrajñaś ca kṛtajñaś ca $ puruṣāntarakovidaḥ &",
    "GE09ram_02au:41": " yaḥ pragrahānugrahayor % yathānyāyaṃ vicakṣaṇaḥ // Ram_2,1.20 //",
    "GE09ram_02au:42": " āyakarmaṇy upāyajñaḥ $ saṃdṛṣṭavyayakarmavit &",
    "GE09ram_02au:43": " śraiṣṭhyaṃ śāstrasamūheṣu % prāpto vyāmiśrakeṣv api // Ram_2,1.21 //",
    "GE09ram_02au:44": " arthadharmau ca saṃgṛhya $ sukhatantro na cālasaḥ &",
    "GE09ram_02au:45": " vaihārikāṇāṃ śilpānāṃ % vijñātārthavibhāgavit // Ram_2,1.22 //",
    "GE09ram_02au:46": " ārohe vinaye caiva $ yukto vāraṇavājinām &",
    "GE09ram_02au:47": " dhanurvedavidāṃ śreṣṭho % loke 'tirathasaṃmataḥ // Ram_2,1.23 //",
    "GE09ram_02au:48": " abhiyātā prahartā ca $ senānayaviśāradaḥ &",
    "GE09ram_02au:49": " apradhṛṣyaś ca saṃgrāme % kruddhair api surāsuraiḥ // Ram_2,1.24 //",
    "GE09ram_02au:50": " anasūyo jitakrodho $ na dṛpto na ca matsarī &",
    "GE09ram_02au:51": " na cāvamantā bhūtānāṃ % na ca kālavaśānugaḥ // Ram_2,1.25 //",
    "GE09ram_02au:52": " evaṃ śreṣṭhair guṇair yuktaḥ $ prajānāṃ pārthivātmajaḥ &",
    "GE09ram_02au:53": " saṃmatas triṣu lokeṣu % vasudhāyāḥ kṣamāguṇaiḥ \\",
    "GE09ram_02au:54": " buddhyā bṛhaspates tulyo vīryeṇāpi śacīpateḥ // Ram_2,1.26 //",
    "GE09ram_02au:55": " tathā sarvaprajākāntaiḥ $ prītisaṃjananaiḥ pituḥ &",
    "GE09ram_02au:56": " guṇair viruruce rāmo % dīptaḥ sūrya ivāṃśubhiḥ // Ram_2,1.27 //",
    "GE09ram_02au:57": " tam evaṃvṛttasampannam $ apradhṛṣyaparākramam &",
    "GE09ram_02au:58": " lokapālopamaṃ nātham % akāmayata medinī // Ram_2,1.28 //",
    "GE09ram_02au:59": " etais tu bahubhir yuktaṃ $ guṇair anupamaiḥ sutam &",
    "GE09ram_02au:60": " dṛṣṭvā daśaratho rājā % cakre cintāṃ paraṃtapaḥ // Ram_2,1.29 //",
    "GE09ram_02au:61": " eṣā hy asya parā prītir $ hṛdi samparivartate &",
    "GE09ram_02au:62": " kadā nāma sutaṃ drakṣyāmy % abhiṣiktam ahaṃ priyam // Ram_2,1.30 //",
    "GE09ram_02au:63": " vṛddhikāmo hi lokasya $ sarvabhūtānukampanaḥ &",
    "GE09ram_02au:64": " mattaḥ priyataro loke % parjanya iva vṛṣṭimān // Ram_2,1.31 //",
    "GE09ram_02au:65": " yamaśakrasamo vīrye $ bṛhaspatisamo matau &",
    "GE09ram_02au:66": " mahīdharasamo dhṛtyāṃ % mattaś ca guṇavattaraḥ // Ram_2,1.32 //",
    "GE09ram_02au:67": " mahīm aham imāṃ kṛtsnām $ adhitiṣṭhantam ātmajam &",
    "GE09ram_02au:68": " anena vayasā dṛṣṭvā % yathā svargam avāpnuyām // Ram_2,1.33 //",
    "GE09ram_02au:69": " taṃ samīkṣya mahārājo $ yuktaṃ samuditair guṇaiḥ &",
    "GE09ram_02au:70": " niścitya sacivaiḥ sārdhaṃ % yuvarājam amanyata // Ram_2,1.34 //",
    "GE09ram_02au:71": " nānānagaravāstavyān $ pṛthagjānapadān api &",
    "GE09ram_02au:72": " samānināya medinyāḥ % pradhānān pṛthivīpatiḥ // Ram_2,1.35 //",
    "GE09ram_02au:73": " atha rājavitīrṇeṣu $ vividheṣv āsaneṣu ca &",
    "GE09ram_02au:74": " rājānam evābhimukhā % niṣedur niyatā nṛpāḥ // Ram_2,1.36 //",
    "GE09ram_02au:75": " sa labdhamānair vinayānvitair nṛpaiḥ $ purālayair jānapadaiś ca mānavaiḥ &",
    "GE09ram_02au:76": " upopaviṣṭair nṛpatir vṛto babhau % sahasracakṣur bhagavān ivāmaraiḥ //",
    "GE09ram_02au:77": " tataḥ pariṣadaṃ sarvām $ āmantrya vasudhādhipaḥ &",
    "GE09ram_02au:78": " hitam uddharṣaṇaṃ cedam % uvācāpratimaṃ vacaḥ // Ram_2,2.1 //",
    "GE09ram_02au:79": " dundubhisvanakalpena $ gambhīreṇānunādinā &",
    "GE09ram_02au:80": " svareṇa mahatā rājā % jīmūta iva nādayan // Ram_2,2.2 //",
    "GE09ram_02au:81": " so 'ham ikṣvākubhiḥ pūrvair $ narendraiḥ paripālitam &",
    "GE09ram_02au:82": " śreyasā yoktukāmo 'smi % sukhārham akhilaṃ jagat // Ram_2,2.3 //",
    "GE09ram_02au:83": " mayāpy ācaritaṃ pūrvaiḥ $ panthānam anugacchatā &",
    "GE09ram_02au:84": " prajā nityam atandreṇa % yathāśakty abhirakṣatā // Ram_2,2.4 //",
    "GE09ram_02au:85": " idaṃ śarīraṃ kṛtsnasya $ lokasya caratā hitam &",
    "GE09ram_02au:86": " pāṇḍur asyātapatrasya % chāyāyāṃ jaritaṃ mayā // Ram_2,2.5 //",
    "GE09ram_02au:87": " prāpya varṣasahasrāṇi $ bahūny āyūṃṣi jīvitaḥ &",
    "GE09ram_02au:88": " jīrṇasyāsya śarīrasya % viśrāntim abhirocaye // Ram_2,2.6 //",
    "GE09ram_02au:89": " rājaprabhāvajuṣṭāṃ hi $ durvahām ajitendriyaiḥ &",
    "GE09ram_02au:90": " pariśrānto 'smi lokasya % gurvīṃ dharmadhuraṃ vahan // Ram_2,2.7 //",
    "GE09ram_02au:91": " so 'haṃ viśramam icchāmi $ putraṃ kṛtvā prajāhite &",
    "GE09ram_02au:92": " saṃnikṛṣṭān imān sarvān % anumānya dvijarṣabhān // Ram_2,2.8 //",
    "GE09ram_02au:93": " anujāto hi me sarvair $ guṇair jyeṣṭho mamātmajaḥ &",
    "GE09ram_02au:94": " puraṃdarasamo vīrye % rāmaḥ parapuraṃjayaḥ // Ram_2,2.9 //",
    "GE09ram_02au:95": " taṃ candram iva puṣyeṇa $ yuktaṃ dharmabhṛtāṃ varam &",
    "GE09ram_02au:96": " yauvarājyena yoktāsmi % prītaḥ puruṣapuṃgavam // Ram_2,2.10 //",
    "GE09ram_02au:97": " anurūpaḥ sa vo nātho $ lakṣmīvāṃl lakṣmaṇāgrajaḥ &",
    "GE09ram_02au:98": " trailokyam api nāthena % yena syān nāthavattaram // Ram_2,2.11 //",
    "GE09ram_02au:99": " anena śreyasā sadyaḥ $ saṃyojyāham imāṃ mahīm &",
    "GE09ram_02au:100": " gatakleśo bhaviṣyāmi % sute tasmin niveśya vai // Ram_2,2.12 //",
    "GE09ram_02au:101": " iti bruvantaṃ muditāḥ $ pratyanandan nṛpā nṛpam &",
    "GE09ram_02au:102": " vṛṣṭimantaṃ mahāmeghaṃ % nardantam iva barhiṇaḥ // Ram_2,2.13 //",
    "GE09ram_02au:103": " tasya dharmārthaviduṣo $ bhāvam ājñāya sarvaśaḥ &",
    "GE09ram_02au:104": " ūcuś ca manasā jñātvā % vṛddhaṃ daśarathaṃ nṛpam // Ram_2,2.14 //",
    "GE09ram_02au:105": " anekavarṣasāhasro $ vṛddhas tvam asi pārthiva &",
    "GE09ram_02au:106": " sa rāmaṃ yuvarājānam % abhiṣiñcasva pārthivam // Ram_2,2.15 //",
    "GE09ram_02au:107": " iti tadvacanaṃ śrutvā $ rājā teṣāṃ manaḥpriyam &",
    "GE09ram_02au:108": " ajānann iva jijñāsur % idaṃ vacanam abravīt // Ram_2,2.16 //",
    "GE09ram_02au:109": " kathaṃ nu mayi dharmeṇa $ pṛthivīm anuśāsati &",
    "GE09ram_02au:110": " bhavanto draṣṭum icchanti % yuvarājaṃ mamātmajam // Ram_2,2.17 //",
    "GE09ram_02au:111": " te tam ūcur mahātmānaṃ $ paurajānapadaiḥ saha &",
    "GE09ram_02au:112": " bahavo nṛpa kalyāṇā % guṇāḥ putrasya santi te // Ram_2,2.18 //",
    "GE09ram_02au:113": " divyair guṇaiḥ śakrasamo $ rāmaḥ satyaparākramaḥ &",
    "GE09ram_02au:114": " ikṣvākubhyo hi sarvebhyo % 'py atirakto viśāmpate // Ram_2,2.19 //",
    "GE09ram_02au:115": " rāmaḥ satpuruṣo loke $ satyadharmaparāyaṇaḥ &",
    "GE09ram_02au:116": " dharmajñaḥ satyasaṃdhaś ca % śīlavān anasūyakaḥ // Ram_2,2.20 //",
    "GE09ram_02au:117": " kṣāntaḥ sāntvayitā ślakṣṇaḥ $ kṛtajño vijitendriyaḥ &",
    "GE09ram_02au:118": " mṛduś ca sthiracittaś ca % sadā bhavyo 'nasūyakaḥ // Ram_2,2.21 //",
    "GE09ram_02au:119": " priyavādī ca bhūtānāṃ $ satyavādī ca rāghavaḥ &",
    "GE09ram_02au:120": " bahuśrutānāṃ vṛddhānāṃ % brāhmaṇānām upāsitā // Ram_2,2.22 //",
    "GE09ram_02au:121": " tenāsyehātulā kīrtir $ yaśas tejaś ca vardhate &",
    "GE09ram_02au:122": " devāsuramanuṣyāṇāṃ % sarvāstreṣu viśāradaḥ // Ram_2,2.23 //",
    "GE09ram_02au:123": " yadā vrajati saṃgrāmaṃ $ grāmārthe nagarasya vā &",
    "GE09ram_02au:124": " gatvā saumitrisahito % nāvijitya nivartate // Ram_2,2.24 //",
    "GE09ram_02au:125": " saṃgrāmāt punar āgamya $ kuñjareṇa rathena vā &",
    "GE09ram_02au:126": " paurān svajanavan nityaṃ % kuśalaṃ paripṛcchati // Ram_2,2.25 //",
    "GE09ram_02au:127": " putreṣv agniṣu dāreṣu $ preṣyaśiṣyagaṇeṣu ca &",
    "GE09ram_02au:128": " nikhilenānupūrvyā ca % pitā putrān ivaurasān // Ram_2,2.26 //",
    "GE09ram_02au:129": " śuśrūṣante ca vaḥ śiṣyāḥ $ kaccit karmasu daṃśitāḥ &",
    "GE09ram_02au:130": " iti naḥ puruṣavyāghraḥ % sadā rāmo 'bhibhāṣate // Ram_2,2.27 //",
    "GE09ram_02au:131": " vyasaneṣu manuṣyāṇāṃ $ bhṛśaṃ bhavati duḥkhitaḥ &",
    "GE09ram_02au:132": " utsaveṣu ca sarveṣu % piteva parituṣyati // Ram_2,2.28 //",
    "GE09ram_02au:133": " satyavādī maheṣvāso $ vṛddhasevī jitendriyaḥ &",
    "GE09ram_02au:134": " vatsaḥ śreyasi jātas te % diṣṭyāsau tava rāghavaḥ \\",
    "GE09ram_02au:135": " diṣṭyā putraguṇair yukto mārīca iva kaśyapaḥ // Ram_2,2.29 //",
    "GE09ram_02au:136": " balam ārogyam āyuś ca $ rāmasya viditātmanaḥ &",
    "GE09ram_02au:137": " āśaṃsate janaḥ sarvo % rāṣṭre puravare tathā // Ram_2,2.30 //",
    "GE09ram_02au:138": " abhyantaraś ca bāhyaś ca $ paurajānapado janaḥ &",
    "GE09ram_02au:139": " striyo vṛddhās taruṇyaś ca % sāyamprātaḥ samāhitāḥ // Ram_2,2.31 //",
    "GE09ram_02au:140": " sarvān devān namasyanti $ rāmasyārthe yaśasvinaḥ &",
    "GE09ram_02au:141": " teṣām āyācitaṃ deva % tvatprasādāt samṛdhyatām // Ram_2,2.32 //",
    "GE09ram_02au:142": " rāmam indīvaraśyāmaṃ $ sarvaśatrunibarhaṇam &",
    "GE09ram_02au:143": " paśyāmo yauvarājyasthaṃ % tava rājottamātmajam // Ram_2,2.33 //",
    "GE09ram_02au:144": " taṃ devadevopamam ātmajaṃ te $ sarvasya lokasya hite niviṣṭam &",
    "GE09ram_02au:145": " hitāya naḥ kṣipram udārajuṣṭaṃ % mudābhiṣektuṃ varada tvam arhasi //",
    "GE09ram_02au:146": " teṣām añjalipadmāni $ pragṛhītāni sarvaśaḥ &",
    "GE09ram_02au:147": " pratigṛhyābravīd rājā % tebhyaḥ priyahitaṃ vacaḥ // Ram_2,3.1 //",
    "GE09ram_02au:148": " aho 'smi paramaprītaḥ $ prabhāvaś cātulo mama &",
    "GE09ram_02au:149": " yan me jyeṣṭhaṃ priyaṃ putraṃ % yauvarājyastham icchatha // Ram_2,3.2 //",
    "GE09ram_02au:150": " iti pratyarcya tān rājā $ brāhmaṇān idam abravīt &",
    "GE09ram_02au:151": " vasiṣṭhaṃ vāmadevaṃ ca % teṣām evopaśṛṇvatām // Ram_2,3.3 //",
    "GE09ram_02au:152": " caitraḥ śrīmān ayaṃ māsaḥ $ puṇyaḥ puṣpitakānanaḥ &",
    "GE09ram_02au:153": " yauvarājyāya rāmasya % sarvam evopakalpyatām // Ram_2,3.4 //",
    "GE09ram_02au:154": " kṛtam ity eva cābrūtām $ abhigamya jagatpatim &",
    "GE09ram_02au:155": " yathoktavacanaṃ prītau % harṣayuktau dvijarṣabhau // Ram_2,3.5 //",
    "GE09ram_02au:156": " tataḥ sumantraṃ dyutimān $ rājā vacanam abravīt &",
    "GE09ram_02au:157": " rāmaḥ kṛtātmā bhavatā % śīghram ānīyatām iti // Ram_2,3.6 //",
    "GE09ram_02au:158": " sa tatheti pratijñāya $ sumantro rājaśāsanāt &",
    "GE09ram_02au:159": " rāmaṃ tatrānayāṃcakre % rathena rathināṃ varam // Ram_2,3.7 //",
    "GE09ram_02au:160": " atha tatra samāsīnās $ tadā daśarathaṃ nṛpam &",
    "GE09ram_02au:161": " prācyodīcyāḥ pratīcyāś ca % dākṣiṇātyāś ca bhūmipāḥ // Ram_2,3.8 //",
    "GE09ram_02au:162": " mlecchāś cāryāś ca ye cānye $ vanaśailāntavāsinaḥ &",
    "GE09ram_02au:163": " upāsāṃcakrire sarve % taṃ devā iva vāsavam // Ram_2,3.9 //",
    "GE09ram_02au:164": " teṣāṃ madhye sa rājarṣir $ marutām iva vāsavaḥ &",
    "GE09ram_02au:165": " prāsādastho rathagataṃ % dadarśāyāntam ātmajam // Ram_2,3.10 //",
    "GE09ram_02au:166": " gandharvarājapratimaṃ $ loke vikhyātapauruṣam &",
    "GE09ram_02au:167": " dīrghabāhuṃ mahāsattvaṃ % mattamātaṃgagāminam // Ram_2,3.11 //",
    "GE09ram_02au:168": " candrakāntānanaṃ rāmam $ atīva priyadarśanam &",
    "GE09ram_02au:169": " rūpaudāryaguṇaiḥ puṃsāṃ % dṛṣṭicittāpahāriṇam // Ram_2,3.12 //",
    "GE09ram_02au:170": " gharmābhitaptāḥ parjanyaṃ $ hlādayantam iva prajāḥ &",
    "GE09ram_02au:171": " na tatarpa samāyāntaṃ % paśyamāno narādhipaḥ // Ram_2,3.13 //",
    "GE09ram_02au:172": " avatārya sumantras taṃ $ rāghavaṃ syandanottamāt &",
    "GE09ram_02au:173": " pituḥ samīpaṃ gacchantaṃ % prāñjaliḥ pṛṣṭhato 'nvagāt // Ram_2,3.14 //",
    "GE09ram_02au:174": " sa taṃ kailāsaśṛṅgābhaṃ $ prāsādaṃ narapuṃgavaḥ &",
    "GE09ram_02au:175": " āruroha nṛpaṃ draṣṭuṃ % saha sūtena rāghavaḥ // Ram_2,3.15 //",
    "GE09ram_02au:176": " sa prāñjalir abhipretya $ praṇataḥ pitur antike &",
    "GE09ram_02au:177": " nāma svaṃ śrāvayan rāmo % vavande caraṇau pituḥ // Ram_2,3.16 //",
    "GE09ram_02au:178": " taṃ dṛṣṭvā praṇataṃ pārśve $ kṛtāñjalipuṭaṃ nṛpaḥ &",
    "GE09ram_02au:179": " gṛhyāñjalau samākṛṣya % sasvaje priyam ātmajam // Ram_2,3.17 //",
    "GE09ram_02au:180": " tasmai cābhyudyataṃ śrīmān $ maṇikāñcanabhūṣitam &",
    "GE09ram_02au:181": " dideśa rājā ruciraṃ % rāmāya paramāsanam // Ram_2,3.18 //",
    "GE09ram_02au:182": " tad āsanavaraṃ prāpya $ vyadīpayata rāghavaḥ &",
    "GE09ram_02au:183": " svayeva prabhayā merum % udaye vimalo raviḥ // Ram_2,3.19 //",
    "GE09ram_02au:184": " tena vibhrājitā tatra $ sā sabhābhivyarocata &",
    "GE09ram_02au:185": " vimalagrahanakṣatrā % śāradī dyaur ivendunā // Ram_2,3.20 //",
    "GE09ram_02au:186": " taṃ paśyamāno nṛpatis $ tutoṣa priyam ātmajam &",
    "GE09ram_02au:187": " alaṃkṛtam ivātmānam % ādarśatalasaṃsthitam // Ram_2,3.21 //",
    "GE09ram_02au:188": " sa taṃ sasmitam ābhāṣya $ putraṃ putravatāṃ varaḥ &",
    "GE09ram_02au:189": " uvācedaṃ vaco rājā % devendram iva kaśyapaḥ // Ram_2,3.22 //",
    "GE09ram_02au:190": " jyeṣṭhāyām asi me patnyāṃ $ sadṛśyāṃ sadṛśaḥ sutaḥ &",
    "GE09ram_02au:191": " utpannas tvaṃ guṇaśreṣṭho % mama rāmātmajaḥ priyaḥ // Ram_2,3.23 //",
    "GE09ram_02au:192": " tvayā yataḥ prajāś cemāḥ $ svaguṇair anurañjitāḥ &",
    "GE09ram_02au:193": " tasmāt tvaṃ puṣyayogena % yauvarājyam avāpnuhi // Ram_2,3.24 //",
    "GE09ram_02au:194": " kāmatas tvaṃ prakṛtyaiva $ vinīto guṇavān asi &",
    "GE09ram_02au:195": " guṇavaty api tu snehāt % putra vakṣyāmi te hitam // Ram_2,3.25 //",
    "GE09ram_02au:196": " bhūyo vinayam āsthāya $ bhava nityaṃ jitendriyaḥ &",
    "GE09ram_02au:197": " kāmakrodhasamutthāni % tyajethā vyasanāni ca // Ram_2,3.26 //",
    "GE09ram_02au:198": " parokṣayā vartamāno $ vṛttyā pratyakṣayā tathā &",
    "GE09ram_02au:199": " amātyaprabhṛtīḥ sarvāḥ % prakṛtīś cānurañjaya // Ram_2,3.27 //",
    "GE09ram_02au:200": " tuṣṭānuraktaprakṛtir $ yaḥ pālayati medinīm &",
    "GE09ram_02au:201": " tasya nandanti mitrāṇi % labdhvāmṛtam ivāmarāḥ \\",
    "GE09ram_02au:202": " tasmāt putra tvam ātmānaṃ niyamyaiva samācara // Ram_2,3.28 //",
    "GE09ram_02au:203": " tac chrutvā suhṛdas tasya $ rāmasya priyakāriṇaḥ &",
    "GE09ram_02au:204": " tvaritāḥ śīghram abhyetya % kausalyāyai nyavedayan // Ram_2,3.29 //",
    "GE09ram_02au:205": " sā hiraṇyaṃ ca gāś caiva $ ratnāni vividhāni ca &",
    "GE09ram_02au:206": " vyādideśa priyākhyebhyaḥ % kausalyā pramadottamā // Ram_2,3.30 //",
    "GE09ram_02au:207": " athābhivādya rājānaṃ $ ratham āruhya rāghavaḥ &",
    "GE09ram_02au:208": " yayau svaṃ dyutimad veśma % janaughaiḥ pratipūjitaḥ // Ram_2,3.31 //",
    "GE09ram_02au:209": " te cāpi paurā nṛpater vacas tac $ chrutvā tadā lābham iveṣṭam āpya &",
    "GE09ram_02au:210": " narendram āmantrya gṛhāṇi gatvā % devān samānarcur atīva hṛṣṭāḥ //",
    "GE09ram_02au:211": " gateṣv atha nṛpo bhūyaḥ $ paureṣu saha mantribhiḥ &",
    "GE09ram_02au:212": " mantrayitvā tataś cakre % niścayajñaḥ sa niścayam // Ram_2,4.1 //",
    "GE09ram_02au:213": " śva eva puṣyo bhavitā $ śvo 'bhiṣecyas tu me sutaḥ &",
    "GE09ram_02au:214": " rāmo rājīvatāmrākṣo % yauvarājya iti prabhuḥ // Ram_2,4.2 //",
    "GE09ram_02au:215": " athāntargṛham āviśya $ rājā daśarathas tadā &",
    "GE09ram_02au:216": " sūtam ājñāpayāmāsa % rāmaṃ punar ihānaya // Ram_2,4.3 //",
    "GE09ram_02au:217": " pratigṛhya sa tadvākyaṃ $ sūtaḥ punar upāyayau &",
    "GE09ram_02au:218": " rāmasya bhavanaṃ śīghraṃ % rāmam ānayituṃ punaḥ // Ram_2,4.4 //",
    "GE09ram_02au:219": " dvāḥsthair āveditaṃ tasya $ rāmāyāgamanaṃ punaḥ &",
    "GE09ram_02au:220": " śrutvaiva cāpi rāmas taṃ % prāptaṃ śaṅkānvito 'bhavat // Ram_2,4.5 //",
    "GE09ram_02au:221": " praveśya cainaṃ tvaritaṃ $ rāmo vacanam abravīt &",
    "GE09ram_02au:222": " yad āgamanakṛtyaṃ te % bhūyas tad brūhy aśeṣataḥ // Ram_2,4.6 //",
    "GE09ram_02au:223": " tam uvāca tataḥ sūto $ rājā tvāṃ draṣṭum icchati &",
    "GE09ram_02au:224": " śrutvā pramāṇam atra tvaṃ % gamanāyetarāya vā // Ram_2,4.7 //",
    "GE09ram_02au:225": " iti sūtavacaḥ śrutvā $ rāmo 'tha tvarayānvitaḥ &",
    "GE09ram_02au:226": " prayayau rājabhavanaṃ % punar draṣṭuṃ nareśvaram // Ram_2,4.8 //",
    "GE09ram_02au:227": " taṃ śrutvā samanuprāptaṃ $ rāmaṃ daśaratho nṛpaḥ &",
    "GE09ram_02au:228": " praveśayāmāsa gṛhaṃ % vivikṣuḥ priyam uttamam // Ram_2,4.9 //",
    "GE09ram_02au:229": " praviśann eva ca śrīmān $ rāghavo bhavanaṃ pituḥ &",
    "GE09ram_02au:230": " dadarśa pitaraṃ dūrāt % praṇipatya kṛtāñjaliḥ // Ram_2,4.10 //",
    "GE09ram_02au:231": " praṇamantaṃ samutthāpya $ taṃ pariṣvajya bhūmipaḥ &",
    "GE09ram_02au:232": " pradiśya cāsmai ruciram % āsanaṃ punar abravīt // Ram_2,4.11 //",
    "GE09ram_02au:233": " rāma vṛddho 'smi dīrghāyur $ bhuktā bhogā mayepsitāḥ &",
    "GE09ram_02au:234": " annavadbhiḥ kratuśatais % tatheṣṭaṃ bhūridakṣiṇaiḥ // Ram_2,4.12 //",
    "GE09ram_02au:235": " jātam iṣṭam apatyaṃ me $ tvam adyānupamaṃ bhuvi &",
    "GE09ram_02au:236": " dattam iṣṭam adhītaṃ ca % mayā puruṣasattama // Ram_2,4.13 //",
    "GE09ram_02au:237": " anubhūtāni ceṣṭāni $ mayā vīra sukhāni ca &",
    "GE09ram_02au:238": " devarṣipitṛviprāṇām % anṛṇo 'smi tathātmanaḥ // Ram_2,4.14 //",
    "GE09ram_02au:239": " na kiṃcin mama kartavyaṃ $ tavānyatrābhiṣecanāt &",
    "GE09ram_02au:240": " ato yat tvām ahaṃ brūyāṃ % tan me tvaṃ kartum arhasi // Ram_2,4.15 //",
    "GE09ram_02au:241": " adya prakṛtayaḥ sarvās $ tvām icchanti narādhipam &",
    "GE09ram_02au:242": " atas tvāṃ yuvarājānam % abhiṣekṣyāmi putraka // Ram_2,4.16 //",
    "GE09ram_02au:243": " api cādyāśubhān rāma $ svapnān paśyāmi dāruṇān &",
    "GE09ram_02au:244": " sanirghātā maholkāś ca % patantīha mahāsvanāḥ // Ram_2,4.17 //",
    "GE09ram_02au:245": " avaṣṭabdhaṃ ca me rāma $ nakṣatraṃ dāruṇair grahaiḥ &",
    "GE09ram_02au:246": " āvedayanti daivajñāḥ % sūryāṅgārakarāhubhiḥ // Ram_2,4.18 //",
    "GE09ram_02au:247": " prāyeṇa hi nimittānām $ īdṛśānāṃ samudbhave &",
    "GE09ram_02au:248": " rājā vā mṛtyum āpnoti % ghorāṃ vāpadam ṛcchati // Ram_2,4.19 //",
    "GE09ram_02au:249": " tad yāvad eva me ceto $ na vimuhyati rāghava &",
    "GE09ram_02au:250": " tāvad evābhiṣiñcasva % calā hi prāṇināṃ matiḥ // Ram_2,4.20 //",
    "GE09ram_02au:251": " adya candro 'bhyupagataḥ $ puṣyāt pūrvaṃ punar vasum &",
    "GE09ram_02au:252": " śvaḥ puṣyayogaṃ niyataṃ % vakṣyante daivacintakāḥ // Ram_2,4.21 //",
    "GE09ram_02au:253": " tatra puṣye 'bhiṣiñcasva $ manas tvarayatīva mām &",
    "GE09ram_02au:254": " śvas tvāham abhiṣekṣyāmi % yauvarājye paraṃtapa // Ram_2,4.22 //",
    "GE09ram_02au:255": " tasmāt tvayādya vratinā $ niśeyaṃ niyatātmanā &",
    "GE09ram_02au:256": " saha vadhvopavastavyā % darbhaprastaraśāyinā // Ram_2,4.23 //",
    "GE09ram_02au:257": " suhṛdaś cāpramattās tvāṃ $ rakṣantv adya samantataḥ &",
    "GE09ram_02au:258": " bhavanti bahuvighnāni % kāryāṇy evaṃvidhāni hi // Ram_2,4.24 //",
    "GE09ram_02au:259": " viproṣitaś ca bharato $ yāvad eva purād itaḥ &",
    "GE09ram_02au:260": " tāvad evābhiṣekas te % prāptakālo mato mama // Ram_2,4.25 //",
    "GE09ram_02au:261": " kāmaṃ khalu satāṃ vṛtte $ bhrātā te bharataḥ sthitaḥ &",
    "GE09ram_02au:262": " jyeṣṭhānuvartī dharmātmā % sānukrośo jitendriyaḥ // Ram_2,4.26 //",
    "GE09ram_02au:263": " kiṃ tu cittaṃ manuṣyāṇām $ anityam iti me matiḥ &",
    "GE09ram_02au:264": " satāṃ ca dharmanityānāṃ % kṛtaśobhi ca rāghava // Ram_2,4.27 //",
    "GE09ram_02au:265": " ity uktaḥ so 'bhyanujñātaḥ $ śvobhāviny abhiṣecane &",
    "GE09ram_02au:266": " vrajeti rāmaḥ pitaram % abhivādyābhyayād gṛham // Ram_2,4.28 //",
    "GE09ram_02au:267": " praviśya cātmano veśma $ rājñoddiṣṭe 'bhiṣecane &",
    "GE09ram_02au:268": " tasmin kṣaṇe vinirgatya % mātur antaḥpuraṃ yayau // Ram_2,4.29 //",
    "GE09ram_02au:269": " tatra tāṃ pravaṇām eva $ mātaraṃ kṣaumavāsinīm &",
    "GE09ram_02au:270": " vāgyatāṃ devatāgāre % dadarśa yācatīṃ śriyam // Ram_2,4.30 //",
    "GE09ram_02au:271": " prāg eva cāgatā tatra $ sumitrā lakṣmaṇas tathā &",
    "GE09ram_02au:272": " sītā cānāyitā śrutvā % priyaṃ rāmābhiṣecanam // Ram_2,4.31 //",
    "GE09ram_02au:273": " tasmin kāle hi kausalyā $ tasthāv āmīlitekṣaṇā &",
    "GE09ram_02au:274": " sumitrayānvāsyamānā % sītayā lakṣmaṇena ca // Ram_2,4.32 //",
    "GE09ram_02au:275": " śrutvā puṣyeṇa putrasya $ yauvarājyābhiṣecanam &",
    "GE09ram_02au:276": " prāṇāyāmena puruṣaṃ % dhyāyamānā janārdanam // Ram_2,4.33 //",
    "GE09ram_02au:277": " tathā saniyamām eva $ so 'bhigamyābhivādya ca &",
    "GE09ram_02au:278": " uvāca vacanaṃ rāmo % harṣayaṃs tām idaṃ tadā // Ram_2,4.34 //",
    "GE09ram_02au:279": " amba pitrā niyukto 'smi $ prajāpālanakarmaṇi &",
    "GE09ram_02au:280": " bhavitā śvo 'bhiṣeko me % yathā me śāsanaṃ pituḥ // Ram_2,4.35 //",
    "GE09ram_02au:281": " sītayāpy upavastavyā $ rajanīyaṃ mayā saha &",
    "GE09ram_02au:282": " evam ṛtvigupādhyāyaiḥ % saha mām uktavān pitā // Ram_2,4.36 //",
    "GE09ram_02au:283": " yāni yāny atra yogyāni $ śvobhāviny abhiṣecane &",
    "GE09ram_02au:284": " tāni me maṅgalāny adya % vaidehyāś caiva kāraya // Ram_2,4.37 //",
    "GE09ram_02au:285": " etac chrutvā tu kausalyā $ cirakālābhikāṅkṣitam &",
    "GE09ram_02au:286": " harṣabāṣpakalaṃ vākyam % idaṃ rāmam abhāṣata // Ram_2,4.38 //",
    "GE09ram_02au:287": " vatsa rāma ciraṃ jīva $ hatās te paripanthinaḥ &",
    "GE09ram_02au:288": " jñātīn me tvaṃ śriyā yuktaḥ % sumitrāyāś ca nandaya // Ram_2,4.39 //",
    "GE09ram_02au:289": " kalyāṇe bata nakṣatre $ mayi jāto 'si putraka &",
    "GE09ram_02au:290": " yena tvayā daśaratho % guṇair ārādhitaḥ pitā // Ram_2,4.40 //",
    "GE09ram_02au:291": " amoghaṃ bata me kṣāntaṃ $ puruṣe puṣkarekṣaṇe &",
    "GE09ram_02au:292": " yeyam ikṣvākurājyaśrīḥ % putra tvāṃ saṃśrayiṣyati // Ram_2,4.41 //",
    "GE09ram_02au:293": " ity evam ukto mātredaṃ $ rāmo bhrātaram abravīt &",
    "GE09ram_02au:294": " prāñjaliṃ prahvam āsīnam % abhivīkṣya smayann iva // Ram_2,4.42 //",
    "GE09ram_02au:295": " lakṣmaṇemāṃ mayā sārdhaṃ $ praśādhi tvaṃ vasuṃdharām &",
    "GE09ram_02au:296": " dvitīyaṃ me 'ntarātmānaṃ % tvām iyaṃ śrīr upasthitā // Ram_2,4.43 //",
    "GE09ram_02au:297": " saumitre bhuṅkṣva bhogāṃs tvam $ iṣṭān rājyaphalāni ca &",
    "GE09ram_02au:298": " jīvitaṃ ca hi rājyaṃ ca % tvadartham abhikāmaye // Ram_2,4.44 //",
    "GE09ram_02au:299": " ity uktvā lakṣmaṇaṃ rāmo $ mātarāv abhivādya ca &",
    "GE09ram_02au:300": " abhyanujñāpya sītāṃ ca % jagāma svaṃ niveśanam // Ram_2,4.45 //",
    "GE09ram_02au:301": " saṃdiśya rāmaṃ nṛpatiḥ $ śvobhāviny abhiṣecane &",
    "GE09ram_02au:302": " purohitaṃ samāhūya % vasiṣṭham idam abravīt // Ram_2,5.1 //",
    "GE09ram_02au:303": " gacchopavāsaṃ kākutsthaṃ $ kārayādya tapodhana &",
    "GE09ram_02au:304": " śrīyaśorājyalābhāya % vadhvā saha yatavratam // Ram_2,5.2 //",
    "GE09ram_02au:305": " tatheti ca sa rājānam $ uktvā vedavidāṃ varaḥ &",
    "GE09ram_02au:306": " svayaṃ vasiṣṭho bhagavān % yayau rāmaniveśanam // Ram_2,5.3 //",
    "GE09ram_02au:307": " sa rāmabhavanaṃ prāpya $ pāṇḍurābhraghanaprabham &",
    "GE09ram_02au:308": " tisraḥ kakṣyā rathenaiva % viveśa munisattamaḥ // Ram_2,5.4 //",
    "GE09ram_02au:309": " tam āgatam ṛṣiṃ rāmas $ tvarann iva sasaṃbhramaḥ &",
    "GE09ram_02au:310": " mānayiṣyan sa mānārhaṃ % niścakrāma niveśanāt // Ram_2,5.5 //",
    "GE09ram_02au:311": " abhyetya tvaramāṇaś ca $ rathābhyāśaṃ manīṣiṇaḥ &",
    "GE09ram_02au:312": " tato 'vatārayāmāsa % parigṛhya rathāt svayam // Ram_2,5.6 //",
    "GE09ram_02au:313": " sa cainaṃ praśritaṃ dṛṣṭvā $ sambhāṣyābhiprasādya ca &",
    "GE09ram_02au:314": " priyārhaṃ harṣayan rāmam % ity uvāca purohitaḥ // Ram_2,5.7 //",
    "GE09ram_02au:315": " prasannas te pitā rāma $ yauvarājyam avāpsyasi &",
    "GE09ram_02au:316": " upavāsaṃ bhavān adya % karotu saha sītayā // Ram_2,5.8 //",
    "GE09ram_02au:317": " prātas tvām abhiṣektā hi $ yauvarājye narādhipaḥ &",
    "GE09ram_02au:318": " pitā daśarathaḥ prītyā % yayātiṃ nahuṣo yathā // Ram_2,5.9 //",
    "GE09ram_02au:319": " ity uktvā sa tadā rāmam $ upavāsaṃ yatavratam &",
    "GE09ram_02au:320": " mantravat kārayāmāsa % vaidehyā sahitaṃ muniḥ // Ram_2,5.10 //",
    "GE09ram_02au:321": " tato yathāvad rāmeṇa $ sa rājño gurur arcitaḥ &",
    "GE09ram_02au:322": " abhyanujñāpya kākutsthaṃ % yayau rāmaniveśanāt // Ram_2,5.11 //",
    "GE09ram_02au:323": " suhṛdbhis tatra rāmo 'pi $ tān anujñāpya sarvaśaḥ &",
    "GE09ram_02au:324": " sabhājito viveśātha % tān anujñāpya sarvaśaḥ // Ram_2,5.12 //",
    "GE09ram_02au:325": " hṛṣṭanārīnarayutaṃ $ rāmaveśma tadā babhau &",
    "GE09ram_02au:326": " yathā mattadvijagaṇaṃ % praphullanalinaṃ saraḥ // Ram_2,5.13 //",
    "GE09ram_02au:327": " sa rājabhavanaprakhyāt $ tasmād rāmaniveśanāt &",
    "GE09ram_02au:328": " nirgatya dadṛśe mārgaṃ % vasiṣṭho janasaṃvṛtam // Ram_2,5.14 //",
    "GE09ram_02au:329": " vṛndavṛndair ayodhyāyāṃ $ rājamārgāḥ samantataḥ &",
    "GE09ram_02au:330": " babhūvur abhisaṃbādhāḥ % kutūhalajanair vṛtāḥ // Ram_2,5.15 //",
    "GE09ram_02au:331": " janavṛndormisaṃgharṣa- $ harṣasvanavatas tadā &",
    "GE09ram_02au:332": " babhūva rājamārgasya % sāgarasyeva nisvanaḥ // Ram_2,5.16 //",
    "GE09ram_02au:333": " siktasaṃmṛṣṭarathyā hi $ tad ahar vanamālinī &",
    "GE09ram_02au:334": " āsīd ayodhyā nagarī % samucchritagṛhadhvajā // Ram_2,5.17 //",
    "GE09ram_02au:335": " tadā hy ayodhyānilayaḥ $ sastrībālābalo janaḥ &",
    "GE09ram_02au:336": " rāmābhiṣekam ākāṅkṣann % ākāṅkṣann udayaṃ raveḥ // Ram_2,5.18 //",
    "GE09ram_02au:337": " prajālaṃkārabhūtaṃ ca $ janasyānandavardhanam &",
    "GE09ram_02au:338": " utsuko 'bhūj jano draṣṭuṃ % tam ayodhyāmahotsavam // Ram_2,5.19 //",
    "GE09ram_02au:339": " evaṃ taṃ janasambādhaṃ $ rājamārgaṃ purohitaḥ &",
    "GE09ram_02au:340": " vyūhann iva janaughaṃ taṃ % śanai rājakulaṃ yayau // Ram_2,5.20 //",
    "GE09ram_02au:341": " sitābhraśikharaprakhyaṃ $ prāsādam adhiruhya saḥ &",
    "GE09ram_02au:342": " samiyāya narendreṇa % śakreṇeva bṛhaspatiḥ // Ram_2,5.21 //",
    "GE09ram_02au:343": " tam āgatam abhiprekṣya $ hitvā rājāsanaṃ nṛpaḥ &",
    "GE09ram_02au:344": " papraccha sa ca tasmai tat % kṛtam ity abhyavedayat // Ram_2,5.22 //",
    "GE09ram_02au:345": " guruṇā tv abhyanujñāto $ manujaughaṃ visṛjya tam &",
    "GE09ram_02au:346": " viveśāntaḥpuraṃ rājā % siṃho giriguhām iva // Ram_2,5.23 //",
    "GE09ram_02au:347": " tad agryaveṣapramadājanākulaṃ $ mahendraveśmapratimaṃ niveśanam &",
    "GE09ram_02au:348": " vidīpayaṃś cāru viveśa pārthivaḥ % śaśīva tārāgaṇasaṃkulaṃ nabhaḥ //",
    "GE09ram_02au:349": " gate purohite rāmaḥ $ snāto niyatamānasaḥ &",
    "GE09ram_02au:350": " saha patnyā viśālākṣyā % nārāyaṇam upāgamat // Ram_2,6.1 //",
    "GE09ram_02au:351": " pragṛhya śirasā pātrīṃ $ haviṣo vidhivat tadā &",
    "GE09ram_02au:352": " mahate daivatāyājyaṃ % juhāva jvalite 'nale // Ram_2,6.2 //",
    "GE09ram_02au:353": " śeṣaṃ ca haviṣas tasya $ prāśyāśāsyātmanaḥ priyam &",
    "GE09ram_02au:354": " dhyāyan nārāyaṇaṃ devaṃ % svāstīrṇe kuśasaṃstare // Ram_2,6.3 //",
    "GE09ram_02au:355": " vāgyataḥ saha vaidehyā $ bhūtvā niyatamānasaḥ &",
    "GE09ram_02au:356": " śrīmaty āyatane viṣṇoḥ % śiśye naravarātmajaḥ // Ram_2,6.4 //",
    "GE09ram_02au:357": " ekayāmāvaśiṣṭāyāṃ $ rātryāṃ prativibudhya saḥ &",
    "GE09ram_02au:358": " alaṃkāravidhiṃ kṛtsnaṃ % kārayāmāsa veśmanaḥ // Ram_2,6.5 //",
    "GE09ram_02au:359": " tatra śṛṇvan sukhā vācaḥ $ sūtamāgadhabandinām &",
    "GE09ram_02au:360": " pūrvāṃ saṃdhyām upāsīno % jajāpa yatamānasaḥ // Ram_2,6.6 //",
    "GE09ram_02au:361": " tuṣṭāva praṇataś caiva $ śirasā madhusūdanam &",
    "GE09ram_02au:362": " vimalakṣaumasaṃvīto % vācayāmāsa ca dvijān // Ram_2,6.7 //",
    "GE09ram_02au:363": " teṣāṃ puṇyāhaghoṣo 'tha $ gambhīramadhuras tadā &",
    "GE09ram_02au:364": " ayodhyāṃ pūrayāmāsa % tūryaghoṣānunāditaḥ // Ram_2,6.8 //",
    "GE09ram_02au:365": " kṛtopavāsaṃ tu tadā $ vaidehyā saha rāghavam &",
    "GE09ram_02au:366": " ayodhyānilayaḥ śrutvā % sarvaḥ pramudito janaḥ // Ram_2,6.9 //",
    "GE09ram_02au:367": " tataḥ paurajanaḥ sarvaḥ $ śrutvā rāmābhiṣecanam &",
    "GE09ram_02au:368": " prabhātāṃ rajanīṃ dṛṣṭvā % cakre śobhāṃ parāṃ punaḥ // Ram_2,6.10 //",
    "GE09ram_02au:369": " sitābhraśikharābheṣu $ devatāyataneṣu ca &",
    "GE09ram_02au:370": " catuṣpatheṣu rathyāsu % caityeṣv aṭṭālakeṣu ca // Ram_2,6.11 //",
    "GE09ram_02au:371": " nānāpaṇyasamṛddheṣu $ vaṇijām āpaṇeṣu ca &",
    "GE09ram_02au:372": " kuṭumbināṃ samṛddheṣu % śrīmatsu bhavaneṣu ca // Ram_2,6.12 //",
    "GE09ram_02au:373": " sabhāsu caiva sarvāsu $ vṛkṣeṣv ālakṣiteṣu ca &",
    "GE09ram_02au:374": " dhvajāḥ samucchritāś citrāḥ % patākāś cābhavaṃs tadā // Ram_2,6.13 //",
    "GE09ram_02au:375": " naṭanartakasaṃghānāṃ $ gāyakānāṃ ca gāyatām &",
    "GE09ram_02au:376": " manaḥkarṇasukhā vācaḥ % śuśruvuś ca tatas tataḥ // Ram_2,6.14 //",
    "GE09ram_02au:377": " rāmābhiṣekayuktāś ca $ kathāś cakrur mitho janāḥ &",
    "GE09ram_02au:378": " rāmābhiṣeke samprāpte % catvareṣu gṛheṣu ca // Ram_2,6.15 //",
    "GE09ram_02au:379": " bālā api krīḍamānā $ gṛhadvāreṣu saṃghaśaḥ &",
    "GE09ram_02au:380": " rāmābhiṣekasaṃyuktāś % cakrur eva mithaḥ kathāḥ // Ram_2,6.16 //",
    "GE09ram_02au:381": " kṛtapuṣpopahāraś ca $ dhūpagandhādhivāsitaḥ &",
    "GE09ram_02au:382": " rājamārgaḥ kṛtaḥ śrīmān % paurai rāmābhiṣecane // Ram_2,6.17 //",
    "GE09ram_02au:383": " prakāśakaraṇārthaṃ ca $ niśāgamanaśaṅkayā &",
    "GE09ram_02au:384": " dīpavṛkṣāṃs tathā cakrur % anu rathyāsu sarvaśaḥ // Ram_2,6.18 //",
    "GE09ram_02au:385": " alaṃkāraṃ purasyaivaṃ $ kṛtvā tatpuravāsinaḥ &",
    "GE09ram_02au:386": " ākāṅkṣamāṇā rāmasya % yauvarājyābhiṣecanam // Ram_2,6.19 //",
    "GE09ram_02au:387": " sametya saṃghaśaḥ sarve $ catvareṣu sabhāsu ca &",
    "GE09ram_02au:388": " kathayanto mithas tatra % praśaśaṃsur janādhipam // Ram_2,6.20 //",
    "GE09ram_02au:389": " aho mahātmā rājāyam $ ikṣvākukulanandanaḥ &",
    "GE09ram_02au:390": " jñātvā yo vṛddham ātmānaṃ % rāmaṃ rājye 'hbiṣekṣyati // Ram_2,6.21 //",
    "GE09ram_02au:391": " sarve hy anugṛhītāḥ sma $ yan no rāmo mahīpatiḥ &",
    "GE09ram_02au:392": " cirāya bhavitā goptā % dṛṣṭalokaparāvaraḥ // Ram_2,6.22 //",
    "GE09ram_02au:393": " anuddhatamanā vidvān $ dharmātmā bhrātṛvatsalaḥ &",
    "GE09ram_02au:394": " yathā ca bhrātṛṣu snigdhas % tathāsmāsv api rāghavaḥ // Ram_2,6.23 //",
    "GE09ram_02au:395": " ciraṃ jīvatu dharmātmā $ rājā daśaratho 'naghaḥ &",
    "GE09ram_02au:396": " yatprasādenābhiṣiktaṃ % rāmaṃ drakṣyāmahe vayam // Ram_2,6.24 //",
    "GE09ram_02au:397": " evaṃvidhaṃ kathayatāṃ $ paurāṇāṃ śuśruvus tadā &",
    "GE09ram_02au:398": " digbhyo 'pi śrutavṛttāntāḥ % prāptā jānapadā janāḥ // Ram_2,6.25 //",
    "GE09ram_02au:399": " te tu digbhyaḥ purīṃ prāptā $ draṣṭuṃ rāmābhiṣecanam &",
    "GE09ram_02au:400": " rāmasya pūrayāmāsuḥ % purīṃ jānapadā janāḥ // Ram_2,6.26 //",
    "GE09ram_02au:401": " janaughais tair visarpadbhiḥ $ śuśruve tatra nisvanaḥ &",
    "GE09ram_02au:402": " parvasūdīrṇavegasya % sāgarasyeva nisvanaḥ // Ram_2,6.27 //",
    "GE09ram_02au:403": " tatas tad indrakṣayasaṃnibhaṃ puraṃ $ didṛkṣubhir jānapadair upāgataiḥ &",
    "GE09ram_02au:404": " samantataḥ sasvanam ākulaṃ babhau % samudrayādobhir ivārṇavodakam //",
    "GE09ram_02au:405": " jñātidāsī yato jātā $ kaikeyyās tu sahoṣitā &",
    "GE09ram_02au:406": " prāsādaṃ candrasaṃkāśam % āruroha yadṛcchayā // Ram_2,7.1 //",
    "GE09ram_02au:407": " siktarājapathāṃ kṛtsnāṃ $ prakīrṇakamalotpalām &",
    "GE09ram_02au:408": " ayodhyāṃ mantharā tasmāt % prāsādād anvavaikṣata // Ram_2,7.2 //",
    "GE09ram_02au:409": " patākābhir varārhābhir $ dhvajaiś ca samalaṃkṛtām &",
    "GE09ram_02au:410": " siktāṃ candanatoyaiś ca % śiraḥsnātajanair vṛtām // Ram_2,7.3 //",
    "GE09ram_02au:411": " avidūre sthitāṃ dṛṣṭvā $ dhātrīṃ papraccha mantharā &",
    "GE09ram_02au:412": " uttamenābhisaṃyuktā % harṣeṇārthaparā satī // Ram_2,7.4 //",
    "GE09ram_02au:413": " rāmamātā dhanaṃ kiṃ nu $ janebhyaḥ samprayacchati &",
    "GE09ram_02au:414": " atimātraṃ praharṣo 'yaṃ % kiṃ janasya ca śaṃsa me \\",
    "GE09ram_02au:415": " kārayiṣyati kiṃ vāpi samprahṛṣṭo mahīpatiḥ // Ram_2,7.5 //",
    "GE09ram_02au:416": " vidīryamāṇā harṣeṇa $ dhātrī paramayā mudā &",
    "GE09ram_02au:417": " ācacakṣe 'tha kubjāyai % bhūyasīṃ rāghave śriyam // Ram_2,7.6 //",
    "GE09ram_02au:418": " śvaḥ puṣyeṇa jitakrodhaṃ $ yauvarājyena rāghavam &",
    "GE09ram_02au:419": " rājā daśaratho rāmam % abhiṣecayitānagham // Ram_2,7.7 //",
    "GE09ram_02au:420": " dhātryās tu vacanaṃ śrutvā $ kubjā kṣipram amarṣitā &",
    "GE09ram_02au:421": " kailāsaśikharākārāt % prāsādād avarohata // Ram_2,7.8 //",
    "GE09ram_02au:422": " sā dahyamānā kopena $ mantharā pāpadarśinī &",
    "GE09ram_02au:423": " śayānām etya kaikeyīm % idaṃ vacanam abravīt // Ram_2,7.9 //",
    "GE09ram_02au:424": " uttiṣṭha mūḍhe kiṃ śeṣe $ bhayaṃ tvām abhivartate &",
    "GE09ram_02au:425": " upaplutamahaughena % kim ātmānaṃ na budhyase // Ram_2,7.10 //",
    "GE09ram_02au:426": " aniṣṭe subhagākāre $ saubhāgyena vikatthase &",
    "GE09ram_02au:427": " calaṃ hi tava saubhāgyaṃ % nadyāḥ srota ivoṣṇage // Ram_2,7.11 //",
    "GE09ram_02au:428": " evam uktā tu kaikeyī $ ruṣṭayā paruṣaṃ vacaḥ &",
    "GE09ram_02au:429": " kubjayā pāpadarśinyā % viṣādam agamat param // Ram_2,7.12 //",
    "GE09ram_02au:430": " kaikeyī tv abravīt kubjāṃ $ kaccit kṣemaṃ na manthare &",
    "GE09ram_02au:431": " viṣaṇṇavadanāṃ hi tvāṃ % lakṣaye bhṛśaduḥkhitām // Ram_2,7.13 //",
    "GE09ram_02au:432": " mantharā tu vacaḥ śrutvā $ kaikeyyā madhurākṣaram &",
    "GE09ram_02au:433": " uvāca krodhasaṃyuktā % vākyaṃ vākyaviśāradā // Ram_2,7.14 //",
    "GE09ram_02au:434": " sā viṣaṇṇatarā bhūtvā $ kubjā tasyā hitaiṣiṇī &",
    "GE09ram_02au:435": " viṣādayantī provāca % bhedayantī ca rāghavam // Ram_2,7.15 //",
    "GE09ram_02au:436": " akṣemaṃ sumahad devi $ pravṛttaṃ tvadvināśanam &",
    "GE09ram_02au:437": " rāmaṃ daśaratho rājā % yauvarājye 'bhiṣekṣyati // Ram_2,7.16 //",
    "GE09ram_02au:438": " sāsmy agādhe bhaye magnā $ duḥkhaśokasamanvitā &",
    "GE09ram_02au:439": " dahyamānānaleneva % tvaddhitārtham ihāgatā // Ram_2,7.17 //",
    "GE09ram_02au:440": " tava duḥkhena kaikeyi $ mama duḥkhaṃ mahad bhavet &",
    "GE09ram_02au:441": " tvadvṛddhau mama vṛddhiś ca % bhaved atra na saṃśayaḥ // Ram_2,7.18 //",
    "GE09ram_02au:442": " narādhipakule jātā $ mahiṣī tvaṃ mahīpateḥ &",
    "GE09ram_02au:443": " ugratvaṃ rājadharmāṇāṃ % kathaṃ devi na budhyase // Ram_2,7.19 //",
    "GE09ram_02au:444": " dharmavādī śaṭho bhartā $ ślakṣṇavādī ca dāruṇaḥ &",
    "GE09ram_02au:445": " śuddhabhāve na jānīṣe % tenaivam atisaṃdhitā // Ram_2,7.20 //",
    "GE09ram_02au:446": " upasthitaṃ prayuñjānas $ tvayi sāntvam anarthakam &",
    "GE09ram_02au:447": " arthenaivādya te bhartā % kausalyāṃ yojayiṣyati // Ram_2,7.21 //",
    "GE09ram_02au:448": " apavāhya sa duṣṭātmā $ bharataṃ tava bandhuṣu &",
    "GE09ram_02au:449": " kālyaṃ sthāpayitā rāmaṃ % rājye nihatakaṇṭake // Ram_2,7.22 //",
    "GE09ram_02au:450": " śatruḥ patipravādena $ mātreva hitakāmyayā &",
    "GE09ram_02au:451": " āśīviṣa ivāṅkena % bāle paridhṛtas tvayā // Ram_2,7.23 //",
    "GE09ram_02au:452": " yathā hi kuryāt sarpo vā $ śatrur vā pratyupekṣitaḥ &",
    "GE09ram_02au:453": " rājñā daśarathenādya % saputrā tvaṃ tathā kṛtā // Ram_2,7.24 //",
    "GE09ram_02au:454": " pāpenānṛtasāntvena $ bāle nityaṃ sukhocite &",
    "GE09ram_02au:455": " rāmaṃ sthāpayatā rājye % sānubandhā hatā hy asi // Ram_2,7.25 //",
    "GE09ram_02au:456": " sā prāptakālaṃ kaikeyi $ kṣipraṃ kuru hitaṃ tava &",
    "GE09ram_02au:457": " trāyasva putram ātmānaṃ % māṃ ca vismayadarśane // Ram_2,7.26 //",
    "GE09ram_02au:458": " mantharāyā vacaḥ śrutvā $ śayanāt sa śubhānanā &",
    "GE09ram_02au:459": " evam ābharaṇaṃ tasyai % kubjāyai pradadau śubham // Ram_2,7.27 //",
    "GE09ram_02au:460": " dattvā tv ābharaṇaṃ tasyai $ kubjāyai pramadottamā &",
    "GE09ram_02au:461": " kaikeyī mantharāṃ hṛṣṭā % punar evābravīd idam // Ram_2,7.28 //",
    "GE09ram_02au:462": " idaṃ tu manthare mahyam $ ākhyāsi paramaṃ priyam &",
    "GE09ram_02au:463": " etan me priyam ākhyātuḥ % kiṃ vā bhūyaḥ karomi te // Ram_2,7.29 //",
    "GE09ram_02au:464": " rāme vā bharate vāhaṃ $ viśeṣaṃ nopalakṣaye &",
    "GE09ram_02au:465": " tasmāt tuṣṭāsmi yad rājā % rāmaṃ rājye 'bhiṣekṣyati // Ram_2,7.30 //",
    "GE09ram_02au:466": " na me paraṃ kiṃcid itas tvayā punaḥ $ priyaṃ priyārhe suvacaṃ vaco varam &",
    "GE09ram_02au:467": " tathā hy avocas tvam ataḥ priyottaraṃ % varaṃ paraṃ te pradadāmi taṃ vṛṇu",
    "GE09ram_02au:468": " mantharā tv abhyasūyyainām $ utsṛjyābharaṇaṃ ca tat &",
    "GE09ram_02au:469": " uvācedaṃ tato vākyaṃ % kopaduḥkhasamanvitā // Ram_2,8.1 //",
    "GE09ram_02au:470": " harṣaṃ kim idam asthāne $ kṛtavaty asi bāliśe &",
    "GE09ram_02au:471": " śokasāgaramadhyastham % ātmānaṃ nāvabudhyase // Ram_2,8.2 //",
    "GE09ram_02au:472": " subhagā khalu kausalyā $ yasyāḥ putro 'bhiṣekṣyate &",
    "GE09ram_02au:473": " yauvarājyena mahatā % śvaḥ puṣyeṇa dvijottamaiḥ // Ram_2,8.3 //",
    "GE09ram_02au:474": " prāptāṃ sumahatīṃ prītiṃ $ pratītāṃ tāṃ hatadviṣam &",
    "GE09ram_02au:475": " upasthāsyasi kausalyāṃ % dāsīva tvaṃ kṛtāñjaliḥ // Ram_2,8.4 //",
    "GE09ram_02au:476": " hṛṣṭāḥ khalu bhaviṣyanti $ rāmasya paramāḥ striyaḥ &",
    "GE09ram_02au:477": " aprahṛṣṭā bhaviṣyanti % snuṣās te bharatakṣaye // Ram_2,8.5 //",
    "GE09ram_02au:478": " tāṃ dṛṣṭvā paramaprītāṃ $ bruvantīṃ mantharāṃ tataḥ &",
    "GE09ram_02au:479": " rāmasyaiva guṇān devī % kaikeyī praśaśaṃsa ha // Ram_2,8.6 //",
    "GE09ram_02au:480": " dharmajño gurubhir dāntaḥ $ kṛtajñaḥ satyavāk śuciḥ &",
    "GE09ram_02au:481": " rāmo rājñaḥ suto jyeṣṭho % yauvarājyam ato 'rhati // Ram_2,8.7 //",
    "GE09ram_02au:482": " bhrātṝn bhṛtyāṃś ca dīrghāyuḥ $ pitṛvat pālayiṣyati &",
    "GE09ram_02au:483": " saṃtapyase kathaṃ kubje % śrutvā rāmābhiṣecanam // Ram_2,8.8 //",
    "GE09ram_02au:484": " bharataś cāpi rāmasya $ dhruvaṃ varṣaśatāt param &",
    "GE09ram_02au:485": " pitṛpaitāmahaṃ rājyam % avāpsyati nararṣabhaḥ // Ram_2,8.9 //",
    "GE09ram_02au:486": " sā tvam abhyudaye prāpte $ vartamāne ca manthare &",
    "GE09ram_02au:487": " bhaviṣyati ca kalyāṇe % kimarthaṃ paritapyase \\",
    "GE09ram_02au:488": " kausalyāto 'tiriktaṃ ca sa tu śuśrūṣate hi mām // Ram_2,8.10 //",
    "GE09ram_02au:489": " kaikeyyā vacanaṃ śrutvā $ mantharā bhṛśaduḥkhitā &",
    "GE09ram_02au:490": " dīrgham uṣṇaṃ viniḥśvasya % kaikeyīm idam abravīt // Ram_2,8.11 //",
    "GE09ram_02au:491": " anarthadarśinī maurkhyān $ nātmānam avabudhyase &",
    "GE09ram_02au:492": " śokavyasanavistīrṇe % majjantī duḥkhasāgare // Ram_2,8.12 //",
    "GE09ram_02au:493": " bhavitā rāghavo rājā $ rāghavasya ca yaḥ sutaḥ &",
    "GE09ram_02au:494": " rājavaṃśāt tu bharataḥ % kaikeyi parihāsyate // Ram_2,8.13 //",
    "GE09ram_02au:495": " na hi rājñaḥ sutāḥ sarve $ rājye tiṣṭhanti bhāmini &",
    "GE09ram_02au:496": " sthāpyamāneṣu sarveṣu % sumahān anayo bhavet // Ram_2,8.14 //",
    "GE09ram_02au:497": " tasmāj jyeṣṭhe hi kaikeyi $ rājyatantrāṇi pārthivāḥ &",
    "GE09ram_02au:498": " sthāpayanty anavadyāṅgi % guṇavatsv itareṣv api // Ram_2,8.15 //",
    "GE09ram_02au:499": " asāv atyantanirbhagnas $ tava putro bhaviṣyati &",
    "GE09ram_02au:500": " anāthavat sukhebhyaś ca % rājavaṃśāc ca vatsale // Ram_2,8.16 //",
    "GE09ram_02au:501": " sāhaṃ tvadarthe samprāptā $ tvaṃ tu māṃ nāvabudhyase &",
    "GE09ram_02au:502": " sapatnivṛddhau yā me tvaṃ % pradeyaṃ dātum icchasi // Ram_2,8.17 //",
    "GE09ram_02au:503": " dhruvaṃ tu bharataṃ rāmaḥ $ prāpya rājyam akaṇṭakam &",
    "GE09ram_02au:504": " deśāntaraṃ nāyayitvā % lokāntaram athāpi vā // Ram_2,8.18 //",
    "GE09ram_02au:505": " bāla eva hi mātulyaṃ $ bharato nāyitas tvayā &",
    "GE09ram_02au:506": " saṃnikarṣāc ca sauhārdaṃ % jāyate sthāvareṣv api // Ram_2,8.19 //",
    "GE09ram_02au:507": " goptā hi rāmaṃ saumitrir $ lakṣmaṇaṃ cāpi rāghavaḥ &",
    "GE09ram_02au:508": " aśvinor iva saubhrātraṃ % tayor lokeṣu viśrutam // Ram_2,8.20 //",
    "GE09ram_02au:509": " tasmān na lakṣmaṇe rāmaḥ $ pāpaṃ kiṃcit kariṣyati &",
    "GE09ram_02au:510": " rāmas tu bharate pāpaṃ % kuryād iti na saṃśayaḥ // Ram_2,8.21 //",
    "GE09ram_02au:511": " tasmād rājagṛhād eva $ vanaṃ gacchatu te sutaḥ &",
    "GE09ram_02au:512": " etaddhi rocate mahyaṃ % bhṛśaṃ cāpi hitaṃ tava // Ram_2,8.22 //",
    "GE09ram_02au:513": " evaṃ te jñātipakṣasya $ śreyaś caiva bhaviṣyati &",
    "GE09ram_02au:514": " yadi ced bharato dharmāt % pitryaṃ rājyam avāpsyati // Ram_2,8.23 //",
    "GE09ram_02au:515": " sa te sukhocito bālo $ rāmasya sahajo ripuḥ &",
    "GE09ram_02au:516": " samṛddhārthasya naṣṭārtho % jīviṣyati kathaṃ vaśe // Ram_2,8.24 //",
    "GE09ram_02au:517": " abhidrutam ivāraṇye $ siṃhena gajayūthapam &",
    "GE09ram_02au:518": " pracchādyamānaṃ rāmeṇa % bharataṃ trātum arhasi // Ram_2,8.25 //",
    "GE09ram_02au:519": " darpān nirākṛtā pūrvaṃ $ tvayā saubhāgyavattayā &",
    "GE09ram_02au:520": " rāmamātā sapatnī te % kathaṃ vairaṃ na yātayet // Ram_2,8.26 //",
    "GE09ram_02au:521": " yadā hi rāmaḥ pṛthivīm avāpsyati $ dhruvaṃ pranaṣṭo bharato bhaviṣyati &",
    "GE09ram_02au:522": " ato hi saṃcintaya rājyam ātmaje % parasya cādyaiva vivāsakāraṇam //",
    "GE09ram_02au:523": " evam uktā tu kaikeyī $ krodhena jvalitānanā &",
    "GE09ram_02au:524": " dīrgham uṣṇaṃ viniḥśvasya % mantharām idam abravīt // Ram_2,9.1 //",
    "GE09ram_02au:525": " adya rāmam itaḥ kṣipraṃ $ vanaṃ prasthāpayāmy aham &",
    "GE09ram_02au:526": " yauvarājyena bharataṃ % kṣipram evābhiṣecaye // Ram_2,9.2 //",
    "GE09ram_02au:527": " idaṃ tv idānīṃ saṃpaśya $ kenopāyena manthare &",
    "GE09ram_02au:528": " bharataḥ prāpnuyād rājyaṃ % na tu rāmaḥ kathaṃcana // Ram_2,9.3 //",
    "GE09ram_02au:529": " evam uktā tayā devyā $ mantharā pāpadarśinī &",
    "GE09ram_02au:530": " rāmārtham upahiṃsantī % kaikeyīm idam abravīt // Ram_2,9.4 //",
    "GE09ram_02au:531": " hantedānīṃ pravakṣyāmi $ kaikeyi śrūyatāṃ ca me &",
    "GE09ram_02au:532": " yathā te bharato rājyaṃ % putraḥ prāpsyati kevalam // Ram_2,9.5 //",
    "GE09ram_02au:533": " śrutvaivaṃ vacanaṃ tasyā $ mantharāyās tu kaikayī &",
    "GE09ram_02au:534": " kiṃcid utthāya śayanāt % svāstīrṇād idam abravīt // Ram_2,9.6 //",
    "GE09ram_02au:535": " kathaya tvaṃ mamopāyaṃ $ kenopāyena manthare &",
    "GE09ram_02au:536": " bharataḥ prāpnuyād rājyaṃ % na tu rāmaḥ kathaṃcana // Ram_2,9.7 //",
    "GE09ram_02au:537": " evam uktā tayā devyā $ mantharā pāpadarśinī &",
    "GE09ram_02au:538": " rāmārtham upahiṃsantī % kubjā vacanam abravīt // Ram_2,9.8 //",
    "GE09ram_02au:539": " tava devāsure yuddhe $ saha rājarṣibhiḥ patiḥ &",
    "GE09ram_02au:540": " agacchat tvām upādāya % devarājasya sāhyakṛt // Ram_2,9.9 //",
    "GE09ram_02au:541": " diśam āsthāya kaikeyi $ dakṣiṇāṃ daṇḍakān prati &",
    "GE09ram_02au:542": " vaijayantam iti khyātaṃ % puraṃ yatra timidhvajaḥ // Ram_2,9.10 //",
    "GE09ram_02au:543": " sa śambara iti khyātaḥ $ śatamāyo mahāsuraḥ &",
    "GE09ram_02au:544": " dadau śakrasya saṃgrāmaṃ % devasaṃghair anirjitaḥ // Ram_2,9.11 //",
    "GE09ram_02au:545": " tasmin mahati saṃgrāme $ rājā daśarathas tadā &",
    "GE09ram_02au:546": " apavāhya tvayā devi % saṃgrāmān naṣṭacetanaḥ // Ram_2,9.12 //",
    "GE09ram_02au:547": " tatrāpi vikṣataḥ śastraiḥ $ patis te rakṣitas tvayā &",
    "GE09ram_02au:548": " tuṣṭena tena dattau te % dvau varau śubhadarśane // Ram_2,9.13 //",
    "GE09ram_02au:549": " sa tvayoktaḥ patir devi $ yadeccheyaṃ tadā varau &",
    "GE09ram_02au:550": " gṛhṇīyām iti tat tena % tathety uktaṃ mahātmanā \\",
    "GE09ram_02au:551": " anabhijñā hy ahaṃ devi tvayaiva kathitaṃ purā // Ram_2,9.14 //",
    "GE09ram_02au:552": " tau varau yāca bhartāraṃ $ bharatasyābhiṣecanam &",
    "GE09ram_02au:553": " pravrājanaṃ ca rāmasya % tvaṃ varṣāṇi caturdaśa // Ram_2,9.15 //",
    "GE09ram_02au:554": " krodhāgāraṃ praviśyādya $ kruddhevāśvapateḥ sute &",
    "GE09ram_02au:555": " śeṣvān antarhitāyāṃ tvaṃ % bhūmau malinavāsinī \\",
    "GE09ram_02au:556": " mā smainaṃ pratyudīkṣethā mā cainam abhibhāṣathāḥ // Ram_2,9.16 //",
    "GE09ram_02au:557": " dayitā tvaṃ sadā bhartur $ atra me nāsti saṃśayaḥ &",
    "GE09ram_02au:558": " tvatkṛte ca mahārājo % viśed api hutāśanam // Ram_2,9.17 //",
    "GE09ram_02au:559": " na tvāṃ krodhayituṃ śakto $ na kruddhāṃ pratyudīkṣitum &",
    "GE09ram_02au:560": " tava priyārthaṃ rājā hi % prāṇān api parityajet // Ram_2,9.18 //",
    "GE09ram_02au:561": " na hy atikramituṃ śaktas $ tava vākyaṃ mahīpatiḥ &",
    "GE09ram_02au:562": " mandasvabhāve budhyasva % saubhāgyabalam ātmanaḥ // Ram_2,9.19 //",
    "GE09ram_02au:563": " maṇimuktāsuvarṇāni $ ratnāni vividhāni ca &",
    "GE09ram_02au:564": " dadyād daśaratho rājā % mā sma teṣu manaḥ kṛthāḥ // Ram_2,9.20 //",
    "GE09ram_02au:565": " yau tau devāsure yuddhe $ varau daśaratho 'dadāt &",
    "GE09ram_02au:566": " tau smāraya mahābhāge % so 'rtho mā tvām atikramet // Ram_2,9.21 //",
    "GE09ram_02au:567": " yadā tu te varaṃ dadyāt $ svayam utthāpya rāghavaḥ &",
    "GE09ram_02au:568": " vyavasthāpya mahārājaṃ % tvam imaṃ vṛṇuyā varam // Ram_2,9.22 //",
    "GE09ram_02au:569": " rāmaṃ pravrājayāraṇye $ nava varṣāṇi pañca ca &",
    "GE09ram_02au:570": " bharataḥ kriyatāṃ rājā % pṛthivyāṃ pārthivarṣabhaḥ // Ram_2,9.23 //",
    "GE09ram_02au:571": " evaṃ pravrājitaś caiva $ rāmo 'rāmo bhaviṣyati &",
    "GE09ram_02au:572": " bharataś ca hatāmitras % tava rājā bhaviṣyati // Ram_2,9.24 //",
    "GE09ram_02au:573": " yena kālena rāmaś ca $ vanāt pratyāgamiṣyati &",
    "GE09ram_02au:574": " tena kālena putras te % kṛtamūlo bhaviṣyati \\",
    "GE09ram_02au:575": " saṃgṛhītamanuṣyaś ca suhṛdbhiḥ sārdham ātmavān // Ram_2,9.25 //",
    "GE09ram_02au:576": " prāptakālaṃ tu te manye $ rājānaṃ vītasādhvasā &",
    "GE09ram_02au:577": " rāmābhiṣekasaṃkalpān % nigṛhya vinivartaya // Ram_2,9.26 //",
    "GE09ram_02au:578": " anartham artharūpeṇa $ grāhitā sā tatas tayā &",
    "GE09ram_02au:579": " hṛṣṭā pratītā kaikeyī % mantharām idam abravīt // Ram_2,9.27 //",
    "GE09ram_02au:580": " kubje tvāṃ nābhijānāmi $ śreṣṭhāṃ śreṣṭhābhidhāyinīm &",
    "GE09ram_02au:581": " pṛthivyām asi kubjānām % uttamā buddhiniścaye // Ram_2,9.28 //",
    "GE09ram_02au:582": " tvam eva tu mamārtheṣu $ nityayuktā hitaiṣiṇī &",
    "GE09ram_02au:583": " nāhaṃ samavabudhyeyaṃ % kubje rājñaś cikīrṣitam // Ram_2,9.29 //",
    "GE09ram_02au:584": " santi duḥsaṃsthitāḥ kubjā $ vakrāḥ paramapāpikāḥ &",
    "GE09ram_02au:585": " tvaṃ padmam iva vātena % saṃnatā priyadarśanā // Ram_2,9.30 //",
    "GE09ram_02au:586": " uras te 'bhiniviṣṭaṃ vai $ yāvat skandhāt samunnatam &",
    "GE09ram_02au:587": " adhastāc codaraṃ śāntaṃ % sunābham iva lajjitam // Ram_2,9.31 //",
    "GE09ram_02au:588": " jaghanaṃ tava nirghuṣṭaṃ $ raśanādāmaśobhitam &",
    "GE09ram_02au:589": " jaṅghe bhṛśam upanyaste % pādau cāpy āyatāv ubhau // Ram_2,9.32 //",
    "GE09ram_02au:590": " tvam āyatābhyāṃ sakthibhyāṃ $ manthare kṣaumavāsini &",
    "GE09ram_02au:591": " agrato mama gacchantī % rājahaṃsīva rājase // Ram_2,9.33 //",
    "GE09ram_02au:592": " tavedaṃ sthagu yad dīrghaṃ $ rathaghoṇam ivāyatam &",
    "GE09ram_02au:593": " matayaḥ kṣatravidyāś ca % māyāś cātra vasanti te // Ram_2,9.34 //",
    "GE09ram_02au:594": " atra te pratimokṣyāmi $ mālāṃ kubje hiraṇmayīm &",
    "GE09ram_02au:595": " abhiṣikte ca bharate % rāghave ca vanaṃ gate // Ram_2,9.35 //",
    "GE09ram_02au:596": " jātyena ca suvarṇena $ suniṣṭaptena sundari &",
    "GE09ram_02au:597": " labdhārthā ca pratītā ca % lepayiṣyāmi te sthagu // Ram_2,9.36 //",
    "GE09ram_02au:598": " mukhe ca tilakaṃ citraṃ $ jātarūpamayaṃ śubham &",
    "GE09ram_02au:599": " kārayiṣyāmi te kubje % śubhāny ābharaṇāni ca // Ram_2,9.37 //",
    "GE09ram_02au:600": " paridhāya śubhe vastre $ devateva cariṣyasi &",
    "GE09ram_02au:601": " candram āhvayamānena % mukhenāpratimānanā \\",
    "GE09ram_02au:602": " gamiṣyasi gatiṃ mukhyāṃ garvayantī dviṣajjanam // Ram_2,9.38 //",
    "GE09ram_02au:603": " tavāpi kubjāḥ kubjāyāḥ $ sarvābharaṇabhūṣitāḥ &",
    "GE09ram_02au:604": " pādau paricariṣyanti % yathaiva tvaṃ sadā mama // Ram_2,9.39 //",
    "GE09ram_02au:605": " iti praśasyamānā sā $ kaikeyīm idam abravīt &",
    "GE09ram_02au:606": " śayānāṃ śayane śubhre % vedyām agniśikhām iva // Ram_2,9.40 //",
    "GE09ram_02au:607": " gatodake setubandho $ na kalyāṇi vidhīyate &",
    "GE09ram_02au:608": " uttiṣṭha kuru kalyāṇaṃ % rājānam anudarśaya // Ram_2,9.41 //",
    "GE09ram_02au:609": " tathā protsāhitā devī $ gatvā mantharayā saha &",
    "GE09ram_02au:610": " krodhāgāraṃ viśālākṣī % saubhāgyamadagarvitā // Ram_2,9.42 //",
    "GE09ram_02au:611": " anekaśatasāhasraṃ $ muktāhāraṃ varāṅganā &",
    "GE09ram_02au:612": " avamucya varārhāṇi % śubhāny ābharaṇāni ca // Ram_2,9.43 //",
    "GE09ram_02au:613": " tato hemopamā tatra $ kubjā vākyavaśaṃ gatā &",
    "GE09ram_02au:614": " saṃviśya bhūmau kaikeyī % mantharām idam abravīt // Ram_2,9.44 //",
    "GE09ram_02au:615": " iha vā māṃ mṛtāṃ kubje $ nṛpāyāvedayiṣyasi &",
    "GE09ram_02au:616": " vanaṃ tu rāghave prāpte % bharataḥ prāpsyati kṣitim // Ram_2,9.45 //",
    "GE09ram_02au:617": " athaitad uktvā vacanaṃ sudāruṇaṃ $ nidhāya sarvābharaṇāni bhāminī &",
    "GE09ram_02au:618": " asaṃvṛtām āstaraṇena medinīṃ % tadādhiśiśye patiteva kiṃnarī // Ram_2,9.46",
    "GE09ram_02au:619": " udīrṇasaṃrambhatamovṛtānanā $ tathāvamuktottamamālyabhūṣaṇā &",
    "GE09ram_02au:620": " narendrapatnī vimanā babhūva sā % tamovṛtā dyaur iva magnatārakā //",
    "GE09ram_02au:621": " ājñāpya tu mahārājo $ rāghavasyābhiṣecanam &",
    "GE09ram_02au:622": " priyārhāṃ priyam ākhyātuṃ % viveśāntaḥpuraṃ vaśī // Ram_2,10.1 //",
    "GE09ram_02au:623": " tāṃ tatra patitāṃ bhūmau $ śayānām atathocitām &",
    "GE09ram_02au:624": " pratapta iva duḥkhena % so 'paśyaj jagatīpatiḥ // Ram_2,10.2 //",
    "GE09ram_02au:625": " sa vṛddhas taruṇīṃ bhāryāṃ $ prāṇebhyo 'pi garīyasīm &",
    "GE09ram_02au:626": " apāpaḥ pāpasaṃkalpāṃ % dadarśa dharaṇītale // Ram_2,10.3 //",
    "GE09ram_02au:627": " kareṇum iva digdhena $ viddhāṃ mṛgayuṇā vane &",
    "GE09ram_02au:628": " mahāgaja ivāraṇye % snehāt parimamarśa tām // Ram_2,10.4 //",
    "GE09ram_02au:629": " parimṛśya ca pāṇibhyām $ abhisaṃtrastacetanaḥ &",
    "GE09ram_02au:630": " kāmī kamalapattrākṣīm % uvāca vanitām idam // Ram_2,10.5 //",
    "GE09ram_02au:631": " na te 'ham abhijānāmi $ krodham ātmani saṃśritam &",
    "GE09ram_02au:632": " devi kenābhiyuktāsi % kena vāsi vimānitā // Ram_2,10.6 //",
    "GE09ram_02au:633": " yad idaṃ mama duḥkhāya $ śeṣe kalyāṇi pāṃsuṣu &",
    "GE09ram_02au:634": " bhūmau śeṣe kimarthaṃ tvaṃ % mayi kalyāṇacetasi \\",
    "GE09ram_02au:635": " bhūtopahatacitteva mama cittapramāthinī // Ram_2,10.7 //",
    "GE09ram_02au:636": " santi me kuśalā vaidyā $ abhituṣṭāś ca sarvaśaḥ &",
    "GE09ram_02au:637": " sukhitāṃ tvāṃ kariṣyanti % vyādhim ācakṣva bhāmini // Ram_2,10.8 //",
    "GE09ram_02au:638": " kasya vā te priyaṃ kāryaṃ $ kena vā vipriyaṃ kṛtam &",
    "GE09ram_02au:639": " kaḥ priyaṃ labhatām adya % ko vā sumahad apriyam // Ram_2,10.9 //",
    "GE09ram_02au:640": " avadhyo vadhyatāṃ ko vā $ vadhyaḥ ko vā vimucyatām &",
    "GE09ram_02au:641": " daridraḥ ko bhavatv āḍhyo % dravyavān vāpy akiñcanaḥ // Ram_2,10.10 //",
    "GE09ram_02au:642": " ahaṃ caiva madīyāś ca $ sarve tava vaśānugāḥ &",
    "GE09ram_02au:643": " na te kaṃcid abhiprāyaṃ % vyāhantum aham utsahe // Ram_2,10.11 //",
    "GE09ram_02au:644": " ātmano jīvitenāpi $ brūhi yan manasecchasi &",
    "GE09ram_02au:645": " yāvad āvartate cakraṃ % tāvatī me vasuṃdharā // Ram_2,10.12 //",
    "GE09ram_02au:646": " tathoktā sā samāśvastā $ vaktukāmā tad apriyam &",
    "GE09ram_02au:647": " paripīḍayituṃ bhūyo % bhartāram upacakrame // Ram_2,10.13 //",
    "GE09ram_02au:648": " nāsmi viprakṛtā deva $ kenacin na vimānitā &",
    "GE09ram_02au:649": " abhiprāyas tu me kaścit % tam icchāmi tvayā kṛtam // Ram_2,10.14 //",
    "GE09ram_02au:650": " pratijñāṃ pratijānīṣva $ yadi tvaṃ kartum icchasi &",
    "GE09ram_02au:651": " atha tad vyāhariṣyāmi % yad abhiprārthitaṃ mayā // Ram_2,10.15 //",
    "GE09ram_02au:652": " evam uktas tayā rājā $ priyayā strīvaśaṃ gataḥ &",
    "GE09ram_02au:653": " tām uvāca mahātejāḥ % kaikeyīm īṣadutsmitaḥ // Ram_2,10.16 //",
    "GE09ram_02au:654": " avalipte na jānāsi $ tvattaḥ priyataro mama &",
    "GE09ram_02au:655": " manujo manujavyāghrād % rāmād anyo na vidyate // Ram_2,10.17 //",
    "GE09ram_02au:656": " bhadre hṛdayam apy etad $ anumṛśyoddharasva me &",
    "GE09ram_02au:657": " etat samīkṣya kaikeyi % brūhi yat sādhu manyase // Ram_2,10.18 //",
    "GE09ram_02au:658": " balam ātmani paśyantī $ na māṃ śaṅkitum arhasi &",
    "GE09ram_02au:659": " kariṣyāmi tava prītiṃ % sukṛtenāpi te śape // Ram_2,10.19 //",
    "GE09ram_02au:660": " tena vākyena saṃhṛṣṭā $ tam abhiprāyam ātmanaḥ &",
    "GE09ram_02au:661": " vyājahāra mahāghoram % abhyāgatam ivāntakam // Ram_2,10.20 //",
    "GE09ram_02au:662": " yathākrameṇa śapasi $ varaṃ mama dadāsi ca &",
    "GE09ram_02au:663": " tac chṛṇvantu trayastriṃśad % devāḥ sendrapurogamāḥ // Ram_2,10.21 //",
    "GE09ram_02au:664": " candrādityau nabhaś caiva $ grahā rātryahanī diśaḥ &",
    "GE09ram_02au:665": " jagac ca pṛthivī caiva % sagandharvā sarākṣasā // Ram_2,10.22 //",
    "GE09ram_02au:666": " niśācarāṇi bhūtāni $ gṛheṣu gṛhadevatāḥ &",
    "GE09ram_02au:667": " yāni cānyāni bhūtāni % jānīyur bhāṣitaṃ tava // Ram_2,10.23 //",
    "GE09ram_02au:668": " satyasaṃdho mahātejā $ dharmajñaḥ susamāhitaḥ &",
    "GE09ram_02au:669": " varaṃ mama dadāty eṣa % tan me śṛṇvantu devatāḥ // Ram_2,10.24 //",
    "GE09ram_02au:670": " iti devī maheṣvāsaṃ $ parigṛhyābhiśasya ca &",
    "GE09ram_02au:671": " tataḥ param uvācedaṃ % varadaṃ kāmamohitam // Ram_2,10.25 //",
    "GE09ram_02au:672": " varau yau me tvayā deva $ tadā dattau mahīpate &",
    "GE09ram_02au:673": " tau tāvad aham adyaiva % vakṣyāmi śṛṇu me vacaḥ // Ram_2,10.26 //",
    "GE09ram_02au:674": " abhiṣekasamārambho $ rāghavasyopakalpitaḥ &",
    "GE09ram_02au:675": " anenaivābhiṣekeṇa % bharato me 'bhiṣicyatām // Ram_2,10.27 //",
    "GE09ram_02au:676": " nava pañca ca varṣāṇi $ daṇḍakāraṇyam āśritaḥ &",
    "GE09ram_02au:677": " cīrājinajaṭādhārī % rāmo bhavatu tāpasaḥ // Ram_2,10.28 //",
    "GE09ram_02au:678": " bharato bhajatām adya $ yauvarājyam akaṇṭakam &",
    "GE09ram_02au:679": " adya caiva hi paśyeyaṃ % prayāntaṃ rāghavaṃ vane // Ram_2,10.29 //",
    "GE09ram_02au:680": " tataḥ śrutvā mahārāja $ kaikeyyā dāruṇaṃ vacaḥ &",
    "GE09ram_02au:681": " vyathito vilavaś caiva % vyāghrīṃ dṛṣṭvā yathā mṛgaḥ // Ram_2,10.30 //",
    "GE09ram_02au:682": " asaṃvṛtāyām āsīno $ jagatyāṃ dīrgham ucchvasan &",
    "GE09ram_02au:683": " aho dhig iti sāmarṣo % vācam uktvā narādhipaḥ \\",
    "GE09ram_02au:684": " moham āpedivān bhūyaḥ śokopahatacetanaḥ // Ram_2,10.31 //",
    "GE09ram_02au:685": " cireṇa tu nṛpaḥ saṃjñāṃ $ pratilabhya suduḥkhitaḥ &",
    "GE09ram_02au:686": " kaikeyīm abravīt kruddhaḥ % pradahann iva cakṣuṣā // Ram_2,10.32 //",
    "GE09ram_02au:687": " nṛśaṃse duṣṭacāritre $ kulasyāsya vināśini &",
    "GE09ram_02au:688": " kiṃ kṛtaṃ tava rāmeṇa % pāpe pāpaṃ mayāpi vā // Ram_2,10.33 //",
    "GE09ram_02au:689": " sadā te jananītulyāṃ $ vṛttiṃ vahati rāghavaḥ &",
    "GE09ram_02au:690": " tasyaiva tvam anarthāya % kiṃnimittam ihodyatā // Ram_2,10.34 //",
    "GE09ram_02au:691": " tvaṃ mayātmavināśāya $ bhavanaṃ svaṃ praveśitā &",
    "GE09ram_02au:692": " avijñānān nṛpasutā % vyālī tīkṣṇaviṣā yathā // Ram_2,10.35 //",
    "GE09ram_02au:693": " jīvaloko yadā sarvo $ rāmasyeha guṇastavam &",
    "GE09ram_02au:694": " aparādhaṃ kam uddiśya % tyakṣyāmīṣṭam ahaṃ sutam // Ram_2,10.36 //",
    "GE09ram_02au:695": " kausalyāṃ vā sumitrāṃ vā $ tyajeyam api vā śriyam &",
    "GE09ram_02au:696": " jīvitaṃ vātmano rāmaṃ % na tv eva pitṛvatsalam // Ram_2,10.37 //",
    "GE09ram_02au:697": " parā bhavati me prītir $ dṛṣṭvā tanayam agrajam &",
    "GE09ram_02au:698": " apaśyatas tu me rāmaṃ % naṣṭā bhavati cetanā // Ram_2,10.38 //",
    "GE09ram_02au:699": " tiṣṭhel loko vinā sūryaṃ $ sasyaṃ vā salilaṃ vinā &",
    "GE09ram_02au:700": " na tu rāmaṃ vinā dehe % tiṣṭhet tu mama jīvitam // Ram_2,10.39 //",
    "GE09ram_02au:701": " tad alaṃ tyajyatām eṣa $ niścayaḥ pāpaniścaye &",
    "GE09ram_02au:702": " api te caraṇau mūrdhnā % spṛśāmy eṣa prasīda me // Ram_2,10.40 //",
    "GE09ram_02au:703": " sa bhūmipālo vilapann anāthavat $ striyā gṛhīto hṛdaye 'timātrayā &",
    "GE09ram_02au:704": " papāta devyāś caraṇau prasāritāv % ubhāv asaṃspṛśya yathāturas tathā //",
    "GE09ram_02au:705": " atadarhaṃ mahārājaṃ $ śayānam atathocitam &",
    "GE09ram_02au:706": " yayātim iva puṇyānte % devalokāt paricyutam // Ram_2,11.1 //",
    "GE09ram_02au:707": " anartharūpā siddhārthā $ abhītā bhayadarśinī &",
    "GE09ram_02au:708": " punar ākārayāmāsa % tam eva varam aṅganā // Ram_2,11.2 //",
    "GE09ram_02au:709": " tvaṃ katthase mahārāja $ satyavādī dṛḍhavrataḥ &",
    "GE09ram_02au:710": " mama cemaṃ varaṃ kasmād % vidhārayitum icchasi // Ram_2,11.3 //",
    "GE09ram_02au:711": " evam uktas tu kaikeyyā $ rājā daśarathas tadā &",
    "GE09ram_02au:712": " pratyuvāca tataḥ kruddho % muhūrtaṃ vihvalann iva // Ram_2,11.4 //",
    "GE09ram_02au:713": " mṛte mayi gate rāme $ vanaṃ manujapuṃgave &",
    "GE09ram_02au:714": " hantānārye mamāmitre % rāmaḥ pravrājito vanam // Ram_2,11.5 //",
    "GE09ram_02au:715": " yadi satyaṃ bravīmy etat $ tad asatyaṃ bhaviṣyati &",
    "GE09ram_02au:716": " akīrtir atulā loke % dhruvaṃ paribhavaś ca me // Ram_2,11.6 //",
    "GE09ram_02au:717": " tathā vilapatas tasya $ paribhramitacetasaḥ &",
    "GE09ram_02au:718": " astam abhyagamat sūryo % rajanī cābhyavartata // Ram_2,11.7 //",
    "GE09ram_02au:719": " sa triyāmā tathārtasya $ candramaṇḍalamaṇḍitā &",
    "GE09ram_02au:720": " rājño vilapamānasya % na vyabhāsata śarvarī // Ram_2,11.8 //",
    "GE09ram_02au:721": " tathaivoṣṇaṃ viniḥśvasya $ vṛddho daśaratho nṛpaḥ &",
    "GE09ram_02au:722": " vilalāpārtavad duḥkhaṃ % gaganāsaktalocanaḥ // Ram_2,11.9 //",
    "GE09ram_02au:723": " na prabhātaṃ tvayecchāmi $ mayāyaṃ racito 'ñjaliḥ &",
    "GE09ram_02au:724": " atha vā gamyatāṃ śīghraṃ % nāham icchāmi nirghṛṇām \\",
    "GE09ram_02au:725": " nṛśaṃsāṃ kaikeyīṃ draṣṭuṃ yat kṛte vyasanaṃ mahat // Ram_2,11.10 //",
    "GE09ram_02au:726": " evam uktvā tato rājā $ kaikeyīṃ saṃyatāñjaliḥ &",
    "GE09ram_02au:727": " prasādayāmāsa punaḥ % kaikeyīṃ cedam abravīt // Ram_2,11.11 //",
    "GE09ram_02au:728": " sādhuvṛttasya dīnasya $ tvadgatasya gatāyuṣaḥ &",
    "GE09ram_02au:729": " prasādaḥ kriyatāṃ devi % bhadre rājño viśeṣataḥ // Ram_2,11.12 //",
    "GE09ram_02au:730": " śūnyena khalu suśroṇi $ mayedaṃ samudāhṛtam &",
    "GE09ram_02au:731": " kuru sādhu prasādaṃ me % bāle sahṛdayā hy asi // Ram_2,11.13 //",
    "GE09ram_02au:732": " viśuddhabhāvasya hi duṣṭabhāvā $ tāmrekṣaṇasyāśrukalasya rājñaḥ &",
    "GE09ram_02au:733": " śrutvā vicitraṃ karuṇaṃ vilāpaṃ % bhartur nṛśaṃsā na cakāra vākyam //",
    "GE09ram_02au:734": " tataḥ sa rājā punar eva mūrchitaḥ $ priyām atuṣṭāṃ pratikūlabhāṣiṇīm &",
    "GE09ram_02au:735": " samīkṣya putrasya vivāsanaṃ prati % kṣitau visaṃjño nipapāta duḥkhitaḥ //",
    "GE09ram_02au:736": " putraśokārditaṃ pāpā $ visaṃjñaṃ patitaṃ bhuvi &",
    "GE09ram_02au:737": " viveṣṭamānam udīkṣya % saikṣvākam idam abravīt // Ram_2,12.1 //",
    "GE09ram_02au:738": " pāpaṃ kṛtveva kim idaṃ $ mama saṃśrutya saṃśravam &",
    "GE09ram_02au:739": " śeṣe kṣititale sannaḥ % sthityāṃ sthātuṃ tvam arhasi // Ram_2,12.2 //",
    "GE09ram_02au:740": " āhuḥ satyaṃ hi paramaṃ $ dharmaṃ dharmavido janāḥ &",
    "GE09ram_02au:741": " satyam āśritya hi mayā % tvaṃ ca dharmaṃ pracoditaḥ // Ram_2,12.3 //",
    "GE09ram_02au:742": " saṃśrutya śaibyaḥ śyenāya $ svāṃ tanuṃ jagatīpatiḥ &",
    "GE09ram_02au:743": " pradāya pakṣiṇo rājañ % jagāma gatim uttamām // Ram_2,12.4 //",
    "GE09ram_02au:744": " tathā hy alarkas tejasvī $ brāhmaṇe vedapārage &",
    "GE09ram_02au:745": " yācamāne svake netre % uddhṛtyāvimanā dadau // Ram_2,12.5 //",
    "GE09ram_02au:746": " saritāṃ tu patiḥ svalpāṃ $ maryādāṃ satyam anvitaḥ &",
    "GE09ram_02au:747": " satyānurodhāt samaye % velāṃ svāṃ nātivartate // Ram_2,12.6 //",
    "GE09ram_02au:748": " samayaṃ ca mamāryemaṃ $ yadi tvaṃ na kariṣyasi &",
    "GE09ram_02au:749": " agratas te parityaktā % parityakṣyāmi jīvitam // Ram_2,12.7 //",
    "GE09ram_02au:750": " evaṃ pracodito rājā $ kaikeyyā nirviśaṅkayā &",
    "GE09ram_02au:751": " nāśakat pāśam unmoktuṃ % balir indrakṛtaṃ yathā // Ram_2,12.8 //",
    "GE09ram_02au:752": " udbhrāntahṛdayaś cāpi $ vivarṇavadano 'bhavat &",
    "GE09ram_02au:753": " sa dhuryo vai parispandan % yugacakrāntaraṃ yathā // Ram_2,12.9 //",
    "GE09ram_02au:754": " vihvalābhyāṃ ca netrābhyām $ apaśyann iva bhūmipaḥ &",
    "GE09ram_02au:755": " kṛcchrād dhairyeṇa saṃstabhya % kaikeyīm idam abravīt // Ram_2,12.10 //",
    "GE09ram_02au:756": " yas te mantrakṛtaḥ pāṇir $ agnau pāpe mayā dhṛtaḥ &",
    "GE09ram_02au:757": " taṃ tyajāmi svajaṃ caiva % tava putraṃ saha tvayā // Ram_2,12.11 //",
    "GE09ram_02au:758": " tataḥ pāpasamācārā $ kaikeyī pārthivaṃ punaḥ &",
    "GE09ram_02au:759": " uvāca paruṣaṃ vākyaṃ % vākyajñā roṣamūrchitā // Ram_2,12.12 //",
    "GE09ram_02au:760": " kim idaṃ bhāṣase rājan $ vākyaṃ gararujopamam &",
    "GE09ram_02au:761": " ānāyayitum akliṣṭaṃ % putraṃ rāmam ihārhasi // Ram_2,12.13 //",
    "GE09ram_02au:762": " sthāpya rājye mama sutaṃ $ kṛtvā rāmaṃ vanecaram &",
    "GE09ram_02au:763": " niḥsapatnāṃ ca māṃ kṛtvā % kṛtakṛtyo bhaviṣyasi // Ram_2,12.14 //",
    "GE09ram_02au:764": " sa nunna iva tīkṣṇeṇa $ pratodena hayottamaḥ &",
    "GE09ram_02au:765": " rājā pracodito 'bhīkṣṇaṃ % kaikeyīm idam abravīt // Ram_2,12.15 //",
    "GE09ram_02au:766": " dharmabandhena baddho 'smi $ naṣṭā ca mama cetanā &",
    "GE09ram_02au:767": " jyeṣṭhaṃ putraṃ priyaṃ rāmaṃ % draṣṭum icchāmi dhārmikam // Ram_2,12.16 //",
    "GE09ram_02au:768": " iti rājño vacaḥ śrutvā $ kaikeyī tadanantaram &",
    "GE09ram_02au:769": " svayam evābravīt sūtaṃ % gaccha tvaṃ rāmam ānaya // Ram_2,12.17 //",
    "GE09ram_02au:770": " tataḥ sa rājā taṃ sūtaṃ $ sannaharṣaḥ sutaṃ prati &",
    "GE09ram_02au:771": " śokāraktekṣaṇaḥ śrīmān % udvīkṣyovāca dhārmikaḥ // Ram_2,12.18 //",
    "GE09ram_02au:772": " sumantraḥ karuṇaṃ śrutvā $ dṛṣṭvā dīnaṃ ca pārthivam &",
    "GE09ram_02au:773": " pragṛhītāñjaliḥ kiṃcit % tasmād deśād apākraman // Ram_2,12.19 //",
    "GE09ram_02au:774": " yadā vaktuṃ svayaṃ dainyān $ na śaśāka mahīpatiḥ &",
    "GE09ram_02au:775": " tadā sumantraṃ mantrajñā % kaikeyī pratyuvāca ha // Ram_2,12.20 //",
    "GE09ram_02au:776": " sumantra rāmaṃ drakṣyāmi $ śīghram ānaya sundaram &",
    "GE09ram_02au:777": " sa manyamānaḥ kalyāṇaṃ % hṛdayena nananda ca // Ram_2,12.21 //",
    "GE09ram_02au:778": " sumantraś cintayāmāsa $ tvaritaṃ coditas tayā &",
    "GE09ram_02au:779": " vyaktaṃ rāmo 'bhiṣekārtham % ihāyāsyati dharmavit // Ram_2,12.22 //",
    "GE09ram_02au:780": " iti sūto matiṃ kṛtvā $ harṣeṇa mahatā punaḥ &",
    "GE09ram_02au:781": " nirjagāma mahātejā % rāghavasya didṛkṣayā // Ram_2,12.23 //",
    "GE09ram_02au:782": " tataḥ purastāt sahasā vinirgato $ mahīpatīn dvāragatān vilokayan &",
    "GE09ram_02au:783": " dadarśa paurān vividhān mahādhanān % upasthitān dvāram upetya viṣṭhitān //",
    "GE09ram_02au:784": " te tu tāṃ rajanīm uṣya $ brāhmaṇā vedapāragāḥ &",
    "GE09ram_02au:785": " upatasthur upasthānaṃ % saharājapurohitāḥ // Ram_2,13.1 //",
    "GE09ram_02au:786": " amātyā balamukhyāś ca $ mukhyā ye nigamasya ca &",
    "GE09ram_02au:787": " rāghavasyābhiṣekārthe % prīyamāṇās tu saṃgatāḥ // Ram_2,13.2 //",
    "GE09ram_02au:788": " udite vimale sūrye $ puṣye cābhyāgate 'hani &",
    "GE09ram_02au:789": " abhiṣekāya rāmasya % dvijendrair upakalpitam // Ram_2,13.3 //",
    "GE09ram_02au:790": " kāñcanā jalakumbhāś ca $ bhadrapīṭhaṃ svalaṃkṛtam &",
    "GE09ram_02au:791": " rāmaś ca samyagāstīrṇo % bhāsvatā vyāghracarmaṇā // Ram_2,13.4 //",
    "GE09ram_02au:792": " gaṅgāyamunayoḥ puṇyāt $ saṃgamād āhṛtaṃ jalam &",
    "GE09ram_02au:793": " yāś cānyāḥ saritaḥ puṇyā % hradāḥ kūpāḥ sarāṃsi ca // Ram_2,13.5 //",
    "GE09ram_02au:794": " prāgvāhāś cordhvavāhāś ca $ tiryagvāhāḥ samāhitāḥ &",
    "GE09ram_02au:795": " tābhyaś caivāhṛtaṃ toyaṃ % samudrebhyaś ca sarvaśaḥ // Ram_2,13.6 //",
    "GE09ram_02au:796": " kṣaudraṃ dadhighṛtaṃ lājā $ darbhāḥ sumanasaḥ payaḥ &",
    "GE09ram_02au:797": " salājāḥ kṣīribhiś channā % ghaṭāḥ kāñcanarājatāḥ \\",
    "GE09ram_02au:798": " padmotpalayutā bhānti pūrṇāḥ paramavāriṇā // Ram_2,13.7 //",
    "GE09ram_02au:799": " candrāṃśuvikacaprakhyaṃ $ pāṇḍuraṃ ratnabhūṣitam &",
    "GE09ram_02au:800": " sajjaṃ tiṣṭhati rāmasya % vālavyajanam uttamam // Ram_2,13.8 //",
    "GE09ram_02au:801": " candramaṇḍalasaṃkāśam $ ātapatraṃ ca pāṇḍuram &",
    "GE09ram_02au:802": " sajjaṃ dyutikaraṃ śrīmad % abhiṣekapuraskṛtam // Ram_2,13.9 //",
    "GE09ram_02au:803": " pāṇḍuraś ca vṛṣaḥ sajjaḥ $ pāṇḍurāśvaś ca susthitaḥ &",
    "GE09ram_02au:804": " prasrutaś ca gajaḥ śrīmān % aupavāhyaḥ pratīkṣate // Ram_2,13.10 //",
    "GE09ram_02au:805": " aṣṭau kanyāś ca maṅgalyāḥ $ sarvābharaṇabhūṣitāḥ &",
    "GE09ram_02au:806": " vāditrāṇi ca sarvāṇi % bandinaś ca tathāpare // Ram_2,13.11 //",
    "GE09ram_02au:807": " ikṣvākūṇāṃ yathā rājye $ saṃbhriyetābhiṣecanam &",
    "GE09ram_02au:808": " tathā jātīyam ādāya % rājaputrābhiṣecanam // Ram_2,13.12 //",
    "GE09ram_02au:809": " te rājavacanāt tatra $ samavetā mahīpatim &",
    "GE09ram_02au:810": " apaśyanto 'bruvan ko nu % rājño naḥ prativedayet // Ram_2,13.13 //",
    "GE09ram_02au:811": " na paśyāmaś ca rājānam $ uditaś ca divākaraḥ &",
    "GE09ram_02au:812": " yauvarājyābhiṣekaś ca % sajjo rāmasya dhīmataḥ // Ram_2,13.14 //",
    "GE09ram_02au:813": " iti teṣu bruvāṇeṣu $ sārvabhaumān mahīpatīn &",
    "GE09ram_02au:814": " abravīt tān idaṃ sarvān % sumantro rājasatkṛtaḥ // Ram_2,13.15 //",
    "GE09ram_02au:815": " ayaṃ pṛcchāmi vacanāt $ sukham āyuṣmatām aham &",
    "GE09ram_02au:816": " rājñaḥ saṃpratibuddhasya % yac cāgamanakāraṇam // Ram_2,13.16 //",
    "GE09ram_02au:817": " ity uktvāntaḥpuradvāram $ ājagāma purāṇavit &",
    "GE09ram_02au:818": " āśirbhir guṇayuktābhir % abhituṣṭāva rāghavam // Ram_2,13.17 //",
    "GE09ram_02au:819": " gatā bhagavatī rātrir $ ahaḥ śivam upasthitam &",
    "GE09ram_02au:820": " budhyasva nṛpaśārdūla % kuru kāryam anantaram // Ram_2,13.18 //",
    "GE09ram_02au:821": " brāhmaṇā balamukhyāś ca $ naigamāś cāgatā nṛpa &",
    "GE09ram_02au:822": " darśanaṃ pratikāṅkṣante % pratibudhyasva rāghava // Ram_2,13.19 //",
    "GE09ram_02au:823": " stuvantaṃ taṃ tadā sūtaṃ $ sumantraṃ mantrakovidam &",
    "GE09ram_02au:824": " pratibudhya tato rājā % idaṃ vacanam abravīt // Ram_2,13.20 //",
    "GE09ram_02au:825": " na caiva saṃprasupto 'ham $ ānayed āśu rāghavam &",
    "GE09ram_02au:826": " iti rājā daśarathaḥ % sūtaṃ tatrānvaśāt punaḥ // Ram_2,13.21 //",
    "GE09ram_02au:827": " sa rājavacanaṃ śrutvā $ śirasā pratipūjya tam &",
    "GE09ram_02au:828": " nirjagāma nṛpāvāsān % manyamānaḥ priyaṃ mahat // Ram_2,13.22 //",
    "GE09ram_02au:829": " prapanno rājamārgaṃ ca $ patākādhvajaśobhitam &",
    "GE09ram_02au:830": " sa sūtas tatra śuśrāva % rāmādhikaraṇāḥ kathāḥ // Ram_2,13.23 //",
    "GE09ram_02au:831": " tato dadarśa ruciraṃ $ kailāsasadṛśaprabham &",
    "GE09ram_02au:832": " rāmaveśma sumantras tu % śakraveśmasamaprabham // Ram_2,13.24 //",
    "GE09ram_02au:833": " mahākapāṭapihitaṃ $ vitardiśataśobhitam &",
    "GE09ram_02au:834": " kāñcanapratimaikāgraṃ % maṇividrumatoraṇam // Ram_2,13.25 //",
    "GE09ram_02au:835": " śāradābhraghanaprakhyaṃ $ dīptaṃ meruguhopamam &",
    "GE09ram_02au:836": " dāmabhir varamālyānāṃ % sumahadbhir alaṃkṛtam // Ram_2,13.26 //",
    "GE09ram_02au:837": " sa vājiyuktena rathena sārathir $ narākulaṃ rājakulaṃ vilokayan &",
    "GE09ram_02au:838": " tataḥ samāsādya mahādhanaṃ mahat % prahṛṣṭaromā sa babhūva sārathiḥ //",
    "GE09ram_02au:839": " tad adrikūṭācalameghasaṃnibhaṃ $ mahāvimānottamaveśmasaṃghavat &",
    "GE09ram_02au:840": " avāryamāṇaḥ praviveśa sārathiḥ % prabhūtaratnaṃ makaro yathārṇavam //",
    "GE09ram_02au:841": " sa tadantaḥpuradvāraṃ $ samatītya janākulam &",
    "GE09ram_02au:842": " praviviktāṃ tataḥ kakṣyām % āsasāda purāṇavit // Ram_2,14.1 //",
    "GE09ram_02au:843": " prāsakārmukabibhradbhir $ yuvabhir mṛṣṭakuṇḍalaiḥ &",
    "GE09ram_02au:844": " apramādibhir ekāgraiḥ % svanuraktair adhiṣṭhitām // Ram_2,14.2 //",
    "GE09ram_02au:845": " tatra kāṣāyiṇo vṛddhān $ vetrapāṇīn svalaṃkṛtān &",
    "GE09ram_02au:846": " dadarśa viṣṭhitān dvāri % stryadhyakṣān susamāhitān // Ram_2,14.3 //",
    "GE09ram_02au:847": " te samīkṣya samāyāntaṃ $ rāmapriyacikīrṣavaḥ &",
    "GE09ram_02au:848": " sahabhāryāya rāmāya % kṣipram evācacakṣire // Ram_2,14.4 //",
    "GE09ram_02au:849": " prativeditam ājñāya $ sūtam abhyantaraṃ pituḥ &",
    "GE09ram_02au:850": " tatraivānāyayāmāsa % rāghavaḥ priyakāmyayā // Ram_2,14.5 //",
    "GE09ram_02au:851": " taṃ vaiśravaṇasaṃkāśam $ upaviṣṭaṃ svalaṃkṛtam &",
    "GE09ram_02au:852": " dadarśa sūtaḥ paryaṅke % sauvarṇe sottaracchade // Ram_2,14.6 //",
    "GE09ram_02au:853": " varāharudhirābheṇa $ śucinā ca sugandhinā &",
    "GE09ram_02au:854": " anuliptaṃ parārdhyena % candanena paraṃtapam // Ram_2,14.7 //",
    "GE09ram_02au:855": " sthitayā pārśvataś cāpi $ vālavyajanahastayā &",
    "GE09ram_02au:856": " upetaṃ sītayā bhūyaś % citrayā śaśinaṃ yathā // Ram_2,14.8 //",
    "GE09ram_02au:857": " taṃ tapantam ivādityam $ upapannaṃ svatejasā &",
    "GE09ram_02au:858": " vavande varadaṃ bandī % niyamajño vinītavat // Ram_2,14.9 //",
    "GE09ram_02au:859": " prāñjalis tu sukhaṃ pṛṣṭvā $ vihāraśayanāsane &",
    "GE09ram_02au:860": " rājaputram uvācedaṃ % sumantro rājasatkṛtaḥ // Ram_2,14.10 //",
    "GE09ram_02au:861": " kausalyā suprabhā deva $ pitā tvāṃ draṣṭum icchati &",
    "GE09ram_02au:862": " mahiṣyā saha kaikeyyā % gamyatāṃ tatra māciram // Ram_2,14.11 //",
    "GE09ram_02au:863": " evam uktas tu saṃhṛṣṭo $ narasiṃho mahādyutiḥ &",
    "GE09ram_02au:864": " tataḥ saṃmānayāmāsa % sītām idam uvāca ha // Ram_2,14.12 //",
    "GE09ram_02au:865": " devi devaś ca devī ca $ samāgamya madantare &",
    "GE09ram_02au:866": " mantrayete dhruvaṃ kiṃcid % abhiṣecanasaṃhitam // Ram_2,14.13 //",
    "GE09ram_02au:867": " lakṣayitvā hy abhiprāyaṃ $ priyakāmā sudakṣiṇā &",
    "GE09ram_02au:868": " saṃcodayati rājānaṃ % madarthaṃ madirekṣaṇā // Ram_2,14.14 //",
    "GE09ram_02au:869": " yādṛśī pariṣat tatra $ tādṛśo dūta āgataḥ &",
    "GE09ram_02au:870": " dhruvam adyaiva māṃ rājā % yauvarājye 'bhiṣekṣyati // Ram_2,14.15 //",
    "GE09ram_02au:871": " hanta śīghram ito gatvā $ drakṣyāmi ca mahīpatim &",
    "GE09ram_02au:872": " saha tvaṃ parivāreṇa % sukham āsva ramasva ca // Ram_2,14.16 //",
    "GE09ram_02au:873": " patisaṃmānitā sītā $ bhartāram asitekṣaṇā &",
    "GE09ram_02au:874": " ādvāram anuvavrāja % maṅgalāny abhidadhyuṣī // Ram_2,14.17 //",
    "GE09ram_02au:875": " sa sarvān arthino dṛṣṭvā $ sametya pratinandya ca &",
    "GE09ram_02au:876": " tataḥ pāvakasaṃkāśam % āruroha rathottamam // Ram_2,14.18 //",
    "GE09ram_02au:877": " muṣṇantam iva cakṣūṃṣi $ prabhayā hemavarcasam &",
    "GE09ram_02au:878": " kareṇuśiśukalpaiś ca % yuktaṃ paramavājibhiḥ // Ram_2,14.19 //",
    "GE09ram_02au:879": " hariyuktaṃ sahasrākṣo $ ratham indra ivāśugam &",
    "GE09ram_02au:880": " prayayau tūrṇam āsthāya % rāghavo jvalitaḥ śriyā // Ram_2,14.20 //",
    "GE09ram_02au:881": " sa parjanya ivākāśe $ svanavān abhinādayan &",
    "GE09ram_02au:882": " niketān niryayau śrīmān % mahābhrād iva candramāḥ // Ram_2,14.21 //",
    "GE09ram_02au:883": " chattracāmarapāṇis tu $ lakṣmaṇo rāghavānujaḥ &",
    "GE09ram_02au:884": " jugopa bhrātaraṃ bhrātā % ratham āsthāya pṛṣṭhataḥ // Ram_2,14.22 //",
    "GE09ram_02au:885": " tato halahalāśabdas $ tumulaḥ samajāyata &",
    "GE09ram_02au:886": " tasya niṣkramamāṇasya % janaughasya samantataḥ // Ram_2,14.23 //",
    "GE09ram_02au:887": " sa rāghavas tatra kathāpralāpaṃ $ śuśrāva lokasya samāgatasya &",
    "GE09ram_02au:888": " ātmādhikārā vividhāś ca vācaḥ % prahṛṣṭarūpasya pure janasya //",
    "GE09ram_02au:889": " eṣa śriyaṃ gacchati rāghavo 'dya $ rājaprasādād vipulāṅgam iṣyan &",
    "GE09ram_02au:890": " ete vayaṃ sarvasamṛddhakāmā % yeṣām ayaṃ no bhavitā praśāstā \\",
    "GE09ram_02au:891": " lābho janasyāsya yad eṣa sarvaṃ prapatsyate rāṣṭram idaṃ cirāya //",
    "GE09ram_02au:892": " sa ghoṣavadbhiś ca hayaiḥ sanāgaiḥ $ puraḥsaraiḥ svastikasūtamāgadhaiḥ &",
    "GE09ram_02au:893": " mahīyamānaḥ pravaraiś ca vādakair % abhiṣṭuto vaiśravaṇo yathā yayau //",
    "GE09ram_02au:894": " kareṇumātaṃgarathāśvasaṃkulaṃ $ mahājanaughaiḥ paripūrṇacatvaram &",
    "GE09ram_02au:895": " prabhūtaratnaṃ bahupaṇyasaṃcayaṃ % dadarśa rāmo ruciraṃ mahāpatham //",
    "GE09ram_02au:896": " sa rāmo ratham āsthāya $ samprahṛṣṭasuhṛjjanaḥ &",
    "GE09ram_02au:897": " apaśyan nagaraṃ śrīmān % nānājanasamākulam // Ram_2,15.1 //",
    "GE09ram_02au:898": " sa gṛhair abhrasaṃkāśaiḥ $ pāṇḍurair upaśobhitam &",
    "GE09ram_02au:899": " rājamārgaṃ yayau rāmo % madhyenāgarudhūpitam // Ram_2,15.2 //",
    "GE09ram_02au:900": " śobhamānam asaṃbādhaṃ $ taṃ rājapatham uttamam &",
    "GE09ram_02au:901": " saṃvṛtaṃ vividhaiḥ paṇyair % bhakṣyair uccāvacair api // Ram_2,15.3 //",
    "GE09ram_02au:902": " āśīrvādān bahūñ śṛṇvan $ suhṛdbhiḥ samudīritān &",
    "GE09ram_02au:903": " yathārhaṃ cāpi sampūjya % sarvān eva narān yayau // Ram_2,15.4 //",
    "GE09ram_02au:904": " pitāmahair ācaritaṃ $ tathaiva prapitāmahaiḥ &",
    "GE09ram_02au:905": " adyopādāya taṃ mārgam % abhiṣikto 'nupālaya // Ram_2,15.5 //",
    "GE09ram_02au:906": " yathā sma lālitāḥ pitrā $ yathā pūrvaiḥ pitāmahaiḥ &",
    "GE09ram_02au:907": " tataḥ sukhataraṃ sarve % rāme vatsyāma rājani // Ram_2,15.6 //",
    "GE09ram_02au:908": " alam adya hi bhuktena $ paramārthair alaṃ ca naḥ &",
    "GE09ram_02au:909": " yathā paśyāma niryāntaṃ % rāmaṃ rājye pratiṣṭhitam // Ram_2,15.7 //",
    "GE09ram_02au:910": " ato hi na priyataraṃ $ nānyat kiṃcid bhaviṣyati &",
    "GE09ram_02au:911": " yathābhiṣeko rāmasya % rājyenāmitatejasaḥ // Ram_2,15.8 //",
    "GE09ram_02au:912": " etāś cānyāś ca suhṛdām $ udāsīnaḥ kathāḥ śubhāḥ &",
    "GE09ram_02au:913": " ātmasaṃpūjanīḥ śṛṇvan % yayau rāmo mahāpatham // Ram_2,15.9 //",
    "GE09ram_02au:914": " na hi tasmān manaḥ kaścic $ cakṣuṣī vā narottamāt &",
    "GE09ram_02au:915": " naraḥ śaknoty apākraṣṭum % atikrānte 'pi rāghave // Ram_2,15.10 //",
    "GE09ram_02au:916": " sarveṣāṃ sa hi dharmātmā $ varṇānāṃ kurute dayām &",
    "GE09ram_02au:917": " caturṇāṃ hi vayaḥsthānāṃ % tena te tam anuvratāḥ // Ram_2,15.11 //",
    "GE09ram_02au:918": " sa rājakulam āsādya $ mahendrabhavanopamam &",
    "GE09ram_02au:919": " rājaputraḥ pitur veśma % praviveśa śriyā jvalan // Ram_2,15.12 //",
    "GE09ram_02au:920": " sa sarvāḥ samatikramya $ kakṣyā daśarathātmajaḥ &",
    "GE09ram_02au:921": " saṃnivartya janaṃ sarvaṃ % śuddhāntaḥpuram abhyagāt // Ram_2,15.13 //",
    "GE09ram_02au:922": " tataḥ praviṣṭe pitur antikaṃ tadā $ janaḥ sa sarvo mudito nṛpātmaje &",
    "GE09ram_02au:923": " pratīkṣate tasya punaḥ sma nirgamaṃ % yathodayaṃ candramasaḥ saritpatiḥ //",
    "GE09ram_02au:924": " sa dadarśāsane rāmo $ niṣaṇṇaṃ pitaraṃ śubhe &",
    "GE09ram_02au:925": " kaikeyīsahitaṃ dīnaṃ % mukhena pariśuṣyatā // Ram_2,16.1 //",
    "GE09ram_02au:926": " sa pituś caraṇau pūrvam $ abhivādya vinītavat &",
    "GE09ram_02au:927": " tato vavande caraṇau % kaikeyyāḥ susamāhitaḥ // Ram_2,16.2 //",
    "GE09ram_02au:928": " rāmety uktvā ca vacanaṃ $ bāṣpaparyākulekṣaṇaḥ &",
    "GE09ram_02au:929": " śaśāka nṛpatir dīno % nekṣituṃ nābhibhāṣitum // Ram_2,16.3 //",
    "GE09ram_02au:930": " tad apūrvaṃ narapater $ dṛṣṭvā rūpaṃ bhayāvaham &",
    "GE09ram_02au:931": " rāmo 'pi bhayam āpannaḥ % padā spṛṣṭveva pannagam // Ram_2,16.4 //",
    "GE09ram_02au:932": " indriyair aprahṛṣṭais taṃ $ śokasaṃtāpakarśitam &",
    "GE09ram_02au:933": " niḥśvasantaṃ mahārājaṃ % vyathitākulacetasam // Ram_2,16.5 //",
    "GE09ram_02au:934": " ūrmimālinam akṣobhyaṃ $ kṣubhyantam iva sāgaram &",
    "GE09ram_02au:935": " upaplutam ivādityam % uktānṛtam ṛṣiṃ yathā // Ram_2,16.6 //",
    "GE09ram_02au:936": " acintyakalpaṃ hi pitus $ taṃ śokam upadhārayan &",
    "GE09ram_02au:937": " babhūva saṃrabdhataraḥ % samudra iva parvaṇi // Ram_2,16.7 //",
    "GE09ram_02au:938": " cintayāmāsa ca tadā $ rāmaḥ pitṛhite rataḥ &",
    "GE09ram_02au:939": " kiṃsvid adyaiva nṛpatir % na māṃ pratyabhinandati // Ram_2,16.8 //",
    "GE09ram_02au:940": " anyadā māṃ pitā dṛṣṭvā $ kupito 'pi prasīdati &",
    "GE09ram_02au:941": " tasya mām adya samprekṣya % kimāyāsaḥ pravartate // Ram_2,16.9 //",
    "GE09ram_02au:942": " sa dīna iva śokārto $ viṣaṇṇavadanadyutiḥ &",
    "GE09ram_02au:943": " kaikeyīm abhivādyaiva % rāmo vacanam abravīt // Ram_2,16.10 //",
    "GE09ram_02au:944": " kaccin mayā nāparādham $ ajñānād yena me pitā &",
    "GE09ram_02au:945": " kupitas tan mamācakṣva % tvaṃ caivainaṃ prasādaya // Ram_2,16.11 //",
    "GE09ram_02au:946": " vivarṇavadano dīno $ na hi mām abhibhāṣate &",
    "GE09ram_02au:947": " śārīro mānaso vāpi % kaccid enaṃ na bādhate \\",
    "GE09ram_02au:948": " saṃtāpo vābhitāpo vā durlabhaṃ hi sadā sukham // Ram_2,16.12 //",
    "GE09ram_02au:949": " kaccin na kiṃcid bharate $ kumāre priyadarśane &",
    "GE09ram_02au:950": " śatrughne vā mahāsattve % mātṝṇāṃ vā mamāśubham // Ram_2,16.13 //",
    "GE09ram_02au:951": " atoṣayan mahārājam $ akurvan vā pitur vacaḥ &",
    "GE09ram_02au:952": " muhūrtam api neccheyaṃ % jīvituṃ kupite nṛpe // Ram_2,16.14 //",
    "GE09ram_02au:953": " yatomūlaṃ naraḥ paśyet $ prādurbhāvam ihātmanaḥ &",
    "GE09ram_02au:954": " kathaṃ tasmin na varteta % pratyakṣe sati daivate // Ram_2,16.15 //",
    "GE09ram_02au:955": " kaccit te paruṣaṃ kiṃcid $ abhimānāt pitā mama &",
    "GE09ram_02au:956": " ukto bhavatyā kopena % yatrāsya lulitaṃ manaḥ // Ram_2,16.16 //",
    "GE09ram_02au:957": " etad ācakṣva me devi $ tattvena paripṛcchataḥ &",
    "GE09ram_02au:958": " kiṃnimittam apūrvo 'yaṃ % vikāro manujādhipe // Ram_2,16.17 //",
    "GE09ram_02au:959": " ahaṃ hi vacanād rājñaḥ $ pateyam api pāvake &",
    "GE09ram_02au:960": " bhakṣayeyaṃ viṣaṃ tīkṣṇaṃ % majjeyam api cārṇave \\",
    "GE09ram_02au:961": " niyukto guruṇā pitrā nṛpeṇa ca hitena ca // Ram_2,16.18 //",
    "GE09ram_02au:962": " tad brūhi vacanaṃ devi $ rājño yad abhikāṅkṣitam &",
    "GE09ram_02au:963": " kariṣye pratijāne ca % rāmo dvir nābhibhāṣate // Ram_2,16.19 //",
    "GE09ram_02au:964": " tam ārjavasamāyuktam $ anāryā satyavādinam &",
    "GE09ram_02au:965": " uvāca rāmaṃ kaikeyī % vacanaṃ bhṛśadāruṇam // Ram_2,16.20 //",
    "GE09ram_02au:966": " purā devāsure yuddhe $ pitrā te mama rāghava &",
    "GE09ram_02au:967": " rakṣitena varau dattau % saśalyena mahāraṇe // Ram_2,16.21 //",
    "GE09ram_02au:968": " tatra me yācito rājā $ bharatasyābhiṣecanam &",
    "GE09ram_02au:969": " gamanaṃ daṇḍakāraṇye % tava cādyaiva rāghava // Ram_2,16.22 //",
    "GE09ram_02au:970": " yadi satyapratijñaṃ tvaṃ $ pitaraṃ kartum icchasi &",
    "GE09ram_02au:971": " ātmānaṃ ca naraśreṣṭha % mama vākyam idaṃ śṛṇu // Ram_2,16.23 //",
    "GE09ram_02au:972": " sa nideśe pitus tiṣṭha $ yathā tena pratiśrutam &",
    "GE09ram_02au:973": " tvayāraṇyaṃ praveṣṭavyaṃ % nava varṣāṇi pañca ca // Ram_2,16.24 //",
    "GE09ram_02au:974": " sapta sapta ca varṣāṇi $ daṇḍakāraṇyam āśritaḥ &",
    "GE09ram_02au:975": " abhiṣekam imaṃ tyaktvā % jaṭācīradharo vasa // Ram_2,16.25 //",
    "GE09ram_02au:976": " bharataḥ kosalapure $ praśāstu vasudhām imām &",
    "GE09ram_02au:977": " nānāratnasamākīrṇāṃ % savājirathakuñjarām // Ram_2,16.26 //",
    "GE09ram_02au:978": " tad apriyam amitraghno $ vacanaṃ maraṇopamam &",
    "GE09ram_02au:979": " śrutvā na vivyathe rāmaḥ % kaikeyīṃ cedam abravīt // Ram_2,16.27 //",
    "GE09ram_02au:980": " evam astu gamiṣyāmi $ vanaṃ vastum ahaṃ tv ataḥ &",
    "GE09ram_02au:981": " jaṭācīradharo rājñaḥ % pratijñām anupālayan // Ram_2,16.28 //",
    "GE09ram_02au:982": " idaṃ tu jñātum icchāmi $ kimarthaṃ māṃ mahīpatiḥ &",
    "GE09ram_02au:983": " nābhinandati durdharṣo % yathāpuram ariṃdamaḥ // Ram_2,16.29 //",
    "GE09ram_02au:984": " manyur na ca tvayā kāryo $ devi brūhi tavāgrataḥ &",
    "GE09ram_02au:985": " yāsyāmi bhava suprītā % vanaṃ cīrajaṭādharaḥ // Ram_2,16.30 //",
    "GE09ram_02au:986": " hitena guruṇā pitrā $ kṛtajñena nṛpeṇa ca &",
    "GE09ram_02au:987": " niyujyamāno viśrabdhaṃ % kiṃ na kuryād ahaṃ priyam // Ram_2,16.31 //",
    "GE09ram_02au:988": " alīkaṃ mānasaṃ tv ekaṃ $ hṛdayaṃ dahatīva me &",
    "GE09ram_02au:989": " svayaṃ yan nāha māṃ rājā % bharatasyābhiṣecanam // Ram_2,16.32 //",
    "GE09ram_02au:990": " ahaṃ hi sītāṃ rājyaṃ ca $ prāṇān iṣṭān dhanāni ca &",
    "GE09ram_02au:991": " hṛṣṭo bhrātre svayaṃ dadyāṃ % bharatāyāpracoditaḥ // Ram_2,16.33 //",
    "GE09ram_02au:992": " kiṃ punar manujendreṇa $ svayaṃ pitrā pracoditaḥ &",
    "GE09ram_02au:993": " tava ca priyakāmārthaṃ % pratijñām anupālayan // Ram_2,16.34 //",
    "GE09ram_02au:994": " tad āśvāsaya hīmaṃ tvaṃ $ kiṃ nv idaṃ yan mahīpatiḥ &",
    "GE09ram_02au:995": " vasudhāsaktanayano % mandam aśrūṇi muñcati // Ram_2,16.35 //",
    "GE09ram_02au:996": " gacchantu caivānayituṃ $ dūtāḥ śīghrajavair hayaiḥ &",
    "GE09ram_02au:997": " bharataṃ mātulakulād % adyaiva nṛpaśāsanāt // Ram_2,16.36 //",
    "GE09ram_02au:998": " daṇḍakāraṇyam eṣo 'ham $ ito gacchāmi satvaraḥ &",
    "GE09ram_02au:999": " avicārya pitur vākyaṃ % samāvastuṃ caturdaśa // Ram_2,16.37 //",
    "GE09ram_02au:1000": " sā hṛṣṭā tasya tadvākyaṃ $ śrutvā rāmasya kaikeyī &",
    "GE09ram_02au:1001": " prasthānaṃ śraddadhānā hi % tvarayāmāsa rāghavam // Ram_2,16.38 //",
    "GE09ram_02au:1002": " evaṃ bhavatu yāsyanti $ dūtāḥ śīghrajavair hayaiḥ &",
    "GE09ram_02au:1003": " bharataṃ mātulakulād % upāvartayituṃ narāḥ // Ram_2,16.39 //",
    "GE09ram_02au:1004": " tava tv ahaṃ kṣamaṃ manye $ notsukasya vilambanam &",
    "GE09ram_02au:1005": " rāma tasmād itaḥ śīghraṃ % vanaṃ tvaṃ gantum arhasi // Ram_2,16.40 //",
    "GE09ram_02au:1006": " vrīḍānvitaḥ svayaṃ yac ca $ nṛpas tvāṃ nābhibhāṣate &",
    "GE09ram_02au:1007": " naitat kiṃcin naraśreṣṭha % manyur eṣo 'panīyatām // Ram_2,16.41 //",
    "GE09ram_02au:1008": " yāvat tvaṃ na vanaṃ yātaḥ $ purād asmād abhitvaran &",
    "GE09ram_02au:1009": " pitā tāvan na te rāma % snāsyate bhokṣyate 'pi vā // Ram_2,16.42 //",
    "GE09ram_02au:1010": " dhik kaṣṭam iti niḥśvasya $ rājā śokapariplutaḥ &",
    "GE09ram_02au:1011": " mūrchito nyapatat tasmin % paryaṅke hemabhūṣite // Ram_2,16.43 //",
    "GE09ram_02au:1012": " rāmo 'py utthāpya rājānaṃ $ kaikeyyābhipracoditaḥ &",
    "GE09ram_02au:1013": " kaśayevāhato vājī % vanaṃ gantuṃ kṛtatvaraḥ // Ram_2,16.44 //",
    "GE09ram_02au:1014": " tad apriyam anāryāyā $ vacanaṃ dāruṇodaram &",
    "GE09ram_02au:1015": " śrutvā gatavyatho rāmaḥ % kaikeyīṃ vākyam abravīt // Ram_2,16.45 //",
    "GE09ram_02au:1016": " nāham arthaparo devi $ lokam āvastum utsahe &",
    "GE09ram_02au:1017": " viddhi mām ṛṣibhis tulyaṃ % kevalaṃ dharmam āsthitam // Ram_2,16.46 //",
    "GE09ram_02au:1018": " yad atrabhavataḥ kiṃcic $ chakyaṃ kartuṃ priyaṃ mayā &",
    "GE09ram_02au:1019": " prāṇān api parityajya % sarvathā kṛtam eva tat // Ram_2,16.47 //",
    "GE09ram_02au:1020": " na hy ato dharmacaraṇaṃ $ kiṃcid asti mahattaram &",
    "GE09ram_02au:1021": " yathā pitari śuśrūṣā % tasya vā vacanakriyā // Ram_2,16.48 //",
    "GE09ram_02au:1022": " anukto 'py atrabhavatā $ bhavatyā vacanād aham &",
    "GE09ram_02au:1023": " vane vatsyāmi vijane % varṣāṇīha caturdaśa // Ram_2,16.49 //",
    "GE09ram_02au:1024": " na nūnaṃ mayi kaikeyi $ kiṃcid āśaṃsase guṇam &",
    "GE09ram_02au:1025": " yad rājānam avocas tvaṃ % mameśvaratarā satī // Ram_2,16.50 //",
    "GE09ram_02au:1026": " yāvan mātaram āpṛcche $ sītāṃ cānunayāmy aham &",
    "GE09ram_02au:1027": " tato 'dyaiva gamiṣyāmi % daṇḍakānāṃ mahad vanam // Ram_2,16.51 //",
    "GE09ram_02au:1028": " bharataḥ pālayed rājyaṃ $ śuśrūṣec ca pitur yathā &",
    "GE09ram_02au:1029": " tathā bhavatyā kartavyaṃ % sa hi dharmaḥ sanātanaḥ // Ram_2,16.52 //",
    "GE09ram_02au:1030": " sa rāmasya vacaḥ śrutvā $ bhṛśaṃ duḥkhahataḥ pitā &",
    "GE09ram_02au:1031": " śokād aśaknuvan bāṣpaṃ % praruroda mahāsvanam // Ram_2,16.53 //",
    "GE09ram_02au:1032": " vanditvā caraṇau rāmo $ visaṃjñasya pitus tadā &",
    "GE09ram_02au:1033": " kaikeyyāś cāpy anāryāyā % niṣpapāta mahādyutiḥ // Ram_2,16.54 //",
    "GE09ram_02au:1034": " sa rāmaḥ pitaraṃ kṛtvā $ kaikeyīṃ ca pradakṣiṇam &",
    "GE09ram_02au:1035": " niṣkramyāntaḥpurāt tasmāt % svaṃ dadarśa suhṛjjanam // Ram_2,16.55 //",
    "GE09ram_02au:1036": " taṃ bāṣpaparipūrṇākṣaḥ $ pṛṣṭhato 'nujagāma ha &",
    "GE09ram_02au:1037": " lakṣmaṇaḥ paramakruddhaḥ % sumitrānandavardhanaḥ // Ram_2,16.56 //",
    "GE09ram_02au:1038": " ābhiṣecanikaṃ bhāṇḍaṃ $ kṛtvā rāmaḥ pradakṣiṇam &",
    "GE09ram_02au:1039": " śanair jagāma sāpekṣo % dṛṣṭiṃ tatrāvicālayan // Ram_2,16.57 //",
    "GE09ram_02au:1040": " na cāsya mahatīṃ lakṣmīṃ $ rājyanāśo 'pakarṣati &",
    "GE09ram_02au:1041": " lokakāntasya kāntatvaṃ % śītaraśmer iva kṣapā // Ram_2,16.58 //",
    "GE09ram_02au:1042": " na vanaṃ gantukāmasya $ tyajataś ca vasuṃdharām &",
    "GE09ram_02au:1043": " sarvalokātigasyeva % lakṣyate cittavikriyā // Ram_2,16.59 //",
    "GE09ram_02au:1044": " dhārayan manasā duḥkham $ indriyāṇi nigṛhya ca &",
    "GE09ram_02au:1045": " praviveśātmavān veśma % mātur apriyaśaṃsivān // Ram_2,16.60 //",
    "GE09ram_02au:1046": " praviśya veśmātibhṛśaṃ mudānvitaṃ $ samīkṣya tāṃ cārthavipattim āgatām &",
    "GE09ram_02au:1047": " na caiva rāmo 'tra jagāma vikriyāṃ % suhṛjjanasyātmavipattiśaṅkayā //",
    "GE09ram_02au:1048": " rāmas tu bhṛśam āyasto $ niḥśvasann iva kuñjaraḥ &",
    "GE09ram_02au:1049": " jagāma sahito bhrātrā % mātur antaḥpuraṃ vaśī // Ram_2,17.1 //",
    "GE09ram_02au:1050": " so 'paśyat puruṣaṃ tatra $ vṛddhaṃ paramapūjitam &",
    "GE09ram_02au:1051": " upaviṣṭaṃ gṛhadvāri % tiṣṭhataś cāparān bahūn // Ram_2,17.2 //",
    "GE09ram_02au:1052": " praviśya prathamāṃ kakṣyāṃ $ dvitīyāyāṃ dadarśa saḥ &",
    "GE09ram_02au:1053": " brāhmaṇān vedasampannān % vṛddhān rājñābhisatkṛtān // Ram_2,17.3 //",
    "GE09ram_02au:1054": " praṇamya rāmas tān vṛddhāṃs $ tṛtīyāyāṃ dadarśa saḥ &",
    "GE09ram_02au:1055": " striyo vṛddhāś ca bālāś ca % dvārarakṣaṇatatparāḥ // Ram_2,17.4 //",
    "GE09ram_02au:1056": " vardhayitvā prahṛṣṭās tāḥ $ praviśya ca gṛhaṃ striyaḥ &",
    "GE09ram_02au:1057": " nyavedayanta tvaritā % rāmamātuḥ priyaṃ tadā // Ram_2,17.5 //",
    "GE09ram_02au:1058": " kausalyāpi tadā devī $ rātriṃ sthitvā samāhitā &",
    "GE09ram_02au:1059": " prabhāte tv akarot pūjāṃ % viṣṇoḥ putrahitaiṣiṇī // Ram_2,17.6 //",
    "GE09ram_02au:1060": " sā kṣaumavasanā hṛṣṭā $ nityaṃ vrataparāyaṇā &",
    "GE09ram_02au:1061": " agniṃ juhoti sma tadā % mantravat kṛtamaṅgalā // Ram_2,17.7 //",
    "GE09ram_02au:1062": " praviśya ca tadā rāmo $ mātur antaḥpuraṃ śubham &",
    "GE09ram_02au:1063": " dadarśa mātaraṃ tatra % hāvayantīṃ hutāśanam // Ram_2,17.8 //",
    "GE09ram_02au:1064": " sā cirasyātmajaṃ dṛṣṭvā $ mātṛnandanam āgatam &",
    "GE09ram_02au:1065": " abhicakrāma saṃhṛṣṭā % kiśoraṃ vaḍabā yathā // Ram_2,17.9 //",
    "GE09ram_02au:1066": " tam uvāca durādharṣaṃ $ rāghavaṃ sutam ātmanaḥ &",
    "GE09ram_02au:1067": " kausalyā putravātsalyād % idaṃ priyahitaṃ vacaḥ // Ram_2,17.10 //",
    "GE09ram_02au:1068": " vṛddhānāṃ dharmaśīlānāṃ $ rājarṣīṇāṃ mahātmanām &",
    "GE09ram_02au:1069": " prāpnuhy āyuś ca kīrtiṃ ca % dharmaṃ copahitaṃ kule // Ram_2,17.11 //",
    "GE09ram_02au:1070": " satyapratijñaṃ pitaraṃ $ rājānaṃ paśya rāghava &",
    "GE09ram_02au:1071": " adyaiva hi tvāṃ dharmātmā % yauvarājye 'bhiṣekṣyati // Ram_2,17.12 //",
    "GE09ram_02au:1072": " mātaraṃ rāghavaḥ kiṃcit $ prasāryāñjalim abravīt &",
    "GE09ram_02au:1073": " sa svabhāvavinītaś ca % gauravāc ca tadānataḥ // Ram_2,17.13 //",
    "GE09ram_02au:1074": " devi nūnaṃ na jānīṣe $ mahad bhayam upasthitam &",
    "GE09ram_02au:1075": " idaṃ tava ca duḥkhāya % vaidehyā lakṣmaṇasya ca // Ram_2,17.14 //",
    "GE09ram_02au:1076": " caturdaśa hi varṣāṇi $ vatsyāmi vijane vane &",
    "GE09ram_02au:1077": " madhumūlaphalair jīvan % hitvā munivad āmiṣam // Ram_2,17.15 //",
    "GE09ram_02au:1078": " bharatāya mahārājo $ yauvarājyaṃ prayacchati &",
    "GE09ram_02au:1079": " māṃ punar daṇḍakāraṇyaṃ % vivāsayati tāpasam // Ram_2,17.16 //",
    "GE09ram_02au:1080": " tām aduḥkhocitāṃ dṛṣṭvā $ patitāṃ kadalīm iva &",
    "GE09ram_02au:1081": " rāmas tūtthāpayāmāsa % mātaraṃ gatacetasam // Ram_2,17.17 //",
    "GE09ram_02au:1082": " upāvṛtyotthitāṃ dīnāṃ $ vaḍabām iva vāhitām &",
    "GE09ram_02au:1083": " pāṃśuguṇṭhitasarvāṅgīṃ % vimamarśa ca pāṇinā // Ram_2,17.18 //",
    "GE09ram_02au:1084": " sā rāghavam upāsīnam $ asukhārtā sukhocitā &",
    "GE09ram_02au:1085": " uvāca puruṣavyāghram % upaśṛṇvati lakṣmaṇe // Ram_2,17.19 //",
    "GE09ram_02au:1086": " yadi putra na jāyethā $ mama śokāya rāghava &",
    "GE09ram_02au:1087": " na sma duḥkham ato bhūyaḥ % paśyeyam aham aprajā // Ram_2,17.20 //",
    "GE09ram_02au:1088": " eka eva hi vandhyāyāḥ $ śoko bhavati mānavaḥ &",
    "GE09ram_02au:1089": " aprajāsmīti saṃtāpo % na hy anyaḥ putra vidyate // Ram_2,17.21 //",
    "GE09ram_02au:1090": " na dṛṣṭapūrvaṃ kalyāṇaṃ $ sukhaṃ vā patipauruṣe &",
    "GE09ram_02au:1091": " api putre vipaśyeyam % iti rāmāsthitaṃ mayā // Ram_2,17.22 //",
    "GE09ram_02au:1092": " sā bahūny amanojñāni $ vākyāni hṛdayacchidām &",
    "GE09ram_02au:1093": " ahaṃ śroṣye sapatnīnām % avarāṇāṃ varā satī \\",
    "GE09ram_02au:1094": " ato duḥkhataraṃ kiṃ nu pramadānāṃ bhaviṣyati // Ram_2,17.23 //",
    "GE09ram_02au:1095": " tvayi saṃnihite 'py evam $ aham āsaṃ nirākṛtā &",
    "GE09ram_02au:1096": " kiṃ punaḥ proṣite tāta % dhruvaṃ maraṇam eva me // Ram_2,17.24 //",
    "GE09ram_02au:1097": " yo hi māṃ sevate kaścid $ atha vāpy anuvartate &",
    "GE09ram_02au:1098": " kaikeyyāḥ putram anvīkṣya % sa jano nābhibhāṣate // Ram_2,17.25 //",
    "GE09ram_02au:1099": " daśa sapta ca varṣāṇi $ tava jātasya rāghava &",
    "GE09ram_02au:1100": " atītāni prakāṅkṣantyā % mayā duḥkhaparikṣayam // Ram_2,17.26 //",
    "GE09ram_02au:1101": " upavāsaiś ca yogaiś ca $ bahubhiś ca pariśramaiḥ &",
    "GE09ram_02au:1102": " duḥkhaṃ saṃvardhito moghaṃ % tvaṃ hi durgatayā mayā // Ram_2,17.27 //",
    "GE09ram_02au:1103": " sthiraṃ tu hṛdayaṃ manye $ mamedaṃ yan na dīryate &",
    "GE09ram_02au:1104": " prāvṛṣīva mahānadyāḥ % spṛṣṭaṃ kūlaṃ navāmbhasā // Ram_2,17.28 //",
    "GE09ram_02au:1105": " mamaiva nūnaṃ maraṇaṃ na vidyate $ na cāvakāśo 'sti yamakṣaye mama &",
    "GE09ram_02au:1106": " yad antako 'dyaiva na māṃ jihīrṣati % prasahya siṃho rudatīṃ mṛgīm iva //",
    "GE09ram_02au:1107": " sthiraṃ hi nūnaṃ hṛdayaṃ mamāyasaṃ $ na bhidyate yad bhuvi nāvadīryate &",
    "GE09ram_02au:1108": " anena duḥkhena ca deham arpitaṃ % dhruvaṃ hy akāle maraṇaṃ na vidyate //",
    "GE09ram_02au:1109": " idaṃ tu duḥkhaṃ yad anarthakāni me $ vratāni dānāni ca saṃyamāś ca hi &",
    "GE09ram_02au:1110": " tapaś ca taptaṃ yad apatyakāraṇāt % suniṣphalaṃ bījam ivoptam ūṣare //",
    "GE09ram_02au:1111": " yadi hy akāle maraṇaṃ svayecchayā $ labheta kaścid guruduḥkhakarśitaḥ &",
    "GE09ram_02au:1112": " gatāham adyaiva paretasaṃsadaṃ % vinā tvayā dhenur ivātmajena vai //",
    "GE09ram_02au:1113": " bhṛśam asukham amarṣitā tadā $ bahu vilalāpa samīkṣya rāghavam &",
    "GE09ram_02au:1114": " vyasanam upaniśāmya sā mahat % sutam iva baddham avekṣya kiṃnarī //",
    "GE09ram_02au:1115": " tathā tu vilapantīṃ tāṃ $ kausalyāṃ rāmamātaram &",
    "GE09ram_02au:1116": " uvāca lakṣmaṇo dīnas % tat kālasadṛśaṃ vacaḥ // Ram_2,18.1 //",
    "GE09ram_02au:1117": " na rocate mamāpy etad $ ārye yad rāghavo vanam &",
    "GE09ram_02au:1118": " tyaktvā rājyaśriyaṃ gacchet % striyā vākyavaśaṃ gataḥ // Ram_2,18.2 //",
    "GE09ram_02au:1119": " viparītaś ca vṛddhaś ca $ viṣayaiś ca pradharṣitaḥ &",
    "GE09ram_02au:1120": " nṛpaḥ kim iva na brūyāc % codyamānaḥ samanmathaḥ // Ram_2,18.3 //",
    "GE09ram_02au:1121": " nāsyāparādhaṃ paśyāmi $ nāpi doṣaṃ tathāvidham &",
    "GE09ram_02au:1122": " yena nirvāsyate rāṣṭrād % vanavāsāya rāghavaḥ // Ram_2,18.4 //",
    "GE09ram_02au:1123": " na taṃ paśyāmy ahaṃ loke $ parokṣam api yo naraḥ &",
    "GE09ram_02au:1124": " amitro 'pi nirasto 'pi % yo 'sya doṣam udāharet // Ram_2,18.5 //",
    "GE09ram_02au:1125": " devakalpam ṛjuṃ dāntaṃ $ ripūṇām api vatsalam &",
    "GE09ram_02au:1126": " avekṣamāṇaḥ ko dharmaṃ % tyajet putram akāraṇāt // Ram_2,18.6 //",
    "GE09ram_02au:1127": " tad idaṃ vacanaṃ rājñaḥ $ punar bālyam upeyuṣaḥ &",
    "GE09ram_02au:1128": " putraḥ ko hṛdaye kuryād % rājavṛttam anusmaran // Ram_2,18.7 //",
    "GE09ram_02au:1129": " yāvad eva na jānāti $ kaścid artham imaṃ naraḥ &",
    "GE09ram_02au:1130": " tāvad eva mayā sārdham % ātmasthaṃ kuru śāsanam // Ram_2,18.8 //",
    "GE09ram_02au:1131": " mayā pārśve sadhanuṣā $ tava guptasya rāghava &",
    "GE09ram_02au:1132": " kaḥ samartho 'dhikaṃ kartuṃ % kṛtāntasyeva tiṣṭhataḥ // Ram_2,18.9 //",
    "GE09ram_02au:1133": " nirmanuṣyām imāṃ sarvām $ ayodhyāṃ manujarṣabha &",
    "GE09ram_02au:1134": " kariṣyāmi śarais tīkṣṇair % yadi sthāsyati vipriye // Ram_2,18.10 //",
    "GE09ram_02au:1135": " bharatasyātha pakṣyo vā $ yo vāsya hitam icchati &",
    "GE09ram_02au:1136": " sarvān etān vadhiṣyāmi % mṛdur hi paribhūyate // Ram_2,18.11 //",
    "GE09ram_02au:1137": " tvayā caiva mayā caiva $ kṛtvā vairam anuttamam &",
    "GE09ram_02au:1138": " kasya śaktiḥ śriyaṃ dātuṃ % bharatāyāriśāsana // Ram_2,18.12 //",
    "GE09ram_02au:1139": " anurakto 'smi bhāvena $ bhrātaraṃ devi tattvataḥ &",
    "GE09ram_02au:1140": " satyena dhanuṣā caiva % datteneṣṭena te śape // Ram_2,18.13 //",
    "GE09ram_02au:1141": " dīptam agnim araṇyaṃ vā $ yadi rāmaḥ pravekṣyate &",
    "GE09ram_02au:1142": " praviṣṭaṃ tatra māṃ devi % tvaṃ pūrvam avadhāraya // Ram_2,18.14 //",
    "GE09ram_02au:1143": " harāmi vīryād duḥkhaṃ te $ tamaḥ sūrya ivoditaḥ &",
    "GE09ram_02au:1144": " devī paśyatu me vīryaṃ % rāghavaś caiva paśyatu // Ram_2,18.15 //",
    "GE09ram_02au:1145": " etat tu vacanaṃ śrutvā $ lakṣmaṇasya mahātmanaḥ &",
    "GE09ram_02au:1146": " uvāca rāmaṃ kausalyā % rudantī śokalālasā // Ram_2,18.16 //",
    "GE09ram_02au:1147": " bhrātus te vadataḥ putra $ lakṣmaṇasya śrutaṃ tvayā &",
    "GE09ram_02au:1148": " yad atrānantaraṃ tat tvaṃ % kuruṣva yadi rocate // Ram_2,18.17 //",
    "GE09ram_02au:1149": " na cādharmyaṃ vacaḥ śrutvā $ sapatnyā mama bhāṣitam &",
    "GE09ram_02au:1150": " vihāya śokasaṃtaptāṃ % gantum arhasi mām itaḥ // Ram_2,18.18 //",
    "GE09ram_02au:1151": " dharmajña yadi dharmiṣṭho $ dharmaṃ caritum icchasi &",
    "GE09ram_02au:1152": " śuśrūṣa mām ihasthas tvaṃ % cara dharmam anuttamam // Ram_2,18.19 //",
    "GE09ram_02au:1153": " śuśrūṣur jananīṃ putra $ svagṛhe niyato vasan &",
    "GE09ram_02au:1154": " pareṇa tapasā yuktaḥ % kāśyapas tridivaṃ gataḥ // Ram_2,18.20 //",
    "GE09ram_02au:1155": " yathaiva rājā pūjyas te $ gauraveṇa tathā hy aham &",
    "GE09ram_02au:1156": " tvāṃ nāham anujānāmi % na gantavyam ito vanam // Ram_2,18.21 //",
    "GE09ram_02au:1157": " tvadviyogān na me kāryaṃ $ jīvitena sukhena vā &",
    "GE09ram_02au:1158": " tvayā saha mama śreyas % tṛṇānām api bhakṣaṇam // Ram_2,18.22 //",
    "GE09ram_02au:1159": " yadi tvaṃ yāsyasi vanaṃ $ tyaktvā māṃ śokalālasām &",
    "GE09ram_02au:1160": " ahaṃ prāyam ihāsiṣye % na hi śakṣyāmi jīvitum // Ram_2,18.23 //",
    "GE09ram_02au:1161": " tatas tvaṃ prāpsyase putra $ nirayaṃ lokaviśrutam &",
    "GE09ram_02au:1162": " brahmahatyām ivādharmāt % samudraḥ saritāṃ patiḥ // Ram_2,18.24 //",
    "GE09ram_02au:1163": " vilapantīṃ tathā dīnāṃ $ kausalyāṃ jananīṃ tataḥ &",
    "GE09ram_02au:1164": " uvāca rāmo dharmātmā % vacanaṃ dharmasaṃhitam // Ram_2,18.25 //",
    "GE09ram_02au:1165": " nāsti śaktiḥ pitur vākyaṃ $ samatikramituṃ mama &",
    "GE09ram_02au:1166": " prasādaye tvāṃ śirasā % gantum icchāmy ahaṃ vanam // Ram_2,18.26 //",
    "GE09ram_02au:1167": " ṛṣiṇā ca pitur vākyaṃ $ kurvatā vratacāriṇā &",
    "GE09ram_02au:1168": " gaur hatā jānatā dharmaṃ % kaṇḍunāpi vipaścitā // Ram_2,18.27 //",
    "GE09ram_02au:1169": " asmākaṃ ca kule pūrvaṃ $ sagarasyājñayā pituḥ &",
    "GE09ram_02au:1170": " khanadbhiḥ sāgarair bhūtim % avāptaḥ sumahān vadhaḥ // Ram_2,18.28 //",
    "GE09ram_02au:1171": " jāmadagnyena rāmeṇa $ reṇukā jananī svayam &",
    "GE09ram_02au:1172": " kṛttā paraśunāraṇye % pitur vacanakāriṇā // Ram_2,18.29 //",
    "GE09ram_02au:1173": " na khalv etan mayaikena $ kriyate pitṛśāsanam &",
    "GE09ram_02au:1174": " pūrvair ayam abhipreto % gato mārgo 'nugamyate // Ram_2,18.30 //",
    "GE09ram_02au:1175": " tad etat tu mayā kāryaṃ $ kriyate bhuvi nānyathā &",
    "GE09ram_02au:1176": " pitur hi vacanaṃ kurvan % na kaścin nāma hīyate // Ram_2,18.31 //",
    "GE09ram_02au:1177": " tām evam uktvā jananīṃ $ lakṣmaṇaṃ punar abravīt &",
    "GE09ram_02au:1178": " tava lakṣmaṇa jānāmi % mayi sneham anuttamam \\",
    "GE09ram_02au:1179": " abhiprāyam avijñāya satyasya ca śamasya ca // Ram_2,18.32 //",
    "GE09ram_02au:1180": " dharmo hi paramo loke $ dharme satyaṃ pratiṣṭhitam &",
    "GE09ram_02au:1181": " dharmasaṃśritam etac ca % pitur vacanam uttamam // Ram_2,18.33 //",
    "GE09ram_02au:1182": " saṃśrutya ca pitur vākyaṃ $ mātur vā brāhmaṇasya vā &",
    "GE09ram_02au:1183": " na kartavyaṃ vṛthā vīra % dharmam āśritya tiṣṭhatā // Ram_2,18.34 //",
    "GE09ram_02au:1184": " so 'haṃ na śakṣyāmi pitur $ niyogam ativartitum &",
    "GE09ram_02au:1185": " pitur hi vacanād vīra % kaikeyyāhaṃ pracoditaḥ // Ram_2,18.35 //",
    "GE09ram_02au:1186": " tad enāṃ visṛjānāryāṃ $ kṣatradharmāśritāṃ matim &",
    "GE09ram_02au:1187": " dharmam āśraya mā taikṣṇyaṃ % madbuddhir anugamyatām // Ram_2,18.36 //",
    "GE09ram_02au:1188": " tam evam uktvā sauhārdād $ bhrātaraṃ lakṣmaṇāgrajaḥ &",
    "GE09ram_02au:1189": " uvāca bhūyaḥ kausalyāṃ % prāñjaliḥ śirasānataḥ // Ram_2,18.37 //",
    "GE09ram_02au:1190": " anumanyasva māṃ devi $ gamiṣyantam ito vanam &",
    "GE09ram_02au:1191": " śāpitāsi mama prāṇaiḥ % kuru svastyayanāni me \\",
    "GE09ram_02au:1192": " tīrṇapratijñaś ca vanāt punar eṣyāmy ahaṃ purīm // Ram_2,18.38 //",
    "GE09ram_02au:1193": " yaśo hy ahaṃ kevalarājyakāraṇān $ na pṛṣṭhataḥ kartum alaṃ mahodayam &",
    "GE09ram_02au:1194": " adīrghakāle na tu devi jīvite % vṛṇe 'varām adya mahīm adharmataḥ //",
    "GE09ram_02au:1195": " prasādayan naravṛṣabhaḥ sa mātaraṃ $ parākramāj jigamiṣur eva daṇḍakān &",
    "GE09ram_02au:1196": " athānujaṃ bhṛśam anuśāsya darśanaṃ % cakāra tāṃ hṛdi jananīṃ pradakṣiṇam // Ram_2,18.40",
    "GE09ram_02au:1197": " atha taṃ vyathayā dīnaṃ $ saviśeṣam amarṣitam &",
    "GE09ram_02au:1198": " śvasantam iva nāgendraṃ % roṣavisphāritekṣaṇam // Ram_2,19.1 //",
    "GE09ram_02au:1199": " āsādya rāmaḥ saumitriṃ $ suhṛdaṃ bhrātaraṃ priyam &",
    "GE09ram_02au:1200": " uvācedaṃ sa dhairyeṇa % dhārayan sattvam ātmavān // Ram_2,19.2 //",
    "GE09ram_02au:1201": " saumitre yo 'bhiṣekārthe $ mama sambhārasambhramaḥ &",
    "GE09ram_02au:1202": " abhiṣekanivṛttyarthe % so 'stu sambhārasambhramaḥ // Ram_2,19.3 //",
    "GE09ram_02au:1203": " yasyā madabhiṣekārthaṃ $ mānasaṃ paritapyate &",
    "GE09ram_02au:1204": " mātā naḥ sā yathā na syāt % saviśaṅkā tathā kuru // Ram_2,19.4 //",
    "GE09ram_02au:1205": " tasyāḥ śaṅkāmayaṃ duḥkhaṃ $ muhūrtam api notsahe &",
    "GE09ram_02au:1206": " manasi pratisaṃjātaṃ % saumitre 'ham upekṣitum // Ram_2,19.5 //",
    "GE09ram_02au:1207": " na buddhipūrvaṃ nābuddhaṃ $ smarāmīha kadācana &",
    "GE09ram_02au:1208": " mātṝṇāṃ vā pitur vāhaṃ % kṛtam alpaṃ ca vipriyam // Ram_2,19.6 //",
    "GE09ram_02au:1209": " satyaḥ satyābhisaṃdhaś ca $ nityaṃ satyaparākramaḥ &",
    "GE09ram_02au:1210": " paralokabhayād bhīto % nirbhayo 'stu pitā mama // Ram_2,19.7 //",
    "GE09ram_02au:1211": " tasyāpi hi bhaved asmin $ karmaṇy apratisaṃhṛte &",
    "GE09ram_02au:1212": " satyaṃ neti manastāpas % tasya tāpas tapec ca mām // Ram_2,19.8 //",
    "GE09ram_02au:1213": " abhiṣekavidhānaṃ tu $ tasmāt saṃhṛtya lakṣmaṇa &",
    "GE09ram_02au:1214": " anvag evāham icchāmi % vanaṃ gantum itaḥ punaḥ // Ram_2,19.9 //",
    "GE09ram_02au:1215": " mama pravrājanād adya $ kṛtakṛtyā nṛpātmajā &",
    "GE09ram_02au:1216": " sutaṃ bharatam avyagram % abhiṣecayitā tataḥ // Ram_2,19.10 //",
    "GE09ram_02au:1217": " mayi cīrājinadhare $ jaṭāmaṇḍaladhāriṇi &",
    "GE09ram_02au:1218": " gate 'raṇyaṃ ca kaikeyyā % bhaviṣyati manaḥsukham // Ram_2,19.11 //",
    "GE09ram_02au:1219": " buddhiḥ praṇītā yeneyaṃ $ manaś ca susamāhitam &",
    "GE09ram_02au:1220": " tat tu nārhāmi saṃkleṣṭuṃ % pravrajiṣyāmi māciram // Ram_2,19.12 //",
    "GE09ram_02au:1221": " kṛtāntas tv eva saumitre $ draṣṭavyo matpravāsane &",
    "GE09ram_02au:1222": " rājyasya ca vitīrṇasya % punar eva nivartane // Ram_2,19.13 //",
    "GE09ram_02au:1223": " kaikeyyāḥ pratipattir hi $ kathaṃ syān mama pīḍane &",
    "GE09ram_02au:1224": " yadi bhāvo na daivo 'yaṃ % kṛtāntavihito bhavet // Ram_2,19.14 //",
    "GE09ram_02au:1225": " jānāsi hi yathā saumya $ na mātṛṣu mamāntaram &",
    "GE09ram_02au:1226": " bhūtapūrvaṃ viśeṣo vā % tasyā mayi sute 'pi vā // Ram_2,19.15 //",
    "GE09ram_02au:1227": " so 'bhiṣekanivṛttyarthaiḥ $ pravāsārthaiś ca durvacaiḥ &",
    "GE09ram_02au:1228": " ugrair vākyair ahaṃ tasyā % nānyad daivāt samarthaye // Ram_2,19.16 //",
    "GE09ram_02au:1229": " kathaṃ prakṛtisampannā $ rājaputrī tathāguṇā &",
    "GE09ram_02au:1230": " brūyāt sā prākṛteva strī % matpīḍāṃ bhartṛsaṃnidhau // Ram_2,19.17 //",
    "GE09ram_02au:1231": " yad acintyaṃ tu tad daivaṃ $ bhūteṣv api na hanyate &",
    "GE09ram_02au:1232": " vyaktaṃ mayi ca tasyāṃ ca % patito hi viparyayaḥ // Ram_2,19.18 //",
    "GE09ram_02au:1233": " kaścid daivena saumitre $ yoddhum utsahate pumān &",
    "GE09ram_02au:1234": " yasya na grahaṇaṃ kiṃcit % karmaṇo 'nyatra dṛśyate // Ram_2,19.19 //",
    "GE09ram_02au:1235": " sukhaduḥkhe bhayakrodhau $ lābhālābhau bhavābhavau &",
    "GE09ram_02au:1236": " yasya kiṃcit tathā bhūtaṃ % nanu daivasya karma tat // Ram_2,19.20 //",
    "GE09ram_02au:1237": " vyāhate 'py abhiṣeke me $ paritāpo na vidyate &",
    "GE09ram_02au:1238": " tasmād aparitāpaḥ saṃs % tvam apy anuvidhāya mām \\",
    "GE09ram_02au:1239": " pratisaṃhāraya kṣipram ābhiṣecanikīṃ kriyām // Ram_2,19.21 //",
    "GE09ram_02au:1240": " na lakṣmaṇāsmin mama rājyavighne $ mātā yavīyasy atiśaṅkanīyā &",
    "GE09ram_02au:1241": " daivābhipannā hi vadanty aniṣṭaṃ % jānāsi daivaṃ ca tathā prabhāvam //",
    "GE09ram_02au:1242": " iti bruvati rāme tu $ lakṣmaṇo 'dhaḥśirā muhuḥ &",
    "GE09ram_02au:1243": " śrutvā madhyaṃ jagāmeva % manasā duḥkhaharṣayoḥ // Ram_2,20.1 //",
    "GE09ram_02au:1244": " tadā tu baddhvā bhrukuṭīṃ $ bhruvor madhye nararṣabhaḥ &",
    "GE09ram_02au:1245": " niśaśvāsa mahāsarpo % bilastha iva roṣitaḥ // Ram_2,20.2 //",
    "GE09ram_02au:1246": " tasya duṣprativīkṣyaṃ tad $ bhrukuṭīsahitaṃ tadā &",
    "GE09ram_02au:1247": " babhau kruddhasya siṃhasya % mukhasya sadṛśaṃ mukham // Ram_2,20.3 //",
    "GE09ram_02au:1248": " agrahas taṃ vidhunvaṃs tu $ hastī hastam ivātmanaḥ &",
    "GE09ram_02au:1249": " tiryag ūrdhvaṃ śarīre ca % pātayitvā śirodharām // Ram_2,20.4 //",
    "GE09ram_02au:1250": " agrākṣṇā vīkṣamāṇas tu $ tiryag bhrātaram abravīt &",
    "GE09ram_02au:1251": " asthāne sambhramo yasya % jāto vai sumahān ayam // Ram_2,20.5 //",
    "GE09ram_02au:1252": " dharmadoṣaprasaṅgena $ lokasyānatiśaṅkayā &",
    "GE09ram_02au:1253": " kathaṃ hy etad asambhrāntas % tvadvidho vaktum arhati // Ram_2,20.6 //",
    "GE09ram_02au:1254": " yathā daivam aśauṇḍīraṃ $ śauṇḍīraḥ kṣatriyarṣabhaḥ &",
    "GE09ram_02au:1255": " kiṃ nāma kṛpaṇaṃ daivam % aśaktam abhiśaṃsasi // Ram_2,20.7 //",
    "GE09ram_02au:1256": " pāpayos tu kathaṃ nāma $ tayoḥ śaṅkā na vidyate &",
    "GE09ram_02au:1257": " santi dharmopadhāḥ ślakṣṇā % dharmātman kiṃ na budhyase // Ram_2,20.8 //",
    "GE09ram_02au:1258": " lokavidviṣṭam ārabdhaṃ $ tvadanyasyābhiṣecanam &",
    "GE09ram_02au:1259": " yeneyam āgatā dvaidhaṃ % tava buddhir mahīpate \\",
    "GE09ram_02au:1260": " sa hi dharmo mama dveṣyaḥ prasaṅgād yasya muhyasi // Ram_2,20.9 //",
    "GE09ram_02au:1261": " yady api pratipattis te $ daivī cāpi tayor matam &",
    "GE09ram_02au:1262": " tathāpy upekṣaṇīyaṃ te % na me tad api rocate // Ram_2,20.10 //",
    "GE09ram_02au:1263": " viklavo vīryahīno yaḥ $ sa daivam anuvartate &",
    "GE09ram_02au:1264": " vīrāḥ saṃbhāvitātmāno % na daivaṃ paryupāsate // Ram_2,20.11 //",
    "GE09ram_02au:1265": " daivaṃ puruṣakāreṇa $ yaḥ samarthaḥ prabādhitum &",
    "GE09ram_02au:1266": " na daivena vipannārthaḥ % puruṣaḥ so 'vasīdati // Ram_2,20.12 //",
    "GE09ram_02au:1267": " drakṣyanti tv adya daivasya $ pauruṣaṃ puruṣasya ca &",
    "GE09ram_02au:1268": " daivamānuṣayor adya % vyaktā vyaktir bhaviṣyati // Ram_2,20.13 //",
    "GE09ram_02au:1269": " adya matpauruṣahataṃ $ daivaṃ drakṣyanti vai janāḥ &",
    "GE09ram_02au:1270": " yad daivād āhataṃ te 'dya % dṛṣṭaṃ rājyābhiṣecanam // Ram_2,20.14 //",
    "GE09ram_02au:1271": " atyaṅkuśam ivoddāmaṃ $ gajaṃ madabaloddhatam &",
    "GE09ram_02au:1272": " pradhāvitam ahaṃ daivaṃ % pauruṣeṇa nivartaye // Ram_2,20.15 //",
    "GE09ram_02au:1273": " lokapālāḥ samastās te $ nādya rāmābhiṣecanam &",
    "GE09ram_02au:1274": " na ca kṛtsnās trayo lokā % vihanyuḥ kiṃ punaḥ pitā // Ram_2,20.16 //",
    "GE09ram_02au:1275": " yair vivāsas tavāraṇye $ mitho rājan samarthitaḥ &",
    "GE09ram_02au:1276": " araṇye te vivatsyanti % caturdaśa samās tathā // Ram_2,20.17 //",
    "GE09ram_02au:1277": " ahaṃ tadāśāṃ chetsyāmi $ pitus tasyāś ca yā tava &",
    "GE09ram_02au:1278": " abhiṣekavighātena % putrarājyāya vartate // Ram_2,20.18 //",
    "GE09ram_02au:1279": " madbalena viruddhāya $ na syād daivabalaṃ tathā &",
    "GE09ram_02au:1280": " prabhaviṣyati duḥkhāya % yathograṃ pauruṣaṃ mama // Ram_2,20.19 //",
    "GE09ram_02au:1281": " ūrdhvaṃ varṣasahasrānte $ prajāpālyam anantaram &",
    "GE09ram_02au:1282": " āryaputrāḥ kariṣyanti % vanavāsaṃ gate tvayi // Ram_2,20.20 //",
    "GE09ram_02au:1283": " pūrvarājarṣivṛttyā hi $ vanavāso vidhīyate &",
    "GE09ram_02au:1284": " prajā nikṣipya putreṣu % putravat paripālane // Ram_2,20.21 //",
    "GE09ram_02au:1285": " sa ced rājany anekāgre $ rājyavibhramaśaṅkayā &",
    "GE09ram_02au:1286": " naivam icchasi dharmātman % rājyaṃ rāma tvam ātmani // Ram_2,20.22 //",
    "GE09ram_02au:1287": " pratijāne ca te vīra $ mā bhūvaṃ vīralokabhāk &",
    "GE09ram_02au:1288": " rājyaṃ ca tava rakṣeyam % ahaṃ veleva sāgaram // Ram_2,20.23 //",
    "GE09ram_02au:1289": " maṅgalair abhiṣiñcasva $ tatra tvaṃ vyāpṛto bhava &",
    "GE09ram_02au:1290": " aham eko mahīpālān % alaṃ vārayituṃ balāt // Ram_2,20.24 //",
    "GE09ram_02au:1291": " na śobhārthāv imau bāhū $ na dhanur bhūṣaṇāya me &",
    "GE09ram_02au:1292": " nāsirābandhanārthāya % na śarāḥ stambhahetavaḥ // Ram_2,20.25 //",
    "GE09ram_02au:1293": " amitradamanārthaṃ me $ sarvam etac catuṣṭayam &",
    "GE09ram_02au:1294": " na cāhaṃ kāmaye 'tyarthaṃ % yaḥ syāc chatrur mato mama // Ram_2,20.26 //",
    "GE09ram_02au:1295": " asinā tīkṣṇadhāreṇa $ vidyuccalitavarcasā &",
    "GE09ram_02au:1296": " pragṛhītena vai śatruṃ % vajriṇaṃ vā na kalpaye // Ram_2,20.27 //",
    "GE09ram_02au:1297": " khaḍganiṣpeṣaniṣpiṣṭair $ gahanā duścarā ca me &",
    "GE09ram_02au:1298": " hastyaśvanarahastoru- % śirobhir bhavitā mahī // Ram_2,20.28 //",
    "GE09ram_02au:1299": " khaḍgadhārā hatā me 'dya $ dīpyamānā ivādrayaḥ &",
    "GE09ram_02au:1300": " patiṣyanti dvipā bhūmau % meghā iva savidyutaḥ // Ram_2,20.29 //",
    "GE09ram_02au:1301": " baddhagodhāṅgulitrāṇe $ pragṛhītaśarāsane &",
    "GE09ram_02au:1302": " kathaṃ puruṣamānī syāt % puruṣāṇāṃ mayi sthite // Ram_2,20.30 //",
    "GE09ram_02au:1303": " bahubhiś caikam atyasyann $ ekena ca bahūñ janān &",
    "GE09ram_02au:1304": " viniyokṣyāmy ahaṃ bāṇān % nṛvājigajamarmasu // Ram_2,20.31 //",
    "GE09ram_02au:1305": " adya me 'straprabhāvasya $ prabhāvaḥ prabhaviṣyati &",
    "GE09ram_02au:1306": " rājñaś cāprabhutāṃ kartuṃ % prabhutvaṃ ca tava prabho // Ram_2,20.32 //",
    "GE09ram_02au:1307": " adya candanasārasya $ keyūrāmokṣaṇasya ca &",
    "GE09ram_02au:1308": " vasūnāṃ ca vimokṣasya % suhṛdāṃ pālanasya ca // Ram_2,20.33 //",
    "GE09ram_02au:1309": " anurūpāv imau bāhū $ rāma karma kariṣyataḥ &",
    "GE09ram_02au:1310": " abhiṣecanavighnasya % kartṝṇāṃ te nivāraṇe // Ram_2,20.34 //",
    "GE09ram_02au:1311": " bravīhi ko 'dyaiva mayā viyujyatāṃ $ tavāsuhṛt prāṇayaśaḥ suhṛjjanaiḥ &",
    "GE09ram_02au:1312": " yathā taveyaṃ vasudhā vaśe bhavet % tathaiva māṃ śādhi tavāsmi kiṃkaraḥ //",
    "GE09ram_02au:1313": " vimṛjya bāṣpaṃ parisāntvya cāsakṛt $ sa lakṣmaṇaṃ rāghavavaṃśavardhanaḥ &",
    "GE09ram_02au:1314": " uvāca pitrye vacane vyavasthitaṃ % nibodha mām eṣa hi saumya satpathaḥ //",
    "GE09ram_02au:1315": " taṃ samīkṣya tv avahitaṃ $ pitur nirdeśapālane &",
    "GE09ram_02au:1316": " kausalyā bāṣpasaṃruddhā % vaco dharmiṣṭham abravīt // Ram_2,21.1 //",
    "GE09ram_02au:1317": " adṛṣṭaduḥkho dharmātmā $ sarvabhūtapriyaṃvadaḥ &",
    "GE09ram_02au:1318": " mayi jāto daśarathāt % katham uñchena vartayet // Ram_2,21.2 //",
    "GE09ram_02au:1319": " yasya bhṛtyāś ca dāsāś ca $ mṛṣṭāny annāni bhuñjate &",
    "GE09ram_02au:1320": " kathaṃ sa bhokṣyate nātho % vane mūlaphalāny ayam // Ram_2,21.3 //",
    "GE09ram_02au:1321": " ka etacchraddadhecchrutvā $ kasya vā na bhaved bhayam &",
    "GE09ram_02au:1322": " guṇavān dayito rājño % rāghavo yad vivāsyate // Ram_2,21.4 //",
    "GE09ram_02au:1323": " tvayā vihīnām iha māṃ $ śokāgnir atulo mahān &",
    "GE09ram_02au:1324": " pradhakṣyati yathā kakṣaṃ % citrabhānur himātyaye // Ram_2,21.5 //",
    "GE09ram_02au:1325": " kathaṃ hi dhenuḥ svaṃ vatsaṃ $ gacchantaṃ nānugacchati &",
    "GE09ram_02au:1326": " ahaṃ tvānugamiṣyāmi % yatra putra gamiṣyasi // Ram_2,21.6 //",
    "GE09ram_02au:1327": " tathā nigaditaṃ mātrā $ tad vākyaṃ puruṣarṣabhaḥ &",
    "GE09ram_02au:1328": " śrutvā rāmo 'bravīd vākyaṃ % mātaraṃ bhṛśaduḥkhitām // Ram_2,21.7 //",
    "GE09ram_02au:1329": " kaikeyyā vañcito rājā $ mayi cāraṇyam āśrite &",
    "GE09ram_02au:1330": " bhavatyā ca parityakto % na nūnaṃ vartayiṣyati // Ram_2,21.8 //",
    "GE09ram_02au:1331": " bhartuḥ kila parityāgo $ nṛśaṃsaḥ kevalaṃ striyāḥ &",
    "GE09ram_02au:1332": " sa bhavatyā na kartavyo % manasāpi vigarhitaḥ // Ram_2,21.9 //",
    "GE09ram_02au:1333": " yāvaj jīvati kākutsthaḥ $ pitā me jagatīpatiḥ &",
    "GE09ram_02au:1334": " śuśrūṣā kriyatāṃ tāvat % sa hi dharmaḥ sanātanaḥ // Ram_2,21.10 //",
    "GE09ram_02au:1335": " evam uktā tu rāmeṇa $ kausalyā śubhadarśanā &",
    "GE09ram_02au:1336": " tathety uvāca suprītā % rāmam akliṣṭakāriṇam // Ram_2,21.11 //",
    "GE09ram_02au:1337": " evam uktas tu vacanaṃ $ rāmo dharmabhṛtāṃ varaḥ &",
    "GE09ram_02au:1338": " bhūyas tām abravīd vākyaṃ % mātaraṃ bhṛśaduḥkhitām // Ram_2,21.12 //",
    "GE09ram_02au:1339": " mayā caiva bhavatyā ca $ kartavyaṃ vacanaṃ pituḥ &",
    "GE09ram_02au:1340": " rājā bhartā guruḥ śreṣṭhaḥ % sarveṣām īśvaraḥ prabhuḥ // Ram_2,21.13 //",
    "GE09ram_02au:1341": " imāni tu mahāraṇye $ vihṛtya nava pañca ca &",
    "GE09ram_02au:1342": " varṣāṇi paramaprītaḥ % sthāsyāmi vacane tava // Ram_2,21.14 //",
    "GE09ram_02au:1343": " evam uktā priyaṃ putraṃ $ bāṣpapūrṇānanā tadā &",
    "GE09ram_02au:1344": " uvāca paramārtā tu % kausalyā putravatsalā // Ram_2,21.15 //",
    "GE09ram_02au:1345": " āsāṃ rāma sapatnīnāṃ $ vastuṃ madhye na me kṣamam &",
    "GE09ram_02au:1346": " naya mām api kākutstha % vanaṃ vanyāṃ mṛgīṃ yathā \\",
    "GE09ram_02au:1347": " yadi te gamane buddhiḥ kṛtā pitur apekṣayā // Ram_2,21.16 //",
    "GE09ram_02au:1348": " tāṃ tathā rudatīṃ rāmo $ rudan vacanam abravīt &",
    "GE09ram_02au:1349": " jīvantyā hi striyā bhartā % daivataṃ prabhur eva ca \\",
    "GE09ram_02au:1350": " bhavatyā mama caivādya rājā prabhavati prabhuḥ // Ram_2,21.17 //",
    "GE09ram_02au:1351": " bharataś cāpi dharmātmā $ sarvabhūtapriyaṃvadaḥ &",
    "GE09ram_02au:1352": " bhavatīm anuvarteta % sa hi dharmarataḥ sadā // Ram_2,21.18 //",
    "GE09ram_02au:1353": " yathā mayi tu niṣkrānte $ putraśokena pārthivaḥ &",
    "GE09ram_02au:1354": " śramaṃ nāvāpnuyāt kiṃcid % apramattā tathā kuru // Ram_2,21.19 //",
    "GE09ram_02au:1355": " vratopavāsaniratā $ yā nārī paramottamā &",
    "GE09ram_02au:1356": " bhartāraṃ nānuvarteta % sā ca pāpagatir bhavet // Ram_2,21.20 //",
    "GE09ram_02au:1357": " śuśrūṣām eva kurvīta $ bhartuḥ priyahite ratā &",
    "GE09ram_02au:1358": " eṣa dharmaḥ purā dṛṣṭo % loke vede śrutaḥ smṛtaḥ // Ram_2,21.21 //",
    "GE09ram_02au:1359": " pūjyās te matkṛte devi $ brāhmaṇāś caiva suvratāḥ &",
    "GE09ram_02au:1360": " evaṃ kālaṃ pratīkṣasva % mamāgamanakāṅkṣiṇī // Ram_2,21.22 //",
    "GE09ram_02au:1361": " prāpsyase paramaṃ kāmaṃ $ mayi pratyāgate sati &",
    "GE09ram_02au:1362": " yadi dharmabhṛtāṃ śreṣṭho % dhārayiṣyati jīvitam // Ram_2,21.23 //",
    "GE09ram_02au:1363": " evam uktā tu rāmeṇa $ bāṣpaparyākulekṣaṇā &",
    "GE09ram_02au:1364": " kausalyā putraśokārtā % rāmaṃ vacanam abravīt \\",
    "GE09ram_02au:1365": " gaccha putra tvam ekāgro bhadraṃ te 'stu sadā vibho // Ram_2,21.24 //",
    "GE09ram_02au:1366": " tathā hi rāmaṃ vanavāsaniścitaṃ $ samīkṣya devī parameṇa cetasā &",
    "GE09ram_02au:1367": " uvāca rāmaṃ śubhalakṣaṇaṃ vaco % babhūva ca svastyayanābhikāṅkṣiṇī //",
    "GE09ram_02au:1368": " sāpanīya tam āyāsam $ upaspṛśya jalaṃ śuci &",
    "GE09ram_02au:1369": " cakāra mātā rāmasya % maṅgalāni manasvinī // Ram_2,22.1 //",
    "GE09ram_02au:1370": " svasti sādhyāś ca viśve ca $ marutaś ca maharṣayaḥ &",
    "GE09ram_02au:1371": " svasti dhātā vidhātā ca % svasti pūṣā bhago 'ryamā // Ram_2,22.2 //",
    "GE09ram_02au:1372": " ṛtavaś caiva pakṣāś ca $ māsāḥ saṃvatsarāḥ kṣapāḥ &",
    "GE09ram_02au:1373": " dināni ca muhūrtāś ca % svasti kurvantu te sadā // Ram_2,22.3 //",
    "GE09ram_02au:1374": " smṛtir dhṛtiś ca dharmaś ca $ pāntu tvāṃ putra sarvataḥ &",
    "GE09ram_02au:1375": " skandaś ca bhagavān devaḥ % somaś ca sabṛhaspatiḥ // Ram_2,22.4 //",
    "GE09ram_02au:1376": " saptarṣayo nāradaś ca $ te tvāṃ rakṣantu sarvataḥ &",
    "GE09ram_02au:1377": " nakṣatrāṇi ca sarvāṇi % grahāś ca sahadevatāḥ \\",
    "GE09ram_02au:1378": " mahāvanāni carato muniveṣasya dhīmataḥ // Ram_2,22.5 //",
    "GE09ram_02au:1379": " plavagā vṛścikā daṃśā $ maśakāś caiva kānane &",
    "GE09ram_02au:1380": " sarīsṛpāś ca kīṭāś ca % mā bhūvan gahane tava // Ram_2,22.6 //",
    "GE09ram_02au:1381": " mahādvipāś ca siṃhāś ca $ vyāghrā ṛkṣāś ca daṃṣṭriṇaḥ &",
    "GE09ram_02au:1382": " mahiṣāḥ śṛṅgiṇo raudrā % na te druhyantu putraka // Ram_2,22.7 //",
    "GE09ram_02au:1383": " nṛmāṃsabhojanā raudrā $ ye cānye sattvajātayaḥ &",
    "GE09ram_02au:1384": " mā ca tvāṃ hiṃsiṣuḥ putra % mayā sampūjitās tv iha // Ram_2,22.8 //",
    "GE09ram_02au:1385": " āgamās te śivāḥ santu $ sidhyantu ca parākramāḥ &",
    "GE09ram_02au:1386": " sarvasampattayo rāma % svastimān gaccha putraka // Ram_2,22.9 //",
    "GE09ram_02au:1387": " svasti te 'stv āntarikṣebhyaḥ $ pārthivebhyaḥ punaḥ punaḥ &",
    "GE09ram_02au:1388": " sarvebhyaś caiva devebhyo % ye ca te paripanthinaḥ // Ram_2,22.10 //",
    "GE09ram_02au:1389": " sarvalokaprabhur brahmā $ bhūtabhartā tatharṣayaḥ &",
    "GE09ram_02au:1390": " ye ca śeṣāḥ surās te tvāṃ % rakṣantu vanavāsinam // Ram_2,22.11 //",
    "GE09ram_02au:1391": " iti mālyaiḥ suragaṇān $ gandhaiś cāpi yaśasvinī &",
    "GE09ram_02au:1392": " stutibhiś cānurūpābhir % ānarcāyatalocanā // Ram_2,22.12 //",
    "GE09ram_02au:1393": " yan maṅgalaṃ sahasrākṣe $ sarvadevanamaskṛte &",
    "GE09ram_02au:1394": " vṛtranāśe samabhavat % tat te bhavatu maṅgalam // Ram_2,22.13 //",
    "GE09ram_02au:1395": " yan maṅgalaṃ suparṇasya $ vinatākalpayat purā &",
    "GE09ram_02au:1396": " amṛtaṃ prārthayānasya % tat te bhavatu maṅgalam // Ram_2,22.14 //",
    "GE09ram_02au:1397": " oṣadhīṃ cāpi siddhārthāṃ $ viśalyakaraṇīṃ śubhām &",
    "GE09ram_02au:1398": " cakāra rakṣāṃ kausalyā % mantrair abhijajāpa ca // Ram_2,22.15 //",
    "GE09ram_02au:1399": " ānamya mūrdhni cāghrāya $ pariṣvajya yaśasvinī &",
    "GE09ram_02au:1400": " avadat putra siddhārtho % gaccha rāma yathāsukham // Ram_2,22.16 //",
    "GE09ram_02au:1401": " arogaṃ sarvasiddhārtham $ ayodhyāṃ punar āgatam &",
    "GE09ram_02au:1402": " paśyāmi tvāṃ sukhaṃ vatsa % susthitaṃ rājaveśmani // Ram_2,22.17 //",
    "GE09ram_02au:1403": " mayārcitā devagaṇāḥ śivādayo $ maharṣayo bhūtamahāsuroragāḥ &",
    "GE09ram_02au:1404": " abhiprayātasya vanaṃ cirāya te % hitāni kāṅkṣantu diśaś ca rāghava //",
    "GE09ram_02au:1405": " itīva cāśrupratipūrṇalocanā $ samāpya ca svastyayanaṃ yathāvidhi &",
    "GE09ram_02au:1406": " pradakṣiṇaṃ caiva cakāra rāghavaṃ % punaḥ punaś cāpi nipīḍya sasvaje //",
    "GE09ram_02au:1407": " tathā tu devyā sa kṛtapradakṣiṇo $ nipīḍya mātuś caraṇau punaḥ punaḥ &",
    "GE09ram_02au:1408": " jagāma sītānilayaṃ mahāyaśāḥ % sa rāghavaḥ prajvalitaḥ svayā śriyā //",
    "GE09ram_02au:1409": " abhivādya tu kausalyāṃ $ rāmaḥ samprasthito vanam &",
    "GE09ram_02au:1410": " kṛtasvastyayano mātrā % dharmiṣṭhe vartmani sthitaḥ // Ram_2,23.1 //",
    "GE09ram_02au:1411": " virājayan rājasuto $ rājamārgaṃ narair vṛtam &",
    "GE09ram_02au:1412": " hṛdayāny āmamantheva % janasya guṇavattayā // Ram_2,23.2 //",
    "GE09ram_02au:1413": " vaidehī cāpi tat sarvaṃ $ na śuśrāva tapasvinī &",
    "GE09ram_02au:1414": " tad eva hṛdi tasyāś ca % yauvarājyābhiṣecanam // Ram_2,23.3 //",
    "GE09ram_02au:1415": " devakāryaṃ sma sā kṛtvā $ kṛtajñā hṛṣṭacetanā &",
    "GE09ram_02au:1416": " abhijñā rājadharmāṇāṃ % rājaputraṃ pratīkṣate // Ram_2,23.4 //",
    "GE09ram_02au:1417": " praviveśātha rāmas tu $ svaveśma suvibhūṣitam &",
    "GE09ram_02au:1418": " prahṛṣṭajanasampūrṇaṃ % hriyā kiṃcid avāṅmukhaḥ // Ram_2,23.5 //",
    "GE09ram_02au:1419": " atha sītā samutpatya $ vepamānā ca taṃ patim &",
    "GE09ram_02au:1420": " apaśyac chokasaṃtaptaṃ % cintāvyākulitendriyam // Ram_2,23.6 //",
    "GE09ram_02au:1421": " vivarṇavadanaṃ dṛṣṭvā $ taṃ prasvinnam amarṣaṇam &",
    "GE09ram_02au:1422": " āha duḥkhābhisaṃtaptā % kim idānīm idaṃ prabho // Ram_2,23.7 //",
    "GE09ram_02au:1423": " adya bārhaspataḥ śrīmān $ yuktaḥ puṣyo na rāghava &",
    "GE09ram_02au:1424": " procyate brāhmaṇaiḥ prājñaiḥ % kena tvam asi durmanāḥ // Ram_2,23.8 //",
    "GE09ram_02au:1425": " na te śataśalākena $ jalaphenanibhena ca &",
    "GE09ram_02au:1426": " āvṛtaṃ vadanaṃ valgu % chattreṇābhivirājate // Ram_2,23.9 //",
    "GE09ram_02au:1427": " vyajanābhyāṃ ca mukhyābhyāṃ $ śatapattranibhekṣaṇam &",
    "GE09ram_02au:1428": " candrahaṃsaprakāśābhyāṃ % vījyate na tavānanam // Ram_2,23.10 //",
    "GE09ram_02au:1429": " vāgmino bandinaś cāpi $ prahṛṣṭās tvāṃ nararṣabha &",
    "GE09ram_02au:1430": " stuvanto nādya dṛśyante % maṅgalaiḥ sūtamāgadhāḥ // Ram_2,23.11 //",
    "GE09ram_02au:1431": " na te kṣaudraṃ ca dadhi ca $ brāhmaṇā vedapāragāḥ &",
    "GE09ram_02au:1432": " mūrdhni mūrdhāvasiktasya % dadhati sma vidhānataḥ // Ram_2,23.12 //",
    "GE09ram_02au:1433": " na tvāṃ prakṛtayaḥ sarvā $ śreṇīmukhyāś ca bhūṣitāḥ &",
    "GE09ram_02au:1434": " anuvrajitum icchanti % paurajānapadās tathā // Ram_2,23.13 //",
    "GE09ram_02au:1435": " caturbhir vegasampannair $ hayaiḥ kāñcanabhūṣaṇaiḥ &",
    "GE09ram_02au:1436": " mukhyaḥ puṣyaratho yuktaḥ % kiṃ na gacchati te 'grataḥ // Ram_2,23.14 //",
    "GE09ram_02au:1437": " na hastī cāgrataḥ śrīmāṃs $ tava lakṣaṇapūjitaḥ &",
    "GE09ram_02au:1438": " prayāṇe lakṣyate vīra % kṛṣṇameghagiriprabhaḥ // Ram_2,23.15 //",
    "GE09ram_02au:1439": " na ca kāñcanacitraṃ te $ paśyāmi priyadarśana &",
    "GE09ram_02au:1440": " bhadrāsanaṃ puraskṛtya % yāntaṃ vīrapuraḥsaram // Ram_2,23.16 //",
    "GE09ram_02au:1441": " abhiṣeko yadā sajjaḥ $ kim idānīm idaṃ tava &",
    "GE09ram_02au:1442": " apūrvo mukhavarṇaś ca % na praharṣaś ca lakṣyate // Ram_2,23.17 //",
    "GE09ram_02au:1443": " itīva vilapantīṃ tāṃ $ provāca raghunandanaḥ &",
    "GE09ram_02au:1444": " sīte tatrabhavāṃs tātaḥ % pravrājayati māṃ vanam // Ram_2,23.18 //",
    "GE09ram_02au:1445": " kule mahati sambhūte $ dharmajñe dharmacāriṇi &",
    "GE09ram_02au:1446": " śṛṇu jānaki yenedaṃ % krameṇābhyāgataṃ mama // Ram_2,23.19 //",
    "GE09ram_02au:1447": " rājñā satyapratijñena $ pitrā daśarathena me &",
    "GE09ram_02au:1448": " kaikeyyai prītamanasā % purā dattau mahāvarau // Ram_2,23.20 //",
    "GE09ram_02au:1449": " tayādya mama sajje 'sminn $ abhiṣeke nṛpodyate &",
    "GE09ram_02au:1450": " pracoditaḥ sa samayo % dharmeṇa pratinirjitaḥ // Ram_2,23.21 //",
    "GE09ram_02au:1451": " caturdaśa hi varṣāṇi $ vastavyaṃ daṇḍake mayā &",
    "GE09ram_02au:1452": " pitrā me bharataś cāpi % yauvarājye niyojitaḥ \\",
    "GE09ram_02au:1453": " so 'haṃ tvām āgato draṣṭuṃ prasthito vijanaṃ vanam // Ram_2,23.22 //",
    "GE09ram_02au:1454": " bharatasya samīpe te $ nāhaṃ kathyaḥ kadācana &",
    "GE09ram_02au:1455": " ṛddhiyuktā hi puruṣā % na sahante parastavam \\",
    "GE09ram_02au:1456": " tasmān na te guṇāḥ kathyā bharatasyāgrato mama // Ram_2,23.23 //",
    "GE09ram_02au:1457": " nāpi tvaṃ tena bhartavyā $ viśeṣeṇa kadācana &",
    "GE09ram_02au:1458": " anukūlatayā śakyaṃ % samīpe tasya vartitum // Ram_2,23.24 //",
    "GE09ram_02au:1459": " ahaṃ cāpi pratijñāṃ tāṃ $ guroḥ samanupālayan &",
    "GE09ram_02au:1460": " vanam adyaiva yāsyāmi % sthirā bhava manasvini // Ram_2,23.25 //",
    "GE09ram_02au:1461": " yāte ca mayi kalyāṇi $ vanaṃ muniniṣevitam &",
    "GE09ram_02au:1462": " vratopavāsaratayā % bhavitavyaṃ tvayānaghe // Ram_2,23.26 //",
    "GE09ram_02au:1463": " kālyam utthāya devānāṃ $ kṛtvā pūjāṃ yathāvidhi &",
    "GE09ram_02au:1464": " vanditavyo daśarathaḥ % pitā mama nareśvaraḥ // Ram_2,23.27 //",
    "GE09ram_02au:1465": " mātā ca mama kausalyā $ vṛddhā saṃtāpakarśitā &",
    "GE09ram_02au:1466": " dharmam evāgrataḥ kṛtvā % tvattaḥ sammānam arhati // Ram_2,23.28 //",
    "GE09ram_02au:1467": " vanditavyāś ca te nityaṃ $ yāḥ śeṣā mama mātaraḥ &",
    "GE09ram_02au:1468": " snehapraṇayasambhogaiḥ % samā hi mama mātaraḥ // Ram_2,23.29 //",
    "GE09ram_02au:1469": " bhrātṛputrasamau cāpi $ draṣṭavyau ca viśeṣataḥ &",
    "GE09ram_02au:1470": " tvayā lakṣmaṇaśatrughnau % prāṇaiḥ priyatarau mama // Ram_2,23.30 //",
    "GE09ram_02au:1471": " vipriyaṃ na ca kartavyaṃ $ bharatasya kadācana &",
    "GE09ram_02au:1472": " sa hi rājā prabhuś caiva % deśasya ca kulasya ca // Ram_2,23.31 //",
    "GE09ram_02au:1473": " ārādhitā hi śīlena $ prayatnaiś copasevitāḥ &",
    "GE09ram_02au:1474": " rājānaḥ samprasīdanti % prakupyanti viparyaye // Ram_2,23.32 //",
    "GE09ram_02au:1475": " aurasān api putrān hi $ tyajanty ahitakāriṇaḥ &",
    "GE09ram_02au:1476": " samarthān sampragṛhṇanti % janān api narādhipāḥ // Ram_2,23.33 //",
    "GE09ram_02au:1477": " ahaṃ gamiṣyāmi mahāvanaṃ priye $ tvayā hi vastavyam ihaiva bhāmini &",
    "GE09ram_02au:1478": " yathā vyalīkaṃ kuruṣe na kasyacit % tathā tvayā kāryam idaṃ vaco mama //",
    "GE09ram_02au:1479": " evam uktā tu vaidehī $ priyārhā priyavādinī &",
    "GE09ram_02au:1480": " praṇayād eva saṃkruddhā % bhartāram idam abravīt // Ram_2,24.1 //",
    "GE09ram_02au:1481": " āryaputra pitā mātā $ bhrātā putras tathā snuṣā &",
    "GE09ram_02au:1482": " svāni puṇyāni bhuñjānāḥ % svaṃ svaṃ bhāgyam upāsate // Ram_2,24.2 //",
    "GE09ram_02au:1483": " bhartur bhāgyaṃ tu bhāryaikā $ prāpnoti puruṣarṣabha &",
    "GE09ram_02au:1484": " ataś caivāham ādiṣṭā % vane vastavyam ity api // Ram_2,24.3 //",
    "GE09ram_02au:1485": " na pitā nātmajo nātmā $ na mātā na sakhījanaḥ &",
    "GE09ram_02au:1486": " iha pretya ca nārīṇāṃ % patir eko gatiḥ sadā // Ram_2,24.4 //",
    "GE09ram_02au:1487": " yadi tvaṃ prasthito durgaṃ $ vanam adyaiva rāghava &",
    "GE09ram_02au:1488": " agratas te gamiṣyāmi % mṛdnantī kuśakaṇṭakān // Ram_2,24.5 //",
    "GE09ram_02au:1489": " īrṣyāroṣau bahiṣkṛtya $ bhuktaśeṣam ivodakam &",
    "GE09ram_02au:1490": " naya māṃ vīra viśrabdhaḥ % pāpaṃ mayi na vidyate // Ram_2,24.6 //",
    "GE09ram_02au:1491": " prāsādāgrair vimānair vā $ vaihāyasagatena vā &",
    "GE09ram_02au:1492": " sarvāvasthāgatā bhartuḥ % pādacchāyā viśiṣyate // Ram_2,24.7 //",
    "GE09ram_02au:1493": " anuśiṣṭāsmi mātrā ca $ pitrā ca vividhāśrayam &",
    "GE09ram_02au:1494": " nāsmi samprati vaktavyā % vartitavyaṃ yathā mayā // Ram_2,24.8 //",
    "GE09ram_02au:1495": " sukhaṃ vane nivatsyāmi $ yathaiva bhavane pituḥ &",
    "GE09ram_02au:1496": " acintayantī trīṃl lokāṃś % cintayantī pativratam // Ram_2,24.9 //",
    "GE09ram_02au:1497": " śuśrūṣamāṇā te nityaṃ $ niyatā brahmacāriṇī &",
    "GE09ram_02au:1498": " saha raṃsye tvayā vīra % vaneṣu madhugandhiṣu // Ram_2,24.10 //",
    "GE09ram_02au:1499": " tvaṃ hi kartuṃ vane śakto $ rāma samparipālanam &",
    "GE09ram_02au:1500": " anyasyāpi janasyeha % kiṃ punar mama mānada // Ram_2,24.11 //",
    "GE09ram_02au:1501": " phalamūlāśanā nityaṃ $ bhaviṣyāmi na saṃśayaḥ &",
    "GE09ram_02au:1502": " na te duḥkhaṃ kariṣyāmi % nivasantī saha tvayā // Ram_2,24.12 //",
    "GE09ram_02au:1503": " icchāmi saritaḥ śailān $ palvalāni vanāni ca &",
    "GE09ram_02au:1504": " draṣṭuṃ sarvatra nirbhītā % tvayā nāthena dhīmatā // Ram_2,24.13 //",
    "GE09ram_02au:1505": " haṃsakāraṇḍavākīrṇāḥ $ padminīḥ sādhupuṣpitāḥ &",
    "GE09ram_02au:1506": " iccheyaṃ sukhinī draṣṭuṃ % tvayā vīreṇa saṃgatā // Ram_2,24.14 //",
    "GE09ram_02au:1507": " saha tvayā viśālākṣa $ raṃsye paramanandinī &",
    "GE09ram_02au:1508": " evaṃ varṣasahasrāṇāṃ % śataṃ vāhaṃ tvayā saha // Ram_2,24.15 //",
    "GE09ram_02au:1509": " svarge 'pi ca vinā vāso $ bhavitā yadi rāghava &",
    "GE09ram_02au:1510": " tvayā mama naravyāghra % nāhaṃ tam api rocaye // Ram_2,24.16 //",
    "GE09ram_02au:1511": " ahaṃ gamiṣyāmi vanaṃ sudurgamaṃ $ mṛgāyutaṃ vānaravāraṇair yutam &",
    "GE09ram_02au:1512": " vane nivatsyāmi yathā pitur gṛhe % tavaiva pādāv upagṛhya saṃmatā //",
    "GE09ram_02au:1513": " ananyabhāvām anuraktacetasaṃ $ tvayā viyuktāṃ maraṇāya niścitām &",
    "GE09ram_02au:1514": " nayasva māṃ sādhu kuruṣva yācanāṃ % na te mayāto gurutā bhaviṣyati //",
    "GE09ram_02au:1515": " tathā bruvāṇām api dharmavatsalo $ na ca sma sītāṃ nṛvaro ninīṣati &",
    "GE09ram_02au:1516": " uvāca caināṃ bahu saṃnivartane % vane nivāsasya ca duḥkhitāṃ prati //",
    "GE09ram_02au:1517": " sa evaṃ bruvatīṃ sītāṃ $ dharmajño dharmavatsalaḥ &",
    "GE09ram_02au:1518": " nivartanārthe dharmātmā % vākyam etad uvāca ha // Ram_2,25.1 //",
    "GE09ram_02au:1519": " sīte mahākulīnāsi $ dharme ca niratā sadā &",
    "GE09ram_02au:1520": " ihācara svadharmaṃ tvaṃ % mā yathā manasaḥ sukham // Ram_2,25.2 //",
    "GE09ram_02au:1521": " sīte yathā tvāṃ vakṣyāmi $ tathā kāryaṃ tvayābale &",
    "GE09ram_02au:1522": " vane doṣā hi bahavo % vadatas tān nibodha me // Ram_2,25.3 //",
    "GE09ram_02au:1523": " sīte vimucyatām eṣā $ vanavāsakṛtā matiḥ &",
    "GE09ram_02au:1524": " bahudoṣaṃ hi kāntāraṃ % vanam ity abhidhīyate // Ram_2,25.4 //",
    "GE09ram_02au:1525": " hitabuddhyā khalu vaco $ mayaitad abhidhīyate &",
    "GE09ram_02au:1526": " sadā sukhaṃ na jānāmi % duḥkham eva sadā vanam // Ram_2,25.5 //",
    "GE09ram_02au:1527": " girinirjharasambhūtā $ girikandaravāsinām &",
    "GE09ram_02au:1528": " siṃhānāṃ ninadā duḥkhāḥ % śrotuṃ duḥkham ato vanam // Ram_2,25.6 //",
    "GE09ram_02au:1529": " supyate parṇaśayyāsu $ svayaṃ bhagnāsu bhūtale &",
    "GE09ram_02au:1530": " rātriṣu śramakhinnena % tasmād duḥkhataraṃ vanam // Ram_2,25.7 //",
    "GE09ram_02au:1531": " upavāsaś ca kartavyo $ yathāprāṇena maithili &",
    "GE09ram_02au:1532": " jaṭābhāraś ca kartavyo % valkalāmbaradhāriṇā // Ram_2,25.8 //",
    "GE09ram_02au:1533": " atīva vātas timiraṃ $ bubhukṣā cātra nityaśaḥ &",
    "GE09ram_02au:1534": " bhayāni ca mahānty atra % tato duḥkhataraṃ vanam // Ram_2,25.9 //",
    "GE09ram_02au:1535": " sarīsṛpāś ca bahavo $ bahurūpāś ca bhāmini &",
    "GE09ram_02au:1536": " caranti pṛthivīṃ darpād % ato duḥkhataraṃ vanam // Ram_2,25.10 //",
    "GE09ram_02au:1537": " nadīnilayanāḥ sarpā $ nadīkuṭilagāminaḥ &",
    "GE09ram_02au:1538": " tiṣṭhanty āvṛtya panthānam % ato duḥkhataraṃ vanam // Ram_2,25.11 //",
    "GE09ram_02au:1539": " pataṃgā vṛścikāḥ kīṭā $ daṃśāś ca maśakaiḥ saha &",
    "GE09ram_02au:1540": " bādhante nityam abale % sarvaṃ duḥkham ato vanam // Ram_2,25.12 //",
    "GE09ram_02au:1541": " drumāḥ kaṇṭakinaś caiva $ kuśakāśāś ca bhāmini &",
    "GE09ram_02au:1542": " vane vyākulaśākhāgrās % tena duḥkhataraṃ vanam // Ram_2,25.13 //",
    "GE09ram_02au:1543": " tad alaṃ te vanaṃ gatvā $ kṣamaṃ na hi vanaṃ tava &",
    "GE09ram_02au:1544": " vimṛśann iha paśyāmi % bahudoṣataraṃ vanam // Ram_2,25.14 //",
    "GE09ram_02au:1545": " vanaṃ tu netuṃ na kṛtā matis tadā $ babhūva rāmeṇa yadā mahātmanā &",
    "GE09ram_02au:1546": " na tasya sītā vacanaṃ cakāra tat % tato 'bravīd rāmam idaṃ suduḥkhitā //",
    "GE09ram_02au:1547": " etat tu vacanaṃ śrutvā $ sītā rāmasya duḥkhitā &",
    "GE09ram_02au:1548": " prasaktāśrumukhī mandam % idaṃ vacanam abravīt // Ram_2,26.1 //",
    "GE09ram_02au:1549": " ye tvayā kīrtitā doṣā $ vane vastavyatāṃ prati &",
    "GE09ram_02au:1550": " guṇān ity eva tān viddhi % tava snehapuraskṛtān // Ram_2,26.2 //",
    "GE09ram_02au:1551": " tvayā ca saha gantavyaṃ $ mayā gurujanājñayā &",
    "GE09ram_02au:1552": " tvadviyogena me rāma % tyaktavyam iha jīvitam // Ram_2,26.3 //",
    "GE09ram_02au:1553": " na ca māṃ tvatsamīpasthām $ api śaknoti rāghava &",
    "GE09ram_02au:1554": " surāṇām īśvaraḥ śakraḥ % pradharṣayitum ojasā // Ram_2,26.4 //",
    "GE09ram_02au:1555": " patihīnā tu yā nārī $ na sā śakṣyati jīvitum &",
    "GE09ram_02au:1556": " kāmam evaṃvidhaṃ rāma % tvayā mama vidarśitam // Ram_2,26.5 //",
    "GE09ram_02au:1557": " atha cāpi mahāprājña $ brāhmaṇānāṃ mayā śrutam &",
    "GE09ram_02au:1558": " purā pitṛgṛhe satyaṃ % vastavyaṃ kila me vane // Ram_2,26.6 //",
    "GE09ram_02au:1559": " lakṣaṇibhyo dvijātibhyaḥ $ śrutvāhaṃ vacanaṃ gṛhe &",
    "GE09ram_02au:1560": " vanavāsakṛtotsāhā % nityam eva mahābala // Ram_2,26.7 //",
    "GE09ram_02au:1561": " ādeśo vanavāsasya $ prāptavyaḥ sa mayā kila &",
    "GE09ram_02au:1562": " sā tvayā saha tatrāhaṃ % yāsyāmi priya nānyathā // Ram_2,26.8 //",
    "GE09ram_02au:1563": " kṛtādeśā bhaviṣyāmi $ gamiṣyāmi saha tvayā &",
    "GE09ram_02au:1564": " kālaś cāyaṃ samutpannaḥ % satyavāg bhavatu dvijaḥ // Ram_2,26.9 //",
    "GE09ram_02au:1565": " vanavāse hi jānāmi $ duḥkhāni bahudhā kila &",
    "GE09ram_02au:1566": " prāpyante niyataṃ vīra % puruṣair akṛtātmabhiḥ // Ram_2,26.10 //",
    "GE09ram_02au:1567": " kanyayā ca pitur gehe $ vanavāsaḥ śruto mayā &",
    "GE09ram_02au:1568": " bhikṣiṇyāḥ sādhuvṛttāyā % mama mātur ihāgrataḥ // Ram_2,26.11 //",
    "GE09ram_02au:1569": " prasāditaś ca vai pūrvaṃ $ tvaṃ vai bahuvidhaṃ prabho &",
    "GE09ram_02au:1570": " gamanaṃ vanavāsasya % kāṅkṣitaṃ hi saha tvayā // Ram_2,26.12 //",
    "GE09ram_02au:1571": " kṛtakṣaṇāhaṃ bhadraṃ te $ gamanaṃ prati rāghava &",
    "GE09ram_02au:1572": " vanavāsasya śūrasya % caryā hi mama rocate // Ram_2,26.13 //",
    "GE09ram_02au:1573": " śuddhātman premabhāvād dhi $ bhaviṣyāmi vikalmaṣā &",
    "GE09ram_02au:1574": " bhartāram anugacchantī % bhartā hi mama daivatam // Ram_2,26.14 //",
    "GE09ram_02au:1575": " pretyabhāve 'pi kalyāṇaḥ $ saṃgamo me saha tvayā &",
    "GE09ram_02au:1576": " śrutir hi śrūyate puṇyā % brāhmaṇānāṃ yaśasvinām // Ram_2,26.15 //",
    "GE09ram_02au:1577": " iha loke ca pitṛbhir $ yā strī yasya mahāmate &",
    "GE09ram_02au:1578": " adbhir dattā svadharmeṇa % pretyabhāve 'pi tasya sā // Ram_2,26.16 //",
    "GE09ram_02au:1579": " evam asmāt svakāṃ nārīṃ $ suvṛttāṃ hi pativratām &",
    "GE09ram_02au:1580": " nābhirocayase netuṃ % tvaṃ māṃ keneha hetunā // Ram_2,26.17 //",
    "GE09ram_02au:1581": " bhaktāṃ pativratāṃ dīnāṃ $ māṃ samāṃ sukhaduḥkhayoḥ &",
    "GE09ram_02au:1582": " netum arhasi kākutstha % samānasukhaduḥkhinīm // Ram_2,26.18 //",
    "GE09ram_02au:1583": " yadi māṃ duḥkhitām evaṃ $ vanaṃ netuṃ na cecchasi &",
    "GE09ram_02au:1584": " viṣam agniṃ jalaṃ vāham % āsthāsye mṛtyukāraṇāt // Ram_2,26.19 //",
    "GE09ram_02au:1585": " evaṃ bahuvidhaṃ taṃ sā $ yācate gamanaṃ prati &",
    "GE09ram_02au:1586": " nānumene mahābāhus % tāṃ netuṃ vijanaṃ vanam // Ram_2,26.20 //",
    "GE09ram_02au:1587": " evam uktā tu sā cintāṃ $ maithilī samupāgatā &",
    "GE09ram_02au:1588": " snāpayantīva gām uṣṇair % aśrubhir nayanacyutaiḥ // Ram_2,26.21 //",
    "GE09ram_02au:1589": " cintayantīṃ tathā tāṃ tu $ nivartayitum ātmavān &",
    "GE09ram_02au:1590": " krodhāviṣṭāṃ tu vaidehīṃ % kākutstho bahv asāntvayat // Ram_2,26.22 //",
    "GE09ram_02au:1591": " sāntvyamānā tu rāmeṇa $ maithilī janakātmajā &",
    "GE09ram_02au:1592": " vanavāsanimittāya % bhartāram idam abravīt // Ram_2,27.1 //",
    "GE09ram_02au:1593": " sā tam uttamasaṃvignā $ sītā vipulavakṣasam &",
    "GE09ram_02au:1594": " praṇayāc cābhimānāc ca % paricikṣepa rāghavam // Ram_2,27.2 //",
    "GE09ram_02au:1595": " kiṃ tvāmanyata vaidehaḥ $ pitā me mithilādhipaḥ &",
    "GE09ram_02au:1596": " rāma jāmātaraṃ prāpya % striyaṃ puruṣavigraham // Ram_2,27.3 //",
    "GE09ram_02au:1597": " anṛtaṃ balaloko 'yam $ ajñānād yaddhi vakṣyati &",
    "GE09ram_02au:1598": " tejo nāsti paraṃ rāme % tapatīva divākare // Ram_2,27.4 //",
    "GE09ram_02au:1599": " kiṃ hi kṛtvā viṣaṇṇas tvaṃ $ kuto vā bhayam asti te &",
    "GE09ram_02au:1600": " yat parityaktukāmas tvaṃ % mām ananyaparāyaṇām // Ram_2,27.5 //",
    "GE09ram_02au:1601": " dyumatsenasutaṃ vīra $ satyavantam anuvratām &",
    "GE09ram_02au:1602": " sāvitrīm iva māṃ viddhi % tvam ātmavaśavartinīm // Ram_2,27.6 //",
    "GE09ram_02au:1603": " na tv ahaṃ manasāpy anyaṃ $ draṣṭāsmi tvadṛte 'nagha &",
    "GE09ram_02au:1604": " tvayā rāghava gaccheyaṃ % yathānyā kulapāṃsanī // Ram_2,27.7 //",
    "GE09ram_02au:1605": " svayaṃ tu bhāryāṃ kaumārīṃ $ ciram adhyuṣitāṃ satīm &",
    "GE09ram_02au:1606": " śailūṣa iva māṃ rāma % parebhyo dātum icchasi // Ram_2,27.8 //",
    "GE09ram_02au:1607": " sa mām anādāya vanaṃ $ na tvaṃ prasthātum arhasi &",
    "GE09ram_02au:1608": " tapo vā yadi vāraṇyaṃ % svargo vā syāt saha tvayā // Ram_2,27.9 //",
    "GE09ram_02au:1609": " na ca me bhavitā tatra $ kaścit pathi pariśramaḥ &",
    "GE09ram_02au:1610": " pṛṣṭhatas tava gacchantyā % vihāraśayaneṣv api // Ram_2,27.10 //",
    "GE09ram_02au:1611": " kuśakāśaśareṣīkā $ ye ca kaṇṭakino drumāḥ &",
    "GE09ram_02au:1612": " tūlājinasamasparśā % mārge mama saha tvayā // Ram_2,27.11 //",
    "GE09ram_02au:1613": " mahāvātasamuddhūtaṃ $ yan mām avakariṣyati &",
    "GE09ram_02au:1614": " rajo ramaṇa tan manye % parārdhyam iva candanam // Ram_2,27.12 //",
    "GE09ram_02au:1615": " śādvaleṣu yad āsiṣye $ vanānte vanagocarā &",
    "GE09ram_02au:1616": " kuthāstaraṇatalpeṣu % kiṃ syāt sukhataraṃ tataḥ // Ram_2,27.13 //",
    "GE09ram_02au:1617": " pattraṃ mūlaṃ phalaṃ yat tvam $ alpaṃ vā yadi vā bahu &",
    "GE09ram_02au:1618": " dāsyasi svayam āhṛtya % tan me 'mṛtarasopamam // Ram_2,27.14 //",
    "GE09ram_02au:1619": " na mātur na pitus tatra $ smariṣyāmi na veśmanaḥ &",
    "GE09ram_02au:1620": " ārtavāny upabhuñjānā % puṣpāṇi ca phalāni ca // Ram_2,27.15 //",
    "GE09ram_02au:1621": " na ca tatra gataḥ kiṃcid $ draṣṭum arhasi vipriyam &",
    "GE09ram_02au:1622": " matkṛte na ca te śoko % na bhaviṣyāmi durbharā // Ram_2,27.16 //",
    "GE09ram_02au:1623": " yas tvayā saha sa svargo $ nirayo yas tvayā vinā &",
    "GE09ram_02au:1624": " iti jānan parāṃ prītiṃ % gaccha rāma mayā saha // Ram_2,27.17 //",
    "GE09ram_02au:1625": " atha mām evam avyagrāṃ $ vanaṃ naiva nayiṣyasi &",
    "GE09ram_02au:1626": " viṣam adyaiva pāsyāmi % mā viśaṃ dviṣatāṃ vaśam // Ram_2,27.18 //",
    "GE09ram_02au:1627": " paścād api hi duḥkhena $ mama naivāsti jīvitam &",
    "GE09ram_02au:1628": " ujjhitāyās tvayā nātha % tadaiva maraṇaṃ varam // Ram_2,27.19 //",
    "GE09ram_02au:1629": " idaṃ hi sahituṃ śokaṃ $ muhūrtam api notsahe &",
    "GE09ram_02au:1630": " kiṃ punar daśavarṣāṇi % trīṇi caikaṃ ca duḥkhitā // Ram_2,27.20 //",
    "GE09ram_02au:1631": " iti sā śokasaṃtaptā $ vilapya karuṇaṃ bahu &",
    "GE09ram_02au:1632": " cukrośa patim āyastā % bhṛśam āliṅgya sasvaram // Ram_2,27.21 //",
    "GE09ram_02au:1633": " sā viddhā bahubhir vākyair $ digdhair iva gajāṅganā &",
    "GE09ram_02au:1634": " cirasaṃniyataṃ bāṣpaṃ % mumocāgnim ivāraṇiḥ // Ram_2,27.22 //",
    "GE09ram_02au:1635": " tasyāḥ sphaṭikasaṃkāśaṃ $ vāri saṃtāpasambhavam &",
    "GE09ram_02au:1636": " netrābhyāṃ parisusrāva % paṅkajābhyām ivodakam // Ram_2,27.23 //",
    "GE09ram_02au:1637": " tāṃ pariṣvajya bāhubhyāṃ $ visaṃjñām iva duḥkhitām &",
    "GE09ram_02au:1638": " uvāca vacanaṃ rāmaḥ % pariviśvāsayaṃs tadā // Ram_2,27.24 //",
    "GE09ram_02au:1639": " na devi tava duḥkhena $ svargam apy abhirocaye &",
    "GE09ram_02au:1640": " na hi me 'sti bhayaṃ kiṃcit % svayambhor iva sarvataḥ // Ram_2,27.25 //",
    "GE09ram_02au:1641": " tava sarvam abhiprāyam $ avijñāya śubhānane &",
    "GE09ram_02au:1642": " vāsaṃ na rocaye 'raṇye % śaktimān api rakṣaṇe // Ram_2,27.26 //",
    "GE09ram_02au:1643": " yat sṛṣṭāsi mayā sārdhaṃ $ vanavāsāya maithili &",
    "GE09ram_02au:1644": " na vihātuṃ mayā śakyā % kīrtir ātmavatā yathā // Ram_2,27.27 //",
    "GE09ram_02au:1645": " dharmas tu gajanāsoru $ sadbhir ācaritaḥ purā &",
    "GE09ram_02au:1646": " taṃ cāham anuvarte 'dya % yathā sūryaṃ suvarcalā // Ram_2,27.28 //",
    "GE09ram_02au:1647": " eṣa dharmas tu suśroṇi $ pitur mātuś ca vaśyatā &",
    "GE09ram_02au:1648": " ataś cājñāṃ vyatikramya % nāhaṃ jīvitum utsahe // Ram_2,27.29 //",
    "GE09ram_02au:1649": " sa māṃ pitā yathā śāsti $ satyadharmapathe sthitaḥ &",
    "GE09ram_02au:1650": " tathā vartitum icchāmi % sa hi dharmaḥ sanātanaḥ \\",
    "GE09ram_02au:1651": " anugacchasva māṃ bhīru sahadharmacarī bhava // Ram_2,27.30 //",
    "GE09ram_02au:1652": " brāhmaṇebhyaś ca ratnāni $ bhikṣukebhyaś ca bhojanam &",
    "GE09ram_02au:1653": " dehi cāśaṃsamānebhyaḥ % saṃtvarasva ca māciram // Ram_2,27.31 //",
    "GE09ram_02au:1654": " anukūlaṃ tu sā bhartur $ jñātvā gamanam ātmanaḥ &",
    "GE09ram_02au:1655": " kṣipraṃ pramuditā devī % dātum evopacakrame // Ram_2,27.32 //",
    "GE09ram_02au:1656": " tataḥ prahṛṣṭā paripūrṇamānasā $ yaśasvinī bhartur avekṣya bhāṣitam &",
    "GE09ram_02au:1657": " dhanāni ratnāni ca dātum aṅganā % pracakrame dharmabhṛtāṃ manasvinī //",
    "GE09ram_02au:1658": " tato 'bravīn mahātejā $ rāmo lakṣmaṇam agrataḥ &",
    "GE09ram_02au:1659": " sthitaṃ prāggāminaṃ vīraṃ % yācamānaṃ kṛtāñjalim // Ram_2,28.1 //",
    "GE09ram_02au:1660": " mayādya saha saumitre $ tvayi gacchati tad vanam &",
    "GE09ram_02au:1661": " ko bhariṣyati kausalyāṃ % sumitrāṃ vā yaśasvinīm // Ram_2,28.2 //",
    "GE09ram_02au:1662": " abhivarṣati kāmair yaḥ $ parjanyaḥ pṛthivīm iva &",
    "GE09ram_02au:1663": " sa kāmapāśaparyasto % mahātejā mahīpatiḥ // Ram_2,28.3 //",
    "GE09ram_02au:1664": " sā hi rājyam idaṃ prāpya $ nṛpasyāśvapateḥ sutā &",
    "GE09ram_02au:1665": " duḥkhitānāṃ sapatnīnāṃ % na kariṣyati śobhanam // Ram_2,28.4 //",
    "GE09ram_02au:1666": " evam uktas tu rāmeṇa $ lakṣmaṇaḥ ślakṣṇayā girā &",
    "GE09ram_02au:1667": " pratyuvāca tadā rāmaṃ % vākyajño vākyakovidam // Ram_2,28.5 //",
    "GE09ram_02au:1668": " tavaiva tejasā vīra $ bharataḥ pūjayiṣyati &",
    "GE09ram_02au:1669": " kausalyāṃ ca sumitrāṃ ca % prayato nātra saṃśayaḥ // Ram_2,28.6 //",
    "GE09ram_02au:1670": " kausalyā bibhṛyād āryā $ sahasram api madvidhān &",
    "GE09ram_02au:1671": " yasyāḥ sahasraṃ grāmāṇāṃ % samprāptam upajīvanam // Ram_2,28.7 //",
    "GE09ram_02au:1672": " dhanur ādāya saśaraṃ $ khanitrapiṭakādharaḥ &",
    "GE09ram_02au:1673": " agratas te gamiṣyāmi % panthānam anudarśayan // Ram_2,28.8 //",
    "GE09ram_02au:1674": " āhariṣyāmi te nityaṃ $ mūlāni ca phalāni ca &",
    "GE09ram_02au:1675": " vanyāni yāni cānyāni % svāhārāṇi tapasvinām // Ram_2,28.9 //",
    "GE09ram_02au:1676": " bhavāṃs tu saha vaidehyā $ girisānuṣu raṃsyate &",
    "GE09ram_02au:1677": " ahaṃ sarvaṃ kariṣyāmi % jāgrataḥ svapataś ca te // Ram_2,28.10 //",
    "GE09ram_02au:1678": " rāmas tv anena vākyena $ suprītaḥ pratyuvāca tam &",
    "GE09ram_02au:1679": " vrajāpṛcchasva saumitre % sarvam eva suhṛjjanam // Ram_2,28.11 //",
    "GE09ram_02au:1680": " ye ca rājño dadau divye $ mahātmā varuṇaḥ svayam &",
    "GE09ram_02au:1681": " janakasya mahāyajñe % dhanuṣī raudradarśane // Ram_2,28.12 //",
    "GE09ram_02au:1682": " abhedyakavace divye $ tūṇī cākṣayasāyakau &",
    "GE09ram_02au:1683": " ādityavimalau cobhau % khaḍgau hemapariṣkṛtau // Ram_2,28.13 //",
    "GE09ram_02au:1684": " satkṛtya nihitaṃ sarvam $ etad ācāryasadmani &",
    "GE09ram_02au:1685": " sa tvam āyudham ādāya % kṣipram āvraja lakṣmaṇa // Ram_2,28.14 //",
    "GE09ram_02au:1686": " sa suhṛjjanam āmantrya $ vanavāsāya niścitaḥ &",
    "GE09ram_02au:1687": " ikṣvākugurum āmantrya % jagrāhāyudham uttamam // Ram_2,28.15 //",
    "GE09ram_02au:1688": " tad divyaṃ rājaśārdūlaḥ $ satkṛtaṃ mālyabhūṣitam &",
    "GE09ram_02au:1689": " rāmāya darśayāmāsa % saumitriḥ sarvam āyudham // Ram_2,28.16 //",
    "GE09ram_02au:1690": " tam uvācātmavān rāmaḥ $ prītyā lakṣmaṇam āgatam &",
    "GE09ram_02au:1691": " kāle tvam āgataḥ saumya % kāṅkṣite mama lakṣmaṇa // Ram_2,28.17 //",
    "GE09ram_02au:1692": " ahaṃ pradātum icchāmi $ yad idaṃ māmakaṃ dhanam &",
    "GE09ram_02au:1693": " brāhmaṇebhyas tapasvibhyas % tvayā saha paraṃtapa // Ram_2,28.18 //",
    "GE09ram_02au:1694": " vasantīha dṛḍhaṃ bhaktyā $ guruṣu dvijasattamāḥ &",
    "GE09ram_02au:1695": " teṣām api ca me bhūyaḥ % sarveṣāṃ copajīvinām // Ram_2,28.19 //",
    "GE09ram_02au:1696": " vasiṣṭhaputraṃ tu suyajñam āryaṃ $ tvam ānayāśu pravaraṃ dvijānām &",
    "GE09ram_02au:1697": " abhiprayāsyāmi vanaṃ samastān % abhyarcya śiṣṭān aparān dvijātīn //",
    "GE09ram_02au:1698": " tataḥ śāsanam ājñāya $ bhrātuḥ śubhataraṃ priyam &",
    "GE09ram_02au:1699": " gatvā sa praviveśāśu % suyajñasya niveśanam // Ram_2,29.1 //",
    "GE09ram_02au:1700": " taṃ vipram agnyagārasthaṃ $ vanditvā lakṣmaṇo 'bravīt &",
    "GE09ram_02au:1701": " sakhe 'bhyāgaccha paśya tvaṃ % veśma duṣkarakāriṇaḥ // Ram_2,29.2 //",
    "GE09ram_02au:1702": " tataḥ saṃdhyām upāsyāśu $ gatvā saumitriṇā saha &",
    "GE09ram_02au:1703": " juṣṭaṃ tat prāviśal lakṣmyā % ramyaṃ rāmaniveśanam // Ram_2,29.3 //",
    "GE09ram_02au:1704": " tam āgataṃ vedavidaṃ $ prāñjaliḥ sītayā saha &",
    "GE09ram_02au:1705": " suyajñam abhicakrāma % rāghavo 'gnim ivārcitam // Ram_2,29.4 //",
    "GE09ram_02au:1706": " jātarūpamayair mukhyair $ aṅgadaiḥ kuṇḍalaiḥ śubhaiḥ &",
    "GE09ram_02au:1707": " sahemasūtrair maṇibhiḥ % keyūrair valayair api // Ram_2,29.5 //",
    "GE09ram_02au:1708": " anyaiś ca ratnair bahubhiḥ $ kākutsthaḥ pratyapūjayat &",
    "GE09ram_02au:1709": " suyajñaṃ sa tadovāca % rāmaḥ sītāpracoditaḥ // Ram_2,29.6 //",
    "GE09ram_02au:1710": " hāraṃ ca hemasūtraṃ ca $ bhāryāyai saumya hāraya &",
    "GE09ram_02au:1711": " raśanāṃ cādhunā sītā % dātum icchati te sakhe // Ram_2,29.7 //",
    "GE09ram_02au:1712": " paryaṅkam agryāstaraṇaṃ $ nānāratnavibhūṣitam &",
    "GE09ram_02au:1713": " tam apīcchati vaidehī % pratiṣṭhāpayituṃ tvayi // Ram_2,29.8 //",
    "GE09ram_02au:1714": " nāgaḥ śatruṃjayo nāma $ mātulo yaṃ dadau mama &",
    "GE09ram_02au:1715": " taṃ te gajasahasreṇa % dadāmi dvijapuṃgava // Ram_2,29.9 //",
    "GE09ram_02au:1716": " ity uktaḥ sa hi rāmeṇa $ suyajñaḥ pratigṛhya tat &",
    "GE09ram_02au:1717": " rāmalakṣmaṇasītānāṃ % prayuyojāśiṣaḥ śivāḥ // Ram_2,29.10 //",
    "GE09ram_02au:1718": " atha bhrātaram avyagraṃ $ priyaṃ rāmaḥ priyaṃvadaḥ &",
    "GE09ram_02au:1719": " saumitriṃ tam uvācedaṃ % brahmeva tridaśeśvaram // Ram_2,29.11 //",
    "GE09ram_02au:1720": " agastyaṃ kauśikaṃ caiva $ tāv ubhau brāhmaṇottamau &",
    "GE09ram_02au:1721": " arcayāhūya saumitre % ratnaiḥ sasyam ivāmbubhiḥ // Ram_2,29.12 //",
    "GE09ram_02au:1722": " kausalyāṃ ca ya āśīrbhir $ bhaktaḥ paryupatiṣṭhati &",
    "GE09ram_02au:1723": " ācāryas taittirīyāṇām % abhirūpaś ca vedavit // Ram_2,29.13 //",
    "GE09ram_02au:1724": " tasya yānaṃ ca dāsīś ca $ saumitre saṃpradāpaya &",
    "GE09ram_02au:1725": " kauśeyāni ca vastrāṇi % yāvat tuṣyati sa dvijaḥ // Ram_2,29.14 //",
    "GE09ram_02au:1726": " sūtaś citrarathaś cāryaḥ $ sacivaḥ suciroṣitaḥ &",
    "GE09ram_02au:1727": " toṣayainaṃ mahārhaiś ca % ratnair vastrair dhanais tathā // Ram_2,29.15 //",
    "GE09ram_02au:1728": " śālivāhasahasraṃ ca $ dve śate bhadrakāṃs tathā &",
    "GE09ram_02au:1729": " vyañjanārthaṃ ca saumitre % gosahasram upākuru // Ram_2,29.16 //",
    "GE09ram_02au:1730": " tataḥ sa puruṣavyāghras $ tad dhanaṃ lakṣmaṇaḥ svayam &",
    "GE09ram_02au:1731": " yathoktaṃ brāhmaṇendrāṇām % adadād dhanado yathā // Ram_2,29.17 //",
    "GE09ram_02au:1732": " athābravīd bāṣpakalāṃs $ tiṣṭhataś copajīvinaḥ &",
    "GE09ram_02au:1733": " sampradāya bahu dravyam % ekaikasyopajīvinaḥ // Ram_2,29.18 //",
    "GE09ram_02au:1734": " lakṣmaṇasya ca yad veśma $ gṛhaṃ ca yad idaṃ mama &",
    "GE09ram_02au:1735": " aśūnyaṃ kāryam ekaikaṃ % yāvadāgamanaṃ mama // Ram_2,29.19 //",
    "GE09ram_02au:1736": " ity uktvā duḥkhitaṃ sarvaṃ $ janaṃ tam upajīvinam &",
    "GE09ram_02au:1737": " uvācedaṃ dhanādhyakṣaṃ % dhanam ānīyatām iti \\",
    "GE09ram_02au:1738": " tato 'sya dhanam ājahruḥ sarvam evopajīvinaḥ // Ram_2,29.20 //",
    "GE09ram_02au:1739": " tataḥ sa puruṣavyāghras $ tad dhanaṃ sahalakṣmaṇaḥ &",
    "GE09ram_02au:1740": " dvijebhyo bālavṛddhebhyaḥ % kṛpaṇebhyo 'bhyadāpayat // Ram_2,29.21 //",
    "GE09ram_02au:1741": " tatrāsīt piṅgalo gārgyas $ trijaṭo nāma vai dvijaḥ &",
    "GE09ram_02au:1742": " ā pañcamāyāḥ kakṣyāyā % nainaṃ kaścid avārayat // Ram_2,29.22 //",
    "GE09ram_02au:1743": " sa rājaputram āsādya $ trijaṭo vākyam abravīt &",
    "GE09ram_02au:1744": " nirdhano bahuputro 'smi % rājaputra mahāyaśaḥ \\",
    "GE09ram_02au:1745": " uñchavṛttir vane nityaṃ pratyavekṣasva mām iti // Ram_2,29.23 //",
    "GE09ram_02au:1746": " tam uvāca tato rāmaḥ $ parihāsasamanvitam &",
    "GE09ram_02au:1747": " gavāṃ sahasram apy ekaṃ % na tu viśrāṇitaṃ mayā \\",
    "GE09ram_02au:1748": " parikṣipasi daṇḍena yāvat tāvad avāpsyasi // Ram_2,29.24 //",
    "GE09ram_02au:1749": " sa śāṭīṃ tvaritaḥ kaṭyāṃ $ saṃbhrāntaḥ pariveṣṭya tām &",
    "GE09ram_02au:1750": " āvidhya daṇḍaṃ cikṣepa % sarvaprāṇena vegitaḥ // Ram_2,29.25 //",
    "GE09ram_02au:1751": " uvāca ca tato rāmas $ taṃ gārgyam abhisāntvayan &",
    "GE09ram_02au:1752": " manyur na khalu kartavyaḥ % parihāso hy ayaṃ mama // Ram_2,29.26 //",
    "GE09ram_02au:1753": " tataḥ sabhāryas trijaṭo mahāmunir $ gavām anīkaṃ pratigṛhya moditaḥ &",
    "GE09ram_02au:1754": " yaśobalaprītisukhopabṛṃhiṇīs % tad āśiṣaḥ pratyavadan mahātmanaḥ //",
    "GE09ram_02au:1755": " dattvā tu saha vaidehyā $ brāhmaṇebhyo dhanaṃ bahu &",
    "GE09ram_02au:1756": " jagmatuḥ pitaraṃ draṣṭuṃ % sītayā saha rāghavau // Ram_2,30.1 //",
    "GE09ram_02au:1757": " tato gṛhīte duṣprekṣye $ aśobhetāṃ tadāyudhe &",
    "GE09ram_02au:1758": " mālādāmabhir āsakte % sītayā samalaṃkṛte // Ram_2,30.2 //",
    "GE09ram_02au:1759": " tataḥ prāsādaharmyāṇi $ vimānaśikharāṇi ca &",
    "GE09ram_02au:1760": " adhiruhya janaḥ śrīmān % udāsīno vyalokayat // Ram_2,30.3 //",
    "GE09ram_02au:1761": " na hi rathyāḥ sma śakyante $ gantuṃ bahujanākulāḥ &",
    "GE09ram_02au:1762": " āruhya tasmāt prāsādān % dīnāḥ paśyanti rāghavam // Ram_2,30.4 //",
    "GE09ram_02au:1763": " padātiṃ varjitacchattraṃ $ rāmaṃ dṛṣṭvā tadā janāḥ &",
    "GE09ram_02au:1764": " ūcur bahuvidhā vācaḥ % śokopahatacetasaḥ // Ram_2,30.5 //",
    "GE09ram_02au:1765": " yaṃ yāntam anuyāti sma $ caturaṅgabalaṃ mahat &",
    "GE09ram_02au:1766": " tam ekaṃ sītayā sārdham % anuyāti sma lakṣmaṇaḥ // Ram_2,30.6 //",
    "GE09ram_02au:1767": " aiśvaryasya rasajñaḥ san $ kāmināṃ caiva kāmadaḥ &",
    "GE09ram_02au:1768": " necchaty evānṛtaṃ kartuṃ % pitaraṃ dharmagauravāt // Ram_2,30.7 //",
    "GE09ram_02au:1769": " yā na śakyā purā draṣṭuṃ $ bhūtair ākāśagair api &",
    "GE09ram_02au:1770": " tām adya sītāṃ paśyanti % rājamārgagatā janāḥ // Ram_2,30.8 //",
    "GE09ram_02au:1771": " aṅgarāgocitāṃ sītāṃ $ raktacandanasevinīm &",
    "GE09ram_02au:1772": " varṣam uṣṇaṃ ca śītaṃ ca % neṣyaty āśu vivarṇatām // Ram_2,30.9 //",
    "GE09ram_02au:1773": " adya nūnaṃ daśarathaḥ $ sattvam āviśya bhāṣate &",
    "GE09ram_02au:1774": " na hi rājā priyaṃ putraṃ % vivāsayitum arhati // Ram_2,30.10 //",
    "GE09ram_02au:1775": " nirguṇasyāpi putrasya $ kathaṃ syād vipravāsanam &",
    "GE09ram_02au:1776": " kiṃ punar yasya loko 'yaṃ % jito vṛttena kevalam // Ram_2,30.11 //",
    "GE09ram_02au:1777": " ānṛśaṃsyam anukrośaḥ $ śrutaṃ śīlaṃ damaḥ śamaḥ &",
    "GE09ram_02au:1778": " rāghavaṃ śobhayanty ete % ṣaḍguṇāḥ puruṣottamam // Ram_2,30.12 //",
    "GE09ram_02au:1779": " tasmāt tasyopaghātena $ prajāḥ paramapīḍitāḥ &",
    "GE09ram_02au:1780": " audakānīva sattvāni % grīṣme salilasaṃkṣayāt // Ram_2,30.13 //",
    "GE09ram_02au:1781": " pīḍayā pīḍitaṃ sarvaṃ $ jagad asya jagatpateḥ &",
    "GE09ram_02au:1782": " mūlasyevopaghātena % vṛkṣaḥ puṣpaphalopagaḥ // Ram_2,30.14 //",
    "GE09ram_02au:1783": " te lakṣmaṇa iva kṣipraṃ $ sapatnyaḥ sahabāndhavāḥ &",
    "GE09ram_02au:1784": " gacchantam anugacchāmo % yena gacchati rāghavaḥ // Ram_2,30.15 //",
    "GE09ram_02au:1785": " udyānāni parityajya $ kṣetrāṇi ca gṛhāṇi ca &",
    "GE09ram_02au:1786": " ekaduḥkhasukhā rāmam % anugacchāma dhārmikam // Ram_2,30.16 //",
    "GE09ram_02au:1787": " samuddhṛtanidhānāni $ paridhvastājirāṇi ca &",
    "GE09ram_02au:1788": " upāttadhanadhānyāni % hṛtasārāṇi sarvaśaḥ // Ram_2,30.17 //",
    "GE09ram_02au:1789": " rajasābhyavakīrṇāni $ parityaktāni daivataiḥ &",
    "GE09ram_02au:1790": " asmattyaktāni veśmāni % kaikeyī pratipadyatām // Ram_2,30.18 //",
    "GE09ram_02au:1791": " vanaṃ nagaram evāstu $ yena gacchati rāghavaḥ &",
    "GE09ram_02au:1792": " asmābhiś ca parityaktaṃ % puraṃ saṃpadyatāṃ vanam // Ram_2,30.19 //",
    "GE09ram_02au:1793": " bilāni daṃṣṭriṇaḥ sarve $ sānūni mṛgapakṣiṇaḥ &",
    "GE09ram_02au:1794": " asmattyaktaṃ prapadyantāṃ % sevyamānaṃ tyajantu ca // Ram_2,30.20 //",
    "GE09ram_02au:1795": " ity evaṃ vividhā vāco $ nānājanasamīritāḥ &",
    "GE09ram_02au:1796": " śuśrāva rāmaḥ śrutvā ca % na vicakre 'sya mānasam // Ram_2,30.21 //",
    "GE09ram_02au:1797": " pratīkṣamāṇo 'bhijanaṃ tadārtam $ anārtarūpaḥ prahasann ivātha &",
    "GE09ram_02au:1798": " jagāma rāmaḥ pitaraṃ didṛkṣuḥ % pitur nideśaṃ vidhivac cikīrṣuḥ //",
    "GE09ram_02au:1799": " tat pūrvam aikṣvākasuto mahātmā $ rāmo gamiṣyan vanam ārtarūpam &",
    "GE09ram_02au:1800": " vyatiṣṭhata prekṣya tadā sumantraṃ % pitur mahātmā pratihāraṇārtham //",
    "GE09ram_02au:1801": " pitur nideśena tu dharmavatsalo $ vanapraveśe kṛtabuddhiniścayaḥ &",
    "GE09ram_02au:1802": " sa rāghavaḥ prekṣya sumantram abravīn % nivedayasvāgamanaṃ nṛpāya me //",
    "GE09ram_02au:1803": " sa rāmapreṣitaḥ kṣipraṃ $ saṃtāpakaluṣendriyaḥ &",
    "GE09ram_02au:1804": " praviśya nṛpatiṃ sūto % niḥśvasantaṃ dadarśa ha // Ram_2,31.1 //",
    "GE09ram_02au:1805": " ālokya tu mahāprājñaḥ $ paramākulacetasaṃ &",
    "GE09ram_02au:1806": " rāmam evānuśocantaṃ % sūtaḥ prāñjalir āsadat // Ram_2,31.2 //",
    "GE09ram_02au:1807": " ayaṃ sa puruṣavyāghra $ dvāri tiṣṭhati te sutaḥ &",
    "GE09ram_02au:1808": " brāhmaṇebhyo dhanaṃ dattvā % sarvaṃ caivopajīvinām // Ram_2,31.3 //",
    "GE09ram_02au:1809": " sa tvā paśyatu bhadraṃ te $ rāmaḥ satyaparākramaḥ &",
    "GE09ram_02au:1810": " sarvān suhṛda āpṛcchya % tvām idānīṃ didṛkṣate // Ram_2,31.4 //",
    "GE09ram_02au:1811": " gamiṣyati mahāraṇyaṃ $ taṃ paśya jagatīpate &",
    "GE09ram_02au:1812": " vṛtaṃ rājaguṇaiḥ sarvair % ādityam iva raśmibhiḥ // Ram_2,31.5 //",
    "GE09ram_02au:1813": " sa satyavādī dharmātmā $ gāmbhīryāt sāgaropamaḥ &",
    "GE09ram_02au:1814": " ākāśa iva niṣpaṅko % narendraḥ pratyuvāca tam // Ram_2,31.6 //",
    "GE09ram_02au:1815": " sumantrānaya me dārān $ ye kecid iha māmakāḥ &",
    "GE09ram_02au:1816": " dāraiḥ parivṛtaḥ sarvair % draṣṭum icchāmi rāghavam // Ram_2,31.7 //",
    "GE09ram_02au:1817": " so 'ntaḥpuram atītyaiva $ striyas tā vākyam abravīt &",
    "GE09ram_02au:1818": " āryo hvayati vo rājā % gamyatāṃ tatra māciram // Ram_2,31.8 //",
    "GE09ram_02au:1819": " evam uktāḥ striyaḥ sarvāḥ $ sumantreṇa nṛpājñayā &",
    "GE09ram_02au:1820": " pracakramus tad bhavanaṃ % bhartur ājñāya śāsanam // Ram_2,31.9 //",
    "GE09ram_02au:1821": " ardhasaptaśatās tās tu $ pramadās tāmralocanāḥ &",
    "GE09ram_02au:1822": " kausalyāṃ parivāryātha % śanair jagmur dhṛtavratāḥ // Ram_2,31.10 //",
    "GE09ram_02au:1823": " āgateṣu ca dāreṣu $ samavekṣya mahīpatiḥ &",
    "GE09ram_02au:1824": " uvāca rājā taṃ sūtaṃ % sumantrānaya me sutam // Ram_2,31.11 //",
    "GE09ram_02au:1825": " sa sūto rāmam ādāya $ lakṣmaṇaṃ maithilīṃ tadā &",
    "GE09ram_02au:1826": " jagāmābhimukhas tūrṇaṃ % sakāśaṃ jagatīpateḥ // Ram_2,31.12 //",
    "GE09ram_02au:1827": " sa rājā putram āyāntaṃ $ dṛṣṭvā dūrāt kṛtāñjalim &",
    "GE09ram_02au:1828": " utpapātāsanāt tūrṇam % ārtaḥ strījanasaṃvṛtaḥ // Ram_2,31.13 //",
    "GE09ram_02au:1829": " so 'bhidudrāva vegena $ rāmaṃ dṛṣṭvā viśāṃpatiḥ &",
    "GE09ram_02au:1830": " tam asaṃprāpya duḥkhārtaḥ % papāta bhuvi mūrchitaḥ // Ram_2,31.14 //",
    "GE09ram_02au:1831": " taṃ rāmo 'bhyapatat kṣipraṃ $ lakṣmaṇaś ca mahārathaḥ &",
    "GE09ram_02au:1832": " visaṃjñam iva duḥkhena % saśokaṃ nṛpatiṃ tadā // Ram_2,31.15 //",
    "GE09ram_02au:1833": " strīsahasraninādaś ca $ saṃjajñe rājaveśmani &",
    "GE09ram_02au:1834": " hā hā rāmeti sahasā % bhūṣaṇadhvanimūrchitaḥ // Ram_2,31.16 //",
    "GE09ram_02au:1835": " taṃ pariṣvajya bāhubhyāṃ $ tāv ubhau rāmalakṣmaṇau &",
    "GE09ram_02au:1836": " paryaṅke sītayā sārdhaṃ % rudantaḥ samaveśayan // Ram_2,31.17 //",
    "GE09ram_02au:1837": " atha rāmo muhūrtena $ labdhasaṃjñaṃ mahīpatim &",
    "GE09ram_02au:1838": " uvāca prāñjalir bhūtvā % śokārṇavapariplutam // Ram_2,31.18 //",
    "GE09ram_02au:1839": " āpṛcche tvāṃ mahārāja $ sarveṣām īśvaro 'si naḥ &",
    "GE09ram_02au:1840": " prasthitaṃ daṇḍakāraṇyaṃ % paśya tvaṃ kuśalena mām // Ram_2,31.19 //",
    "GE09ram_02au:1841": " lakṣmaṇaṃ cānujānīhi $ sītā cānveti māṃ vanam &",
    "GE09ram_02au:1842": " kāraṇair bahubhis tathyair % vāryamāṇau na cecchataḥ // Ram_2,31.20 //",
    "GE09ram_02au:1843": " anujānīhi sarvān naḥ $ śokam utsṛjya mānada &",
    "GE09ram_02au:1844": " lakṣmaṇaṃ māṃ ca sītāṃ ca % prajāpatir iva prajāḥ // Ram_2,31.21 //",
    "GE09ram_02au:1845": " pratīkṣamāṇam avyagram $ anujñāṃ jagatīpateḥ &",
    "GE09ram_02au:1846": " uvāca rājā samprekṣya % vanavāsāya rāghavam // Ram_2,31.22 //",
    "GE09ram_02au:1847": " ahaṃ rāghava kaikeyyā $ varadānena mohitaḥ &",
    "GE09ram_02au:1848": " ayodhyāyās tvam evādya % bhava rājā nigṛhya mām // Ram_2,31.23 //",
    "GE09ram_02au:1849": " evam ukto nṛpatinā $ rāmo dharmabhṛtāṃ varaḥ &",
    "GE09ram_02au:1850": " pratyuvācāñjaliṃ kṛtvā % pitaraṃ vākyakovidaḥ // Ram_2,31.24 //",
    "GE09ram_02au:1851": " bhavān varṣasahasrāya $ pṛthivyā nṛpate patiḥ &",
    "GE09ram_02au:1852": " ahaṃ tv araṇye vatsyāmi % na me kāryaṃ tvayānṛtam // Ram_2,31.25 //",
    "GE09ram_02au:1853": " śreyase vṛddhaye tāta $ punarāgamanāya ca &",
    "GE09ram_02au:1854": " gacchasvāriṣṭam avyagraḥ % panthānam akutobhayam // Ram_2,31.26 //",
    "GE09ram_02au:1855": " adya tv idānīṃ rajanīṃ $ putra mā gaccha sarvathā &",
    "GE09ram_02au:1856": " mātaraṃ māṃ ca saṃpaśyan % vasemām adya śarvarīm \\",
    "GE09ram_02au:1857": " tarpitaḥ sarvakāmais tvaṃ śvaḥkāle sādhayiṣyasi // Ram_2,31.27 //",
    "GE09ram_02au:1858": " atha rāmas tathā śrutvā $ pitur ārtasya bhāṣitam &",
    "GE09ram_02au:1859": " lakṣmaṇena saha bhrātrā % dīno vacanam abravīt // Ram_2,31.28 //",
    "GE09ram_02au:1860": " prāpsyāmi yān adya guṇān $ ko me śvastān pradāsyati &",
    "GE09ram_02au:1861": " apakramaṇam evātaḥ % sarvakāmair ahaṃ vṛṇe // Ram_2,31.29 //",
    "GE09ram_02au:1862": " iyaṃ sarāṣṭrā sajanā $ dhanadhānyasamākulā &",
    "GE09ram_02au:1863": " mayā visṛṣṭā vasudhā % bharatāya pradīyatām // Ram_2,31.30 //",
    "GE09ram_02au:1864": " apagacchatu te duḥkhaṃ $ mā bhūr bāṣpapariplutaḥ &",
    "GE09ram_02au:1865": " na hi kṣubhyati durdharṣaḥ % samudraḥ saritāṃ patiḥ // Ram_2,31.31 //",
    "GE09ram_02au:1866": " naivāhaṃ rājyam icchāmi $ na sukhaṃ na ca maithilīm &",
    "GE09ram_02au:1867": " tvām ahaṃ satyam icchāmi % nānṛtaṃ puruṣarṣabha // Ram_2,31.32 //",
    "GE09ram_02au:1868": " puraṃ ca rāṣṭraṃ ca mahī ca kevalā $ mayā nisṛṣṭā bharatāya dīyatām &",
    "GE09ram_02au:1869": " ahaṃ nideśaṃ bhavato 'nupālayan % vanaṃ gamiṣyāmi cirāya sevitum //",
    "GE09ram_02au:1870": " mayā nisṛṣṭāṃ bharato mahīm imāṃ $ saśailakhaṇḍāṃ sapurāṃ sakānanām &",
    "GE09ram_02au:1871": " śivāṃ susīmām anuśāstu kevalaṃ % tvayā yad uktaṃ nṛpate yathāstu tat //",
    "GE09ram_02au:1872": " na me tathā pārthiva dhīyate mano $ mahatsu kāmeṣu na cātmanaḥ priye &",
    "GE09ram_02au:1873": " yathā nideśe tava śiṣṭasaṃmate % vyapaitu duḥkhaṃ tava matkṛte 'nagha //",
    "GE09ram_02au:1874": " tad adya naivānagha rājyam avyayaṃ $ na sarvakāmān na sukhaṃ na maithilīm",
    "GE09ram_02au:1875": " na jīvitaṃ tvām anṛtena yojayan % vṛṇīya satyaṃ vratam astu te tathā //",
    "GE09ram_02au:1876": " phalāni mūlāni ca bhakṣayan vane $ girīṃś ca paśyan saritaḥ sarāṃsi ca &",
    "GE09ram_02au:1877": " vanaṃ praviśyaiva vicitrapādapaṃ % sukhī bhaviṣyāmi tavāstu nirvṛtiḥ //",
    "GE09ram_02au:1878": " tataḥ sumantram aikṣvākaḥ $ pīḍito 'tra pratijñayā &",
    "GE09ram_02au:1879": " sabāṣpam atiniḥśvasya % jagādedaṃ punaḥ punaḥ // Ram_2,32.1 //",
    "GE09ram_02au:1880": " sūta ratnasusampūrṇā $ caturvidhabalā camūḥ &",
    "GE09ram_02au:1881": " rāghavasyānuyātrārthaṃ % kṣipraṃ pratividhīyatām // Ram_2,32.2 //",
    "GE09ram_02au:1882": " rūpājīvāśca śālinyo $ vaṇijaś ca mahādhanāḥ &",
    "GE09ram_02au:1883": " śobhayantu kumārasya % vāhinīṃ suprasāritāḥ // Ram_2,32.3 //",
    "GE09ram_02au:1884": " ye cainam upajīvanti $ ramate yaiś ca vīryataḥ &",
    "GE09ram_02au:1885": " teṣāṃ bahuvidhaṃ dattvā % tān apy atra niyojaya // Ram_2,32.4 //",
    "GE09ram_02au:1886": " nighnan mṛgān kuñjarāṃś ca $ pibaṃś cāraṇyakaṃ madhu &",
    "GE09ram_02au:1887": " nadīś ca vividhāḥ paśyan % na rājyaṃ saṃsmariṣyati // Ram_2,32.5 //",
    "GE09ram_02au:1888": " dhānyakośaś ca yaḥ kaścid $ dhanakośaś ca māmakaḥ &",
    "GE09ram_02au:1889": " tau rāmam anugacchetāṃ % vasantaṃ nirjane vane // Ram_2,32.6 //",
    "GE09ram_02au:1890": " yajan puṇyeṣu deśeṣu $ visṛjaṃś cāptadakṣiṇāḥ &",
    "GE09ram_02au:1891": " ṛṣibhiś ca samāgamya % pravatsyati sukhaṃ vane // Ram_2,32.7 //",
    "GE09ram_02au:1892": " bharataś ca mahābāhur $ ayodhyāṃ pālayiṣyati &",
    "GE09ram_02au:1893": " sarvakāmaiḥ punaḥ śrīmān % rāmaḥ saṃsādhyatām iti // Ram_2,32.8 //",
    "GE09ram_02au:1894": " evaṃ bruvati kākutsthe $ kaikeyyā bhayam āgatam &",
    "GE09ram_02au:1895": " mukhaṃ cāpy agamacchoṣaṃ % svaraś cāpi nyarudhyata // Ram_2,32.9 //",
    "GE09ram_02au:1896": " sā viṣaṇṇā ca saṃtrastā $ kaikeyī vākyam abravīt &",
    "GE09ram_02au:1897": " rājyaṃ gatajanaṃ sādho % pītamaṇḍāṃ surām iva \\",
    "GE09ram_02au:1898": " nirāsvādyatamaṃ śūnyaṃ bharato nābhipatsyate // Ram_2,32.10 //",
    "GE09ram_02au:1899": " kaikeyyāṃ muktalajjāyāṃ $ vadantyām atidāruṇam &",
    "GE09ram_02au:1900": " rājā daśaratho vākyam % uvācāyatalocanām \\",
    "GE09ram_02au:1901": " vahantaṃ kiṃ tudasi māṃ niyujya dhuri māhite // Ram_2,32.11 //",
    "GE09ram_02au:1902": " kaikeyī dviguṇaṃ kruddhā $ rājānam idam abravīt &",
    "GE09ram_02au:1903": " tavaiva vaṃśe sagaro % jyeṣṭhaṃ putram upārudhat \\",
    "GE09ram_02au:1904": " asamañja iti khyātaṃ tathāyaṃ gantum arhati // Ram_2,32.12 //",
    "GE09ram_02au:1905": " evam ukto dhig ity eva $ rājā daśaratho 'bravīt &",
    "GE09ram_02au:1906": " vrīḍitaś ca janaḥ sarvaḥ % sā ca tan nāvabudhyata // Ram_2,32.13 //",
    "GE09ram_02au:1907": " tatra vṛddho mahāmātraḥ $ siddhārtho nāma nāmataḥ &",
    "GE09ram_02au:1908": " śucir bahumato rājñaḥ % kaikeyīm idam abravīt // Ram_2,32.14 //",
    "GE09ram_02au:1909": " asamañjo gṛhītvā tu $ krīḍitaḥ pathi dārakān &",
    "GE09ram_02au:1910": " sarayvāḥ prakṣipann apsu % ramate tena durmatiḥ // Ram_2,32.15 //",
    "GE09ram_02au:1911": " taṃ dṛṣṭvā nāgarāḥ sarve $ kruddhā rājānam abruvan &",
    "GE09ram_02au:1912": " asamañjaṃ vṛṇīṣvaikam % asmān vā rāṣṭravardhana // Ram_2,32.16 //",
    "GE09ram_02au:1913": " tān uvāca tato rājā $ kiṃnimittam idaṃ bhayam &",
    "GE09ram_02au:1914": " tāś cāpi rājñā saṃpṛṣṭā % vākyaṃ prakṛtayo 'bruvan // Ram_2,32.17 //",
    "GE09ram_02au:1915": " krīḍitas tv eṣa naḥ putrān $ bālān udbhrāntacetanaḥ &",
    "GE09ram_02au:1916": " sarayvāṃ prakṣipan maurkhyād % atulāṃ prītim aśnute // Ram_2,32.18 //",
    "GE09ram_02au:1917": " sa tāsāṃ vacanaṃ śrutvā $ prakṛtīnāṃ narādhipa &",
    "GE09ram_02au:1918": " taṃ tatyājāhitaṃ putraṃ % tāsāṃ priyacikīrṣayā // Ram_2,32.19 //",
    "GE09ram_02au:1919": " ity evam atyajad rājā $ sagaro vai sudhārmikaḥ &",
    "GE09ram_02au:1920": " rāmaḥ kim akarot pāpaṃ % yenaivam uparudhyate // Ram_2,32.20 //",
    "GE09ram_02au:1921": " śrutvā tu siddhārthavaco $ rājā śrāntatarasvanaḥ &",
    "GE09ram_02au:1922": " śokopahatayā vācā % kaikeyīm idam abravīt // Ram_2,32.21 //",
    "GE09ram_02au:1923": " anuvrajiṣyāmy aham adya rāmaṃ $ rājyaṃ parityajya sukhaṃ dhanaṃ ca &",
    "GE09ram_02au:1924": " sahaiva rājñā bharatena ca tvaṃ % yathā sukhaṃ bhuṅkṣva cirāya rājyam //",
    "GE09ram_02au:1925": " mahāmātravacaḥ śrutvā $ rāmo daśarathaṃ tadā &",
    "GE09ram_02au:1926": " anvabhāṣata vākyaṃ tu % vinayajño vinītavat // Ram_2,33.1 //",
    "GE09ram_02au:1927": " tyaktabhogasya me rājan $ vane vanyena jīvataḥ &",
    "GE09ram_02au:1928": " kiṃ kāryam anuyātreṇa % tyaktasaṅgasya sarvataḥ // Ram_2,33.2 //",
    "GE09ram_02au:1929": " yo hi dattvā dvipaśreṣṭhaṃ $ kakṣyāyāṃ kurute manaḥ &",
    "GE09ram_02au:1930": " rajjusnehena kiṃ tasya % tyajataḥ kuñjarottamam // Ram_2,33.3 //",
    "GE09ram_02au:1931": " tathā mama satāṃ śreṣṭha $ kiṃ dhvajinyā jagatpate &",
    "GE09ram_02au:1932": " sarvāṇy evānujānāmi % cīrāṇy evānayantu me // Ram_2,33.4 //",
    "GE09ram_02au:1933": " khanitrapiṭake cobhe $ mamānayata gacchataḥ &",
    "GE09ram_02au:1934": " caturdaśa vane vāsaṃ % varṣāṇi vasato mama // Ram_2,33.5 //",
    "GE09ram_02au:1935": " atha cīrāṇi kaikeyī $ svayam āhṛtya rāghavam &",
    "GE09ram_02au:1936": " uvāca paridhatsveti % janaughe nirapatrapā // Ram_2,33.6 //",
    "GE09ram_02au:1937": " sa cīre puruṣavyāghraḥ $ kaikeyyāḥ pratigṛhya te &",
    "GE09ram_02au:1938": " sūkṣmavastram avakṣipya % munivastrāṇy avasta ha // Ram_2,33.7 //",
    "GE09ram_02au:1939": " lakṣmaṇaś cāpi tatraiva $ vihāya vasane śubhe &",
    "GE09ram_02au:1940": " tāpasāc chādane caiva % jagrāha pitur agrataḥ // Ram_2,33.8 //",
    "GE09ram_02au:1941": " athātmaparidhānārthaṃ $ sītā kauśeyavāsinī &",
    "GE09ram_02au:1942": " samīkṣya cīraṃ saṃtrastā % pṛṣatī vāgurām iva // Ram_2,33.9 //",
    "GE09ram_02au:1943": " sā vyapatrapamāṇeva $ pratigṛhya ca durmanāḥ &",
    "GE09ram_02au:1944": " gandharvarājapratimaṃ % bhartāram idam abravīt \\",
    "GE09ram_02au:1945": " kathaṃ nu cīraṃ badhnanti munayo vanavāsinaḥ // Ram_2,33.10 //",
    "GE09ram_02au:1946": " kṛtvā kaṇṭhe ca sā cīram $ ekam ādāya pāṇinā &",
    "GE09ram_02au:1947": " tasthau hy akuśalā tatra % vrīḍitā janakātmajā // Ram_2,33.11 //",
    "GE09ram_02au:1948": " tasyās tat kṣipram āgamya $ rāmo dharmabhṛtāṃ varaḥ &",
    "GE09ram_02au:1949": " cīraṃ babandha sītāyāḥ % kauśeyasyopari svayam // Ram_2,33.12 //",
    "GE09ram_02au:1950": " tasyāṃ cīraṃ vasānāyāṃ $ nāthavatyām anāthavat &",
    "GE09ram_02au:1951": " pracukrośa janaḥ sarvo % dhik tvāṃ daśarathaṃ tv iti // Ram_2,33.13 //",
    "GE09ram_02au:1952": " sa niḥśvasyoṣṇam aikṣvākas $ tāṃ bhāryām idam abravīt &",
    "GE09ram_02au:1953": " kaikeyi kuśacīreṇa % na sītā gantum arhati // Ram_2,33.14 //",
    "GE09ram_02au:1954": " nanu paryāptam etat te $ pāpe rāmavivāsanam &",
    "GE09ram_02au:1955": " kim ebhiḥ kṛpaṇair bhūyaḥ % pātakair api te kṛtaiḥ // Ram_2,33.15 //",
    "GE09ram_02au:1956": " evaṃ bruvantaṃ pitaraṃ $ rāmaḥ samprasthito vanam &",
    "GE09ram_02au:1957": " avākśirasam āsīnam % idaṃ vacanam abravīt // Ram_2,33.16 //",
    "GE09ram_02au:1958": " iyaṃ dhārmika kausalyā $ mama mātā yaśasvinī &",
    "GE09ram_02au:1959": " vṛddhā cākṣudraśīlā ca % na ca tvāṃ devagarhite // Ram_2,33.17 //",
    "GE09ram_02au:1960": " mayā vihīnāṃ varada $ prapannāṃ śokasāgaram &",
    "GE09ram_02au:1961": " adṛṣṭapūrvavyasanāṃ % bhūyaḥ saṃmantum arhasi // Ram_2,33.18 //",
    "GE09ram_02au:1962": " imāṃ mahendropamajātagarbhiṇīṃ $ tathā vidhātuṃ jananīṃ mamārhasi &",
    "GE09ram_02au:1963": " yathā vanasthe mayi śokakarśitā % na jīvitaṃ nyasya yamakṣayaṃ vrajet //",
    "GE09ram_02au:1964": " rāmasya tu vacaḥ śrutvā $ muniveṣadharaṃ ca tam &",
    "GE09ram_02au:1965": " samīkṣya saha bhāryābhī % rājā vigatacetanaḥ // Ram_2,34.1 //",
    "GE09ram_02au:1966": " nainaṃ duḥkhena saṃtaptaḥ $ pratyavaikṣata rāghavam &",
    "GE09ram_02au:1967": " na cainam abhisamprekṣya % pratyabhāṣata durmanāḥ // Ram_2,34.2 //",
    "GE09ram_02au:1968": " sa muhūrtam ivāsaṃjño $ duḥkhitaś ca mahīpatiḥ &",
    "GE09ram_02au:1969": " vilalāpa mahābāhū % rāmam evānucintayan // Ram_2,34.3 //",
    "GE09ram_02au:1970": " manye khalu mayā pūrvaṃ $ vivatsā bahavaḥ kṛtāḥ &",
    "GE09ram_02au:1971": " prāṇino hiṃsitā vāpi % tasmād idam upasthitam // Ram_2,34.4 //",
    "GE09ram_02au:1972": " na tv evānāgate kāle $ dehāc cyavati jīvitam &",
    "GE09ram_02au:1973": " kaikeyyā kliśyamānasya % mṛtyur mama na vidyate // Ram_2,34.5 //",
    "GE09ram_02au:1974": " yo 'haṃ pāvakasaṃkāśaṃ $ paśyāmi purataḥ sthitam &",
    "GE09ram_02au:1975": " vihāya vasane sūkṣme % tāpasācchādam ātmajam // Ram_2,34.6 //",
    "GE09ram_02au:1976": " ekasyāḥ khalu kaikeyyāḥ $ kṛte 'yaṃ kliśyate janaḥ &",
    "GE09ram_02au:1977": " svārthe prayatamānāyāḥ % saṃśritya nikṛtiṃ tv imām // Ram_2,34.7 //",
    "GE09ram_02au:1978": " evam uktvā tu vacanaṃ $ bāṣpeṇa pihitendriyaḥ &",
    "GE09ram_02au:1979": " rāmeti sakṛd evoktvā % vyāhartuṃ na śaśāka ha // Ram_2,34.8 //",
    "GE09ram_02au:1980": " saṃjñāṃ tu pratilabhyaiva $ muhūrtāt sa mahīpatiḥ &",
    "GE09ram_02au:1981": " netrābhyām aśrupūrṇābhyāṃ % sumantram idam abravīt // Ram_2,34.9 //",
    "GE09ram_02au:1982": " aupavāhyaṃ rathaṃ yuktvā $ tvam āyāhi hayottamaiḥ &",
    "GE09ram_02au:1983": " prāpayainaṃ mahābhāgam % ito janapadāt param // Ram_2,34.10 //",
    "GE09ram_02au:1984": " evaṃ manye guṇavatāṃ $ guṇānāṃ phalam ucyate &",
    "GE09ram_02au:1985": " pitrā mātrā ca yat sādhur % vīro nirvāsyate vanam // Ram_2,34.11 //",
    "GE09ram_02au:1986": " rājño vacanam ājñāya $ sumantraḥ śīghravikramaḥ &",
    "GE09ram_02au:1987": " yojayitvāyayau tatra % ratham aśvair alaṃkṛtam // Ram_2,34.12 //",
    "GE09ram_02au:1988": " taṃ rathaṃ rājaputrāya $ sūtaḥ kanakabhūṣitam &",
    "GE09ram_02au:1989": " ācacakṣe 'ñjaliṃ kṛtvā % yuktaṃ paramavājibhiḥ // Ram_2,34.13 //",
    "GE09ram_02au:1990": " rājā satvaram āhūya $ vyāpṛtaṃ vittasaṃcaye &",
    "GE09ram_02au:1991": " uvāca deśakālajño % niścitaṃ sarvataḥ śuci // Ram_2,34.14 //",
    "GE09ram_02au:1992": " vāsāṃsi ca mahārhāṇi $ bhūṣaṇāni varāṇi ca &",
    "GE09ram_02au:1993": " varṣāṇy etāni saṃkhyāya % vaidehyāḥ kṣipram ānaya // Ram_2,34.15 //",
    "GE09ram_02au:1994": " narendreṇaivam uktas tu $ gatvā kośagṛhaṃ tataḥ &",
    "GE09ram_02au:1995": " prāyacchat sarvam āhṛtya % sītāyai kṣipram eva tat // Ram_2,34.16 //",
    "GE09ram_02au:1996": " sā sujātā sujātāni $ vaidehī prasthitā vanam &",
    "GE09ram_02au:1997": " bhūṣayāmāsa gātrāṇi % tair vicitrair vibhūṣaṇaiḥ // Ram_2,34.17 //",
    "GE09ram_02au:1998": " vyarājayata vaidehī $ veśma tat suvibhūṣitā &",
    "GE09ram_02au:1999": " udyato 'ṃśumataḥ kāle % khaṃ prabheva vivasvataḥ // Ram_2,34.18 //",
    "GE09ram_02au:2000": " tāṃ bhujābhyāṃ pariṣvajya $ śvaśrūr vacanam abravīt &",
    "GE09ram_02au:2001": " anācarantīṃ kṛpaṇaṃ % mūrdhny upāghrāya maithilīm // Ram_2,34.19 //",
    "GE09ram_02au:2002": " asatyaḥ sarvaloke 'smin $ satataṃ satkṛtāḥ priyaiḥ &",
    "GE09ram_02au:2003": " bhartāraṃ nānumanyante % vinipātagataṃ striyaḥ // Ram_2,34.20 //",
    "GE09ram_02au:2004": " sa tvayā nāvamantavyaḥ $ putraḥ pravrājito mama &",
    "GE09ram_02au:2005": " tava daivatam astv eṣa % nirdhanaḥ sadhano 'pi vā // Ram_2,34.21 //",
    "GE09ram_02au:2006": " vijñāya vacanaṃ sītā $ tasyā dharmārthasaṃhitam &",
    "GE09ram_02au:2007": " kṛtāñjalir uvācedaṃ % śvaśrūm abhimukhe sthitā // Ram_2,34.22 //",
    "GE09ram_02au:2008": " kariṣye sarvam evāham $ āryā yad anuśāsti mām &",
    "GE09ram_02au:2009": " abhijñāsmi yathā bhartur % vartitavyaṃ śrutaṃ ca me // Ram_2,34.23 //",
    "GE09ram_02au:2010": " na mām asajjanenāryā $ samānayitum arhati &",
    "GE09ram_02au:2011": " dharmād vicalituṃ nāham % alaṃ candrād iva prabhā // Ram_2,34.24 //",
    "GE09ram_02au:2012": " nātantrī vādyate vīṇā $ nācakro vartate rathaḥ &",
    "GE09ram_02au:2013": " nāpatiḥ sukham edhate % yā syād api śatātmajā // Ram_2,34.25 //",
    "GE09ram_02au:2014": " mitaṃ dadāti hi pitā $ mitaṃ mātā mitaṃ sutaḥ &",
    "GE09ram_02au:2015": " amitasya hi dātāraṃ % bhartāraṃ kā na pūjayet // Ram_2,34.26 //",
    "GE09ram_02au:2016": " sāham evaṃgatā śreṣṭhā $ śrutadharmaparāvarā &",
    "GE09ram_02au:2017": " ārye kim avamanyeyaṃ % strīṇāṃ bhartā hi daivatam // Ram_2,34.27 //",
    "GE09ram_02au:2018": " sītāyā vacanaṃ śrutvā $ kausalyā hṛdayaṃgamam &",
    "GE09ram_02au:2019": " śuddhasattvā mumocāśru % sahasā duḥkhaharṣajam // Ram_2,34.28 //",
    "GE09ram_02au:2020": " tāṃ prāñjalir abhikramya $ mātṛmadhye 'tisatkṛtām &",
    "GE09ram_02au:2021": " rāmaḥ paramadharmajño % mātaraṃ vākyam abravīt // Ram_2,34.29 //",
    "GE09ram_02au:2022": " amba mā duḥkhitā bhūs tvaṃ $ paśya tvaṃ pitaraṃ mama &",
    "GE09ram_02au:2023": " kṣayo hi vanavāsasya % kṣipram eva bhaviṣyati // Ram_2,34.30 //",
    "GE09ram_02au:2024": " suptāyās te gamiṣyanti $ navavarṣāṇi pañca ca &",
    "GE09ram_02au:2025": " sā samagram iha prāptaṃ % māṃ drakṣyasi suhṛdvṛtam // Ram_2,34.31 //",
    "GE09ram_02au:2026": " etāvad abhinītārtham $ uktvā sa jananīṃ vacaḥ &",
    "GE09ram_02au:2027": " trayaḥ śataśatārdhā hi % dadarśāvekṣya mātaraḥ // Ram_2,34.32 //",
    "GE09ram_02au:2028": " tāś cāpi sa tathaivārtā $ mātṝn daśarathātmajaḥ &",
    "GE09ram_02au:2029": " dharmayuktam idaṃ vākyaṃ % nijagāda kṛtāñjaliḥ // Ram_2,34.33 //",
    "GE09ram_02au:2030": " saṃvāsāt paruṣaṃ kiṃcid $ ajñānād vāpi yat kṛtam &",
    "GE09ram_02au:2031": " tan me samanujānīta % sarvāś cāmantrayāmi vaḥ // Ram_2,34.34 //",
    "GE09ram_02au:2032": " jajñe 'tha tāsāṃ saṃnādaḥ $ krauñcīnām iva niḥsvanaḥ &",
    "GE09ram_02au:2033": " mānavendrasya bhāryāṇām % evaṃ vadati rāghave // Ram_2,34.35 //",
    "GE09ram_02au:2034": " murajapaṇavameghaghoṣavad $ daśarathaveśma babhūva yat purā &",
    "GE09ram_02au:2035": " vilapitaparidevanākulaṃ % vyasanagataṃ tad abhūt suduḥkhitam //",
    "GE09ram_02au:2036": " atha rāmaś ca sītā ca $ lakṣmaṇaś ca kṛtāñjaliḥ &",
    "GE09ram_02au:2037": " upasaṃgṛhya rājānaṃ % cakrur dīnāḥ pradakṣiṇam // Ram_2,35.1 //",
    "GE09ram_02au:2038": " taṃ cāpi samanujñāpya $ dharmajñaḥ sītayā saha &",
    "GE09ram_02au:2039": " rāghavaḥ śokasaṃmūḍho % jananīm abhyavādayat // Ram_2,35.2 //",
    "GE09ram_02au:2040": " anvakṣaṃ lakṣmaṇo bhrātuḥ $ kausalyām abhyavādayat &",
    "GE09ram_02au:2041": " atha mātuḥ sumitrāyā % jagrāha caraṇau punaḥ // Ram_2,35.3 //",
    "GE09ram_02au:2042": " taṃ vandamānaṃ rudatī $ mātā saumitrim abravīt &",
    "GE09ram_02au:2043": " hitakāmā mahābāhuṃ % mūrdhny upāghrāya lakṣmaṇam // Ram_2,35.4 //",
    "GE09ram_02au:2044": " sṛṣṭas tvaṃ vanavāsāya $ svanuraktaḥ suhṛjjane &",
    "GE09ram_02au:2045": " rāme pramādaṃ mā kārṣīḥ % putra bhrātari gacchati // Ram_2,35.5 //",
    "GE09ram_02au:2046": " vyasanī vā samṛddho vā $ gatir eṣa tavānagha &",
    "GE09ram_02au:2047": " eṣa loke satāṃ dharmo % yaj jyeṣṭhavaśago bhavet // Ram_2,35.6 //",
    "GE09ram_02au:2048": " idaṃ hi vṛttam ucitaṃ $ kulasyāsya sanātanam &",
    "GE09ram_02au:2049": " dānaṃ dīkṣā ca yajñeṣu % tanutyāgo mṛdheṣu ca // Ram_2,35.7 //",
    "GE09ram_02au:2050": " rāmaṃ daśarathaṃ viddhi $ māṃ viddhi janakātmajām &",
    "GE09ram_02au:2051": " ayodhyām aṭavīṃ viddhi % gaccha tāta yathāsukham // Ram_2,35.8 //",
    "GE09ram_02au:2052": " tataḥ sumantraḥ kākutsthaṃ $ prāñjalir vākyam abravīt &",
    "GE09ram_02au:2053": " vinīto vinayajñaś ca % mātalir vāsavaṃ yathā // Ram_2,35.9 //",
    "GE09ram_02au:2054": " ratham āroha bhadraṃ te $ rājaputra mahāyaśaḥ &",
    "GE09ram_02au:2055": " kṣipraṃ tvāṃ prāpayiṣyāmi % yatra māṃ rāma vakṣyasi // Ram_2,35.10 //",
    "GE09ram_02au:2056": " caturdaśa hi varṣāṇi $ vastavyāni vane tvayā &",
    "GE09ram_02au:2057": " tāny upakramitavyāni % yāni devyāsi coditaḥ // Ram_2,35.11 //",
    "GE09ram_02au:2058": " taṃ rathaṃ sūryasaṃkāśaṃ $ sītā hṛṣṭena cetasā &",
    "GE09ram_02au:2059": " āruroha varārohā % kṛtvālaṃkāram ātmanaḥ // Ram_2,35.12 //",
    "GE09ram_02au:2060": " tathaivāyudhajātāni $ bhrātṛbhyāṃ kavacāni ca &",
    "GE09ram_02au:2061": " rathopasthe pratinyasya % sacarmakaṭhinaṃ ca tat // Ram_2,35.13 //",
    "GE09ram_02au:2062": " sītātṛtīyān ārūḍhān $ dṛṣṭvā dhṛṣṭam acodayat &",
    "GE09ram_02au:2063": " sumantraḥ saṃmatān aśvān % vāyuvegasamāñ jave // Ram_2,35.14 //",
    "GE09ram_02au:2064": " prayāte tu mahāraṇyaṃ $ cirarātrāya rāghave &",
    "GE09ram_02au:2065": " babhūva nagare mūrchā % balamūrchā janasya ca // Ram_2,35.15 //",
    "GE09ram_02au:2066": " tat samākulasaṃbhrāntaṃ $ mattasaṃkupitadvipam &",
    "GE09ram_02au:2067": " hayaśiñjitanirghoṣaṃ % puram āsīn mahāsvanam // Ram_2,35.16 //",
    "GE09ram_02au:2068": " tataḥ sabālavṛddhā sā $ purī paramapīḍitā &",
    "GE09ram_02au:2069": " rāmam evābhidudrāva % gharmārtaḥ salilaṃ yathā // Ram_2,35.17 //",
    "GE09ram_02au:2070": " pārśvataḥ pṛṣṭhataś cāpi $ lambamānās tadunmukhāḥ &",
    "GE09ram_02au:2071": " bāṣpapūrṇamukhāḥ sarve % tam ūcur bhṛśaduḥkhitāḥ // Ram_2,35.18 //",
    "GE09ram_02au:2072": " saṃyaccha vājināṃ raśmīn $ sūta yāhi śanaiḥ śanaiḥ &",
    "GE09ram_02au:2073": " mukhaṃ drakṣyāmi rāmasya % durdarśaṃ no bhaviṣyati // Ram_2,35.19 //",
    "GE09ram_02au:2074": " āyasaṃ hṛdayaṃ nūnaṃ $ rāmamātur asaṃśayam &",
    "GE09ram_02au:2075": " yad devagarbhapratime % vanaṃ yāti na bhidyate // Ram_2,35.20 //",
    "GE09ram_02au:2076": " kṛtakṛtyā hi vaidehī $ chāyevānugatā patim &",
    "GE09ram_02au:2077": " na jahāti ratā dharme % merum arkaprabhā yathā // Ram_2,35.21 //",
    "GE09ram_02au:2078": " aho lakṣmaṇa siddhārthaḥ $ satataṃ priyavādinam &",
    "GE09ram_02au:2079": " bhrātaraṃ devasaṃkāśaṃ % yas tvaṃ paricariṣyasi // Ram_2,35.22 //",
    "GE09ram_02au:2080": " mahaty eṣā hi te siddhir $ eṣa cābhyudayo mahān &",
    "GE09ram_02au:2081": " eṣa svargasya mārgaś ca % yad enam anugacchasi \\",
    "GE09ram_02au:2082": " evaṃ vadantas te soḍhuṃ na śekur bāṣpam āgatam // Ram_2,35.23 //",
    "GE09ram_02au:2083": " atha rājā vṛtaḥ strībhir $ dīnābhir dīnacetanaḥ &",
    "GE09ram_02au:2084": " nirjagāma priyaṃ putraṃ % drakṣyāmīti bruvan gṛhāt // Ram_2,35.24 //",
    "GE09ram_02au:2085": " śuśruve cāgrataḥ strīṇāṃ $ rudantīnāṃ mahāsvanaḥ &",
    "GE09ram_02au:2086": " yathā nādaḥ kareṇūnāṃ % baddhe mahati kuñjare // Ram_2,35.25 //",
    "GE09ram_02au:2087": " pitā ca rājā kākutsthaḥ $ śrīmān sannas tadā babhau &",
    "GE09ram_02au:2088": " paripūrṇaḥ śaśī kāle % graheṇopapluto yathā // Ram_2,35.26 //",
    "GE09ram_02au:2089": " tato halahalāśabdo $ jajñe rāmasya pṛṣṭhataḥ &",
    "GE09ram_02au:2090": " narāṇāṃ prekṣya rājānaṃ % sīdantaṃ bhṛśaduḥkhitam // Ram_2,35.27 //",
    "GE09ram_02au:2091": " hā rāmeti janāḥ kecid $ rāmamāteti cāpare &",
    "GE09ram_02au:2092": " antaḥpuraṃ samṛddhaṃ ca % krośantaṃ paryadevayan // Ram_2,35.28 //",
    "GE09ram_02au:2093": " anvīkṣamāṇo rāmas tu $ viṣaṇṇaṃ bhrāntacetasam &",
    "GE09ram_02au:2094": " rājānaṃ mātaraṃ caiva % dadarśānugatau pathi \\",
    "GE09ram_02au:2095": " dharmapāśena saṃkṣiptaḥ prakāśaṃ nābhyudaikṣata // Ram_2,35.29 //",
    "GE09ram_02au:2096": " padātinau ca yānārhāv $ aduḥkhārhau sukhocitau &",
    "GE09ram_02au:2097": " dṛṣṭvā saṃcodayāmāsa % śīghraṃ yāhīti sārathim // Ram_2,35.30 //",
    "GE09ram_02au:2098": " na hi tat puruṣavyāghro $ duḥkhadaṃ darśanaṃ pituḥ &",
    "GE09ram_02au:2099": " mātuś ca sahituṃ śaktas % totrārdita iva dvipaḥ // Ram_2,35.31 //",
    "GE09ram_02au:2100": " tathā rudantīṃ kausalyāṃ $ rathaṃ tam anudhāvatīm &",
    "GE09ram_02au:2101": " krośantīṃ rāma rāmeti % hā sīte lakṣmaṇeti ca \\",
    "GE09ram_02au:2102": " asakṛt praikṣata tadā nṛtyantīm iva mātaram // Ram_2,35.32 //",
    "GE09ram_02au:2103": " tiṣṭheti rājā cukrośa $ yāhi yāhīti rāghavaḥ &",
    "GE09ram_02au:2104": " sumantrasya babhūvātmā % cakrayor iva cāntarā // Ram_2,35.33 //",
    "GE09ram_02au:2105": " nāśrauṣam iti rājānam $ upālabdho 'pi vakṣyasi &",
    "GE09ram_02au:2106": " ciraṃ duḥkhasya pāpiṣṭham % iti rāmas tam abravīt // Ram_2,35.34 //",
    "GE09ram_02au:2107": " rāmasya sa vacaḥ kurvann $ anujñāpya ca taṃ janam &",
    "GE09ram_02au:2108": " vrajato 'pi hayāñ śīghraṃ % codayāmāsa sārathiḥ // Ram_2,35.35 //",
    "GE09ram_02au:2109": " nyavartata jano rājño $ rāmaṃ kṛtvā pradakṣiṇam &",
    "GE09ram_02au:2110": " manasāpy aśruvegaiś ca % na nyavartata mānuṣam // Ram_2,35.36 //",
    "GE09ram_02au:2111": " yam icchet punar āyāntaṃ $ nainaṃ dūram anuvrajet &",
    "GE09ram_02au:2112": " ity amātyā mahārājam % ūcur daśarathaṃ vacaḥ // Ram_2,35.37 //",
    "GE09ram_02au:2113": " teṣāṃ vacaḥ sarvaguṇopapannaṃ $ prasvinnagātraḥ praviṣaṇṇarūpaḥ &",
    "GE09ram_02au:2114": " niśamya rājā kṛpaṇaḥ sabhāryo % vyavasthitas taṃ sutam īkṣamāṇaḥ //",
    "GE09ram_02au:2115": " tasmiṃs tu puruṣavyāghre $ niṣkrāmati kṛtāñjalau &",
    "GE09ram_02au:2116": " ārtaśabdo hi saṃjajñe % strīṇām antaḥpure mahān // Ram_2,36.1 //",
    "GE09ram_02au:2117": " anāthasya janasyāsya $ durbalasya tapasvinaḥ &",
    "GE09ram_02au:2118": " yo gatiḥ śaraṇaṃ cāsīt % sa nāthaḥ kva nu gacchati // Ram_2,36.2 //",
    "GE09ram_02au:2119": " na krudhyaty abhiśasto 'pi $ krodhanīyāni varjayan &",
    "GE09ram_02au:2120": " kruddhān prasādayan sarvān % samaduḥkhaḥ kva gacchati // Ram_2,36.3 //",
    "GE09ram_02au:2121": " kausalyāyāṃ mahātejā $ yathā mātari vartate &",
    "GE09ram_02au:2122": " tathā yo vartate 'smāsu % mahātmā kva nu gacchati // Ram_2,36.4 //",
    "GE09ram_02au:2123": " kaikeyyā kliśyamānena $ rājñā saṃcodito vanam &",
    "GE09ram_02au:2124": " paritrātā janasyāsya % jagataḥ kva nu gacchati // Ram_2,36.5 //",
    "GE09ram_02au:2125": " aho niścetano rājā $ jīvalokasya sampriyam &",
    "GE09ram_02au:2126": " dharmyaṃ satyavrataṃ rāmaṃ % vanavāse pravatsyati // Ram_2,36.6 //",
    "GE09ram_02au:2127": " iti sarvā mahiṣyas tā $ vivatsā iva dhenavaḥ &",
    "GE09ram_02au:2128": " ruruduś caiva duḥkhārtāḥ % sasvaraṃ ca vicukruśuḥ // Ram_2,36.7 //",
    "GE09ram_02au:2129": " sa tam antaḥpure ghoram $ ārtaśabdaṃ mahīpatiḥ &",
    "GE09ram_02au:2130": " putraśokābhisaṃtaptaḥ % śrutvā cāsīt suduḥkhitaḥ // Ram_2,36.8 //",
    "GE09ram_02au:2131": " nāgnihotrāṇy ahūyanta $ sūryaś cāntaradhīyata &",
    "GE09ram_02au:2132": " vyasṛjan kavalān nāgā % gāvo vatsān na pāyayan // Ram_2,36.9 //",
    "GE09ram_02au:2133": " triśaṅkur lohitāṅgaś ca $ bṛhaspatibudhāv api &",
    "GE09ram_02au:2134": " dāruṇāḥ somam abhyetya % grahāḥ sarve vyavasthitāḥ // Ram_2,36.10 //",
    "GE09ram_02au:2135": " nakṣatrāṇi gatārcīṃṣi $ grahāś ca gatatejasaḥ &",
    "GE09ram_02au:2136": " viśākhāś ca sadhūmāś ca % nabhasi pracakāśire // Ram_2,36.11 //",
    "GE09ram_02au:2137": " akasmān nāgaraḥ sarvo $ jano dainyam upāgamat &",
    "GE09ram_02au:2138": " āhāre vā vihāre vā % na kaścid akaron manaḥ // Ram_2,36.12 //",
    "GE09ram_02au:2139": " bāṣpaparyākulamukho $ rājamārgagato janaḥ &",
    "GE09ram_02au:2140": " na hṛṣṭo lakṣyate kaścit % sarvaḥ śokaparāyaṇaḥ // Ram_2,36.13 //",
    "GE09ram_02au:2141": " na vāti pavanaḥ śīto $ na śaśī saumyadarśanaḥ &",
    "GE09ram_02au:2142": " na sūryas tapate lokaṃ % sarvaṃ paryākulaṃ jagat // Ram_2,36.14 //",
    "GE09ram_02au:2143": " anarthinaḥ sutāḥ strīṇāṃ $ bhartāro bhrātaras tathā &",
    "GE09ram_02au:2144": " sarve sarvaṃ parityajya % rāmam evānvacintayan // Ram_2,36.15 //",
    "GE09ram_02au:2145": " ye tu rāmasya suhṛdaḥ $ sarve te mūḍhacetasaḥ &",
    "GE09ram_02au:2146": " śokabhāreṇa cākrāntāḥ % śayanaṃ na jahus tadā // Ram_2,36.16 //",
    "GE09ram_02au:2147": " tatas tv ayodhyā rahitā mahātmanā $ puraṃdareṇeva mahī saparvatā &",
    "GE09ram_02au:2148": " cacāla ghoraṃ bhayabhārapīḍitā % sanāgayodhāśvagaṇā nanāda ca //",
    "GE09ram_02au:2149": " yāvat tu niryatas tasya $ rajorūpam adṛśyata &",
    "GE09ram_02au:2150": " naivekṣvākuvaras tāvat % saṃjahārātmacakṣuṣī // Ram_2,37.1 //",
    "GE09ram_02au:2151": " yāvad rājā priyaṃ putraṃ $ paśyaty atyantadhārmikam &",
    "GE09ram_02au:2152": " tāvad vyavardhatevāsya % dharaṇyāṃ putradarśane // Ram_2,37.2 //",
    "GE09ram_02au:2153": " na paśyati rajo 'py asya $ yadā rāmasya bhūmipaḥ &",
    "GE09ram_02au:2154": " tadārtaś ca viṣaṇṇaś ca % papāta dharaṇītale // Ram_2,37.3 //",
    "GE09ram_02au:2155": " tasya dakṣiṇam anvagāt $ kausalyā bāhum aṅganā &",
    "GE09ram_02au:2156": " vāmaṃ cāsyānvagāt pārśvaṃ % kaikeyī bharatapriyā // Ram_2,37.4 //",
    "GE09ram_02au:2157": " tāṃ nayena ca sampanno $ dharmeṇa vinayena ca &",
    "GE09ram_02au:2158": " uvāca rājā kaikeyīṃ % samīkṣya vyathitendriyaḥ // Ram_2,37.5 //",
    "GE09ram_02au:2159": " kaikeyi mā mamāṅgāni $ sprākṣīs tvaṃ duṣṭacāriṇī &",
    "GE09ram_02au:2160": " na hi tvāṃ draṣṭum icchāmi % na bhāryā na ca bāndhavī // Ram_2,37.6 //",
    "GE09ram_02au:2161": " ye ca tvām upajīvanti $ nāhaṃ teṣāṃ na te mama &",
    "GE09ram_02au:2162": " kevalārthaparāṃ hi tvāṃ % tyaktadharmāṃ tyajāmy aham // Ram_2,37.7 //",
    "GE09ram_02au:2163": " agṛhṇāṃ yac ca te pāṇim $ agniṃ paryaṇayaṃ ca yat &",
    "GE09ram_02au:2164": " anujānāmi tat sarvam % asmiṃl loke paratra ca // Ram_2,37.8 //",
    "GE09ram_02au:2165": " bharataś cet pratītaḥ syād $ rājyaṃ prāpyedam avyayam &",
    "GE09ram_02au:2166": " yan me sa dadyāt pitrarthaṃ % mā mā tad dattam āgamat // Ram_2,37.9 //",
    "GE09ram_02au:2167": " atha reṇusamuddhvastaṃ $ tam utthāpya narādhipam &",
    "GE09ram_02au:2168": " nyavartata tadā devī % kausalyā śokakarśitā // Ram_2,37.10 //",
    "GE09ram_02au:2169": " hatveva brāhmaṇaṃ kāmāt $ spṛṣṭvāgnim iva pāṇinā &",
    "GE09ram_02au:2170": " anvatapyata dharmātmā % putraṃ saṃcintya tāpasam // Ram_2,37.11 //",
    "GE09ram_02au:2171": " nivṛtyaiva nivṛtyaiva $ sīdato rathavartmasu &",
    "GE09ram_02au:2172": " rājño nātibabhau rūpaṃ % grastasyāṃśumato yathā // Ram_2,37.12 //",
    "GE09ram_02au:2173": " vilalāpa ca duḥkhārtaḥ $ priyaṃ putram anusmaran &",
    "GE09ram_02au:2174": " nagarāntam anuprāptaṃ % buddhvā putram athābravīt // Ram_2,37.13 //",
    "GE09ram_02au:2175": " vāhanānāṃ ca mukhyānāṃ $ vahatāṃ taṃ mamātmajam &",
    "GE09ram_02au:2176": " padāni pathi dṛśyante % sa mahātmā na dṛśyate // Ram_2,37.14 //",
    "GE09ram_02au:2177": " sa nūnaṃ kvacid evādya $ vṛkṣamūlam upāśritaḥ &",
    "GE09ram_02au:2178": " kāṣṭhaṃ vā yadi vāśmānam % upadhāya śayiṣyate // Ram_2,37.15 //",
    "GE09ram_02au:2179": " utthāsyati ca medinyāḥ $ kṛpaṇaḥ pāṃśuguṇṭhitaḥ &",
    "GE09ram_02au:2180": " viniḥśvasan prasravaṇāt % kareṇūnām ivarṣabhaḥ // Ram_2,37.16 //",
    "GE09ram_02au:2181": " drakṣyanti nūnaṃ puruṣā $ dīrghabāhuṃ vanecarāḥ &",
    "GE09ram_02au:2182": " rāmam utthāya gacchantaṃ % lokanātham anāthavat // Ram_2,37.17 //",
    "GE09ram_02au:2183": " sakāmā bhava kaikeyi $ vidhavā rājyam āvasa &",
    "GE09ram_02au:2184": " na hi taṃ puruṣavyāghraṃ % vinā jīvitum utsahe // Ram_2,37.18 //",
    "GE09ram_02au:2185": " ity evaṃ vilapan rājā $ janaughenābhisaṃvṛtaḥ &",
    "GE09ram_02au:2186": " apasnāta ivāriṣṭaṃ % praviveśa purottamam // Ram_2,37.19 //",
    "GE09ram_02au:2187": " śūnyacatvaraveśmāntāṃ $ saṃvṛtāpaṇadevatām &",
    "GE09ram_02au:2188": " klāntadurbaladuḥkhārtāṃ % nātyākīrṇamahāpathām // Ram_2,37.20 //",
    "GE09ram_02au:2189": " tām avekṣya purīṃ sarvāṃ $ rāmam evānucintayan &",
    "GE09ram_02au:2190": " vilapan prāviśad rājā % gṛhaṃ sūrya ivāmbudam // Ram_2,37.21 //",
    "GE09ram_02au:2191": " mahāhradam ivākṣobhyaṃ $ suparṇena hṛtoragam &",
    "GE09ram_02au:2192": " rāmeṇa rahitaṃ veśma % vaidehyā lakṣmaṇena ca // Ram_2,37.22 //",
    "GE09ram_02au:2193": " kausalyāyā gṛhaṃ śīghraṃ $ rāmamātur nayantu mām &",
    "GE09ram_02au:2194": " iti bruvantaṃ rājānam % anayan dvāradarśinaḥ // Ram_2,37.23 //",
    "GE09ram_02au:2195": " tatas tatra praviṣṭasya $ kausalyāyā niveśanam &",
    "GE09ram_02au:2196": " adhiruhyāpi śayanaṃ % babhūva lulitaṃ manaḥ // Ram_2,37.24 //",
    "GE09ram_02au:2197": " tac ca dṛṣṭvā mahārājo $ bhujam udyamya vīryavān &",
    "GE09ram_02au:2198": " uccaiḥ svareṇa cukrośa % hā rāghava jahāsi mām // Ram_2,37.25 //",
    "GE09ram_02au:2199": " sukhitā bata taṃ kālaṃ $ jīviṣyanti narottamāḥ &",
    "GE09ram_02au:2200": " pariṣvajanto ye rāmaṃ % drakṣyanti punar āgatam // Ram_2,37.26 //",
    "GE09ram_02au:2201": " na tvāṃ paśyāmi kausalye $ sādhu māṃ pāṇinā spṛśa &",
    "GE09ram_02au:2202": " rāmaṃ me 'nugatā dṛṣṭir % adyāpi na nivartate // Ram_2,37.27 //",
    "GE09ram_02au:2203": " taṃ rāmam evānuvicintayantaṃ $ samīkṣya devī śayane narendram &",
    "GE09ram_02au:2204": " upopaviśyādhikam ārtarūpā % viniḥśvasantī vilalāpa kṛcchram // Ram_2,37.28",
    "GE09ram_02au:2205": " tataḥ samīkṣya śayane $ sannaṃ śokena pārthivam &",
    "GE09ram_02au:2206": " kausalyā putraśokārtā % tam uvāca mahīpatim // Ram_2,38.1 //",
    "GE09ram_02au:2207": " rāghavo naraśārdūla $ viṣam uptvā dvijihvavat &",
    "GE09ram_02au:2208": " vicariṣyati kaikeyī % nirmukteva hi pannagī // Ram_2,38.2 //",
    "GE09ram_02au:2209": " vivāsya rāmaṃ subhagā $ labdhakāmā samāhitā &",
    "GE09ram_02au:2210": " trāsayiṣyati māṃ bhūyo % duṣṭāhir iva veśmani // Ram_2,38.3 //",
    "GE09ram_02au:2211": " atha sma nagare rāmaś $ caran bhaikṣaṃ gṛhe vaset &",
    "GE09ram_02au:2212": " kāmakāro varaṃ dātum % api dāsaṃ mamātmajam // Ram_2,38.4 //",
    "GE09ram_02au:2213": " pātayitvā tu kaikeyyā $ rāmaṃ sthānād yatheṣṭataḥ &",
    "GE09ram_02au:2214": " pradiṣṭo rakṣasāṃ bhāgaḥ % parvaṇīvāhitāgninā // Ram_2,38.5 //",
    "GE09ram_02au:2215": " gajarājagatir vīro $ mahābāhur dhanurdharaḥ &",
    "GE09ram_02au:2216": " vanam āviśate nūnaṃ % sabhāryaḥ sahalakṣmaṇaḥ // Ram_2,38.6 //",
    "GE09ram_02au:2217": " vane tv adṛṣṭaduḥkhānāṃ $ kaikeyyānumate tvayā &",
    "GE09ram_02au:2218": " tyaktānāṃ vanavāsāya % kā nv avasthā bhaviṣyati // Ram_2,38.7 //",
    "GE09ram_02au:2219": " te ratnahīnās taruṇāḥ $ phalakāle vivāsitāḥ &",
    "GE09ram_02au:2220": " kathaṃ vatsyanti kṛpaṇāḥ % phalamūlaiḥ kṛtāśanāḥ // Ram_2,38.8 //",
    "GE09ram_02au:2221": " apīdānīṃ sa kālaḥ syān $ mama śokakṣayaḥ śivaḥ &",
    "GE09ram_02au:2222": " sabhāryaṃ yat saha bhrātrā % paśyeyam iha rāghavam // Ram_2,38.9 //",
    "GE09ram_02au:2223": " śrutvaivopasthitau vīrau $ kadāyodhyā bhaviṣyati &",
    "GE09ram_02au:2224": " yaśasvinī hṛṣṭajanā % sūcchritadhvajamālinī // Ram_2,38.10 //",
    "GE09ram_02au:2225": " kadā prekṣya naravyāghrāv $ araṇyāt punarāgatau &",
    "GE09ram_02au:2226": " nandiṣyati purī hṛṣṭā % samudra iva parvaṇi // Ram_2,38.11 //",
    "GE09ram_02au:2227": " kadāyodhyāṃ mahābāhuḥ $ purīṃ vīraḥ pravekṣyati &",
    "GE09ram_02au:2228": " puraskṛtya rathe sītāṃ % vṛṣabho govadhūm iva // Ram_2,38.12 //",
    "GE09ram_02au:2229": " kadā prāṇisahasrāṇi $ rājamārge mamātmajau &",
    "GE09ram_02au:2230": " lājair avakariṣyanti % praviśantāv ariṃdamau // Ram_2,38.13 //",
    "GE09ram_02au:2231": " kadā sumanasaḥ kanyā $ dvijātīnāṃ phalāni ca &",
    "GE09ram_02au:2232": " pradiśantyaḥ purīṃ hṛṣṭāḥ % kariṣyanti pradakṣiṇam // Ram_2,38.14 //",
    "GE09ram_02au:2233": " kadā pariṇato buddhyā $ vayasā cāmaraprabhaḥ &",
    "GE09ram_02au:2234": " abhyupaiṣyati dharmajñas % trivarṣa iva māṃ lalan // Ram_2,38.15 //",
    "GE09ram_02au:2235": " niḥsaṃśayaṃ mayā manye $ purā vīra kadaryayā &",
    "GE09ram_02au:2236": " pātu kāmeṣu vatseṣu % mātṝṇāṃ śātitāḥ stanāḥ // Ram_2,38.16 //",
    "GE09ram_02au:2237": " sāhaṃ gaur iva siṃhena $ vivatsā vatsalā kṛtā &",
    "GE09ram_02au:2238": " kaikeyyā puruṣavyāghra % bālavatseva gaur balāt // Ram_2,38.17 //",
    "GE09ram_02au:2239": " na hi tāvad guṇair juṣṭaṃ $ sarvaśāstraviśāradam &",
    "GE09ram_02au:2240": " ekaputrā vinā putram % ahaṃ jīvitum utsahe // Ram_2,38.18 //",
    "GE09ram_02au:2241": " na hi me jīvite kiṃcit $ sāmarthyam iha kalpyate &",
    "GE09ram_02au:2242": " apaśyantyāḥ priyaṃ putraṃ % mahābāhuṃ mahābalam // Ram_2,38.19 //",
    "GE09ram_02au:2243": " ayaṃ hi māṃ dīpayate samutthitas $ tanūjaśokaprabhavo hutāśanaḥ &",
    "GE09ram_02au:2244": " mahīm imāṃ raśmibhir uttamaprabho % yathā nidāghe bhagavān divākaraḥ //",
    "GE09ram_02au:2245": " vilapantīṃ tathā tāṃ tu $ kausalyāṃ pramadottamām &",
    "GE09ram_02au:2246": " idaṃ dharme sthitā dharmyaṃ % sumitrā vākyam abravīt // Ram_2,39.1 //",
    "GE09ram_02au:2247": " tavārye sadguṇair yuktaḥ $ putraḥ sa puruṣottamaḥ &",
    "GE09ram_02au:2248": " kiṃ te vilapitenaivaṃ % kṛpaṇaṃ ruditena vā // Ram_2,39.2 //",
    "GE09ram_02au:2249": " yas tavārye gataḥ putras $ tyaktvā rājyaṃ mahābalaḥ &",
    "GE09ram_02au:2250": " sādhu kurvan mahātmānaṃ % pitaraṃ satyavādinām // Ram_2,39.3 //",
    "GE09ram_02au:2251": " śiṣṭair ācarite samyak $ śaśvat pretya phalodaye &",
    "GE09ram_02au:2252": " rāmo dharme sthitaḥ śreṣṭho % na sa śocyaḥ kadācana // Ram_2,39.4 //",
    "GE09ram_02au:2253": " vartate cottamāṃ vṛttiṃ $ lakṣmaṇo 'smin sadānaghaḥ &",
    "GE09ram_02au:2254": " dayāvān sarvabhūteṣu % lābhas tasya mahātmanaḥ // Ram_2,39.5 //",
    "GE09ram_02au:2255": " araṇyavāse yad duḥkhaṃ $ jānatī vai sukhocitā &",
    "GE09ram_02au:2256": " anugacchati vaidehī % dharmātmānaṃ tavātmajam // Ram_2,39.6 //",
    "GE09ram_02au:2257": " kīrtibhūtāṃ patākāṃ yo $ loke bhrāmayati prabhuḥ &",
    "GE09ram_02au:2258": " damasatyavrataparaḥ % kiṃ na prāptas tavātmajaḥ // Ram_2,39.7 //",
    "GE09ram_02au:2259": " vyaktaṃ rāmasya vijñāya $ śaucaṃ māhātmyam uttamam &",
    "GE09ram_02au:2260": " na gātram aṃśubhiḥ sūryaḥ % saṃtāpayitum arhati // Ram_2,39.8 //",
    "GE09ram_02au:2261": " śivaḥ sarveṣu kāleṣu $ kānanebhyo viniḥsṛtaḥ &",
    "GE09ram_02au:2262": " rāghavaṃ yuktaśītoṣṇaḥ % seviṣyati sukho 'nilaḥ // Ram_2,39.9 //",
    "GE09ram_02au:2263": " śayānam anaghaṃ rātrau $ pitevābhipariṣvajan &",
    "GE09ram_02au:2264": " raśmibhiḥ saṃspṛśañ śītaiś % candramā hlādayiṣyati // Ram_2,39.10 //",
    "GE09ram_02au:2265": " dadau cāstrāṇi divyāni $ yasmai brahmā mahaujase &",
    "GE09ram_02au:2266": " dānavendraṃ hataṃ dṛṣṭvā % timidhvajasutaṃ raṇe // Ram_2,39.11 //",
    "GE09ram_02au:2267": " pṛthivyā saha vaidehyā $ śriyā ca puruṣarṣabhaḥ &",
    "GE09ram_02au:2268": " kṣipraṃ tisṛbhir etābhiḥ % saha rāmo 'bhiṣekṣyate // Ram_2,39.12 //",
    "GE09ram_02au:2269": " duḥkhajaṃ visṛjanty asraṃ $ niṣkrāmantam udīkṣya yam &",
    "GE09ram_02au:2270": " samutsrakṣyasi netrābhyāṃ % kṣipram ānandajaṃ payaḥ // Ram_2,39.13 //",
    "GE09ram_02au:2271": " abhivādayamānaṃ taṃ $ dṛṣṭvā sasuhṛdaṃ sutam &",
    "GE09ram_02au:2272": " mudāśru mokṣyase kṣipraṃ % meghalekheva vārṣikī // Ram_2,39.14 //",
    "GE09ram_02au:2273": " putras te varadaḥ kṣipram $ ayodhyāṃ punar āgataḥ &",
    "GE09ram_02au:2274": " karābhyāṃ mṛdupīnābhyāṃ % caraṇau pīḍayiṣyati // Ram_2,39.15 //",
    "GE09ram_02au:2275": " niśamya tal lakṣmaṇamātṛvākyaṃ $ rāmasya mātur naradevapatnyāḥ &",
    "GE09ram_02au:2276": " sadyaḥ śarīre vinanāśa śokaḥ % śaradgato megha ivālpatoyaḥ // Ram_2,39.16",
    "GE09ram_02au:2277": " anuraktā mahātmānaṃ $ rāmaṃ satyaparākramam &",
    "GE09ram_02au:2278": " anujagmuḥ prayāntaṃ taṃ % vanavāsāya mānavāḥ // Ram_2,40.1 //",
    "GE09ram_02au:2279": " nivartite 'pi ca balāt $ suhṛdvarge ca rājani &",
    "GE09ram_02au:2280": " naiva te saṃnyavartanta % rāmasyānugatā ratham // Ram_2,40.2 //",
    "GE09ram_02au:2281": " ayodhyānilayānāṃ hi $ puruṣāṇāṃ mahāyaśāḥ &",
    "GE09ram_02au:2282": " babhūva guṇasampannaḥ % pūrṇacandra iva priyaḥ // Ram_2,40.3 //",
    "GE09ram_02au:2283": " sa yācyamānaḥ kākutsthaḥ $ svābhiḥ prakṛtibhis tadā &",
    "GE09ram_02au:2284": " kurvāṇaḥ pitaraṃ satyaṃ % vanam evānvapadyata // Ram_2,40.4 //",
    "GE09ram_02au:2285": " avekṣamāṇaḥ sasnehaṃ $ cakṣuṣā prapibann iva &",
    "GE09ram_02au:2286": " uvāca rāmaḥ snehena % tāḥ prajāḥ svāḥ prajā iva // Ram_2,40.5 //",
    "GE09ram_02au:2287": " yā prītir bahumānaś ca $ mayy ayodhyānivāsinām &",
    "GE09ram_02au:2288": " matpriyārthaṃ viśeṣeṇa % bharate sā niveśyatām // Ram_2,40.6 //",
    "GE09ram_02au:2289": " sa hi kalyāṇacāritraḥ $ kaikeyyānandavardhanaḥ &",
    "GE09ram_02au:2290": " kariṣyati yathāvad vaḥ % priyāṇi ca hitāni ca // Ram_2,40.7 //",
    "GE09ram_02au:2291": " jñānavṛddho vayobālo $ mṛdur vīryaguṇānvitaḥ &",
    "GE09ram_02au:2292": " anurūpaḥ sa vo bhartā % bhaviṣyati bhayāpahaḥ // Ram_2,40.8 //",
    "GE09ram_02au:2293": " sa hi rājaguṇair yukto $ yuvarājaḥ samīkṣitaḥ &",
    "GE09ram_02au:2294": " api cāpi mayā śiṣṭaiḥ % kāryaṃ vo bhartṛśāsanam // Ram_2,40.9 //",
    "GE09ram_02au:2295": " na ca tapyed yathā cāsau $ vanavāsaṃ gate mayi &",
    "GE09ram_02au:2296": " mahārājas tathā kāryo % mama priyacikīrṣayā // Ram_2,40.10 //",
    "GE09ram_02au:2297": " yathā yathā dāśarathir $ dharmam evāsthito 'bhavat &",
    "GE09ram_02au:2298": " tathā tathā prakṛtayo % rāmaṃ patim akāmayan // Ram_2,40.11 //",
    "GE09ram_02au:2299": " bāṣpeṇa pihitaṃ dīnaṃ $ rāmaḥ saumitriṇā saha &",
    "GE09ram_02au:2300": " cakarṣeva guṇair baddhvā % janaṃ punar ivāsanam // Ram_2,40.12 //",
    "GE09ram_02au:2301": " te dvijās trividhaṃ vṛddhā $ jñānena vayasaujasā &",
    "GE09ram_02au:2302": " vayaḥprakampaśiraso % dūrād ūcur idaṃ vacaḥ // Ram_2,40.13 //",
    "GE09ram_02au:2303": " vahanto javanā rāmaṃ $ bho bho jātyās turaṃgamāḥ &",
    "GE09ram_02au:2304": " nivartadhvaṃ na gantavyaṃ % hitā bhavata bhartari \\",
    "GE09ram_02au:2305": " upavāhyas tu vo bhartā nāpavāhyaḥ purād vanam // Ram_2,40.14 //",
    "GE09ram_02au:2306": " evam ārtapralāpāṃs tān $ vṛddhān pralapato dvijān &",
    "GE09ram_02au:2307": " avekṣya sahasā rāmo % rathād avatatāra ha // Ram_2,40.15 //",
    "GE09ram_02au:2308": " padbhyām eva jagāmātha $ sasītaḥ sahalakṣmaṇaḥ &",
    "GE09ram_02au:2309": " saṃnikṛṣṭapadanyāso % rāmo vanaparāyaṇaḥ // Ram_2,40.16 //",
    "GE09ram_02au:2310": " dvijātīṃs tu padātīṃs tān $ rāmaś cāritravatsalaḥ &",
    "GE09ram_02au:2311": " na śaśāka ghṛṇācakṣuḥ % parimoktuṃ rathena saḥ // Ram_2,40.17 //",
    "GE09ram_02au:2312": " gacchantam eva taṃ dṛṣṭvā $ rāmaṃ saṃbhrāntamānasāḥ &",
    "GE09ram_02au:2313": " ūcuḥ paramasaṃtaptā % rāmaṃ vākyam idaṃ dvijāḥ // Ram_2,40.18 //",
    "GE09ram_02au:2314": " brāhmaṇyaṃ kṛtsnam etat tvāṃ $ brahmaṇyam anugacchati &",
    "GE09ram_02au:2315": " dvijaskandhādhirūḍhās tvām % agnayo 'py anuyānty amī // Ram_2,40.19 //",
    "GE09ram_02au:2316": " vājapeyasamutthāni $ chattrāṇy etāni paśya naḥ &",
    "GE09ram_02au:2317": " pṛṣṭhato 'nuprayātāni % haṃsān iva jalātyaye // Ram_2,40.20 //",
    "GE09ram_02au:2318": " anavāptātapatrasya $ raśmisaṃtāpitasya te &",
    "GE09ram_02au:2319": " ebhiś chāyāṃ kariṣyāmaḥ % svaiś chattrair vājapeyikaiḥ // Ram_2,40.21 //",
    "GE09ram_02au:2320": " yā hi naḥ satataṃ buddhir $ vedamantrānusāriṇī &",
    "GE09ram_02au:2321": " tvatkṛte sā kṛtā vatsa % vanavāsānusāriṇī // Ram_2,40.22 //",
    "GE09ram_02au:2322": " hṛdayeṣv avatiṣṭhante $ vedā ye naḥ paraṃ dhanam &",
    "GE09ram_02au:2323": " vatsyanty api gṛheṣv eva % dārāś cāritrarakṣitāḥ // Ram_2,40.23 //",
    "GE09ram_02au:2324": " na punar niścayaḥ kāryas $ tvadgatau sukṛtā matiḥ &",
    "GE09ram_02au:2325": " tvayi dharmavyapekṣe tu % kiṃ syād dharmam avekṣitum // Ram_2,40.24 //",
    "GE09ram_02au:2326": " yācito no nivartasva $ haṃsaśuklaśiroruhaiḥ &",
    "GE09ram_02au:2327": " śirobhir nibhṛtācāra % mahīpatanapāṃsulaiḥ // Ram_2,40.25 //",
    "GE09ram_02au:2328": " bahūnāṃ vitatā yajñā $ dvijānāṃ ya ihāgatāḥ &",
    "GE09ram_02au:2329": " teṣāṃ samāptir āyattā % tava vatsa nivartane // Ram_2,40.26 //",
    "GE09ram_02au:2330": " bhaktimanti hi bhūtāni $ jaṅgamājaṅgamāni ca &",
    "GE09ram_02au:2331": " yācamāneṣu teṣu tvaṃ % bhaktiṃ bhakteṣu darśaya // Ram_2,40.27 //",
    "GE09ram_02au:2332": " anugantum aśaktās tvāṃ $ mūlair uddhṛtaveginaḥ &",
    "GE09ram_02au:2333": " unnatā vāyuvegena % vikrośantīva pādapāḥ // Ram_2,40.28 //",
    "GE09ram_02au:2334": " niśceṣṭāhārasaṃcārā $ vṛkṣaikasthānaviṣṭhitāḥ &",
    "GE09ram_02au:2335": " pakṣiṇo 'pi prayācante % sarvabhūtānukampinam // Ram_2,40.29 //",
    "GE09ram_02au:2336": " evaṃ vikrośatāṃ teṣāṃ $ dvijātīnāṃ nivartane &",
    "GE09ram_02au:2337": " dadṛśe tamasā tatra % vārayantīva rāghavam // Ram_2,40.30 //",
    "GE09ram_02au:2338": " tatas tu tamasā tīraṃ $ ramyam āśritya rāghavaḥ &",
    "GE09ram_02au:2339": " sītām udvīkṣya saumitrim % idaṃ vacanam abravīt // Ram_2,41.1 //",
    "GE09ram_02au:2340": " iyam adya niśā pūrvā $ saumitre prasthitā vanam &",
    "GE09ram_02au:2341": " vanavāsasya bhadraṃ te % sa notkaṇṭhitum arhasi // Ram_2,41.2 //",
    "GE09ram_02au:2342": " paśya śūnyāny araṇyāni $ rudantīva samantataḥ &",
    "GE09ram_02au:2343": " yathānilayam āyadbhir % nilīnāni mṛgadvijaiḥ // Ram_2,41.3 //",
    "GE09ram_02au:2344": " adyāyodhyā tu nagarī $ rājadhānī pitur mama &",
    "GE09ram_02au:2345": " sastrīpuṃsā gatān asmāñ % śociṣyati na saṃśayaḥ // Ram_2,41.4 //",
    "GE09ram_02au:2346": " bharataḥ khalu dharmātmā $ pitaraṃ mātaraṃ ca me &",
    "GE09ram_02au:2347": " dharmārthakāmasahitair % vākyair āśvāsayiṣyati // Ram_2,41.5 //",
    "GE09ram_02au:2348": " bharatasyānṛśaṃsatvaṃ $ saṃcintyāhaṃ punaḥ punaḥ &",
    "GE09ram_02au:2349": " nānuśocāmi pitaraṃ % mātaraṃ cāpi lakṣmaṇa // Ram_2,41.6 //",
    "GE09ram_02au:2350": " tvayā kāryaṃ naravyāghra $ mām anuvrajatā kṛtam &",
    "GE09ram_02au:2351": " anveṣṭavyā hi vaidehyā % rakṣaṇārthe sahāyatā // Ram_2,41.7 //",
    "GE09ram_02au:2352": " adbhir eva tu saumitre $ vatsyāmy adya niśām imām &",
    "GE09ram_02au:2353": " etaddhi rocate mahyaṃ % vanye 'pi vividhe sati // Ram_2,41.8 //",
    "GE09ram_02au:2354": " evam uktvā tu saumitraṃ $ sumantram api rāghavaḥ &",
    "GE09ram_02au:2355": " apramattas tvam aśveṣu % bhava saumyety uvāca ha // Ram_2,41.9 //",
    "GE09ram_02au:2356": " so 'śvān sumantraḥ saṃyamya $ sūrye 'staṃ samupāgate &",
    "GE09ram_02au:2357": " prabhūtayavasān kṛtvā % babhūva pratyanantaraḥ // Ram_2,41.10 //",
    "GE09ram_02au:2358": " upāsyatu śivāṃ saṃdhyāṃ $ dṛṣṭvā rātrim upasthitām &",
    "GE09ram_02au:2359": " rāmasya śayanaṃ cakre % sūtaḥ saumitriṇā saha // Ram_2,41.11 //",
    "GE09ram_02au:2360": " tāṃ śayyāṃ tamasātīre $ vīkṣya vṛkṣadalaiḥ kṛtām &",
    "GE09ram_02au:2361": " rāmaḥ saumitriṇā sārdhaṃ % sabhāryaḥ saṃviveśa ha // Ram_2,41.12 //",
    "GE09ram_02au:2362": " sabhāryaṃ saṃprasuptaṃ taṃ $ bhrātaraṃ vīkṣya lakṣmaṇaḥ &",
    "GE09ram_02au:2363": " kathayāmāsa sūtāya % rāmasya vividhān guṇān // Ram_2,41.13 //",
    "GE09ram_02au:2364": " jāgrato hy eva tāṃ rātriṃ $ saumitrer udito raviḥ &",
    "GE09ram_02au:2365": " sūtasya tamasātīre % rāmasya bruvato guṇān // Ram_2,41.14 //",
    "GE09ram_02au:2366": " gokulākulatīrāyās $ tamasāyā vidūrataḥ &",
    "GE09ram_02au:2367": " avasat tatra tāṃ rātriṃ % rāmaḥ prakṛtibhiḥ saha // Ram_2,41.15 //",
    "GE09ram_02au:2368": " utthāya tu mahātejāḥ $ prakṛtīs tā niśāmya ca &",
    "GE09ram_02au:2369": " abravīd bhrātaraṃ rāmo % lakṣmaṇaṃ puṇyalakṣaṇam // Ram_2,41.16 //",
    "GE09ram_02au:2370": " asmadvyapekṣān saumitre $ nirapekṣān gṛheṣv api &",
    "GE09ram_02au:2371": " vṛkṣamūleṣu saṃsuptān % paśya lakṣmaṇa sāmpratam // Ram_2,41.17 //",
    "GE09ram_02au:2372": " yathaite niyamaṃ paurāḥ $ kurvanty asmannivartane &",
    "GE09ram_02au:2373": " api prāṇān asiṣyanti % na tu tyakṣyanti niścayam // Ram_2,41.18 //",
    "GE09ram_02au:2374": " yāvad eva tu saṃsuptās $ tāvad eva vayaṃ laghu &",
    "GE09ram_02au:2375": " ratham āruhya gacchāmaḥ % panthānam akutobhayam // Ram_2,41.19 //",
    "GE09ram_02au:2376": " ato bhūyo 'pi nedānīm $ ikṣvākupuravāsinaḥ &",
    "GE09ram_02au:2377": " svapeyur anuraktā māṃ % vṛkṣamūlāni saṃśritāḥ // Ram_2,41.20 //",
    "GE09ram_02au:2378": " paurā hy ātmakṛtād duḥkhād $ vipramocyā nṛpātmajaiḥ &",
    "GE09ram_02au:2379": " na tu khalv ātmanā yojyā % duḥkhena puravāsinaḥ // Ram_2,41.21 //",
    "GE09ram_02au:2380": " abravīl lakṣmaṇo rāmaṃ $ sākṣād dharmam iva sthitam &",
    "GE09ram_02au:2381": " rocate me mahāprājña % kṣipram āruhyatām iti // Ram_2,41.22 //",
    "GE09ram_02au:2382": " sūtas tataḥ saṃtvaritaḥ $ syandanaṃ tair hayottamaiḥ &",
    "GE09ram_02au:2383": " yojayitvātha rāmāya % prāñjaliḥ pratyavedayat // Ram_2,41.23 //",
    "GE09ram_02au:2384": " mohanārthaṃ tu paurāṇāṃ $ sūtaṃ rāmo 'bravīd vacaḥ &",
    "GE09ram_02au:2385": " udaṅmukhaḥ prayāhi tvaṃ % ratham āsthāya sārathe // Ram_2,41.24 //",
    "GE09ram_02au:2386": " muhūrtaṃ tvaritaṃ gatvā $ nirvartaya rathaṃ punaḥ &",
    "GE09ram_02au:2387": " yathā na vidyuḥ paurā māṃ % tathā kuru samāhitaḥ // Ram_2,41.25 //",
    "GE09ram_02au:2388": " rāmasya vacanaṃ śrutvā $ tathā cakre sa sārathiḥ &",
    "GE09ram_02au:2389": " pratyāgamya ca rāmasya % syandanaṃ pratyavedayat // Ram_2,41.26 //",
    "GE09ram_02au:2390": " taṃ syandanam adhiṣṭhāya $ rāghavaḥ saparicchadaḥ &",
    "GE09ram_02au:2391": " śīghragām ākulāvartāṃ % tamasām ataran nadīm // Ram_2,41.27 //",
    "GE09ram_02au:2392": " sa saṃtīrya mahābāhuḥ $ śrīmāñ śivam akaṇṭakam &",
    "GE09ram_02au:2393": " prāpadyata mahāmārgam % abhayaṃ bhayadarśinām // Ram_2,41.28 //",
    "GE09ram_02au:2394": " prabhātāyāṃ tu śarvaryāṃ $ paurās te rāghavaṃ vinā &",
    "GE09ram_02au:2395": " śokopahataniśceṣṭā % babhūvur hatacetasaḥ // Ram_2,41.29 //",
    "GE09ram_02au:2396": " śokajāśruparidyūnā $ vīkṣamāṇās tatas tataḥ &",
    "GE09ram_02au:2397": " ālokam api rāmasya % na paśyanti sma duḥkhitāḥ // Ram_2,41.30 //",
    "GE09ram_02au:2398": " tato mārgānusāreṇa $ gatvā kiṃcit kṣaṇaṃ punaḥ &",
    "GE09ram_02au:2399": " mārganāśād viṣādena % mahatā samabhiplutaḥ // Ram_2,41.31 //",
    "GE09ram_02au:2400": " rathasya mārganāśena $ nyavartanta manasvinaḥ &",
    "GE09ram_02au:2401": " kim idaṃ kiṃ kariṣyāmo % daivenopahatā iti // Ram_2,41.32 //",
    "GE09ram_02au:2402": " tato yathāgatenaiva $ mārgeṇa klāntacetasaḥ &",
    "GE09ram_02au:2403": " ayodhyām agaman sarve % purīṃ vyathitasajjanām // Ram_2,41.33 //",
    "GE09ram_02au:2404": " anugamya nivṛttānāṃ $ rāmaṃ nagaravāsinām &",
    "GE09ram_02au:2405": " udgatānīva sattvāni % babhūvur amanasvinām // Ram_2,42.1 //",
    "GE09ram_02au:2406": " svaṃ svaṃ nilayam āgamya $ putradāraiḥ samāvṛtāḥ &",
    "GE09ram_02au:2407": " aśrūṇi mumucuḥ sarve % bāṣpeṇa pihitānanāḥ // Ram_2,42.2 //",
    "GE09ram_02au:2408": " na cāhṛṣyan na cāmodan $ vaṇijo na prasārayan &",
    "GE09ram_02au:2409": " na cāśobhanta paṇyāni % nāpacan gṛhamedhinaḥ // Ram_2,42.3 //",
    "GE09ram_02au:2410": " naṣṭaṃ dṛṣṭvā nābhyanandan $ vipulaṃ vā dhanāgamam &",
    "GE09ram_02au:2411": " putraṃ prathamajaṃ labdhvā % jananī nābhyanandata // Ram_2,42.4 //",
    "GE09ram_02au:2412": " gṛhe gṛhe rudantyaś ca $ bhartāraṃ gṛham āgatam &",
    "GE09ram_02au:2413": " vyagarhayanta duḥkhārtā % vāgbhis totrair iva dvipān // Ram_2,42.5 //",
    "GE09ram_02au:2414": " kiṃ nu teṣāṃ gṛhaiḥ kāryaṃ $ kiṃ dāraiḥ kiṃ dhanena vā &",
    "GE09ram_02au:2415": " putrair vā kiṃ sukhair vāpi % ye na paśyanti rāghavam // Ram_2,42.6 //",
    "GE09ram_02au:2416": " ekaḥ satpuruṣo loke $ lakṣmaṇaḥ saha sītayā &",
    "GE09ram_02au:2417": " yo 'nugacchati kākutsthaṃ % rāmaṃ paricaran vane // Ram_2,42.7 //",
    "GE09ram_02au:2418": " āpagāḥ kṛtapuṇyās tāḥ $ padminyaś ca sarāṃsi ca &",
    "GE09ram_02au:2419": " yeṣu snāsyati kākutstho % vigāhya salilaṃ śuci // Ram_2,42.8 //",
    "GE09ram_02au:2420": " śobhayiṣyanti kākutstham $ aṭavyo ramyakānanāḥ &",
    "GE09ram_02au:2421": " āpagāś ca mahānūpāḥ % sānumantaś ca parvatāḥ // Ram_2,42.9 //",
    "GE09ram_02au:2422": " kānanaṃ vāpi śailaṃ vā $ yaṃ rāmo 'bhigamiṣyati &",
    "GE09ram_02au:2423": " priyātithim iva prāptaṃ % nainaṃ śakṣyanty anarcitum // Ram_2,42.10 //",
    "GE09ram_02au:2424": " vicitrakusumāpīḍā $ bahumañjaridhāriṇaḥ &",
    "GE09ram_02au:2425": " akāle cāpi mukhyāni % puṣpāṇi ca phalāni ca \\",
    "GE09ram_02au:2426": " darśayiṣyanty anukrośād girayo rāmam āgatam // Ram_2,42.11 //",
    "GE09ram_02au:2427": " vidarśayanto vividhān $ bhūyaś citrāṃś ca nirjharān &",
    "GE09ram_02au:2428": " pādapāḥ parvatāgreṣu % ramayiṣyanti rāghavam // Ram_2,42.12 //",
    "GE09ram_02au:2429": " yatra rāmo bhayaṃ nātra $ nāsti tatra parābhavaḥ &",
    "GE09ram_02au:2430": " sa hi śūro mahābāhuḥ % putro daśarathasya ca // Ram_2,42.13 //",
    "GE09ram_02au:2431": " purā bhavati no dūrād $ anugacchāma rāghavam &",
    "GE09ram_02au:2432": " pādacchāyā sukhā bhartus % tādṛśasya mahātmanaḥ \\",
    "GE09ram_02au:2433": " sa hi nātho janasyāsya sa gatiḥ sa parāyaṇam // Ram_2,42.14 //",
    "GE09ram_02au:2434": " vayaṃ paricariṣyāmaḥ $ sītāṃ yūyaṃ tu rāghavam &",
    "GE09ram_02au:2435": " iti paurastriyo bhartṝn % duḥkhārtās tat tad abruvan // Ram_2,42.15 //",
    "GE09ram_02au:2436": " yuṣmākaṃ rāghavo 'raṇye $ yogakṣemaṃ vidhāsyati &",
    "GE09ram_02au:2437": " sītā nārījanasyāsya % yogakṣemaṃ kariṣyati // Ram_2,42.16 //",
    "GE09ram_02au:2438": " ko nv anenāpratītena $ sotkaṇṭhitajanena ca &",
    "GE09ram_02au:2439": " saṃprīyetāmanojñena % vāsena hṛtacetasā // Ram_2,42.17 //",
    "GE09ram_02au:2440": " kaikeyyā yadi ced rājyaṃ $ syād adharmyam anāthavat &",
    "GE09ram_02au:2441": " na hi no jīvitenārthaḥ % kutaḥ putraiḥ kuto dhanaiḥ // Ram_2,42.18 //",
    "GE09ram_02au:2442": " yayā putraś ca bhartā ca $ tyaktāv aiśvaryakāraṇāt &",
    "GE09ram_02au:2443": " kaṃ sā parihared anyaṃ % kaikeyī kulapāṃsanī // Ram_2,42.19 //",
    "GE09ram_02au:2444": " kaikeyyā na vayaṃ rājye $ bhṛtakā nivasema hi &",
    "GE09ram_02au:2445": " jīvantyā jātu jīvantyaḥ % putrair api śapāmahe // Ram_2,42.20 //",
    "GE09ram_02au:2446": " yā putraṃ pārthivendrasya $ pravāsayati nirghṛṇā &",
    "GE09ram_02au:2447": " kas tāṃ prāpya sukhaṃ jīved % adharmyāṃ duṣṭacāriṇīm // Ram_2,42.21 //",
    "GE09ram_02au:2448": " na hi pravrajite rāme $ jīviṣyati mahīpatiḥ &",
    "GE09ram_02au:2449": " mṛte daśarathe vyaktaṃ % vilopas tadanantaram // Ram_2,42.22 //",
    "GE09ram_02au:2450": " te viṣaṃ pibatāloḍya $ kṣīṇapuṇyāḥ sudurgatāḥ &",
    "GE09ram_02au:2451": " rāghavaṃ vānugacchadhvam % aśrutiṃ vāpi gacchata // Ram_2,42.23 //",
    "GE09ram_02au:2452": " mithyā pravrājito rāmaḥ $ sabhāryaḥ sahalakṣmaṇaḥ &",
    "GE09ram_02au:2453": " bharate saṃnisṛṣṭāḥ smaḥ % saunike paśavo yathā // Ram_2,42.24 //",
    "GE09ram_02au:2454": " tās tathā vilapantyas tu $ nagare nāgarastriyaḥ &",
    "GE09ram_02au:2455": " cukruśur bhṛśasaṃtaptā % mṛtyor iva bhayāgame // Ram_2,42.25 //",
    "GE09ram_02au:2456": " tathā striyo rāmanimittam āturā $ yathā sute bhrātari vā vivāsite &",
    "GE09ram_02au:2457": " vilapya dīnā rurudur vicetasaḥ % sutair hi tāsām adhiko hi so 'bhavat //",
    "GE09ram_02au:2458": " rāmo 'pi rātriśeṣeṇa $ tenaiva mahad antaram &",
    "GE09ram_02au:2459": " jagāma puruṣavyāghraḥ % pitur ājñām anusmaran // Ram_2,43.1 //",
    "GE09ram_02au:2460": " tathaiva gacchatas tasya $ vyapāyād rajanī śivā &",
    "GE09ram_02au:2461": " upāsya sa śivāṃ saṃdhyāṃ % viṣayāntaṃ vyagāhata // Ram_2,43.2 //",
    "GE09ram_02au:2462": " grāmān vikṛṣṭasīmāṃs tān $ puṣpitāni vanāni ca &",
    "GE09ram_02au:2463": " paśyann atiyayau śīghraṃ % śarair iva hayottamaiḥ // Ram_2,43.3 //",
    "GE09ram_02au:2464": " śṛṇvan vāco manuṣyāṇāṃ $ grāmasaṃvāsavāsinām &",
    "GE09ram_02au:2465": " rājānaṃ dhig daśarathaṃ % kāmasya vaśam āgatam // Ram_2,43.4 //",
    "GE09ram_02au:2466": " hā nṛśaṃsādya kaikeyī $ pāpā pāpānubandhinī &",
    "GE09ram_02au:2467": " tīkṣṇā saṃbhinnamaryādā % tīkṣṇe karmaṇi vartate // Ram_2,43.5 //",
    "GE09ram_02au:2468": " yā putram īdṛśaṃ rājñaḥ $ pravāsayati dhārmikam &",
    "GE09ram_02au:2469": " vanavāse mahāprājñaṃ % sānukrośam atandritam // Ram_2,43.6 //",
    "GE09ram_02au:2470": " etā vāco manuṣyāṇāṃ $ grāmasaṃvāsavāsinām &",
    "GE09ram_02au:2471": " śṛṇvann atiyayau vīraḥ % kosalān kosaleśvaraḥ // Ram_2,43.7 //",
    "GE09ram_02au:2472": " tato vedaśrutiṃ nāma $ śivavārivahāṃ nadīm &",
    "GE09ram_02au:2473": " uttīryābhimukhaḥ prāyād % agastyādhyuṣitāṃ diśam // Ram_2,43.8 //",
    "GE09ram_02au:2474": " gatvā tu suciraṃ kālaṃ $ tataḥ śītajalāṃ nadīm &",
    "GE09ram_02au:2475": " gomatīṃ goyutānūpām % atarat sāgaraṃgamām // Ram_2,43.9 //",
    "GE09ram_02au:2476": " gomatīṃ cāpy atikramya $ rāghavaḥ śīghragair hayaiḥ &",
    "GE09ram_02au:2477": " mayūrahaṃsābhirutāṃ % tatāra syandikāṃ nadīm // Ram_2,43.10 //",
    "GE09ram_02au:2478": " sa mahīṃ manunā rājñā $ dattām ikṣvākave purā &",
    "GE09ram_02au:2479": " sphītāṃ rāṣṭrāvṛtāṃ rāmo % vaidehīm anvadarśayat // Ram_2,43.11 //",
    "GE09ram_02au:2480": " sūta ity eva cābhāṣya $ sārathiṃ tam abhīkṣṇaśaḥ &",
    "GE09ram_02au:2481": " haṃsamattasvaraḥ śrīmān % uvāca puruṣarṣabhaḥ // Ram_2,43.12 //",
    "GE09ram_02au:2482": " kadāhaṃ punar āgamya $ sarayvāḥ puṣpite vane &",
    "GE09ram_02au:2483": " mṛgayāṃ paryaṭiṣyāmi % mātrā pitrā ca saṃgataḥ // Ram_2,43.13 //",
    "GE09ram_02au:2484": " nātyartham abhikāṅkṣāmi $ mṛgayāṃ sarayūvane &",
    "GE09ram_02au:2485": " ratir hy eṣātulā loke % rājarṣigaṇasaṃmatā // Ram_2,43.14 //",
    "GE09ram_02au:2486": " sa tam adhvānam aikṣvākaḥ $ sūtaṃ madhurayā girā &",
    "GE09ram_02au:2487": " taṃ tam artham abhipretya % yayau vākyam udīrayan // Ram_2,43.15 //",
    "GE09ram_02au:2488": " viśālān kosalān ramyān $ yātvā lakṣmaṇapūrvajaḥ &",
    "GE09ram_02au:2489": " āsasāda mahābāhuḥ % śṛṅgaverapuraṃ prati // Ram_2,44.1 //",
    "GE09ram_02au:2490": " tatra tripathagāṃ divyāṃ $ śivatoyām aśaivalām &",
    "GE09ram_02au:2491": " dadarśa rāghavo gaṅgāṃ % puṇyām ṛṣiniṣevitām // Ram_2,44.2 //",
    "GE09ram_02au:2492": " haṃsasārasasaṃghuṣṭāṃ $ cakravākopakūjitām &",
    "GE09ram_02au:2493": " śiśumāraiś ca nakraiś ca % bhujaṃgaiś ca niṣevitām // Ram_2,44.3 //",
    "GE09ram_02au:2494": " tām ūrmikalilāvartām $ anvavekṣya mahārathaḥ &",
    "GE09ram_02au:2495": " sumantram abravīt sūtam % ihaivādya vasāmahe // Ram_2,44.4 //",
    "GE09ram_02au:2496": " avidūrād ayaṃ nadyā $ bahupuṣpapravālavān &",
    "GE09ram_02au:2497": " sumahān iṅgudīvṛkṣo % vasāmo 'traiva sārathe // Ram_2,44.5 //",
    "GE09ram_02au:2498": " lakṣaṇaś ca sumantraś ca $ bāḍham ity eva rāghavam &",
    "GE09ram_02au:2499": " uktvā tam iṅgudīvṛkṣaṃ % tadopayayatur hayaiḥ // Ram_2,44.6 //",
    "GE09ram_02au:2500": " rāmo 'bhiyāya taṃ ramyaṃ $ vṛkṣam ikṣvākunandanaḥ &",
    "GE09ram_02au:2501": " rathād avātarat tasmāt % sabhāryaḥ sahalakṣmaṇaḥ // Ram_2,44.7 //",
    "GE09ram_02au:2502": " sumantro 'py avatīryaiva $ mocayitvā hayottamān &",
    "GE09ram_02au:2503": " vṛkṣamūlagataṃ rāmam % upatasthe kṛtāñjaliḥ // Ram_2,44.8 //",
    "GE09ram_02au:2504": " tatra rājā guho nāma $ rāmasyātmasamaḥ sakhā &",
    "GE09ram_02au:2505": " niṣādajātyo balavān % sthapatiś ceti viśrutaḥ // Ram_2,44.9 //",
    "GE09ram_02au:2506": " sa śrutvā puruṣavyāghraṃ $ rāmaṃ viṣayam āgatam &",
    "GE09ram_02au:2507": " vṛddhaiḥ parivṛto 'mātyair % jñātibhiś cāpy upāgataḥ // Ram_2,44.10 //",
    "GE09ram_02au:2508": " tato niṣādādhipatiṃ $ dṛṣṭvā dūrād avasthitam &",
    "GE09ram_02au:2509": " saha saumitriṇā rāmaḥ % samāgacchad guhena saḥ // Ram_2,44.11 //",
    "GE09ram_02au:2510": " tam ārtaḥ sampariṣvajya $ guho rāghavam abravīt &",
    "GE09ram_02au:2511": " yathāyodhyā tathedaṃ te % rāma kiṃ karavāṇi te // Ram_2,44.12 //",
    "GE09ram_02au:2512": " tato guṇavadannādyam $ upādāya pṛthagvidham &",
    "GE09ram_02au:2513": " arghyaṃ copānayat kṣipraṃ % vākyaṃ cedam uvāca ha // Ram_2,44.13 //",
    "GE09ram_02au:2514": " svāgataṃ te mahābāho $ taveyam akhilā mahī &",
    "GE09ram_02au:2515": " vayaṃ preṣyā bhavān bhartā % sādhu rājyaṃ praśādhi naḥ // Ram_2,44.14 //",
    "GE09ram_02au:2516": " bhakṣyaṃ bhojyaṃ ca peyaṃ ca $ lehyaṃ cedam upasthitam &",
    "GE09ram_02au:2517": " śayanāni ca mukhyāni % vājināṃ khādanaṃ ca te // Ram_2,44.15 //",
    "GE09ram_02au:2518": " guham eva bruvāṇaṃ taṃ $ rāghavaḥ pratyuvāca ha &",
    "GE09ram_02au:2519": " arcitāś caiva hṛṣṭāś ca % bhavatā sarvathā vayam // Ram_2,44.16 //",
    "GE09ram_02au:2520": " padbhyām abhigamāc caiva $ snehasaṃdarśanena ca &",
    "GE09ram_02au:2521": " bhujābhyāṃ sādhuvṛttābhyāṃ % pīḍayan vākyam abravīt // Ram_2,44.17 //",
    "GE09ram_02au:2522": " diṣṭyā tvāṃ guha paśyāmi $ arogaṃ saha bāndhavaiḥ &",
    "GE09ram_02au:2523": " api te kuśalaṃ rāṣṭre % mitreṣu ca dhaneṣu ca // Ram_2,44.18 //",
    "GE09ram_02au:2524": " yat tv idaṃ bhavatā kiṃcit $ prītyā samupakalpitam &",
    "GE09ram_02au:2525": " sarvaṃ tad anujānāmi % na hi varte pratigrahe // Ram_2,44.19 //",
    "GE09ram_02au:2526": " kuśacīrājinadharaṃ $ phalamūlāśanaṃ ca mām &",
    "GE09ram_02au:2527": " viddhi praṇihitaṃ dharme % tāpasaṃ vanagocaram // Ram_2,44.20 //",
    "GE09ram_02au:2528": " aśvānāṃ khādanenāham $ arthī nānyena kenacit &",
    "GE09ram_02au:2529": " etāvatātrabhavatā % bhaviṣyāmi supūjitaḥ // Ram_2,44.21 //",
    "GE09ram_02au:2530": " ete hi dayitā rājñaḥ $ pitur daśarathasya me &",
    "GE09ram_02au:2531": " etaiḥ suvihitair aśvair % bhaviṣyāmy aham arcitaḥ // Ram_2,44.22 //",
    "GE09ram_02au:2532": " aśvānāṃ pratipānaṃ ca $ khādanaṃ caiva so 'nvaśāt &",
    "GE09ram_02au:2533": " guhas tatraiva puruṣāṃs % tvaritaṃ dīyatām iti // Ram_2,44.23 //",
    "GE09ram_02au:2534": " tataś cīrottarāsaṅgaḥ $ saṃdhyām anvāsya paścimām &",
    "GE09ram_02au:2535": " jalam evādade bhojyaṃ % lakṣmaṇenāhṛtaṃ svayam // Ram_2,44.24 //",
    "GE09ram_02au:2536": " tasya bhūmau śayānasya $ pādau prakṣālya lakṣmaṇaḥ &",
    "GE09ram_02au:2537": " sabhāryasya tato 'bhyetya % tasthau vṛkṣam upāśritaḥ // Ram_2,44.25 //",
    "GE09ram_02au:2538": " guho 'pi saha sūtena $ saumitrim anubhāṣayan &",
    "GE09ram_02au:2539": " anvajāgrat tato rāmam % apramatto dhanurdharaḥ // Ram_2,44.26 //",
    "GE09ram_02au:2540": " tathā śayānasya tato 'sya dhīmato $ yaśasvino dāśarather mahātmanaḥ &",
    "GE09ram_02au:2541": " adṛṣṭaduḥkhasya sukhocitasya sā % tadā vyatīyāya cireṇa śarvarī //",
    "GE09ram_02au:2542": " taṃ jāgratam adambhena $ bhrātur arthāya lakṣmaṇam &",
    "GE09ram_02au:2543": " guhaḥ saṃtāpasaṃtapto % rāghavaṃ vākyam abravīt // Ram_2,45.1 //",
    "GE09ram_02au:2544": " iyaṃ tāta sukhā śayyā $ tvadartham upakalpitā &",
    "GE09ram_02au:2545": " pratyāśvasihi sādhv asyāṃ % rājaputra yathāsukham // Ram_2,45.2 //",
    "GE09ram_02au:2546": " ucito 'yaṃ janaḥ sarvaḥ $ kleśānāṃ tvaṃ sukhocitaḥ &",
    "GE09ram_02au:2547": " guptyarthaṃ jāgariṣyāmaḥ % kākutsthasya vayaṃ niśām // Ram_2,45.3 //",
    "GE09ram_02au:2548": " na hi rāmāt priyataro $ mamāsti bhuvi kaścana &",
    "GE09ram_02au:2549": " bravīmy etad ahaṃ satyaṃ % satyenaiva ca te śape // Ram_2,45.4 //",
    "GE09ram_02au:2550": " asya prasādād āśaṃse $ loke 'smin sumahad yaśaḥ &",
    "GE09ram_02au:2551": " dharmāvāptiṃ ca vipulām % arthāvāptiṃ ca kevalām // Ram_2,45.5 //",
    "GE09ram_02au:2552": " so 'haṃ priyasakhaṃ rāmaṃ $ śayānaṃ saha sītayā &",
    "GE09ram_02au:2553": " rakṣiṣyāmi dhanuṣpāṇiḥ % sarvato jñātibhiḥ saha // Ram_2,45.6 //",
    "GE09ram_02au:2554": " na hi me 'viditaṃ kiṃcid $ vane 'smiṃś carataḥ sadā &",
    "GE09ram_02au:2555": " caturaṅgaṃ hy api balaṃ % sumahat prasahemahi // Ram_2,45.7 //",
    "GE09ram_02au:2556": " lakṣmaṇas taṃ tadovāca $ rakṣyamāṇās tvayānagha &",
    "GE09ram_02au:2557": " nātra bhītā vayaṃ sarve % dharmam evānupaśyatā // Ram_2,45.8 //",
    "GE09ram_02au:2558": " kathaṃ dāśarathau bhūmau $ śayāne saha sītayā &",
    "GE09ram_02au:2559": " śakyā nidrā mayā labdhuṃ % jīvitaṃ vā sukhāni vā // Ram_2,45.9 //",
    "GE09ram_02au:2560": " yo na devāsuraiḥ sarvaiḥ $ śakyaḥ prasahituṃ yudhi &",
    "GE09ram_02au:2561": " taṃ paśya sukhasaṃviṣṭaṃ % tṛṇeṣu saha sītayā // Ram_2,45.10 //",
    "GE09ram_02au:2562": " yo mantratapasā labdho $ vividhaiś ca pariśramaiḥ &",
    "GE09ram_02au:2563": " eko daśarathasyaiṣa % putraḥ sadṛśalakṣaṇaḥ // Ram_2,45.11 //",
    "GE09ram_02au:2564": " asmin pravrajito rājā $ na ciraṃ vartayiṣyati &",
    "GE09ram_02au:2565": " vidhavā medinī nūnaṃ % kṣipram eva bhaviṣyati // Ram_2,45.12 //",
    "GE09ram_02au:2566": " vinadya sumahānādaṃ $ śrameṇoparatāḥ striyaḥ &",
    "GE09ram_02au:2567": " nirghoṣoparataṃ tāta % manye rājaniveśanam // Ram_2,45.13 //",
    "GE09ram_02au:2568": " kausalyā caiva rājā ca $ tathaiva jananī mama &",
    "GE09ram_02au:2569": " nāśaṃse yadi jīvanti % sarve te śarvarīm imām // Ram_2,45.14 //",
    "GE09ram_02au:2570": " jīved api hi me mātā $ śatrughnasyānvavekṣayā &",
    "GE09ram_02au:2571": " tad duḥkhaṃ yat tu kausalyā % vīrasūr vinaśiṣyati // Ram_2,45.15 //",
    "GE09ram_02au:2572": " anuraktajanākīrṇā $ sukhālokapriyāvahā &",
    "GE09ram_02au:2573": " rājavyasanasaṃsṛṣṭā % sā purī vinaśiṣyati // Ram_2,45.16 //",
    "GE09ram_02au:2574": " atikrāntam atikrāntam $ anavāpya manoratham &",
    "GE09ram_02au:2575": " rājye rāmam anikṣipya % pitā me vinaśiṣyati // Ram_2,45.17 //",
    "GE09ram_02au:2576": " siddhārthāḥ pitaraṃ vṛttaṃ $ tasmin kāle hy upasthite &",
    "GE09ram_02au:2577": " pretakāryeṣu sarveṣu % saṃskariṣyanti bhūmipam // Ram_2,45.18 //",
    "GE09ram_02au:2578": " ramyacatvarasaṃsthānāṃ $ suvibhaktamahāpathām &",
    "GE09ram_02au:2579": " harmyaprāsādasampannāṃ % gaṇikāvaraśobhitām // Ram_2,45.19 //",
    "GE09ram_02au:2580": " rathāśvagajasambādhāṃ $ tūryanādavināditām &",
    "GE09ram_02au:2581": " sarvakalyāṇasampūrṇāṃ % hṛṣṭapuṣṭajanākulām // Ram_2,45.20 //",
    "GE09ram_02au:2582": " ārāmodyānasampannāṃ $ samājotsavaśālinīm &",
    "GE09ram_02au:2583": " sukhitā vicariṣyanti % rājadhānīṃ pitur mama // Ram_2,45.21 //",
    "GE09ram_02au:2584": " api satyapratijñena $ sārdhaṃ kuśalinā vayam &",
    "GE09ram_02au:2585": " nivṛtte vanavāse 'sminn % ayodhyāṃ praviśemahi // Ram_2,45.22 //",
    "GE09ram_02au:2586": " paridevayamānasya $ duḥkhārtasya mahātmanaḥ &",
    "GE09ram_02au:2587": " tiṣṭhato rājaputrasya % śarvarī sātyavartata // Ram_2,45.23 //",
    "GE09ram_02au:2588": " tathā hi satyaṃ bruvati prajāhite $ narendraputre gurusauhṛdād guhaḥ &",
    "GE09ram_02au:2589": " mumoca bāṣpaṃ vyasanābhipīḍito % jvarāturo nāga iva vyathāturaḥ //",
    "GE09ram_02au:2590": " prabhātāyāṃ tu śarvaryāṃ $ pṛthuvṛkṣā mahāyaśāḥ &",
    "GE09ram_02au:2591": " uvāca rāmaḥ saumitriṃ % lakṣmaṇaṃ śubhalakṣaṇam // Ram_2,46.1 //",
    "GE09ram_02au:2592": " bhāskarodayakālo 'yaṃ $ gatā bhagavatī niśā &",
    "GE09ram_02au:2593": " asau sukṛṣṇo vihagaḥ % kokilas tāta kūjati // Ram_2,46.2 //",
    "GE09ram_02au:2594": " barhiṇānāṃ ca nirghoṣaḥ $ śrūyate nadatāṃ vane &",
    "GE09ram_02au:2595": " tarāma jāhnavīṃ saumya % śīghragāṃ sāgaraṃgamām // Ram_2,46.3 //",
    "GE09ram_02au:2596": " vijñāya rāmasya vacaḥ $ saumitrir mitranandanaḥ &",
    "GE09ram_02au:2597": " guham āmantrya sūtaṃ ca % so 'tiṣṭhad bhrātur agrataḥ // Ram_2,46.4 //",
    "GE09ram_02au:2598": " tataḥ kalāpān saṃnahya $ khaḍgau baddhvā ca dhanvinau &",
    "GE09ram_02au:2599": " jagmatur yena tau gaṅgāṃ % sītayā saha rāghavau // Ram_2,46.5 //",
    "GE09ram_02au:2600": " rāmam eva tu dharmajñam $ upagamya vinītavat &",
    "GE09ram_02au:2601": " kim ahaṃ karavāṇīti % sūtaḥ prāñjalir abravīt // Ram_2,46.6 //",
    "GE09ram_02au:2602": " nivartasvety uvācainam $ etāvaddhi kṛtaṃ mama &",
    "GE09ram_02au:2603": " yānaṃ vihāya padbhyāṃ tu % gamiṣyāmo mahāvanam // Ram_2,46.7 //",
    "GE09ram_02au:2604": " ātmānaṃ tv abhyanujñātam $ avekṣyārtaḥ sa sārathiḥ &",
    "GE09ram_02au:2605": " sumantraḥ puruṣavyāghram % aikṣvākam idam abravīt // Ram_2,46.8 //",
    "GE09ram_02au:2606": " nātikrāntam idaṃ loke $ puruṣeṇeha kenacit &",
    "GE09ram_02au:2607": " tava sabhrātṛbhāryasya % vāsaḥ prākṛtavad vane // Ram_2,46.9 //",
    "GE09ram_02au:2608": " na manye brahmacarye 'sti $ svadhīte vā phalodayaḥ &",
    "GE09ram_02au:2609": " mārdavārjavayor vāpi % tvāṃ ced vyasanam āgatam // Ram_2,46.10 //",
    "GE09ram_02au:2610": " saha rāghava vaidehyā $ bhrātrā caiva vane vasan &",
    "GE09ram_02au:2611": " tvaṃ gatiṃ prāpsyase vīra % trīṃl lokāṃs tu jayann iva // Ram_2,46.11 //",
    "GE09ram_02au:2612": " vayaṃ khalu hatā rāma $ ye tayāpy upavañcitāḥ &",
    "GE09ram_02au:2613": " kaikeyyā vaśam eṣyāmaḥ % pāpāyā duḥkhabhāginaḥ // Ram_2,46.12 //",
    "GE09ram_02au:2614": " iti bruvann ātmasamaṃ $ sumantraḥ sārathis tadā &",
    "GE09ram_02au:2615": " dṛṣṭvā dūragataṃ rāmaṃ % duḥkhārto rurude ciram // Ram_2,46.13 //",
    "GE09ram_02au:2616": " tatas tu vigate bāṣpe $ sūtaṃ spṛṣṭodakaṃ śucim &",
    "GE09ram_02au:2617": " rāmas tu madhuraṃ vākyaṃ % punaḥ punar uvāca tam // Ram_2,46.14 //",
    "GE09ram_02au:2618": " ikṣvākūṇāṃ tvayā tulyaṃ $ suhṛdaṃ nopalakṣaye &",
    "GE09ram_02au:2619": " yathā daśaratho rājā % māṃ na śocet tathā kuru // Ram_2,46.15 //",
    "GE09ram_02au:2620": " śokopahatacetāś ca $ vṛddhaś ca jagatīpatiḥ &",
    "GE09ram_02au:2621": " kāmabhārāvasannaś ca % tasmād etad bravīmi te // Ram_2,46.16 //",
    "GE09ram_02au:2622": " yad yad ājñāpayet kiṃcit $ sa mahātmā mahīpatiḥ &",
    "GE09ram_02au:2623": " kaikeyyāḥ priyakāmārthaṃ % kāryaṃ tad avikāṅkṣayā // Ram_2,46.17 //",
    "GE09ram_02au:2624": " etadarthaṃ hi rājyāni $ praśāsati nareśvarāḥ &",
    "GE09ram_02au:2625": " yad eṣāṃ sarvakṛtyeṣu % mano na pratihanyate // Ram_2,46.18 //",
    "GE09ram_02au:2626": " tad yathā sa mahārājo $ nālīkam adhigacchati &",
    "GE09ram_02au:2627": " na ca tāmyati duḥkhena % sumantra kuru tat tathā // Ram_2,46.19 //",
    "GE09ram_02au:2628": " adṛṣṭaduḥkhaṃ rājānaṃ $ vṛddham āryaṃ jitendriyam &",
    "GE09ram_02au:2629": " brūyās tvam abhivādyaiva % mama hetor idaṃ vacaḥ // Ram_2,46.20 //",
    "GE09ram_02au:2630": " naivāham anuśocāmi $ lakṣmaṇo na ca maithilī &",
    "GE09ram_02au:2631": " ayodhyāyāś cyutāś ceti % vane vatsyāmaheti vā // Ram_2,46.21 //",
    "GE09ram_02au:2632": " caturdaśasu varṣeṣu $ nivṛtteṣu punaḥ punaḥ &",
    "GE09ram_02au:2633": " lakṣmaṇaṃ māṃ ca sītāṃ ca % drakṣyasi kṣipram āgatān // Ram_2,46.22 //",
    "GE09ram_02au:2634": " evam uktvā tu rājānaṃ $ mātaraṃ ca sumantra me &",
    "GE09ram_02au:2635": " anyāś ca devīḥ sahitāḥ % kaikeyīṃ ca punaḥ punaḥ // Ram_2,46.23 //",
    "GE09ram_02au:2636": " ārogyaṃ brūhi kausalyām $ atha pādābhivandanam &",
    "GE09ram_02au:2637": " sītāyā mama cāryasya % vacanāl lakṣmaṇasya ca // Ram_2,46.24 //",
    "GE09ram_02au:2638": " brūyāś ca hi mahārājaṃ $ bharataṃ kṣipram ānaya &",
    "GE09ram_02au:2639": " āgataś cāpi bharataḥ % sthāpyo nṛpamate pade // Ram_2,46.25 //",
    "GE09ram_02au:2640": " bharataṃ ca pariṣvajya $ yauvarājye 'bhiṣicya ca &",
    "GE09ram_02au:2641": " asmatsaṃtāpajaṃ duḥkhaṃ % na tvām abhibhaviṣyati // Ram_2,46.26 //",
    "GE09ram_02au:2642": " bharataś cāpi vaktavyo $ yathā rājani vartase &",
    "GE09ram_02au:2643": " tathā mātṛṣu vartethāḥ % sarvāsv evāviśeṣataḥ // Ram_2,46.27 //",
    "GE09ram_02au:2644": " yathā ca tava kaikeyī $ sumitrā cāviśeṣataḥ &",
    "GE09ram_02au:2645": " tathaiva devī kausalyā % mama mātā viśeṣataḥ // Ram_2,46.28 //",
    "GE09ram_02au:2646": " nivartyamāno rāmeṇa $ sumantraḥ śokakarśitaḥ &",
    "GE09ram_02au:2647": " tat sarvaṃ vacanaṃ śrutvā % snehāt kākutstham abravīt // Ram_2,46.29 //",
    "GE09ram_02au:2648": " yad ahaṃ nopacāreṇa $ brūyāṃ snehād aviklavaḥ &",
    "GE09ram_02au:2649": " bhaktimān iti tat tāvad % vākyaṃ tvaṃ kṣantum arhasi // Ram_2,46.30 //",
    "GE09ram_02au:2650": " kathaṃ hi tvadvihīno 'haṃ $ pratiyāsyāmi tāṃ purīm &",
    "GE09ram_02au:2651": " tava tāta viyogena % putraśokākulām iva // Ram_2,46.31 //",
    "GE09ram_02au:2652": " sarāmam api tāvan me $ rathaṃ dṛṣṭvā tadā janaḥ &",
    "GE09ram_02au:2653": " vinā rāmaṃ rathaṃ dṛṣṭvā % vidīryetāpi sā purī // Ram_2,46.32 //",
    "GE09ram_02au:2654": " dainyaṃ hi nagarī gacched $ dṛṣṭvā śūnyam imaṃ ratham &",
    "GE09ram_02au:2655": " sūtāvaśeṣaṃ svaṃ sainyaṃ % hatavīram ivāhave // Ram_2,46.33 //",
    "GE09ram_02au:2656": " dūre 'pi nivasantaṃ tvāṃ $ mānasenāgrataḥ sthitam &",
    "GE09ram_02au:2657": " cintayantyo 'dya nūnaṃ tvāṃ % nirāhārāḥ kṛtāḥ prajāḥ // Ram_2,46.34 //",
    "GE09ram_02au:2658": " ārtanādo hi yaḥ paurair $ muktas tadvipravāsane &",
    "GE09ram_02au:2659": " rathasthaṃ māṃ niśāmyaiva % kuryuḥ śataguṇaṃ tataḥ // Ram_2,46.35 //",
    "GE09ram_02au:2660": " ahaṃ kiṃ cāpi vakṣyāmi $ devīṃ tava suto mayā &",
    "GE09ram_02au:2661": " nīto 'sau mātulakulaṃ % saṃtāpaṃ mā kṛthā iti // Ram_2,46.36 //",
    "GE09ram_02au:2662": " asatyam api naivāhaṃ $ brūyāṃ vacanam īdṛśam &",
    "GE09ram_02au:2663": " katham apriyam evāhaṃ % brūyāṃ satyam idaṃ vacaḥ // Ram_2,46.37 //",
    "GE09ram_02au:2664": " mama tāvan niyogasthās $ tvadbandhujanavāhinaḥ &",
    "GE09ram_02au:2665": " kathaṃ rathaṃ tvayā hīnaṃ % pravakṣyanti hayottamāḥ // Ram_2,46.38 //",
    "GE09ram_02au:2666": " yadi me yācamānasya $ tyāgam eva kariṣyasi &",
    "GE09ram_02au:2667": " saratho 'gniṃ pravekṣyāmi % tyaktamātra iha tvayā // Ram_2,46.39 //",
    "GE09ram_02au:2668": " bhaviṣyanti vane yāni $ tapovighnakarāṇi te &",
    "GE09ram_02au:2669": " rathena pratibādhiṣye % tāni sattvāni rāghava // Ram_2,46.40 //",
    "GE09ram_02au:2670": " tvatkṛte na mayā prāptaṃ $ rathacaryākṛtaṃ sukham &",
    "GE09ram_02au:2671": " āśaṃse tvatkṛtenāhaṃ % vanavāsakṛtaṃ sukham // Ram_2,46.41 //",
    "GE09ram_02au:2672": " prasīdecchāmi te 'raṇye $ bhavituṃ pratyanantaraḥ &",
    "GE09ram_02au:2673": " prītyābhihitam icchāmi % bhava me patyanantaraḥ // Ram_2,46.42 //",
    "GE09ram_02au:2674": " tava śuśrūṣaṇaṃ mūrdhnā $ kariṣyāmi vane vasan &",
    "GE09ram_02au:2675": " ayodhyāṃ devalokaṃ vā % sarvathā prajahāmy aham // Ram_2,46.43 //",
    "GE09ram_02au:2676": " na hi śakyā praveṣṭuṃ sā $ mayāyodhyā tvayā vinā &",
    "GE09ram_02au:2677": " rājadhānī mahendrasya % yathā duṣkṛtakarmaṇā // Ram_2,46.44 //",
    "GE09ram_02au:2678": " ime cāpi hayā vīra $ yadi te vanavāsinaḥ &",
    "GE09ram_02au:2679": " paricaryāṃ kariṣyanti % prāpsyanti paramāṃ gatim // Ram_2,46.45 //",
    "GE09ram_02au:2680": " vanavāse kṣayaṃ prāpte $ mamaiṣa hi manorathaḥ &",
    "GE09ram_02au:2681": " yad anena rathenaiva % tvāṃ vaheyaṃ purīṃ punaḥ // Ram_2,46.46 //",
    "GE09ram_02au:2682": " caturdaśa hi varṣāṇi $ sahitasya tvayā vane &",
    "GE09ram_02au:2683": " kṣaṇabhūtāni yāsyanti % śataśas tu tato 'nyathā // Ram_2,46.47 //",
    "GE09ram_02au:2684": " bhṛtyavatsala tiṣṭhantaṃ $ bhartṛputragate pathi &",
    "GE09ram_02au:2685": " bhaktaṃ bhṛtyaṃ sthitaṃ sthityāṃ % tvaṃ na māṃ hātum arhasi // Ram_2,46.48",
    "GE09ram_02au:2686": " evaṃ bahuvidhaṃ dīnaṃ $ yācamānaṃ punaḥ punaḥ &",
    "GE09ram_02au:2687": " rāmo bhṛtyānukampī tu % sumantram idam abravīt // Ram_2,46.49 //",
    "GE09ram_02au:2688": " jānāmi paramāṃ bhaktiṃ $ mayi te bhartṛvatsala &",
    "GE09ram_02au:2689": " śṛṇu cāpi yadarthaṃ tvāṃ % preṣayāmi purīm itaḥ // Ram_2,46.50 //",
    "GE09ram_02au:2690": " nagarīṃ tvāṃ gataṃ dṛṣṭvā $ jananī me yavīyasī &",
    "GE09ram_02au:2691": " kaikeyī pratyayaṃ gacched % iti rāmo vanaṃ gataḥ // Ram_2,46.51 //",
    "GE09ram_02au:2692": " parituṣṭā hi sā devī $ vanavāsaṃ gate mayi &",
    "GE09ram_02au:2693": " rājānaṃ nātiśaṅketa % mithyāvādīti dhārmikam // Ram_2,46.52 //",
    "GE09ram_02au:2694": " eṣa me prathamaḥ kalpo $ yad ambā me yavīyasī &",
    "GE09ram_02au:2695": " bharatārakṣitaṃ sphītaṃ % putrarājyam avāpnuyāt // Ram_2,46.53 //",
    "GE09ram_02au:2696": " mama priyārthaṃ rājñaś ca $ sarathas tvaṃ purīṃ vraja &",
    "GE09ram_02au:2697": " saṃdiṣṭaś cāsi yānarthāṃs % tāṃs tān brūyās tathātathā // Ram_2,46.54 //",
    "GE09ram_02au:2698": " ity uktvā vacanaṃ sūtaṃ $ sāntvayitvā punaḥ punaḥ &",
    "GE09ram_02au:2699": " guhaṃ vacanam aklībaṃ % rāmo hetumad abravīt \\",
    "GE09ram_02au:2700": " jaṭāḥ kṛtvā gamiṣyāmi nyagrodhakṣīram ānaya // Ram_2,46.55 //",
    "GE09ram_02au:2701": " tat kṣīraṃ rājaputrāya $ guhaḥ kṣipram upāharat &",
    "GE09ram_02au:2702": " lakṣmaṇasyātmanaś caiva % rāmas tenākaroj jaṭāḥ // Ram_2,46.56 //",
    "GE09ram_02au:2703": " tau tadā cīravasanau $ jaṭāmaṇḍaladhāriṇau &",
    "GE09ram_02au:2704": " aśobhetām ṛṣisamau % bhrātarau rāmalakṣmaṇau // Ram_2,46.57 //",
    "GE09ram_02au:2705": " tato vaikhānasaṃ mārgam $ āsthitaḥ sahalakṣmaṇaḥ &",
    "GE09ram_02au:2706": " vratam ādiṣṭavān rāmaḥ % sahāyaṃ guham abravīt // Ram_2,46.58 //",
    "GE09ram_02au:2707": " apramatto bale kośe $ durge janapade tathā &",
    "GE09ram_02au:2708": " bhavethā guha rājyaṃ hi % durārakṣatamaṃ matam // Ram_2,46.59 //",
    "GE09ram_02au:2709": " tatas taṃ samanujñāya $ guham ikṣvākunandanaḥ &",
    "GE09ram_02au:2710": " jagāma tūrṇam avyagraḥ % sabhāryaḥ sahalakṣmaṇaḥ // Ram_2,46.60 //",
    "GE09ram_02au:2711": " sa tu dṛṣṭvā nadītīre $ nāvam ikṣvākunandanaḥ &",
    "GE09ram_02au:2712": " titīrṣuḥ śīghragāṃ gaṅgām % idaṃ lakṣmaṇam abravīt // Ram_2,46.61 //",
    "GE09ram_02au:2713": " āroha tvaṃ naravyāghra $ sthitāṃ nāvam imāṃ śanaiḥ &",
    "GE09ram_02au:2714": " sītāṃ cāropayānvakṣaṃ % parigṛhya manasvinīm // Ram_2,46.62 //",
    "GE09ram_02au:2715": " sa bhrātuḥ śāsanaṃ śrutvā $ sarvam apratikūlayan &",
    "GE09ram_02au:2716": " āropya maithilīṃ pūrvam % ārurohātmavāṃs tataḥ // Ram_2,46.63 //",
    "GE09ram_02au:2717": " athāruroha tejasvī $ svayaṃ lakṣmaṇapūrvajaḥ &",
    "GE09ram_02au:2718": " tato niṣādādhipatir % guho jñātīn acodayat // Ram_2,46.64 //",
    "GE09ram_02au:2719": " anujñāya sumantraṃ ca $ sabalaṃ caiva taṃ guham &",
    "GE09ram_02au:2720": " āsthāya nāvaṃ rāmas tu % codayāmāsa nāvikān // Ram_2,46.65 //",
    "GE09ram_02au:2721": " tatas taiś coditā sā nauḥ $ karṇadhārasamāhitā &",
    "GE09ram_02au:2722": " śubhasphyavegābhihatā % śīghraṃ salilam atyagāt // Ram_2,46.66 //",
    "GE09ram_02au:2723": " madhyaṃ tu samanuprāpya $ bhāgīrathyās tv aninditā &",
    "GE09ram_02au:2724": " vaidehī prāñjalir bhūtvā % tāṃ nadīm idam abravīt // Ram_2,46.67 //",
    "GE09ram_02au:2725": " putro daśarathasyāyaṃ $ mahārājasya dhīmataḥ &",
    "GE09ram_02au:2726": " nideśaṃ pālayatv enaṃ % gaṅge tvadabhirakṣitaḥ // Ram_2,46.68 //",
    "GE09ram_02au:2727": " caturdaśa hi varṣāṇi $ samagrāṇy uṣya kānane &",
    "GE09ram_02au:2728": " bhrātrā saha mayā caiva % punaḥ pratyāgamiṣyati // Ram_2,46.69 //",
    "GE09ram_02au:2729": " tatas tvāṃ devi subhage $ kṣemeṇa punar āgatā &",
    "GE09ram_02au:2730": " yakṣye pramuditā gaṅge % sarvakāmasamṛddhaye // Ram_2,46.70 //",
    "GE09ram_02au:2731": " tvaṃ hi tripathagā devi $ brahmalokaṃ samīkṣase &",
    "GE09ram_02au:2732": " bhāryā codadhirājasya % loke 'smin sampradṛśyase // Ram_2,46.71 //",
    "GE09ram_02au:2733": " sā tvāṃ devi namasyāmi $ praśaṃsāmi ca śobhane &",
    "GE09ram_02au:2734": " prāptarājye naravyāghre % śivena punar āgate // Ram_2,46.72 //",
    "GE09ram_02au:2735": " gavāṃ śatasahasrāṇi $ vastrāṇy annaṃ ca peśalam &",
    "GE09ram_02au:2736": " brāhmaṇebhyaḥ pradāsyāmi % tava priyacikīrṣayā // Ram_2,46.73 //",
    "GE09ram_02au:2737": " tathā saṃbhāṣamāṇā sā $ sītā gaṅgām aninditā &",
    "GE09ram_02au:2738": " dakṣiṇā dakṣiṇaṃ tīraṃ % kṣipram evābhyupāgamat // Ram_2,46.74 //",
    "GE09ram_02au:2739": " tīraṃ tu samanuprāpya $ nāvaṃ hitvā nararṣabhaḥ &",
    "GE09ram_02au:2740": " prātiṣṭhata saha bhrātrā % vaidehyā ca paraṃtapaḥ // Ram_2,46.75 //",
    "GE09ram_02au:2741": " athābravīn mahābāhuḥ $ sumitrānandavardhanam &",
    "GE09ram_02au:2742": " agrato gaccha saumitre % sītā tvām anugacchatu // Ram_2,46.76 //",
    "GE09ram_02au:2743": " pṛṣṭhato 'haṃ gamiṣyāmi $ tvāṃ ca sītāṃ ca pālayan &",
    "GE09ram_02au:2744": " adya duḥkhaṃ tu vaidehī % vanavāsasya vetsyati // Ram_2,46.77 //",
    "GE09ram_02au:2745": " gataṃ tu gaṅgāparapāram āśu $ rāmaṃ sumantraḥ pratataṃ nirīkṣya &",
    "GE09ram_02au:2746": " adhvaprakarṣād vinivṛttadṛṣṭir % mumoca bāṣpaṃ vyathitas tapasvī //",
    "GE09ram_02au:2747": " tau tatra hatvā caturo mahāmṛgān $ varāham ṛśyaṃ pṛṣataṃ mahārurum &",
    "GE09ram_02au:2748": " ādāya medhyaṃ tvaritaṃ bubhukṣitau % vāsāya kāle yayatur vanaspatim //",
    "GE09ram_02au:2749": " sa taṃ vṛkṣaṃ samāsādya $ saṃdhyām anvāsya paścimām &",
    "GE09ram_02au:2750": " rāmo ramayatāṃ śreṣṭha % iti hovāca lakṣmaṇam // Ram_2,47.1 //",
    "GE09ram_02au:2751": " adyeyaṃ prathamā rātrir $ yātā janapadād bahiḥ &",
    "GE09ram_02au:2752": " yā sumantreṇa rahitā % tāṃ notkaṇṭhitum arhasi // Ram_2,47.2 //",
    "GE09ram_02au:2753": " jāgartavyam atandribhyām $ adya prabhṛti rātriṣu &",
    "GE09ram_02au:2754": " yogakṣemo hi sītāyā % vartate lakṣmaṇāvayoḥ // Ram_2,47.3 //",
    "GE09ram_02au:2755": " rātriṃ kathaṃcid evemāṃ $ saumitre vartayāmahe &",
    "GE09ram_02au:2756": " upāvartāmahe bhūmāv % āstīrya svayam ārjitaiḥ // Ram_2,47.4 //",
    "GE09ram_02au:2757": " sa tu saṃviśya medinyāṃ $ mahārhaśayanocitaḥ &",
    "GE09ram_02au:2758": " imāḥ saumitraye rāmo % vyājahāra kathāḥ śubhāḥ // Ram_2,47.5 //",
    "GE09ram_02au:2759": " dhruvam adya mahārājo $ duḥkhaṃ svapiti lakṣmaṇa &",
    "GE09ram_02au:2760": " kṛtakāmā tu kaikeyī % tuṣṭā bhavitum arhati // Ram_2,47.6 //",
    "GE09ram_02au:2761": " sā hi devī mahārājaṃ $ kaikeyī rājyakāraṇāt &",
    "GE09ram_02au:2762": " api na cyāvayet prāṇān % dṛṣṭvā bharatam āgatam // Ram_2,47.7 //",
    "GE09ram_02au:2763": " anāthaś caiva vṛddhaś ca $ mayā caiva vinākṛtaḥ &",
    "GE09ram_02au:2764": " kiṃ kariṣyati kāmātmā % kaikeyyā vaśam āgataḥ // Ram_2,47.8 //",
    "GE09ram_02au:2765": " idaṃ vyasanam ālokya $ rājñaś ca mativibhramam &",
    "GE09ram_02au:2766": " kāma evārdhadharmābhyāṃ % garīyān iti me matiḥ // Ram_2,47.9 //",
    "GE09ram_02au:2767": " ko hy avidvān api pumān $ pramadāyāḥ kṛte tyajet &",
    "GE09ram_02au:2768": " chandānuvartinaṃ putraṃ % tāto mām iva lakṣmaṇa // Ram_2,47.10 //",
    "GE09ram_02au:2769": " sukhī bata sabhāryaś ca $ bharataḥ kekayīsutaḥ &",
    "GE09ram_02au:2770": " muditān kosalān eko % yo bhokṣyaty adhirājavat // Ram_2,47.11 //",
    "GE09ram_02au:2771": " sa hi sarvasya rājyasya $ mukham ekaṃ bhaviṣyati &",
    "GE09ram_02au:2772": " tāte ca vayasātīte % mayi cāraṇyam āśrite // Ram_2,47.12 //",
    "GE09ram_02au:2773": " arthadharmau parityajya $ yaḥ kāmam anuvartate &",
    "GE09ram_02au:2774": " evam āpadyate kṣipraṃ % rājā daśaratho yathā // Ram_2,47.13 //",
    "GE09ram_02au:2775": " manye daśarathāntāya $ mama pravrājanāya ca &",
    "GE09ram_02au:2776": " kaikeyī saumya samprāptā % rājyāya bharatasya ca // Ram_2,47.14 //",
    "GE09ram_02au:2777": " apīdānīṃ na kaikeyī $ saubhāgyamadamohitā &",
    "GE09ram_02au:2778": " kausalyāṃ ca sumitrāṃ ca % samprabādheta matkṛte // Ram_2,47.15 //",
    "GE09ram_02au:2779": " mā sma matkāraṇād devī $ sumitrā duḥkham āvaset &",
    "GE09ram_02au:2780": " ayodhyām ita eva tvaṃ % kāle praviśa lakṣmaṇa // Ram_2,47.16 //",
    "GE09ram_02au:2781": " aham eko gamiṣyāmi $ sītayā saha daṇḍakān &",
    "GE09ram_02au:2782": " anāthāyā hi nāthas tvaṃ % kausalyāyā bhaviṣyasi // Ram_2,47.17 //",
    "GE09ram_02au:2783": " kṣudrakarmā hi kaikeyī $ dveṣād anyāyyam ācaret &",
    "GE09ram_02au:2784": " paridadyā hi dharmajñe % bharate mama mātaram // Ram_2,47.18 //",
    "GE09ram_02au:2785": " nūnaṃ jātyantare kasmin $ striyaḥ putrair viyojitāḥ &",
    "GE09ram_02au:2786": " jananyā mama saumitre % tad apy etad upasthitam // Ram_2,47.19 //",
    "GE09ram_02au:2787": " mayā hi cirapuṣṭena $ duḥkhasaṃvardhitena ca &",
    "GE09ram_02au:2788": " viprāyujyata kausalyā % phalakāle dhig astu mām // Ram_2,47.20 //",
    "GE09ram_02au:2789": " mā sma sīmantinī kācij $ janayet putram īdṛśam &",
    "GE09ram_02au:2790": " saumitre yo 'ham ambāyā % dadmi śokam anantakam // Ram_2,47.21 //",
    "GE09ram_02au:2791": " manye prītiviśiṣṭā sā $ matto lakṣmaṇa śārikā &",
    "GE09ram_02au:2792": " yasyās tac chrūyate vākyaṃ % śuka pādam arer daśa // Ram_2,47.22 //",
    "GE09ram_02au:2793": " śocantyāś cālpabhāgyāyā $ na kiṃcid upakurvatā &",
    "GE09ram_02au:2794": " putreṇa kim aputrāyā % mayā kāryam ariṃdama // Ram_2,47.23 //",
    "GE09ram_02au:2795": " alpabhāgyā hi me mātā $ kausalyā rahitā mayā &",
    "GE09ram_02au:2796": " śete paramaduḥkhārtā % patitā śokasāgare // Ram_2,47.24 //",
    "GE09ram_02au:2797": " eko hy aham ayodhyāṃ ca $ pṛthivīṃ cāpi lakṣmaṇa &",
    "GE09ram_02au:2798": " tareyam iṣubhiḥ kruddho % nanu vīryam akāraṇam // Ram_2,47.25 //",
    "GE09ram_02au:2799": " adharmabhayabhītaś ca $ paralokasya cānagha &",
    "GE09ram_02au:2800": " tena lakṣmaṇa nādyāham % ātmānam abhiṣecaye // Ram_2,47.26 //",
    "GE09ram_02au:2801": " etad anyac ca karuṇaṃ $ vilapya vijane bahu &",
    "GE09ram_02au:2802": " aśrupūrṇamukho rāmo % niśi tūṣṇīm upāviśat // Ram_2,47.27 //",
    "GE09ram_02au:2803": " vilapyoparataṃ rāmaṃ $ gatārciṣam ivānalam &",
    "GE09ram_02au:2804": " samudram iva nirvegam % āśvāsayata lakṣmaṇaḥ // Ram_2,47.28 //",
    "GE09ram_02au:2805": " dhruvam adya purī rāma $ ayodhyāyudhināṃ vara &",
    "GE09ram_02au:2806": " niṣprabhā tvayi niṣkrānte % gatacandreva śarvarī // Ram_2,47.29 //",
    "GE09ram_02au:2807": " naitad aupayikaṃ rāma $ yad idaṃ paritapyase &",
    "GE09ram_02au:2808": " viṣādayasi sītāṃ ca % māṃ caiva puruṣarṣabha // Ram_2,47.30 //",
    "GE09ram_02au:2809": " na ca sītā tvayā hīnā $ na cāham api rāghava &",
    "GE09ram_02au:2810": " muhūrtam api jīvāvo % jalān matsyāv ivoddhṛtau // Ram_2,47.31 //",
    "GE09ram_02au:2811": " na hi tātaṃ na śatrughnaṃ $ na sumitrāṃ paraṃtapa &",
    "GE09ram_02au:2812": " draṣṭum iccheyam adyāhaṃ % svargaṃ vāpi tvayā vinā // Ram_2,47.32 //",
    "GE09ram_02au:2813": " sa lakṣmaṇasyottamapuṣkalaṃ vaco $ niśamya caivaṃ vanavāsam ādarāt &",
    "GE09ram_02au:2814": " samāḥ samastā vidadhe paraṃtapaḥ % prapadya dharmaṃ sucirāya rāghavaḥ //",
    "GE09ram_02au:2815": " te tu tasmin mahāvṛkṣa $ uṣitvā rajanīṃ śivām &",
    "GE09ram_02au:2816": " vimale 'bhyudite sūrye % tasmād deśāt pratasthire // Ram_2,48.1 //",
    "GE09ram_02au:2817": " yatra bhāgīrathī gaṅgā $ yamunām abhivartate &",
    "GE09ram_02au:2818": " jagmus taṃ deśam uddiśya % vigāhya sumahad vanam // Ram_2,48.2 //",
    "GE09ram_02au:2819": " te bhūmim āgān vividhān $ deśāṃś cāpi manoramān &",
    "GE09ram_02au:2820": " adṛṣṭapūrvān paśyantas % tatra tatra yaśasvinaḥ // Ram_2,48.3 //",
    "GE09ram_02au:2821": " yathākṣemeṇa gacchan sa $ paśyaṃś ca vividhān drumān &",
    "GE09ram_02au:2822": " nivṛttamātre divase % rāmaḥ saumitrim abravīt // Ram_2,48.4 //",
    "GE09ram_02au:2823": " prayāgam abhitaḥ paśya $ saumitre dhūmam unnatam &",
    "GE09ram_02au:2824": " agner bhagavataḥ ketuṃ % manye saṃnihito muniḥ // Ram_2,48.5 //",
    "GE09ram_02au:2825": " nūnaṃ prāptāḥ sma sambhedaṃ $ gaṅgāyamunayor vayam &",
    "GE09ram_02au:2826": " tathā hi śrūyate śabdo % vāriṇo vārighaṭṭitaḥ // Ram_2,48.6 //",
    "GE09ram_02au:2827": " dārūṇi paribhinnāni $ vanajair upajīvibhiḥ &",
    "GE09ram_02au:2828": " bharadvājāśrame caite % dṛśyante vividhā drumāḥ // Ram_2,48.7 //",
    "GE09ram_02au:2829": " dhanvinau tau sukhaṃ gatvā $ lambamāne divākare &",
    "GE09ram_02au:2830": " gaṅgāyamunayoḥ saṃdhau % prāpatur nilayaṃ muneḥ // Ram_2,48.8 //",
    "GE09ram_02au:2831": " rāmas tv āśramam āsādya $ trāsayan mṛgapakṣiṇaḥ &",
    "GE09ram_02au:2832": " gatvā muhūrtam adhvānaṃ % bharadvājam upāgamat // Ram_2,48.9 //",
    "GE09ram_02au:2833": " tatas tv āśramam āsādya $ muner darśanakāṅkṣiṇau &",
    "GE09ram_02au:2834": " sītayānugatau vīrau % dūrād evāvatasthatuḥ // Ram_2,48.10 //",
    "GE09ram_02au:2835": " hutāgnihotraṃ dṛṣṭvaiva $ mahābhāgaṃ kṛtāñjaliḥ &",
    "GE09ram_02au:2836": " rāmaḥ saumitriṇā sārdhaṃ % sītayā cābhyavādayat // Ram_2,48.11 //",
    "GE09ram_02au:2837": " nyavedayata cātmānaṃ $ tasmai lakṣmaṇapūrvajaḥ &",
    "GE09ram_02au:2838": " putrau daśarathasyāvāṃ % bhagavan rāmalakṣmaṇau // Ram_2,48.12 //",
    "GE09ram_02au:2839": " bhāryā mameyaṃ vaidehī $ kalyāṇī janakātmajā &",
    "GE09ram_02au:2840": " māṃ cānuyātā vijanaṃ % tapovanam aninditā // Ram_2,48.13 //",
    "GE09ram_02au:2841": " pitrā pravrājyamānaṃ māṃ $ saumitrir anujaḥ priyaḥ &",
    "GE09ram_02au:2842": " ayam anvagamad bhrātā % vanam eva dṛḍhavrataḥ // Ram_2,48.14 //",
    "GE09ram_02au:2843": " pitrā niyuktā bhagavan $ pravekṣyāmas tapovanam &",
    "GE09ram_02au:2844": " dharmam evācariṣyāmas % tatra mūlaphalāśanāḥ // Ram_2,48.15 //",
    "GE09ram_02au:2845": " tasya tadvacanaṃ śrutvā $ rājaputrasya dhīmataḥ &",
    "GE09ram_02au:2846": " upānayata dharmātmā % gām arghyam udakaṃ tataḥ // Ram_2,48.16 //",
    "GE09ram_02au:2847": " mṛgapakṣibhir āsīno $ munibhiś ca samantataḥ &",
    "GE09ram_02au:2848": " rāmam āgatam abhyarcya % svāgatenāha taṃ muniḥ // Ram_2,48.17 //",
    "GE09ram_02au:2849": " pratigṛhya ca tām arcām $ upaviṣṭaṃ sarāghavam &",
    "GE09ram_02au:2850": " bharadvājo 'bravīd vākyaṃ % dharmayuktam idaṃ tadā // Ram_2,48.18 //",
    "GE09ram_02au:2851": " cirasya khalu kākutstha $ paśyāmi tvām ihāgatam &",
    "GE09ram_02au:2852": " śrutaṃ tava mayā cedaṃ % vivāsanam akāraṇam // Ram_2,48.19 //",
    "GE09ram_02au:2853": " avakāśo vivikto 'yaṃ $ mahānadyoḥ samāgame &",
    "GE09ram_02au:2854": " puṇyaś ca ramaṇīyaś ca % vasatv iha bhavān sukham // Ram_2,48.20 //",
    "GE09ram_02au:2855": " evam uktas tu vacanaṃ $ bharadvājena rāghavaḥ &",
    "GE09ram_02au:2856": " pratyuvāca śubhaṃ vākyaṃ % rāmaḥ sarvahite rataḥ // Ram_2,48.21 //",
    "GE09ram_02au:2857": " bhagavann ita āsannaḥ $ paurajānapado janaḥ &",
    "GE09ram_02au:2858": " āgamiṣyati vaidehīṃ % māṃ cāpi prekṣako janaḥ \\",
    "GE09ram_02au:2859": " anena kāraṇenāham iha vāsaṃ na rocaye // Ram_2,48.22 //",
    "GE09ram_02au:2860": " ekānte paśya bhagavann $ āśramasthānam uttamam &",
    "GE09ram_02au:2861": " ramate yatra vaidehī % sukhārhā janakātmajā // Ram_2,48.23 //",
    "GE09ram_02au:2862": " etac chrutvā śubhaṃ vākyaṃ $ bharadvājo mahāmuniḥ &",
    "GE09ram_02au:2863": " rāghavasya tato vākyam % arthagrāhakam abravīt // Ram_2,48.24 //",
    "GE09ram_02au:2864": " daśakrośa itas tāta $ girir yasmin nivatsyasi &",
    "GE09ram_02au:2865": " maharṣisevitaḥ puṇyaḥ % sarvataḥ sukhadarśanaḥ // Ram_2,48.25 //",
    "GE09ram_02au:2866": " golāṅgūlānucarito $ vānararkṣaniṣevitaḥ &",
    "GE09ram_02au:2867": " citrakūṭa iti khyāto % gandhamādanasaṃnibhaḥ // Ram_2,48.26 //",
    "GE09ram_02au:2868": " yāvatā citrakūṭasya $ naraḥ śṛṅgāṇy avekṣate &",
    "GE09ram_02au:2869": " kalyāṇāni samādhatte % na pāpe kurute manaḥ // Ram_2,48.27 //",
    "GE09ram_02au:2870": " ṛṣayas tatra bahavo $ vihṛtya śaradāṃ śatam &",
    "GE09ram_02au:2871": " tapasā divam ārūḍhāḥ % kapālaśirasā saha // Ram_2,48.28 //",
    "GE09ram_02au:2872": " praviviktam ahaṃ manye $ taṃ vāsaṃ bhavataḥ sukham &",
    "GE09ram_02au:2873": " iha vā vanavāsāya % vasa rāma mayā saha // Ram_2,48.29 //",
    "GE09ram_02au:2874": " sa rāmaṃ sarvakāmais taṃ $ bharadvājaḥ priyātithim &",
    "GE09ram_02au:2875": " sabhāryaṃ saha ca bhrātrā % pratijagrāha dharmavit // Ram_2,48.30 //",
    "GE09ram_02au:2876": " tasya prayāge rāmasya $ taṃ maharṣim upeyuṣaḥ &",
    "GE09ram_02au:2877": " prapannā rajanī puṇyā % citrāḥ kathayataḥ kathāḥ // Ram_2,48.31 //",
    "GE09ram_02au:2878": " prabhātāyāṃ rajanyāṃ tu $ bharadvājam upāgamat &",
    "GE09ram_02au:2879": " uvāca naraśārdūlo % muniṃ jvalitatejasam // Ram_2,48.32 //",
    "GE09ram_02au:2880": " śarvarīṃ bhagavann adya $ satyaśīla tavāśrame &",
    "GE09ram_02au:2881": " uṣitāḥ smeha vasatim % anujānātu no bhavān // Ram_2,48.33 //",
    "GE09ram_02au:2882": " rātryāṃ tu tasyāṃ vyuṣṭāyāṃ $ bharadvājo 'bravīd idam &",
    "GE09ram_02au:2883": " madhumūlaphalopetaṃ % citrakūṭaṃ vrajeti ha // Ram_2,48.34 //",
    "GE09ram_02au:2884": " tatra kuñjarayūthāni $ mṛgayūthāni cābhitaḥ &",
    "GE09ram_02au:2885": " vicaranti vanānteṣu % tāni drakṣyasi rāghava // Ram_2,48.35 //",
    "GE09ram_02au:2886": " prahṛṣṭakoyaṣṭikakokilasvanair $ vināditaṃ taṃ vasudhādharaṃ śivam &",
    "GE09ram_02au:2887": " mṛgaiś ca mattair bahubhiś ca kuñjaraiḥ % suramyam āsādya samāvasāśramam",
    "GE09ram_02au:2888": " uṣitvā rajanīṃ tatra $ rājaputrāv ariṃdamau &",
    "GE09ram_02au:2889": " maharṣim abhivādyātha % jagmatus taṃ giriṃ prati // Ram_2,49.1 //",
    "GE09ram_02au:2890": " prasthitāṃś caiva tān prekṣya $ pitā putrān ivānvagāt &",
    "GE09ram_02au:2891": " tataḥ pracakrame vaktuṃ % vacanaṃ sa mahāmuniḥ // Ram_2,49.2 //",
    "GE09ram_02au:2892": " athāsādya tu kālindīṃ $ śīghrasrotasamāpagām &",
    "GE09ram_02au:2893": " tatra yūyaṃ plavaṃ kṛtvā % taratāṃśumatīṃ nadīm // Ram_2,49.3 //",
    "GE09ram_02au:2894": " tato nyagrodham āsādya $ mahāntaṃ haritacchadam &",
    "GE09ram_02au:2895": " vivṛddhaṃ bahubhir vṛkṣaiḥ % śyāmaṃ siddhopasevitam // Ram_2,49.4 //",
    "GE09ram_02au:2896": " krośamātraṃ tato gatvā $ nīlaṃ drakṣyatha kānanam &",
    "GE09ram_02au:2897": " palāśabadarīmiśraṃ % rāma vaṃśaiś ca yāmunaiḥ // Ram_2,49.5 //",
    "GE09ram_02au:2898": " sa panthāś citrakūṭasya $ gataḥ subahuśo mayā &",
    "GE09ram_02au:2899": " ramyo mārdavayuktaś ca % vanadāvair vivarjitaḥ \\",
    "GE09ram_02au:2900": " iti panthānam āvedya maharṣiḥ sa nyavartata // Ram_2,49.6 //",
    "GE09ram_02au:2901": " upāvṛtte munau tasmin $ rāmo lakṣmaṇam abravīt &",
    "GE09ram_02au:2902": " kṛtapuṇyāḥ sma saumitre % munir yan no 'nukampate // Ram_2,49.7 //",
    "GE09ram_02au:2903": " iti tau puruṣavyāghrau $ mantrayitvā manasvinau &",
    "GE09ram_02au:2904": " sītām evāgrataḥ kṛtvā % kālindīṃ jagmatur nadīm // Ram_2,49.8 //",
    "GE09ram_02au:2905": " tau kāṣṭhasaṃghāṭam atho $ cakratuḥ sumahāplavam &",
    "GE09ram_02au:2906": " cakāra lakṣmaṇaś chittvā % sītāyāḥ sukham āsanam // Ram_2,49.9 //",
    "GE09ram_02au:2907": " tatra śriyam ivācintyāṃ $ rāmo dāśarathiḥ priyām &",
    "GE09ram_02au:2908": " īṣat saṃlajjamānāṃ tām % adhyāropayata plavam // Ram_2,49.10 //",
    "GE09ram_02au:2909": " tataḥ plavenāṃśumatīṃ $ śīghragām ūrmimālinīm &",
    "GE09ram_02au:2910": " tīrajair bahubhir vṛkṣaiḥ % saṃterur yamunāṃ nadīm // Ram_2,49.11 //",
    "GE09ram_02au:2911": " te tīrṇāḥ plavam utsṛjya $ prasthāya yamunāvanāt &",
    "GE09ram_02au:2912": " śyāmaṃ nyagrodham āseduḥ % śītalaṃ haritacchadam // Ram_2,49.12 //",
    "GE09ram_02au:2913": " kausalyāṃ caiva paśyeyaṃ $ sumitrāṃ ca yaśasvinīm &",
    "GE09ram_02au:2914": " iti sītāñjaliṃ kṛtvā % paryagacchad vanaspatim // Ram_2,49.13 //",
    "GE09ram_02au:2915": " krośamātraṃ tato gatvā $ bhrātarau rāmalakṣmaṇau &",
    "GE09ram_02au:2916": " bahūn medhyān mṛgān hatvā % ceratur yamunāvane // Ram_2,49.14 //",
    "GE09ram_02au:2917": " vihṛtya te barhiṇapūganādite $ śubhe vane vāraṇavānarāyute &",
    "GE09ram_02au:2918": " samaṃ nadīvapram upetya saṃmataṃ % nivāsam ājagmur adīnadarśanāḥ //",
    "GE09ram_02au:2919": " atha rātryāṃ vyatītāyām $ avasuptam anantaram &",
    "GE09ram_02au:2920": " prabodhayāmāsa śanair % lakṣmaṇaṃ raghunandanaḥ // Ram_2,50.1 //",
    "GE09ram_02au:2921": " saumitre śṛṇu vanyānāṃ $ valgu vyāharatāṃ svanam &",
    "GE09ram_02au:2922": " sampratiṣṭhāmahe kālaḥ % prasthānasya paraṃtapa // Ram_2,50.2 //",
    "GE09ram_02au:2923": " sa suptaḥ samaye bhrātrā $ lakṣmaṇaḥ pratibodhitaḥ &",
    "GE09ram_02au:2924": " jahau nidrāṃ ca tandrīṃ ca % prasaktaṃ ca pathi śramam // Ram_2,50.3 //",
    "GE09ram_02au:2925": " tata utthāya te sarve $ spṛṣṭvā nadyāḥ śivaṃ jalam &",
    "GE09ram_02au:2926": " panthānam ṛṣiṇoddiṣṭaṃ % citrakūṭasya taṃ yayuḥ // Ram_2,50.4 //",
    "GE09ram_02au:2927": " tataḥ samprasthitaḥ kāle $ rāmaḥ saumitriṇā saha &",
    "GE09ram_02au:2928": " sītāṃ kamalapattrākṣīm % idaṃ vacanam abravīt // Ram_2,50.5 //",
    "GE09ram_02au:2929": " ādīptān iva vaidehi $ sarvataḥ puṣpitān nagān &",
    "GE09ram_02au:2930": " svaiḥ puṣpaiḥ kiṃśukān paśya % mālinaḥ śiśirātyaye // Ram_2,50.6 //",
    "GE09ram_02au:2931": " paśya bhallātakān phullān $ narair anupasevitān &",
    "GE09ram_02au:2932": " phalapattrair avanatān % nūnaṃ śakṣyāmi jīvitum // Ram_2,50.7 //",
    "GE09ram_02au:2933": " paśya droṇapramāṇāni $ lambamānāni lakṣmaṇa &",
    "GE09ram_02au:2934": " madhūni madhukārībhiḥ % saṃbhṛtāni nage nage // Ram_2,50.8 //",
    "GE09ram_02au:2935": " eṣa krośati natyūhas $ taṃ śikhī pratikūjati &",
    "GE09ram_02au:2936": " ramaṇīye vanoddeśe % puṣpasaṃstarasaṃkaṭe // Ram_2,50.9 //",
    "GE09ram_02au:2937": " mātaṃgayūthānusṛtaṃ $ pakṣisaṃghānunāditam &",
    "GE09ram_02au:2938": " citrakūṭam imaṃ paśya % pravṛddhaśikharaṃ girim // Ram_2,50.10 //",
    "GE09ram_02au:2939": " tatas tau pādacāreṇa $ gacchantau saha sītayā &",
    "GE09ram_02au:2940": " ramyam āsedatuḥ śailaṃ % citrakūṭaṃ manoramam // Ram_2,50.11 //",
    "GE09ram_02au:2941": " taṃ tu parvatam āsādya $ nānāpakṣigaṇāyutam &",
    "GE09ram_02au:2942": " ayaṃ vāso bhavet tāvad % atra saumya ramemahi // Ram_2,50.12 //",
    "GE09ram_02au:2943": " lakṣmaṇānaya dārūṇi $ dṛḍhāni ca varāṇi ca &",
    "GE09ram_02au:2944": " kuruṣvāvasathaṃ saumya % vāse me 'bhirataṃ manaḥ // Ram_2,50.13 //",
    "GE09ram_02au:2945": " tasya tadvacanaṃ śrutvā $ saumitrir vividhān drumān &",
    "GE09ram_02au:2946": " ājahāra tataś cakre % parṇaśālām ariṃdamaḥ // Ram_2,50.14 //",
    "GE09ram_02au:2947": " śuśrūṣamāṇam ekāgram $ idaṃ vacanam abravīt &",
    "GE09ram_02au:2948": " aiṇeyaṃ māṃsam āhṛtya % śālāṃ yakṣyāmahe vayam // Ram_2,50.15 //",
    "GE09ram_02au:2949": " sa lakṣmaṇaḥ kṛṣṇamṛgaṃ $ hatvā medhyaṃ pratāpavān &",
    "GE09ram_02au:2950": " atha cikṣepa saumitriḥ % samiddhe jātavedasi // Ram_2,50.16 //",
    "GE09ram_02au:2951": " taṃ tu pakvaṃ samājñāya $ niṣṭaptaṃ chinnaśoṇitam &",
    "GE09ram_02au:2952": " lakṣmaṇaḥ puruṣavyāghram % atha rāghavam abravīt // Ram_2,50.17 //",
    "GE09ram_02au:2953": " ayaṃ kṛṣṇaḥ samāptāṅgaḥ $ śṛtaḥ kṛṣṇamṛgo yathā &",
    "GE09ram_02au:2954": " devatā devasaṃkāśa % yajasva kuśalo hy asi // Ram_2,50.18 //",
    "GE09ram_02au:2955": " rāmaḥ snātvā tu niyato $ guṇavāñ japyakovidaḥ &",
    "GE09ram_02au:2956": " pāpasaṃśamanaṃ rāmaś % cakāra balim uttamam // Ram_2,50.19 //",
    "GE09ram_02au:2957": " tāṃ vṛkṣaparṇacchadanāṃ manojñāṃ $ yathāpradeśaṃ sukṛtāṃ nivātām &",
    "GE09ram_02au:2958": " vāsāya sarve viviśuḥ sametāḥ % sabhāṃ yathā devagaṇāḥ sudharmām //",
    "GE09ram_02au:2959": " anekanānāmṛgapakṣisaṃkule $ vicitrapuṣpastabakair drumair yute &",
    "GE09ram_02au:2960": " vanottame vyālamṛgānunādite % tathā vijahruḥ susukhaṃ jitendriyāḥ //",
    "GE09ram_02au:2961": " suramyam āsādya tu citrakūṭaṃ $ nadīṃ ca tāṃ mālyavatīṃ sutīrthām &",
    "GE09ram_02au:2962": " nananda hṛṣṭo mṛgapakṣijuṣṭāṃ % jahau ca duḥkhaṃ puravipravāsāt //",
    "GE09ram_02au:2963": " kathayitvā suduḥkhārtaḥ $ sumantreṇa ciraṃ saha &",
    "GE09ram_02au:2964": " rāme dakṣiṇakūlasthe % jagāma svagṛhaṃ guhaḥ // Ram_2,51.1 //",
    "GE09ram_02au:2965": " anujñātaḥ sumantro 'tha $ yojayitvā hayottamān &",
    "GE09ram_02au:2966": " ayodhyām eva nagarīṃ % prayayau gāḍhadurmanāḥ // Ram_2,51.2 //",
    "GE09ram_02au:2967": " sa vanāni sugandhīni $ saritaś ca sarāṃsi ca &",
    "GE09ram_02au:2968": " paśyann atiyayau śīghraṃ % grāmāṇi nagarāṇi ca // Ram_2,51.3 //",
    "GE09ram_02au:2969": " tataḥ sāyāhnasamaye $ tṛtīye 'hani sārathiḥ &",
    "GE09ram_02au:2970": " ayodhyāṃ samanuprāpya % nirānandāṃ dadarśa ha // Ram_2,51.4 //",
    "GE09ram_02au:2971": " sa śūnyām iva niḥśabdāṃ $ dṛṣṭvā paramadurmanāḥ &",
    "GE09ram_02au:2972": " sumantraś cintayāmāsa % śokavegasamāhataḥ // Ram_2,51.5 //",
    "GE09ram_02au:2973": " kaccin na sagajā sāśvā $ sajanā sajanādhipā &",
    "GE09ram_02au:2974": " rāmasaṃtāpaduḥkhena % dagdhā śokāgninā purī \\",
    "GE09ram_02au:2975": " iti cintāparaḥ sūtas tvaritaḥ praviveśa ha // Ram_2,51.6 //",
    "GE09ram_02au:2976": " sumantram abhiyāntaṃ taṃ $ śataśo 'tha sahasraśaḥ &",
    "GE09ram_02au:2977": " kva rāma iti pṛcchantaḥ % sūtam abhyadravan narāḥ // Ram_2,51.7 //",
    "GE09ram_02au:2978": " teṣāṃ śaśaṃsa gaṅgāyām $ aham āpṛcchya rāghavam &",
    "GE09ram_02au:2979": " anujñāto nivṛtto 'smi % dhārmikeṇa mahātmanā // Ram_2,51.8 //",
    "GE09ram_02au:2980": " te tīrṇā iti vijñāya $ bāṣpapūrṇamukhā janāḥ &",
    "GE09ram_02au:2981": " aho dhig iti niḥśvasya % hā rāmeti ca cukruśuḥ // Ram_2,51.9 //",
    "GE09ram_02au:2982": " śuśrāva ca vacas teṣāṃ $ vṛndaṃ vṛndaṃ ca tiṣṭhatām &",
    "GE09ram_02au:2983": " hatāḥ sma khalu ye neha % paśyāma iti rāghavam // Ram_2,51.10 //",
    "GE09ram_02au:2984": " dānayajñavivāheṣu $ samājeṣu mahatsu ca &",
    "GE09ram_02au:2985": " na drakṣyāmaḥ punar jātu % dhārmikaṃ rāmam antarā // Ram_2,51.11 //",
    "GE09ram_02au:2986": " kiṃ samarthaṃ janasyāsya $ kiṃ priyaṃ kiṃ sukhāvaham &",
    "GE09ram_02au:2987": " iti rāmeṇa nagaraṃ % pitṛvat paripālitam // Ram_2,51.12 //",
    "GE09ram_02au:2988": " vātāyanagatānāṃ ca $ strīṇām anvantarāpaṇam &",
    "GE09ram_02au:2989": " rāmaśokābhitaptānāṃ % śuśrāva paridevanam // Ram_2,51.13 //",
    "GE09ram_02au:2990": " sa rājamārgamadhyena $ sumantraḥ pihitānanaḥ &",
    "GE09ram_02au:2991": " yatra rājā daśarathas % tad evopayayau gṛham // Ram_2,51.14 //",
    "GE09ram_02au:2992": " so 'vatīrya rathāc chīghraṃ $ rājaveśma praviśya ca &",
    "GE09ram_02au:2993": " kakṣyāḥ saptābhicakrāma % mahājanasamākulāḥ // Ram_2,51.15 //",
    "GE09ram_02au:2994": " tato daśarathastrīṇāṃ $ prāsādebhyas tatas tataḥ &",
    "GE09ram_02au:2995": " rāmaśokābhitaptānāṃ % mandaṃ śuśrāva jalpitam // Ram_2,51.16 //",
    "GE09ram_02au:2996": " saha rāmeṇa niryāto $ vinā rāmam ihāgataḥ &",
    "GE09ram_02au:2997": " sūtaḥ kiṃ nāma kausalyāṃ % śocantīṃ prativakṣyati // Ram_2,51.17 //",
    "GE09ram_02au:2998": " yathā ca manye durjīvam $ evaṃ na sukaraṃ dhruvam &",
    "GE09ram_02au:2999": " ācchidya putre niryāte % kausalyā yatra jīvati // Ram_2,51.18 //",
    "GE09ram_02au:3000": " satyarūpaṃ tu tadvākyaṃ $ rājñaḥ strīṇāṃ niśāmayan &",
    "GE09ram_02au:3001": " pradīptam iva śokena % viveśa sahasā gṛham // Ram_2,51.19 //",
    "GE09ram_02au:3002": " sa praviśyāṣṭamīṃ kakṣyāṃ $ rājānaṃ dīnam āturam &",
    "GE09ram_02au:3003": " putraśokaparidyūnam % apaśyat pāṇḍure gṛhe // Ram_2,51.20 //",
    "GE09ram_02au:3004": " abhigamya tam āsīnaṃ $ narendram abhivādya ca &",
    "GE09ram_02au:3005": " sumantro rāmavacanaṃ % yathoktaṃ pratyavedayat // Ram_2,51.21 //",
    "GE09ram_02au:3006": " sa tūṣṇīm eva tac chrutvā $ rājā vibhrāntacetanaḥ &",
    "GE09ram_02au:3007": " mūrchito nyapatad bhūmau % rāmaśokābhipīḍitaḥ // Ram_2,51.22 //",
    "GE09ram_02au:3008": " tato 'ntaḥpuram āviddhaṃ $ mūrchite pṛthivīpatau &",
    "GE09ram_02au:3009": " uddhṛtya bāhū cukrośa % nṛpatau patite kṣitau // Ram_2,51.23 //",
    "GE09ram_02au:3010": " sumitrayā tu sahitā $ kausalyā patitaṃ patim &",
    "GE09ram_02au:3011": " utthāpayāmāsa tadā % vacanaṃ cedam abravīt // Ram_2,51.24 //",
    "GE09ram_02au:3012": " imaṃ tasya mahābhāga $ dūtaṃ duṣkarakāriṇaḥ &",
    "GE09ram_02au:3013": " vanavāsād anuprāptaṃ % kasmān na pratibhāṣase // Ram_2,51.25 //",
    "GE09ram_02au:3014": " adyemam anayaṃ kṛtvā $ vyapatrapasi rāghava &",
    "GE09ram_02au:3015": " uttiṣṭha sukṛtaṃ te 'stu % śoke na syāt sahāyatā // Ram_2,51.26 //",
    "GE09ram_02au:3016": " deva yasyā bhayād rāmaṃ $ nānupṛcchasi sārathim &",
    "GE09ram_02au:3017": " neha tiṣṭhati kaikeyī % viśrabdhaṃ pratibhāṣyatām // Ram_2,51.27 //",
    "GE09ram_02au:3018": " sā tathoktvā mahārājaṃ $ kausalyā śokalālasā &",
    "GE09ram_02au:3019": " dharaṇyāṃ nipapātāśu % bāṣpaviplutabhāṣiṇī // Ram_2,51.28 //",
    "GE09ram_02au:3020": " evaṃ vilapatīṃ dṛṣṭvā $ kausalyāṃ patitāṃ bhuvi &",
    "GE09ram_02au:3021": " patiṃ cāvekṣya tāḥ sarvāḥ % sasvaraṃ ruruduḥ striyaḥ // Ram_2,51.29 //",
    "GE09ram_02au:3022": " tatas tam antaḥpuranādam utthitaṃ $ samīkṣya vṛddhās taruṇāś ca mānavāḥ &",
    "GE09ram_02au:3023": " striyaś ca sarvā ruruduḥ samantataḥ % puraṃ tadāsīt punar eva saṃkulam //",
    "GE09ram_02au:3024": " pratyāśvasto yadā rājā $ mohāt pratyāgataḥ punaḥ &",
    "GE09ram_02au:3025": " athājuhāva taṃ sūtaṃ % rāmavṛttāntakāraṇāt // Ram_2,52.1 //",
    "GE09ram_02au:3026": " vṛddhaṃ paramasaṃtaptaṃ $ navagraham iva dvipam &",
    "GE09ram_02au:3027": " viniḥśvasantaṃ dhyāyantam % asvastham iva kuñjaram // Ram_2,52.2 //",
    "GE09ram_02au:3028": " rājā tu rajasā sūtaṃ $ dhvastāṅgaṃ samupasthitam &",
    "GE09ram_02au:3029": " aśrupūrṇamukhaṃ dīnam % uvāca paramārtavat // Ram_2,52.3 //",
    "GE09ram_02au:3030": " kva nu vatsyati dharmātmā $ vṛkṣamūlam upāśritaḥ &",
    "GE09ram_02au:3031": " so 'tyantasukhitaḥ sūta % kim aśiṣyati rāghavaḥ \\",
    "GE09ram_02au:3032": " bhūmipālātmajo bhūmau śete katham anāthavat // Ram_2,52.4 //",
    "GE09ram_02au:3033": " yaṃ yāntam anuyānti sma $ padātirathakuñjarāḥ &",
    "GE09ram_02au:3034": " sa vatsyati kathaṃ rāmo % vijanaṃ vanam āśritaḥ // Ram_2,52.5 //",
    "GE09ram_02au:3035": " vyālair mṛgair ācaritaṃ $ kṛṣṇasarpaniṣevitam &",
    "GE09ram_02au:3036": " kathaṃ kumārau vaidehyā % sārdhaṃ vanam upasthitau // Ram_2,52.6 //",
    "GE09ram_02au:3037": " sukumāryā tapasvinyā $ sumantra saha sītayā &",
    "GE09ram_02au:3038": " rājaputrau kathaṃ pādair % avaruhya rathād gatau // Ram_2,52.7 //",
    "GE09ram_02au:3039": " siddhārthaḥ khalu sūta tvaṃ $ yena dṛṣṭau mamātmajau &",
    "GE09ram_02au:3040": " vanāntaṃ praviśantau tāv % aśvināv iva mandaram // Ram_2,52.8 //",
    "GE09ram_02au:3041": " kim uvāca vaco rāmaḥ $ kim uvāca ca lakṣmaṇaḥ &",
    "GE09ram_02au:3042": " sumantra vanam āsādya % kim uvāca ca maithilī \\",
    "GE09ram_02au:3043": " āsitaṃ śayitaṃ bhuktaṃ sūta rāmasya kīrtaya // Ram_2,52.9 //",
    "GE09ram_02au:3044": " iti sūto narendreṇa $ coditaḥ sajjamānayā &",
    "GE09ram_02au:3045": " uvāca vācā rājānaṃ % sabāṣpaparirabdhayā // Ram_2,52.10 //",
    "GE09ram_02au:3046": " abravīn māṃ mahārāja $ dharmam evānupālayan &",
    "GE09ram_02au:3047": " añjaliṃ rāghavaḥ kṛtvā % śirasābhipraṇamya ca // Ram_2,52.11 //",
    "GE09ram_02au:3048": " sūta madvacanāt tasya $ tātasya viditātmanaḥ &",
    "GE09ram_02au:3049": " śirasā vandanīyasya % vandyau pādau mahātmanaḥ // Ram_2,52.12 //",
    "GE09ram_02au:3050": " sarvam antaḥpuraṃ vācyaṃ $ sūta madvacanāt tvayā &",
    "GE09ram_02au:3051": " ārogyam aviśeṣeṇa % yathārhaṃ cābhivādanam // Ram_2,52.13 //",
    "GE09ram_02au:3052": " mātā ca mama kausalyā $ kuśalaṃ cābhivādanam &",
    "GE09ram_02au:3053": " devi devasya pādau ca % devavat paripālaya // Ram_2,52.14 //",
    "GE09ram_02au:3054": " bharataḥ kuśalaṃ vācyo $ vācyo madvacanena ca &",
    "GE09ram_02au:3055": " sarvāsv eva yathānyāyaṃ % vṛttiṃ vartasva mātṛṣu // Ram_2,52.15 //",
    "GE09ram_02au:3056": " vaktavyaś ca mahābāhur $ ikṣvākukulanandanaḥ &",
    "GE09ram_02au:3057": " pitaraṃ yauvarājyastho % rājyastham anupālaya // Ram_2,52.16 //",
    "GE09ram_02au:3058": " ity evaṃ māṃ mahārāja $ bruvann eva mahāyaśāḥ &",
    "GE09ram_02au:3059": " rāmo rājīvatāmrākṣo % bhṛśam aśrūṇy avartayat // Ram_2,52.17 //",
    "GE09ram_02au:3060": " lakṣmaṇas tu susaṃkruddho $ niḥśvasan vākyam abravīt &",
    "GE09ram_02au:3061": " kenāyam aparādhena % rājaputro vivāsitaḥ // Ram_2,52.18 //",
    "GE09ram_02au:3062": " yadi pravrājito rāmo $ lobhakāraṇakāritam &",
    "GE09ram_02au:3063": " varadānanimittaṃ vā % sarvathā duṣkṛtaṃ kṛtam \\",
    "GE09ram_02au:3064": " rāmasya tu parityāge na hetum upalakṣaye // Ram_2,52.19 //",
    "GE09ram_02au:3065": " asamīkṣya samārabdhaṃ $ viruddhaṃ buddhilāghavāt &",
    "GE09ram_02au:3066": " janayiṣyati saṃkrośaṃ % rāghavasya vivāsanam // Ram_2,52.20 //",
    "GE09ram_02au:3067": " ahaṃ tāvan mahārāje $ pitṛtvaṃ nopalakṣaye &",
    "GE09ram_02au:3068": " bhrātā bhartā ca bandhuś ca % pitā ca mama rāghavaḥ // Ram_2,52.21 //",
    "GE09ram_02au:3069": " sarvalokapriyaṃ tyaktvā $ sarvalokahite ratam &",
    "GE09ram_02au:3070": " sarvaloko 'nurajyeta % kathaṃ tvānena karmaṇā // Ram_2,52.22 //",
    "GE09ram_02au:3071": " jānakī tu mahārāja $ niḥśvasantī tapasvinī &",
    "GE09ram_02au:3072": " bhūtopahatacitteva % viṣṭhitā vismṛtā sthitā // Ram_2,52.23 //",
    "GE09ram_02au:3073": " adṛṣṭapūrvavyasanā $ rājaputrī yaśasvinī &",
    "GE09ram_02au:3074": " tena duḥkhena rudatī % naiva māṃ kiṃcid abravīt // Ram_2,52.24 //",
    "GE09ram_02au:3075": " udvīkṣamāṇā bhartāraṃ $ mukhena pariśuṣyatā &",
    "GE09ram_02au:3076": " mumoca sahasā bāṣpaṃ % māṃ prayāntam udīkṣya sā // Ram_2,52.25 //",
    "GE09ram_02au:3077": " tathaiva rāmo 'śrumukhaḥ kṛtāñjaliḥ $ sthito 'bhaval lakṣmaṇabāhupālitaḥ &",
    "GE09ram_02au:3078": " tathaiva sītā rudatī tapasvinī % nirīkṣate rājarathaṃ tathaiva mām //",
    "GE09ram_02au:3079": " mama tv aśvā nivṛttasya $ na prāvartanta vartmani &",
    "GE09ram_02au:3080": " uṣṇam aśru vimuñcanto % rāme samprasthite vanam // Ram_2,53.1 //",
    "GE09ram_02au:3081": " ubhābhyāṃ rājaputrābhyām $ atha kṛtvāham añjalim &",
    "GE09ram_02au:3082": " prasthito ratham āsthāya % tad duḥkham api dhārayan // Ram_2,53.2 //",
    "GE09ram_02au:3083": " guhena sārdhaṃ tatraiva $ sthito 'smi divasān bahūn &",
    "GE09ram_02au:3084": " āśayā yadi māṃ rāmaḥ % punaḥ śabdāpayed iti // Ram_2,53.3 //",
    "GE09ram_02au:3085": " viṣaye te mahārāja $ rāmavyasanakarśitāḥ &",
    "GE09ram_02au:3086": " api vṛkṣāḥ parimlānaḥ % sapuṣpāṅkurakorakāḥ // Ram_2,53.4 //",
    "GE09ram_02au:3087": " na ca sarpanti sattvāni $ vyālā na prasaranti ca &",
    "GE09ram_02au:3088": " rāmaśokābhibhūtaṃ tan % niṣkūjam abhavad vanam // Ram_2,53.5 //",
    "GE09ram_02au:3089": " līnapuṣkarapattrāś ca $ narendra kaluṣodakāḥ &",
    "GE09ram_02au:3090": " saṃtaptapadmāḥ padminyo % līnamīnavihaṃgamāḥ // Ram_2,53.6 //",
    "GE09ram_02au:3091": " jalajāni ca puṣpāṇi $ mālyāni sthalajāni ca &",
    "GE09ram_02au:3092": " nādya bhānty alpagandhīni % phalāni ca yathā puram // Ram_2,53.7 //",
    "GE09ram_02au:3093": " praviśantam ayodhyāṃ māṃ $ na kaścid abhinandati &",
    "GE09ram_02au:3094": " narā rāmam apaśyanto % niḥśvasanti muhur muhuḥ // Ram_2,53.8 //",
    "GE09ram_02au:3095": " harmyair vimānaiḥ prāsādair $ avekṣya ratham āgatam &",
    "GE09ram_02au:3096": " hāhākārakṛtā nāryo % rāmādarśanakarśitāḥ // Ram_2,53.9 //",
    "GE09ram_02au:3097": " āyatair vimalair netrair $ aśruvegapariplutaiḥ &",
    "GE09ram_02au:3098": " anyonyam abhivīkṣante % vyaktam ārtatarāḥ striyaḥ // Ram_2,53.10 //",
    "GE09ram_02au:3099": " nāmitrāṇāṃ na mitrāṇām $ udāsīnajanasya ca &",
    "GE09ram_02au:3100": " aham ārtatayā kaṃcid % viśeṣaṃ nopalakṣaye // Ram_2,53.11 //",
    "GE09ram_02au:3101": " aprahṛṣṭamanuṣyā ca $ dīnanāgaturaṃgamā &",
    "GE09ram_02au:3102": " ārtasvaraparimlānā % viniḥśvasitaniḥsvanā // Ram_2,53.12 //",
    "GE09ram_02au:3103": " nirānandā mahārāja $ rāmapravrājanāturā &",
    "GE09ram_02au:3104": " kausalyā putrahīneva % ayodhyā pratibhāti mā // Ram_2,53.13 //",
    "GE09ram_02au:3105": " sūtasya vacanaṃ śrutvā $ vācā paramadīnayā &",
    "GE09ram_02au:3106": " bāṣpopahatayā rājā % taṃ sūtam idam abravīt // Ram_2,53.14 //",
    "GE09ram_02au:3107": " kaikeyyā viniyuktena $ pāpābhijanabhāvayā &",
    "GE09ram_02au:3108": " mayā na mantrakuśalair % vṛddhaiḥ saha samarthitam // Ram_2,53.15 //",
    "GE09ram_02au:3109": " na suhṛdbhir na cāmātyair $ mantrayitvā na naigamaiḥ &",
    "GE09ram_02au:3110": " mayāyam arthaḥ sammohāt % strīhetoḥ sahasā kṛtaḥ // Ram_2,53.16 //",
    "GE09ram_02au:3111": " bhavitavyatayā nūnam $ idaṃ vā vyasanaṃ mahat &",
    "GE09ram_02au:3112": " kulasyāsya vināśāya % prāptaṃ sūta yadṛcchayā // Ram_2,53.17 //",
    "GE09ram_02au:3113": " sūta yady asti te kiṃcin $ mayāpi sukṛtaṃ kṛtam &",
    "GE09ram_02au:3114": " tvaṃ prāpayāśu māṃ rāmaṃ % prāṇāḥ saṃtvarayanti mām // Ram_2,53.18 //",
    "GE09ram_02au:3115": " yad yad yāpi mamaivājñā $ nivartayatu rāghavam &",
    "GE09ram_02au:3116": " na śakṣyāmi vinā rāmaṃ % muhūrtam api jīvitum // Ram_2,53.19 //",
    "GE09ram_02au:3117": " atha vāpi mahābāhur $ gato dūraṃ bhaviṣyati &",
    "GE09ram_02au:3118": " mām eva ratham āropya % śīghraṃ rāmāya darśaya // Ram_2,53.20 //",
    "GE09ram_02au:3119": " vṛttadaṃṣṭro maheṣvāsaḥ $ kvāsau lakṣmaṇapūrvajaḥ &",
    "GE09ram_02au:3120": " yadi jīvāmi sādhv enaṃ % paśyeyaṃ saha sītayā // Ram_2,53.21 //",
    "GE09ram_02au:3121": " lohitākṣaṃ mahābāhum $ āmuktamaṇikuṇḍalam &",
    "GE09ram_02au:3122": " rāmaṃ yadi na paśyāmi % gamiṣyāmi yamakṣayam // Ram_2,53.22 //",
    "GE09ram_02au:3123": " ato nu kiṃ duḥkhataraṃ $ yo 'ham ikṣvākunandanam &",
    "GE09ram_02au:3124": " imām avasthām āpanno % neha paśyāmi rāghavam // Ram_2,53.23 //",
    "GE09ram_02au:3125": " hā rāma rāmānuja hā $ hā vaidehi tapasvini &",
    "GE09ram_02au:3126": " na māṃ jānīta duḥkhena % mriyamāṇam anāthavat \\",
    "GE09ram_02au:3127": " dustaro jīvatā devi mayāyaṃ śokasāgaraḥ // Ram_2,53.24 //",
    "GE09ram_02au:3128": " aśobhanaṃ yo 'ham ihādya rāghavaṃ $ didṛkṣamāṇo na labhe salakṣmaṇam &",
    "GE09ram_02au:3129": " itīva rājā vilapan mahāyaśāḥ % papāta tūrṇaṃ śayane sa mūrchitaḥ //",
    "GE09ram_02au:3130": " iti vilapati pārthive pranaṣṭe $ karuṇataraṃ dviguṇaṃ ca rāmahetoḥ &",
    "GE09ram_02au:3131": " vacanam anuniśamya tasya devī % bhayam agamat punar eva rāmamātā //",
    "GE09ram_02au:3132": " tato bhūtopasṛṣṭeva $ vepamānā punaḥ punaḥ &",
    "GE09ram_02au:3133": " dharaṇyāṃ gatasattveva % kausalyā sūtam abravīt // Ram_2,54.1 //",
    "GE09ram_02au:3134": " naya māṃ yatra kākutsthaḥ $ sītā yatra ca lakṣmaṇaḥ &",
    "GE09ram_02au:3135": " tān vinā kṣaṇam apy atra % jīvituṃ notsahe hy aham // Ram_2,54.2 //",
    "GE09ram_02au:3136": " nivartaya rathaṃ śīghraṃ $ daṇḍakān naya mām api &",
    "GE09ram_02au:3137": " atha tān nānugacchāmi % gamiṣyāmi yamakṣayam // Ram_2,54.3 //",
    "GE09ram_02au:3138": " bāṣpavegopahatayā $ sa vācā sajjamānayā &",
    "GE09ram_02au:3139": " idam āśvāsayan devīṃ % sūtaḥ prāñjalir abravīt // Ram_2,54.4 //",
    "GE09ram_02au:3140": " tyaja śokaṃ ca mohaṃ ca $ sambhramaṃ duḥkhajaṃ tathā &",
    "GE09ram_02au:3141": " vyavadhūya ca saṃtāpaṃ % vane vatsyati rāghavaḥ // Ram_2,54.5 //",
    "GE09ram_02au:3142": " lakṣmaṇaś cāpi rāmasya $ pādau paricaran vane &",
    "GE09ram_02au:3143": " ārādhayati dharmajñaḥ % paralokaṃ jitendriyaḥ // Ram_2,54.6 //",
    "GE09ram_02au:3144": " vijane 'pi vane sītā $ vāsaṃ prāpya gṛheṣv iva &",
    "GE09ram_02au:3145": " visrambhaṃ labhate 'bhītā % rāme saṃnyastamānasā // Ram_2,54.7 //",
    "GE09ram_02au:3146": " nāsyā dainyaṃ kṛtaṃ kiṃcit $ susūkṣmam api lakṣaye &",
    "GE09ram_02au:3147": " uciteva pravāsānāṃ % vaidehī pratibhāti mā // Ram_2,54.8 //",
    "GE09ram_02au:3148": " nagaropavanaṃ gatvā $ yathā sma ramate purā &",
    "GE09ram_02au:3149": " tathaiva ramate sītā % nirjaneṣu vaneṣv api // Ram_2,54.9 //",
    "GE09ram_02au:3150": " bāleva ramate sītā $ bālacandranibhānanā &",
    "GE09ram_02au:3151": " rāmā rāme hy adhīnātmā % vijane 'pi vane satī // Ram_2,54.10 //",
    "GE09ram_02au:3152": " tadgataṃ hṛdayaṃ hy asyās $ tadadhīnaṃ ca jīvitam &",
    "GE09ram_02au:3153": " ayodhyāpi bhavet tasyā % rāmahīnā tathā vanam // Ram_2,54.11 //",
    "GE09ram_02au:3154": " pathi pṛcchati vaidehī $ grāmāṃś ca nagarāṇi ca &",
    "GE09ram_02au:3155": " gatiṃ dṛṣṭvā nadīnāṃ ca % pādapān vividhān api // Ram_2,54.12 //",
    "GE09ram_02au:3156": " adhvanā vātavegena $ sambhrameṇātapena ca &",
    "GE09ram_02au:3157": " na hi gacchati vaidehyāś % candrāṃśusadṛśī prabhā // Ram_2,54.13 //",
    "GE09ram_02au:3158": " sadṛśaṃ śatapattrasya $ pūrṇacandropamaprabham &",
    "GE09ram_02au:3159": " vadanaṃ tadvadānyāyā % vaidehyā na vikampate // Ram_2,54.14 //",
    "GE09ram_02au:3160": " alaktarasaraktābhāv $ alaktarasavarjitau &",
    "GE09ram_02au:3161": " adyāpi caraṇau tasyāḥ % padmakośasamaprabhau // Ram_2,54.15 //",
    "GE09ram_02au:3162": " nūpurodghuṣṭaheleva $ khelaṃ gacchati bhāminī &",
    "GE09ram_02au:3163": " idānīm api vaidehī % tadrāgā nyastabhūṣaṇā // Ram_2,54.16 //",
    "GE09ram_02au:3164": " gajaṃ vā vīkṣya siṃhaṃ vā $ vyāghraṃ vā vanam āśritā &",
    "GE09ram_02au:3165": " nāhārayati saṃtrāsaṃ % bāhū rāmasya saṃśritā // Ram_2,54.17 //",
    "GE09ram_02au:3166": " na śocyās te na cātmā te $ śocyo nāpi janādhipaḥ &",
    "GE09ram_02au:3167": " idaṃ hi caritaṃ loke % pratiṣṭhāsyati śāśvatam // Ram_2,54.18 //",
    "GE09ram_02au:3168": " vidhūya śokaṃ parihṛṣṭamānasā $ maharṣiyāte pathi suvyavasthitāḥ &",
    "GE09ram_02au:3169": " vane ratā vanyaphalāśanāḥ pituḥ % śubhāṃ pratijñāṃ paripālayanti te //",
    "GE09ram_02au:3170": " tathāpi sūtena suyuktavādinā $ nivāryamāṇā sutaśokakarśitā &",
    "GE09ram_02au:3171": " na caiva devī virarāma kūjitāt % priyeti putreti ca rāghaveti ca //",
    "GE09ram_02au:3172": " vanaṃ gate dharmapare $ rāme ramayatāṃ vare &",
    "GE09ram_02au:3173": " kausalyā rudatī svārtā % bhartāram idam abravīt // Ram_2,55.1 //",
    "GE09ram_02au:3174": " yadyapi triṣu lokeṣu $ prathitaṃ te mahad yaśaḥ &",
    "GE09ram_02au:3175": " sānukrośo vadānyaś ca % priyavādī ca rāghavaḥ // Ram_2,55.2 //",
    "GE09ram_02au:3176": " kathaṃ naravaraśreṣṭha $ putrau tau saha sītayā &",
    "GE09ram_02au:3177": " duḥkhitau sukhasaṃvṛddhau % vane duḥkhaṃ sahiṣyataḥ // Ram_2,55.3 //",
    "GE09ram_02au:3178": " sā nūnaṃ taruṇī śyāmā $ sukumārī sukhocitā &",
    "GE09ram_02au:3179": " katham uṣṇaṃ ca śītaṃ ca % maithilī prasahiṣyate // Ram_2,55.4 //",
    "GE09ram_02au:3180": " bhuktvāśanaṃ viśālākṣī $ sūpadaṃśānvitaṃ śubham &",
    "GE09ram_02au:3181": " vanyaṃ naivāram āhāraṃ % kathaṃ sītopabhokṣyate // Ram_2,55.5 //",
    "GE09ram_02au:3182": " gītavāditranirghoṣaṃ $ śrutvā śubham aninditā &",
    "GE09ram_02au:3183": " kathaṃ kravyādasiṃhānāṃ % śabdaṃ śroṣyaty aśobhanam // Ram_2,55.6 //",
    "GE09ram_02au:3184": " mahendradhvajasaṃkāśaḥ $ kva nu śete mahābhujaḥ &",
    "GE09ram_02au:3185": " bhujaṃ parighasaṃkāśam % upadhāya mahābalaḥ // Ram_2,55.7 //",
    "GE09ram_02au:3186": " padmavarṇaṃ sukeśāntaṃ $ padmaniḥśvāsam uttamam &",
    "GE09ram_02au:3187": " kadā drakṣyāmi rāmasya % vadanaṃ puṣkarekṣaṇam // Ram_2,55.8 //",
    "GE09ram_02au:3188": " vajrasāramayaṃ nūnaṃ $ hṛdayaṃ me na saṃśayaḥ &",
    "GE09ram_02au:3189": " apaśyantyā na taṃ yad vai % phalatīdaṃ sahasradhā // Ram_2,55.9 //",
    "GE09ram_02au:3190": " yadi pañcadaśe varṣe $ rāghavaḥ punar eṣyati &",
    "GE09ram_02au:3191": " jahyād rājyaṃ ca kośaṃ ca % bharatenopabhokṣyate // Ram_2,55.10 //",
    "GE09ram_02au:3192": " evaṃ kanīyasā bhrātrā $ bhuktaṃ rājyaṃ viśāṃ pate &",
    "GE09ram_02au:3193": " bhrātā jyeṣṭho variṣṭhaś ca % kimarthaṃ nāvamaṃsyate // Ram_2,55.11 //",
    "GE09ram_02au:3194": " na pareṇāhṛtaṃ bhakṣyaṃ $ vyāghraḥ khāditum icchati &",
    "GE09ram_02au:3195": " evam eva naravyāghraḥ % paralīḍhaṃ na maṃsyate // Ram_2,55.12 //",
    "GE09ram_02au:3196": " havir ājyaṃ puroḍāśāḥ $ kuśā yūpāś ca khādirāḥ &",
    "GE09ram_02au:3197": " naitāni yātayāmāni % kurvanti punar adhvare // Ram_2,55.13 //",
    "GE09ram_02au:3198": " tathā hy āttam idaṃ rājyaṃ $ hṛtasārāṃ surām iva &",
    "GE09ram_02au:3199": " nābhimantum alaṃ rāmo % naṣṭasomam ivādhvaram // Ram_2,55.14 //",
    "GE09ram_02au:3200": " naivaṃvidham asatkāraṃ $ rāghavo marṣayiṣyati &",
    "GE09ram_02au:3201": " balavān iva śārdūlo % vāladher abhimarśanam // Ram_2,55.15 //",
    "GE09ram_02au:3202": " sa tādṛśaḥ siṃhabalo $ vṛṣabhākṣo nararṣabhaḥ &",
    "GE09ram_02au:3203": " svayam eva hataḥ pitrā % jalajenātmajo yathā // Ram_2,55.16 //",
    "GE09ram_02au:3204": " dvijāticarito dharmaḥ $ śāstradṛṣṭaḥ sanātanaḥ &",
    "GE09ram_02au:3205": " yadi te dharmanirate % tvayā putre vivāsite // Ram_2,55.17 //",
    "GE09ram_02au:3206": " gatir ekā patir nāryā $ dvitīyā gatir ātmajaḥ &",
    "GE09ram_02au:3207": " tṛtīyā jñātayo rājaṃś % caturthī neha vidyate // Ram_2,55.18 //",
    "GE09ram_02au:3208": " tatra tvaṃ caiva me nāsti $ rāmaś ca vanam āśritaḥ &",
    "GE09ram_02au:3209": " na vanaṃ gantum icchāmi % sarvathā hi hatā tvayā // Ram_2,55.19 //",
    "GE09ram_02au:3210": " hataṃ tvayā rājyam idaṃ sarāṣṭraṃ $ hatas tathātmā saha mantribhiś ca &",
    "GE09ram_02au:3211": " hatā saputrāsmi hatāś ca paurāḥ % sutaś ca bhāryā ca tava prahṛṣṭau //",
    "GE09ram_02au:3212": " imāṃ giraṃ dāruṇaśabdasaṃśritāṃ $ niśamya rājāpi mumoha duḥkhitaḥ &",
    "GE09ram_02au:3213": " tataḥ sa śokaṃ praviveśa pārthivaḥ % svaduṣkṛtaṃ cāpi punas tadāsmarat //",
    "GE09ram_02au:3214": " evaṃ tu kruddhayā rājā $ rāmamātrā saśokayā &",
    "GE09ram_02au:3215": " śrāvitaḥ paruṣaṃ vākyaṃ % cintayāmāsa duḥkhitaḥ // Ram_2,56.1 //",
    "GE09ram_02au:3216": " tasya cintayamānasya $ pratyabhāt karma duṣkṛtam &",
    "GE09ram_02au:3217": " yad anena kṛtaṃ pūrvam % ajñānāc chabdavedhinā // Ram_2,56.2 //",
    "GE09ram_02au:3218": " amanās tena śokena $ rāmaśokena ca prabhuḥ &",
    "GE09ram_02au:3219": " dahyamānas tu śokābhyāṃ % kausalyām āha bhūpatiḥ // Ram_2,56.3 //",
    "GE09ram_02au:3220": " prasādaye tvāṃ kausalye $ racito 'yaṃ mayāñjaliḥ &",
    "GE09ram_02au:3221": " vatsalā cānṛśaṃsā ca % tvaṃ hi nityaṃ pareṣv api // Ram_2,56.4 //",
    "GE09ram_02au:3222": " bhartā tu khalu nārīṇāṃ $ guṇavān nirguṇo 'pi vā &",
    "GE09ram_02au:3223": " dharmaṃ vimṛśamānānāṃ % pratyakṣaṃ devi daivatam // Ram_2,56.5 //",
    "GE09ram_02au:3224": " sā tvaṃ dharmaparā nityaṃ $ dṛṣṭalokaparāvarā &",
    "GE09ram_02au:3225": " nārhase vipriyaṃ vaktuṃ % duḥkhitāpi suduḥkhitam // Ram_2,56.6 //",
    "GE09ram_02au:3226": " tad vākyaṃ karuṇaṃ rājñaḥ $ śrutvā dīnasya bhāṣitam &",
    "GE09ram_02au:3227": " kausalyā vyasṛjad bāṣpaṃ % praṇālīva navodakam // Ram_2,56.7 //",
    "GE09ram_02au:3228": " sa mūrdhni baddhvā rudatī $ rājñaḥ padmam ivāñjalim &",
    "GE09ram_02au:3229": " sambhramād abravīt trastā % tvaramāṇākṣaraṃ vacaḥ // Ram_2,56.8 //",
    "GE09ram_02au:3230": " prasīda śirasā yāce $ bhūmau nipatitāsmi te &",
    "GE09ram_02au:3231": " yācitāsmi hatā deva % hantavyāhaṃ na hi tvayā // Ram_2,56.9 //",
    "GE09ram_02au:3232": " naiṣā hi sā strī bhavati $ ślāghanīyena dhīmatā &",
    "GE09ram_02au:3233": " ubhayor lokayor vīra % patyā yā saṃprasādyate // Ram_2,56.10 //",
    "GE09ram_02au:3234": " jānāmi dharmaṃ dharmajña $ tvāṃ jāne satyavādinam &",
    "GE09ram_02au:3235": " putraśokārtayā tat tu % mayā kim api bhāṣitam // Ram_2,56.11 //",
    "GE09ram_02au:3236": " śoko nāśayate dhairyaṃ $ śoko nāśayate śrutam &",
    "GE09ram_02au:3237": " śoko nāśayate sarvaṃ % nāsti śokasamo ripuḥ // Ram_2,56.12 //",
    "GE09ram_02au:3238": " śayam āpatitaḥ soḍhuṃ $ praharo ripuhastataḥ &",
    "GE09ram_02au:3239": " soḍhum āpatitaḥ śokaḥ % susūkṣmo 'pi na śakyate // Ram_2,56.13 //",
    "GE09ram_02au:3240": " vanavāsāya rāmasya $ pañcarātro 'dya gaṇyate &",
    "GE09ram_02au:3241": " yaḥ śokahataharṣāyāḥ % pañcavarṣopamo mama // Ram_2,56.14 //",
    "GE09ram_02au:3242": " taṃ hi cintayamānāyāḥ $ śoko 'yaṃ hṛdi vardhate &",
    "GE09ram_02au:3243": " adīnām iva vegena % samudrasalilaṃ mahat // Ram_2,56.15 //",
    "GE09ram_02au:3244": " evaṃ hi kathayantyās tu $ kausalyāyāḥ śubhaṃ vacaḥ &",
    "GE09ram_02au:3245": " mandaraśmir abhūt suryo % rajanī cābhyavartata // Ram_2,56.16 //",
    "GE09ram_02au:3246": " atha prahlādito vākyair $ devyā kausalyayā nṛpaḥ &",
    "GE09ram_02au:3247": " śokena ca samākrānto % nidrāyā vaśam eyivān // Ram_2,56.17 //",
    "GE09ram_02au:3248": " ratibuddho muhūrtena $ śokopahatacetanaḥ &",
    "GE09ram_02au:3249": " atha rājā daśarathaḥ % sa cintām abhyapadyata // Ram_2,57.1 //",
    "GE09ram_02au:3250": " rāmalakṣmaṇayoś caiva $ vivāsād vāsavopamam &",
    "GE09ram_02au:3251": " āviveśopasargas taṃ % tamaḥ sūryam ivāsuram // Ram_2,57.2 //",
    "GE09ram_02au:3252": " sa rājā rajanīṃ ṣaṣṭhīṃ $ rāme pravrajite vanam &",
    "GE09ram_02au:3253": " ardharātre daśarathaḥ % saṃsmaran duṣkṛtaṃ kṛtam \\",
    "GE09ram_02au:3254": " kausalyāṃ putraśokārtām idaṃ vacanam abravīt // Ram_2,57.3 //",
    "GE09ram_02au:3255": " yad ācarati kalyāṇi $ śubhaṃ vā yadi vāśubham &",
    "GE09ram_02au:3256": " tad eva labhate bhadre % kartā karmajam ātmanaḥ // Ram_2,57.4 //",
    "GE09ram_02au:3257": " gurulāghavam arthānām $ ārambhe karmaṇāṃ phalam &",
    "GE09ram_02au:3258": " doṣaṃ vā yo na jānāti % sa bāla iti hocyate // Ram_2,57.5 //",
    "GE09ram_02au:3259": " kaścid āmravaṇaṃ chittvā $ palāśāṃś ca niṣiñcati &",
    "GE09ram_02au:3260": " puṣpaṃ dṛṣṭvā phale gṛdhnuḥ % sa śocati phalāgame // Ram_2,57.6 //",
    "GE09ram_02au:3261": " so 'ham āmravaṇaṃ chittvā $ palāśāṃś ca nyaṣecayam &",
    "GE09ram_02au:3262": " rāmaṃ phalāgame tyaktvā % paścāc chocāmi durmatiḥ // Ram_2,57.7 //",
    "GE09ram_02au:3263": " labdhaśabdena kausalye $ kumāreṇa dhanuṣmatā &",
    "GE09ram_02au:3264": " kumāraḥ śabdavedhīti % mayā pāpam idaṃ kṛtam \\",
    "GE09ram_02au:3265": " tad idaṃ me 'nusaṃprāptaṃ devi duḥkhaṃ svayaṃ kṛtam // Ram_2,57.8 //",
    "GE09ram_02au:3266": " sammohād iha bālena $ yathā syād bhakṣitaṃ viṣam &",
    "GE09ram_02au:3267": " evaṃ mamāpy avijñātaṃ % śabdavedhyamayaṃ phalam // Ram_2,57.9 //",
    "GE09ram_02au:3268": " devy anūḍhā tvam abhavo $ yuvarājo bhavāmy aham &",
    "GE09ram_02au:3269": " tataḥ prāvṛḍ anuprāptā % madakāmavivardhinī // Ram_2,57.10 //",
    "GE09ram_02au:3270": " upāsya hi rasān bhaumāṃs $ taptvā ca jagad aṃśubhiḥ &",
    "GE09ram_02au:3271": " paretācaritāṃ bhīmāṃ % ravir āviśate diśam // Ram_2,57.11 //",
    "GE09ram_02au:3272": " uṣṇam antardadhe sadyaḥ $ snigdhā dadṛśire ghanāḥ &",
    "GE09ram_02au:3273": " tato jahṛṣire sarve % bhekasāraṅgabarhiṇaḥ // Ram_2,57.12 //",
    "GE09ram_02au:3274": " patitenāmbhasā channaḥ $ patamānena cāsakṛt &",
    "GE09ram_02au:3275": " ābabhau mattasāraṅgas % toyarāśir ivācalaḥ // Ram_2,57.13 //",
    "GE09ram_02au:3276": " tasminn atisukhe kāle $ dhanuṣmān iṣumān rathī &",
    "GE09ram_02au:3277": " vyāyāmakṛtasaṃkalpaḥ % sarayūm anvagāṃ nadīm // Ram_2,57.14 //",
    "GE09ram_02au:3278": " nipāne mahiṣaṃ rātrau $ gajaṃ vābhyāgataṃ nadīm &",
    "GE09ram_02au:3279": " anyaṃ vā śvāpadaṃ kaṃcij % jighāṃsur ajitendriyaḥ // Ram_2,57.15 //",
    "GE09ram_02au:3280": " athāndhakāre tv aśrauṣaṃ $ jale kumbhasya pūryataḥ &",
    "GE09ram_02au:3281": " acakṣur viṣaye ghoṣaṃ % vāraṇasyeva nardataḥ // Ram_2,57.16 //",
    "GE09ram_02au:3282": " tato 'haṃ śaram uddhṛtya $ dīptam āśīviṣopamam &",
    "GE09ram_02au:3283": " amuñcaṃ niśitaṃ bāṇam % aham āśīviṣopamam // Ram_2,57.17 //",
    "GE09ram_02au:3284": " tatra vāg uṣasi vyaktā $ prādurāsīd vanaukasaḥ &",
    "GE09ram_02au:3285": " hā heti patatas toye % vāg abhūt tatra mānuṣī \\",
    "GE09ram_02au:3286": " katham asmadvidhe śastraṃ nipatet tu tapasvini // Ram_2,57.18 //",
    "GE09ram_02au:3287": " praviviktāṃ nadīṃ rātrāv $ udāhāro 'ham āgataḥ &",
    "GE09ram_02au:3288": " iṣuṇābhihataḥ kena % kasya vā kiṃ kṛtaṃ mayā // Ram_2,57.19 //",
    "GE09ram_02au:3289": " ṛṣer hi nyastadaṇḍasya $ vane vanyena jīvataḥ &",
    "GE09ram_02au:3290": " kathaṃ nu śastreṇa vadho % madvidhasya vidhīyate // Ram_2,57.20 //",
    "GE09ram_02au:3291": " jaṭābhāradharasyaiva $ valkalājinavāsasaḥ &",
    "GE09ram_02au:3292": " ko vadhena mamārthī syāt % kiṃ vāsyāpakṛtaṃ mayā // Ram_2,57.21 //",
    "GE09ram_02au:3293": " evaṃ niṣphalam ārabdhaṃ $ kevalānarthasaṃhitam &",
    "GE09ram_02au:3294": " na kaścit sādhu manyeta % yathaiva gurutalpagam // Ram_2,57.22 //",
    "GE09ram_02au:3295": " nemaṃ tathānuśocāmi $ jīvitakṣayam ātmanaḥ &",
    "GE09ram_02au:3296": " mātaraṃ pitaraṃ cobhāv % anuśocāmi madvidhe // Ram_2,57.23 //",
    "GE09ram_02au:3297": " tad etan mithunaṃ vṛddhaṃ $ cirakālabhṛtaṃ mayā &",
    "GE09ram_02au:3298": " mayi pañcatvam āpanne % kāṃ vṛttiṃ vartayiṣyati // Ram_2,57.24 //",
    "GE09ram_02au:3299": " vṛddhau ca mātāpitarāv $ ahaṃ caikeṣuṇā hataḥ &",
    "GE09ram_02au:3300": " kena sma nihatāḥ sarve % subālenākṛtātmanā // Ram_2,57.25 //",
    "GE09ram_02au:3301": " tāṃ giraṃ karuṇāṃ śrutvā $ mama dharmānukāṅkṣiṇaḥ &",
    "GE09ram_02au:3302": " karābhyāṃ saśaraṃ cāpaṃ % vyathitasyāpatad bhuvi // Ram_2,57.26 //",
    "GE09ram_02au:3303": " taṃ deśam aham āgamya $ dīnasattvaḥ sudurmanāḥ &",
    "GE09ram_02au:3304": " apaśyam iṣuṇā tīre % sarayvās tāpasaṃ hatam // Ram_2,57.27 //",
    "GE09ram_02au:3305": " sa mām udvīkṣya netrābhyāṃ $ trastam asvasthacetasam &",
    "GE09ram_02au:3306": " ity uvāca vacaḥ krūraṃ % didhakṣann iva tejasā // Ram_2,57.28 //",
    "GE09ram_02au:3307": " kiṃ tavāpakṛtaṃ rājan $ vane nivasatā mayā &",
    "GE09ram_02au:3308": " jihīrṣur ambho gurvarthaṃ % yad ahaṃ tāḍitas tvayā // Ram_2,57.29 //",
    "GE09ram_02au:3309": " ekena khalu bāṇena $ marmaṇy abhihate mayi &",
    "GE09ram_02au:3310": " dvāv andhau nihatau vṛddhau % mātā janayitā ca me // Ram_2,57.30 //",
    "GE09ram_02au:3311": " tau nūnaṃ durbalāv andhau $ matpratīkṣau pipāsitau &",
    "GE09ram_02au:3312": " ciram āśākṛtāṃ tṛṣṇāṃ % kaṣṭāṃ saṃdhārayiṣyataḥ // Ram_2,57.31 //",
    "GE09ram_02au:3313": " na nūnaṃ tapaso vāsti $ phalayogaḥ śrutasya vā &",
    "GE09ram_02au:3314": " pitā yan māṃ na jānāti % śayānaṃ patitaṃ bhuvi // Ram_2,57.32 //",
    "GE09ram_02au:3315": " jānann api ca kiṃ kuryād $ aśaktir aparikramaḥ &",
    "GE09ram_02au:3316": " bhidyamānam ivāśaktas % trātum anyo nago nagam // Ram_2,57.33 //",
    "GE09ram_02au:3317": " pitus tvam eva me gatvā $ śīghram ācakṣva rāghava &",
    "GE09ram_02au:3318": " na tvām anudahet kruddho % vanaṃ vahnir ivaidhitaḥ // Ram_2,57.34 //",
    "GE09ram_02au:3319": " iyam ekapadī rājan $ yato me pitur āśramaḥ &",
    "GE09ram_02au:3320": " taṃ prasādaya gatvā tvaṃ % na tvāṃ sa kupitaḥ śapet // Ram_2,57.35 //",
    "GE09ram_02au:3321": " viśalyaṃ kuru māṃ rājan $ marma me niśitaḥ śaraḥ &",
    "GE09ram_02au:3322": " ruṇaddhi mṛdu sotsedhaṃ % tīram amburayo yathā // Ram_2,57.36 //",
    "GE09ram_02au:3323": " na dvijātir ahaṃ rājan $ mā bhūt te manaso vyathā &",
    "GE09ram_02au:3324": " śūdrāyām asmi vaiśyena % jāto janapadādhipa // Ram_2,57.37 //",
    "GE09ram_02au:3325": " itīva vadataḥ kṛcchrād $ bāṇābhihatamarmaṇaḥ &",
    "GE09ram_02au:3326": " tasya tv ānamyamānasya % taṃ bāṇam aham uddharam // Ram_2,57.38 //",
    "GE09ram_02au:3327": " jalārdragātraṃ tu vilapya kṛcchrān $ marmavraṇaṃ saṃtatam ucchvasantam &",
    "GE09ram_02au:3328": " tataḥ sarayvāṃ tam ahaṃ śayānaṃ % samīkṣya bhadre subhṛśaṃ viṣaṇṇaḥ //",
    "GE09ram_02au:3329": " tad ajñānān mahat pāpaṃ $ kṛtvā saṃkulitendriyaḥ &",
    "GE09ram_02au:3330": " ekas tv acintayaṃ buddhyā % kathaṃ nu sukṛtaṃ bhavet // Ram_2,58.1 //",
    "GE09ram_02au:3331": " tatas taṃ ghaṭam ādāya $ pūrṇaṃ paramavāriṇā &",
    "GE09ram_02au:3332": " āśramaṃ tam ahaṃ prāpya % yathākhyātapathaṃ gataḥ // Ram_2,58.2 //",
    "GE09ram_02au:3333": " tatrāhaṃ durbalāv andhau $ vṛddhāv apariṇāyakau &",
    "GE09ram_02au:3334": " apaśyaṃ tasya pitarau % lūnapakṣāv iva dvijau // Ram_2,58.3 //",
    "GE09ram_02au:3335": " tannimittābhir āsīnau $ kathābhir aparikramau &",
    "GE09ram_02au:3336": " tām āśāṃ matkṛte hīnāv % udāsīnāv anāthavat // Ram_2,58.4 //",
    "GE09ram_02au:3337": " padaśabdaṃ tu me śrutvā $ munir vākyam abhāṣata &",
    "GE09ram_02au:3338": " kiṃ cirāyasi me putra % pānīyaṃ kṣipram ānaya // Ram_2,58.5 //",
    "GE09ram_02au:3339": " yannimittam idaṃ tāta $ salile krīḍitaṃ tvayā &",
    "GE09ram_02au:3340": " utkaṇṭhitā te māteyaṃ % praviśa kṣipram āśramam // Ram_2,58.6 //",
    "GE09ram_02au:3341": " yad vyalīkaṃ kṛtaṃ putra $ mātrā te yadi vā mayā &",
    "GE09ram_02au:3342": " na tan manasi kartavyaṃ % tvayā tāta tapasvinā // Ram_2,58.7 //",
    "GE09ram_02au:3343": " tvaṃ gatis tv agatīnāṃ ca $ cakṣus tvaṃ hīnacakṣuṣām &",
    "GE09ram_02au:3344": " samāsaktās tvayi prāṇāḥ % kiṃcin nau nābhibhāṣase // Ram_2,58.8 //",
    "GE09ram_02au:3345": " munim avyaktayā vācā $ tam ahaṃ sajjamānayā &",
    "GE09ram_02au:3346": " hīnavyañjanayā prekṣya % bhīto bhīta ivābruvam // Ram_2,58.9 //",
    "GE09ram_02au:3347": " manasaḥ karma ceṣṭābhir $ abhisaṃstabhya vāgbalam &",
    "GE09ram_02au:3348": " ācacakṣe tv ahaṃ tasmai % putravyasanajaṃ bhayam // Ram_2,58.10 //",
    "GE09ram_02au:3349": " kṣatriyo 'haṃ daśaratho $ nāhaṃ putro mahātmanaḥ &",
    "GE09ram_02au:3350": " sajjanāvamataṃ duḥkham % idaṃ prāptaṃ svakarmajam // Ram_2,58.11 //",
    "GE09ram_02au:3351": " bhagavaṃś cāpahasto 'haṃ $ sarayūtīram āgataḥ &",
    "GE09ram_02au:3352": " jighāṃsuḥ śvāpadaṃ kiṃcin % nipāne vāgataṃ gajam // Ram_2,58.12 //",
    "GE09ram_02au:3353": " tatra śruto mayā śabdo $ jale kumbhasya pūryataḥ &",
    "GE09ram_02au:3354": " dvipo 'yam iti matvā hi % bāṇenābhihato mayā // Ram_2,58.13 //",
    "GE09ram_02au:3355": " gatvā nadyās tatas tīram $ apaśyam iṣuṇā hṛdi &",
    "GE09ram_02au:3356": " vinirbhinnaṃ gataprāṇaṃ % śayānaṃ bhuvi tāpasam // Ram_2,58.14 //",
    "GE09ram_02au:3357": " bhagavañ śabdam ālakṣya $ mayā gajajighāṃsunā &",
    "GE09ram_02au:3358": " visṛṣṭo 'mbhasi nārācas % tena te nihataḥ sutaḥ // Ram_2,58.15 //",
    "GE09ram_02au:3359": " sa coddhṛtena bāṇena $ tatraiva svargam āsthitaḥ &",
    "GE09ram_02au:3360": " bhagavantāv ubhau śocann % andhāv iti vilapya ca // Ram_2,58.16 //",
    "GE09ram_02au:3361": " ajñānād bhavataḥ putraḥ $ sahasābhihato mayā &",
    "GE09ram_02au:3362": " śeṣam evaṃgate yat syāt % tat prasīdatu me muniḥ // Ram_2,58.17 //",
    "GE09ram_02au:3363": " sa tac chrutvā vacaḥ krūraṃ $ niḥśvasañ śokakarśitaḥ &",
    "GE09ram_02au:3364": " mām uvāca mahātejāḥ % kṛtāñjalim upasthitam // Ram_2,58.18 //",
    "GE09ram_02au:3365": " yady etad aśubhaṃ karma $ na sma me kathayeḥ svayam &",
    "GE09ram_02au:3366": " phalen mūrdhā sma te rājan % sadyaḥ śatasahasradhā // Ram_2,58.19 //",
    "GE09ram_02au:3367": " kṣatriyeṇa vadho rājan $ vānaprasthe viśeṣataḥ &",
    "GE09ram_02au:3368": " jñānapūrvaṃ kṛtaḥ sthānāc % cyāvayed api vajriṇam // Ram_2,58.20 //",
    "GE09ram_02au:3369": " ajñānāddhi kṛtaṃ yasmād $ idaṃ tenaiva jīvasi &",
    "GE09ram_02au:3370": " api hy adya kulaṃ na syād % rāghavāṇāṃ kuto bhavān // Ram_2,58.21 //",
    "GE09ram_02au:3371": " naya nau nṛpa taṃ deśam $ iti māṃ cābhyabhāṣata &",
    "GE09ram_02au:3372": " adya taṃ draṣṭum icchāvaḥ % putraṃ paścimadarśanam // Ram_2,58.22 //",
    "GE09ram_02au:3373": " rudhireṇāvasitāṅgaṃ $ prakīrṇājinavāsasam &",
    "GE09ram_02au:3374": " śayānaṃ bhuvi niḥsaṃjñaṃ % dharmarājavaśaṃ gatam // Ram_2,58.23 //",
    "GE09ram_02au:3375": " athāham ekas taṃ deśaṃ $ nītvā tau bhṛśaduḥkhitau &",
    "GE09ram_02au:3376": " asparśayam ahaṃ putraṃ % taṃ muniṃ saha bhāryayā // Ram_2,58.24 //",
    "GE09ram_02au:3377": " tau putram ātmanaḥ spṛṣṭvā $ tam āsādya tapasvinau &",
    "GE09ram_02au:3378": " nipetatuḥ śarīre 'sya % pitā cāsyedam abravīt // Ram_2,58.25 //",
    "GE09ram_02au:3379": " na nv ahaṃ te priyaḥ putra $ mātaraṃ paśya dhārmika &",
    "GE09ram_02au:3380": " kiṃ nu nāliṅgase putra % sukumāra vaco vada // Ram_2,58.26 //",
    "GE09ram_02au:3381": " kasya vāpararātre 'haṃ $ śroṣyāmi hṛdayaṃgamam &",
    "GE09ram_02au:3382": " adhīyānasya madhuraṃ % śāstraṃ vānyad viśeṣataḥ // Ram_2,58.27 //",
    "GE09ram_02au:3383": " ko māṃ saṃdhyām upāsyaiva $ snātvā hutahutāśanaḥ &",
    "GE09ram_02au:3384": " ślāghayiṣyaty upāsīnaḥ % putraśokabhayārditam // Ram_2,58.28 //",
    "GE09ram_02au:3385": " kandamūlaphalaṃ hṛtvā $ ko māṃ priyam ivātithim &",
    "GE09ram_02au:3386": " bhojayiṣyaty akarmaṇyam % apragraham anāyakam // Ram_2,58.29 //",
    "GE09ram_02au:3387": " imām andhāṃ ca vṛddhāṃ ca $ mātaraṃ te tapasvinīm &",
    "GE09ram_02au:3388": " kathaṃ putra bhariṣyāmi % kṛpaṇāṃ putragardhinīm // Ram_2,58.30 //",
    "GE09ram_02au:3389": " tiṣṭha mā mā gamaḥ putra $ yamasya sadanaṃ prati &",
    "GE09ram_02au:3390": " śvo mayā saha gantāsi % jananyā ca samedhitaḥ // Ram_2,58.31 //",
    "GE09ram_02au:3391": " ubhāv api ca śokārtāv $ anāthau kṛpaṇau vane &",
    "GE09ram_02au:3392": " kṣipram eva gamiṣyāvas % tvayā hīnau yamakṣayam // Ram_2,58.32 //",
    "GE09ram_02au:3393": " tato vaivasvataṃ dṛṣṭvā $ taṃ pravakṣyāmi bhāratīm &",
    "GE09ram_02au:3394": " kṣamatāṃ dharmarājo me % bibhṛyāt pitarāv ayam // Ram_2,58.33 //",
    "GE09ram_02au:3395": " apāpo 'si yathā putra $ nihataḥ pāpakarmaṇā &",
    "GE09ram_02au:3396": " tena satyena gacchāśu % ye lokāḥ śastrayodhinām // Ram_2,58.34 //",
    "GE09ram_02au:3397": " yānti śūrā gatiṃ yāṃ ca $ saṃgrāmeṣv anivartinaḥ &",
    "GE09ram_02au:3398": " hatās tv abhimukhāḥ putra % gatiṃ tāṃ paramāṃ vraja // Ram_2,58.35 //",
    "GE09ram_02au:3399": " yāṃ gatiṃ sagaraḥ śaibyo $ dilīpo janamejayaḥ &",
    "GE09ram_02au:3400": " nahuṣo dhundhumāraś ca % prāptās tāṃ gaccha putraka // Ram_2,58.36 //",
    "GE09ram_02au:3401": " yā gatiḥ sarvasādhūnāṃ $ svādhyāyāt tapasā ca yā &",
    "GE09ram_02au:3402": " bhūmidasyāhitāgneś ca % ekapatnīvratasya ca // Ram_2,58.37 //",
    "GE09ram_02au:3403": " gosahasrapradātṝṇāṃ $ yā yā gurubhṛtām api &",
    "GE09ram_02au:3404": " dehanyāsakṛtāṃ yā ca % tāṃ gatiṃ gaccha putraka \\",
    "GE09ram_02au:3405": " na hi tv asmin kule jāto gacchaty akuśalāṃ gatim // Ram_2,58.38 //",
    "GE09ram_02au:3406": " evaṃ sa kṛpaṇaṃ tatra $ paryadevayatāsakṛt &",
    "GE09ram_02au:3407": " tato 'smai kartum udakaṃ % pravṛttaḥ saha bhāryayā // Ram_2,58.39 //",
    "GE09ram_02au:3408": " sa tu divyena rūpeṇa $ muniputraḥ svakarmabhiḥ &",
    "GE09ram_02au:3409": " āśvāsya ca muhūrtaṃ tu % pitarau vākyam abravīt // Ram_2,58.40 //",
    "GE09ram_02au:3410": " sthānam asmi mahat prāpto $ bhavatoḥ paricāraṇāt &",
    "GE09ram_02au:3411": " bhavantāv api ca kṣipraṃ % mama mūlam upaiṣyataḥ // Ram_2,58.41 //",
    "GE09ram_02au:3412": " evam uktvā tu divyena $ vimānena vapuṣmatā &",
    "GE09ram_02au:3413": " āruroha divaṃ kṣipraṃ % muniputro jitendriyaḥ // Ram_2,58.42 //",
    "GE09ram_02au:3414": " sa kṛtvā tūdakaṃ tūrṇaṃ $ tāpasaḥ saha bhāryayā &",
    "GE09ram_02au:3415": " mām uvāca mahātejāḥ % kṛtāñjalim upasthitam // Ram_2,58.43 //",
    "GE09ram_02au:3416": " adyaiva jahi māṃ rājan $ maraṇe nāsti me vyathā &",
    "GE09ram_02au:3417": " yac chareṇaikaputraṃ māṃ % tvam akārṣīr aputrakam // Ram_2,58.44 //",
    "GE09ram_02au:3418": " tvayā tu yad avijñānān $ nihato me sutaḥ śuciḥ &",
    "GE09ram_02au:3419": " tena tvām abhiśapsyāmi % suduḥkham atidāruṇam // Ram_2,58.45 //",
    "GE09ram_02au:3420": " putravyasanajaṃ duḥkhaṃ $ yad etan mama sāmpratam &",
    "GE09ram_02au:3421": " evaṃ tvaṃ putraśokena % rājan kālaṃ kariṣyasi // Ram_2,58.46 //",
    "GE09ram_02au:3422": " tasmān mām āgataṃ bhadre $ tasyodārasya tadvacaḥ &",
    "GE09ram_02au:3423": " yad ahaṃ putraśokena % saṃtyakṣyāmy adya jīvitam // Ram_2,58.47 //",
    "GE09ram_02au:3424": " yadi māṃ saṃspṛśed rāmaḥ $ sakṛd adyālabheta vā &",
    "GE09ram_02au:3425": " na tan me sadṛśaṃ devi % yan mayā rāghave kṛtam // Ram_2,58.48 //",
    "GE09ram_02au:3426": " cakṣuṣā tvāṃ na paśyāmi $ smṛtir mama vilupyate &",
    "GE09ram_02au:3427": " dūtā vaivasvatasyaite % kausalye tvarayanti mām // Ram_2,58.49 //",
    "GE09ram_02au:3428": " atas tu kiṃ duḥkhataraṃ $ yad ahaṃ jīvitakṣaye &",
    "GE09ram_02au:3429": " na hi paśyāmi dharmajñaṃ % rāmaṃ satyaparākramam // Ram_2,58.50 //",
    "GE09ram_02au:3430": " na te manuṣyā devās te $ ye cāruśubhakuṇḍalam &",
    "GE09ram_02au:3431": " mukhaṃ drakṣyanti rāmasya % varṣe pañcadaśe punaḥ // Ram_2,58.51 //",
    "GE09ram_02au:3432": " padmapattrekṣaṇaṃ subhru $ sudaṃṣṭraṃ cārunāsikam &",
    "GE09ram_02au:3433": " dhanyā drakṣyanti rāmasya % tārādhipanibhaṃ mukham // Ram_2,58.52 //",
    "GE09ram_02au:3434": " sadṛśaṃ śāradasyendoḥ $ phullasya kamalasya ca &",
    "GE09ram_02au:3435": " sugandhi mama nāthasya % dhanyā drakṣyanti tanmukham // Ram_2,58.53 //",
    "GE09ram_02au:3436": " nivṛttavanavāsaṃ tam $ ayodhyāṃ punar āgatam &",
    "GE09ram_02au:3437": " drakṣyanti sukhino rāmaṃ % śukraṃ mārgagataṃ yathā // Ram_2,58.54 //",
    "GE09ram_02au:3438": " ayam ātmabhavaḥ śoko $ mām anātham acetanam &",
    "GE09ram_02au:3439": " saṃsādayati vegena % yathā kūlaṃ nadīrayaḥ // Ram_2,58.55 //",
    "GE09ram_02au:3440": " hā rāghava mahābāho $ hā mamāyāsanāśana &",
    "GE09ram_02au:3441": " rājā daśarathaḥ śocañ % jīvitāntam upāgamat // Ram_2,58.56 //",
    "GE09ram_02au:3442": " tathā tu dīnaṃ kathayan narādhipaḥ $ priyasya putrasya vivāsanāturaḥ &",
    "GE09ram_02au:3443": " gate 'rdharātre bhṛśaduḥkhapīḍitas % tadā jahau prāṇam udāradarśanaḥ //",
    "GE09ram_02au:3444": " atha rātryāṃ vyatītāyāṃ $ prātar evāpare 'hani &",
    "GE09ram_02au:3445": " bandinaḥ paryupātiṣṭhaṃs % tat pārthivaniveśanam // Ram_2,59.1 //",
    "GE09ram_02au:3446": " tataḥ śucisamācārāḥ $ paryupasthānakovidāḥ &",
    "GE09ram_02au:3447": " strīvarṣavarabhūyiṣṭhā % upatasthur yathāpuram // Ram_2,59.2 //",
    "GE09ram_02au:3448": " haricandanasaṃpṛktam $ udakaṃ kāñcanair ghaṭaiḥ &",
    "GE09ram_02au:3449": " āninyuḥ snānaśikṣājñā % yathākālaṃ yathāvidhi // Ram_2,59.3 //",
    "GE09ram_02au:3450": " maṅgalālambhanīyāni $ prāśanīyān upaskarān &",
    "GE09ram_02au:3451": " upaninyus tathāpy anyāḥ % kumārībahulāḥ striyaḥ // Ram_2,59.4 //",
    "GE09ram_02au:3452": " atha yāḥ kosalendrasya $ śayanaṃ pratyanantarāḥ &",
    "GE09ram_02au:3453": " tāḥ striyas tu samāgamya % bhartāraṃ pratyabodhayan // Ram_2,59.5 //",
    "GE09ram_02au:3454": " tā vepathuparītāś ca $ rājñaḥ prāṇeṣu śaṅkitāḥ &",
    "GE09ram_02au:3455": " pratisrotas tṛṇāgrāṇāṃ % sadṛśaṃ saṃcakampire // Ram_2,59.6 //",
    "GE09ram_02au:3456": " atha saṃvepamānānāṃ $ strīṇāṃ dṛṣṭvā ca pārthivam &",
    "GE09ram_02au:3457": " yat tad āśaṅkitaṃ pāpaṃ % tasya jajñe viniścayaḥ // Ram_2,59.7 //",
    "GE09ram_02au:3458": " tataḥ pracukruśur dīnāḥ $ sasvaraṃ tā varāṅganāḥ &",
    "GE09ram_02au:3459": " kareṇava ivāraṇye % sthānapracyutayūthapāḥ // Ram_2,59.8 //",
    "GE09ram_02au:3460": " tāsām ākrandaśabdena $ sahasodgatacetane &",
    "GE09ram_02au:3461": " kausalyā ca sumitrā ca % tyaktanidre babhūvatuḥ // Ram_2,59.9 //",
    "GE09ram_02au:3462": " kausalyā ca sumitrā ca $ dṛṣṭvā spṛṣṭvā ca pārthivam &",
    "GE09ram_02au:3463": " hā nātheti parikruśya % petatur dharaṇītale // Ram_2,59.10 //",
    "GE09ram_02au:3464": " sā kosalendraduhitā $ veṣṭamānā mahītale &",
    "GE09ram_02au:3465": " na babhrāja rajodhvastā % tāreva gaganacyutā // Ram_2,59.11 //",
    "GE09ram_02au:3466": " tat samuttrastasaṃbhrāntaṃ $ paryutsukajanākulam &",
    "GE09ram_02au:3467": " sarvatas tumulākrandaṃ % paritāpārtabāndhavam // Ram_2,59.12 //",
    "GE09ram_02au:3468": " sadyo nipatitānandaṃ $ dīnaviklavadarśanam &",
    "GE09ram_02au:3469": " babhūva naradevasya % sadma diṣṭāntam īyuṣaḥ // Ram_2,59.13 //",
    "GE09ram_02au:3470": " atītam ājñāya tu pārthivarṣabhaṃ $ yaśasvinaṃ saṃparivārya patnayaḥ &",
    "GE09ram_02au:3471": " bhṛśaṃ rudantyaḥ karuṇaṃ suduḥkhitāḥ % pragṛhya bāhū vyalapann anāthavat",
    "GE09ram_02au:3472": " tam agnim iva saṃśāntam $ ambuhīnam ivārṇavam &",
    "GE09ram_02au:3473": " hataprabham ivādityaṃ % svargasthaṃ prekṣya bhūmipam // Ram_2,60.1 //",
    "GE09ram_02au:3474": " kausalyā bāṣpapūrṇākṣī $ vividhaṃ śokakarśitā &",
    "GE09ram_02au:3475": " upagṛhya śiro rājñaḥ % kaikeyīṃ pratyabhāṣata // Ram_2,60.2 //",
    "GE09ram_02au:3476": " sakāmā bhava kaikeyi $ bhuṅkṣva rājyam akaṇṭakam &",
    "GE09ram_02au:3477": " tyaktvā rājānam ekāgrā % nṛśaṃse duṣṭacāriṇi // Ram_2,60.3 //",
    "GE09ram_02au:3478": " vihāya māṃ gato rāmo $ bhartā ca svargato mama &",
    "GE09ram_02au:3479": " vipathe sārthahīneva % nāhaṃ jīvitum utsahe // Ram_2,60.4 //",
    "GE09ram_02au:3480": " bhartāraṃ taṃ parityajya $ kā strī daivatam ātmanaḥ &",
    "GE09ram_02au:3481": " icchej jīvitum anyatra % kaikeyyās tyaktadharmaṇaḥ // Ram_2,60.5 //",
    "GE09ram_02au:3482": " na lubdho budhyate doṣān $ kiṃ pākam iva bhakṣayan &",
    "GE09ram_02au:3483": " kubjānimittaṃ kaikeyyā % rāghavāṇāṃ kulaṃ hatam // Ram_2,60.6 //",
    "GE09ram_02au:3484": " aniyoge niyuktena $ rājñā rāmaṃ vivāsitam &",
    "GE09ram_02au:3485": " sabhāryaṃ janakaḥ śrutvā % paritapsyaty ahaṃ yathā // Ram_2,60.7 //",
    "GE09ram_02au:3486": " rāmaḥ kamalapattrākṣo $ jīvanāśam ito gataḥ &",
    "GE09ram_02au:3487": " videharājasya sutā % tathā sītā tapasvinī \\",
    "GE09ram_02au:3488": " duḥkhasyānucitā duḥkhaṃ vane paryudvijiṣyati // Ram_2,60.8 //",
    "GE09ram_02au:3489": " nadatāṃ bhīmaghoṣāṇāṃ $ niśāsu mṛgapakṣiṇām &",
    "GE09ram_02au:3490": " niśamya nūnaṃ saṃtrastā % rāghavaṃ saṃśrayiṣyati // Ram_2,60.9 //",
    "GE09ram_02au:3491": " vṛddhaś caivālpaputraś ca $ vaidehīm anucintayan &",
    "GE09ram_02au:3492": " so 'pi śokasamāviṣṭo % nanu tyakṣyati jīvitam // Ram_2,60.10 //",
    "GE09ram_02au:3493": " tāṃ tataḥ sampariṣvajya $ vilapantīṃ tapasvinīm &",
    "GE09ram_02au:3494": " vyapaninyuḥ suduḥkhārtāṃ % kausalyāṃ vyāvahārikāḥ // Ram_2,60.11 //",
    "GE09ram_02au:3495": " tailadroṇyām athāmātyāḥ $ saṃveśya jagatīpatim &",
    "GE09ram_02au:3496": " rājñaḥ sarvāṇy athādiṣṭāś % cakruḥ karmāṇy anantaram // Ram_2,60.12 //",
    "GE09ram_02au:3497": " na tu saṃkālanaṃ rājño $ vinā putreṇa mantriṇaḥ &",
    "GE09ram_02au:3498": " sarvajñāḥ kartum īṣus te % tato rakṣanti bhūmipam // Ram_2,60.13 //",
    "GE09ram_02au:3499": " tailadroṇyāṃ tu sacivaiḥ $ śāyitaṃ taṃ narādhipam &",
    "GE09ram_02au:3500": " hā mṛto 'yam iti jñātvā % striyas tāḥ paryadevayan // Ram_2,60.14 //",
    "GE09ram_02au:3501": " bāhūn udyamya kṛpaṇā $ netraprasravaṇair mukhaiḥ &",
    "GE09ram_02au:3502": " rudantyaḥ śokasaṃtaptāḥ % kṛpaṇaṃ paryadevayan // Ram_2,60.15 //",
    "GE09ram_02au:3503": " niśā nakṣatrahīneva $ strīva bhartṛvivarjitā &",
    "GE09ram_02au:3504": " purī nārājatāyodhyā % hīnā rājñā mahātmanā // Ram_2,60.16 //",
    "GE09ram_02au:3505": " bāṣpaparyākulajanā $ hāhābhūtakulāṅganā &",
    "GE09ram_02au:3506": " śūnyacatvaraveśmāntā % na babhrāja yathāpuram // Ram_2,60.17 //",
    "GE09ram_02au:3507": " gataprabhā dyaur iva bhāskaraṃ vinā $ vyapetanakṣatragaṇeva śarvarī &",
    "GE09ram_02au:3508": " purī babhāse rahitā mahātmanā % na cāsrakaṇṭhākulamārgacatvarā //",
    "GE09ram_02au:3509": " narāś ca nāryaś ca sametya saṃghaśo $ vigarhamāṇā bharatasya mātaram &",
    "GE09ram_02au:3510": " tadā nagaryāṃ naradevasaṃkṣaye % babhūvur ārtā na ca śarma lebhire //",
    "GE09ram_02au:3511": " vyatītāyāṃ tu śarvaryām $ ādityasyodaye tataḥ &",
    "GE09ram_02au:3512": " sametya rājakartāraḥ % sabhām īyur dvijātayaḥ // Ram_2,61.1 //",
    "GE09ram_02au:3513": " mārkaṇḍeyo 'tha maudgalyo $ vāmadevaś ca kāśyapaḥ &",
    "GE09ram_02au:3514": " kātyāyano gautamaś ca % jābāliś ca mahāyaśāḥ // Ram_2,61.2 //",
    "GE09ram_02au:3515": " ete dvijāḥ sahāmātyaiḥ $ pṛthag vācam udīrayan &",
    "GE09ram_02au:3516": " vasiṣṭham evābhimukhāḥ % śreṣṭhaṃ rājapurohitam // Ram_2,61.3 //",
    "GE09ram_02au:3517": " atītā śarvarī duḥkhaṃ $ yā no varṣaśatopamā &",
    "GE09ram_02au:3518": " asmin pañcatvam āpanne % putraśokena pārthive // Ram_2,61.4 //",
    "GE09ram_02au:3519": " svargataś ca mahārājo $ rāmaś cāraṇyam āśritaḥ &",
    "GE09ram_02au:3520": " lakṣmaṇaś cāpi tejasvī % rāmeṇaiva gataḥ saha // Ram_2,61.5 //",
    "GE09ram_02au:3521": " ubhau bharataśatrughnau $ kekayeṣu paraṃtapau &",
    "GE09ram_02au:3522": " pure rājagṛhe ramye % mātāmahaniveśane // Ram_2,61.6 //",
    "GE09ram_02au:3523": " ikṣvākūṇām ihādyaiva $ kaścid rājā vidhīyatām &",
    "GE09ram_02au:3524": " arājakaṃ hi no rāṣṭraṃ % na vināśam avāpnuyāt // Ram_2,61.7 //",
    "GE09ram_02au:3525": " nārājake janapade $ vidyunmālī mahāsvanaḥ &",
    "GE09ram_02au:3526": " abhivarṣati parjanyo % mahīṃ divyena vāriṇā // Ram_2,61.8 //",
    "GE09ram_02au:3527": " nārājake janapade $ bījamuṣṭiḥ prakīryate &",
    "GE09ram_02au:3528": " nārājake pituḥ putro % bhāryā vā vartate vaśe // Ram_2,61.9 //",
    "GE09ram_02au:3529": " arājake dhanaṃ nāsti $ nāsti bhāryāpy arājake &",
    "GE09ram_02au:3530": " idam atyāhitaṃ cānyat % kutaḥ satyam arājake // Ram_2,61.10 //",
    "GE09ram_02au:3531": " nārājake janapade $ kārayanti sabhāṃ narāḥ &",
    "GE09ram_02au:3532": " udyānāni ca ramyāṇi % hṛṣṭāḥ puṇyagṛhāṇi ca // Ram_2,61.11 //",
    "GE09ram_02au:3533": " nārājake janapade $ yajñaśīlā dvijātayaḥ &",
    "GE09ram_02au:3534": " sattrāṇy anvāsate dāntā % brāhmaṇāḥ saṃśitavratāḥ // Ram_2,61.12 //",
    "GE09ram_02au:3535": " nārājake janapade $ prabhūtanaṭanartakāḥ &",
    "GE09ram_02au:3536": " utsavāś ca samājāś ca % vardhante rāṣṭravardhanāḥ // Ram_2,61.13 //",
    "GE09ram_02au:3537": " nārājake janapade $ siddhārthā vyavahāriṇaḥ &",
    "GE09ram_02au:3538": " kathābhir anurajyante % kathāśīlāḥ kathāpriyaiḥ // Ram_2,61.14 //",
    "GE09ram_02au:3539": " nārājake janapade $ vāhanaiḥ śīghragāmibhiḥ &",
    "GE09ram_02au:3540": " narā niryānty araṇyāni % nārībhiḥ saha kāminaḥ // Ram_2,61.15 //",
    "GE09ram_02au:3541": " nārājake janapade $ dhanavantaḥ surakṣitāḥ &",
    "GE09ram_02au:3542": " śerate vivṛtadvārāḥ % kṛṣigorakṣajīvinaḥ // Ram_2,61.16 //",
    "GE09ram_02au:3543": " nārājake janapade $ vaṇijo dūragāminaḥ &",
    "GE09ram_02au:3544": " gacchanti kṣemam adhvānaṃ % bahupuṇyasamācitāḥ // Ram_2,61.17 //",
    "GE09ram_02au:3545": " nārājake janapade $ caraty ekacaro vaśī &",
    "GE09ram_02au:3546": " bhāvayann ātmanātmānaṃ % yatra sāyaṃgṛho muniḥ // Ram_2,61.18 //",
    "GE09ram_02au:3547": " nārājake janapade $ yogakṣemaṃ pravartate &",
    "GE09ram_02au:3548": " na cāpy arājake senā % śatrūn viṣahate yudhi // Ram_2,61.19 //",
    "GE09ram_02au:3549": " yathā hy anudakā nadyo $ yathā vāpy atṛṇaṃ vanam &",
    "GE09ram_02au:3550": " agopālā yathā gāvas % tathā rāṣṭram arājakam // Ram_2,61.20 //",
    "GE09ram_02au:3551": " nārājake janapade $ svakaṃ bhavati kasyacit &",
    "GE09ram_02au:3552": " matsyā iva narā nityaṃ % bhakṣayanti parasparam // Ram_2,61.21 //",
    "GE09ram_02au:3553": " ye hi saṃbhinnamaryādā $ nāstikāś chinnasaṃśayāḥ &",
    "GE09ram_02au:3554": " te 'pi bhāvāya kalpante % rājadaṇḍanipīḍitāḥ // Ram_2,61.22 //",
    "GE09ram_02au:3555": " aho tama ivedaṃ syān $ na prajñāyeta kiṃcana &",
    "GE09ram_02au:3556": " rājā cen na bhavel loke % vibhajan sādhvasādhunī // Ram_2,61.23 //",
    "GE09ram_02au:3557": " jīvaty api mahārāje $ tavaiva vacanaṃ vayam &",
    "GE09ram_02au:3558": " nātikramāmahe sarve % velāṃ prāpyeva sāgaraḥ // Ram_2,61.24 //",
    "GE09ram_02au:3559": " sa naḥ samīkṣya dvijavaryavṛttaṃ $ nṛpaṃ vinā rājyam araṇyabhūtam &",
    "GE09ram_02au:3560": " kumāram ikṣvākusutaṃ vadānyaṃ % tvam eva rājānam ihābhiṣiñca //",
    "GE09ram_02au:3561": " teṣāṃ tadvacanaṃ śrutvā $ vasiṣṭhaḥ pratyuvāca ha &",
    "GE09ram_02au:3562": " mitrāmātyagaṇān sarvān % brāhmaṇāṃs tān idaṃ vacaḥ // Ram_2,62.1 //",
    "GE09ram_02au:3563": " yad asau mātulakule $ pure rājagṛhe sukhī &",
    "GE09ram_02au:3564": " bharato vasati bhrātrā % śatrughnena samanvitaḥ // Ram_2,62.2 //",
    "GE09ram_02au:3565": " tac chīghraṃ javanā dūtā $ gacchantu tvaritair hayaiḥ &",
    "GE09ram_02au:3566": " ānetuṃ bhrātarau vīrau % kiṃ samīkṣāmahe vayam // Ram_2,62.3 //",
    "GE09ram_02au:3567": " gacchantv iti tataḥ sarve $ vasiṣṭhaṃ vākyam abruvan &",
    "GE09ram_02au:3568": " teṣāṃ tadvacanaṃ śrutvā % vasiṣṭho vākyam abravīt // Ram_2,62.4 //",
    "GE09ram_02au:3569": " ehi siddhārtha vijaya $ jayantāśokanandana &",
    "GE09ram_02au:3570": " śrūyatām itikartavyaṃ % sarvān eva bravīmi vaḥ // Ram_2,62.5 //",
    "GE09ram_02au:3571": " puraṃ rājagṛhaṃ gatvā $ śīghraṃ śīghrajavair hayaiḥ &",
    "GE09ram_02au:3572": " tyaktaśokair idaṃ vācyaḥ % śāsanād bharato mama // Ram_2,62.6 //",
    "GE09ram_02au:3573": " purohitas tvāṃ kuśalaṃ $ prāha sarve ca mantriṇaḥ &",
    "GE09ram_02au:3574": " tvaramāṇaś ca niryāhi % kṛtyam ātyayikaṃ tvayā // Ram_2,62.7 //",
    "GE09ram_02au:3575": " mā cāsmai proṣitaṃ rāmaṃ $ mā cāsmai pitaraṃ mṛtam &",
    "GE09ram_02au:3576": " bhavantaḥ śaṃsiṣur gatvā % rāghavāṇām imaṃ kṣayam // Ram_2,62.8 //",
    "GE09ram_02au:3577": " kauśeyāni ca vastrāṇi $ bhūṣaṇāni varāṇi ca &",
    "GE09ram_02au:3578": " kṣipram ādāya rājñaś ca % bharatasya ca gacchata \\",
    "GE09ram_02au:3579": " vasiṣṭhenābhyanujñātā dūtāḥ saṃtvaritā yayuḥ // Ram_2,62.9 //",
    "GE09ram_02au:3580": " te hastinapure gaṅgāṃ $ tīrtvā pratyaṅmukhā yayuḥ &",
    "GE09ram_02au:3581": " pāñcāladeśam āsādya % madhyena kurujāṅgalam // Ram_2,62.10 //",
    "GE09ram_02au:3582": " te prasannodakāṃ divyāṃ $ nānāvihagasevitām &",
    "GE09ram_02au:3583": " upātijagmur vegena % śaradaṇḍāṃ janākulām // Ram_2,62.11 //",
    "GE09ram_02au:3584": " nikūlavṛkṣam āsādya $ divyaṃ satyopayācanam &",
    "GE09ram_02au:3585": " abhigamyābhivādyaṃ taṃ % kuliṅgāṃ prāviśan purīm // Ram_2,62.12 //",
    "GE09ram_02au:3586": " abhikālaṃ tataḥ prāpya $ tejo'bhibhavanāc cyutāḥ &",
    "GE09ram_02au:3587": " yayur madhyena vāhlīkān % sudāmānaṃ ca parvatam \\",
    "GE09ram_02au:3588": " viṣṇoḥ padaṃ prekṣamāṇā vipāśāṃ cāpi śālmalīm // Ram_2,62.13 //",
    "GE09ram_02au:3589": " te śrāntavāhanā dūtā $ vikṛṣṭena satā pathā &",
    "GE09ram_02au:3590": " girivrajaṃ puravaraṃ % śīghram āsedur añjasā // Ram_2,62.14 //",
    "GE09ram_02au:3591": " bhartuḥ priyārthaṃ kularakṣaṇārthaṃ $ bhartuś ca vaṃśasya parigrahārtham &",
    "GE09ram_02au:3592": " aheḍamānās tvarayā sma dūtā % rātryāṃ tu te tat puram eva yātāḥ //",
    "GE09ram_02au:3593": " yām eva rātriṃ te dūtāḥ $ praviśanti sma tāṃ purīm &",
    "GE09ram_02au:3594": " bharatenāpi tāṃ rātriṃ % svapno dṛṣṭo 'yam apriyaḥ // Ram_2,63.1 //",
    "GE09ram_02au:3595": " vyuṣṭām eva tu tāṃ rātriṃ $ dṛṣṭvā taṃ svapnam apriyam &",
    "GE09ram_02au:3596": " putro rājādhirājasya % subhṛśaṃ paryatapyata // Ram_2,63.2 //",
    "GE09ram_02au:3597": " tapyamānaṃ samājñāya $ vayasyāḥ priyavādinaḥ &",
    "GE09ram_02au:3598": " āyāsaṃ hi vineṣyantaḥ % sabhāyāṃ cakrire kathāḥ // Ram_2,63.3 //",
    "GE09ram_02au:3599": " vādayanti tathā śāntiṃ $ lāsayanty api cāpare &",
    "GE09ram_02au:3600": " nāṭakāny apare prāhur % hāsyāni vividhāni ca // Ram_2,63.4 //",
    "GE09ram_02au:3601": " sa tair mahātmā bharataḥ $ sakhibhiḥ priyavādibhiḥ &",
    "GE09ram_02au:3602": " goṣṭhīhāsyāni kurvadbhir % na prāhṛṣyata rāghavaḥ // Ram_2,63.5 //",
    "GE09ram_02au:3603": " tam abravīt priyasakho $ bharataṃ sakhibhir vṛtam &",
    "GE09ram_02au:3604": " suhṛdbhiḥ paryupāsīnaḥ % kiṃ sakhe nānumodase // Ram_2,63.6 //",
    "GE09ram_02au:3605": " evaṃ bruvāṇaṃ suhṛdaṃ $ bharataḥ pratyuvāca ha &",
    "GE09ram_02au:3606": " śṛṇu tvaṃ yannimittaṃ me % dainyam etad upāgatam // Ram_2,63.7 //",
    "GE09ram_02au:3607": " svapne pitaram adrākṣaṃ $ malinaṃ muktamūrdhajam &",
    "GE09ram_02au:3608": " patantam adriśikharāt % kaluṣe gomayahrade // Ram_2,63.8 //",
    "GE09ram_02au:3609": " plavamānaś ca me dṛṣṭaḥ $ sa tasmin gomayahrade &",
    "GE09ram_02au:3610": " pibann añjalinā tailaṃ % hasann iva muhur muhuḥ // Ram_2,63.9 //",
    "GE09ram_02au:3611": " tatas tilodanaṃ bhuktvā $ punaḥ punar adhaḥśirāḥ &",
    "GE09ram_02au:3612": " tailenābhyaktasarvāṅgas % tailam evāvagāhata // Ram_2,63.10 //",
    "GE09ram_02au:3613": " svapne 'pi sāgaraṃ śuṣkaṃ $ candraṃ ca patitaṃ bhuvi &",
    "GE09ram_02au:3614": " sahasā cāpi saṃśāntaṃ % jvalitaṃ jātavedasam // Ram_2,63.11 //",
    "GE09ram_02au:3615": " avadīrṇāṃ ca pṛthivīṃ $ śuṣkāṃś ca vividhān drumān &",
    "GE09ram_02au:3616": " ahaṃ paśyāmi vidhvastān % sadhūmāṃś caiva parvatān // Ram_2,63.12 //",
    "GE09ram_02au:3617": " pīṭhe kārṣṇāyase cainaṃ $ niṣaṇṇaṃ kṛṣṇavāsasam &",
    "GE09ram_02au:3618": " prahasanti sma rājānaṃ % pramadāḥ kṛṣṇapiṅgalāḥ // Ram_2,63.13 //",
    "GE09ram_02au:3619": " tvaramāṇaś ca dharmātmā $ raktamālyānulepanaḥ &",
    "GE09ram_02au:3620": " rathena kharayuktena % prayāto dakṣiṇāmukhaḥ // Ram_2,63.14 //",
    "GE09ram_02au:3621": " evam etan mayā dṛṣṭam $ imāṃ rātriṃ bhayāvahām &",
    "GE09ram_02au:3622": " ahaṃ rāmo 'tha vā rājā % lakṣmaṇo vā mariṣyati // Ram_2,63.15 //",
    "GE09ram_02au:3623": " naro yānena yaḥ svapne $ kharayuktena yāti hi &",
    "GE09ram_02au:3624": " acirāt tasya dhūmāgraṃ % citāyāṃ sampradṛśyate \\",
    "GE09ram_02au:3625": " etannimittaṃ dīno 'haṃ tan na vaḥ pratipūjaye // Ram_2,63.16 //",
    "GE09ram_02au:3626": " śuṣyatīva ca me kaṇṭho $ na svastham iva me manaḥ &",
    "GE09ram_02au:3627": " jugupsann iva cātmānaṃ % na ca paśyāmi kāraṇam // Ram_2,63.17 //",
    "GE09ram_02au:3628": " imāṃ hi duḥsvapnagatiṃ niśāmya tām $ anekarūpām avitarkitāṃ purā &",
    "GE09ram_02au:3629": " bhayaṃ mahat taddhṛdayān na yāti me % vicintya rājānam acintyadarśanam //",
    "GE09ram_02au:3630": " bharate bruvati svapnaṃ $ dūtās te klāntavāhanāḥ &",
    "GE09ram_02au:3631": " praviśyāsahyaparikhaṃ % ramyaṃ rājagṛhaṃ puram // Ram_2,64.1 //",
    "GE09ram_02au:3632": " samāgamya tu rājñā ca $ rājaputreṇa cārcitāḥ &",
    "GE09ram_02au:3633": " rājñaḥ pādau gṛhītvā tu % tam ūcur bharataṃ vacaḥ // Ram_2,64.2 //",
    "GE09ram_02au:3634": " purohitas tvā kuśalaṃ $ prāha sarve ca mantriṇaḥ &",
    "GE09ram_02au:3635": " tvaramāṇaś ca niryāhi % kṛtyam ātyayikaṃ tvayā // Ram_2,64.3 //",
    "GE09ram_02au:3636": " atra viṃśatikoṭyas tu $ nṛpater mātulasya te &",
    "GE09ram_02au:3637": " daśakoṭyas tu sampūrṇās % tathaiva ca nṛpātmaja // Ram_2,64.4 //",
    "GE09ram_02au:3638": " pratigṛhya ca tat sarvaṃ $ svanuraktaḥ suhṛjjane &",
    "GE09ram_02au:3639": " dūtān uvāca bharataḥ % kāmaiḥ sampratipūjya tān // Ram_2,64.5 //",
    "GE09ram_02au:3640": " kaccit sukuśalī rājā $ pitā daśaratho mama &",
    "GE09ram_02au:3641": " kaccic cārogatā rāme % lakṣmaṇe vā mahātmani // Ram_2,64.6 //",
    "GE09ram_02au:3642": " āryā ca dharmaniratā $ dharmajñā dharmadarśinī &",
    "GE09ram_02au:3643": " arogā cāpi kausalyā % mātā rāmasya dhīmataḥ // Ram_2,64.7 //",
    "GE09ram_02au:3644": " kaccit sumitrā dharmajñā $ jananī lakṣmaṇasya yā &",
    "GE09ram_02au:3645": " śatrughnasya ca vīrasya % sārogā cāpi madhyamā // Ram_2,64.8 //",
    "GE09ram_02au:3646": " ātmakāmā sadā caṇḍī $ krodhanā prājñamāninī &",
    "GE09ram_02au:3647": " arogā cāpi kaikeyī % mātā me kim uvāca ha // Ram_2,64.9 //",
    "GE09ram_02au:3648": " evam uktās tu te dūtā $ bharatena mahātmanā &",
    "GE09ram_02au:3649": " ūcuḥ sampraśritaṃ vākyam % idaṃ taṃ bharataṃ tadā \\",
    "GE09ram_02au:3650": " kuśalās te naravyāghra yeṣāṃ kuśalam icchasi // Ram_2,64.10 //",
    "GE09ram_02au:3651": " bharataś cāpi tān dūtān $ evam ukto 'bhyabhāṣata &",
    "GE09ram_02au:3652": " āpṛcche 'haṃ mahārājaṃ % dūtāḥ saṃtvarayanti mām // Ram_2,64.11 //",
    "GE09ram_02au:3653": " evam uktvā tu tān dūtān $ bharataḥ pārthivātmajaḥ &",
    "GE09ram_02au:3654": " dūtaiḥ saṃcodito vākyaṃ % mātāmaham uvāca ha // Ram_2,64.12 //",
    "GE09ram_02au:3655": " rājan pitur gamiṣyāmi $ sakāśaṃ dūtacoditaḥ &",
    "GE09ram_02au:3656": " punar apy aham eṣyāmi % yadā me tvaṃ smariṣyasi // Ram_2,64.13 //",
    "GE09ram_02au:3657": " bharatenaivam uktas tu $ nṛpo mātāmahas tadā &",
    "GE09ram_02au:3658": " tam uvāca śubhaṃ vākyaṃ % śirasy āghrāya rāghavam // Ram_2,64.14 //",
    "GE09ram_02au:3659": " gaccha tātānujāne tvāṃ $ kaikeyī suprajās tvayā &",
    "GE09ram_02au:3660": " mātaraṃ kuśalaṃ brūyāḥ % pitaraṃ ca paraṃtapa // Ram_2,64.15 //",
    "GE09ram_02au:3661": " purohitaṃ ca kuśalaṃ $ ye cānye dvijasattamāḥ &",
    "GE09ram_02au:3662": " tau ca tāta maheṣvāsau % bhrātarau rāmalakṣmaṇau // Ram_2,64.16 //",
    "GE09ram_02au:3663": " tasmai hastyuttamāṃś citrān $ kambalān ajināni ca &",
    "GE09ram_02au:3664": " abhisatkṛtya kaikeyo % bharatāya dhanaṃ dadau // Ram_2,64.17 //",
    "GE09ram_02au:3665": " rukmaniṣkasahasre dve $ ṣoḍaśāśvaśatāni ca &",
    "GE09ram_02au:3666": " satkṛtya kaikeyī putraṃ % kekayo dhanam ādiśat // Ram_2,64.18 //",
    "GE09ram_02au:3667": " tathāmātyān abhipretān $ viśvāsyāṃś ca guṇānvitān &",
    "GE09ram_02au:3668": " dadāv aśvapatiḥ śīghraṃ % bharatāyānuyāyinaḥ // Ram_2,64.19 //",
    "GE09ram_02au:3669": " airāvatān aindraśirān $ nāgān vai priyadarśanān &",
    "GE09ram_02au:3670": " kharāñ śīghrān susaṃyuktān % mātulo 'smai dhanaṃ dadau // Ram_2,64.20 //",
    "GE09ram_02au:3671": " antaḥpure 'tisaṃvṛddhān $ vyāghravīryabalānvitān &",
    "GE09ram_02au:3672": " daṃṣṭrāyudhān mahākāyāñ % śunaś copāyanaṃ dadau // Ram_2,64.21 //",
    "GE09ram_02au:3673": " sa mātāmaham āpṛcchya $ mātulaṃ ca yudhājitam &",
    "GE09ram_02au:3674": " ratham āruhya bharataḥ % śatrughnasahito yayau // Ram_2,64.22 //",
    "GE09ram_02au:3675": " rathān maṇḍalacakrāṃś ca $ yojayitvā paraḥśatam &",
    "GE09ram_02au:3676": " uṣṭrago'śvakharair bhṛtyā % bharataṃ yāntam anvayuḥ // Ram_2,64.23 //",
    "GE09ram_02au:3677": " balena gupto bharato mahātmā $ sahāryakasyātmasamair amātyaiḥ &",
    "GE09ram_02au:3678": " ādāya śatrughnam apetaśatrur % gṛhād yayau siddha ivendralokāt //",
    "GE09ram_02au:3679": " sa prāṅmukho rājagṛhād $ abhiniryāya vīryavān &",
    "GE09ram_02au:3680": " hrādinīṃ dūrapārāṃ ca % pratyaksrotastaraṃgiṇīm \\",
    "GE09ram_02au:3681": " śatadrūm atarac chrīmān nadīm ikṣvākunandanaḥ // Ram_2,65.1 //",
    "GE09ram_02au:3682": " elādhāne nadīṃ tīrtvā $ prāpya cāparaparpaṭān &",
    "GE09ram_02au:3683": " śilām ākurvatīṃ tīrtvā % āgneyaṃ śalyakartanam // Ram_2,65.2 //",
    "GE09ram_02au:3684": " satyasaṃdhaḥ śuciḥ śrīmān $ prekṣamāṇaḥ śilāvahām &",
    "GE09ram_02au:3685": " atyayāt sa mahāśailān % vanaṃ caitrarathaṃ prati // Ram_2,65.3 //",
    "GE09ram_02au:3686": " veginīṃ ca kuliṅgākhyāṃ $ hrādinīṃ parvatāvṛtām &",
    "GE09ram_02au:3687": " yamunāṃ prāpya saṃtīrṇo % balam āśvāsayat tadā // Ram_2,65.4 //",
    "GE09ram_02au:3688": " śītīkṛtya tu gātrāṇi $ klāntān āśvāsya vājinaḥ &",
    "GE09ram_02au:3689": " tatra snātvā ca pītvā ca % prāyād ādāya codakam // Ram_2,65.5 //",
    "GE09ram_02au:3690": " rājaputro mahāraṇyam $ anabhīkṣṇopasevitam &",
    "GE09ram_02au:3691": " bhadro bhadreṇa yānena % mārutaḥ kham ivātyayāt // Ram_2,65.6 //",
    "GE09ram_02au:3692": " toraṇaṃ dakṣiṇārdhena $ jambūprastham upāgamat &",
    "GE09ram_02au:3693": " varūthaṃ ca yayau ramyaṃ % grāmaṃ daśarathātmajaḥ // Ram_2,65.7 //",
    "GE09ram_02au:3694": " tatra ramye vane vāsaṃ $ kṛtvāsau prāṅmukho yayau &",
    "GE09ram_02au:3695": " udyānam ujjihānāyāḥ % priyakā yatra pādapāḥ // Ram_2,65.8 //",
    "GE09ram_02au:3696": " sālāṃs tu priyakān prāpya $ śīghrān āsthāya vājinaḥ &",
    "GE09ram_02au:3697": " anujñāpyātha bharato % vāhinīṃ tvarito yayau // Ram_2,65.9 //",
    "GE09ram_02au:3698": " vāsaṃ kṛtvā sarvatīrthe $ tīrtvā cottānikāṃ nadīm &",
    "GE09ram_02au:3699": " anyā nadīś ca vividhāḥ % pārvatīyais turaṃgamaiḥ // Ram_2,65.10 //",
    "GE09ram_02au:3700": " hastipṛṣṭhakam āsādya $ kuṭikām atyavartata &",
    "GE09ram_02au:3701": " tatāra ca naravyāghro % lauhitye sa kapīvatīm \\",
    "GE09ram_02au:3702": " ekasāle sthāṇumatīṃ vinate gomatīṃ nadīm // Ram_2,65.11 //",
    "GE09ram_02au:3703": " kaliṅganagare cāpi $ prāpya sālavanaṃ tadā &",
    "GE09ram_02au:3704": " bharataḥ kṣipram āgacchat % supariśrāntavāhanaḥ // Ram_2,65.12 //",
    "GE09ram_02au:3705": " vanaṃ ca samatītyāśu $ śarvaryām aruṇodaye &",
    "GE09ram_02au:3706": " ayodhyāṃ manunā rājñā % nirmitāṃ sa dadarśa ha // Ram_2,65.13 //",
    "GE09ram_02au:3707": " tāṃ purīṃ puruṣavyāghraḥ $ saptarātroṣiṭaḥ pathi &",
    "GE09ram_02au:3708": " ayodhyām agrato dṛṣṭvā % rathe sārathim abravīt // Ram_2,65.14 //",
    "GE09ram_02au:3709": " eṣā nātipratītā me $ puṇyodyānā yaśasvinī &",
    "GE09ram_02au:3710": " ayodhyā dṛśyate dūrāt % sārathe pāṇḍumṛttikā // Ram_2,65.15 //",
    "GE09ram_02au:3711": " yajvabhir guṇasampannair $ brāhmaṇair vedapāragaiḥ &",
    "GE09ram_02au:3712": " bhūyiṣṭham ṛddhair ākīrṇā % rājarṣivarapālitā // Ram_2,65.16 //",
    "GE09ram_02au:3713": " ayodhyāyāṃ purā śabdaḥ $ śrūyate tumulo mahān &",
    "GE09ram_02au:3714": " samantān naranārīṇāṃ % tam adya na śṛṇomy aham // Ram_2,65.17 //",
    "GE09ram_02au:3715": " udyānāni hi sāyāhne $ krīḍitvoparatair naraiḥ &",
    "GE09ram_02au:3716": " samantād vipradhāvadbhiḥ % prakāśante mamānyadā // Ram_2,65.18 //",
    "GE09ram_02au:3717": " tāny adyānurudantīva $ parityaktāni kāmibhiḥ &",
    "GE09ram_02au:3718": " araṇyabhūteva purī % sārathe pratibhāti me // Ram_2,65.19 //",
    "GE09ram_02au:3719": " na hy atra yānair dṛśyante $ na gajair na ca vājibhiḥ &",
    "GE09ram_02au:3720": " niryānto vābhiyānto vā % naramukhyā yathāpuram // Ram_2,65.20 //",
    "GE09ram_02au:3721": " aniṣṭāni ca pāpāni $ paśyāmi vividhāni ca &",
    "GE09ram_02au:3722": " nimittāny amanojñāni % tena sīdati me manaḥ // Ram_2,65.21 //",
    "GE09ram_02au:3723": " dvāreṇa vaijayantena $ prāviśac chrāntavāhanaḥ &",
    "GE09ram_02au:3724": " dvāḥsthair utthāya vijayaṃ % pṛṣṭas taiḥ sahito yayau // Ram_2,65.22 //",
    "GE09ram_02au:3725": " sa tv anekāgrahṛdayo $ dvāḥsthaṃ pratyarcya taṃ janam &",
    "GE09ram_02au:3726": " sūtam aśvapateḥ klāntam % abravīt tatra rāghavaḥ // Ram_2,65.23 //",
    "GE09ram_02au:3727": " śrutā no yādṛśāḥ pūrvaṃ $ nṛpatīnāṃ vināśane &",
    "GE09ram_02au:3728": " ākārās tān ahaṃ sarvān % iha paśyāmi sārathe // Ram_2,65.24 //",
    "GE09ram_02au:3729": " malinaṃ cāśrupūrṇākṣaṃ $ dīnaṃ dhyānaparaṃ kṛśam &",
    "GE09ram_02au:3730": " sastrīpuṃsaṃ ca paśyāmi % janam utkaṇṭhitaṃ pure // Ram_2,65.25 //",
    "GE09ram_02au:3731": " ity evam uktvā bharataḥ $ sūtaṃ taṃ dīnamānasaḥ &",
    "GE09ram_02au:3732": " tāny aniṣṭāny ayodhyāyāṃ % prekṣya rājagṛhaṃ yayau \\",
    "GE09ram_02au:3733": " tāṃ śūnyaśṛṅgāṭakaveśmarathyāṃ rajo'ruṇadvārakapāṭayantrām //",
    "GE09ram_02au:3734": " dṛṣṭvā purīm indrapurīprakāśāṃ $ duḥkhena sampūrṇataro babhūva &",
    "GE09ram_02au:3735": " bahūni paśyan manaso 'priyāṇi % yāny anyadā nāsya pure babhūvuḥ \\",
    "GE09ram_02au:3736": " avākśirā dīnamanā na hṛṣṭaḥ pitur mahātmā praviveśa veśma // Ram_2,65.27",
    "GE09ram_02au:3737": " apaśyaṃs tu tatas tatra $ pitaraṃ pitur ālaye &",
    "GE09ram_02au:3738": " jagāma bharato draṣṭuṃ % mātaraṃ mātur ālaye // Ram_2,66.1 //",
    "GE09ram_02au:3739": " anuprāptaṃ tu taṃ dṛṣṭvā $ kaikeyī proṣitaṃ sutam &",
    "GE09ram_02au:3740": " utpapāta tadā hṛṣṭā % tyaktvā sauvarṇamānasam // Ram_2,66.2 //",
    "GE09ram_02au:3741": " sa praviśyaiva dharmātmā $ svagṛhaṃ śrīvivarjitam &",
    "GE09ram_02au:3742": " bharataḥ prekṣya jagrāha % jananyāś caraṇau śubhau // Ram_2,66.3 //",
    "GE09ram_02au:3743": " taṃ mūrdhni samupāghrāya $ pariṣvajya yaśasvinam &",
    "GE09ram_02au:3744": " aṅke bharatam āropya % praṣṭuṃ samupacakrame // Ram_2,66.4 //",
    "GE09ram_02au:3745": " adya te katicid rātryaś $ cyutasyāryakaveśmanaḥ &",
    "GE09ram_02au:3746": " api nādhvaśramaḥ śīghraṃ % rathenāpatatas tava // Ram_2,66.5 //",
    "GE09ram_02au:3747": " āryakas te sukuśalī $ yudhājin mātulas tava &",
    "GE09ram_02au:3748": " pravāsāc ca sukhaṃ putra % sarvaṃ me vaktum arhasi // Ram_2,66.6 //",
    "GE09ram_02au:3749": " evaṃ pṛṣṭas tu kaikeyyā $ priyaṃ pārthivanandanaḥ &",
    "GE09ram_02au:3750": " ācaṣṭa bharataḥ sarvaṃ % mātre rājīvalocanaḥ // Ram_2,66.7 //",
    "GE09ram_02au:3751": " adya me saptamī rātriś $ cyutasyāryakaveśmanaḥ &",
    "GE09ram_02au:3752": " ambāyāḥ kuśalī tāto % yudhājin mātulaś ca me // Ram_2,66.8 //",
    "GE09ram_02au:3753": " yan me dhanaṃ ca ratnaṃ ca $ dadau rājā paraṃtapaḥ &",
    "GE09ram_02au:3754": " pariśrāntaṃ pathy abhavat % tato 'haṃ pūrvam āgataḥ // Ram_2,66.9 //",
    "GE09ram_02au:3755": " rājavākyaharair dūtais $ tvaryamāṇo 'ham āgataḥ &",
    "GE09ram_02au:3756": " yad ahaṃ praṣṭum icchāmi % tad ambā vaktum arhati // Ram_2,66.10 //",
    "GE09ram_02au:3757": " śūnyo 'yaṃ śayanīyas te $ paryaṅko hemabhūṣitaḥ &",
    "GE09ram_02au:3758": " na cāyam ikṣvākujanaḥ % prahṛṣṭaḥ pratibhāti me // Ram_2,66.11 //",
    "GE09ram_02au:3759": " rājā bhavati bhūyiṣṭham $ ihāmbāyā niveśane &",
    "GE09ram_02au:3760": " tam ahaṃ nādya paśyāmi % draṣṭum icchann ihāgataḥ // Ram_2,66.12 //",
    "GE09ram_02au:3761": " pitur grahīṣye caraṇau $ taṃ mamākhyāhi pṛcchataḥ &",
    "GE09ram_02au:3762": " āhosvid amba jyeṣṭhāyāḥ % kausalyāyā niveśane // Ram_2,66.13 //",
    "GE09ram_02au:3763": " taṃ pratyuvāca kaikeyī $ priyavad ghoram apriyam &",
    "GE09ram_02au:3764": " ajānantaṃ prajānantī % rājyalobhena mohitā \\",
    "GE09ram_02au:3765": " yā gatiḥ sarvabhūtānāṃ tāṃ gatiṃ te pitā gataḥ // Ram_2,66.14 //",
    "GE09ram_02au:3766": " tac chrutvā bharato vākyaṃ $ dharmābhijanavāñ śuciḥ &",
    "GE09ram_02au:3767": " papāta sahasā bhūmau % pitṛśokabalārditaḥ // Ram_2,66.15 //",
    "GE09ram_02au:3768": " tataḥ śokena saṃvītaḥ $ pitur maraṇaduḥkhitaḥ &",
    "GE09ram_02au:3769": " vilalāpa mahātejā % bhrāntākulitacetanaḥ // Ram_2,66.16 //",
    "GE09ram_02au:3770": " etat suruciraṃ bhāti $ pitur me śayanaṃ purā &",
    "GE09ram_02au:3771": " tad idaṃ na vibhāty adya % vihīnaṃ tena dhīmatā // Ram_2,66.17 //",
    "GE09ram_02au:3772": " tam ārtaṃ devasaṃkāśaṃ $ samīkṣya patitaṃ bhuvi &",
    "GE09ram_02au:3773": " utthāpayitvā śokārtaṃ % vacanaṃ cedam abravīt // Ram_2,66.18 //",
    "GE09ram_02au:3774": " uttiṣṭhottiṣṭha kiṃ śeṣe $ rājaputra mahāyaśaḥ &",
    "GE09ram_02au:3775": " tvadvidhā na hi śocanti % santaḥ sadasi saṃmatāḥ // Ram_2,66.19 //",
    "GE09ram_02au:3776": " sa ruditvā ciraṃ kālaṃ $ bhūmau viparivṛtya ca &",
    "GE09ram_02au:3777": " jananīṃ pratyuvācedaṃ % śokair bahubhir āvṛtaḥ // Ram_2,66.20 //",
    "GE09ram_02au:3778": " abhiṣekṣyati rāmaṃ tu $ rājā yajñaṃ nu yakṣyati &",
    "GE09ram_02au:3779": " ity ahaṃ kṛtasaṃkalpo % hṛṣṭo yātrām ayāsiṣam // Ram_2,66.21 //",
    "GE09ram_02au:3780": " tad idaṃ hy anyathā bhūtaṃ $ vyavadīrṇaṃ mano mama &",
    "GE09ram_02au:3781": " pitaraṃ yo na paśyāmi % nityaṃ priyahite ratam // Ram_2,66.22 //",
    "GE09ram_02au:3782": " amba kenātyagād rājā $ vyādhinā mayy anāgate &",
    "GE09ram_02au:3783": " dhanyā rāmādayaḥ sarve % yaiḥ pitā saṃskṛtaḥ svayam // Ram_2,66.23 //",
    "GE09ram_02au:3784": " na nūnaṃ māṃ mahārājaḥ $ prāptaṃ jānāti kīrtimān &",
    "GE09ram_02au:3785": " upajighreddhi māṃ mūrdhni % tātaḥ saṃnamya satvaram // Ram_2,66.24 //",
    "GE09ram_02au:3786": " kva sa pāṇiḥ sukhasparśas $ tātasyākliṣṭakarmaṇaḥ &",
    "GE09ram_02au:3787": " yena māṃ rajasā dhvastam % abhīkṣṇaṃ parimārjati // Ram_2,66.25 //",
    "GE09ram_02au:3788": " yo me bhrātā pitā bandhur $ yasya dāso 'smi dhīmataḥ &",
    "GE09ram_02au:3789": " tasya māṃ śīghram ākhyāhi % rāmasyākliṣṭakarmaṇaḥ // Ram_2,66.26 //",
    "GE09ram_02au:3790": " pitā hi bhavati jyeṣṭho $ dharmam āryasya jānataḥ &",
    "GE09ram_02au:3791": " tasya pādau grahīṣyāmi % sa hīdānīṃ gatir mama // Ram_2,66.27 //",
    "GE09ram_02au:3792": " ārye kim abravīd rājā $ pitā me satyavikramaḥ &",
    "GE09ram_02au:3793": " paścimaṃ sādhusaṃdeśam % icchāmi śrotum ātmanaḥ // Ram_2,66.28 //",
    "GE09ram_02au:3794": " iti pṛṣṭā yathātattvaṃ $ kaikeyī vākyam abravīt &",
    "GE09ram_02au:3795": " rāmeti rājā vilapan % hā sīte lakṣmaṇeti ca \\",
    "GE09ram_02au:3796": " sa mahātmā paraṃ lokaṃ gato gatimatāṃ varaḥ // Ram_2,66.29 //",
    "GE09ram_02au:3797": " imāṃ tu paścimāṃ vācaṃ $ vyājahāra pitā tava &",
    "GE09ram_02au:3798": " kāladharmaparikṣiptaḥ % pāśair iva mahāgajaḥ // Ram_2,66.30 //",
    "GE09ram_02au:3799": " siddhārthās tu narā rāmam $ āgataṃ sītayā saha &",
    "GE09ram_02au:3800": " lakṣmaṇaṃ ca mahābāhuṃ % drakṣyanti punar āgatam // Ram_2,66.31 //",
    "GE09ram_02au:3801": " tac chrutvā viṣasādaiva $ dvitīyāpriyaśaṃsanāt &",
    "GE09ram_02au:3802": " viṣaṇṇavadano bhūtvā % bhūyaḥ papraccha mātaram // Ram_2,66.32 //",
    "GE09ram_02au:3803": " kva cedānīṃ sa dharmātmā $ kausalyānandavardhanaḥ &",
    "GE09ram_02au:3804": " lakṣmaṇena saha bhrātrā % sītayā ca samaṃ gataḥ // Ram_2,66.33 //",
    "GE09ram_02au:3805": " tathā pṛṣṭā yathātattvam $ ākhyātum upacakrame &",
    "GE09ram_02au:3806": " mātāsya yugapad vākyaṃ % vipriyaṃ priyaśaṅkayā // Ram_2,66.34 //",
    "GE09ram_02au:3807": " sa hi rājasutaḥ putra $ cīravāsā mahāvanam &",
    "GE09ram_02au:3808": " daṇḍakān saha vaidehyā % lakṣmaṇānucaro gataḥ // Ram_2,66.35 //",
    "GE09ram_02au:3809": " tac chrutvā bharatas trasto $ bhrātuś cāritraśaṅkayā &",
    "GE09ram_02au:3810": " svasya vaṃśasya māhātmyāt % praṣṭuṃ samupacakrame // Ram_2,66.36 //",
    "GE09ram_02au:3811": " kaccin na brāhmaṇadhanaṃ $ hṛtaṃ rāmeṇa kasyacit &",
    "GE09ram_02au:3812": " kaccin nāḍhyo daridro vā % tenāpāpo vihiṃsitaḥ // Ram_2,66.37 //",
    "GE09ram_02au:3813": " kaccin na paradārān vā $ rājaputro 'bhimanyate &",
    "GE09ram_02au:3814": " kasmāt sa daṇḍakāraṇye % bhrūṇaheva vivāsitaḥ // Ram_2,66.38 //",
    "GE09ram_02au:3815": " athāsya capalā mātā $ tat svakarma yathātatham &",
    "GE09ram_02au:3816": " tenaiva strīsvabhāvena % vyāhartum upacakrame // Ram_2,66.39 //",
    "GE09ram_02au:3817": " na brāhmaṇadhanaṃ kiṃcid $ dhṛtaṃ rāmeṇa kasyacit &",
    "GE09ram_02au:3818": " kaścin nāḍhyo daridro vā % tenāpāpo vihiṃsitaḥ \\",
    "GE09ram_02au:3819": " na rāmaḥ paradārāṃś ca cakṣurbhyām api paśyati // Ram_2,66.40 //",
    "GE09ram_02au:3820": " mayā tu putra śrutvaiva $ rāmasyaivābhiṣecanam &",
    "GE09ram_02au:3821": " yācitas te pitā rājyaṃ % rāmasya ca vivāsanam // Ram_2,66.41 //",
    "GE09ram_02au:3822": " sa svavṛttiṃ samāsthāya $ pitā te tat tathākarot &",
    "GE09ram_02au:3823": " rāmaś ca sahasaumitriḥ % preṣitaḥ saha sītayā // Ram_2,66.42 //",
    "GE09ram_02au:3824": " tam apaśyan priyaṃ putraṃ $ mahīpālo mahāyaśāḥ &",
    "GE09ram_02au:3825": " putraśokaparidyūnaḥ % pañcatvam upapedivān // Ram_2,66.43 //",
    "GE09ram_02au:3826": " tvayā tv idānīṃ dharmajña $ rājatvam avalambyatām &",
    "GE09ram_02au:3827": " tvatkṛte hi mayā sarvam % idam evaṃvidhaṃ kṛtam // Ram_2,66.44 //",
    "GE09ram_02au:3828": " tat putra śīghraṃ vidhinā vidhijñair $ vasiṣṭhamukhyaiḥ sahito dvijendraiḥ",
    "GE09ram_02au:3829": " saṃkālya rājānam adīnasattvam % ātmānam urvyām abhiṣecayasva //",
    "GE09ram_02au:3830": " śrutvā tu pitaraṃ vṛttaṃ $ bhrātarau ca vivāsitau &",
    "GE09ram_02au:3831": " bharato duḥkhasaṃtapta % idaṃ vacanam abravīt // Ram_2,67.1 //",
    "GE09ram_02au:3832": " kiṃ nu kāryaṃ hatasyeha $ mama rājyena śocataḥ &",
    "GE09ram_02au:3833": " vihīnasyātha pitrā ca % bhrātrā pitṛsamena ca // Ram_2,67.2 //",
    "GE09ram_02au:3834": " duḥkhe me duḥkham akaror $ vraṇe kṣāram ivādadhāḥ &",
    "GE09ram_02au:3835": " rājānaṃ pretabhāvasthaṃ % kṛtvā rāmaṃ ca tāpasam // Ram_2,67.3 //",
    "GE09ram_02au:3836": " kulasya tvam abhāvāya $ kālarātrir ivāgatā &",
    "GE09ram_02au:3837": " aṅgāram upagūhya sma % pitā me nāvabuddhavān // Ram_2,67.4 //",
    "GE09ram_02au:3838": " kausalyā ca sumitrā ca $ putraśokābhipīḍite &",
    "GE09ram_02au:3839": " duṣkaraṃ yadi jīvetāṃ % prāpya tvāṃ jananīṃ mama // Ram_2,67.5 //",
    "GE09ram_02au:3840": " nanu tv āryo 'pi dharmātmā $ tvayi vṛttim anuttamām &",
    "GE09ram_02au:3841": " vartate guruvṛttijño % yathā mātari vartate // Ram_2,67.6 //",
    "GE09ram_02au:3842": " tathā jyeṣṭhā hi me mātā $ kausalyā dīrghadarśinī &",
    "GE09ram_02au:3843": " tvayi dharmaṃ samāsthāya % bhaginyām iva vartate // Ram_2,67.7 //",
    "GE09ram_02au:3844": " tasyāḥ putraṃ kṛtātmānaṃ $ cīravalkalavāsasam &",
    "GE09ram_02au:3845": " prasthāpya vanavāsāya % kathaṃ pāpe na śocasi // Ram_2,67.8 //",
    "GE09ram_02au:3846": " apāpadarśinaṃ śūraṃ $ kṛtātmānaṃ yaśasvinam &",
    "GE09ram_02au:3847": " pravrājya cīravasanaṃ % kiṃ nu paśyasi kāraṇam // Ram_2,67.9 //",
    "GE09ram_02au:3848": " lubdhāyā vidito manye $ na te 'haṃ rāghavaṃ prati &",
    "GE09ram_02au:3849": " tathā hy anartho rājyārthaṃ % tvayā nīto mahān ayam // Ram_2,67.10 //",
    "GE09ram_02au:3850": " ahaṃ hi puruṣavyāghrāv $ apaśyan rāmalakṣmaṇau &",
    "GE09ram_02au:3851": " kena śaktiprabhāvena % rājyaṃ rakṣitum utsahe // Ram_2,67.11 //",
    "GE09ram_02au:3852": " taṃ hi nityaṃ mahārājo $ balavantaṃ mahābalaḥ &",
    "GE09ram_02au:3853": " apāśrito 'bhūd dharmātmā % merur meruvanaṃ yathā // Ram_2,67.12 //",
    "GE09ram_02au:3854": " so 'haṃ katham imaṃ bhāraṃ $ mahādhuryasamudyatam &",
    "GE09ram_02au:3855": " damyo dhuram ivāsādya % saheyaṃ kena caujasā // Ram_2,67.13 //",
    "GE09ram_02au:3856": " atha vā me bhavec chaktir $ yogair buddhibalena vā &",
    "GE09ram_02au:3857": " sakāmāṃ na kariṣyāmi % tvām ahaṃ putragardhinīm \\",
    "GE09ram_02au:3858": " nivartayiṣyāmi vanād bhrātaraṃ svajanapriyam // Ram_2,67.14 //",
    "GE09ram_02au:3859": " ity evam uktvā bharato mahātmā $ priyetarair vākyagaṇais tudaṃs tām &",
    "GE09ram_02au:3860": " śokāturaś cāpi nanāda bhūyaḥ % siṃho yathā parvatagahvarasthaḥ //",
    "GE09ram_02au:3861": " tāṃ tathā garhayitvā tu $ mātaraṃ bharatas tadā &",
    "GE09ram_02au:3862": " roṣeṇa mahatāviṣṭaḥ % punar evābravīd vacaḥ // Ram_2,68.1 //",
    "GE09ram_02au:3863": " rājyād bhraṃśasva kaikeyi $ nṛśaṃse duṣṭacāriṇi &",
    "GE09ram_02au:3864": " parityaktā ca dharmeṇa % mā mṛtaṃ rudatī bhava // Ram_2,68.2 //",
    "GE09ram_02au:3865": " kiṃ nu te 'dūṣayad rājā $ rāmo vā bhṛśadhārmikaḥ &",
    "GE09ram_02au:3866": " yayor mṛtyur vivāsaś ca % tvatkṛte tulyam āgatau // Ram_2,68.3 //",
    "GE09ram_02au:3867": " bhrūṇahatyām asi prāptā $ kulasyāsya vināśanāt &",
    "GE09ram_02au:3868": " kaikeyi narakaṃ gaccha % mā ca bhartuḥ salokatām // Ram_2,68.4 //",
    "GE09ram_02au:3869": " yat tvayā hīdṛśaṃ pāpaṃ $ kṛtaṃ ghoreṇa karmaṇā &",
    "GE09ram_02au:3870": " sarvalokapriyaṃ hitvā % mamāpy āpāditaṃ bhayam // Ram_2,68.5 //",
    "GE09ram_02au:3871": " tvatkṛte me pitā vṛtto $ rāmaś cāraṇyam āśritaḥ &",
    "GE09ram_02au:3872": " ayaśo jīvaloke ca % tvayāhaṃ pratipāditaḥ // Ram_2,68.6 //",
    "GE09ram_02au:3873": " mātṛrūpe mamāmitre $ nṛśaṃse rājyakāmuke &",
    "GE09ram_02au:3874": " na te 'ham abhibhāṣyo 'smi % durvṛtte patighātini // Ram_2,68.7 //",
    "GE09ram_02au:3875": " kausalyā ca sumitrā ca $ yāś cānyā mama mātaraḥ &",
    "GE09ram_02au:3876": " duḥkhena mahatāviṣṭās % tvāṃ prāpya kuladūṣiṇīm // Ram_2,68.8 //",
    "GE09ram_02au:3877": " na tvam aśvapateḥ kanyā $ dharmarājasya dhīmataḥ &",
    "GE09ram_02au:3878": " rākṣasī tatra jātāsi % kulapradhvaṃsinī pituḥ // Ram_2,68.9 //",
    "GE09ram_02au:3879": " yat tvayā dhārmiko rāmo $ nityaṃ satyaparāyaṇaḥ &",
    "GE09ram_02au:3880": " vanaṃ prasthāpito duḥkhāt % pitā ca tridivaṃ gataḥ // Ram_2,68.10 //",
    "GE09ram_02au:3881": " yatpradhānāsi tat pāpaṃ $ mayi pitrā vinākṛte &",
    "GE09ram_02au:3882": " bhrātṛbhyāṃ ca parityakte % sarvalokasya cāpriye // Ram_2,68.11 //",
    "GE09ram_02au:3883": " kausalyāṃ dharmasaṃyuktāṃ $ viyuktāṃ pāpaniścaye &",
    "GE09ram_02au:3884": " kṛtvā kaṃ prāpsyase tv adya % lokaṃ nirayagāminī // Ram_2,68.12 //",
    "GE09ram_02au:3885": " kiṃ nāvabudhyase krūre $ niyataṃ bandhusaṃśrayam &",
    "GE09ram_02au:3886": " jyeṣṭhaṃ pitṛsamaṃ rāmaṃ % kausalyāyātmasambhavam // Ram_2,68.13 //",
    "GE09ram_02au:3887": " aṅgapratyaṅgajaḥ putro $ hṛdayāc cāpi jāyate &",
    "GE09ram_02au:3888": " tasmāt priyataro mātuḥ % priyatvān na tu bāndhavaḥ // Ram_2,68.14 //",
    "GE09ram_02au:3889": " anyadā kila dharmajñā $ surabhiḥ surasaṃmatā &",
    "GE09ram_02au:3890": " vahamānau dadarśorvyāṃ % putrau vigatacetasau // Ram_2,68.15 //",
    "GE09ram_02au:3891": " tāv ardhadivase śrāntau $ dṛṣṭvā putrau mahītale &",
    "GE09ram_02au:3892": " ruroda putraśokena % bāṣpaparyākulekṣaṇā // Ram_2,68.16 //",
    "GE09ram_02au:3893": " adhastād vrajatas tasyāḥ $ surarājño mahātmanaḥ &",
    "GE09ram_02au:3894": " bindavaḥ patitā gātre % sūkṣmāḥ surabhigandhinaḥ // Ram_2,68.17 //",
    "GE09ram_02au:3895": " tāṃ dṛṣṭvā śokasaṃtaptāṃ $ vajrapāṇir yaśasvinīm &",
    "GE09ram_02au:3896": " indraḥ prāñjalir udvignaḥ % surarājo 'bravīd vacaḥ // Ram_2,68.18 //",
    "GE09ram_02au:3897": " bhayaṃ kaccin na cāsmāsu $ kutaścid vidyate mahat &",
    "GE09ram_02au:3898": " kutonimittaḥ śokas te % brūhi sarvahitaiṣiṇi // Ram_2,68.19 //",
    "GE09ram_02au:3899": " evam uktā tu surabhiḥ $ surarājena dhīmatā &",
    "GE09ram_02au:3900": " pratyuvāca tato dhīrā % vākyaṃ vākyaviśāradā // Ram_2,68.20 //",
    "GE09ram_02au:3901": " śāntaṃ pāpaṃ na vaḥ kiṃcit $ kutaścid amarādhipa &",
    "GE09ram_02au:3902": " ahaṃ tu magnau śocāmi % svaputrau viṣame sthitau // Ram_2,68.21 //",
    "GE09ram_02au:3903": " etau dṛṣṭvā kṛṣau dīnau $ sūryaraśmipratāpinau &",
    "GE09ram_02au:3904": " ardyamānau balīvardau % karṣakeṇa surādhipa // Ram_2,68.22 //",
    "GE09ram_02au:3905": " mama kāyāt prasūtau hi $ duḥkhitau bhārapīḍitau &",
    "GE09ram_02au:3906": " yau dṛṣṭvā paritapye 'haṃ % nāsti putrasamaḥ priyaḥ // Ram_2,68.23 //",
    "GE09ram_02au:3907": " yasyāḥ putrasahasrāṇi $ sāpi śocati kāmadhuk &",
    "GE09ram_02au:3908": " kiṃ punar yā vinā rāmaṃ % kausalyā vartayiṣyati // Ram_2,68.24 //",
    "GE09ram_02au:3909": " ekaputrā ca sādhvī ca $ vivatseyaṃ tvayā kṛtā &",
    "GE09ram_02au:3910": " tasmāt tvaṃ satataṃ duḥkhaṃ % pretya ceha ca lapsyase // Ram_2,68.25 //",
    "GE09ram_02au:3911": " ahaṃ hy apacitiṃ bhrātuḥ $ pituś ca sakalām imām &",
    "GE09ram_02au:3912": " vardhanaṃ yaśasaś cāpi % kariṣyāmi na saṃśayaḥ // Ram_2,68.26 //",
    "GE09ram_02au:3913": " ānāyayitvā tanayaṃ $ kausalyāyā mahādyutim &",
    "GE09ram_02au:3914": " svayam eva pravekṣyāmi % vanaṃ muniniṣevitam // Ram_2,68.27 //",
    "GE09ram_02au:3915": " iti nāga ivāraṇye $ tomarāṅkuśacoditaḥ &",
    "GE09ram_02au:3916": " papāta bhuvi saṃkruddho % niḥśvasann iva pannagaḥ // Ram_2,68.28 //",
    "GE09ram_02au:3917": " saṃraktanetraḥ śithilāmbaras tadā $ vidhūtasarvābharaṇaḥ paraṃtapaḥ &",
    "GE09ram_02au:3918": " babhūva bhūmau patito nṛpātmajaḥ % śacīpateḥ ketur ivotsavakṣaye //",
    "GE09ram_02au:3919": " tathaiva krośatas tasya $ bharatasya mahātmanaḥ &",
    "GE09ram_02au:3920": " kausalyā śabdam ājñāya % sumitrām idam abravīt // Ram_2,69.1 //",
    "GE09ram_02au:3921": " āgataḥ krūrakāryāyāḥ $ kaikeyyā bharataḥ sutaḥ &",
    "GE09ram_02au:3922": " tam ahaṃ draṣṭum icchāmi % bharataṃ dīrghadarśinam // Ram_2,69.2 //",
    "GE09ram_02au:3923": " evam uktvā sumitrāṃ sā $ vivarṇā malināmbarā &",
    "GE09ram_02au:3924": " pratasthe bharato yatra % vepamānā vicetanā // Ram_2,69.3 //",
    "GE09ram_02au:3925": " sa tu rāmānujaś cāpi $ śatrughnasahitas tadā &",
    "GE09ram_02au:3926": " pratasthe bharato yatra % kausalyāyā niveśanam // Ram_2,69.4 //",
    "GE09ram_02au:3927": " tataḥ śatrughnabharatau $ kausalyāṃ prekṣya duḥkhitau &",
    "GE09ram_02au:3928": " paryaṣvajetāṃ duḥkhārtāṃ % patitāṃ naṣṭacetanām // Ram_2,69.5 //",
    "GE09ram_02au:3929": " bharataṃ pratyuvācedaṃ $ kausalyā bhṛśaduḥkhitā &",
    "GE09ram_02au:3930": " idaṃ te rājyakāmasya % rājyaṃ prāptam akaṇṭakam \\",
    "GE09ram_02au:3931": " samprāptaṃ bata kaikeyyā śīghraṃ krūreṇa karmaṇā // Ram_2,69.6 //",
    "GE09ram_02au:3932": " prasthāpya cīravasanaṃ $ putraṃ me vanavāsinam &",
    "GE09ram_02au:3933": " kaikeyī kaṃ guṇaṃ tatra % paśyati krūradarśinī // Ram_2,69.7 //",
    "GE09ram_02au:3934": " kṣipraṃ mām api kaikeyī $ prasthāpayitum arhati &",
    "GE09ram_02au:3935": " hiraṇyanābho yatrāste % suto me sumahāyaśāḥ // Ram_2,69.8 //",
    "GE09ram_02au:3936": " atha vā svayam evāhaṃ $ sumitrānucarā sukham &",
    "GE09ram_02au:3937": " agnihotraṃ puraskṛtya % prasthāsye yatra rāghavaḥ // Ram_2,69.9 //",
    "GE09ram_02au:3938": " kāmaṃ vā svayam evādya $ tatra māṃ netum arhasi &",
    "GE09ram_02au:3939": " yatrāsau puruṣavyāghras % tapyate me tapaḥ sutaḥ // Ram_2,69.10 //",
    "GE09ram_02au:3940": " idaṃ hi tava vistīrṇaṃ $ dhanadhānyasamācitam &",
    "GE09ram_02au:3941": " hastyaśvarathasampūrṇaṃ % rājyaṃ niryātitaṃ tayā // Ram_2,69.11 //",
    "GE09ram_02au:3942": " evaṃ vilapamānāṃ tāṃ $ bharataḥ prāñjalis tadā &",
    "GE09ram_02au:3943": " kausalyāṃ pratyuvācedaṃ % śokair bahubhir āvṛtām // Ram_2,69.12 //",
    "GE09ram_02au:3944": " ārye kasmād ajānantaṃ $ garhase mām akilbiṣam &",
    "GE09ram_02au:3945": " vipulāṃ ca mama prītiṃ % sthirāṃ jānāsi rāghave // Ram_2,69.13 //",
    "GE09ram_02au:3946": " kṛtā śāstrānugā buddhir $ mā bhūt tasya kadācana &",
    "GE09ram_02au:3947": " satyasaṃdhaḥ satāṃ śreṣṭho % yasyāryo 'numate gataḥ // Ram_2,69.14 //",
    "GE09ram_02au:3948": " praiṣyaṃ pāpīyasāṃ yātu $ sūryaṃ ca prati mehatu &",
    "GE09ram_02au:3949": " hantu pādena gāṃ suptāṃ % yasyāryo 'numate gataḥ // Ram_2,69.15 //",
    "GE09ram_02au:3950": " kārayitvā mahat karma $ bhartā bhṛtyam anarthakam &",
    "GE09ram_02au:3951": " adharmo yo 'sya so 'syās tu % yasyāryo 'numate gataḥ // Ram_2,69.16 //",
    "GE09ram_02au:3952": " paripālayamānasya $ rājño bhūtāni putravat &",
    "GE09ram_02au:3953": " tatas tu druhyatāṃ pāpaṃ % yasyāryo 'numate gataḥ // Ram_2,69.17 //",
    "GE09ram_02au:3954": " baliṣaḍbhāgam uddhṛtya $ nṛpasyārakṣataḥ prajāḥ &",
    "GE09ram_02au:3955": " adharmo yo 'sya so 'syāstu % yasyāryo 'numate gataḥ // Ram_2,69.18 //",
    "GE09ram_02au:3956": " saṃśrutya ca tapasvibhyaḥ $ sattre vai yajñadakṣiṇām &",
    "GE09ram_02au:3957": " tāṃ vipralapatāṃ pāpaṃ % yasyāryo 'numate gataḥ // Ram_2,69.19 //",
    "GE09ram_02au:3958": " hastyaśvarathasambādhe $ yuddhe śastrasamākule &",
    "GE09ram_02au:3959": " mā sma kārṣīt satāṃ dharmaṃ % yasyāryo 'numate gataḥ // Ram_2,69.20 //",
    "GE09ram_02au:3960": " upadiṣṭaṃ susūkṣmārthaṃ $ śāstraṃ yatnena dhīmatā &",
    "GE09ram_02au:3961": " sa nāśayatu duṣṭātmā % yasyāryo 'numate gataḥ // Ram_2,69.21 //",
    "GE09ram_02au:3962": " pāyasaṃ kṛsaraṃ chāgaṃ $ vṛthā so 'śnātu nirghṛṇaḥ &",
    "GE09ram_02au:3963": " gurūṃś cāpy avajānātu % yasyāryo 'numate gataḥ // Ram_2,69.22 //",
    "GE09ram_02au:3964": " putrair dāraiś ca bhṛtyaiś ca $ svagṛhe parivāritaḥ &",
    "GE09ram_02au:3965": " sa eko mṛṣṭam aśnātu % yasyāryo 'numate gataḥ // Ram_2,69.23 //",
    "GE09ram_02au:3966": " rājastrībālavṛddhānāṃ $ vadhe yat pāpam ucyate &",
    "GE09ram_02au:3967": " bhṛtyatyāge ca yat pāpaṃ % tat pāpaṃ pratipadyatām // Ram_2,69.24 //",
    "GE09ram_02au:3968": " ubhe saṃdhye śayānasya $ yat pāpaṃ parikalpyate &",
    "GE09ram_02au:3969": " tac ca pāpaṃ bhavet tasya % yasyāryo 'numate gataḥ // Ram_2,69.25 //",
    "GE09ram_02au:3970": " yad agnidāyake pāpaṃ $ yat pāpaṃ gurutalpage &",
    "GE09ram_02au:3971": " mitradrohe ca yat pāpaṃ % tat pāpaṃ pratipadyatām // Ram_2,69.26 //",
    "GE09ram_02au:3972": " devatānāṃ pitṝṇāṃ ca $ mātāpitros tathaiva ca &",
    "GE09ram_02au:3973": " mā sma kārṣīt sa śuśrūṣāṃ % yasyāryo 'numate gataḥ // Ram_2,69.27 //",
    "GE09ram_02au:3974": " satāṃ lokāt satāṃ kīrtyāḥ $ sajjuṣṭāt karmaṇas tathā &",
    "GE09ram_02au:3975": " bhraśyatu kṣipram adyaiva % yasyāryo 'numate gataḥ // Ram_2,69.28 //",
    "GE09ram_02au:3976": " vihīnāṃ patiputrābhyāṃ $ kausalyāṃ pārthivātmajaḥ &",
    "GE09ram_02au:3977": " evam āśvāsayann eva % duḥkhārto nipapāta ha // Ram_2,69.29 //",
    "GE09ram_02au:3978": " tathā tu śapathaiḥ kaṣṭaiḥ $ śapamānam acetanam &",
    "GE09ram_02au:3979": " bharataṃ śokasaṃtaptaṃ % kausalyā vākyam abravīt // Ram_2,69.30 //",
    "GE09ram_02au:3980": " mama duḥkham idaṃ putra $ bhūyaḥ samupajāyate &",
    "GE09ram_02au:3981": " śapathaiḥ śapamāno hi % prāṇān uparuṇatsi me // Ram_2,69.31 //",
    "GE09ram_02au:3982": " diṣṭyā na calito dharmād $ ātmā te sahalakṣmaṇaḥ &",
    "GE09ram_02au:3983": " vatsa satyapratijño me % satāṃ lokān avāpsyasi // Ram_2,69.32 //",
    "GE09ram_02au:3984": " evaṃ vilapamānasya $ duḥkhārtasya mahātmanaḥ &",
    "GE09ram_02au:3985": " mohāc ca śokasaṃrodhād % babhūva lulitaṃ manaḥ // Ram_2,69.33 //",
    "GE09ram_02au:3986": " lālapyamānasya vicetanasya $ pranaṣṭabuddheḥ patitasya bhūmau &",
    "GE09ram_02au:3987": " muhur muhur niḥśvasataś ca dīrghaṃ % sā tasya śokena jagāma rātriḥ //",
    "GE09ram_02au:3988": " tam evaṃ śokasaṃtaptaṃ $ bharataṃ kekayīsutam &",
    "GE09ram_02au:3989": " uvāca vadatāṃ śreṣṭho % vasiṣṭhaḥ śreṣṭhavāg ṛṣiḥ // Ram_2,70.1 //",
    "GE09ram_02au:3990": " alaṃ śokena bhadraṃ te $ rājaputra mahāyaśaḥ &",
    "GE09ram_02au:3991": " prāptakālaṃ narapateḥ % kuru saṃyānam uttaram // Ram_2,70.2 //",
    "GE09ram_02au:3992": " vasiṣṭhasya vacaḥ śrutvā $ bharato dhāraṇāṃ gataḥ &",
    "GE09ram_02au:3993": " pretakāryāṇi sarvāṇi % kārayāmāsa dharmavit // Ram_2,70.3 //",
    "GE09ram_02au:3994": " uddhṛtaṃ tailasaṃkledāt $ sa tu bhūmau niveśitam &",
    "GE09ram_02au:3995": " āpītavarṇavadanaṃ % prasuptam iva bhūmipam // Ram_2,70.4 //",
    "GE09ram_02au:3996": " niveśya śayane cāgrye $ nānāratnapariṣkṛte &",
    "GE09ram_02au:3997": " tato daśarathaṃ putro % vilalāpa suduḥkhitaḥ // Ram_2,70.5 //",
    "GE09ram_02au:3998": " kiṃ te vyavasitaṃ rājan $ proṣite mayy anāgate &",
    "GE09ram_02au:3999": " vivāsya rāmaṃ dharmajñaṃ % lakṣmaṇaṃ ca mahābalam // Ram_2,70.6 //",
    "GE09ram_02au:4000": " kva yāsyasi mahārāja $ hitvemaṃ duḥkhitaṃ janam &",
    "GE09ram_02au:4001": " hīnaṃ puruṣasiṃhena % rāmeṇākliṣṭakarmaṇā // Ram_2,70.7 //",
    "GE09ram_02au:4002": " yogakṣemaṃ tu te rājan $ ko 'smin kalpayitā pure &",
    "GE09ram_02au:4003": " tvayi prayāte svas tāta % rāme ca vanam āśrite // Ram_2,70.8 //",
    "GE09ram_02au:4004": " vidhavā pṛthivī rājaṃs $ tvayā hīnā na rājate &",
    "GE09ram_02au:4005": " hīnacandreva rajanī % nagarī pratibhāti mām // Ram_2,70.9 //",
    "GE09ram_02au:4006": " evaṃ vilapamānaṃ taṃ $ bharataṃ dīnamānasam &",
    "GE09ram_02au:4007": " abravīd vacanaṃ bhūyo % vasiṣṭhas tu mahān ṛṣiḥ // Ram_2,70.10 //",
    "GE09ram_02au:4008": " pretakāryāṇi yāny asya $ kartavyāni viśāṃpateḥ &",
    "GE09ram_02au:4009": " tāny avyagraṃ mahābāho % kriyantām avicāritam // Ram_2,70.11 //",
    "GE09ram_02au:4010": " tatheti bharato vākyaṃ $ vasiṣṭhasyābhipūjya tat &",
    "GE09ram_02au:4011": " ṛtvikpurohitācāryāṃs % tvarayāmāsa sarvaśaḥ // Ram_2,70.12 //",
    "GE09ram_02au:4012": " ye tv agrato narendrasya $ agnyagārād bahiṣkṛtāḥ &",
    "GE09ram_02au:4013": " ṛtvigbhir yājakaiś caiva % te hriyante yathāvidhi // Ram_2,70.13 //",
    "GE09ram_02au:4014": " śibikāyām athāropya $ rājānaṃ gatacetanam &",
    "GE09ram_02au:4015": " bāṣpakaṇṭhā vimanasas % tam ūhuḥ paricārakāḥ // Ram_2,70.14 //",
    "GE09ram_02au:4016": " hiraṇyaṃ ca suvarṇaṃ ca $ vāsāṃsi vividhāni ca &",
    "GE09ram_02au:4017": " prakiranto janā mārgaṃ % nṛpater agrato yayuḥ // Ram_2,70.15 //",
    "GE09ram_02au:4018": " candanāguruniryāsān $ saralaṃ padmakaṃ tathā &",
    "GE09ram_02au:4019": " devadārūṇi cāhṛtya % citāṃ cakrus tathāpare // Ram_2,70.16 //",
    "GE09ram_02au:4020": " gandhān uccāvacāṃś cānyāṃs $ tatra dattvātha bhūmipam &",
    "GE09ram_02au:4021": " tataḥ saṃveśayāmāsuś % citāmadhye tam ṛtvijaḥ // Ram_2,70.17 //",
    "GE09ram_02au:4022": " tathā hutāśanaṃ hutvā $ jepus tasya tadartvijaḥ &",
    "GE09ram_02au:4023": " jaguś ca te yathāśāstraṃ % tatra sāmāni sāmagāḥ // Ram_2,70.18 //",
    "GE09ram_02au:4024": " śibikābhiś ca yānaiś ca $ yathārhaṃ tasya yoṣitaḥ &",
    "GE09ram_02au:4025": " nagarān niryayus tatra % vṛddhaiḥ parivṛtās tadā // Ram_2,70.19 //",
    "GE09ram_02au:4026": " prasavyaṃ cāpi taṃ cakrur $ ṛtvijo 'gnicitaṃ nṛpam &",
    "GE09ram_02au:4027": " striyaś ca śokasaṃtaptāḥ % kausalyāpramukhās tadā // Ram_2,70.20 //",
    "GE09ram_02au:4028": " krauñcīnām iva nārīṇāṃ $ ninādas tatra śuśruve &",
    "GE09ram_02au:4029": " ārtānāṃ karuṇaṃ kāle % krośantīnāṃ sahasraśaḥ // Ram_2,70.21 //",
    "GE09ram_02au:4030": " tato rudantyo vivaśā $ vilapya ca punaḥ punaḥ &",
    "GE09ram_02au:4031": " yānebhyaḥ sarayūtīram % avaterur varāṅganāḥ // Ram_2,70.22 //",
    "GE09ram_02au:4032": " kṛtodakaṃ te bharatena sārdhaṃ $ nṛpāṅganā mantripurohitāś ca &",
    "GE09ram_02au:4033": " puraṃ praviśyāśruparītanetrā % bhūmau daśāhaṃ vyanayanta duḥkham //",
    "GE09ram_02au:4034": " tato daśāhe 'tigate $ kṛtaśauco nṛpātmajaḥ &",
    "GE09ram_02au:4035": " dvādaśe 'hani samprāpte % śrāddhakarmāṇy akārayat // Ram_2,71.1 //",
    "GE09ram_02au:4036": " brāhmaṇebhyo dadau ratnaṃ $ dhanam annaṃ ca puṣkalam &",
    "GE09ram_02au:4037": " bāstikaṃ bahuśuklaṃ ca % gāś cāpi śataśas tathā // Ram_2,71.2 //",
    "GE09ram_02au:4038": " dāsīdāsaṃ ca yānaṃ ca $ veśmāni sumahānti ca &",
    "GE09ram_02au:4039": " brāhmaṇebhyo dadau putro % rājñas tasyaurdhvadaihikam // Ram_2,71.3 //",
    "GE09ram_02au:4040": " tataḥ prabhātasamaye $ divase 'tha trayodaśe &",
    "GE09ram_02au:4041": " vilalāpa mahābāhur % bharataḥ śokamūrchitaḥ // Ram_2,71.4 //",
    "GE09ram_02au:4042": " śabdāpihitakaṇṭhaś ca $ śodhanārtham upāgataḥ &",
    "GE09ram_02au:4043": " citāmūle pitur vākyam % idam āha suduḥkhitaḥ // Ram_2,71.5 //",
    "GE09ram_02au:4044": " tāta yasmin nisṛṣṭo 'haṃ $ tvayā bhrātari rāghave &",
    "GE09ram_02au:4045": " tasmin vanaṃ pravrajite % śūnye tyakto 'smy ahaṃ tvayā // Ram_2,71.6 //",
    "GE09ram_02au:4046": " yathāgatir anāthāyāḥ $ putraḥ pravrājito vanam &",
    "GE09ram_02au:4047": " tām ambāṃ tāta kausalyāṃ % tyaktvā tvaṃ kva gato nṛpa // Ram_2,71.7 //",
    "GE09ram_02au:4048": " dṛṣṭvā bhasmāruṇaṃ tac ca $ dagdhāsthisthānamaṇḍalam &",
    "GE09ram_02au:4049": " pituḥ śarīranirvāṇaṃ % niṣṭanan viṣasāda ha // Ram_2,71.8 //",
    "GE09ram_02au:4050": " sa tu dṛṣṭvā rudan dīnaḥ $ papāta dharaṇītale &",
    "GE09ram_02au:4051": " utthāpyamānaḥ śakrasya % yantradhvaja iva cyutaḥ // Ram_2,71.9 //",
    "GE09ram_02au:4052": " abhipetus tataḥ sarve $ tasyāmātyāḥ śucivratam &",
    "GE09ram_02au:4053": " antakāle nipatitaṃ % yayātim ṛṣayo yathā // Ram_2,71.10 //",
    "GE09ram_02au:4054": " śatrughnaś cāpi bharataṃ $ dṛṣṭvā śokapariplutam &",
    "GE09ram_02au:4055": " visaṃjño nyapatad bhūmau % bhūmipālam anusmaran // Ram_2,71.11 //",
    "GE09ram_02au:4056": " unmatta iva niścetā $ vilalāpa suduḥkhitaḥ &",
    "GE09ram_02au:4057": " smṛtvā pitur guṇāṅgāni % tāni tāni tadā tadā // Ram_2,71.12 //",
    "GE09ram_02au:4058": " mantharāprabhavas tīvraḥ $ kaikeyīgrāhasaṃkulaḥ &",
    "GE09ram_02au:4059": " varadānamayo 'kṣobhyo % 'majjayac chokasāgaraḥ // Ram_2,71.13 //",
    "GE09ram_02au:4060": " sukumāraṃ ca bālaṃ ca $ satataṃ lālitaṃ tvayā &",
    "GE09ram_02au:4061": " kva tāta bharataṃ hitvā % vilapantaṃ gato bhavān // Ram_2,71.14 //",
    "GE09ram_02au:4062": " nanu bhojyeṣu pāneṣu $ vastreṣv ābharaṇeṣu ca &",
    "GE09ram_02au:4063": " pravārayasi naḥ sarvāṃs % tan naḥ ko 'dya kariṣyati // Ram_2,71.15 //",
    "GE09ram_02au:4064": " avadāraṇakāle tu $ pṛthivī nāvadīryate &",
    "GE09ram_02au:4065": " vihīnā yā tvayā rājñā % dharmajñena mahātmanā // Ram_2,71.16 //",
    "GE09ram_02au:4066": " pitari svargam āpanne $ rāme cāraṇyam āśrite &",
    "GE09ram_02au:4067": " kiṃ me jīvitasāmarthyaṃ % pravekṣyāmi hutāśanam // Ram_2,71.17 //",
    "GE09ram_02au:4068": " hīno bhrātrā ca pitrā ca $ śūnyām ikṣvākupālitām &",
    "GE09ram_02au:4069": " ayodhyāṃ na pravekṣyāmi % pravekṣyāmi tapovanam // Ram_2,71.18 //",
    "GE09ram_02au:4070": " tayor vilapitaṃ śrutvā $ vyasanaṃ cānvavekṣya tat &",
    "GE09ram_02au:4071": " bhṛśam ārtatarā bhūyaḥ % sarva evānugāminaḥ // Ram_2,71.19 //",
    "GE09ram_02au:4072": " tato viṣaṇṇau śrāntau ca $ śatrughnabharatāv ubhau &",
    "GE09ram_02au:4073": " dharaṇyāṃ saṃvyaceṣṭetāṃ % bhagnaśṛṅgāv ivarṣabhau // Ram_2,71.20 //",
    "GE09ram_02au:4074": " tataḥ prakṛtimān vaidyaḥ $ pitur eṣāṃ purohitaḥ &",
    "GE09ram_02au:4075": " vasiṣṭho bharataṃ vākyam % utthāpya tam uvāca ha // Ram_2,71.21 //",
    "GE09ram_02au:4076": " trīṇi dvaṃdvāni bhūteṣu $ pravṛttāny aviśeṣataḥ &",
    "GE09ram_02au:4077": " teṣu cāparihāryeṣu % naivaṃ bhavitum arhati // Ram_2,71.22 //",
    "GE09ram_02au:4078": " sumantraś cāpi śatrughnam $ utthāpyābhiprasādya ca &",
    "GE09ram_02au:4079": " śrāvayāmāsa tattvajñaḥ % sarvabhūtabhavābhavau // Ram_2,71.23 //",
    "GE09ram_02au:4080": " utthitau tau naravyāghrau $ prakāśete yaśasvinau &",
    "GE09ram_02au:4081": " varṣātapapariklinnau % pṛthag indradhvajāv iva // Ram_2,71.24 //",
    "GE09ram_02au:4082": " aśrūṇi parimṛdnantau $ raktākṣau dīnabhāṣiṇau &",
    "GE09ram_02au:4083": " amātyās tvarayanti sma % tanayau cāparāḥ kriyāḥ // Ram_2,71.25 //",
    "GE09ram_02au:4084": " atra yātrāṃ samīhantaṃ $ śatrughno lakṣmaṇānujaḥ &",
    "GE09ram_02au:4085": " bharataṃ śokasaṃtaptam % idaṃ vacanam abravīt // Ram_2,72.1 //",
    "GE09ram_02au:4086": " gatir yaḥ sarvabhūtānāṃ $ duḥkhe kiṃ punar ātmanaḥ &",
    "GE09ram_02au:4087": " sa rāmaḥ sattvasampannaḥ % striyā pravrājito vanam // Ram_2,72.2 //",
    "GE09ram_02au:4088": " balavān vīryasampanno $ lakṣmaṇo nāma yo 'py asau &",
    "GE09ram_02au:4089": " kiṃ na mocayate rāmaṃ % kṛtvāpi pitṛnigraham // Ram_2,72.3 //",
    "GE09ram_02au:4090": " pūrvam eva tu nigrāhyaḥ $ samavekṣya nayānayau &",
    "GE09ram_02au:4091": " utpathaṃ yaḥ samārūḍho % nāryā rājā vaśaṃ gataḥ // Ram_2,72.4 //",
    "GE09ram_02au:4092": " iti sambhāṣamāṇe tu $ śatrughne lakṣmaṇānuje &",
    "GE09ram_02au:4093": " prāgdvāre 'bhūt tadā kubjā % sarvābharaṇabhūṣitā // Ram_2,72.5 //",
    "GE09ram_02au:4094": " liptā candanasāreṇa $ rājavastrāṇi bibhratī &",
    "GE09ram_02au:4095": " mekhalādāmabhiś citrai % rajjubaddheva vānarī // Ram_2,72.6 //",
    "GE09ram_02au:4096": " tāṃ samīkṣya tadā dvāḥstho $ bhṛśaṃ pāpasya kāriṇīm &",
    "GE09ram_02au:4097": " gṛhītvākaruṇāṃ kubjāṃ % śatrughnāya nyavedayat // Ram_2,72.7 //",
    "GE09ram_02au:4098": " yasyāḥ kṛte vane rāmo $ nyastadehaś ca vaḥ pitā &",
    "GE09ram_02au:4099": " seyaṃ pāpā nṛśaṃsā ca % tasyāḥ kuru yathāmati // Ram_2,72.8 //",
    "GE09ram_02au:4100": " śatrughnaś ca tad ājñāya $ vacanaṃ bhṛśaduḥkhitaḥ &",
    "GE09ram_02au:4101": " antaḥpuracarān sarvān % ity uvāca dhṛtavrataḥ // Ram_2,72.9 //",
    "GE09ram_02au:4102": " tīvram utpāditaṃ duḥkhaṃ $ bhrātṝṇāṃ me tathā pituḥ &",
    "GE09ram_02au:4103": " yayā seyaṃ nṛśaṃsasya % karmaṇaḥ phalam aśnutām // Ram_2,72.10 //",
    "GE09ram_02au:4104": " evam uktā ca tenāśu $ sakhījanasamāvṛtā &",
    "GE09ram_02au:4105": " gṛhītā balavat kubjā % sā tadgṛham anādayat // Ram_2,72.11 //",
    "GE09ram_02au:4106": " tataḥ subhṛśasaṃtaptas $ tasyāḥ sarvaḥ sakhījanaḥ &",
    "GE09ram_02au:4107": " kruddham ājñāya śatrughnaṃ % vyapalāyata sarvaśaḥ // Ram_2,72.12 //",
    "GE09ram_02au:4108": " amantrayata kṛtsnaś ca $ tasyāḥ sarvasakhījanaḥ &",
    "GE09ram_02au:4109": " yathāyaṃ samupakrānto % niḥśeṣaṃ naḥ kariṣyati // Ram_2,72.13 //",
    "GE09ram_02au:4110": " sānukrośāṃ vadānyāṃ ca $ dharmajñāṃ ca yaśasvinīm &",
    "GE09ram_02au:4111": " kausalyāṃ śaraṇaṃ yāmaḥ % sā hi no 'stu dhruvā gatiḥ // Ram_2,72.14 //",
    "GE09ram_02au:4112": " sa ca roṣeṇa tāmrākṣaḥ $ śatrughnaḥ śatrutāpanaḥ &",
    "GE09ram_02au:4113": " vicakarṣa tadā kubjāṃ % krośantīṃ pṛthivītale // Ram_2,72.15 //",
    "GE09ram_02au:4114": " tasyā hy ākṛṣyamāṇāyā $ mantharāyās tatas tataḥ &",
    "GE09ram_02au:4115": " citraṃ bahuvidhaṃ bhāṇḍaṃ % pṛthivyāṃ tad vyaśīryata // Ram_2,72.16 //",
    "GE09ram_02au:4116": " tena bhāṇḍena saṃkīrṇaṃ $ śrīmadrājaniveśanam &",
    "GE09ram_02au:4117": " aśobhata tadā bhūyaḥ % śāradaṃ gaganaṃ yathā // Ram_2,72.17 //",
    "GE09ram_02au:4118": " sa balī balavat krodhād $ gṛhītvā puruṣarṣabhaḥ &",
    "GE09ram_02au:4119": " kaikeyīm abhinirbhartsya % babhāṣe paruṣaṃ vacaḥ // Ram_2,72.18 //",
    "GE09ram_02au:4120": " tair vākyaiḥ paruṣair duḥkhaiḥ $ kaikeyī bhṛśaduḥkhitā &",
    "GE09ram_02au:4121": " śatrughnabhayasaṃtrastā % putraṃ śaraṇam āgatā // Ram_2,72.19 //",
    "GE09ram_02au:4122": " tāṃ prekṣya bharataḥ kruddhaṃ $ śatrughnam idam abravīt &",
    "GE09ram_02au:4123": " avadhyāḥ sarvabhūtānāṃ % pramadāḥ kṣamyatām iti // Ram_2,72.20 //",
    "GE09ram_02au:4124": " hanyām aham imāṃ pāpāṃ $ kaikeyīṃ duṣṭacāriṇīm &",
    "GE09ram_02au:4125": " yadi māṃ dhārmiko rāmo % nāsūyen mātṛghātakam // Ram_2,72.21 //",
    "GE09ram_02au:4126": " imām api hatāṃ kubjāṃ $ yadi jānāti rāghavaḥ &",
    "GE09ram_02au:4127": " tvāṃ ca māṃ caiva dharmātmā % nābhibhāṣiṣyate dhruvam // Ram_2,72.22 //",
    "GE09ram_02au:4128": " bharatasya vacaḥ śrutvā $ śatrughno lakṣmaṇānujaḥ &",
    "GE09ram_02au:4129": " nyavartata tato roṣāt % tāṃ mumoca ca mantharām // Ram_2,72.23 //",
    "GE09ram_02au:4130": " sā pādamūle kaikeyyā $ mantharā nipapāta ha &",
    "GE09ram_02au:4131": " niḥśvasantī suduḥkhārtā % kṛpaṇaṃ vilalāpa ca // Ram_2,72.24 //",
    "GE09ram_02au:4132": " śatrughnavikṣepavimūḍhasaṃjñāṃ $ samīkṣya kubjāṃ bharatasya mātā &",
    "GE09ram_02au:4133": " śanaiḥ samāśvāsayad ārtarūpāṃ % krauñcīṃ vilagnām iva vīkṣamāṇām //",
    "GE09ram_02au:4134": " tataḥ prabhātasamaye $ divase 'tha caturdaśe &",
    "GE09ram_02au:4135": " sametya rājakartāro % bharataṃ vākyam abruvan // Ram_2,73.1 //",
    "GE09ram_02au:4136": " gato daśarathaḥ svargaṃ $ yo no gurutaro guruḥ &",
    "GE09ram_02au:4137": " rāmaṃ pravrājya vai jyeṣṭhaṃ % lakṣmaṇaṃ ca mahābalam // Ram_2,73.2 //",
    "GE09ram_02au:4138": " tvam adya bhava no rājā $ rājaputra mahāyaśaḥ &",
    "GE09ram_02au:4139": " saṃgatyā nāparādhnoti % rājyam etad anāyakam // Ram_2,73.3 //",
    "GE09ram_02au:4140": " ābhiṣecanikaṃ sarvam $ idam ādāya rāghava &",
    "GE09ram_02au:4141": " pratīkṣate tvāṃ svajanaḥ % śreṇayaś ca nṛpātmaja // Ram_2,73.4 //",
    "GE09ram_02au:4142": " rājyaṃ gṛhāṇa bharata $ pitṛpaitāmahaṃ mahat &",
    "GE09ram_02au:4143": " abhiṣecaya cātmānaṃ % pāhi cāsmān nararṣabha // Ram_2,73.5 //",
    "GE09ram_02au:4144": " ābhiṣecanikaṃ bhāṇḍaṃ $ kṛtvā sarvaṃ pradakṣiṇam &",
    "GE09ram_02au:4145": " bharatas taṃ janaṃ sarvaṃ % pratyuvāca dhṛtavrataḥ // Ram_2,73.6 //",
    "GE09ram_02au:4146": " jyeṣṭhasya rājatā nityam $ ucitā hi kulasya naḥ &",
    "GE09ram_02au:4147": " naivaṃ bhavanto māṃ vaktum % arhanti kuśalā janāḥ // Ram_2,73.7 //",
    "GE09ram_02au:4148": " rāmaḥ pūrvo hi no bhrātā $ bhaviṣyati mahīpatiḥ &",
    "GE09ram_02au:4149": " ahaṃ tv araṇye vatsyāmi % varṣāṇi nava pañca ca // Ram_2,73.8 //",
    "GE09ram_02au:4150": " yujyatāṃ mahatī senā $ caturaṅgamahābalā &",
    "GE09ram_02au:4151": " ānayiṣyāmy ahaṃ jyeṣṭhaṃ % bhrātaraṃ rāghavaṃ vanāt // Ram_2,73.9 //",
    "GE09ram_02au:4152": " ābhiṣecanikaṃ caiva $ sarvam etad upaskṛtam &",
    "GE09ram_02au:4153": " puraskṛtya gamiṣyāmi % rāmahetor vanaṃ prati // Ram_2,73.10 //",
    "GE09ram_02au:4154": " tatraiva taṃ naravyāghram $ abhiṣicya puraskṛtam &",
    "GE09ram_02au:4155": " āneṣyāmi tu vai rāmaṃ % havyavāham ivādhvarāt // Ram_2,73.11 //",
    "GE09ram_02au:4156": " na sakāmāṃ kariṣyāmi $ svām imāṃ mātṛgandhinīm &",
    "GE09ram_02au:4157": " vane vatsyāmy ahaṃ durge % rāmo rājā bhaviṣyati // Ram_2,73.12 //",
    "GE09ram_02au:4158": " kriyatāṃ śilpibhiḥ panthāḥ $ samāni viṣamāṇi ca &",
    "GE09ram_02au:4159": " rakṣiṇaś cānusaṃyāntu % pathi durgavicārakāḥ // Ram_2,73.13 //",
    "GE09ram_02au:4160": " evaṃ sambhāṣamāṇaṃ taṃ $ rāmahetor nṛpātmajam &",
    "GE09ram_02au:4161": " pratyuvāca janaḥ sarvaḥ % śrīmadvākyam anuttamam // Ram_2,73.14 //",
    "GE09ram_02au:4162": " evaṃ te bhāṣamāṇasya $ padmā śrīr upatiṣṭhatām &",
    "GE09ram_02au:4163": " yas tvaṃ jyeṣṭhe nṛpasute % pṛthivīṃ dātum icchasi // Ram_2,73.15 //",
    "GE09ram_02au:4164": " anuttamaṃ tad vacanaṃ nṛpātmaja $ prabhāṣitaṃ saṃśravaṇe niśamya ca &",
    "GE09ram_02au:4165": " praharṣajās taṃ prati bāṣpabindavo % nipetur āryānananetrasambhavāḥ //",
    "GE09ram_02au:4166": " ūcus te vacanam idaṃ niśamya hṛṣṭāḥ $ sāmātyāḥ sapariṣado viyātaśokāḥ &",
    "GE09ram_02au:4167": " panthānaṃ naravarabhaktimāñ janaś ca % vyādiṣṭas tava vacanāc ca śilpivargaḥ // Ram_2,73.17",
    "GE09ram_02au:4168": " atha bhūmipradeśajñāḥ $ sūtrakarmaviśāradāḥ &",
    "GE09ram_02au:4169": " svakarmābhiratāḥ śūrāḥ % khanakā yantrakās tathā // Ram_2,74.1 //",
    "GE09ram_02au:4170": " karmāntikāḥ sthapatayaḥ $ puruṣā yantrakovidāḥ &",
    "GE09ram_02au:4171": " tathā vardhakayaś caiva % mārgiṇo vṛkṣatakṣakāḥ // Ram_2,74.2 //",
    "GE09ram_02au:4172": " kūpakārāḥ sudhākārā $ vaṃśakarmakṛtas tathā &",
    "GE09ram_02au:4173": " samarthā ye ca draṣṭāraḥ % puratas te pratasthire // Ram_2,74.3 //",
    "GE09ram_02au:4174": " sa tu harṣāt tam uddeśaṃ $ janaugho vipulaḥ prayān &",
    "GE09ram_02au:4175": " aśobhata mahāvegaḥ % sāgarasyeva parvaṇi // Ram_2,74.4 //",
    "GE09ram_02au:4176": " te svavāraṃ samāsthāya $ vartmakarmāṇi kovidāḥ &",
    "GE09ram_02au:4177": " karaṇair vividhopetaiḥ % purastāt sampratasthire // Ram_2,74.5 //",
    "GE09ram_02au:4178": " latāvallīś ca gulmāṃś ca $ sthāṇūn aśmana eva ca &",
    "GE09ram_02au:4179": " janās te cakrire mārgaṃ % chindanto vividhān drumān // Ram_2,74.6 //",
    "GE09ram_02au:4180": " avṛkṣeṣu ca deśeṣu $ kecid vṛkṣān aropayan &",
    "GE09ram_02au:4181": " kecit kuṭhāraiṣ ṭaṅkaiś ca % dātraiś chindan kvacit kvacit // Ram_2,74.7",
    "GE09ram_02au:4182": " apare vīraṇastambān $ balino balavattarāḥ &",
    "GE09ram_02au:4183": " vidhamanti sma durgāṇi % sthalāni ca tatas tataḥ // Ram_2,74.8 //",
    "GE09ram_02au:4184": " apare 'pūrayan kūpān $ pāṃsubhiḥ śvabhram āyatam &",
    "GE09ram_02au:4185": " nimnabhāgāṃs tathā kecit % samāṃś cakruḥ samantataḥ // Ram_2,74.9 //",
    "GE09ram_02au:4186": " babandhur bandhanīyāṃś ca $ kṣodyān saṃcukṣudus tadā &",
    "GE09ram_02au:4187": " bibhidur bhedanīyāṃś ca % tāṃs tān deśān narās tadā // Ram_2,74.10 //",
    "GE09ram_02au:4188": " acireṇaiva kālena $ parivāhān bahūdakān &",
    "GE09ram_02au:4189": " cakrur bahuvidhākārān % sāgarapratimān bahūn \\",
    "GE09ram_02au:4190": " udapānān bahuvidhān vedikāparimaṇḍitān // Ram_2,74.11 //",
    "GE09ram_02au:4191": " sa sudhākuṭṭimatalaḥ $ prapuṣpitamahīruhaḥ &",
    "GE09ram_02au:4192": " mattodghuṣṭadvijagaṇaḥ % patākābhir alaṃkṛtaḥ // Ram_2,74.12 //",
    "GE09ram_02au:4193": " candanodakasaṃsikto $ nānākusumabhūṣitaḥ &",
    "GE09ram_02au:4194": " bahv aśobhata senāyāḥ % panthāḥ svargapathopamaḥ // Ram_2,74.13 //",
    "GE09ram_02au:4195": " ājñāpyātha yathājñapti $ yuktās te 'dhikṛtā narāḥ &",
    "GE09ram_02au:4196": " ramaṇīyeṣu deśeṣu % bahusvāduphaleṣu ca // Ram_2,74.14 //",
    "GE09ram_02au:4197": " yo niveśas tv abhipreto $ bharatasya mahātmanaḥ &",
    "GE09ram_02au:4198": " bhūyas taṃ śobhayāmāsur % bhūṣābhir bhūṣaṇopamam // Ram_2,74.15 //",
    "GE09ram_02au:4199": " nakṣatreṣu praśasteṣu $ muhūrteṣu ca tadvidaḥ &",
    "GE09ram_02au:4200": " niveśaṃ sthāpayāmāsur % bharatasya mahātmanaḥ // Ram_2,74.16 //",
    "GE09ram_02au:4201": " bahupāṃsucayāś cāpi $ parikhāparivāritāḥ &",
    "GE09ram_02au:4202": " tatrendrakīlapratimāḥ % pratolīvaraśobhitāḥ // Ram_2,74.17 //",
    "GE09ram_02au:4203": " prāsādamālāsaṃyuktāḥ $ saudhaprākārasaṃvṛtāḥ &",
    "GE09ram_02au:4204": " patākāśobhitāḥ sarve % sunirmitamahāpathāḥ // Ram_2,74.18 //",
    "GE09ram_02au:4205": " visarpadbhir ivākāśe $ viṭaṅkāgravimānakaiḥ &",
    "GE09ram_02au:4206": " samucchritair niveśās te % babhuḥ śakrapuropamāḥ // Ram_2,74.19 //",
    "GE09ram_02au:4207": " jāhnavīṃ tu samāsādya $ vividhadrumakānanām &",
    "GE09ram_02au:4208": " śītalāmalapānīyāṃ % mahāmīnasamākulām // Ram_2,74.20 //",
    "GE09ram_02au:4209": " sacandratārāgaṇamaṇḍitaṃ yathā $ nabhaḥ kṣapāyām amalaṃ virājate &",
    "GE09ram_02au:4210": " narendramārgaḥ sa tathā vyarājata % krameṇa ramyaḥ śubhaśilpinirmitaḥ //",
    "GE09ram_02au:4211": " tato nāndīmukhīṃ rātriṃ $ bharataṃ sūtamāgadhāḥ &",
    "GE09ram_02au:4212": " tuṣṭuvur vāgviśeṣajñāḥ % stavair maṅgalasaṃhitaiḥ // Ram_2,75.1 //",
    "GE09ram_02au:4213": " suvarṇakoṇābhihataḥ $ prāṇadad yāmadundubhiḥ &",
    "GE09ram_02au:4214": " dadhmuḥ śaṅkhāṃś ca śataśo % vādyāṃś coccāvacasvarān // Ram_2,75.2 //",
    "GE09ram_02au:4215": " sa tūryaghoṣaḥ sumahān $ divam āpūrayann iva &",
    "GE09ram_02au:4216": " bharataṃ śokasaṃtaptaṃ % bhūyaḥ śokair arandhrayat // Ram_2,75.3 //",
    "GE09ram_02au:4217": " tataḥ prabuddho bharatas $ taṃ ghoṣaṃ saṃnivartya ca &",
    "GE09ram_02au:4218": " nāhaṃ rājeti cāpy uktvā % śatrughnam idam abravīt // Ram_2,75.4 //",
    "GE09ram_02au:4219": " paśya śatrughna kaikeyyā $ lokasyāpakṛtaṃ mahat &",
    "GE09ram_02au:4220": " visṛjya mayi duḥkhāni % rājā daśaratho gataḥ // Ram_2,75.5 //",
    "GE09ram_02au:4221": " tasyaiṣā dharmarājasya $ dharmamūlā mahātmanaḥ &",
    "GE09ram_02au:4222": " paribhramati rājaśrīr % naur ivākarṇikā jale // Ram_2,75.6 //",
    "GE09ram_02au:4223": " ity evaṃ bharataṃ prekṣya $ vilapantaṃ vicetanam &",
    "GE09ram_02au:4224": " kṛpaṇaṃ ruruduḥ sarvāḥ % sasvaraṃ yoṣitas tadā // Ram_2,75.7 //",
    "GE09ram_02au:4225": " tathā tasmin vilapati $ vasiṣṭho rājadharmavit &",
    "GE09ram_02au:4226": " sabhām ikṣvākunāthasya % praviveśa mahāyaśāḥ // Ram_2,75.8 //",
    "GE09ram_02au:4227": " śātakumbhamayīṃ ramyāṃ $ maṇiratnasamākulām &",
    "GE09ram_02au:4228": " sudharmām iva dharmātmā % sagaṇaḥ pratyapadyata // Ram_2,75.9 //",
    "GE09ram_02au:4229": " sa kāñcanamayaṃ pīṭhaṃ $ parārdhyāstaraṇāvṛtam &",
    "GE09ram_02au:4230": " adhyāsta sarvavedajño % dūtān anuśaśāsa ca // Ram_2,75.10 //",
    "GE09ram_02au:4231": " brāhmaṇān kṣatriyān yodhān $ amātyān gaṇavallabhān &",
    "GE09ram_02au:4232": " kṣipram ānayatāvyagrāḥ % kṛtyam ātyayikaṃ hi naḥ // Ram_2,75.11 //",
    "GE09ram_02au:4233": " tato halahalāśabdo $ mahān samudapadyata &",
    "GE09ram_02au:4234": " rathair aśvair gajaiś cāpi % janānām upagacchatām // Ram_2,75.12 //",
    "GE09ram_02au:4235": " tato bharatam āyāntaṃ $ śatakratum ivāmarāḥ &",
    "GE09ram_02au:4236": " pratyanandan prakṛtayo % yathā daśarathaṃ tathā // Ram_2,75.13 //",
    "GE09ram_02au:4237": " hrada iva timināgasaṃvṛtaḥ $ stimitajalo maṇiśaṅkhaśarkaraḥ &",
    "GE09ram_02au:4238": " daśarathasutaśobhitā sabhā % sadaśaratheva babhau yathā purā //",
    "GE09ram_02au:4239": " tām āryagaṇasampūrṇāṃ $ bharataḥ pragrahāṃ sabhām &",
    "GE09ram_02au:4240": " dadarśa buddhisampannaḥ % pūrṇacandrāṃ niśām iva // Ram_2,76.1 //",
    "GE09ram_02au:4241": " āsanāni yathānyāyam $ āryāṇāṃ viśatāṃ tadā &",
    "GE09ram_02au:4242": " adṛśyata ghanāpāye % pūrṇacandreva śarvarī // Ram_2,76.2 //",
    "GE09ram_02au:4243": " rājñas tu prakṛtīḥ sarvāḥ $ samagrāḥ prekṣya dharmavit &",
    "GE09ram_02au:4244": " idaṃ purohito vākyaṃ % bharataṃ mṛdu cābravīt // Ram_2,76.3 //",
    "GE09ram_02au:4245": " tāta rājā daśarathaḥ $ svargato dharmam ācaran &",
    "GE09ram_02au:4246": " dhanadhānyavatīṃ sphītāṃ % pradāya pṛthivīṃ tava // Ram_2,76.4 //",
    "GE09ram_02au:4247": " rāmas tathā satyadhṛtiḥ $ satāṃ dharmam anusmaran &",
    "GE09ram_02au:4248": " nājahāt pitur ādeśaṃ % śaśī jyotsnām ivoditaḥ // Ram_2,76.5 //",
    "GE09ram_02au:4249": " pitrā bhrātrā ca te dattaṃ $ rājyaṃ nihatakaṇṭakam &",
    "GE09ram_02au:4250": " tad bhuṅkṣva muditāmātyaḥ % kṣipram evābhiṣecaya // Ram_2,76.6 //",
    "GE09ram_02au:4251": " udīcyāś ca pratīcyāś ca $ dākṣiṇātyāś ca kevalāḥ &",
    "GE09ram_02au:4252": " koṭyāparāntāḥ sāmudrā % ratnāny abhiharantu te // Ram_2,76.7 //",
    "GE09ram_02au:4253": " tac chrutvā bharato vākyaṃ $ śokenābhipariplutaḥ &",
    "GE09ram_02au:4254": " jagāma manasā rāmaṃ % dharmajño dharmakāṅkṣayā // Ram_2,76.8 //",
    "GE09ram_02au:4255": " sa bāṣpakalayā vācā $ kalahaṃsasvaro yuvā &",
    "GE09ram_02au:4256": " vilalāpa sabhāmadhye % jagarhe ca purohitam // Ram_2,76.9 //",
    "GE09ram_02au:4257": " caritabrahmacaryasya $ vidyā snātasya dhīmataḥ &",
    "GE09ram_02au:4258": " dharme prayatamānasya % ko rājyaṃ madvidho haret // Ram_2,76.10 //",
    "GE09ram_02au:4259": " kathaṃ daśarathāj jāto $ bhaved rājyāpahārakaḥ &",
    "GE09ram_02au:4260": " rājyaṃ cāhaṃ ca rāmasya % dharmaṃ vaktum ihārhasi // Ram_2,76.11 //",
    "GE09ram_02au:4261": " jyeṣṭhaḥ śreṣṭhaś ca dharmātmā $ dilīpanahuṣopamaḥ &",
    "GE09ram_02au:4262": " labdhum arhati kākutstho % rājyaṃ daśaratho yathā // Ram_2,76.12 //",
    "GE09ram_02au:4263": " anāryajuṣṭam asvargyaṃ $ kuryāṃ pāpam ahaṃ yadi &",
    "GE09ram_02au:4264": " ikṣvākūṇām ahaṃ loke % bhaveyaṃ kulapāṃsanaḥ // Ram_2,76.13 //",
    "GE09ram_02au:4265": " yaddhi mātrā kṛtaṃ pāpaṃ $ nāhaṃ tad abhirocaye &",
    "GE09ram_02au:4266": " ihastho vanadurgasthaṃ % namasyāmi kṛtāñjaliḥ // Ram_2,76.14 //",
    "GE09ram_02au:4267": " rāmam evānugacchāmi $ sa rājā dvipadāṃ varaḥ &",
    "GE09ram_02au:4268": " trayāṇām api lokānāṃ % rāghavo rājyam arhati // Ram_2,76.15 //",
    "GE09ram_02au:4269": " tad vākyaṃ dharmasaṃyuktaṃ $ śrutvā sarve sabhāsadaḥ &",
    "GE09ram_02au:4270": " harṣān mumucur aśrūṇi % rāme nihitacetasaḥ // Ram_2,76.16 //",
    "GE09ram_02au:4271": " yadi tv āryaṃ na śakṣyāmi $ vinivartayituṃ vanāt &",
    "GE09ram_02au:4272": " vane tatraiva vatsyāmi % yathāryo lakṣmaṇas tathā // Ram_2,76.17 //",
    "GE09ram_02au:4273": " sarvopāyaṃ tu vartiṣye $ vinivartayituṃ balāt &",
    "GE09ram_02au:4274": " samakṣam āryamiśrāṇāṃ % sādhūnāṃ guṇavartinām // Ram_2,76.18 //",
    "GE09ram_02au:4275": " evam uktvā tu dharmātmā $ bharato bhrātṛvatsalaḥ &",
    "GE09ram_02au:4276": " samīpastham uvācedaṃ % sumantraṃ mantrakovidam // Ram_2,76.19 //",
    "GE09ram_02au:4277": " tūrṇam utthāya gaccha tvaṃ $ sumantra mama śāsanāt &",
    "GE09ram_02au:4278": " yātrām ājñāpaya kṣipraṃ % balaṃ caiva samānaya // Ram_2,76.20 //",
    "GE09ram_02au:4279": " evam uktaḥ sumantras tu $ bharatena mahātmanā &",
    "GE09ram_02au:4280": " prahṛṣṭaḥ so 'diśat sarvaṃ % yathā saṃdiṣṭam iṣṭavat // Ram_2,76.21 //",
    "GE09ram_02au:4281": " tāḥ prahṛṣṭāḥ prakṛtayo $ balādhyakṣā balasya ca &",
    "GE09ram_02au:4282": " śrutvā yātrāṃ samājñaptāṃ % rāghavasya nivartane // Ram_2,76.22 //",
    "GE09ram_02au:4283": " tato yodhāṅganāḥ sarvā $ bhartṝn sarvān gṛhe gṛhe &",
    "GE09ram_02au:4284": " yātrāgamanam ājñāya % tvarayanti sma harṣitāḥ // Ram_2,76.23 //",
    "GE09ram_02au:4285": " te hayair gorathaiḥ śīghraiḥ $ syandanaiś ca manojavaiḥ &",
    "GE09ram_02au:4286": " saha yodhair balādhyakṣā % balaṃ sarvam acodayan // Ram_2,76.24 //",
    "GE09ram_02au:4287": " sajjaṃ tu tad balaṃ dṛṣṭvā $ bharato gurusaṃnidhau &",
    "GE09ram_02au:4288": " rathaṃ me tvarayasveti % sumantraṃ pārśvato 'bravīt // Ram_2,76.25 //",
    "GE09ram_02au:4289": " bharatasya tu tasyājñāṃ $ pratigṛhya praharṣitaḥ &",
    "GE09ram_02au:4290": " rathaṃ gṛhītvā prayayau % yuktaṃ paramavājibhiḥ // Ram_2,76.26 //",
    "GE09ram_02au:4291": " sa rāghavaḥ satyadhṛtiḥ pratāpavān $ bruvan suyuktaṃ dṛḍhasatyavikramaḥ &",
    "GE09ram_02au:4292": " guruṃ mahāraṇyagataṃ yaśasvinaṃ % prasādayiṣyan bharato 'bravīt tadā //",
    "GE09ram_02au:4293": " tūrṇaṃ samutthāya sumantra gaccha $ balasya yogāya balapradhānān &",
    "GE09ram_02au:4294": " ānetum icchāmi hi taṃ vanasthaṃ % prasādya rāmaṃ jagato hitāya //",
    "GE09ram_02au:4295": " sa sūtaputro bharatena samyag $ ājñāpitaḥ saṃparipūrṇakāmaḥ &",
    "GE09ram_02au:4296": " śaśāsa sarvān prakṛtipradhānān % balasya mukhyāṃś ca suhṛjjanaṃ ca //",
    "GE09ram_02au:4297": " tataḥ samutthāya kule kule te $ rājanyavaiśyā vṛṣalāś ca viprāḥ &",
    "GE09ram_02au:4298": " ayūyujann uṣṭrarathān kharāṃś ca % nāgān hayāṃś caiva kulaprasūtān //",
    "GE09ram_02au:4299": " tataḥ samutthitaḥ kālyam $ āsthāya syandanottamam &",
    "GE09ram_02au:4300": " prayayau bharataḥ śīghraṃ % rāmadarśanakāṅkṣayā // Ram_2,77.1 //",
    "GE09ram_02au:4301": " agrataḥ prayayus tasya $ sarve mantripurodhasaḥ &",
    "GE09ram_02au:4302": " adhiruhya hayair yuktān % rathān sūryarathopamān // Ram_2,77.2 //",
    "GE09ram_02au:4303": " navanāgasahasrāṇi $ kalpitāni yathāvidhi &",
    "GE09ram_02au:4304": " anvayur bharataṃ yāntam % ikṣvākukulanandanam // Ram_2,77.3 //",
    "GE09ram_02au:4305": " ṣaṣṭhī rathasahasrāṇi $ dhanvino vividhāyudhāḥ &",
    "GE09ram_02au:4306": " anvayur bharataṃ yāntaṃ % rājaputraṃ yaśasvinam // Ram_2,77.4 //",
    "GE09ram_02au:4307": " śataṃ sahasrāṇy aśvānāṃ $ samārūḍhāni rāghavam &",
    "GE09ram_02au:4308": " anvayur bharataṃ yāntaṃ % rājaputraṃ yaśasvinam // Ram_2,77.5 //",
    "GE09ram_02au:4309": " kaikeyī ca sumitrā ca $ kausalyā ca yaśasvinī &",
    "GE09ram_02au:4310": " rāmānayanasaṃhṛṣṭā % yayur yānena bhāsvatā // Ram_2,77.6 //",
    "GE09ram_02au:4311": " prayātāś cāryasaṃghātā $ rāmaṃ draṣṭuṃ salakṣmaṇam &",
    "GE09ram_02au:4312": " tasyaiva ca kathāś citrāḥ % kurvāṇā hṛṣṭamānasāḥ // Ram_2,77.7 //",
    "GE09ram_02au:4313": " meghaśyāmaṃ mahābāhuṃ $ sthirasattvaṃ dṛḍhavratam &",
    "GE09ram_02au:4314": " kadā drakṣyāmahe rāmaṃ % jagataḥ śokanāśanam // Ram_2,77.8 //",
    "GE09ram_02au:4315": " dṛṣṭa eva hi naḥ śokam $ apaneṣyati rāghavaḥ &",
    "GE09ram_02au:4316": " tamaḥ sarvasya lokasya % samudyann iva bhāskaraḥ // Ram_2,77.9 //",
    "GE09ram_02au:4317": " ity evaṃ kathayantas te $ samprahṛṣṭāḥ kathāḥ śubhāḥ &",
    "GE09ram_02au:4318": " pariṣvajānāś cānyonyaṃ % yayur nāgarikās tadā // Ram_2,77.10 //",
    "GE09ram_02au:4319": " ye ca tatrāpare sarve $ saṃmatā ye ca naigamāḥ &",
    "GE09ram_02au:4320": " rāmaṃ prati yayur hṛṣṭāḥ % sarvāḥ prakṛtayas tadā // Ram_2,77.11 //",
    "GE09ram_02au:4321": " maṇikārāś ca ye kecit $ kumbhakārāś ca śobhanāḥ &",
    "GE09ram_02au:4322": " sūtrakarmakṛtaś caiva % ye ca śastropajīvinaḥ // Ram_2,77.12 //",
    "GE09ram_02au:4323": " māyūrakāḥ krākacikā $ rocakā vedhakās tathā &",
    "GE09ram_02au:4324": " dantakārāḥ sudhākārās % tathā gandhopajīvinaḥ // Ram_2,77.13 //",
    "GE09ram_02au:4325": " suvarṇakārāḥ prakhyātās $ tathā kambaladhāvakāḥ &",
    "GE09ram_02au:4326": " snāpakācchādakā vaidyā % dhūpakāḥ śauṇḍikās tathā // Ram_2,77.14 //",
    "GE09ram_02au:4327": " rajakās tunnavāyāś ca $ grāmaghoṣamahattarāḥ &",
    "GE09ram_02au:4328": " śailūṣāś ca saha strībhir % yānti kaivartakās tathā // Ram_2,77.15 //",
    "GE09ram_02au:4329": " samāhitā vedavido $ brāhmaṇā vṛttasaṃmatāḥ &",
    "GE09ram_02au:4330": " gorathair bharataṃ yāntam % anujagmuḥ sahasraśaḥ // Ram_2,77.16 //",
    "GE09ram_02au:4331": " suveṣāḥ śuddhavasanās $ tāmramṛṣṭānulepanāḥ &",
    "GE09ram_02au:4332": " sarve te vividhair yānaiḥ % śanair bharatam anvayuḥ // Ram_2,77.17 //",
    "GE09ram_02au:4333": " prahṛṣṭamuditā senā $ sānvayāt kaikayīsutam &",
    "GE09ram_02au:4334": " vyavātiṣṭhata sā senā % bharatasyānuyāyinī // Ram_2,77.18 //",
    "GE09ram_02au:4335": " nirīkṣyānugatāṃ senāṃ $ tāṃ ca gaṅgāṃ śivodakām &",
    "GE09ram_02au:4336": " bharataḥ sacivān sarvān % abravīd vākyakovidaḥ // Ram_2,77.19 //",
    "GE09ram_02au:4337": " niveśayata me sainyam $ abhiprāyeṇa sarvaśaḥ &",
    "GE09ram_02au:4338": " viśrāntāḥ pratariṣyāmaḥ % śva idānīṃ mahānadīm // Ram_2,77.20 //",
    "GE09ram_02au:4339": " dātuṃ ca tāvad icchāmi $ svar gatasya mahīpateḥ &",
    "GE09ram_02au:4340": " aurdhvadehanimittārtham % avatīryodakaṃ nadīm // Ram_2,77.21 //",
    "GE09ram_02au:4341": " tasyaivaṃ bruvato 'mātyās $ tathety uktvā samāhitāḥ &",
    "GE09ram_02au:4342": " nyaveśayaṃs tāṃś chandena % svena svena pṛthakpṛthak // Ram_2,77.22 //",
    "GE09ram_02au:4343": " niveśya gaṅgām anu tāṃ mahānadīṃ $ camūṃ vidhānaiḥ paribarhaśobhinīm &",
    "GE09ram_02au:4344": " uvāsa rāmasya tadā mahātmano % vicintayāno bharato nivartanam //",
    "GE09ram_02au:4345": " tato niviṣṭāṃ dhvajinīṃ $ gaṅgām anvāśritāṃ nadīm &",
    "GE09ram_02au:4346": " niṣādarājo dṛṣṭvaiva % jñātīn saṃtvarito 'bravīt // Ram_2,78.1 //",
    "GE09ram_02au:4347": " mahatīyam ataḥ senā $ sāgarābhā pradṛśyate &",
    "GE09ram_02au:4348": " nāsyāntam avagacchāmi % manasāpi vicintayan // Ram_2,78.2 //",
    "GE09ram_02au:4349": " sa eṣa hi mahākāyaḥ $ kovidāradhvajo rathe &",
    "GE09ram_02au:4350": " bandhayiṣyati vā dāśān % atha vāsmān vadhiṣyati // Ram_2,78.3 //",
    "GE09ram_02au:4351": " atha dāśarathiṃ rāmaṃ $ pitrā rājyād vivāsitam &",
    "GE09ram_02au:4352": " bharataḥ kaikeyīputro % hantuṃ samadhigacchati // Ram_2,78.4 //",
    "GE09ram_02au:4353": " bhartā caiva sakhā caiva $ rāmo dāśarathir mama &",
    "GE09ram_02au:4354": " tasyārthakāmāḥ saṃnaddhā % gaṅgānūpe 'tra tiṣṭhata // Ram_2,78.5 //",
    "GE09ram_02au:4355": " tiṣṭhantu sarvadāśāś ca $ gaṅgām anvāśritā nadīm &",
    "GE09ram_02au:4356": " balayuktā nadīrakṣā % māṃsamūlaphalāśanāḥ // Ram_2,78.6 //",
    "GE09ram_02au:4357": " nāvāṃ śatānāṃ pañcānāṃ $ kaivartānāṃ śataṃ śatam &",
    "GE09ram_02au:4358": " saṃnaddhānāṃ tathā yūnāṃ % tiṣṭhantv ity abhyacodayat // Ram_2,78.7 //",
    "GE09ram_02au:4359": " yadā tuṣṭas tu bharato $ rāmasyeha bhaviṣyati &",
    "GE09ram_02au:4360": " seyaṃ svastimayī senā % gaṅgām adya tariṣyati // Ram_2,78.8 //",
    "GE09ram_02au:4361": " ity uktvopāyanaṃ gṛhya $ matsyamāṃsamadhūni ca &",
    "GE09ram_02au:4362": " abhicakrāma bharataṃ % niṣādādhipatir guhaḥ // Ram_2,78.9 //",
    "GE09ram_02au:4363": " tam āyāntaṃ tu samprekṣya $ sūtaputraḥ pratāpavān &",
    "GE09ram_02au:4364": " bharatāyācacakṣe 'tha % vinayajño vinītavat // Ram_2,78.10 //",
    "GE09ram_02au:4365": " eṣa jñātisahasreṇa $ sthapatiḥ parivāritaḥ &",
    "GE09ram_02au:4366": " kuśalo daṇḍakāraṇye % vṛddho bhrātuś ca te sakhā // Ram_2,78.11 //",
    "GE09ram_02au:4367": " tasmāt paśyatu kākutstha $ tvāṃ niṣādādhipo guhaḥ &",
    "GE09ram_02au:4368": " asaṃśayaṃ vijānīte % yatra tau rāmalakṣmaṇau // Ram_2,78.12 //",
    "GE09ram_02au:4369": " etat tu vacanaṃ śrutvā $ sumantrād bharataḥ śubham &",
    "GE09ram_02au:4370": " uvāca vacanaṃ śīghraṃ % guhaḥ paśyatu mām iti // Ram_2,78.13 //",
    "GE09ram_02au:4371": " labdhvābhyanujñāṃ saṃhṛṣṭo $ jñātibhiḥ parivāritaḥ &",
    "GE09ram_02au:4372": " āgamya bharataṃ prahvo % guho vacanam abravīt // Ram_2,78.14 //",
    "GE09ram_02au:4373": " niṣkuṭaś caiva deśo 'yaṃ $ vañcitāś cāpi te vayam &",
    "GE09ram_02au:4374": " nivedayāmas te sarve % svake dāśakule vasa // Ram_2,78.15 //",
    "GE09ram_02au:4375": " asti mūlaṃ phalaṃ caiva $ niṣādaiḥ samupāhṛtam &",
    "GE09ram_02au:4376": " ārdraṃ ca māṃsaṃ śuṣkaṃ ca % vanyaṃ coccāvacaṃ mahat // Ram_2,78.16 //",
    "GE09ram_02au:4377": " āśaṃse svāśitā senā $ vatsyatīmāṃ vibhāvarīm &",
    "GE09ram_02au:4378": " arcito vividhaiḥ kāmaiḥ % śvaḥ sasainyo gamiṣyasi // Ram_2,78.17 //",
    "GE09ram_02au:4379": " evam uktas tu bharato $ niṣādādhipatiṃ guham &",
    "GE09ram_02au:4380": " pratyuvāca mahāprājño % vākyaṃ hetvarthasaṃhitam // Ram_2,79.1 //",
    "GE09ram_02au:4381": " ūrjitaḥ khalu te kāmaḥ $ kṛto mama guroḥ sakhe &",
    "GE09ram_02au:4382": " yo me tvam īdṛśīṃ senām % eko 'bhyarcitum icchasi // Ram_2,79.2 //",
    "GE09ram_02au:4383": " ity uktvā tu mahātejā $ guhaṃ vacanam uttamam &",
    "GE09ram_02au:4384": " abravīd bharataḥ śrīmān % niṣādādhipatiṃ punaḥ // Ram_2,79.3 //",
    "GE09ram_02au:4385": " katareṇa gamiṣyāmi $ bharadvājāśramaṃ guha &",
    "GE09ram_02au:4386": " gahano 'yaṃ bhṛśaṃ deśo % gaṅgānūpo duratyayaḥ // Ram_2,79.4 //",
    "GE09ram_02au:4387": " tasya tadvacanaṃ śrutvā $ rājaputrasya dhīmataḥ &",
    "GE09ram_02au:4388": " abravīt prāñjalir vākyaṃ % guho gahanagocaraḥ // Ram_2,79.5 //",
    "GE09ram_02au:4389": " dāśās tv anugamiṣyanti $ dhanvinaḥ susamāhitāḥ &",
    "GE09ram_02au:4390": " ahaṃ cānugamiṣyāmi % rājaputra mahāyaśaḥ // Ram_2,79.6 //",
    "GE09ram_02au:4391": " kaccin na duṣṭo vrajasi $ rāmasyākliṣṭakarmaṇaḥ &",
    "GE09ram_02au:4392": " iyaṃ te mahatī senā % śaṅkāṃ janayatīva me // Ram_2,79.7 //",
    "GE09ram_02au:4393": " tam evam abhibhāṣantam $ ākāśa iva nirmalaḥ &",
    "GE09ram_02au:4394": " bharataḥ ślakṣṇayā vācā % guhaṃ vacanam abravīt // Ram_2,79.8 //",
    "GE09ram_02au:4395": " mā bhūt sa kālo yat kaṣṭaṃ $ na māṃ śaṅkitum arhasi &",
    "GE09ram_02au:4396": " rāghavaḥ sa hi me bhrātā % jyeṣṭhaḥ pitṛsamo mama // Ram_2,79.9 //",
    "GE09ram_02au:4397": " taṃ nivartayituṃ yāmi $ kākutsthaṃ vanavāsinam &",
    "GE09ram_02au:4398": " buddhir anyā na te kāryā % guha satyaṃ bravīmi te // Ram_2,79.10 //",
    "GE09ram_02au:4399": " sa tu saṃhṛṣṭavadanaḥ $ śrutvā bharatabhāṣitam &",
    "GE09ram_02au:4400": " punar evābravīd vākyaṃ % bharataṃ prati harṣitaḥ // Ram_2,79.11 //",
    "GE09ram_02au:4401": " dhanyas tvaṃ na tvayā tulyaṃ $ paśyāmi jagatītale &",
    "GE09ram_02au:4402": " ayatnād āgataṃ rājyaṃ % yas tvaṃ tyaktum ihecchasi // Ram_2,79.12 //",
    "GE09ram_02au:4403": " śāśvatī khalu te kīrtir $ lokān anucariṣyati &",
    "GE09ram_02au:4404": " yas tvaṃ kṛcchragataṃ rāmaṃ % pratyānayitum icchasi // Ram_2,79.13 //",
    "GE09ram_02au:4405": " evaṃ sambhāṣamāṇasya $ guhasya bharataṃ tadā &",
    "GE09ram_02au:4406": " babhau naṣṭaprabhaḥ sūryo % rajanī cābhyavartata // Ram_2,79.14 //",
    "GE09ram_02au:4407": " saṃniveśya sa tāṃ senāṃ $ guhena paritoṣitaḥ &",
    "GE09ram_02au:4408": " śatrughnena saha śrīmāñ % śayanaṃ punar āgamat // Ram_2,79.15 //",
    "GE09ram_02au:4409": " rāmacintāmayaḥ śoko $ bharatasya mahātmanaḥ &",
    "GE09ram_02au:4410": " upasthito hy anarhasya % dharmaprekṣasya tādṛśaḥ // Ram_2,79.16 //",
    "GE09ram_02au:4411": " antardāhena dahanaḥ $ saṃtāpayati rāghavam &",
    "GE09ram_02au:4412": " vanadāhābhisaṃtaptaṃ % gūḍho 'gnir iva pādapam // Ram_2,79.17 //",
    "GE09ram_02au:4413": " prasrutaḥ sarvagātrebhyaḥ $ svedaḥ śokāgnisambhavaḥ &",
    "GE09ram_02au:4414": " yathā sūryāṃśusaṃtapto % himavān prasruto himam // Ram_2,79.18 //",
    "GE09ram_02au:4415": " dhyānanirdaraśailena $ viniḥśvasitadhātunā &",
    "GE09ram_02au:4416": " dainyapādapasaṃghena % śokāyāsādhiśṛṅgiṇā // Ram_2,79.19 //",
    "GE09ram_02au:4417": " pramohānantasattvena $ saṃtāpauṣadhiveṇunā &",
    "GE09ram_02au:4418": " ākrānto duḥkhaśailena % mahatā kaikayīsutaḥ // Ram_2,79.20 //",
    "GE09ram_02au:4419": " guhena sārdhaṃ bharataḥ samāgato $ mahānubhāvaḥ sajanaḥ samāhitaḥ &",
    "GE09ram_02au:4420": " sudurmanās taṃ bharataṃ tadā punar % guhaḥ samāśvāsayad agrajaṃ prati //",
    "GE09ram_02au:4421": " ācacakṣe 'tha sadbhāvaṃ $ lakṣmaṇasya mahātmanaḥ &",
    "GE09ram_02au:4422": " bharatāyāprameyāya % guho gahanagocaraḥ // Ram_2,80.1 //",
    "GE09ram_02au:4423": " taṃ jāgrataṃ guṇair yuktaṃ $ varacāpeṣudhāriṇam &",
    "GE09ram_02au:4424": " bhrātṛguptyartham atyantam % ahaṃ lakṣmaṇam abruvam // Ram_2,80.2 //",
    "GE09ram_02au:4425": " iyaṃ tāta sukhā śayyā $ tvadartham upakalpitā &",
    "GE09ram_02au:4426": " pratyāśvasihi śeṣvāsyāṃ % sukhaṃ rāghavanandana // Ram_2,80.3 //",
    "GE09ram_02au:4427": " ucito 'yaṃ janaḥ sarvo $ duḥkhānāṃ tvaṃ sukhocitaḥ &",
    "GE09ram_02au:4428": " dharmātmaṃs tasya guptyarthaṃ % jāgariṣyāmahe vayam // Ram_2,80.4 //",
    "GE09ram_02au:4429": " na hi rāmāt priyataro $ mamāsti bhuvi kaścana &",
    "GE09ram_02au:4430": " motsuko bhūr bravīmy etad % apy asatyaṃ tavāgrataḥ // Ram_2,80.5 //",
    "GE09ram_02au:4431": " asya prasādād āśaṃse $ loke 'smin sumahad yaśaḥ &",
    "GE09ram_02au:4432": " dharmāvāptiṃ ca vipulām % arthāvāptiṃ ca kevalām // Ram_2,80.6 //",
    "GE09ram_02au:4433": " so 'haṃ priyasakhaṃ rāmaṃ $ śayānaṃ saha sītayā &",
    "GE09ram_02au:4434": " rakṣiṣyāmi dhanuṣpāṇiḥ % sarvaiḥ svair jñātibhiḥ saha // Ram_2,80.7 //",
    "GE09ram_02au:4435": " na hi me 'viditaṃ kiṃcid $ vane 'smiṃś carataḥ sadā &",
    "GE09ram_02au:4436": " caturaṅgaṃ hy api balaṃ % prasahema vayaṃ yudhi // Ram_2,80.8 //",
    "GE09ram_02au:4437": " evam asmābhir uktena $ lakṣmaṇena mahātmanā &",
    "GE09ram_02au:4438": " anunītā vayaṃ sarve % dharmam evānupaśyatā // Ram_2,80.9 //",
    "GE09ram_02au:4439": " kathaṃ dāśarathau bhūmau $ śayāne saha sītayā &",
    "GE09ram_02au:4440": " śakyā nidrā mayā labdhuṃ % jīvitaṃ vā sukhāni vā // Ram_2,80.10 //",
    "GE09ram_02au:4441": " yo na devāsuraiḥ sarvaiḥ $ śakyaḥ prasahituṃ yudhi &",
    "GE09ram_02au:4442": " taṃ paśya guha saṃviṣṭaṃ % tṛṇeṣu saha sītayā // Ram_2,80.11 //",
    "GE09ram_02au:4443": " mahatā tapasā labdho $ vividhaiś ca pariśramaiḥ &",
    "GE09ram_02au:4444": " eko daśarathasyaiṣa % putraḥ sadṛśalakṣaṇaḥ // Ram_2,80.12 //",
    "GE09ram_02au:4445": " asmin pravrājite rājā $ na ciraṃ vartayiṣyati &",
    "GE09ram_02au:4446": " vidhavā medinī nūnaṃ % kṣipram eva bhaviṣyati // Ram_2,80.13 //",
    "GE09ram_02au:4447": " vinadya sumahānādaṃ $ śrameṇoparatāḥ striyaḥ &",
    "GE09ram_02au:4448": " nirghoṣoparataṃ nūnam % adya rājaniveśanam // Ram_2,80.14 //",
    "GE09ram_02au:4449": " kausalyā caiva rājā ca $ tathaiva jananī mama &",
    "GE09ram_02au:4450": " nāśaṃse yadi te sarve % jīveyuḥ śarvarīm imām // Ram_2,80.15 //",
    "GE09ram_02au:4451": " jīved api hi me mātā $ śatrughnasyānvavekṣayā &",
    "GE09ram_02au:4452": " duḥkhitā yā tu kausalyā % vīrasūr vinaśiṣyati // Ram_2,80.16 //",
    "GE09ram_02au:4453": " atikrāntam atikrāntam $ anavāpya manoratham &",
    "GE09ram_02au:4454": " rājye rāmam anikṣipya % pitā me vinaśiṣyati // Ram_2,80.17 //",
    "GE09ram_02au:4455": " siddhārthāḥ pitaraṃ vṛttaṃ $ tasmin kāle hy upasthite &",
    "GE09ram_02au:4456": " pretakāryeṣu sarveṣu % saṃskariṣyanti bhūmipam // Ram_2,80.18 //",
    "GE09ram_02au:4457": " ramyacatvarasaṃsthānāṃ $ suvibhaktamahāpathām &",
    "GE09ram_02au:4458": " harmyaprāsādasampannāṃ % sarvaratnavibhūṣitām // Ram_2,80.19 //",
    "GE09ram_02au:4459": " gajāśvarathasambādhāṃ $ tūryanādavināditām &",
    "GE09ram_02au:4460": " sarvakalyāṇasampūrṇāṃ % hṛṣṭapuṣṭajanākulām // Ram_2,80.20 //",
    "GE09ram_02au:4461": " ārāmodyānasampūrṇāṃ $ samājotsavaśālinīm &",
    "GE09ram_02au:4462": " sukhitā vicariṣyanti % rājadhānīṃ pitur mama // Ram_2,80.21 //",
    "GE09ram_02au:4463": " api satyapratijñena $ sārdhaṃ kuśalinā vayam &",
    "GE09ram_02au:4464": " nivṛtte samaye hy asmin % sukhitāḥ praviśemahi // Ram_2,80.22 //",
    "GE09ram_02au:4465": " paridevayamānasya $ tasyaivaṃ sumahātmanaḥ &",
    "GE09ram_02au:4466": " tiṣṭhato rājaputrasya % śarvarī sātyavartata // Ram_2,80.23 //",
    "GE09ram_02au:4467": " prabhāte vimale sūrye $ kārayitvā jaṭā ubhau &",
    "GE09ram_02au:4468": " asmin bhāgīrathītīre % sukhaṃ saṃtāritau mayā // Ram_2,80.24 //",
    "GE09ram_02au:4469": " jaṭādharau tau drumacīravāsasau $ mahābalau kuñjarayūthapopamau &",
    "GE09ram_02au:4470": " vareṣucāpāsidharau paraṃtapau % vyavekṣamāṇau saha sītayā gatau //",
    "GE09ram_02au:4471": " guhasya vacanaṃ śrutvā $ bharato bhṛśam apriyam &",
    "GE09ram_02au:4472": " dhyānaṃ jagāma tatraiva % yatra tac chrutam apriyam // Ram_2,81.1 //",
    "GE09ram_02au:4473": " sukumāro mahāsattvaḥ $ siṃhaskandho mahābhujaḥ &",
    "GE09ram_02au:4474": " puṇḍarīkaviśālākṣas % taruṇaḥ priyadarśanaḥ // Ram_2,81.2 //",
    "GE09ram_02au:4475": " pratyāśvasya muhūrtaṃ tu $ kālaṃ paramadurmanāḥ &",
    "GE09ram_02au:4476": " papāta sahasā totrair % hṛdi viddha iva dvipaḥ // Ram_2,81.3 //",
    "GE09ram_02au:4477": " tadavasthaṃ tu bharataṃ $ śatrughno 'nantarasthitaḥ &",
    "GE09ram_02au:4478": " pariṣvajya rurodoccair % visaṃjñaḥ śokakarśitaḥ // Ram_2,81.4 //",
    "GE09ram_02au:4479": " tataḥ sarvāḥ samāpetur $ mātaro bharatasya tāḥ &",
    "GE09ram_02au:4480": " upavāsakṛśā dīnā % bhartṛvyasanakarśitāḥ // Ram_2,81.5 //",
    "GE09ram_02au:4481": " tāś ca taṃ patitaṃ bhūmau $ rudantyaḥ paryavārayan &",
    "GE09ram_02au:4482": " kausalyā tv anusṛtyainaṃ % durmanāḥ pariṣasvaje // Ram_2,81.6 //",
    "GE09ram_02au:4483": " vatsalā svaṃ yathā vatsam $ upagūhya tapasvinī &",
    "GE09ram_02au:4484": " paripapraccha bharataṃ % rudantī śokalālasā // Ram_2,81.7 //",
    "GE09ram_02au:4485": " putra vyādhir na te kaccic $ charīraṃ paribādhate &",
    "GE09ram_02au:4486": " adya rājakulasyāsya % tvadadhīnaṃ hi jīvitam // Ram_2,81.8 //",
    "GE09ram_02au:4487": " tvāṃ dṛṣṭvā putra jīvāmi $ rāme sabhrātṛke gate &",
    "GE09ram_02au:4488": " vṛtte daśarathe rājñi % nātha ekas tvam adya naḥ // Ram_2,81.9 //",
    "GE09ram_02au:4489": " kaccin na lakṣmaṇe putra $ śrutaṃ te kiṃcid apriyam &",
    "GE09ram_02au:4490": " putra vā hy ekaputrāyāḥ % sahabhārye vanaṃ gate // Ram_2,81.10 //",
    "GE09ram_02au:4491": " sa muhūrtaṃ samāśvasya $ rudann eva mahāyaśāḥ &",
    "GE09ram_02au:4492": " kausalyāṃ parisāntvyedaṃ % guhaṃ vacanam abravīt // Ram_2,81.11 //",
    "GE09ram_02au:4493": " bhrātā me kvāvasad rātriṃ $ kva sītā kva ca lakṣmaṇaḥ &",
    "GE09ram_02au:4494": " asvapac chayane kasmin % kiṃ bhuktvā guha śaṃsa me // Ram_2,81.12 //",
    "GE09ram_02au:4495": " so 'bravīd bharataṃ pṛṣṭo $ niṣādādhipatir guhaḥ &",
    "GE09ram_02au:4496": " yadvidhaṃ pratipede ca % rāme priyahite 'tithau // Ram_2,81.13 //",
    "GE09ram_02au:4497": " annam uccāvacaṃ bhakṣāḥ $ phalāni vividhāni ca &",
    "GE09ram_02au:4498": " rāmāyābhyavahārārthaṃ % bahu copahṛtaṃ mayā // Ram_2,81.14 //",
    "GE09ram_02au:4499": " tat sarvaṃ pratyanujñāsīd $ rāmaḥ satyaparākramaḥ &",
    "GE09ram_02au:4500": " na hi tat pratyagṛhṇāt sa % kṣatradharmam anusmaran // Ram_2,81.15 //",
    "GE09ram_02au:4501": " na hy asmābhiḥ pratigrāhyaṃ $ sakhe deyaṃ tu sarvadā &",
    "GE09ram_02au:4502": " iti tena vayaṃ rājann % anunītā mahātmanā // Ram_2,81.16 //",
    "GE09ram_02au:4503": " lakṣmaṇena samānītaṃ $ pītvā vāri mahāyaśāḥ &",
    "GE09ram_02au:4504": " aupavāsyaṃ tadākārṣīd % rāghavaḥ saha sītayā // Ram_2,81.17 //",
    "GE09ram_02au:4505": " tatas tu jalaśeṣeṇa $ lakṣmaṇo 'py akarot tadā &",
    "GE09ram_02au:4506": " vāgyatās te trayaḥ saṃdhyām % upāsata samāhitāḥ // Ram_2,81.18 //",
    "GE09ram_02au:4507": " saumitris tu tataḥ paścād $ akarot svāstaraṃ śubham &",
    "GE09ram_02au:4508": " svayam ānīya barhīṃṣi % kṣipraṃ rāghavakāraṇāt // Ram_2,81.19 //",
    "GE09ram_02au:4509": " tasmin samāviśad rāmaḥ $ svāstare saha sītayā &",
    "GE09ram_02au:4510": " prakṣālya ca tayoḥ pādāv % apacakrāma lakṣmaṇaḥ // Ram_2,81.20 //",
    "GE09ram_02au:4511": " etat tad iṅgudīmūlam $ idam eva ca tat tṛṇam &",
    "GE09ram_02au:4512": " yasmin rāmaś ca sītā ca % rātriṃ tāṃ śayitāv ubhau // Ram_2,81.21 //",
    "GE09ram_02au:4513": " niyamya pṛṣṭhe tu talāṅgulitravāñ $ śaraiḥ supūrṇāv iṣudhī paraṃtapaḥ &",
    "GE09ram_02au:4514": " mahad dhanuḥ sajyam upohya lakṣmaṇo % niśām atiṣṭhat parito 'sya kevalam",
    "GE09ram_02au:4515": " tatas tv ahaṃ cottamabāṇacāpadhṛk $ sthito 'bhavaṃ tatra sa yatra",
    "GE09ram_02au:4516": " lakṣmaṇaḥ &",
    "GE09ram_02au:4517": " atandribhir jñātibhir āttakārmukair % mahendrakalpaṃ paripālayaṃs tadā //",
    "GE09ram_02au:4518": " tac chrutvā nipuṇaṃ sarvaṃ $ bharataḥ saha mantribhiḥ &",
    "GE09ram_02au:4519": " iṅgudīmūlam āgamya % rāmaśayyām avekṣya tām // Ram_2,82.1 //",
    "GE09ram_02au:4520": " abravīj jananīḥ sarvā $ iha tena mahātmanā &",
    "GE09ram_02au:4521": " śarvarī śayitā bhūmāv % idam asya vimarditam // Ram_2,82.2 //",
    "GE09ram_02au:4522": " mahābhāgakulīnena $ mahābhāgena dhīmatā &",
    "GE09ram_02au:4523": " jāto daśarathenorvyāṃ % na rāmaḥ svaptum arhati // Ram_2,82.3 //",
    "GE09ram_02au:4524": " ajinottarasaṃstīrṇe $ varāstaraṇasaṃcaye &",
    "GE09ram_02au:4525": " śayitvā puruṣavyāghraḥ % kathaṃ śete mahītale // Ram_2,82.4 //",
    "GE09ram_02au:4526": " prāsādāgravimāneṣu $ valabhīṣu ca sarvadā &",
    "GE09ram_02au:4527": " haimarājatabhaumeṣu % varāstaraṇaśāliṣu // Ram_2,82.5 //",
    "GE09ram_02au:4528": " puṣpasaṃcayacitreṣu $ candanāgarugandhiṣu &",
    "GE09ram_02au:4529": " pāṇḍurābhraprakāśeṣu % śukasaṃgharuteṣu ca // Ram_2,82.6 //",
    "GE09ram_02au:4530": " gītavāditranirghoṣair $ varābharaṇaniḥsvanaiḥ &",
    "GE09ram_02au:4531": " mṛdaṅgavaraśabdaiś ca % satataṃ pratibodhitaḥ // Ram_2,82.7 //",
    "GE09ram_02au:4532": " bandibhir vanditaḥ kāle $ bahubhiḥ sūtamāgadhaiḥ &",
    "GE09ram_02au:4533": " gāthābhir anurūpābhiḥ % stutibhiś ca paraṃtapaḥ // Ram_2,82.8 //",
    "GE09ram_02au:4534": " aśraddheyam idaṃ loke $ na satyaṃ pratibhāti mā &",
    "GE09ram_02au:4535": " muhyate khalu me bhāvaḥ % svapno 'yam iti me matiḥ // Ram_2,82.9 //",
    "GE09ram_02au:4536": " na nūnaṃ daivataṃ kiṃcit $ kālena balavattaram &",
    "GE09ram_02au:4537": " yatra dāśarathī rāmo % bhūmāv evaṃ śayīta saḥ // Ram_2,82.10 //",
    "GE09ram_02au:4538": " videharājasya sutā $ sītā ca priyadarśanā &",
    "GE09ram_02au:4539": " dayitā śayitā bhūmau % snuṣā daśarathasya ca // Ram_2,82.11 //",
    "GE09ram_02au:4540": " iyaṃ śayyā mama bhrātur $ idaṃ hi parivartitam &",
    "GE09ram_02au:4541": " sthaṇḍile kaṭhine sarvaṃ % gātrair vimṛditaṃ tṛṇam // Ram_2,82.12 //",
    "GE09ram_02au:4542": " manye sābharaṇā suptā $ sītāsmiñ śayane tadā &",
    "GE09ram_02au:4543": " tatra tatra hi dṛśyante % saktāḥ kanakabindavaḥ // Ram_2,82.13 //",
    "GE09ram_02au:4544": " uttarīyam ihāsaktaṃ $ suvyaktaṃ sītayā tadā &",
    "GE09ram_02au:4545": " tathā hy ete prakāśante % saktāḥ kauśeyatantavaḥ // Ram_2,82.14 //",
    "GE09ram_02au:4546": " manye bhartuḥ sukhā śayyā $ yena bālā tapasvinī &",
    "GE09ram_02au:4547": " sukumārī satī duḥkhaṃ % na vijānāti maithilī // Ram_2,82.15 //",
    "GE09ram_02au:4548": " sārvabhaumakule jātaḥ $ sarvalokasukhāvahaḥ &",
    "GE09ram_02au:4549": " sarvalokapriyas tyaktvā % rājyaṃ priyam anuttamam // Ram_2,82.16 //",
    "GE09ram_02au:4550": " katham indīvaraśyāmo $ raktākṣaḥ priyadarśanaḥ &",
    "GE09ram_02au:4551": " sukhabhāgī ca duḥkhārhaḥ % śayito bhuvi rāghavaḥ // Ram_2,82.17 //",
    "GE09ram_02au:4552": " siddhārthā khalu vaidehī $ patiṃ yānugatā vanam &",
    "GE09ram_02au:4553": " vayaṃ saṃśayitāḥ sarve % hīnās tena mahātmanā // Ram_2,82.18 //",
    "GE09ram_02au:4554": " akarṇadhārā pṛthivī $ śūnyeva pratibhāti mā &",
    "GE09ram_02au:4555": " gate daśarathe svarge % rāme cāraṇyam āśrite // Ram_2,82.19 //",
    "GE09ram_02au:4556": " na ca prārthayate kaścin $ manasāpi vasuṃdharām &",
    "GE09ram_02au:4557": " vane 'pi vasatas tasya % bāhuvīryābhirakṣitām // Ram_2,82.20 //",
    "GE09ram_02au:4558": " śūnyasaṃvaraṇārakṣām $ ayantritahayadvipām &",
    "GE09ram_02au:4559": " apāvṛtapuradvārāṃ % rājadhānīm arakṣitām // Ram_2,82.21 //",
    "GE09ram_02au:4560": " aprahṛṣṭabalāṃ nyūnāṃ $ viṣamasthām anāvṛtām &",
    "GE09ram_02au:4561": " śatravo nābhimanyante % bhakṣān viṣakṛtān iva // Ram_2,82.22 //",
    "GE09ram_02au:4562": " adya prabhṛti bhūmau tu $ śayiṣye 'haṃ tṛṇeṣu vā &",
    "GE09ram_02au:4563": " phalamūlāśano nityaṃ % jaṭācīrāṇi dhārayan // Ram_2,82.23 //",
    "GE09ram_02au:4564": " tasyārtham uttaraṃ kālaṃ $ nivatsyāmi sukhaṃ vane &",
    "GE09ram_02au:4565": " taṃ pratiśravam āmucya % nāsya mithyā bhaviṣyati // Ram_2,82.24 //",
    "GE09ram_02au:4566": " vasantaṃ bhrātur arthāya $ śatrughno mānuvatsyati &",
    "GE09ram_02au:4567": " lakṣmaṇena saha tv āryo % ayodhyāṃ pālayiṣyati // Ram_2,82.25 //",
    "GE09ram_02au:4568": " abhiṣekṣyanti kākutstham $ ayodhyāyāṃ dvijātayaḥ &",
    "GE09ram_02au:4569": " api me devatāḥ kuryur % imaṃ satyaṃ manoratham // Ram_2,82.26 //",
    "GE09ram_02au:4570": " prasādyamānaḥ śirasā mayā svayaṃ $ bahuprakāraṃ yadi na prapatsyate &",
    "GE09ram_02au:4571": " tato 'nuvatsyāmi cirāya rāghavaṃ % vane vasan nārhati mām upekṣitum //",
    "GE09ram_02au:4572": " vyuṣya rātriṃ tu tatraiva $ gaṅgākūle sa rāghavaḥ &",
    "GE09ram_02au:4573": " bharataḥ kālyam utthāya % śatrughnam idam abravīt // Ram_2,83.1 //",
    "GE09ram_02au:4574": " śatrughottiṣṭha kiṃ śeṣe $ niṣādādhipatiṃ guham &",
    "GE09ram_02au:4575": " śīghram ānaya bhadraṃ te % tārayiṣyati vāhinīm // Ram_2,83.2 //",
    "GE09ram_02au:4576": " jāgarmi nāhaṃ svapimi $ tathaivāryaṃ vicintayan &",
    "GE09ram_02au:4577": " ity evam abravīd bhrātrā % śatrughno 'pi pracoditaḥ // Ram_2,83.3 //",
    "GE09ram_02au:4578": " iti saṃvadator evam $ anyonyaṃ narasiṃhayoḥ &",
    "GE09ram_02au:4579": " āgamya prāñjaliḥ kāle % guho bharatam abravīt // Ram_2,83.4 //",
    "GE09ram_02au:4580": " kaccit sukhaṃ nadītīre $ 'vātsīḥ kākutstha śarvarīm &",
    "GE09ram_02au:4581": " kaccic ca saha sainyasya % tava sarvam anāmayam // Ram_2,83.5 //",
    "GE09ram_02au:4582": " guhasya tat tu vacanaṃ $ śrutvā snehād udīritam &",
    "GE09ram_02au:4583": " rāmasyānuvaśo vākyaṃ % bharato 'pīdam abravīt // Ram_2,83.6 //",
    "GE09ram_02au:4584": " sukhā naḥ śarvarī rājan $ pūjitāś cāpi te vayam &",
    "GE09ram_02au:4585": " gaṅgāṃ tu naubhir bahvībhir % dāśāḥ saṃtārayantu naḥ // Ram_2,83.7 //",
    "GE09ram_02au:4586": " tato guhaḥ saṃtvaritaḥ $ śrutvā bharataśāsanam &",
    "GE09ram_02au:4587": " pratipraviśya nagaraṃ % taṃ jñātijanam abravīt // Ram_2,83.8 //",
    "GE09ram_02au:4588": " uttiṣṭhata prabudhyadhvaṃ $ bhadram astu hi vaḥ sadā &",
    "GE09ram_02au:4589": " nāvaḥ samanukarṣadhvaṃ % tārayiṣyāma vāhinīm // Ram_2,83.9 //",
    "GE09ram_02au:4590": " te tathoktāḥ samutthāya $ tvaritā rājaśāsanāt &",
    "GE09ram_02au:4591": " pañca nāvāṃ śatāny eva % samāninyuḥ samantataḥ // Ram_2,83.10 //",
    "GE09ram_02au:4592": " anyāḥ svastikavijñeyā $ mahāghaṇṭādharā varāḥ &",
    "GE09ram_02au:4593": " śobhamānāḥ patākinyo % yuktavātāḥ susaṃhatāḥ // Ram_2,83.11 //",
    "GE09ram_02au:4594": " tataḥ svastikavijñeyāṃ $ pāṇḍukambalasaṃvṛtām &",
    "GE09ram_02au:4595": " sanandighoṣāṃ kalyāṇīṃ % guho nāvam upāharat // Ram_2,83.12 //",
    "GE09ram_02au:4596": " tām āruroha bharataḥ $ śatrughnaś ca mahābalaḥ &",
    "GE09ram_02au:4597": " kausalyā ca sumitrā ca % yāś cānyā rājayoṣitaḥ // Ram_2,83.13 //",
    "GE09ram_02au:4598": " purohitaś ca tat pūrvaṃ $ gurave brāhmaṇāś ca ye &",
    "GE09ram_02au:4599": " anantaraṃ rājadārās % tathaiva śakaṭāpaṇāḥ // Ram_2,83.14 //",
    "GE09ram_02au:4600": " āvāsam ādīpayatāṃ $ tīrthaṃ cāpy avagāhatām &",
    "GE09ram_02au:4601": " bhāṇḍāni cādadānānāṃ % ghoṣas tridivam aspṛśat // Ram_2,83.15 //",
    "GE09ram_02au:4602": " patākinyas tu tā nāvaḥ $ svayaṃ dāśair adhiṣṭhitāḥ &",
    "GE09ram_02au:4603": " vahantyo janam ārūḍhaṃ % tadā saṃpetur āśugāḥ // Ram_2,83.16 //",
    "GE09ram_02au:4604": " nārīṇām abhipūrṇās tu $ kāścit kāścit tu vājinām &",
    "GE09ram_02au:4605": " kaścit tatra vahanti sma % yānayugyaṃ mahādhanam // Ram_2,83.17 //",
    "GE09ram_02au:4606": " tāḥ sma gatvā paraṃ tīram $ avaropya ca taṃ janam &",
    "GE09ram_02au:4607": " nivṛttāḥ kāṇḍacitrāṇi % kriyante dāśabandhubhiḥ // Ram_2,83.18 //",
    "GE09ram_02au:4608": " savaijayantās tu gajā $ gajārohaiḥ pracoditāḥ &",
    "GE09ram_02au:4609": " tarantaḥ sma prakāśante % sadhvajā iva parvatāḥ // Ram_2,83.19 //",
    "GE09ram_02au:4610": " nāvaś cāruruhus tv anye $ plavais terus tathāpare &",
    "GE09ram_02au:4611": " anye kumbhaghaṭais terur % anye teruś ca bāhubhiḥ // Ram_2,83.20 //",
    "GE09ram_02au:4612": " sā puṇyā dhvajinī gaṅgāṃ $ dāśaiḥ saṃtāritā svayam &",
    "GE09ram_02au:4613": " maitre muhūrte prayayau % prayāgavanam uttamam // Ram_2,83.21 //",
    "GE09ram_02au:4614": " āśvāsayitvā ca camūṃ mahātmā $ niveśayitvā ca yathopajoṣam &",
    "GE09ram_02au:4615": " draṣṭuṃ bharadvājam ṛṣipravaryam % ṛtvigvṛtaḥ san bharataḥ pratasthe //",
    "GE09ram_02au:4616": " bharadvājāśramaṃ dṛṣṭvā $ krośād eva nararṣabhaḥ &",
    "GE09ram_02au:4617": " balaṃ sarvam avasthāpya % jagāma saha mantribhiḥ // Ram_2,84.1 //",
    "GE09ram_02au:4618": " padbhyām eva hi dharmajño $ nyastaśastraparicchadaḥ &",
    "GE09ram_02au:4619": " vasāno vāsasī kṣaume % purodhāya purohitam // Ram_2,84.2 //",
    "GE09ram_02au:4620": " tataḥ saṃdarśane tasya $ bharadvājasya rāghavaḥ &",
    "GE09ram_02au:4621": " mantriṇas tān avasthāpya % jagāmānu purohitam // Ram_2,84.3 //",
    "GE09ram_02au:4622": " vasiṣṭham atha dṛṣṭvaiva $ bharadvājo mahātapāḥ &",
    "GE09ram_02au:4623": " saṃcacālāsanāt tūrṇaṃ % śiṣyān arghyam iti bruvan // Ram_2,84.4 //",
    "GE09ram_02au:4624": " samāgamya vasiṣṭhena $ bharatenābhivāditaḥ &",
    "GE09ram_02au:4625": " abudhyata mahātejāḥ % sutaṃ daśarathasya tam // Ram_2,84.5 //",
    "GE09ram_02au:4626": " tābhyām arghyaṃ ca pādyaṃ ca $ dattvā paścāt phalāni ca &",
    "GE09ram_02au:4627": " ānupūrvyāc ca dharmajñaḥ % papraccha kuśalaṃ kule // Ram_2,84.6 //",
    "GE09ram_02au:4628": " ayodhyāyāṃ bale kośe $ mitreṣv api ca mantriṣu &",
    "GE09ram_02au:4629": " jānan daśarathaṃ vṛttaṃ % na rājānam udāharat // Ram_2,84.7 //",
    "GE09ram_02au:4630": " vasiṣṭho bharataś cainaṃ $ papracchatur anāmayam &",
    "GE09ram_02au:4631": " śarīre 'gniṣu vṛkṣeṣu % śiṣyeṣu mṛgapakṣiṣu // Ram_2,84.8 //",
    "GE09ram_02au:4632": " tatheti ca pratijñāya $ bharadvājo mahātapāḥ &",
    "GE09ram_02au:4633": " bharataṃ pratyuvācedaṃ % rāghavasnehabandhanāt // Ram_2,84.9 //",
    "GE09ram_02au:4634": " kim ihāgamane kāryaṃ $ tava rājyaṃ praśāsataḥ &",
    "GE09ram_02au:4635": " etad ācakṣva me sarvaṃ % na hi me śudhyate manaḥ // Ram_2,84.10 //",
    "GE09ram_02au:4636": " suṣuve yamamitraghnaṃ $ kausalyānandavardhanam &",
    "GE09ram_02au:4637": " bhrātrā saha sabhāryo yaś % ciraṃ pravrājito vanam // Ram_2,84.11 //",
    "GE09ram_02au:4638": " niyuktaḥ strīniyuktena $ pitrā yo 'sau mahāyaśāḥ &",
    "GE09ram_02au:4639": " vanavāsī bhavetīha % samāḥ kila caturdaśa // Ram_2,84.12 //",
    "GE09ram_02au:4640": " kaccin na tasyāpāpasya $ pāpaṃ kartum ihecchasi &",
    "GE09ram_02au:4641": " akaṇṭakaṃ bhoktumanā % rājyaṃ tasyānujasya ca // Ram_2,84.13 //",
    "GE09ram_02au:4642": " evam ukto bharadvājaṃ $ bharataḥ pratyuvāca ha &",
    "GE09ram_02au:4643": " paryaśrunayano duḥkhād % vācā saṃsajjamānayā // Ram_2,84.14 //",
    "GE09ram_02au:4644": " hato 'smi yadi mām evaṃ $ bhagavān api manyate &",
    "GE09ram_02au:4645": " matto na doṣam āśaṅker % naivaṃ mām anuśādhi hi // Ram_2,84.15 //",
    "GE09ram_02au:4646": " na caitad iṣṭaṃ mātā me $ yad avocan madantare &",
    "GE09ram_02au:4647": " nāham etena tuṣṭaś ca % na tad vacanam ādade // Ram_2,84.16 //",
    "GE09ram_02au:4648": " ahaṃ tu taṃ naravyāghram $ upayātaḥ prasādakaḥ &",
    "GE09ram_02au:4649": " pratinetum ayodhyāṃ ca % pādau tasyābhivanditum // Ram_2,84.17 //",
    "GE09ram_02au:4650": " tvaṃ mām evaṃ gataṃ matvā $ prasādaṃ kartum arhasi &",
    "GE09ram_02au:4651": " śaṃsa me bhagavan rāmaḥ % kva samprati mahīpatiḥ // Ram_2,84.18 //",
    "GE09ram_02au:4652": " uvāca taṃ bharadvājaḥ $ prasādād bharataṃ vacaḥ &",
    "GE09ram_02au:4653": " tvayy etat puruṣavyāghra % yuktaṃ rāghavavaṃśaje \\",
    "GE09ram_02au:4654": " guruvṛttir damaś caiva sādhūnāṃ cānuyāyitā // Ram_2,84.19 //",
    "GE09ram_02au:4655": " jāne caitan manaḥsthaṃ te $ dṛḍhīkaraṇam astv iti &",
    "GE09ram_02au:4656": " apṛcchaṃ tvāṃ tavātyarthaṃ % kīrtiṃ samabhivardhayan // Ram_2,84.20 //",
    "GE09ram_02au:4657": " asau vasati te bhrātā $ citrakūṭe mahāgirau &",
    "GE09ram_02au:4658": " śvas tu gantāsi taṃ deśaṃ % vasādya saha mantribhiḥ \\",
    "GE09ram_02au:4659": " etaṃ me kuru suprājña kāmaṃ kāmārthakovida // Ram_2,84.21 //",
    "GE09ram_02au:4660": " tatas tathety evam udāradarśanaḥ $ pratītarūpo bharato 'bravīd vacaḥ &",
    "GE09ram_02au:4661": " cakāra buddhiṃ ca tadā mahāśrame % niśānivāsāya narādhipātmajaḥ //",
    "GE09ram_02au:4662": " kṛtabuddhiṃ nivāsāya $ tathaiva sa munis tadā &",
    "GE09ram_02au:4663": " bharataṃ kaikayīputram % ātithyena nyamantrayat // Ram_2,85.1 //",
    "GE09ram_02au:4664": " abravīd bharatas tv enaṃ $ nanv idaṃ bhavatā kṛtam &",
    "GE09ram_02au:4665": " pādyam arghyaṃ tathātithyaṃ % vane yad upapadyate // Ram_2,85.2 //",
    "GE09ram_02au:4666": " athovāca bharadvājo $ bharataṃ prahasann iva &",
    "GE09ram_02au:4667": " jāne tvāṃ prītisaṃyuktaṃ % tuṣyes tvaṃ yena kenacit // Ram_2,85.3 //",
    "GE09ram_02au:4668": " senāyās tu tavaitasyāḥ $ kartum icchāmi bhojanam &",
    "GE09ram_02au:4669": " mama prītir yathārūpā % tvam arho manujarṣabha // Ram_2,85.4 //",
    "GE09ram_02au:4670": " kimarthaṃ cāpi nikṣipya $ dūre balam ihāgataḥ &",
    "GE09ram_02au:4671": " kasmān nehopayāto 'si % sabalaḥ puruṣarṣabha // Ram_2,85.5 //",
    "GE09ram_02au:4672": " bharataḥ pratyuvācedaṃ $ prāñjalis taṃ tapodhanam &",
    "GE09ram_02au:4673": " sasainyo nopayāto 'smi % bhagavan bhagavadbhayāt // Ram_2,85.6 //",
    "GE09ram_02au:4674": " vājimukhyā manuṣyāś ca $ mattāś ca varavāraṇāḥ &",
    "GE09ram_02au:4675": " pracchādya mahatīṃ bhūmiṃ % bhagavann anuyānti mām // Ram_2,85.7 //",
    "GE09ram_02au:4676": " te vṛkṣān udakaṃ bhūmim $ āśrameṣūṭajāṃs tathā &",
    "GE09ram_02au:4677": " na hiṃsyur iti tenāham % eka evāgatas tataḥ // Ram_2,85.8 //",
    "GE09ram_02au:4678": " ānīyatām itaḥ senety $ ājñaptaḥ paramarṣiṇā &",
    "GE09ram_02au:4679": " tathā tu cakre bharataḥ % senāyāḥ samupāgamam // Ram_2,85.9 //",
    "GE09ram_02au:4680": " agniśālāṃ praviśyātha $ pītvāpaḥ parimṛjya ca &",
    "GE09ram_02au:4681": " ātithyasya kriyāhetor % viśvakarmāṇam āhvayat // Ram_2,85.10 //",
    "GE09ram_02au:4682": " āhvaye viśvakarmāṇam $ ahaṃ tvaṣṭāram eva ca &",
    "GE09ram_02au:4683": " ātithyaṃ kartum icchāmi % tatra me saṃvidhīyatām // Ram_2,85.11 //",
    "GE09ram_02au:4684": " prāksrotasaś ca yā nadyaḥ $ pratyaksrotasa eva ca &",
    "GE09ram_02au:4685": " pṛthivyām antarikṣe ca % samāyāntv adya sarvaśaḥ // Ram_2,85.12 //",
    "GE09ram_02au:4686": " anyāḥ sravantu maireyaṃ $ surām anyāḥ suniṣṭhitām &",
    "GE09ram_02au:4687": " aparāś codakaṃ śītam % ikṣukāṇḍarasopamam // Ram_2,85.13 //",
    "GE09ram_02au:4688": " āhvaye devagandharvān $ viśvāvasuhahāhuhūn &",
    "GE09ram_02au:4689": " tathaivāpsaraso devīr % gandharvīś cāpi sarvaśaḥ // Ram_2,85.14 //",
    "GE09ram_02au:4690": " ghṛtācīm atha viśvācīṃ $ miśrakeśīm alambusām &",
    "GE09ram_02au:4691": " śakraṃ yāś copatiṣṭhanti % brahmāṇaṃ yāś ca bhāminīḥ \\",
    "GE09ram_02au:4692": " sarvās tumburuṇā sārdham āhvaye saparicchadāḥ // Ram_2,85.15 //",
    "GE09ram_02au:4693": " vanaṃ kuruṣu yad divyaṃ $ vāso bhūṣaṇapattravat &",
    "GE09ram_02au:4694": " divyanārīphalaṃ śaśvat % tat kauberam ihaiva tu // Ram_2,85.16 //",
    "GE09ram_02au:4695": " iha me bhagavān somo $ vidhattām annam uttamam &",
    "GE09ram_02au:4696": " bhakṣyaṃ bhojyaṃ ca coṣyaṃ ca % lehyaṃ ca vividhaṃ bahu // Ram_2,85.17 //",
    "GE09ram_02au:4697": " vicitrāṇi ca mālyāni $ pādapapracyutāni ca &",
    "GE09ram_02au:4698": " surādīni ca peyāni % māṃsāni vividhāni ca // Ram_2,85.18 //",
    "GE09ram_02au:4699": " evaṃ samādhinā yuktas $ tejasāpratimena ca &",
    "GE09ram_02au:4700": " śikṣāsvarasamāyuktaṃ % tapasā cābravīn muniḥ // Ram_2,85.19 //",
    "GE09ram_02au:4701": " manasā dhyāyatas tasya $ prāṅmukhasya kṛtāñjaleḥ &",
    "GE09ram_02au:4702": " ājagmus tāni sarvāṇi % daivatāni pṛthakpṛthak // Ram_2,85.20 //",
    "GE09ram_02au:4703": " malayaṃ darduraṃ caiva $ tataḥ svedanudo 'nilaḥ &",
    "GE09ram_02au:4704": " upaspṛśya vavau yuktyā % supriyātmā sukhaḥ śivaḥ // Ram_2,85.21 //",
    "GE09ram_02au:4705": " tato 'bhyavartanta ghanā $ divyāḥ kusumavṛṣṭayaḥ &",
    "GE09ram_02au:4706": " devadundubhighoṣaś ca % dikṣu sarvāsu śuśruve // Ram_2,85.22 //",
    "GE09ram_02au:4707": " pravavuś cottamā vātā $ nanṛtuś cāpsarogaṇāḥ &",
    "GE09ram_02au:4708": " prajagur devagandharvā % vīṇāḥ pramumucuḥ svarān // Ram_2,85.23 //",
    "GE09ram_02au:4709": " sa śabdo dyāṃ ca bhūmiṃ ca $ prāṇināṃ śravaṇāni ca &",
    "GE09ram_02au:4710": " viveśoccāritaḥ ślakṣṇaḥ % samo layaguṇānvitaḥ // Ram_2,85.24 //",
    "GE09ram_02au:4711": " tasminn uparate śabde $ divye śrotrasukhe nṛṇām &",
    "GE09ram_02au:4712": " dadarśa bhārataṃ sainyaṃ % vidhānaṃ viśvakarmaṇaḥ // Ram_2,85.25 //",
    "GE09ram_02au:4713": " babhūva hi samā bhūmiḥ $ samantāt pañcayojanam &",
    "GE09ram_02au:4714": " śādvalair bahubhiś channā % nīlavaiḍūryasaṃnibhaiḥ // Ram_2,85.26 //",
    "GE09ram_02au:4715": " tasmin bilvāḥ kapitthāś ca $ panasā bījapūrakāḥ &",
    "GE09ram_02au:4716": " āmalakyo babhūvuś ca % cūtāś ca phalabhūṣaṇāḥ // Ram_2,85.27 //",
    "GE09ram_02au:4717": " uttarebhyaḥ kurubhyaś ca $ vanaṃ divyopabhogavat &",
    "GE09ram_02au:4718": " ājagāma nadī divyā % tīrajair bahubhir vṛtā // Ram_2,85.28 //",
    "GE09ram_02au:4719": " catuḥśālāni śubhrāṇi $ śālāś ca gajavājinām &",
    "GE09ram_02au:4720": " harmyaprāsādasaṃghātās % toraṇāni śubhāni ca // Ram_2,85.29 //",
    "GE09ram_02au:4721": " sitameghanibhaṃ cāpi $ rājaveśma sutoraṇam &",
    "GE09ram_02au:4722": " śuklamālyakṛtākāraṃ % divyagandhasamukṣitam // Ram_2,85.30 //",
    "GE09ram_02au:4723": " caturasram asaṃbādhaṃ $ śayanāsanayānavat &",
    "GE09ram_02au:4724": " divyaiḥ sarvarasair yuktaṃ % divyabhojanavastravat // Ram_2,85.31 //",
    "GE09ram_02au:4725": " upakalpitasarvānnaṃ $ dhautanirmalabhājanam &",
    "GE09ram_02au:4726": " kḷptasarvāsanaṃ śrīmat % svāstīrṇaśayanottamam // Ram_2,85.32 //",
    "GE09ram_02au:4727": " praviveśa mahābāhur $ anujñāto maharṣiṇā &",
    "GE09ram_02au:4728": " veśma tad ratnasampūrṇaṃ % bharataḥ kaikayīsutaḥ // Ram_2,85.33 //",
    "GE09ram_02au:4729": " anujagmuś ca taṃ sarve $ mantriṇaḥ sapurohitāḥ &",
    "GE09ram_02au:4730": " babhūvuś ca mudā yuktās % taṃ dṛṣṭvā veśmasaṃvidhim // Ram_2,85.34 //",
    "GE09ram_02au:4731": " tatra rājāsanaṃ divyaṃ $ vyajanaṃ chattram eva ca &",
    "GE09ram_02au:4732": " bharato mantribhiḥ sārdham % abhyavartata rājavat // Ram_2,85.35 //",
    "GE09ram_02au:4733": " āsanaṃ pūjayāmāsa $ rāmāyābhipraṇamya ca &",
    "GE09ram_02au:4734": " vālavyajanam ādāya % nyaṣīdat sacivāsane // Ram_2,85.36 //",
    "GE09ram_02au:4735": " ānupūrvyān niṣeduś ca $ sarve mantripurohitāḥ &",
    "GE09ram_02au:4736": " tataḥ senāpatiḥ paścāt % praśāstā ca niṣedatuḥ // Ram_2,85.37 //",
    "GE09ram_02au:4737": " tatas tatra muhūrtena $ nadyaḥ pāyasakardamāḥ &",
    "GE09ram_02au:4738": " upātiṣṭhanta bharataṃ % bharadvājasya śāsanāt // Ram_2,85.38 //",
    "GE09ram_02au:4739": " tāsām ubhayataḥ kūlaṃ $ pāṇḍumṛttikalepanāḥ &",
    "GE09ram_02au:4740": " ramyāś cāvasathā divyā % brahmaṇas tu prasādajāḥ // Ram_2,85.39 //",
    "GE09ram_02au:4741": " tenaiva ca muhūrtena $ divyābharaṇabhūṣitāḥ &",
    "GE09ram_02au:4742": " āgur viṃśatisāhasrā % brahmaṇā prahitāḥ striyaḥ // Ram_2,85.40 //",
    "GE09ram_02au:4743": " suvarṇamaṇimuktena $ pravālena ca śobhitāḥ &",
    "GE09ram_02au:4744": " āgur viṃśatisāhasrāḥ % kuberaprahitāḥ striyaḥ // Ram_2,85.41 //",
    "GE09ram_02au:4745": " yābhir gṛhītaḥ puruṣaḥ $ sonmāda iva lakṣyate &",
    "GE09ram_02au:4746": " āgur viṃśatisāhasrā % nandanād apsarogaṇāḥ // Ram_2,85.42 //",
    "GE09ram_02au:4747": " nāradas tumburur gopaḥ $ parvataḥ sūryavarcasaḥ &",
    "GE09ram_02au:4748": " ete gandharvarājāno % bharatasyāgrato jaguḥ // Ram_2,85.43 //",
    "GE09ram_02au:4749": " alambusā miśrakeśī $ puṇḍarīkātha vāmanā &",
    "GE09ram_02au:4750": " upānṛtyaṃs tu bharataṃ % bharadvājasya śāsanāt // Ram_2,85.44 //",
    "GE09ram_02au:4751": " yāni mālyāni deveṣu $ yāni caitrarathe vane &",
    "GE09ram_02au:4752": " prayāge tāny adṛśyanta % bharadvājasya śāsanāt // Ram_2,85.45 //",
    "GE09ram_02au:4753": " bilvā mārdaṅgikā āsañ $ śamyāgrāhā vibhītakāḥ &",
    "GE09ram_02au:4754": " aśvatthā nartakāś cāsan % bharadvājasya tejasā // Ram_2,85.46 //",
    "GE09ram_02au:4755": " tataḥ saralatālāś ca $ tilakā naktamālakāḥ &",
    "GE09ram_02au:4756": " prahṛṣṭās tatra saṃpetuḥ % kubjā bhūtvātha vāmanāḥ // Ram_2,85.47 //",
    "GE09ram_02au:4757": " śiṃśapāmalakī jambūr $ yāś cānyāḥ kānane latāḥ &",
    "GE09ram_02au:4758": " pramadāvigrahaṃ kṛtvā % bharadvājāśrame 'vasan // Ram_2,85.48 //",
    "GE09ram_02au:4759": " surāṃ surāpāḥ pibata $ pāyasaṃ ca bubhukṣitāḥ &",
    "GE09ram_02au:4760": " māṃsāni ca sumedhyāni % bhakṣyantāṃ yāvad icchatha // Ram_2,85.49 //",
    "GE09ram_02au:4761": " utsādya snāpayanti sma $ nadītīreṣu valguṣu &",
    "GE09ram_02au:4762": " apy ekam ekaṃ puruṣaṃ % pramadāḥ sapta cāṣṭa ca // Ram_2,85.50 //",
    "GE09ram_02au:4763": " saṃvahantyaḥ samāpetur $ nāryo ruciralocanāḥ &",
    "GE09ram_02au:4764": " parimṛjya tathā nyāyaṃ % pāyayanti varāṅganāḥ // Ram_2,85.51 //",
    "GE09ram_02au:4765": " hayān gajān kharān uṣṭrāṃs $ tathaiva surabheḥ sutān &",
    "GE09ram_02au:4766": " ikṣūṃś ca madhujālāṃś ca % bhojayanti sma vāhanān \\",
    "GE09ram_02au:4767": " ikṣvākuvarayodhānāṃ codayanto mahābalāḥ // Ram_2,85.52 //",
    "GE09ram_02au:4768": " nāśvabandho 'śvam ājānān $ na gajaṃ kuñjaragrahaḥ &",
    "GE09ram_02au:4769": " mattapramattamuditā % camūḥ sā tatra saṃbabhau // Ram_2,85.53 //",
    "GE09ram_02au:4770": " tarpitāḥ sarvakāmais te $ raktacandanarūṣitāḥ &",
    "GE09ram_02au:4771": " apsarogaṇasaṃyuktāḥ % sainyā vācam udairayan // Ram_2,85.54 //",
    "GE09ram_02au:4772": " naivāyodhyāṃ gamiṣyāmo $ na gamiṣyāma daṇḍakān &",
    "GE09ram_02au:4773": " kuśalaṃ bharatasyāstu % rāmasyāstu tathā sukham // Ram_2,85.55 //",
    "GE09ram_02au:4774": " iti pādātayodhāś ca $ hastyaśvārohabandhakāḥ &",
    "GE09ram_02au:4775": " anāthās taṃ vidhiṃ labdhvā % vācam etām udairayan // Ram_2,85.56 //",
    "GE09ram_02au:4776": " samprahṛṣṭā vinedus te $ narās tatra sahasraśaḥ &",
    "GE09ram_02au:4777": " bharatasyānuyātāraḥ % svargo 'yam iti cābruvan // Ram_2,85.57 //",
    "GE09ram_02au:4778": " tato bhuktavatāṃ teṣāṃ $ tad annam amṛtopamam &",
    "GE09ram_02au:4779": " divyān udvīkṣya bhakṣyāṃs tān % abhavad bhakṣaṇe matiḥ // Ram_2,85.58 //",
    "GE09ram_02au:4780": " preṣyāś ceṭyaś ca vadhvaś ca $ balasthāś cāpi sarvaśaḥ &",
    "GE09ram_02au:4781": " babhūvus te bhṛśaṃ tṛptāḥ % sarve cāhatavāsasaḥ // Ram_2,85.59 //",
    "GE09ram_02au:4782": " kuñjarāś ca kharoṣṭraś ca $ go'śvāś ca mṛgapakṣiṇaḥ &",
    "GE09ram_02au:4783": " babhūvuḥ subhṛtās tatra % nānyo hy anyam akalpayat // Ram_2,85.60 //",
    "GE09ram_02au:4784": " nāśuklavāsās tatrāsīt $ kṣudhito malino 'pi vā &",
    "GE09ram_02au:4785": " rajasā dhvastakeśo vā % naraḥ kaścid adṛśyata // Ram_2,85.61 //",
    "GE09ram_02au:4786": " ājaiś cāpi ca vārāhair $ niṣṭhānavarasaṃcayaiḥ &",
    "GE09ram_02au:4787": " phalaniryūhasaṃsiddhaiḥ % sūpair gandharasānvitaiḥ // Ram_2,85.62 //",
    "GE09ram_02au:4788": " puṣpadhvajavatīḥ pūrṇāḥ $ śuklasyānnasya cābhitaḥ &",
    "GE09ram_02au:4789": " dadṛśur vismitās tatra % narā lauhīḥ sahasraśaḥ // Ram_2,85.63 //",
    "GE09ram_02au:4790": " babhūvur vanapārśveṣu $ kūpāḥ pāyasakardamāḥ &",
    "GE09ram_02au:4791": " tāś ca kāmadughā gāvo % drumāś cāsan madhuścyutaḥ // Ram_2,85.64 //",
    "GE09ram_02au:4792": " vāpyo maireyapūrṇāś ca $ mṛṣṭamāṃsacayair vṛtāḥ &",
    "GE09ram_02au:4793": " prataptapiṭharaiś cāpi % mārgamāyūrakaukkuṭaiḥ // Ram_2,85.65 //",
    "GE09ram_02au:4794": " pātrīṇāṃ ca sahasrāṇi $ śātakumbhamayāni ca &",
    "GE09ram_02au:4795": " sthālyaḥ kumbhyaḥ karambhyaś ca % dadhipūrṇāḥ susaṃskṛtāḥ \\",
    "GE09ram_02au:4796": " yauvanasthasya gaurasya kapitthasya sugandhinaḥ // Ram_2,85.66 //",
    "GE09ram_02au:4797": " hradāḥ pūrṇā rasālasya $ dadhnaḥ śvetasya cāpare &",
    "GE09ram_02au:4798": " babhūvuḥ pāyasasyānte % śarkarāyāś ca saṃcayāḥ // Ram_2,85.67 //",
    "GE09ram_02au:4799": " kalkāṃś cūrṇakaṣāyāṃś ca $ snānāni vividhāni ca &",
    "GE09ram_02au:4800": " dadṛśur bhājanasthāni % tīrtheṣu saritāṃ narāḥ // Ram_2,85.68 //",
    "GE09ram_02au:4801": " śuklān aṃśumataś cāpi $ dantadhāvanasaṃcayān &",
    "GE09ram_02au:4802": " śuklāṃś candanakalkāṃś ca % samudgeṣv avatiṣṭhataḥ // Ram_2,85.69 //",
    "GE09ram_02au:4803": " darpaṇān parimṛṣṭāṃś ca $ vāsasāṃ cāpi saṃcayān &",
    "GE09ram_02au:4804": " pādukopānahāṃ caiva % yugmān yatra sahasraśaḥ // Ram_2,85.70 //",
    "GE09ram_02au:4805": " āñjanīḥ kaṅkatān kūrcāṃś $ chattrāṇi ca dhanūṃṣi ca &",
    "GE09ram_02au:4806": " marmatrāṇāni citrāṇi % śayanāny āsanāni ca // Ram_2,85.71 //",
    "GE09ram_02au:4807": " pratipānahradān pūrṇān $ kharoṣṭragajavājinām &",
    "GE09ram_02au:4808": " avagāhya sutīrthāṃś ca % hradān sotpalapuṣkarān // Ram_2,85.72 //",
    "GE09ram_02au:4809": " nīlavaiḍūryavarṇāṃś ca $ mṛdūn yavasasaṃcayān &",
    "GE09ram_02au:4810": " nirvāpārthaṃ paśūnāṃ te % dadṛśus tatra sarvaśaḥ // Ram_2,85.73 //",
    "GE09ram_02au:4811": " vyasmayanta manuṣyās te $ svapnakalpaṃ tad adbhutam &",
    "GE09ram_02au:4812": " dṛṣṭvātithyaṃ kṛtaṃ tādṛg % bharatasya maharṣiṇā // Ram_2,85.74 //",
    "GE09ram_02au:4813": " ity evaṃ ramamāṇānāṃ $ devānām iva nandane &",
    "GE09ram_02au:4814": " bharadvājāśrame ramye % sā rātrir vyatyavartata // Ram_2,85.75 //",
    "GE09ram_02au:4815": " pratijagmuś ca tā nadyo $ gandharvāś ca yathāgatam &",
    "GE09ram_02au:4816": " bharadvājam anujñāpya % tāś ca sarvā varāṅganāḥ // Ram_2,85.76 //",
    "GE09ram_02au:4817": " tathaiva mattā madirotkaṭā narās $ tathaiva divyāgurucandanokṣitāḥ &",
    "GE09ram_02au:4818": " tathaiva divyā vividhāḥ sraguttamāḥ % pṛthakprakīrṇā manujaiḥ pramarditāḥ",
    "GE09ram_02au:4819": " tatas tāṃ rajanīm uṣya $ bharataḥ saparicchadaḥ &",
    "GE09ram_02au:4820": " kṛtātithyo bharadvājaṃ % kāmād abhijagāma ha // Ram_2,86.1 //",
    "GE09ram_02au:4821": " tam ṛṣiḥ puruṣavyāghraṃ $ prekṣya prāñjalim āgatam &",
    "GE09ram_02au:4822": " hutāgnihotro bharataṃ % bharadvājo 'bhyabhāṣata // Ram_2,86.2 //",
    "GE09ram_02au:4823": " kaccid atra sukhā rātris $ tavāsmadviṣaye gatā &",
    "GE09ram_02au:4824": " samagras te janaḥ kaccid % ātithye śaṃsa me 'nagha // Ram_2,86.3 //",
    "GE09ram_02au:4825": " tam uvācāñjaliṃ kṛtvā $ bharato 'bhipraṇamya ca &",
    "GE09ram_02au:4826": " āśramād abhiniṣkrāntam % ṛṣim uttamatejasam // Ram_2,86.4 //",
    "GE09ram_02au:4827": " sukhoṣito 'smi bhagavan $ samagrabalavāhanaḥ &",
    "GE09ram_02au:4828": " tarpitaḥ sarvakāmaiś ca % sāmātyo balavat tvayā // Ram_2,86.5 //",
    "GE09ram_02au:4829": " apetaklamasaṃtāpāḥ $ subhikṣāḥ supratiśrayāḥ &",
    "GE09ram_02au:4830": " api preṣyān upādāya % sarve sma susukhoṣitāḥ // Ram_2,86.6 //",
    "GE09ram_02au:4831": " āmantraye 'haṃ bhagavan $ kāmaṃ tvām ṛṣisattama &",
    "GE09ram_02au:4832": " samīpaṃ prasthitaṃ bhrātur % maitreṇekṣasva cakṣuṣā // Ram_2,86.7 //",
    "GE09ram_02au:4833": " āśramaṃ tasya dharmajña $ dhārmikasya mahātmanaḥ &",
    "GE09ram_02au:4834": " ācakṣva katamo mārgaḥ % kiyān iti ca śaṃsa me // Ram_2,86.8 //",
    "GE09ram_02au:4835": " iti pṛṣṭas tu bharataṃ $ bhrātṛdarśanalālasam &",
    "GE09ram_02au:4836": " pratyuvāca mahātejā % bharadvājo mahātapāḥ // Ram_2,86.9 //",
    "GE09ram_02au:4837": " bharatārdhatṛtīyeṣu $ yojaneṣv ajane vane &",
    "GE09ram_02au:4838": " citrakūṭo giris tatra % ramyanirdarakānanaḥ // Ram_2,86.10 //",
    "GE09ram_02au:4839": " uttaraṃ pārśvam āsādya $ tasya mandākinī nadī &",
    "GE09ram_02au:4840": " puṣpitadrumasaṃchannā % ramyapuṣpitakānanā // Ram_2,86.11 //",
    "GE09ram_02au:4841": " anantaraṃ tat saritaś $ citrakūṭaś ca parvataḥ &",
    "GE09ram_02au:4842": " tayoḥ parṇakuṭī tāta % tatra tau vasato dhruvam // Ram_2,86.12 //",
    "GE09ram_02au:4843": " dakṣiṇenaiva mārgeṇa $ savyadakṣiṇam eva ca &",
    "GE09ram_02au:4844": " gajavājirathākīrṇāṃ % vāhinīṃ vāhinīpate \\",
    "GE09ram_02au:4845": " vāhayasva mahābhāga tato drakṣyasi rāghavam // Ram_2,86.13 //",
    "GE09ram_02au:4846": " prayāṇam iti ca śrutvā $ rājarājasya yoṣitaḥ &",
    "GE09ram_02au:4847": " hitvā yānāni yānārhā % brāhmaṇaṃ paryavārayan // Ram_2,86.14 //",
    "GE09ram_02au:4848": " vepamānā kṛśā dīnā $ saha devyā sumitrayā &",
    "GE09ram_02au:4849": " kausalyā tatra jagrāha % karābhyāṃ caraṇau muneḥ // Ram_2,86.15 //",
    "GE09ram_02au:4850": " asamṛddhena kāmena $ sarvalokasya garhitā &",
    "GE09ram_02au:4851": " kaikeyī tasya jagrāha % caraṇau savyapatrapā // Ram_2,86.16 //",
    "GE09ram_02au:4852": " taṃ pradakṣiṇam āgamya $ bhagavantaṃ mahāmunim &",
    "GE09ram_02au:4853": " adūrād bharatasyaiva % tasthau dīnamanās tadā // Ram_2,86.17 //",
    "GE09ram_02au:4854": " tataḥ papraccha bharataṃ $ bharadvājo dṛḍhavrataḥ &",
    "GE09ram_02au:4855": " viśeṣaṃ jñātum icchāmi % mātṝṇāṃ tava rāghava // Ram_2,86.18 //",
    "GE09ram_02au:4856": " evam uktas tu bharato $ bharadvājena dhārmikaḥ &",
    "GE09ram_02au:4857": " uvāca prāñjalir bhūtvā % vākyaṃ vacanakovidaḥ // Ram_2,86.19 //",
    "GE09ram_02au:4858": " yām imāṃ bhagavan dīnāṃ $ śokānaśanakarśitām &",
    "GE09ram_02au:4859": " pitur hi mahiṣīṃ devīṃ % devatām iva paśyasi // Ram_2,86.20 //",
    "GE09ram_02au:4860": " eṣā taṃ puruṣavyāghraṃ $ siṃhavikrāntagāminam &",
    "GE09ram_02au:4861": " kausalyā suṣuve rāmaṃ % dhātāram aditir yathā // Ram_2,86.21 //",
    "GE09ram_02au:4862": " asyā vāmabhujaṃ śliṣṭā $ yaiṣā tiṣṭhati durmanāḥ &",
    "GE09ram_02au:4863": " karṇikārasya śākheva % śīrṇapuṣpā vanāntare // Ram_2,86.22 //",
    "GE09ram_02au:4864": " etasyās tau sutau devyāḥ $ kumārau devavarṇinau &",
    "GE09ram_02au:4865": " ubhau lakṣmaṇaśatrughnau % vīrau satyaparākramau // Ram_2,86.23 //",
    "GE09ram_02au:4866": " yasyāḥ kṛte naravyāghrau $ jīvanāśam ito gatau &",
    "GE09ram_02au:4867": " rājā putravihīnaś ca % svargaṃ daśaratho gataḥ // Ram_2,86.24 //",
    "GE09ram_02au:4868": " aiśvaryakāmāṃ kaikeyīm $ anāryām āryarūpiṇīm &",
    "GE09ram_02au:4869": " mamaitāṃ mātaraṃ viddhi % nṛśaṃsāṃ pāpaniścayām \\",
    "GE09ram_02au:4870": " yatomūlaṃ hi paśyāmi vyasanaṃ mahad ātmanaḥ // Ram_2,86.25 //",
    "GE09ram_02au:4871": " ity uktvā naraśārdūlo $ bāṣpagadgadayā girā &",
    "GE09ram_02au:4872": " sa niśaśvāsa tāmrākṣo % nāgaḥ kruddha ivāsakṛt // Ram_2,86.26 //",
    "GE09ram_02au:4873": " bharadvājo maharṣis taṃ $ bruvantaṃ bharataṃ tadā &",
    "GE09ram_02au:4874": " pratyuvāca mahābuddhir % idaṃ vacanam arthavat // Ram_2,86.27 //",
    "GE09ram_02au:4875": " na doṣeṇāvagantavyā $ kaikeyī bharata tvayā &",
    "GE09ram_02au:4876": " rāmapravrājanaṃ hy etat % sukhodarkaṃ bhaviṣyati // Ram_2,86.28 //",
    "GE09ram_02au:4877": " abhivādya tu saṃsiddhaḥ $ kṛtvā cainaṃ pradakṣiṇam &",
    "GE09ram_02au:4878": " āmantrya bharataḥ sainyaṃ % yujyatām ity acodayat // Ram_2,86.29 //",
    "GE09ram_02au:4879": " tato vājirathān yuktvā $ divyān hemapariṣkṛtān &",
    "GE09ram_02au:4880": " adhyārohat prayāṇārthī % bahūn bahuvidho janaḥ // Ram_2,86.30 //",
    "GE09ram_02au:4881": " gajakanyāgajāś caiva $ hemakakṣyāḥ patākinaḥ &",
    "GE09ram_02au:4882": " jīmūtā iva gharmānte % saghoṣāḥ sampratasthire // Ram_2,86.31 //",
    "GE09ram_02au:4883": " vividhāny api yānāni $ mahānti ca laghūni ca &",
    "GE09ram_02au:4884": " prayayuḥ sumahārhāṇi % pādair eva padātayaḥ // Ram_2,86.32 //",
    "GE09ram_02au:4885": " atha yānapravekais tu $ kausalyāpramukhāḥ striyaḥ &",
    "GE09ram_02au:4886": " rāmadarśanakāṅkṣiṇyaḥ % prayayur muditās tadā // Ram_2,86.33 //",
    "GE09ram_02au:4887": " sa cārkataruṇābhāsāṃ $ niyuktāṃ śibikāṃ śubhām &",
    "GE09ram_02au:4888": " āsthāya prayayau śrīmān % bharataḥ saparicchadaḥ // Ram_2,86.34 //",
    "GE09ram_02au:4889": " sā prayātā mahāsenā $ gajavājirathākulā &",
    "GE09ram_02au:4890": " dakṣiṇāṃ diśam āvṛtya % mahāmegha ivotthitaḥ \\",
    "GE09ram_02au:4891": " vanāni tu vyatikramya juṣṭāni mṛgapakṣibhiḥ // Ram_2,86.35 //",
    "GE09ram_02au:4892": " sā samprahṛṣṭadvipavājiyodhā $ vitrāsayantī mṛgapakṣisaṃghān &",
    "GE09ram_02au:4893": " mahad vanaṃ tat pravigāhamānā % rarāja senā bharatasya tatra //",
    "GE09ram_02au:4894": " tayā mahatyā yāyinyā $ dhvajinyā vanavāsinaḥ &",
    "GE09ram_02au:4895": " arditā yūthapā mattāḥ % sayūthāḥ sampradudruvuḥ // Ram_2,87.1 //",
    "GE09ram_02au:4896": " ṛkṣāḥ pṛṣatasaṃghāś ca $ ruravaś ca samantataḥ &",
    "GE09ram_02au:4897": " dṛśyante vanarājīṣu % giriṣv api nadīṣu ca // Ram_2,87.2 //",
    "GE09ram_02au:4898": " sa sampratasthe dharmātmā $ prīto daśarathātmajaḥ &",
    "GE09ram_02au:4899": " vṛto mahatyā nādinyā % senayā caturaṅgayā // Ram_2,87.3 //",
    "GE09ram_02au:4900": " sāgaraughanibhā senā $ bharatasya mahātmanaḥ &",
    "GE09ram_02au:4901": " mahīṃ saṃchādayāmāsa % prāvṛṣi dyām ivāmbudaḥ // Ram_2,87.4 //",
    "GE09ram_02au:4902": " turaṃgaughair avatatā $ vāraṇaiś ca mahājavaiḥ &",
    "GE09ram_02au:4903": " anālakṣyā ciraṃ kālaṃ % tasmin kāle babhūva bhūḥ // Ram_2,87.5 //",
    "GE09ram_02au:4904": " sa yātvā dūram adhvānaṃ $ supariśrāntavāhanaḥ &",
    "GE09ram_02au:4905": " uvāca bharataḥ śrīmān % vasiṣṭhaṃ mantriṇāṃ varam // Ram_2,87.6 //",
    "GE09ram_02au:4906": " yādṛśaṃ lakṣyate rūpaṃ $ yathā caiva śrutaṃ mayā &",
    "GE09ram_02au:4907": " vyaktaṃ prāptāḥ sma taṃ deśaṃ % bharadvājo yam abravīt // Ram_2,87.7 //",
    "GE09ram_02au:4908": " ayaṃ giriś citrakūṭas $ tathā mandākinī nadī &",
    "GE09ram_02au:4909": " etat prakāśate dūrān % nīlameghanibhaṃ vanam // Ram_2,87.8 //",
    "GE09ram_02au:4910": " gireḥ sānūni ramyāṇi $ citrakūṭasya samprati &",
    "GE09ram_02au:4911": " vāraṇair avamṛdyante % māmakaiḥ parvatopamaiḥ // Ram_2,87.9 //",
    "GE09ram_02au:4912": " muñcanti kusumāny ete $ nagāḥ parvatasānuṣu &",
    "GE09ram_02au:4913": " nīlā ivātapāpāye % toyaṃ toyadharā ghanāḥ // Ram_2,87.10 //",
    "GE09ram_02au:4914": " kiṃnarācaritoddeśaṃ $ paśya śatrughna parvatam &",
    "GE09ram_02au:4915": " hayaiḥ samantād ākīrṇaṃ % makarair iva sāgaram // Ram_2,87.11 //",
    "GE09ram_02au:4916": " ete mṛgagaṇā bhānti $ śīghravegāḥ pracoditāḥ &",
    "GE09ram_02au:4917": " vāyupraviddhāḥ śaradi % megharājir ivāmbare // Ram_2,87.12 //",
    "GE09ram_02au:4918": " kurvanti kusumāpīḍāñ $ śiraḥsu surabhīn amī &",
    "GE09ram_02au:4919": " meghaprakāśaiḥ phalakair % dākṣiṇātyā yathā narāḥ // Ram_2,87.13 //",
    "GE09ram_02au:4920": " niṣkūjam iva bhūtvedaṃ $ vanaṃ ghorapradarśanam &",
    "GE09ram_02au:4921": " ayodhyeva janākīrṇā % samprati pratibhāti mā // Ram_2,87.14 //",
    "GE09ram_02au:4922": " khurair udīrito reṇur $ divaṃ pracchādya tiṣṭhati &",
    "GE09ram_02au:4923": " taṃ vahaty anilaḥ śīghraṃ % kurvann iva mama priyam // Ram_2,87.15 //",
    "GE09ram_02au:4924": " syandanāṃs turagopetān $ sūtamukhyair adhiṣṭhitān &",
    "GE09ram_02au:4925": " etān saṃpatataḥ śīghraṃ % paśya śatrughna kānane // Ram_2,87.16 //",
    "GE09ram_02au:4926": " etān vitrāsitān paśya $ barhiṇaḥ priyadarśanān &",
    "GE09ram_02au:4927": " etam āviśataḥ śailam % adhivāsaṃ patatriṇām // Ram_2,87.17 //",
    "GE09ram_02au:4928": " atimātram ayaṃ deśo $ manojñaḥ pratibhāti mā &",
    "GE09ram_02au:4929": " tāpasānāṃ nivāso 'yaṃ % vyaktaṃ svargapatho yathā // Ram_2,87.18 //",
    "GE09ram_02au:4930": " mṛgā mṛgībhiḥ sahitā $ bahavaḥ pṛṣatā vane &",
    "GE09ram_02au:4931": " manojñarūpā lakṣyante % kusumair iva citritāḥ // Ram_2,87.19 //",
    "GE09ram_02au:4932": " sādhu sainyāḥ pratiṣṭhantāṃ $ vicinvantu ca kānanam &",
    "GE09ram_02au:4933": " yathā tau puruṣavyāghrau % dṛśyete rāmalakṣmaṇau // Ram_2,87.20 //",
    "GE09ram_02au:4934": " bharatasya vacaḥ śrutvā $ puruṣāḥ śastrapāṇayaḥ &",
    "GE09ram_02au:4935": " viviśus tad vanaṃ śūrā % dhūmaṃ ca dadṛśus tataḥ // Ram_2,87.21 //",
    "GE09ram_02au:4936": " te samālokya dhūmāgram $ ūcur bharatam āgatāḥ &",
    "GE09ram_02au:4937": " nāmanuṣye bhavaty agnir % vyaktam atraiva rāghavau // Ram_2,87.22 //",
    "GE09ram_02au:4938": " atha nātra naravyāghrau $ rājaputrau paraṃtapau &",
    "GE09ram_02au:4939": " anye rāmopamāḥ santi % vyaktam atra tapasvinaḥ // Ram_2,87.23 //",
    "GE09ram_02au:4940": " tac chrutvā bharatas teṣāṃ $ vacanaṃ sādhusaṃmatam &",
    "GE09ram_02au:4941": " sainyān uvāca sarvāṃs tān % amitrabalamardanaḥ // Ram_2,87.24 //",
    "GE09ram_02au:4942": " yattā bhavantas tiṣṭhantu $ neto gantavyam agrataḥ &",
    "GE09ram_02au:4943": " aham eva gamiṣyāmi % sumantro gurur eva ca // Ram_2,87.25 //",
    "GE09ram_02au:4944": " evam uktās tataḥ sarve $ tatra tasthuḥ samantataḥ &",
    "GE09ram_02au:4945": " bharato yatra dhūmāgraṃ % tatra dṛṣṭiṃ samādadhāt // Ram_2,87.26 //",
    "GE09ram_02au:4946": " vyavasthitā yā bharatena sā camūr $ nirīkṣamāṇāpi ca dhūmam agrataḥ &",
    "GE09ram_02au:4947": " babhūva hṛṣṭā nacireṇa jānatī % priyasya rāmasya samāgamaṃ tadā //",
    "GE09ram_02au:4948": " dīrghakāloṣitas tasmin $ girau girivanapriyaḥ &",
    "GE09ram_02au:4949": " vaidehyāḥ priyamākāṅkṣan % svaṃ ca cittaṃ vilobhayan // Ram_2,88.1 //",
    "GE09ram_02au:4950": " atha dāśarathiś citraṃ $ citrakūṭam adarśayat &",
    "GE09ram_02au:4951": " bhāryām amarasaṃkāśaḥ % śacīm iva puraṃdaraḥ // Ram_2,88.2 //",
    "GE09ram_02au:4952": " na rājyād bhraṃśanaṃ bhadre $ na suhṛdbhir vinābhavaḥ &",
    "GE09ram_02au:4953": " mano me bādhate dṛṣṭvā % ramaṇīyam imaṃ girim // Ram_2,88.3 //",
    "GE09ram_02au:4954": " paśyemam acalaṃ bhadre $ nānādvijagaṇāyutam &",
    "GE09ram_02au:4955": " śikharaiḥ kham ivodviddhair % dhātumadbhir vibhūṣitam // Ram_2,88.4 //",
    "GE09ram_02au:4956": " kecid rajatasaṃkāśāḥ $ kecit kṣatajasaṃnibhāḥ &",
    "GE09ram_02au:4957": " pītamāñjiṣṭhavarṇāś ca % kecin maṇivaraprabhāḥ // Ram_2,88.5 //",
    "GE09ram_02au:4958": " puṣpārkaketakābhāś ca $ kecij jyotīrasaprabhāḥ &",
    "GE09ram_02au:4959": " virājante 'calendrasya % deśā dhātuvibhūṣitāḥ // Ram_2,88.6 //",
    "GE09ram_02au:4960": " nānāmṛgagaṇadvīpi- $ tarakṣvṛkṣagaṇair vṛtaḥ &",
    "GE09ram_02au:4961": " aduṣṭair bhāty ayaṃ śailo % bahupakṣisamākulaḥ // Ram_2,88.7 //",
    "GE09ram_02au:4962": " āmrajambvasanair lodhraiḥ $ priyālaiḥ panasair dhavaiḥ &",
    "GE09ram_02au:4963": " aṅkolair bhavyatiniśair % bilvatindukaveṇubhiḥ // Ram_2,88.8 //",
    "GE09ram_02au:4964": " kāśmaryariṣṭavaraṇair $ madhūkais tilakais tathā &",
    "GE09ram_02au:4965": " badaryāmalakair nīpair % vetradhanvanabījakaiḥ // Ram_2,88.9 //",
    "GE09ram_02au:4966": " puṣpavadbhiḥ phalopetaiś $ chāyāvadbhir manoramaiḥ &",
    "GE09ram_02au:4967": " evamādibhir ākīrṇaḥ % śriyaṃ puṣyaty ayaṃ giriḥ // Ram_2,88.10 //",
    "GE09ram_02au:4968": " śailaprastheṣu ramyeṣu $ paśyemān kāmaharṣaṇān &",
    "GE09ram_02au:4969": " kiṃnarān dvaṃdvaśo bhadre % ramamāṇān manasvinaḥ // Ram_2,88.11 //",
    "GE09ram_02au:4970": " śākhāvasaktān khaḍgāṃś ca $ pravarāṇy ambarāṇi ca &",
    "GE09ram_02au:4971": " paśya vidyādharastrīṇāṃ % krīḍoddeśān manoramān // Ram_2,88.12 //",
    "GE09ram_02au:4972": " jalaprapātair udbhedair $ nisyandaiś ca kvacit kvacit &",
    "GE09ram_02au:4973": " sravadbhir bhāty ayaṃ śailaḥ % sravan mada iva dvipaḥ // Ram_2,88.13 //",
    "GE09ram_02au:4974": " guhāsamīraṇo gandhān $ nānāpuṣpabhavān vahan &",
    "GE09ram_02au:4975": " ghrāṇatarpaṇam abhyetya % kaṃ naraṃ na praharṣayet // Ram_2,88.14 //",
    "GE09ram_02au:4976": " yadīha śarado 'nekās $ tvayā sārdham anindite &",
    "GE09ram_02au:4977": " lakṣmaṇena ca vatsyāmi % na māṃ śokaḥ pradhakṣyati // Ram_2,88.15 //",
    "GE09ram_02au:4978": " bahupuṣpaphale ramye $ nānādvijagaṇāyute &",
    "GE09ram_02au:4979": " vicitraśikhare hy asmin % ratavān asmi bhāmini // Ram_2,88.16 //",
    "GE09ram_02au:4980": " anena vanavāsena $ mayā prāptaṃ phaladvayam &",
    "GE09ram_02au:4981": " pituś cānṛṇatā dharme % bharatasya priyaṃ tathā // Ram_2,88.17 //",
    "GE09ram_02au:4982": " vaidehi ramase kaccic $ citrakūṭe mayā saha &",
    "GE09ram_02au:4983": " paśyantī vividhān bhāvān % manovākkāyasaṃyatān // Ram_2,88.18 //",
    "GE09ram_02au:4984": " idam evāmṛtaṃ prāhū $ rājñāṃ rājarṣayaḥ pare &",
    "GE09ram_02au:4985": " vanavāsaṃ bhavārthāya % pretya me prapitāmahāḥ // Ram_2,88.19 //",
    "GE09ram_02au:4986": " śilāḥ śailasya śobhante $ viśālāḥ śataśo 'bhitaḥ &",
    "GE09ram_02au:4987": " bahulā bahulair varṇair % nīlapītasitāruṇaiḥ // Ram_2,88.20 //",
    "GE09ram_02au:4988": " niśi bhānty acalendrasya $ hutāśanaśikhā iva &",
    "GE09ram_02au:4989": " oṣadhyaḥ svaprabhā lakṣmyā % bhrājamānāḥ sahasraśaḥ // Ram_2,88.21 //",
    "GE09ram_02au:4990": " kecit kṣayanibhā deśāḥ $ kecid udyānasaṃnibhāḥ &",
    "GE09ram_02au:4991": " kecid ekaśilā bhānti % parvatasyāsya bhāmini // Ram_2,88.22 //",
    "GE09ram_02au:4992": " bhittveva vasudhāṃ bhāti $ citrakūṭaḥ samutthitaḥ &",
    "GE09ram_02au:4993": " citrakūṭasya kūṭo 'sau % dṛśyate sarvataḥ śivaḥ // Ram_2,88.23 //",
    "GE09ram_02au:4994": " kuṣṭhapuṃnāgatagara- $ bhūrjapatrottarachadān &",
    "GE09ram_02au:4995": " kāmināṃ svāstarān paśya % kuśeśayadalāyutān // Ram_2,88.24 //",
    "GE09ram_02au:4996": " mṛditāś cāpaviddhāś ca $ dṛśyante kamalasrajaḥ &",
    "GE09ram_02au:4997": " kāmibhir vanite paśya % phalāni vividhāni ca // Ram_2,88.25 //",
    "GE09ram_02au:4998": " vasvaukasārāṃ nalinīm $ atyetīvottarān kurūn &",
    "GE09ram_02au:4999": " parvataś citrakūṭo 'sau % bahumūlaphalodakaḥ // Ram_2,88.26 //",
    "GE09ram_02au:5000": " imaṃ tu kālaṃ vanite vijahrivāṃs $ tvayā ca sīte saha lakṣmaṇena ca &",
    "GE09ram_02au:5001": " ratiṃ prapatsye kuladharmavardhinīṃ % satāṃ pathi svair niyamaiḥ paraiḥ sthitaḥ // Ram_2,88.27",
    "GE09ram_02au:5002": " atha śailād viniṣkramya $ maithilīṃ kosaleśvaraḥ &",
    "GE09ram_02au:5003": " adarśayac chubhajalāṃ % ramyāṃ mandākinīṃ nadīm // Ram_2,89.1 //",
    "GE09ram_02au:5004": " abravīc ca varārohāṃ $ cārucandranibhānanām &",
    "GE09ram_02au:5005": " videharājasya sutāṃ % rāmo rājīvalocanaḥ // Ram_2,89.2 //",
    "GE09ram_02au:5006": " vicitrapulināṃ ramyāṃ $ haṃsasārasasevitām &",
    "GE09ram_02au:5007": " kusumair upasaṃpannāṃ % paśya mandākinīṃ nadīm // Ram_2,89.3 //",
    "GE09ram_02au:5008": " nānāvidhais tīraruhair $ vṛtāṃ puṣpaphaladrumaiḥ &",
    "GE09ram_02au:5009": " rājantīṃ rājarājasya % nalinīm iva sarvataḥ // Ram_2,89.4 //",
    "GE09ram_02au:5010": " mṛgayūthanipītāni $ kaluṣāmbhāṃsi sāmpratam &",
    "GE09ram_02au:5011": " tīrthāni ramaṇīyāni % ratiṃ saṃjanayanti me // Ram_2,89.5 //",
    "GE09ram_02au:5012": " jaṭājinadharāḥ kāle $ valkalottaravāsasaḥ &",
    "GE09ram_02au:5013": " ṛṣayas tv avagāhante % nadīṃ mandākinīṃ priye // Ram_2,89.6 //",
    "GE09ram_02au:5014": " ādityam upatiṣṭhante $ niyamād ūrdhvabāhavaḥ &",
    "GE09ram_02au:5015": " ete 'pare viśālākṣi % munayaḥ saṃśitavratāḥ // Ram_2,89.7 //",
    "GE09ram_02au:5016": " mārutoddhūtaśikharaiḥ $ pranṛtta iva parvataḥ &",
    "GE09ram_02au:5017": " pādapaiḥ pattrapuṣpāṇi % sṛjadbhir abhito nadīm // Ram_2,89.8 //",
    "GE09ram_02au:5018": " kaccin maṇinikāśodāṃ $ kaccit pulinaśālinīm &",
    "GE09ram_02au:5019": " kaccit siddhajanākīrṇāṃ % paśya mandākinīṃ nadīm // Ram_2,89.9 //",
    "GE09ram_02au:5020": " nirdhūtān vāyunā paśya $ vitatān puṣpasaṃcayān &",
    "GE09ram_02au:5021": " poplūyamānān aparān % paśya tvaṃ jalamadhyagān // Ram_2,89.10 //",
    "GE09ram_02au:5022": " tāṃś cātivalguvacaso $ rathāṅgāhvayanā dvijāḥ &",
    "GE09ram_02au:5023": " adhirohanti kalyāṇi % niṣkūjantaḥ śubhā giraḥ // Ram_2,89.11 //",
    "GE09ram_02au:5024": " darśanaṃ citrakūṭasya $ mandākinyāś ca śobhane &",
    "GE09ram_02au:5025": " adhikaṃ puravāsāc ca % manye ca tava darśanāt // Ram_2,89.12 //",
    "GE09ram_02au:5026": " vidhūtakaluṣaiḥ siddhais $ tapodamaśamānvitaiḥ &",
    "GE09ram_02au:5027": " nityavikṣobhitajalāṃ % vigāhasva mayā saha // Ram_2,89.13 //",
    "GE09ram_02au:5028": " sakhīvac ca vigāhasva $ sīte mandākinīm imām &",
    "GE09ram_02au:5029": " kamalāny avamajjantī % puṣkarāṇi ca bhāmini // Ram_2,89.14 //",
    "GE09ram_02au:5030": " tvaṃ paurajanavad vyālān $ ayodhyām iva parvatam &",
    "GE09ram_02au:5031": " manyasva vanite nityaṃ % sarayūvad imāṃ nadīm // Ram_2,89.15 //",
    "GE09ram_02au:5032": " lakṣmaṇaś caiva dharmātmā $ mannideśe vyavasthitaḥ &",
    "GE09ram_02au:5033": " tvaṃ cānukūlā vaidehi % prītiṃ janayatho mama // Ram_2,89.16 //",
    "GE09ram_02au:5034": " upaspṛśaṃs triṣavaṇaṃ $ madhumūlaphalāśanaḥ &",
    "GE09ram_02au:5035": " nāyodhyāyai na rājyāya % spṛhaye 'dya tvayā saha // Ram_2,89.17 //",
    "GE09ram_02au:5036": " imāṃ hi ramyāṃ gajayūthalolitāṃ $ nipītatoyāṃ gajasiṃhavānaraiḥ &",
    "GE09ram_02au:5037": " supuṣpitaiḥ puṣpadharair alaṃkṛtāṃ % na so 'sti yaḥ syān na gatakramaḥ sukhī // Ram_2,89.18",
    "GE09ram_02au:5038": " itīva rāmo bahusaṃgataṃ vacaḥ $ priyāsahāyaḥ saritaṃ prati bruvan &",
    "GE09ram_02au:5039": " cacāra ramyaṃ nayanāñjanaprabhaṃ % sa citrakūṭaṃ raghuvaṃśavardhanaḥ //",
    "GE09ram_02au:5040": " tathā tatrāsatas tasya $ bharatasyopayāyinaḥ &",
    "GE09ram_02au:5041": " sainyareṇuś ca śabdaś ca % prādurāstāṃ nabhaḥspṛśau // Ram_2,90.1 //",
    "GE09ram_02au:5042": " etasminn antare trastāḥ $ śabdena mahatā tataḥ &",
    "GE09ram_02au:5043": " arditā yūthapā mattāḥ % sayūthā dudruvur diśaḥ // Ram_2,90.2 //",
    "GE09ram_02au:5044": " sa taṃ sainyasamudbhūtaṃ $ śabdaṃ śuśrava rāghavaḥ &",
    "GE09ram_02au:5045": " tāṃś ca vipradrutān sarvān % yūthapān anvavaikṣata // Ram_2,90.3 //",
    "GE09ram_02au:5046": " tāṃś ca vidravato dṛṣṭvā $ taṃ ca śrutvā sa niḥsvanam &",
    "GE09ram_02au:5047": " uvāca rāmaḥ saumitriṃ % lakṣmaṇaṃ dīptatejasam // Ram_2,90.4 //",
    "GE09ram_02au:5048": " hanta lakṣmaṇa paśyeha $ sumitrā suprajās tvayā &",
    "GE09ram_02au:5049": " bhīmastanitagambhīras % tumulaḥ śrūyate svanaḥ // Ram_2,90.5 //",
    "GE09ram_02au:5050": " rājā vā rājamātro vā $ mṛgayām aṭate vane &",
    "GE09ram_02au:5051": " anyad vā śvāpadaṃ kiṃcit % saumitre jñātum arhasi \\",
    "GE09ram_02au:5052": " sarvam etad yathātattvam acirāj jñātum arhasi // Ram_2,90.6 //",
    "GE09ram_02au:5053": " sa lakṣmaṇaḥ saṃtvaritaḥ $ sālam āruhya puṣpitam &",
    "GE09ram_02au:5054": " prekṣamāṇo diśaḥ sarvāḥ % pūrvāṃ diśam avaikṣata // Ram_2,90.7 //",
    "GE09ram_02au:5055": " udaṅmukhaḥ prekṣamāṇo $ dadarśa mahatīṃ camūm &",
    "GE09ram_02au:5056": " rathāśvagajasambādhāṃ % yattair yuktāṃ padātibhiḥ // Ram_2,90.8 //",
    "GE09ram_02au:5057": " tām aśvagajasampūrṇāṃ $ rathadhvajavibhūṣitām &",
    "GE09ram_02au:5058": " śaśaṃsa senāṃ rāmāya % vacanaṃ cedam abravīt // Ram_2,90.9 //",
    "GE09ram_02au:5059": " agniṃ saṃśamayatv āryaḥ $ sītā ca bhajatāṃ guhām &",
    "GE09ram_02au:5060": " sajyaṃ kuruṣva cāpaṃ ca % śarāṃś ca kavacaṃ tathā // Ram_2,90.10 //",
    "GE09ram_02au:5061": " taṃ rāmaḥ puruṣavyāghro $ lakṣmaṇaṃ pratyuvāca ha &",
    "GE09ram_02au:5062": " aṅgāvekṣasva saumitre % kasyaitāṃ manyase camūm // Ram_2,90.11 //",
    "GE09ram_02au:5063": " evam uktas tu rāmeṇa $ lakṣmaṇo vākyam abravīt &",
    "GE09ram_02au:5064": " didhakṣann iva tāṃ senāṃ % ruṣitaḥ pāvako yathā // Ram_2,90.12 //",
    "GE09ram_02au:5065": " sampannaṃ rājyam icchaṃs tu $ vyaktaṃ prāpyābhiṣecanam &",
    "GE09ram_02au:5066": " āvāṃ hantuṃ samabhyeti % kaikeyyā bharataḥ sutaḥ // Ram_2,90.13 //",
    "GE09ram_02au:5067": " eṣa vai sumahāñ śrīmān $ viṭapī saṃprakāśate &",
    "GE09ram_02au:5068": " virājaty udgataskandhaḥ % kovidāradhvajo rathe // Ram_2,90.14 //",
    "GE09ram_02au:5069": " bhajanty ete yathākāmam $ aśvān āruhya śīghragān &",
    "GE09ram_02au:5070": " ete bhrājanti saṃhṛṣṭā % gajān āruhya sādinaḥ // Ram_2,90.15 //",
    "GE09ram_02au:5071": " gṛhītadhanuṣau cāvāṃ $ giriṃ vīra śrayāvahe &",
    "GE09ram_02au:5072": " api nau vaśam āgacchet % kovidāradhvajo raṇe // Ram_2,90.16 //",
    "GE09ram_02au:5073": " api drakṣyāmi bharataṃ $ yatkṛte vyasanaṃ mahat &",
    "GE09ram_02au:5074": " tvayā rāghava samprāptaṃ % sītayā ca mayā tathā // Ram_2,90.17 //",
    "GE09ram_02au:5075": " yannimittaṃ bhavān rājyāc $ cyuto rāghava śāśvatāt &",
    "GE09ram_02au:5076": " samprāpto 'yam arir vīra % bharato vadhya eva me // Ram_2,90.18 //",
    "GE09ram_02au:5077": " bharatasya vadhe doṣaṃ $ nāhaṃ paśyāmi rāghava &",
    "GE09ram_02au:5078": " pūrvāpakāriṇāṃ tyāge % na hy adharmo vidhīyate \\",
    "GE09ram_02au:5079": " etasmin nihate kṛtsnām anuśādhi vasuṃdharām // Ram_2,90.19 //",
    "GE09ram_02au:5080": " adya putraṃ hataṃ saṃkhye $ kaikeyī rājyakāmukā &",
    "GE09ram_02au:5081": " mayā paśyet suduḥkhārtā % hastibhagnam iva drumam // Ram_2,90.20 //",
    "GE09ram_02au:5082": " kaikeyīṃ ca vadhiṣyāmi $ sānubandhāṃ sabāndhavām &",
    "GE09ram_02au:5083": " kaluṣeṇādya mahatā % medinī parimucyatām // Ram_2,90.21 //",
    "GE09ram_02au:5084": " adyemaṃ saṃyataṃ krodham $ asatkāraṃ ca mānada &",
    "GE09ram_02au:5085": " mokṣyāmi śatrusainyeṣu % kakṣeṣv iva hutāśanam // Ram_2,90.22 //",
    "GE09ram_02au:5086": " adyaitac citrakūṭasya $ kānanaṃ niśitaiḥ śaraiḥ &",
    "GE09ram_02au:5087": " bhindañ śatruśarīrāṇi % kariṣye śoṇitokṣitam // Ram_2,90.23 //",
    "GE09ram_02au:5088": " śarair nirbhinnahṛdayān $ kuñjarāṃs turagāṃs tathā &",
    "GE09ram_02au:5089": " śvāpadāḥ parikarṣantu % narāṃś ca nihatān mayā // Ram_2,90.24 //",
    "GE09ram_02au:5090": " śarāṇāṃ dhanuṣaś cāham $ anṛṇo 'smi mahāvane &",
    "GE09ram_02au:5091": " sasainyaṃ bharataṃ hatvā % bhaviṣyāmi na saṃśayaḥ // Ram_2,90.25 //",
    "GE09ram_02au:5092": " susaṃrabdhaṃ tu saumitriṃ $ lakṣmaṇaṃ krodhamūrchitam &",
    "GE09ram_02au:5093": " rāmas tu parisāntvyātha % vacanaṃ cedam abravīt // Ram_2,91.1 //",
    "GE09ram_02au:5094": " kim atra dhanuṣā kāryam $ asinā vā sacarmaṇā &",
    "GE09ram_02au:5095": " maheṣvāse mahāprājñe % bharate svayam āgate // Ram_2,91.2 //",
    "GE09ram_02au:5096": " prāptakālaṃ yad eṣo 'smān $ bharato draṣṭum icchati &",
    "GE09ram_02au:5097": " asmāsu manasāpy eṣa % nāhitaṃ kiṃcid ācaret // Ram_2,91.3 //",
    "GE09ram_02au:5098": " vipriyaṃ kṛtapūrvaṃ te $ bharatena kadā na kim &",
    "GE09ram_02au:5099": " īdṛśaṃ vā bhayaṃ te 'dya % bharataṃ yo 'tra śaṅkase // Ram_2,91.4 //",
    "GE09ram_02au:5100": " na hi te niṣṭhuraṃ vācyo $ bharato nāpriyaṃ vacaḥ &",
    "GE09ram_02au:5101": " ahaṃ hy apriyam uktaḥ syāṃ % bharatasyāpriye kṛte // Ram_2,91.5 //",
    "GE09ram_02au:5102": " kathaṃ nu putrāḥ pitaraṃ $ hanyuḥ kasyāṃcid āpadi &",
    "GE09ram_02au:5103": " bhrātā vā bhrātaraṃ hanyāt % saumitre prāṇam ātmanaḥ // Ram_2,91.6 //",
    "GE09ram_02au:5104": " yadi rājyasya hetos tvam $ imāṃ vācaṃ prabhāṣase &",
    "GE09ram_02au:5105": " vakṣyāmi bharataṃ dṛṣṭvā % rājyam asmai pradīyatām // Ram_2,91.7 //",
    "GE09ram_02au:5106": " ucyamāno hi bharato $ mayā lakṣmaṇa tattvataḥ &",
    "GE09ram_02au:5107": " rājyam asmai prayaccheti % bāḍham ity eva vakṣyati // Ram_2,91.8 //",
    "GE09ram_02au:5108": " tathokto dharmaśīlena $ bhrātrā tasya hite rataḥ &",
    "GE09ram_02au:5109": " lakṣmaṇaḥ praviveśeva % svāni gātrāṇi lajjayā // Ram_2,91.9 //",
    "GE09ram_02au:5110": " vrīḍitaṃ lakṣmaṇaṃ dṛṣṭvā $ rāghavaḥ pratyuvāca ha &",
    "GE09ram_02au:5111": " eṣa manye mahābāhur % ihāsmān draṣṭum āgataḥ // Ram_2,91.10 //",
    "GE09ram_02au:5112": " vanavāsam anudhyāya $ gṛhāya pratineṣyati &",
    "GE09ram_02au:5113": " imāṃ vāpy eṣa vaidehīm % atyantasukhasevinīm // Ram_2,91.11 //",
    "GE09ram_02au:5114": " etau tau saṃprakāśete $ gotravantau manoramau &",
    "GE09ram_02au:5115": " vāyuvegasamau vīra % javanau turagottamau // Ram_2,91.12 //",
    "GE09ram_02au:5116": " sa eṣa sumahākāyaḥ $ kampate vāhinīmukhe &",
    "GE09ram_02au:5117": " nāgaḥ śatruṃjayo nāma % vṛddhas tātasya dhīmataḥ // Ram_2,91.13 //",
    "GE09ram_02au:5118": " avatīrya tu sālāgrāt $ tasmāt sa samitiṃjayaḥ &",
    "GE09ram_02au:5119": " lakṣmaṇaḥ prāñjalir bhūtvā % tasthau rāmasya pārśvataḥ // Ram_2,91.14 //",
    "GE09ram_02au:5120": " bharatenātha saṃdiṣṭā $ sammardo na bhaved iti &",
    "GE09ram_02au:5121": " samantāt tasya śailasya % senāvāsam akalpayat // Ram_2,91.15 //",
    "GE09ram_02au:5122": " adhyardham ikṣvākucamūr $ yojanaṃ parvatasya sā &",
    "GE09ram_02au:5123": " pārśve nyaviśad āvṛtya % gajavājirathākulā // Ram_2,91.16 //",
    "GE09ram_02au:5124": " sā citrakūṭe bharatena senā $ dharmaṃ puraskṛtya vidhūya darpam &",
    "GE09ram_02au:5125": " prasādanārthaṃ raghunandanasya % virocate nītimatā praṇītā // Ram_2,91.17",
    "GE09ram_02au:5126": " niveśya senāṃ tu vibhuḥ $ padbhyāṃ pādavatāṃ varaḥ &",
    "GE09ram_02au:5127": " abhigantuṃ sa kākutstham % iyeṣa guruvartakam // Ram_2,92.1 //",
    "GE09ram_02au:5128": " niviṣṭamātre sainye tu $ yathoddeśaṃ vinītavat &",
    "GE09ram_02au:5129": " bharato bhrātaraṃ vākyaṃ % śatrughnam idam abravīt // Ram_2,92.2 //",
    "GE09ram_02au:5130": " kṣipraṃ vanam idaṃ saumya $ narasaṃghaiḥ samantataḥ &",
    "GE09ram_02au:5131": " lubdhaiś ca sahitair ebhis % tvam anveṣitum arhasi // Ram_2,92.3 //",
    "GE09ram_02au:5132": " yāvan na rāmaṃ drakṣyāmi $ lakṣmaṇaṃ vā mahābalam &",
    "GE09ram_02au:5133": " vaidehīṃ vā mahābhāgāṃ % na me śāntir bhaviṣyati // Ram_2,92.4 //",
    "GE09ram_02au:5134": " yāvan na candrasaṃkāśaṃ $ drakṣyāmi śubham ānanam &",
    "GE09ram_02au:5135": " bhrātuḥ padmapalāśākṣaṃ % na me śāntir bhaviṣyati // Ram_2,92.5 //",
    "GE09ram_02au:5136": " yāvan na caraṇau bhrātuḥ $ pārthivavyañjanānvitau &",
    "GE09ram_02au:5137": " śirasā dhārayiṣyāmi % na me śāntir bhaviṣyati // Ram_2,92.6 //",
    "GE09ram_02au:5138": " yāvan na rājye rājyārhaḥ $ pitṛpaitāmahe sthitaḥ &",
    "GE09ram_02au:5139": " abhiṣekajalaklinno % na me śāntir bhaviṣyati // Ram_2,92.7 //",
    "GE09ram_02au:5140": " kṛtakṛtyā mahābhāgā $ vaidehī janakātmajā &",
    "GE09ram_02au:5141": " bhartāraṃ sāgarāntāyāḥ % pṛthivyā yānugacchati // Ram_2,92.8 //",
    "GE09ram_02au:5142": " subhagaś citrakūṭo 'sau $ girirājopamo giriḥ &",
    "GE09ram_02au:5143": " yasmin vasati kākutsthaḥ % kubera iva nandane // Ram_2,92.9 //",
    "GE09ram_02au:5144": " kṛtakāryam idaṃ durgaṃ $ vanaṃ vyālaniṣevitam &",
    "GE09ram_02au:5145": " yad adhyāste mahātejā % rāmaḥ śastrabhṛtāṃ varaḥ // Ram_2,92.10 //",
    "GE09ram_02au:5146": " evam uktvā mahātejā $ bharataḥ puruṣarṣabhaḥ &",
    "GE09ram_02au:5147": " padbhyām eva mahātejāḥ % praviveśa mahad vanam // Ram_2,92.11 //",
    "GE09ram_02au:5148": " sa tāni drumajālāni $ jātāni girisānuṣu &",
    "GE09ram_02au:5149": " puṣpitāgrāṇi madhyena % jagāma vadatāṃ varaḥ // Ram_2,92.12 //",
    "GE09ram_02au:5150": " sa gireś citrakūṭasya $ sālam āsādya puṣpitam &",
    "GE09ram_02au:5151": " rāmāśramagatasyāgner % dadarśa dhvajam ucchritam // Ram_2,92.13 //",
    "GE09ram_02au:5152": " taṃ dṛṣṭvā bharataḥ śrīmān $ mumoda sahabāndhavaḥ &",
    "GE09ram_02au:5153": " atra rāma iti jñātvā % gataḥ pāram ivāmbhasaḥ // Ram_2,92.14 //",
    "GE09ram_02au:5154": " sa citrakūṭe tu girau niśāmya $ rāmāśramaṃ puṇyajanopapannam &",
    "GE09ram_02au:5155": " guhena sārdhaṃ tvarito jagāma % punar niveśyaiva camūṃ mahātmā //",
    "GE09ram_02au:5156": " niviṣṭāyāṃ tu senāyām $ utsuko bharatas tadā &",
    "GE09ram_02au:5157": " jagāma bhrātaraṃ draṣṭuṃ % śatrughnam anudarśayan // Ram_2,93.1 //",
    "GE09ram_02au:5158": " ṛṣiṃ vasiṣṭhaṃ saṃdiśya $ mātṝn me śīghram ānaya &",
    "GE09ram_02au:5159": " iti tvaritam agre sa % jagāma guruvatsalaḥ // Ram_2,93.2 //",
    "GE09ram_02au:5160": " sumantras tv api śatrughnam $ adūrād anvapadyata &",
    "GE09ram_02au:5161": " rāmadarśanajas tarṣo % bharatasyeva tasya ca // Ram_2,93.3 //",
    "GE09ram_02au:5162": " gacchann evātha bharatas $ tāpasālayasaṃsthitām &",
    "GE09ram_02au:5163": " bhrātuḥ parṇakuṭīṃ śrīmān % uṭajaṃ ca dadarśa ha // Ram_2,93.4 //",
    "GE09ram_02au:5164": " śālāyās tv agratas tasyā $ dadarśa bharatas tadā &",
    "GE09ram_02au:5165": " kāṣṭhāni cāvabhagnāni % puṣpāṇy avacitāni ca // Ram_2,93.5 //",
    "GE09ram_02au:5166": " dadarśa ca vane tasmin $ mahataḥ saṃcayān kṛtān &",
    "GE09ram_02au:5167": " mṛgāṇāṃ mahiṣāṇāṃ ca % karīṣaiḥ śītakāraṇāt // Ram_2,93.6 //",
    "GE09ram_02au:5168": " gacchan eva mahābāhur $ dyutimān bharatas tadā &",
    "GE09ram_02au:5169": " śatrughnaṃ cābravīd dhṛṣṭas % tān amātyāṃś ca sarvaśaḥ // Ram_2,93.7 //",
    "GE09ram_02au:5170": " manye prāptāḥ sma taṃ deśaṃ $ bharadvājo yam abravīt &",
    "GE09ram_02au:5171": " nātidūre hi manye 'haṃ % nadīṃ mandākinīm itaḥ // Ram_2,93.8 //",
    "GE09ram_02au:5172": " uccair baddhāni cīrāṇi $ lakṣmaṇena bhaved ayam &",
    "GE09ram_02au:5173": " abhijñānakṛtaḥ panthā % vikāle gantum icchatā // Ram_2,93.9 //",
    "GE09ram_02au:5174": " idaṃ codāttadantānāṃ $ kuñjarāṇāṃ tarasvinām &",
    "GE09ram_02au:5175": " śailapārśve parikrāntam % anyonyam abhigarjatām // Ram_2,93.10 //",
    "GE09ram_02au:5176": " yam evādhātum icchanti $ tāpasāḥ satataṃ vane &",
    "GE09ram_02au:5177": " tasyāsau dṛśyate dhūmaḥ % saṃkulaḥ kṛṣṇavartmanaḥ // Ram_2,93.11 //",
    "GE09ram_02au:5178": " atrāhaṃ puruṣavyāghraṃ $ gurusatkārakāriṇam &",
    "GE09ram_02au:5179": " āryaṃ drakṣyāmi saṃhṛṣṭo % maharṣim iva rāghavam // Ram_2,93.12 //",
    "GE09ram_02au:5180": " atha gatvā muhūrtaṃ tu $ citrakūṭaṃ sa rāghavaḥ &",
    "GE09ram_02au:5181": " mandākinīm anuprāptas % taṃ janaṃ cedam abravīt // Ram_2,93.13 //",
    "GE09ram_02au:5182": " jagatyāṃ puruṣavyāghra $ āste vīrāsane rataḥ &",
    "GE09ram_02au:5183": " janendro nirjanaṃ prāpya % dhin me janma sajīvitam // Ram_2,93.14 //",
    "GE09ram_02au:5184": " matkṛte vyasanaṃ prāpto $ lokanātho mahādyutiḥ &",
    "GE09ram_02au:5185": " sarvān kāmān parityajya % vane vasati rāghavaḥ // Ram_2,93.15 //",
    "GE09ram_02au:5186": " iti lokasamākruṣṭaḥ $ pādeṣv adya prasādayan &",
    "GE09ram_02au:5187": " rāmasya nipatiṣyāmi % sītāyāś ca punaḥ punaḥ // Ram_2,93.16 //",
    "GE09ram_02au:5188": " evaṃ sa vilapaṃs tasmin $ vane daśarathātmajaḥ &",
    "GE09ram_02au:5189": " dadarśa mahatīṃ puṇyāṃ % parṇaśālāṃ manoramām // Ram_2,93.17 //",
    "GE09ram_02au:5190": " sālatālāśvakarṇānāṃ $ parṇair bahubhir āvṛtām &",
    "GE09ram_02au:5191": " viśālāṃ mṛdubhis tīrṇāṃ % kuśair vedim ivādhvare // Ram_2,93.18 //",
    "GE09ram_02au:5192": " śakrāyudhanikāśaiś ca $ kārmukair bhārasādhanaiḥ &",
    "GE09ram_02au:5193": " rukmapṛṣṭhair mahāsāraiḥ % śobhitāṃ śatrubādhakaiḥ // Ram_2,93.19 //",
    "GE09ram_02au:5194": " arkaraśmipratīkāśair $ ghorais tūṇīgataiḥ śaraiḥ &",
    "GE09ram_02au:5195": " śobhitāṃ dīptavadanaiḥ % sarpair bhogavatīm iva // Ram_2,93.20 //",
    "GE09ram_02au:5196": " mahārajatavāsobhyām $ asibhyāṃ ca virājitām &",
    "GE09ram_02au:5197": " rukmabinduvicitrābhyāṃ % carmabhyāṃ cāpi śobhitām // Ram_2,93.21 //",
    "GE09ram_02au:5198": " godhāṅgulitrair āsaktaiś $ citraiḥ kāñcanabhūṣitaiḥ &",
    "GE09ram_02au:5199": " arisaṃghair anādhṛṣyāṃ % mṛgaiḥ siṃhaguhām iva // Ram_2,93.22 //",
    "GE09ram_02au:5200": " prāgudaksravaṇāṃ vediṃ $ viśālāṃ dīptapāvakām &",
    "GE09ram_02au:5201": " dadarśa bharatas tatra % puṇyāṃ rāmaniveśane // Ram_2,93.23 //",
    "GE09ram_02au:5202": " nirīkṣya sa muhūrtaṃ tu $ dadarśa bharato gurum &",
    "GE09ram_02au:5203": " uṭaje rāmam āsīnaṃ % jaṭāmaṇḍaladhāriṇam // Ram_2,93.24 //",
    "GE09ram_02au:5204": " taṃ tu kṛṣṇājinadharaṃ $ cīravalkalavāsasam &",
    "GE09ram_02au:5205": " dadarśa rāmam āsīnam % abhitaḥ pāvakopamam // Ram_2,93.25 //",
    "GE09ram_02au:5206": " siṃhaskandhaṃ mahābāhuṃ $ puṇḍarīkanibhekṣaṇam &",
    "GE09ram_02au:5207": " pṛthivyāḥ sagarāntāyā % bhartāraṃ dharmacāriṇam // Ram_2,93.26 //",
    "GE09ram_02au:5208": " upaviṣṭaṃ mahābāhuṃ $ brahmāṇam iva śāśvatam &",
    "GE09ram_02au:5209": " sthaṇḍile darbhasaṃstīrṇe % sītayā lakṣmaṇena ca // Ram_2,93.27 //",
    "GE09ram_02au:5210": " taṃ dṛṣṭvā bharataḥ śrīmān $ duḥkhamohapariplutaḥ &",
    "GE09ram_02au:5211": " abhyadhāvata dharmātmā % bharataḥ kaikayīsutaḥ // Ram_2,93.28 //",
    "GE09ram_02au:5212": " dṛṣṭvā ca vilalāpārto $ bāṣpasaṃdigdhayā girā &",
    "GE09ram_02au:5213": " aśaknuvan dhārayituṃ % dhairyād vacanam abravīt // Ram_2,93.29 //",
    "GE09ram_02au:5214": " yaḥ saṃsadi prakṛtibhir $ bhaved yukta upāsitum &",
    "GE09ram_02au:5215": " vanyair mṛgair upāsīnaḥ % so 'yam āste mamāgrajaḥ // Ram_2,93.30 //",
    "GE09ram_02au:5216": " vāsobhir bahusāhasrair $ yo mahātmā purocitaḥ &",
    "GE09ram_02au:5217": " mṛgājine so 'yam iha % pravaste dharmam ācaran // Ram_2,93.31 //",
    "GE09ram_02au:5218": " adhārayad yo vividhāś $ citrāḥ sumanasas tadā &",
    "GE09ram_02au:5219": " so 'yaṃ jaṭābhāram imaṃ % sahate rāghavaḥ katham // Ram_2,93.32 //",
    "GE09ram_02au:5220": " yasya yajñair yathādiṣṭair $ yukto dharmasya saṃcayaḥ &",
    "GE09ram_02au:5221": " śarīrakleśasambhūtaṃ % sa dharmaṃ parimārgate // Ram_2,93.33 //",
    "GE09ram_02au:5222": " candanena mahārheṇa $ yasyāṅgam upasevitam &",
    "GE09ram_02au:5223": " malena tasyāṅgam idaṃ % katham āryasya sevyate // Ram_2,93.34 //",
    "GE09ram_02au:5224": " mannimittam idaṃ duḥkhaṃ $ prāpto rāmaḥ sukhocitaḥ &",
    "GE09ram_02au:5225": " dhig jīvitaṃ nṛśaṃsasya % mama lokavigarhitam // Ram_2,93.35 //",
    "GE09ram_02au:5226": " ity evaṃ vilapan dīnaḥ $ prasvinnamukhapaṅkajaḥ &",
    "GE09ram_02au:5227": " pādāv aprāpya rāmasya % papāta bharato rudan // Ram_2,93.36 //",
    "GE09ram_02au:5228": " duḥkhābhitapto bharato $ rājaputro mahābalaḥ &",
    "GE09ram_02au:5229": " uktvāryeti sakṛd dīnaṃ % punar novāca kiṃcana // Ram_2,93.37 //",
    "GE09ram_02au:5230": " bāṣpāpihitakaṇṭhaś ca $ prekṣya rāmaṃ yaśasvinam &",
    "GE09ram_02au:5231": " āryety evābhisaṃkruśya % vyāhartuṃ nāśakat tataḥ // Ram_2,93.38 //",
    "GE09ram_02au:5232": " śatrughnaś cāpi rāmasya $ vavande caraṇau rudan &",
    "GE09ram_02au:5233": " tāv ubhau sa samāliṅgya % rāmo 'py aśrūṇy avartayat // Ram_2,93.39 //",
    "GE09ram_02au:5234": " tataḥ sumantreṇa guhena caiva $ samīyatū rājasutāv araṇye &",
    "GE09ram_02au:5235": " divākaraś caiva niśākaraś ca % yathāmbare śukrabṛhaspatibhyām //",
    "GE09ram_02au:5236": " tān pārthivān vāraṇayūthapābhān $ samāgatāṃs tatra mahaty araṇye &",
    "GE09ram_02au:5237": " vanaukasas te 'pi samīkṣya sarve % 'py aśrūṇy amuñcan pravihāya harṣam //",
    "GE09ram_02au:5238": " āghrāya rāmas taṃ mūrdhni $ pariṣvajya ca rāghavaḥ &",
    "GE09ram_02au:5239": " aṅke bharatam āropya % paryapṛcchat samāhitaḥ // Ram_2,94.1 //",
    "GE09ram_02au:5240": " kva nu te 'bhūt pitā tāta $ yad araṇyaṃ tvam āgataḥ &",
    "GE09ram_02au:5241": " na hi tvaṃ jīvatas tasya % vanam āgantum arhasi // Ram_2,94.2 //",
    "GE09ram_02au:5242": " cirasya bata paśyāmi $ dūrād bharatam āgatam &",
    "GE09ram_02au:5243": " duṣpratīkam araṇye 'smin % kiṃ tāta vanam āgataḥ // Ram_2,94.3 //",
    "GE09ram_02au:5244": " kaccid daśaratho rājā $ kuśalī satyasaṃgaraḥ &",
    "GE09ram_02au:5245": " rājasūyāśvamedhānām % āhartā dharmaniścayaḥ // Ram_2,94.4 //",
    "GE09ram_02au:5246": " sa kaccid brāhmaṇo vidvān $ dharmanityo mahādyutiḥ &",
    "GE09ram_02au:5247": " ikṣvākūṇām upādhyāyo % yathāvat tāta pūjyate // Ram_2,94.5 //",
    "GE09ram_02au:5248": " tāta kaccic ca kausalyā $ sumitrā ca prajāvatī &",
    "GE09ram_02au:5249": " sukhinī kaccid āryā ca % devī nandati kaikayī // Ram_2,94.6 //",
    "GE09ram_02au:5250": " kaccid vinayasampannaḥ $ kulaputro bahuśrutaḥ &",
    "GE09ram_02au:5251": " anasūyur anudraṣṭā % satkṛtas te purohitaḥ // Ram_2,94.7 //",
    "GE09ram_02au:5252": " kaccid agniṣu te yukto $ vidhijño matimān ṛjuḥ &",
    "GE09ram_02au:5253": " hutaṃ ca hoṣyamāṇaṃ ca % kāle vedayate sadā // Ram_2,94.8 //",
    "GE09ram_02au:5254": " iṣvastravarasampannam $ arthaśāstraviśāradam &",
    "GE09ram_02au:5255": " sudhanvānam upādhyāyaṃ % kaccit tvaṃ tāta manyase // Ram_2,94.9 //",
    "GE09ram_02au:5256": " kaccid ātmasamāḥ śūrāḥ $ śrutavanto jitendriyāḥ &",
    "GE09ram_02au:5257": " kulīnāś ceṅgitajñāś ca % kṛtās te tāta mantriṇaḥ // Ram_2,94.10 //",
    "GE09ram_02au:5258": " mantro vijayamūlaṃ hi $ rājñāṃ bhavati rāghava &",
    "GE09ram_02au:5259": " susaṃvṛto mantradharair % amātyaiḥ śāstrakovidaiḥ // Ram_2,94.11 //",
    "GE09ram_02au:5260": " kaccin nidrāvaśaṃ naiṣi $ kaccit kāle vibudhyase &",
    "GE09ram_02au:5261": " kaccic cāpararātriṣu % cintayasy arthanaipuṇam // Ram_2,94.12 //",
    "GE09ram_02au:5262": " kaccin mantrayase naikaḥ $ kaccin na bahubhiḥ saha &",
    "GE09ram_02au:5263": " kaccit te mantrito mantro % rāṣṭraṃ na paridhāvati // Ram_2,94.13 //",
    "GE09ram_02au:5264": " kaccid arthaṃ viniścitya $ laghumūlaṃ mahodayam &",
    "GE09ram_02au:5265": " kṣipram ārabhase kartuṃ % na dīrghayasi rāghava // Ram_2,94.14 //",
    "GE09ram_02au:5266": " kaccit tu sukṛtāny eva $ kṛtarūpāṇi vā punaḥ &",
    "GE09ram_02au:5267": " vidus te sarvakāryāṇi % na kartavyāni pārthivāḥ // Ram_2,94.15 //",
    "GE09ram_02au:5268": " kaccin na tarkair yuktvā vā $ ye cāpy aparikīrtitāḥ &",
    "GE09ram_02au:5269": " tvayā vā tava vāmātyair % budhyate tāta mantritam // Ram_2,94.16 //",
    "GE09ram_02au:5270": " kaccit sahasrān mūrkhāṇām $ ekam icchasi paṇḍitam &",
    "GE09ram_02au:5271": " paṇḍito hy arthakṛcchreṣu % kuryān niḥśreyasaṃ mahat // Ram_2,94.17 //",
    "GE09ram_02au:5272": " sahasrāṇy api mūrkhāṇāṃ $ yady upāste mahīpatiḥ &",
    "GE09ram_02au:5273": " atha vāpy ayutāny eva % nāsti teṣu sahāyatā // Ram_2,94.18 //",
    "GE09ram_02au:5274": " eko 'py amātyo medhāvī $ śūro dakṣo vicakṣaṇaḥ &",
    "GE09ram_02au:5275": " rājānaṃ rājamātraṃ vā % prāpayen mahatīṃ śriyam // Ram_2,94.19 //",
    "GE09ram_02au:5276": " kaccin mukhyā mahatsv eva $ madhyameṣu ca madhyamāḥ &",
    "GE09ram_02au:5277": " jaghanyāś ca jaghanyeṣu % bhṛtyāḥ karmasu yojitāḥ // Ram_2,94.20 //",
    "GE09ram_02au:5278": " amātyān upadhātītān $ pitṛpaitāmahāñ śucīn &",
    "GE09ram_02au:5279": " śreṣṭhāñ śreṣṭheṣu kaccit tvaṃ % niyojayasi karmasu // Ram_2,94.21 //",
    "GE09ram_02au:5280": " kaccit tvāṃ nāvajānanti $ yājakāḥ patitaṃ yathā &",
    "GE09ram_02au:5281": " ugrapratigrahītāraṃ % kāmayānam iva striyaḥ // Ram_2,94.22 //",
    "GE09ram_02au:5282": " upāyakuśalaṃ vaidyaṃ $ bhṛtyasaṃdūṣaṇe ratam &",
    "GE09ram_02au:5283": " śūram aiśvaryakāmaṃ ca % yo na hanti sa vadhyate // Ram_2,94.23 //",
    "GE09ram_02au:5284": " kaccid dhṛṣṭaś ca śūraś ca $ dhṛtimān matimāñ śuciḥ &",
    "GE09ram_02au:5285": " kulīnaś cānuraktaś ca % dakṣaḥ senāpatiḥ kṛtaḥ // Ram_2,94.24 //",
    "GE09ram_02au:5286": " balavantaś ca kaccit te $ mukhyā yuddhaviśāradāḥ &",
    "GE09ram_02au:5287": " dṛṣṭāpadānā vikrāntās % tvayā satkṛtya mānitāḥ // Ram_2,94.25 //",
    "GE09ram_02au:5288": " kaccid balasya bhaktaṃ ca $ vetanaṃ ca yathocitam &",
    "GE09ram_02au:5289": " samprāptakālaṃ dātavyaṃ % dadāsi na vilambase // Ram_2,94.26 //",
    "GE09ram_02au:5290": " kālātikramaṇe hy eva $ bhaktavetanayor bhṛtāḥ &",
    "GE09ram_02au:5291": " bhartuḥ kupyanti duṣyanti % so 'narthaḥ sumahān smṛtaḥ // Ram_2,94.27 //",
    "GE09ram_02au:5292": " kaccit sarve 'nuraktās tvāṃ $ kulaputrāḥ pradhānataḥ &",
    "GE09ram_02au:5293": " kaccit prāṇāṃs tavārtheṣu % saṃtyajanti samāhitāḥ // Ram_2,94.28 //",
    "GE09ram_02au:5294": " kaccij jānapado vidvān $ dakṣiṇaḥ pratibhānavān &",
    "GE09ram_02au:5295": " yathoktavādī dūtas te % kṛto bharata paṇḍitaḥ // Ram_2,94.29 //",
    "GE09ram_02au:5296": " kaccid aṣṭādaśāny eṣu $ svapakṣe daśa pañca ca &",
    "GE09ram_02au:5297": " tribhis tribhir avijñātair % vetsi tīrthāni cārakaiḥ // Ram_2,94.30 //",
    "GE09ram_02au:5298": " kaccid vyapāstān ahitān $ pratiyātāṃś ca sarvadā &",
    "GE09ram_02au:5299": " durbalān anavajñāya % vartase ripusūdana // Ram_2,94.31 //",
    "GE09ram_02au:5300": " kaccin na lokāyatikān $ brāhmaṇāṃs tāta sevase &",
    "GE09ram_02au:5301": " anarthakuśalā hy ete % bālāḥ paṇḍitamāninaḥ // Ram_2,94.32 //",
    "GE09ram_02au:5302": " dharmaśāstreṣu mukhyeṣu $ vidyamāneṣu durbudhāḥ &",
    "GE09ram_02au:5303": " buddhimān vīkṣikīṃ prāpya % nirarthaṃ pravadanti te // Ram_2,94.33 //",
    "GE09ram_02au:5304": " vīrair adhyuṣitāṃ pūrvam $ asmākaṃ tāta pūrvakaiḥ &",
    "GE09ram_02au:5305": " satyanāmāṃ dṛḍhadvārāṃ % hastyaśvarathasaṃkulām // Ram_2,94.34 //",
    "GE09ram_02au:5306": " brāhmaṇaiḥ kṣatriyair vaiśyaiḥ $ svakarmanirataiḥ sadā &",
    "GE09ram_02au:5307": " jitendriyair mahotsāhair % vṛtām āryaiḥ sahasraśaḥ // Ram_2,94.35 //",
    "GE09ram_02au:5308": " prāsādair vividhākārair $ vṛtāṃ vaidyajanākulām &",
    "GE09ram_02au:5309": " kaccit samuditāṃ sphītām % ayodhyāṃ parirakṣasi // Ram_2,94.36 //",
    "GE09ram_02au:5310": " kaccic caityaśatair juṣṭaḥ $ suniviṣṭajanākulaḥ &",
    "GE09ram_02au:5311": " devasthānaiḥ prapābhiś ca % taḍāgaiś copaśobhitaḥ // Ram_2,94.37 //",
    "GE09ram_02au:5312": " prahṛṣṭanaranārīkaḥ $ samājotsavaśobhitaḥ &",
    "GE09ram_02au:5313": " sukṛṣṭasīmā paśumān % hiṃsābhir parivarjitaḥ // Ram_2,94.38 //",
    "GE09ram_02au:5314": " adevamātṛko ramyaḥ $ śvāpadaiḥ parivarjitaḥ &",
    "GE09ram_02au:5315": " kaccij janapadaḥ sphītaḥ % sukhaṃ vasati rāghava // Ram_2,94.39 //",
    "GE09ram_02au:5316": " kaccit te dayitāḥ sarve $ kṛṣigorakṣajīvinaḥ &",
    "GE09ram_02au:5317": " vārttāyāṃ saṃśritas tāta % loko hi sukham edhate // Ram_2,94.40 //",
    "GE09ram_02au:5318": " teṣāṃ guptiparīhāraiḥ $ kaccit te bharaṇaṃ kṛtam &",
    "GE09ram_02au:5319": " rakṣyā hi rājñā dharmeṇa % sarve viṣayavāsinaḥ // Ram_2,94.41 //",
    "GE09ram_02au:5320": " kaccit striyaḥ sāntvayasi $ kaccit tāś ca surakṣitāḥ &",
    "GE09ram_02au:5321": " kaccin na śraddadhāsyāsāṃ % kaccid guhyaṃ na bhāṣase // Ram_2,94.42 //",
    "GE09ram_02au:5322": " kaccin nāgavanaṃ guptaṃ $ kuñjarāṇāṃ ca tṛpyasi &",
    "GE09ram_02au:5323": " kaccid darśayase nityaṃ % manuṣyāṇāṃ vibhūṣitam \\",
    "GE09ram_02au:5324": " utthāyotthāya pūrvāhṇe rājaputro mahāpathe // Ram_2,94.43 //",
    "GE09ram_02au:5325": " kaccit sarvāṇi durgāṇi $ dhanadhānyāyudhodakaiḥ &",
    "GE09ram_02au:5326": " yantraiś ca paripūrṇāni % tathā śilpidhanurdharaiḥ // Ram_2,94.44 //",
    "GE09ram_02au:5327": " āyas te vipulaḥ kaccit $ kaccid alpataro vyayaḥ &",
    "GE09ram_02au:5328": " apātreṣu na te kaccit % kośo gacchati rāghava // Ram_2,94.45 //",
    "GE09ram_02au:5329": " devatārthe ca pitrarthe $ brāhmaṇābhyāgateṣu ca &",
    "GE09ram_02au:5330": " yodheṣu mitravargeṣu % kaccid gacchati te vyayaḥ // Ram_2,94.46 //",
    "GE09ram_02au:5331": " kaccid āryo viśuddhātmā $ kṣāritaś corakarmaṇā &",
    "GE09ram_02au:5332": " apṛṣṭaḥ śāstrakuśalair % na lobhād badhyate śuciḥ // Ram_2,94.47 //",
    "GE09ram_02au:5333": " gṛhītaś caiva pṛṣṭaś ca $ kāle dṛṣṭaḥ sakāraṇaḥ &",
    "GE09ram_02au:5334": " kaccin na mucyate coro % dhanalobhān nararṣabha // Ram_2,94.48 //",
    "GE09ram_02au:5335": " vyasane kaccid āḍhyasya $ durgatasya ca rāghava &",
    "GE09ram_02au:5336": " arthaṃ virāgāḥ paśyanti % tavāmātyā bahuśrutāḥ // Ram_2,94.49 //",
    "GE09ram_02au:5337": " yāni mithyābhiśastānāṃ $ patanty asrāṇi rāghava &",
    "GE09ram_02au:5338": " tāni putrapaśūn ghnanti % prītyartham anuśāsataḥ // Ram_2,94.50 //",
    "GE09ram_02au:5339": " kaccid vṛddhāṃś ca bālāṃś ca $ vaidyamukhyāṃś ca rāghava &",
    "GE09ram_02au:5340": " dānena manasā vācā % tribhir etair bubhūṣase // Ram_2,94.51 //",
    "GE09ram_02au:5341": " kaccid gurūṃś ca vṛddhāṃś ca $ tāpasān devatātithīn &",
    "GE09ram_02au:5342": " caityāṃś ca sarvān siddhārthān % brāhmaṇāṃś ca namasyasi // Ram_2,94.52 //",
    "GE09ram_02au:5343": " kaccid arthena vā dharmaṃ $ dharmaṃ dharmeṇa vā punaḥ &",
    "GE09ram_02au:5344": " ubhau vā prītilobhena % kāmena na vibādhase // Ram_2,94.53 //",
    "GE09ram_02au:5345": " kaccid arthaṃ ca dharmaṃ ca $ kāmaṃ ca jayatāṃ vara &",
    "GE09ram_02au:5346": " vibhajya kāle kālajña % sarvān bharata sevase // Ram_2,94.54 //",
    "GE09ram_02au:5347": " kaccit te brāhmaṇāḥ śarma $ sarvaśāstrārthakovidāḥ &",
    "GE09ram_02au:5348": " āśaṃsante mahāprājña % paurajānapadaiḥ saha // Ram_2,94.55 //",
    "GE09ram_02au:5349": " nāstikyam anṛtaṃ krodhaṃ $ pramādaṃ dīrghasūtratām &",
    "GE09ram_02au:5350": " adarśanaṃ jñānavatām % ālasyaṃ pañcavṛttitām // Ram_2,94.56 //",
    "GE09ram_02au:5351": " ekacintanam arthānām $ anarthajñaiś ca mantraṇam &",
    "GE09ram_02au:5352": " niścitānām anārambhaṃ % mantrasyāparirakṣaṇam // Ram_2,94.57 //",
    "GE09ram_02au:5353": " maṅgalasyāprayogaṃ ca $ pratyutthānaṃ ca sarvaśaḥ &",
    "GE09ram_02au:5354": " kaccit tvaṃ varjayasy etān % rājadoṣāṃś caturdaśa // Ram_2,94.58 //",
    "GE09ram_02au:5355": " kaccit svādukṛtaṃ bhojyam $ eko nāśnāsi rāghava &",
    "GE09ram_02au:5356": " kaccid āśaṃsamānebhyo % mitrebhyaḥ samprayacchasi // Ram_2,94.59 //",
    "GE09ram_02au:5357": " rāmasya vacanaṃ śrutvā $ bharataḥ pratyuvāca ha &",
    "GE09ram_02au:5358": " kiṃ me dharmād vihīnasya % rājadharmaḥ kariṣyati // Ram_2,95.1 //",
    "GE09ram_02au:5359": " śāśvato 'yaṃ sadā dharmaḥ $ sthito 'smāsu nararṣabha &",
    "GE09ram_02au:5360": " jyeṣṭhaputre sthite rājan % na kanīyān bhaven nṛpaḥ // Ram_2,95.2 //",
    "GE09ram_02au:5361": " sa samṛddhāṃ mayā sārdham $ ayodhyāṃ gaccha rāghava &",
    "GE09ram_02au:5362": " abhiṣecaya cātmānaṃ % kulasyāsya bhavāya naḥ // Ram_2,95.3 //",
    "GE09ram_02au:5363": " rājānaṃ mānuṣaṃ prāhur $ devatve saṃmato mama &",
    "GE09ram_02au:5364": " yasya dharmārthasahitaṃ % vṛttam āhur amānuṣam // Ram_2,95.4 //",
    "GE09ram_02au:5365": " kekayasthe ca mayi tu $ tvayi cāraṇyam āśrite &",
    "GE09ram_02au:5366": " divam ārya gato rājā % yāyajūkaḥ satāṃ mataḥ // Ram_2,95.5 //",
    "GE09ram_02au:5367": " uttiṣṭha puruṣavyāghra $ kriyatām udakaṃ pituḥ &",
    "GE09ram_02au:5368": " ahaṃ cāyaṃ ca śatrughnaḥ % pūrvam eva kṛtodakau // Ram_2,95.6 //",
    "GE09ram_02au:5369": " priyeṇa kila dattaṃ hi $ pitṛlokeṣu rāghava &",
    "GE09ram_02au:5370": " akṣayyaṃ bhavatīty āhur % bhavāṃś caiva pituḥ priyaḥ // Ram_2,95.7 //",
    "GE09ram_02au:5371": " tāṃ śrutvā karuṇāṃ vācaṃ $ pitur maraṇasaṃhitām &",
    "GE09ram_02au:5372": " rāghavo bharatenoktāṃ % babhūva gatacetanaḥ // Ram_2,95.8 //",
    "GE09ram_02au:5373": " vāgvajraṃ bharatenoktam $ amanojñaṃ paraṃtapaḥ &",
    "GE09ram_02au:5374": " pragṛhya bāhū rāmo vai % puṣpitāgro yathā drumaḥ \\",
    "GE09ram_02au:5375": " vane paraśunā kṛttas tathā bhuvi papāta ha // Ram_2,95.9 //",
    "GE09ram_02au:5376": " tathā hi patitaṃ rāmaṃ $ jagatyāṃ jagatīpatim &",
    "GE09ram_02au:5377": " kūlaghātapariśrāntaṃ % prasuptam iva kuñjaram // Ram_2,95.10 //",
    "GE09ram_02au:5378": " bhrātaras te maheṣvāsaṃ $ sarvataḥ śokakarśitam &",
    "GE09ram_02au:5379": " rudantaḥ saha vaidehyā % siṣicuḥ salilena vai // Ram_2,95.11 //",
    "GE09ram_02au:5380": " sa tu saṃjñāṃ punar labdhvā $ netrābhyām āsram utsṛjan &",
    "GE09ram_02au:5381": " upākrāmata kākutsthaḥ % kṛpaṇaṃ bahubhāṣitum // Ram_2,95.12 //",
    "GE09ram_02au:5382": " kiṃ nu tasya mayā kāryaṃ $ durjātena mahātmanaḥ &",
    "GE09ram_02au:5383": " yo mṛto mama śokena % na mayā cāpi saṃskṛtaḥ // Ram_2,95.13 //",
    "GE09ram_02au:5384": " aho bharata siddhārtho $ yena rājā tvayānagha &",
    "GE09ram_02au:5385": " śatrugheṇa ca sarveṣu % pretakṛtyeṣu satkṛtaḥ // Ram_2,95.14 //",
    "GE09ram_02au:5386": " niṣpradhānām anekāgrāṃ $ narendreṇa vinākṛtām &",
    "GE09ram_02au:5387": " nivṛttavanavāso 'pi % nāyodhyāṃ gantum utsahe // Ram_2,95.15 //",
    "GE09ram_02au:5388": " samāptavanavāsaṃ mām $ ayodhyāyāṃ paraṃtapa &",
    "GE09ram_02au:5389": " ko nu śāsiṣyati punas % tāte lokāntaraṃ gate // Ram_2,95.16 //",
    "GE09ram_02au:5390": " purā prekṣya suvṛttaṃ māṃ $ pitā yāny āha sāntvayan &",
    "GE09ram_02au:5391": " vākyāni tāni śroṣyāmi % kutaḥ karṇasukhāny aham // Ram_2,95.17 //",
    "GE09ram_02au:5392": " evam uktvā sa bharataṃ $ bhāryām abhyetya rāghavaḥ &",
    "GE09ram_02au:5393": " uvāca śokasaṃtaptaḥ % pūrṇacandranibhānanām // Ram_2,95.18 //",
    "GE09ram_02au:5394": " sīte mṛtas te śvaśuraḥ $ pitrā hīno 'si lakṣmaṇa &",
    "GE09ram_02au:5395": " bharato duḥkham ācaṣṭe % svargataṃ pṛthivīpatim // Ram_2,95.19 //",
    "GE09ram_02au:5396": " sāntvayitvā tu tāṃ rāmo $ rudantīṃ janakātmajām &",
    "GE09ram_02au:5397": " uvāca lakṣmaṇaṃ tatra % duḥkhito duḥkhitaṃ vacaḥ // Ram_2,95.20 //",
    "GE09ram_02au:5398": " ānayeṅgudīpiṇyākaṃ $ cīram āhara cottaram &",
    "GE09ram_02au:5399": " jalakriyārthaṃ tātasya % gamiṣyāmi mahātmanaḥ // Ram_2,95.21 //",
    "GE09ram_02au:5400": " sītā purastād vrajatu $ tvam enām abhito vraja &",
    "GE09ram_02au:5401": " ahaṃ paścād gamiṣyāmi % gatir hy eṣā sudāruṇā // Ram_2,95.22 //",
    "GE09ram_02au:5402": " tato nityānugas teṣāṃ $ viditātmā mahāmatiḥ &",
    "GE09ram_02au:5403": " mṛdur dāntaś ca śāntaś ca % rāme ca dṛḍhabhaktimān // Ram_2,95.23 //",
    "GE09ram_02au:5404": " sumantras tair nṛpasutaiḥ $ sārdham āśvāsya rāghavam &",
    "GE09ram_02au:5405": " avātārayad ālambya % nadīṃ mandākinīṃ śivām // Ram_2,95.24 //",
    "GE09ram_02au:5406": " te sutīrthāṃ tataḥ kṛcchrād $ upāgamya yaśasvinaḥ &",
    "GE09ram_02au:5407": " nadīṃ mandākinīṃ ramyāṃ % sadā puṣpitakānanām // Ram_2,95.25 //",
    "GE09ram_02au:5408": " śīghrasrotasam āsādya $ tīrthaṃ śivam akardamam &",
    "GE09ram_02au:5409": " siṣicus tūdakaṃ rājñe % tata etad bhavatv iti // Ram_2,95.26 //",
    "GE09ram_02au:5410": " pragṛhya ca mahīpālo $ jalapūritam añjalim &",
    "GE09ram_02au:5411": " diśaṃ yāmyām abhimukho % rudan vacanam abravīt // Ram_2,95.27 //",
    "GE09ram_02au:5412": " etat te rājaśārdūla $ vimalaṃ toyam akṣayam &",
    "GE09ram_02au:5413": " pitṛlokagatasyādya % maddattam upatiṣṭhatu // Ram_2,95.28 //",
    "GE09ram_02au:5414": " tato mandākinītīrāt $ pratyuttīrya sa rāghavaḥ &",
    "GE09ram_02au:5415": " pituś cakāra tejasvī % nivāpaṃ bhrātṛbhiḥ saha // Ram_2,95.29 //",
    "GE09ram_02au:5416": " aiṅgudaṃ badarīmiśraṃ $ piṇyākaṃ darbhasaṃstare &",
    "GE09ram_02au:5417": " nyasya rāmaḥ suduḥkhārto % rudan vacanam abravīt // Ram_2,95.30 //",
    "GE09ram_02au:5418": " idaṃ bhuṅkṣva mahārāja $ prīto yadaśanā vayam &",
    "GE09ram_02au:5419": " yadannaḥ puruṣo bhavati % tadannās tasya devatāḥ // Ram_2,95.31 //",
    "GE09ram_02au:5420": " tatas tenaiva mārgeṇa $ pratyuttīrya nadītaṭāt &",
    "GE09ram_02au:5421": " āruroha naravyāghro % ramyasānuṃ mahīdharam // Ram_2,95.32 //",
    "GE09ram_02au:5422": " tataḥ parṇakuṭīdvāram $ āsādya jagatīpatiḥ &",
    "GE09ram_02au:5423": " parijagrāha pāṇibhyām % ubhau bharatalakṣmaṇau // Ram_2,95.33 //",
    "GE09ram_02au:5424": " teṣāṃ tu rudatāṃ śabdāt $ pratiśrutkābhavad girau &",
    "GE09ram_02au:5425": " bhrātṝṇāṃ saha vaidehyā % siṃhānāṃ nardatām iva // Ram_2,95.34 //",
    "GE09ram_02au:5426": " vijñāya tumulaṃ śabdaṃ $ trastā bharatasainikāḥ &",
    "GE09ram_02au:5427": " abruvaṃś cāpi rāmeṇa % bharataḥ saṃgato dhruvam \\",
    "GE09ram_02au:5428": " teṣām eva mahāñ śabdaḥ śocatāṃ pitaraṃ mṛtam // Ram_2,95.35 //",
    "GE09ram_02au:5429": " atha vāsān parityajya $ taṃ sarve 'bhimukhāḥ svanam &",
    "GE09ram_02au:5430": " apy ekamanaso jagmur % yathāsthānaṃ pradhāvitāḥ // Ram_2,95.36 //",
    "GE09ram_02au:5431": " hayair anye gajair anye $ rathair anye svalaṃkṛtaiḥ &",
    "GE09ram_02au:5432": " sukumārās tathaivānye % padbhir eva narā yayuḥ // Ram_2,95.37 //",
    "GE09ram_02au:5433": " aciraproṣitaṃ rāmaṃ $ ciraviproṣitaṃ yathā &",
    "GE09ram_02au:5434": " draṣṭukāmo janaḥ sarvo % jagāma sahasāśramam // Ram_2,95.38 //",
    "GE09ram_02au:5435": " bhrātṝṇāṃ tvaritās te tu $ draṣṭukāmāḥ samāgamam &",
    "GE09ram_02au:5436": " yayur bahuvidhair yānaiḥ % khuranemisamākulaiḥ // Ram_2,95.39 //",
    "GE09ram_02au:5437": " sā bhūmir bahubhir yānaiḥ $ khuranemisamāhatā &",
    "GE09ram_02au:5438": " mumoca tumulaṃ śabdaṃ % dyaur ivābhrasamāgame // Ram_2,95.40 //",
    "GE09ram_02au:5439": " tena vitrāsitā nāgāḥ $ kareṇuparivāritāḥ &",
    "GE09ram_02au:5440": " āvāsayanto gandhena % jagmur anyad vanaṃ tataḥ // Ram_2,95.41 //",
    "GE09ram_02au:5441": " varāhamṛgasiṃhāś ca $ mahiṣāḥ sarkṣavānarāḥ &",
    "GE09ram_02au:5442": " vyāghragokarṇagavayā % vitreṣuḥ pṛṣataiḥ saha // Ram_2,95.42 //",
    "GE09ram_02au:5443": " rathāṅgasāhvā natyūhā $ haṃsāḥ kāraṇḍavāḥ plavāḥ &",
    "GE09ram_02au:5444": " tathā puṃskokilāḥ krauñcā % visaṃjñā bhejire diśaḥ // Ram_2,95.43 //",
    "GE09ram_02au:5445": " tena śabdena vitrastair $ ākāśaṃ pakṣibhir vṛtam &",
    "GE09ram_02au:5446": " manuṣyair āvṛtā bhūmir % ubhayaṃ prababhau tadā // Ram_2,95.44 //",
    "GE09ram_02au:5447": " tān narān bāṣpapūrṇākṣān $ samīkṣyātha suduḥkhitān &",
    "GE09ram_02au:5448": " paryaṣvajata dharmajñaḥ % pitṛvan mātṛvac ca saḥ // Ram_2,95.45 //",
    "GE09ram_02au:5449": " sa tatra kāṃścit pariṣasvaje narān $ narāś ca kecit tu tam abhyavādayan &",
    "GE09ram_02au:5450": " cakāra sarvān savayasyabāndhavān % yathārham āsādya tadā nṛpātmajaḥ //",
    "GE09ram_02au:5451": " tataḥ sa teṣāṃ rudatāṃ mahātmanāṃ $ bhuvaṃ ca khaṃ cānuvinādayan svanaḥ &",
    "GE09ram_02au:5452": " guhā girīṇāṃ ca diśaś ca saṃtataṃ % mṛdaṅgaghoṣapratimo viśuśruve //",
    "GE09ram_02au:5453": " vasiṣṭhaḥ purataḥ kṛtvā $ dārān daśarathasya ca &",
    "GE09ram_02au:5454": " abhicakrāma taṃ deśaṃ % rāmadarśanatarṣitaḥ // Ram_2,96.1 //",
    "GE09ram_02au:5455": " rājapatnyaś ca gacchantyo $ mandaṃ mandākinīṃ prati &",
    "GE09ram_02au:5456": " dadṛśus tatra tat tīrthaṃ % rāmalakṣmaṇasevitam // Ram_2,96.2 //",
    "GE09ram_02au:5457": " kausalyā bāṣpapūrṇena $ mukhena pariśuṣyatā &",
    "GE09ram_02au:5458": " sumitrām abravīd dīnā % yāś cānyā rājayoṣitaḥ // Ram_2,96.3 //",
    "GE09ram_02au:5459": " idaṃ teṣām anāthānāṃ $ kliṣṭam akliṣṭakarmaṇām &",
    "GE09ram_02au:5460": " vane prāk kevalaṃ tīrthaṃ % ye te nirviṣayīkṛtāḥ // Ram_2,96.4 //",
    "GE09ram_02au:5461": " itaḥ sumitre putras te $ sadā jalam atandritaḥ &",
    "GE09ram_02au:5462": " svayaṃ harati saumitrir % mama putrasya kāraṇāt // Ram_2,96.5 //",
    "GE09ram_02au:5463": " dakṣiṇāgreṣu darbheṣu $ sā dadarśa mahītale &",
    "GE09ram_02au:5464": " pitur iṅgudīpiṇyākaṃ % nyastam āyatalocanā // Ram_2,96.6 //",
    "GE09ram_02au:5465": " taṃ bhūmau pitur ārtena $ nyastaṃ rāmeṇa vīkṣya sā &",
    "GE09ram_02au:5466": " uvāca devī kausalyā % sarvā daśarathastriyaḥ // Ram_2,96.7 //",
    "GE09ram_02au:5467": " idam ikṣvākunāthasya $ rāghavasya mahātmanaḥ &",
    "GE09ram_02au:5468": " rāghaveṇa pitur dattaṃ % paśyataitad yathāvidhi // Ram_2,96.8 //",
    "GE09ram_02au:5469": " tasya devasamānasya $ pārthivasya mahātmanaḥ &",
    "GE09ram_02au:5470": " naitad aupayikaṃ manye % bhuktabhogasya bhojanam // Ram_2,96.9 //",
    "GE09ram_02au:5471": " caturantāṃ mahīṃ bhuktvā $ mahendrasadṛśo vibhuḥ &",
    "GE09ram_02au:5472": " katham iṅgudīpiṇyākaṃ % sa bhuṅkte vasudhādhipaḥ // Ram_2,96.10 //",
    "GE09ram_02au:5473": " ato duḥkhataraṃ loke $ na kiṃcit pratibhāti mā &",
    "GE09ram_02au:5474": " yatra rāmaḥ pitur dadyād % iṅgudīkṣodam ṛddhimān // Ram_2,96.11 //",
    "GE09ram_02au:5475": " rāmeṇeṅgudīpiṇyākaṃ $ pitur dattaṃ samīkṣya me &",
    "GE09ram_02au:5476": " kathaṃ duḥkhena hṛdayaṃ % na sphoṭati sahasradhā // Ram_2,96.12 //",
    "GE09ram_02au:5477": " evam ārtāṃ sapatnyas tā $ jagmur āśvāsya tāṃ tadā &",
    "GE09ram_02au:5478": " dadṛśuś cāśrame rāmaṃ % svargāc cyutam ivāmaram // Ram_2,96.13 //",
    "GE09ram_02au:5479": " sarvabhogaiḥ parityaktaṃ $ rāmaṃ samprekṣya mātaraḥ &",
    "GE09ram_02au:5480": " ārtā mumucur aśrūṇi % sasvaraṃ śokakarśitāḥ // Ram_2,96.14 //",
    "GE09ram_02au:5481": " tāsāṃ rāmaḥ samutthāya $ jagrāha caraṇāñ śubhān &",
    "GE09ram_02au:5482": " mātṝṇāṃ manujavyāghraḥ % sarvāsāṃ satyasaṃgaraḥ // Ram_2,96.15 //",
    "GE09ram_02au:5483": " tāḥ pāṇibhiḥ sukhasparśair $ mṛdvaṅgulitalaiḥ śubhaiḥ &",
    "GE09ram_02au:5484": " pramamārjū rajaḥ pṛṣṭhād % rāmasyāyatalocanāḥ // Ram_2,96.16 //",
    "GE09ram_02au:5485": " saumitrir api tāḥ sarvā $ mātṝn samprekṣya duḥkhitaḥ &",
    "GE09ram_02au:5486": " abhyavādayatāsaktaṃ % śanai rāmād anantaram // Ram_2,96.17 //",
    "GE09ram_02au:5487": " yathā rāme tathā tasmin $ sarvā vavṛtire striyaḥ &",
    "GE09ram_02au:5488": " vṛttiṃ daśarathāj jāte % lakṣmaṇe śubhalakṣaṇe // Ram_2,96.18 //",
    "GE09ram_02au:5489": " sītāpi caraṇāṃs tāsām $ upasaṃgṛhya duḥkhitā &",
    "GE09ram_02au:5490": " śvaśrūṇām aśrupūrṇākṣī % sā babhūvāgrataḥ sthitā // Ram_2,96.19 //",
    "GE09ram_02au:5491": " tāṃ pariṣvajya duḥkhārtāṃ $ mātā duhitaraṃ yathā &",
    "GE09ram_02au:5492": " vanavāsakṛśāṃ dīnāṃ % kausalyā vākyam abravīt // Ram_2,96.20 //",
    "GE09ram_02au:5493": " videharājasya sutā $ snuṣā daśarathasya ca &",
    "GE09ram_02au:5494": " rāmapatnī kathaṃ duḥkhaṃ % samprāptā nirjane vane // Ram_2,96.21 //",
    "GE09ram_02au:5495": " padmam ātapasaṃtaptaṃ $ parikliṣṭam ivotpalam &",
    "GE09ram_02au:5496": " kāñcanaṃ rajasā dhvastaṃ % kliṣṭaṃ candram ivāmbudaiḥ // Ram_2,96.22 //",
    "GE09ram_02au:5497": " mukhaṃ te prekṣya māṃ śoko $ dahaty agnir ivāśrayam &",
    "GE09ram_02au:5498": " bhṛśaṃ manasi vaidehi % vyasanāraṇisambhavaḥ // Ram_2,96.23 //",
    "GE09ram_02au:5499": " bruvantyām evam ārtāyāṃ $ jananyāṃ bharatāgrajaḥ &",
    "GE09ram_02au:5500": " pādāv āsādya jagrāha % vasiṣṭhasya sa rāghavaḥ // Ram_2,96.24 //",
    "GE09ram_02au:5501": " purohitasyāgnisamasya tasya vai $ bṛhaspater indra ivāmarādhipaḥ &",
    "GE09ram_02au:5502": " pragṛhya pādau susamṛddhatejasaḥ % sahaiva tenopaviveśa rāghavaḥ //",
    "GE09ram_02au:5503": " tato jaghanyaṃ sahitaiḥ sa mantribhiḥ $ purapradhānaiś ca sahaiva",
    "GE09ram_02au:5504": " sainikaiḥ &",
    "GE09ram_02au:5505": " janena dharmajñatamena dharmavān % upopaviṣṭo bharatas tadāgrajam //",
    "GE09ram_02au:5506": " upopaviṣṭas tu tadā sa vīryavāṃs $ tapasviveṣeṇa samīkṣya rāghavam &",
    "GE09ram_02au:5507": " śriyā jvalantaṃ bharataḥ kṛtāñjalir % yathā mahendraḥ prayataḥ prajāpatim",
    "GE09ram_02au:5508": " kim eṣa vākyaṃ bharato 'dya rāghavaṃ $ praṇamya satkṛtya ca sādhu vakṣyati &",
    "GE09ram_02au:5509": " itīva tasyāryajanasya tattvato % babhūva kautūhalam uttamaṃ tadā //",
    "GE09ram_02au:5510": " sa rāghavaḥ satyadhṛtiś ca lakṣmaṇo $ mahānubhāvo bharataś ca dhārmikaḥ &",
    "GE09ram_02au:5511": " vṛtāḥ suhṛdbhiś ca virejur adhvare % yathā sadasyaiḥ sahitās trayo 'gnayaḥ",
    "GE09ram_02au:5512": " taṃ tu rāmaḥ samāśvāsya $ bhrātaraṃ guruvatsalam &",
    "GE09ram_02au:5513": " lakṣmaṇena saha bhrātrā % praṣṭuṃ samupacakrame // Ram_2,97.1 //",
    "GE09ram_02au:5514": " kim etad iccheyam ahaṃ $ śrotuṃ pravyāhṛtaṃ tvayā &",
    "GE09ram_02au:5515": " yasmāt tvam āgato deśam % imaṃ cīrajaṭājinī // Ram_2,97.2 //",
    "GE09ram_02au:5516": " yannimittam imaṃ deśaṃ $ kṛṣṇājinajaṭādharaḥ &",
    "GE09ram_02au:5517": " hitvā rājyaṃ praviṣṭas tvaṃ % tat sarvaṃ vaktum arhasi // Ram_2,97.3 //",
    "GE09ram_02au:5518": " ity uktaḥ kekayīputraḥ $ kākutsthena mahātmanā &",
    "GE09ram_02au:5519": " pragṛhya balavad bhūyaḥ % prāñjalir vākyam abravīt // Ram_2,97.4 //",
    "GE09ram_02au:5520": " āryaṃ tātaḥ parityajya $ kṛtvā karma suduṣkaram &",
    "GE09ram_02au:5521": " gataḥ svargaṃ mahābāhuḥ % putraśokābhipīḍitaḥ // Ram_2,97.5 //",
    "GE09ram_02au:5522": " striyā niyuktaḥ kaikeyyā $ mama mātrā paraṃtapa &",
    "GE09ram_02au:5523": " cakāra sumahat pāpam % idam ātmayaśoharam // Ram_2,97.6 //",
    "GE09ram_02au:5524": " sā rājyaphalam aprāpya $ vidhavā śokakarśitā &",
    "GE09ram_02au:5525": " patiṣyati mahāghore % niraye jananī mama // Ram_2,97.7 //",
    "GE09ram_02au:5526": " tasya me dāsabhūtasya $ prasādaṃ kartum arhasi &",
    "GE09ram_02au:5527": " abhiṣiñcasva cādyaiva % rājyena maghavān iva // Ram_2,97.8 //",
    "GE09ram_02au:5528": " imāḥ prakṛtayaḥ sarvā $ vidhavā mātaraś ca yāḥ &",
    "GE09ram_02au:5529": " tvatsakāśam anuprāptāḥ % prasādaṃ kartum arhasi // Ram_2,97.9 //",
    "GE09ram_02au:5530": " tadānupūrvyā yuktaṃ ca $ yuktaṃ cātmani mānada &",
    "GE09ram_02au:5531": " rājyaṃ prāpnuhi dharmeṇa % sakāmān suhṛdaḥ kuru // Ram_2,97.10 //",
    "GE09ram_02au:5532": " bhavatv avidhavā bhūmiḥ $ samagrā patinā tvayā &",
    "GE09ram_02au:5533": " śaśinā vimaleneva % śāradī rajanī yathā // Ram_2,97.11 //",
    "GE09ram_02au:5534": " ebhiś ca sacivaiḥ sārdhaṃ $ śirasā yācito mayā &",
    "GE09ram_02au:5535": " bhrātuḥ śiṣyasya dāsasya % prasādaṃ kartum arhasi // Ram_2,97.12 //",
    "GE09ram_02au:5536": " tad idaṃ śāśvataṃ pitryaṃ $ sarvaṃ sacivamaṇḍalam &",
    "GE09ram_02au:5537": " pūjitaṃ puruṣavyāghra % nātikramitum utsahe // Ram_2,97.13 //",
    "GE09ram_02au:5538": " evam uktvā mahābāhuḥ $ sabāṣpaḥ kekayīsutaḥ &",
    "GE09ram_02au:5539": " rāmasya śirasā pādau % jagrāha bharataḥ punaḥ // Ram_2,97.14 //",
    "GE09ram_02au:5540": " taṃ mattam iva mātaṃgaṃ $ niḥśvasantaṃ punaḥ punaḥ &",
    "GE09ram_02au:5541": " bhrātaraṃ bharataṃ rāmaḥ % pariṣvajyedam abravīt // Ram_2,97.15 //",
    "GE09ram_02au:5542": " kulīnaḥ sattvasampannas $ tejasvī caritavrataḥ &",
    "GE09ram_02au:5543": " rājyahetoḥ kathaṃ pāpam % ācaret tvadvidho janaḥ // Ram_2,97.16 //",
    "GE09ram_02au:5544": " na doṣaṃ tvayi paśyāmi $ sūkṣmam apy arisūdana &",
    "GE09ram_02au:5545": " na cāpi jananīṃ bālyāt % tvaṃ vigarhitum arhasi // Ram_2,97.17 //",
    "GE09ram_02au:5546": " yāvat pitari dharmajña $ gauravaṃ lokasatkṛte &",
    "GE09ram_02au:5547": " tāvad dharmabhṛtāṃ śreṣṭha % jananyām api gauravam // Ram_2,97.18 //",
    "GE09ram_02au:5548": " etābhyāṃ dharmaśīlābhyāṃ $ vanaṃ gaccheti rāghava &",
    "GE09ram_02au:5549": " mātāpitṛbhyām ukto 'haṃ % katham anyat samācare // Ram_2,97.19 //",
    "GE09ram_02au:5550": " tvayā rājyam ayodhyāyāṃ $ prāptavyaṃ lokasatkṛtam &",
    "GE09ram_02au:5551": " vastavyaṃ daṇḍakāraṇye % mayā valkalavāsasā // Ram_2,97.20 //",
    "GE09ram_02au:5552": " evaṃ kṛtvā mahārājo $ vibhāgaṃ lokasaṃnidhau &",
    "GE09ram_02au:5553": " vyādiśya ca mahātejā % divaṃ daśaratho gataḥ // Ram_2,97.21 //",
    "GE09ram_02au:5554": " sa ca pramāṇaṃ dharmātmā $ rājā lokagurus tava &",
    "GE09ram_02au:5555": " pitrā dattaṃ yathābhāgam % upabhoktuṃ tvam arhasi // Ram_2,97.22 //",
    "GE09ram_02au:5556": " caturdaśa samāḥ saumya $ daṇḍakāraṇyam āśritaḥ &",
    "GE09ram_02au:5557": " upabhokṣye tv ahaṃ dattaṃ % bhāgaṃ pitrā mahātmanā // Ram_2,97.23 //",
    "GE09ram_02au:5558": " yad abravīn māṃ naralokasatkṛtaḥ $ pitā mahātmā vibudhādhipopamaḥ &",
    "GE09ram_02au:5559": " tad eva manye paramātmano hitaṃ % na sarvalokeśvarabhāvam avyayam //",
    "GE09ram_02au:5560": " tataḥ puruṣasiṃhānāṃ $ vṛtānāṃ taiḥ suhṛdgaṇaiḥ &",
    "GE09ram_02au:5561": " śocatām eva rajanī % duḥkhena vyatyavartata // Ram_2,98.1 //",
    "GE09ram_02au:5562": " rajanyāṃ suprabhātāyāṃ $ bhrātaras te suhṛdvṛtāḥ &",
    "GE09ram_02au:5563": " mandākinyāṃ hutaṃ japyaṃ % kṛtvā rāmam upāgaman // Ram_2,98.2 //",
    "GE09ram_02au:5564": " tūṣṇīṃ te samupāsīnā $ na kaścit kiṃcid abravīt &",
    "GE09ram_02au:5565": " bharatas tu suhṛnmadhye % rāmaṃ vacanam abravīt // Ram_2,98.3 //",
    "GE09ram_02au:5566": " sāntvitā māmikā mātā $ dattaṃ rājyam idaṃ mama &",
    "GE09ram_02au:5567": " tad dadāmi tavaivāhaṃ % bhuṅkṣva rājyam akaṇṭakam // Ram_2,98.4 //",
    "GE09ram_02au:5568": " mahatevāmbuvegena $ bhinnaḥ setur jalāgame &",
    "GE09ram_02au:5569": " durāvāraṃ tvadanyena % rājyakhaṇḍam idaṃ mahat // Ram_2,98.5 //",
    "GE09ram_02au:5570": " gatiṃ khara ivāśvasya $ tārkṣyasyeva patatriṇaḥ &",
    "GE09ram_02au:5571": " anugantuṃ na śaktir me % gatiṃ tava mahīpate // Ram_2,98.6 //",
    "GE09ram_02au:5572": " sujīvaṃ nityaśas tasya $ yaḥ parair upajīvyate &",
    "GE09ram_02au:5573": " rāma tena tu durjīvaṃ % yaḥ parān upajīvati // Ram_2,98.7 //",
    "GE09ram_02au:5574": " yathā tu ropito vṛkṣaḥ $ puruṣeṇa vivardhitaḥ &",
    "GE09ram_02au:5575": " hrasvakena durāroho % rūḍhaskandho mahādrumaḥ // Ram_2,98.8 //",
    "GE09ram_02au:5576": " sa yadā puṣpito bhūtvā $ phalāni na vidarśayet &",
    "GE09ram_02au:5577": " sa tāṃ nānubhavet prītiṃ % yasya hetoḥ prabhāvitaḥ // Ram_2,98.9 //",
    "GE09ram_02au:5578": " eṣopamā mahābāho $ tvam arthaṃ vettum arhasi &",
    "GE09ram_02au:5579": " yadi tvam asmān ṛṣabho % bhartā bhṛtyān na śādhi hi // Ram_2,98.10 //",
    "GE09ram_02au:5580": " śreṇayas tvāṃ mahārāja $ paśyantv agryāś ca sarvaśaḥ &",
    "GE09ram_02au:5581": " pratapantam ivādityaṃ % rājye sthitam ariṃdamam // Ram_2,98.11 //",
    "GE09ram_02au:5582": " tavānuyāne kākutstha $ mattā nardantu kuñjarāḥ &",
    "GE09ram_02au:5583": " antaḥpuragatā nāryo % nandantu susamāhitāḥ // Ram_2,98.12 //",
    "GE09ram_02au:5584": " tasya sādhv ity amanyanta $ nāgarā vividhā janāḥ &",
    "GE09ram_02au:5585": " bharatasya vacaḥ śrutvā % rāmaṃ pratyanuyācataḥ // Ram_2,98.13 //",
    "GE09ram_02au:5586": " tam evaṃ duḥkhitaṃ prekṣya $ vilapantaṃ yaśasvinam &",
    "GE09ram_02au:5587": " rāmaḥ kṛtātmā bharataṃ % samāśvāsayad ātmavān // Ram_2,98.14 //",
    "GE09ram_02au:5588": " nātmanaḥ kāmakāro 'sti $ puruṣo 'yam anīśvaraḥ &",
    "GE09ram_02au:5589": " itaś cetarataś cainaṃ % kṛtāntaḥ parikarṣati // Ram_2,98.15 //",
    "GE09ram_02au:5590": " sarve kṣayāntā nicayāḥ $ patanāntāḥ samucchrayāḥ &",
    "GE09ram_02au:5591": " saṃyogā viprayogāntā % maraṇāntaṃ ca jīvitam // Ram_2,98.16 //",
    "GE09ram_02au:5592": " yathā phalānāṃ pakvānāṃ $ nānyatra patanād bhayam &",
    "GE09ram_02au:5593": " evaṃ narasya jātasya % nānyatra maraṇād bhayam // Ram_2,98.17 //",
    "GE09ram_02au:5594": " yathāgāraṃ dṛḍhasthūṇaṃ $ jīrṇaṃ bhūtvāvasīdati &",
    "GE09ram_02au:5595": " tathāvasīdanti narā % jarāmṛtyuvaśaṃ gatāḥ // Ram_2,98.18 //",
    "GE09ram_02au:5596": " ahorātrāṇi gacchanti $ sarveṣāṃ prāṇinām iha &",
    "GE09ram_02au:5597": " āyūṃṣi kṣapayanty āśu % grīṣme jalam ivāṃśavaḥ // Ram_2,98.19 //",
    "GE09ram_02au:5598": " ātmānam anuśoca tvaṃ $ kim anyam anuśocasi &",
    "GE09ram_02au:5599": " āyus te hīyate yasya % sthitasya ca gatasya ca // Ram_2,98.20 //",
    "GE09ram_02au:5600": " sahaiva mṛtyur vrajati $ saha mṛtyur niṣīdati &",
    "GE09ram_02au:5601": " gatvā sudīrgham adhvānaṃ % saha mṛtyur nivartate // Ram_2,98.21 //",
    "GE09ram_02au:5602": " gātreṣu valayaḥ prāptāḥ $ śvetāś caiva śiroruhāḥ &",
    "GE09ram_02au:5603": " jarayā puruṣo jīrṇaḥ % kiṃ hi kṛtvā prabhāvayet // Ram_2,98.22 //",
    "GE09ram_02au:5604": " nandanty udita āditye $ nandanty astam ite ravau &",
    "GE09ram_02au:5605": " ātmano nāvabudhyante % manuṣyā jīvitakṣayam // Ram_2,98.23 //",
    "GE09ram_02au:5606": " hṛṣyanty ṛtumukhaṃ dṛṣṭvā $ navaṃ navam ihāgatam &",
    "GE09ram_02au:5607": " ṛtūnāṃ parivartena % prāṇināṃ prāṇasaṃkṣayaḥ // Ram_2,98.24 //",
    "GE09ram_02au:5608": " yathā kāṣṭhaṃ ca kāṣṭhaṃ ca $ sameyātāṃ mahārṇave &",
    "GE09ram_02au:5609": " sametya ca vyapeyātāṃ % kālam āsādya kaṃcana // Ram_2,98.25 //",
    "GE09ram_02au:5610": " evaṃ bhāryāś ca putrāś ca $ jñātayaś ca vasūni ca &",
    "GE09ram_02au:5611": " sametya vyavadhāvanti % dhruvo hy eṣāṃ vinābhavaḥ // Ram_2,98.26 //",
    "GE09ram_02au:5612": " nātra kaścid yathā bhāvaṃ $ prāṇī samabhivartate &",
    "GE09ram_02au:5613": " tena tasmin na sāmarthyaṃ % pretasyāsty anuśocataḥ // Ram_2,98.27 //",
    "GE09ram_02au:5614": " yathā hi sārthaṃ gacchantaṃ $ brūyāt kaścit pathi sthitaḥ &",
    "GE09ram_02au:5615": " aham apy āgamiṣyāmi % pṛṣṭhato bhavatām iti // Ram_2,98.28 //",
    "GE09ram_02au:5616": " evaṃ pūrvair gato mārgaḥ $ pitṛpaitāmaho dhruvaḥ &",
    "GE09ram_02au:5617": " tam āpannaḥ kathaṃ śoced % yasya nāsti vyatikramaḥ // Ram_2,98.29 //",
    "GE09ram_02au:5618": " vayasaḥ patamānasya $ srotaso vānivartinaḥ &",
    "GE09ram_02au:5619": " ātmā sukhe niyoktavyaḥ % sukhabhājaḥ prajāḥ smṛtāḥ // Ram_2,98.30 //",
    "GE09ram_02au:5620": " dharmātmā sa śubhaiḥ kṛtsnaiḥ $ kratubhiś cāptadakṣiṇaiḥ &",
    "GE09ram_02au:5621": " dhūtapāpo gataḥ svargaṃ % pitā naḥ pṛthivīpatiḥ // Ram_2,98.31 //",
    "GE09ram_02au:5622": " bhṛtyānāṃ bharaṇāt samyak $ prajānāṃ paripālanāt &",
    "GE09ram_02au:5623": " arthādānāc ca dhārmeṇa % pitā nas tridivaṃ gataḥ // Ram_2,98.32 //",
    "GE09ram_02au:5624": " iṣṭvā bahuvidhair yajñair $ bhogāṃś cāvāpya puṣkalān &",
    "GE09ram_02au:5625": " uttamaṃ cāyur āsādya % svar gataḥ pṛthivīpatiḥ // Ram_2,98.33 //",
    "GE09ram_02au:5626": " sa jīrṇaṃ mānuṣaṃ dehaṃ $ parityajya pitā hi naḥ &",
    "GE09ram_02au:5627": " daivīm ṛddhim anuprāpto % brahmalokavihāriṇīm // Ram_2,98.34 //",
    "GE09ram_02au:5628": " taṃ tu naivaṃvidhaḥ kaścit $ prājñaḥ śocitum arhati &",
    "GE09ram_02au:5629": " tvadvidho yadvidhaś cāpi % śrutavān buddhimattaraḥ // Ram_2,98.35 //",
    "GE09ram_02au:5630": " ete bahuvidhāḥ śokā $ vilāparudite tathā &",
    "GE09ram_02au:5631": " varjanīyā hi dhīreṇa % sarvāvasthāsu dhīmatā // Ram_2,98.36 //",
    "GE09ram_02au:5632": " sa svastho bhava mā śoco $ yātvā cāvasa tāṃ purīm &",
    "GE09ram_02au:5633": " tathā pitrā niyukto 'si % vaśinā vadatāṃ vara // Ram_2,98.37 //",
    "GE09ram_02au:5634": " yatrāham api tenaiva $ niyuktaḥ puṇyakarmaṇā &",
    "GE09ram_02au:5635": " tatraivāhaṃ kariṣyāmi % pitur āryasya śāsanam // Ram_2,98.38 //",
    "GE09ram_02au:5636": " na mayā śāsanaṃ tasya $ tyaktuṃ nyāyyam ariṃdama &",
    "GE09ram_02au:5637": " tat tvayāpi sadā mānyaṃ % sa vai bandhuḥ sa naḥ pitā // Ram_2,98.39 //",
    "GE09ram_02au:5638": " evam uktvā tu virate $ rāme vacanam arthavat &",
    "GE09ram_02au:5639": " uvāca bharataś citraṃ % dhārmiko dhārmikaṃ vacaḥ // Ram_2,98.40 //",
    "GE09ram_02au:5640": " ko hi syād īdṛśo loke $ yādṛśas tvam ariṃdama &",
    "GE09ram_02au:5641": " na tvāṃ pravyathayed duḥkhaṃ % prītir vā na praharṣayet // Ram_2,98.41 //",
    "GE09ram_02au:5642": " saṃmataś cāsi vṛddhānāṃ $ tāṃś ca pṛcchasi saṃśayān &",
    "GE09ram_02au:5643": " yathā mṛtas tathā jīvan % yathāsati tathā sati // Ram_2,98.42 //",
    "GE09ram_02au:5644": " yasyaiṣa buddhilābhaḥ syāt $ paritapyeta kena saḥ &",
    "GE09ram_02au:5645": " sa evaṃ vyasanaṃ prāpya % na viṣīditum arhati // Ram_2,98.43 //",
    "GE09ram_02au:5646": " amaropamasattvas tvaṃ $ mahātmā satyasaṃgaraḥ &",
    "GE09ram_02au:5647": " sarvajñaḥ sarvadarśī ca % buddhimāṃś cāsi rāghava // Ram_2,98.44 //",
    "GE09ram_02au:5648": " na tvām evaṃ guṇair yuktaṃ $ prabhavābhavakovidam &",
    "GE09ram_02au:5649": " aviṣahyatamaṃ duḥkham % āsādayitum arhati // Ram_2,98.45 //",
    "GE09ram_02au:5650": " proṣite mayi yat pāpaṃ $ mātrā matkāraṇāt kṛtam &",
    "GE09ram_02au:5651": " kṣudrayā tad aniṣṭaṃ me % prasīdatu bhavān mama // Ram_2,98.46 //",
    "GE09ram_02au:5652": " dharmabandhena baddho 'smi $ tenemāṃ neha mātaram &",
    "GE09ram_02au:5653": " hanmi tīvreṇa daṇḍena % daṇḍārhāṃ pāpakāriṇīm // Ram_2,98.47 //",
    "GE09ram_02au:5654": " kathaṃ daśarathāj jātaḥ $ śuddhābhijanakarmaṇaḥ &",
    "GE09ram_02au:5655": " jānan dharmam adharmiṣṭhaṃ % kuryāṃ karma jugupsitam // Ram_2,98.48 //",
    "GE09ram_02au:5656": " guruḥ kriyāvān vṛddhaś ca $ rājā pretaḥ piteti ca &",
    "GE09ram_02au:5657": " tātaṃ na parigarheyaṃ % daivataṃ ceti saṃsadi // Ram_2,98.49 //",
    "GE09ram_02au:5658": " ko hi dharmārthayor hīnam $ īdṛśaṃ karma kilbiṣam &",
    "GE09ram_02au:5659": " striyāḥ priyacikīrṣuḥ san % kuryād dharmajña dharmavit // Ram_2,98.50 //",
    "GE09ram_02au:5660": " antakāle hi bhūtāni $ muhyantīti purāśrutiḥ &",
    "GE09ram_02au:5661": " rājñaivaṃ kurvatā loke % pratyakṣā sā śrutiḥ kṛtā // Ram_2,98.51 //",
    "GE09ram_02au:5662": " sādhvartham abhisaṃdhāya $ krodhān mohāc ca sāhasāt &",
    "GE09ram_02au:5663": " tātasya yad atikrāntaṃ % pratyāharatu tad bhavān // Ram_2,98.52 //",
    "GE09ram_02au:5664": " pitur hi samatikrāntaṃ $ putro yaḥ sādhu manyate &",
    "GE09ram_02au:5665": " tad apatyaṃ mataṃ loke % viparītam ato 'nyathā // Ram_2,98.53 //",
    "GE09ram_02au:5666": " tad apatyaṃ bhavān astu $ mā bhavān duṣkṛtaṃ pituḥ &",
    "GE09ram_02au:5667": " abhipattā kṛtaṃ karma % loke dhīravigarhitam // Ram_2,98.54 //",
    "GE09ram_02au:5668": " kaikeyīṃ māṃ ca tātaṃ ca $ suhṛdo bāndhavāṃś ca naḥ &",
    "GE09ram_02au:5669": " paurajānapadān sarvāṃs % trātu sarvam idaṃ bhavān // Ram_2,98.55 //",
    "GE09ram_02au:5670": " kva cāraṇyaṃ kva ca kṣātraṃ $ kva jaṭāḥ kva ca pālanam &",
    "GE09ram_02au:5671": " īdṛśaṃ vyāhataṃ karma % na bhavān kartum arhati // Ram_2,98.56 //",
    "GE09ram_02au:5672": " atha kleśajam eva tvaṃ $ dharmaṃ caritum icchasi &",
    "GE09ram_02au:5673": " dharmeṇa caturo varṇān % pālayan kleśam āpnuhi // Ram_2,98.57 //",
    "GE09ram_02au:5674": " caturṇām āśramāṇāṃ hi $ gārhasthyaṃ śreṣṭham āśramam &",
    "GE09ram_02au:5675": " āhur dharmajña dharmajñās % taṃ kathaṃ tyaktum arhasi // Ram_2,98.58 //",
    "GE09ram_02au:5676": " śrutena bālaḥ sthānena $ janmanā bhavato hy aham &",
    "GE09ram_02au:5677": " sa kathaṃ pālayiṣyāmi % bhūmiṃ bhavati tiṣṭhati // Ram_2,98.59 //",
    "GE09ram_02au:5678": " hīnabuddhiguṇo bālo $ hīnaḥ sthānena cāpy aham &",
    "GE09ram_02au:5679": " bhavatā ca vinā bhūto % na vartayitum utsahe // Ram_2,98.60 //",
    "GE09ram_02au:5680": " idaṃ nikhilam avyagraṃ $ pitryaṃ rājyam akaṇṭakam &",
    "GE09ram_02au:5681": " anuśādhi svadharmeṇa % dharmajña saha bāndhavaiḥ // Ram_2,98.61 //",
    "GE09ram_02au:5682": " ihaiva tvābhiṣiñcantu $ dharmajña saha bāndhavaiḥ &",
    "GE09ram_02au:5683": " ṛtvijaḥ savasiṣṭhāś ca % mantravan mantrakovidāḥ // Ram_2,98.62 //",
    "GE09ram_02au:5684": " abhiṣiktas tvam asmābhir $ ayodhyāṃ pālane vraja &",
    "GE09ram_02au:5685": " vijitya tarasā lokān % marudbhir iva vāsavaḥ // Ram_2,98.63 //",
    "GE09ram_02au:5686": " ṛṇāni trīṇy apākurvan $ durhṛdaḥ sādhu nirdahan &",
    "GE09ram_02au:5687": " suhṛdas tarpayan kāmais % tvam evātrānuśādhi mām // Ram_2,98.64 //",
    "GE09ram_02au:5688": " adyārya muditāḥ santu $ suhṛdas te 'bhiṣecane &",
    "GE09ram_02au:5689": " adya bhītāḥ pālayantāṃ % durhṛdas te diśo daśa // Ram_2,98.65 //",
    "GE09ram_02au:5690": " ākrośaṃ mama mātuś ca $ pramṛjya puruṣarṣabha &",
    "GE09ram_02au:5691": " adya tatra bhavantaṃ ca % pitaraṃ rakṣa kilbiṣāt // Ram_2,98.66 //",
    "GE09ram_02au:5692": " śirasā tvābhiyāce 'haṃ $ kuruṣva karuṇāṃ mayi &",
    "GE09ram_02au:5693": " bāndhaveṣu ca sarveṣu % bhūteṣv iva maheśvaraḥ // Ram_2,98.67 //",
    "GE09ram_02au:5694": " atha vā pṛṣṭhataḥ kṛtvā $ vanam eva bhavān itaḥ &",
    "GE09ram_02au:5695": " gamiṣyati gamiṣyāmi % bhavatā sārdham apy aham // Ram_2,98.68 //",
    "GE09ram_02au:5696": " tathāpi rāmo bharatena tāmyatā $ prasādyamānaḥ śirasā mahīpatiḥ &",
    "GE09ram_02au:5697": " na caiva cakre gamanāya sattvavān % matiṃ pitus tadvacane pratiṣṭhitaḥ //",
    "GE09ram_02au:5698": " tad adbhutaṃ sthairyam avekṣya rāghave $ samaṃ jano harṣam avāpa duḥkhitaḥ &",
    "GE09ram_02au:5699": " na yāty ayodhyām iti duḥkhito 'bhavat % sthirapratijñatvam avekṣya harṣitaḥ // Ram_2,98.70",
    "GE09ram_02au:5700": " tam ṛtvijo naigamayūthavallabhās $ tathā visaṃjñāśrukalāś ca mātaraḥ &",
    "GE09ram_02au:5701": " tathā bruvāṇaṃ bharataṃ pratuṣṭuvuḥ % praṇamya rāmaṃ ca yayācire saha //",
    "GE09ram_02au:5702": " punar evaṃ bruvāṇaṃ tu $ bharataṃ lakṣmaṇāgrajaḥ &",
    "GE09ram_02au:5703": " pratyuvāca tataḥ śrīmāñ % jñātimadhye 'tisatkṛtaḥ // Ram_2,99.1 //",
    "GE09ram_02au:5704": " upapannam idaṃ vākyaṃ $ yat tvam evam abhāṣathāḥ &",
    "GE09ram_02au:5705": " jātaḥ putro daśarathāt % kaikeyyāṃ rājasattamāt // Ram_2,99.2 //",
    "GE09ram_02au:5706": " purā bhrātaḥ pitā naḥ sa $ mātaraṃ te samudvahan &",
    "GE09ram_02au:5707": " mātāmahe samāśrauṣīd % rājyaśulkam anuttamam // Ram_2,99.3 //",
    "GE09ram_02au:5708": " devāsure ca saṃgrāme $ jananyai tava pārthivaḥ &",
    "GE09ram_02au:5709": " samprahṛṣṭo dadau rājā % varam ārādhitaḥ prabhuḥ // Ram_2,99.4 //",
    "GE09ram_02au:5710": " tataḥ sā saṃpratiśrāvya $ tava mātā yaśasvinī &",
    "GE09ram_02au:5711": " ayācata naraśreṣṭhaṃ % dvau varau varavarṇinī // Ram_2,99.5 //",
    "GE09ram_02au:5712": " tava rājyaṃ naravyāghra $ mama pravrājanaṃ tathā &",
    "GE09ram_02au:5713": " tac ca rājā tathā tasyai % niyuktaḥ pradadau varam // Ram_2,99.6 //",
    "GE09ram_02au:5714": " tena pitrāham apy atra $ niyuktaḥ puruṣarṣabha &",
    "GE09ram_02au:5715": " caturdaśa vane vāsaṃ % varṣāṇi varadānikam // Ram_2,99.7 //",
    "GE09ram_02au:5716": " so 'haṃ vanam idaṃ prāpto $ nirjanaṃ lakṣmaṇānvitaḥ &",
    "GE09ram_02au:5717": " śītayā cāpratidvandvaḥ % satyavāde sthitaḥ pituḥ // Ram_2,99.8 //",
    "GE09ram_02au:5718": " bhavān api tathety eva $ pitaraṃ satyavādinam &",
    "GE09ram_02au:5719": " kartum arhati rājendraṃ % kṣipram evābhiṣecanāt // Ram_2,99.9 //",
    "GE09ram_02au:5720": " ṛṇān mocaya rājānaṃ $ matkṛte bharata prabhum &",
    "GE09ram_02au:5721": " pitaraṃ trāhi dharmajña % mātaraṃ cābhinandaya // Ram_2,99.10 //",
    "GE09ram_02au:5722": " śrūyate hi purā tāta $ śrutir gītā yaśasvinī &",
    "GE09ram_02au:5723": " gayena yajamānena % gayeṣv eva pitṝn prati // Ram_2,99.11 //",
    "GE09ram_02au:5724": " puṃnāmnā narakād yasmāt $ pitaraṃ trāyate sutaḥ &",
    "GE09ram_02au:5725": " tasmāt putra iti proktaḥ % pitṝn yat pāti vā sutaḥ // Ram_2,99.12 //",
    "GE09ram_02au:5726": " eṣṭavyā bahavaḥ putrā $ guṇavanto bahuśrutāḥ &",
    "GE09ram_02au:5727": " teṣāṃ vai samavetānām % api kaścid gayāṃ vrajet // Ram_2,99.13 //",
    "GE09ram_02au:5728": " evaṃ rājarṣayaḥ sarve $ pratītā rājanandana &",
    "GE09ram_02au:5729": " tasmāt trāhi naraśreṣṭha % pitaraṃ narakāt prabho // Ram_2,99.14 //",
    "GE09ram_02au:5730": " ayodhyāṃ gaccha bharata $ prakṛtīr anurañjaya &",
    "GE09ram_02au:5731": " śatrughnasahito vīra % saha sarvair dvijātibhiḥ // Ram_2,99.15 //",
    "GE09ram_02au:5732": " pravekṣye daṇḍakāraṇyam $ aham apy avilambayan &",
    "GE09ram_02au:5733": " ābhyāṃ tu sahito rājan % vaidehyā lakṣmaṇena ca // Ram_2,99.16 //",
    "GE09ram_02au:5734": " tvaṃ rājā bhava bharata svayaṃ narāṇāṃ $ vanyānām aham api rājarāṇ mṛgāṇām &",
    "GE09ram_02au:5735": " gaccha tvaṃ puravaram adya samprahṛṣṭaḥ % saṃhṛṣṭas tv aham api daṇḍakān pravekṣye // Ram_2,99.17",
    "GE09ram_02au:5736": " chāyāṃ te dinakarabhāḥ prabādhamānaṃ $ varṣatraṃ bharata karotu mūrdhni śītām &",
    "GE09ram_02au:5737": " eteṣām aham api kānanadrumāṇāṃ % chāyāṃ tām atiśayinīṃ sukhaṃ śrayiṣye //",
    "GE09ram_02au:5738": " śatrughnaḥ kuśalamatis tu te sahāyaḥ $ saumitrir mama viditaḥ",
    "GE09ram_02au:5739": " pradhānamitram &",
    "GE09ram_02au:5740": " catvāras tanayavarā vayaṃ narendraṃ % satyasthaṃ bharata carāma mā viṣādam // Ram_2,99.19",
    "GE09ram_02au:5741": " āśvāsayantaṃ bharataṃ $ jābālir brāhmaṇottamaḥ &",
    "GE09ram_02au:5742": " uvāca rāmaṃ dharmajñaṃ % dharmāpetam idaṃ vacaḥ // Ram_2,100.1 //",
    "GE09ram_02au:5743": " sādhu rāghava mā bhūt te $ buddhir evaṃ nirarthakā &",
    "GE09ram_02au:5744": " prākṛtasya narasyeva % āryabuddhes tapasvinaḥ // Ram_2,100.2 //",
    "GE09ram_02au:5745": " kaḥ kasya puruṣo bandhuḥ $ kim āpyaṃ kasya kenacit &",
    "GE09ram_02au:5746": " yad eko jāyate jantur % eka eva vinaśyati // Ram_2,100.3 //",
    "GE09ram_02au:5747": " tasmān mātā pitā ceti $ rāma sajjeta yo naraḥ &",
    "GE09ram_02au:5748": " unmatta iva sa jñeyo % nāsti kāciddhi kasyacit // Ram_2,100.4 //",
    "GE09ram_02au:5749": " yathā grāmāntaraṃ gacchan $ naraḥ kaścit kvacid vaset &",
    "GE09ram_02au:5750": " utsṛjya ca tam āvāsaṃ % pratiṣṭhetāpare 'hani // Ram_2,100.5 //",
    "GE09ram_02au:5751": " evam eva manuṣyāṇāṃ $ pitā mātā gṛhaṃ vasu &",
    "GE09ram_02au:5752": " āvāsamātraṃ kākutstha % sajjante nātra sajjanāḥ // Ram_2,100.6 //",
    "GE09ram_02au:5753": " pitryaṃ rājyaṃ samutsṛjya $ sa nārhati narottama &",
    "GE09ram_02au:5754": " āsthātuṃ kāpathaṃ duḥkhaṃ % viṣamaṃ bahukaṇṭakam // Ram_2,100.7 //",
    "GE09ram_02au:5755": " samṛddhāyām ayodhyāyām $ ātmānam abhiṣecaya &",
    "GE09ram_02au:5756": " ekaveṇīdharā hi tvāṃ % nagarī sampratīkṣate // Ram_2,100.8 //",
    "GE09ram_02au:5757": " rājabhogān anubhavan $ mahārhān pārthivātmaja &",
    "GE09ram_02au:5758": " vihara tvam ayodhyāyāṃ % yathā śakras triviṣṭape // Ram_2,100.9 //",
    "GE09ram_02au:5759": " na te kaścid daśaratas $ tvaṃ ca tasya na kaścana &",
    "GE09ram_02au:5760": " anyo rājā tvam anyaś ca % tasmāt kuru yad ucyate // Ram_2,100.10 //",
    "GE09ram_02au:5761": " gataḥ sa nṛpatis tatra $ gantavyaṃ yatra tena vai &",
    "GE09ram_02au:5762": " pravṛttir eṣā martyānāṃ % tvaṃ tu mithyā vihanyase // Ram_2,100.11 //",
    "GE09ram_02au:5763": " arthadharmaparā ye ye $ tāṃs tāñ śocāmi netarān &",
    "GE09ram_02au:5764": " te hi duḥkham iha prāpya % vināśaṃ pretya bhejire // Ram_2,100.12 //",
    "GE09ram_02au:5765": " aṣṭakāpitṛdaivatyam $ ity ayaṃ prasṛto janaḥ &",
    "GE09ram_02au:5766": " annasyopadravaṃ paśya % mṛto hi kim aśiṣyati // Ram_2,100.13 //",
    "GE09ram_02au:5767": " yadi bhuktam ihānyena $ deham anyasya gacchati &",
    "GE09ram_02au:5768": " dadyāt pravasataḥ śrāddhaṃ % na tat pathy aśanaṃ bhavet // Ram_2,100.14 //",
    "GE09ram_02au:5769": " dānasaṃvananā hy ete $ granthā medhāvibhiḥ kṛtāḥ &",
    "GE09ram_02au:5770": " yajasva dehi dīkṣasva % tapas tapyasva saṃtyaja // Ram_2,100.15 //",
    "GE09ram_02au:5771": " sa nāsti param ity eva $ kuru buddhiṃ mahāmate &",
    "GE09ram_02au:5772": " pratyakṣaṃ yat tad ātiṣṭha % parokṣaṃ pṛṣṭhataḥ kuru // Ram_2,100.16 //",
    "GE09ram_02au:5773": " satāṃ buddhiṃ puraskṛtya $ sarvalokanidarśinīm &",
    "GE09ram_02au:5774": " rājyaṃ tvaṃ pratigṛhṇīṣva % bharatena prasāditaḥ // Ram_2,100.17 //",
    "GE09ram_02au:5775": " jābāles tu vacaḥ śrutvā $ rāmaḥ satyātmanāṃ varaḥ &",
    "GE09ram_02au:5776": " uvāca parayā yuktyā % svabuddhyā cāvipannayā // Ram_2,101.1 //",
    "GE09ram_02au:5777": " bhavān me priyakāmārthaṃ $ vacanaṃ yad ihoktavān &",
    "GE09ram_02au:5778": " akāryaṃ kāryasaṃkāśam % apathyaṃ pathyasaṃmitam // Ram_2,101.2 //",
    "GE09ram_02au:5779": " nirmaryādas tu puruṣaḥ $ pāpācārasamanvitaḥ &",
    "GE09ram_02au:5780": " mānaṃ na labhate satsu % bhinnacāritradarśanaḥ // Ram_2,101.3 //",
    "GE09ram_02au:5781": " kulīnam akulīnaṃ vā $ vīraṃ puruṣamāninam &",
    "GE09ram_02au:5782": " cāritram eva vyākhyāti % śuciṃ vā yadi vāśucim // Ram_2,101.4 //",
    "GE09ram_02au:5783": " anāryas tv āryasaṃkāśaḥ $ śaucāddhīnas tathā śuciḥ &",
    "GE09ram_02au:5784": " lakṣaṇyavad alakṣaṇyo % duḥśīlaḥ śīlavān iva // Ram_2,101.5 //",
    "GE09ram_02au:5785": " adharmaṃ dharmaveṣeṇa $ yadīmaṃ lokasaṃkaram &",
    "GE09ram_02au:5786": " abhipatsye śubhaṃ hitvā % kriyāvidhivivarjitam // Ram_2,101.6 //",
    "GE09ram_02au:5787": " kaś cetayānaḥ puruṣaḥ $ kāryākāryavicakṣaṇaḥ &",
    "GE09ram_02au:5788": " bahu maṃsyati māṃ loke % durvṛttaṃ lokadūṣaṇam // Ram_2,101.7 //",
    "GE09ram_02au:5789": " kasya yāsyāmy ahaṃ vṛttaṃ $ kena vā svargam āpnuyām &",
    "GE09ram_02au:5790": " anayā vartamāno 'haṃ % vṛttyā hīnapratijñayā // Ram_2,101.8 //",
    "GE09ram_02au:5791": " kāmavṛttas tv ayaṃ lokaḥ $ kṛtsnaḥ samupavartate &",
    "GE09ram_02au:5792": " yadvṛttāḥ santi rājānas % tadvṛttāḥ santi hi prajāḥ // Ram_2,101.9 //",
    "GE09ram_02au:5793": " satyam evānṛśaṃsyaṃ ca $ rājavṛttaṃ sanātanam &",
    "GE09ram_02au:5794": " tasmāt satyātmakaṃ rājyaṃ % satye lokaḥ pratiṣṭhitaḥ // Ram_2,101.10 //",
    "GE09ram_02au:5795": " ṛṣayaś caiva devāś ca $ satyam eva hi menire &",
    "GE09ram_02au:5796": " satyavādī hi loke 'smin % paramaṃ gacchati kṣayam // Ram_2,101.11 //",
    "GE09ram_02au:5797": " udvijante yathā sarpān $ narād anṛtavādinaḥ &",
    "GE09ram_02au:5798": " dharmaḥ satyaṃ paro loke % mūlaṃ svargasya cocyate // Ram_2,101.12 //",
    "GE09ram_02au:5799": " satyam eveśvaro loke $ satyaṃ padmā samāśritā &",
    "GE09ram_02au:5800": " satyamūlāni sarvāṇi % satyān nāsti paraṃ padam // Ram_2,101.13 //",
    "GE09ram_02au:5801": " dattam iṣṭaṃ hutaṃ caiva $ taptāni ca tapāṃsi ca &",
    "GE09ram_02au:5802": " vedāḥ satyapratiṣṭhānās % tasmāt satyaparo bhavet // Ram_2,101.14 //",
    "GE09ram_02au:5803": " ekaḥ pālayate lokam $ ekaḥ pālayate kulam &",
    "GE09ram_02au:5804": " majjaty eko hi niraya % ekaḥ svarge mahīyate // Ram_2,101.15 //",
    "GE09ram_02au:5805": " so 'haṃ pitur nideśaṃ tu $ kimarthaṃ nānupālaye &",
    "GE09ram_02au:5806": " satyapratiśravaḥ satyaṃ % satyena samayīkṛtaḥ // Ram_2,101.16 //",
    "GE09ram_02au:5807": " naiva lobhān na mohād vā $ na cājñānāt tamo'nvitaḥ &",
    "GE09ram_02au:5808": " setuṃ satyasya bhetsyāmi % guroḥ satyapratiśravaḥ // Ram_2,101.17 //",
    "GE09ram_02au:5809": " asatyasaṃdhasya sataś $ calasyāsthiracetasaḥ &",
    "GE09ram_02au:5810": " naiva devā na pitaraḥ % pratīcchantīti naḥ śrutam // Ram_2,101.18 //",
    "GE09ram_02au:5811": " pratyagātmam imaṃ dharmaṃ $ satyaṃ paśyāmy ahaṃ svayam &",
    "GE09ram_02au:5812": " bhāraḥ satpuruṣācīrṇas % tadartham abhinandyate // Ram_2,101.19 //",
    "GE09ram_02au:5813": " kṣātraṃ dharmam ahaṃ tyakṣye $ hy adharmaṃ dharmasaṃhitam &",
    "GE09ram_02au:5814": " kṣudrair nṛśaṃsair lubdhaiś ca % sevitaṃ pāpakarmabhiḥ // Ram_2,101.20 //",
    "GE09ram_02au:5815": " kāyena kurute pāpaṃ $ manasā sampradhārya ca &",
    "GE09ram_02au:5816": " anṛtaṃ jihvayā cāha % trividhaṃ karma pātakam // Ram_2,101.21 //",
    "GE09ram_02au:5817": " bhūmiḥ kīrtir yaśo lakṣmīḥ $ puruṣaṃ prārthayanti hi &",
    "GE09ram_02au:5818": " svargasthaṃ cānubadhnanti % satyam eva bhajeta tat // Ram_2,101.22 //",
    "GE09ram_02au:5819": " śreṣṭhaṃ hy anāryam eva syād $ yad bhavān avadhārya mām &",
    "GE09ram_02au:5820": " āha yuktikarair vākyair % idaṃ bhadraṃ kuruṣva ha // Ram_2,101.23 //",
    "GE09ram_02au:5821": " kathaṃ hy ahaṃ pratijñāya $ vanavāsam imaṃ guroḥ &",
    "GE09ram_02au:5822": " bharatasya kariṣyāmi % vaco hitvā guror vacaḥ // Ram_2,101.24 //",
    "GE09ram_02au:5823": " sthirā mayā pratijñātā $ pratijñā gurusaṃnidhau &",
    "GE09ram_02au:5824": " prahṛṣṭamānasā devī % kaikeyī cābhavat tadā // Ram_2,101.25 //",
    "GE09ram_02au:5825": " vanavāsaṃ vasann evaṃ $ śucir niyatabhojanaḥ &",
    "GE09ram_02au:5826": " mūlaiḥ puṣpaiḥ phalaiḥ puṇyaiḥ % pitṝn devāṃś ca tarpayan // Ram_2,101.26",
    "GE09ram_02au:5827": " saṃtuṣṭapañcavargo 'haṃ $ lokayātrāṃ pravartaye &",
    "GE09ram_02au:5828": " akuhaḥ śraddadhānaḥ san % kāryākāryavicakṣaṇaḥ // Ram_2,101.27 //",
    "GE09ram_02au:5829": " karmabhūmim imāṃ prāpya $ kartavyaṃ karma yac chubham &",
    "GE09ram_02au:5830": " agnir vāyuś ca somaś ca % karmaṇāṃ phalabhāginaḥ // Ram_2,101.28 //",
    "GE09ram_02au:5831": " śataṃ kratūnām āhṛtya $ devarāṭ tridivaṃ gataḥ &",
    "GE09ram_02au:5832": " tapāṃsy ugrāṇi cāsthāya % divaṃ yātā maharṣayaḥ // Ram_2,101.29 //",
    "GE09ram_02au:5833": " satyaṃ ca dharmaṃ ca parākramaṃ ca $ bhūtānukampāṃ priyavāditāṃ ca &",
    "GE09ram_02au:5834": " dvijātidevātithipūjanaṃ ca % panthānam āhus tridivasya santaḥ //",
    "GE09ram_02au:5835": " dharme ratāḥ satpuruṣaiḥ sametās $ tejasvino dānaguṇapradhānāḥ &",
    "GE09ram_02au:5836": " ahiṃsakā vītamalāś ca loke % bhavanti pūjyā munayaḥ pradhānāḥ //",
    "GE09ram_02au:5837": " kruddham ājñāya rāmaṃ tu $ vasiṣṭhaḥ pratyuvāca ha &",
    "GE09ram_02au:5838": " jābālir api jānīte % lokasyāsya gatāgatim \\",
    "GE09ram_02au:5839": " nivartayitukāmas tu tvām etad vākyam abravīt // Ram_2,102.1 //",
    "GE09ram_02au:5840": " imāṃ lokasamutpattiṃ $ lokanātha nibodha me &",
    "GE09ram_02au:5841": " sarvaṃ salilam evāsīt % pṛthivī yatra nirmitā \\",
    "GE09ram_02au:5842": " tataḥ samabhavad brahmā svayambhūr daivataiḥ saha // Ram_2,102.2 //",
    "GE09ram_02au:5843": " sa varāhas tato bhūtvā $ projjahāra vasuṃdharām &",
    "GE09ram_02au:5844": " asṛjac ca jagat sarvaṃ % saha putraiḥ kṛtātmabhiḥ // Ram_2,102.3 //",
    "GE09ram_02au:5845": " ākāśaprabhavo brahmā $ śāśvato nitya avyayaḥ &",
    "GE09ram_02au:5846": " tasmān marīciḥ saṃjajñe % marīceḥ kaśyapaḥ sutaḥ // Ram_2,102.4 //",
    "GE09ram_02au:5847": " vivasvān kaśyapāj jajñe $ manur vaivasvataḥ smṛtaḥ &",
    "GE09ram_02au:5848": " sa tu prajāpatiḥ pūrvam % ikṣvākus tu manoḥ sutaḥ // Ram_2,102.5 //",
    "GE09ram_02au:5849": " yasyeyaṃ prathamaṃ dattā $ samṛddhā manunā mahī &",
    "GE09ram_02au:5850": " tam ikṣvākum ayodhyāyāṃ % rājānaṃ viddhi pūrvakam // Ram_2,102.6 //",
    "GE09ram_02au:5851": " ikṣvākos tu sutaḥ śrīmān $ kukṣir eveti viśrutaḥ &",
    "GE09ram_02au:5852": " kukṣer athātmajo vīro % vikukṣir udapadyata // Ram_2,102.7 //",
    "GE09ram_02au:5853": " vikukṣes tu mahātejā $ bāṇaḥ putraḥ pratāpavān &",
    "GE09ram_02au:5854": " bāṇasya tu mahābāhur % anaraṇyo mahāyaśāḥ // Ram_2,102.8 //",
    "GE09ram_02au:5855": " nānāvṛṣṭir babhūvāsmin $ na durbhikṣaṃ satāṃ vare &",
    "GE09ram_02au:5856": " anaraṇye mahārāje % taskaro vāpi kaścana // Ram_2,102.9 //",
    "GE09ram_02au:5857": " anaraṇyān mahābāhuḥ $ pṛthū rājā babhūva ha &",
    "GE09ram_02au:5858": " tasmāt pṛthor mahārājas % triśaṅkur udapadyata \\",
    "GE09ram_02au:5859": " sa satyavacanād vīraḥ saśarīro divaṃ gataḥ // Ram_2,102.10 //",
    "GE09ram_02au:5860": " triśaṅkor abhavat sūnur $ dhundhumāro mahāyaśāḥ &",
    "GE09ram_02au:5861": " dhundhumārān mahātejā % yuvanāśvo vyajāyata // Ram_2,102.11 //",
    "GE09ram_02au:5862": " yuvanāśvasutaḥ śrīmān $ māndhātā samapadyata &",
    "GE09ram_02au:5863": " māndhātus tu mahātejāḥ % susaṃdhir udapadyata // Ram_2,102.12 //",
    "GE09ram_02au:5864": " susaṃdher api putrau dvau $ dhruvasaṃdhiḥ prasenajit &",
    "GE09ram_02au:5865": " yaśasvī dhruvasaṃdhes tu % bharato ripusūdanaḥ // Ram_2,102.13 //",
    "GE09ram_02au:5866": " bharatāt tu mahābāhor $ asito nāma jāyata &",
    "GE09ram_02au:5867": " yasyaite pratirājāna % udapadyanta śatravaḥ \\",
    "GE09ram_02au:5868": " haihayās tālajaṅghāś ca śūrāś ca śaśabindavaḥ // Ram_2,102.14 //",
    "GE09ram_02au:5869": " tāṃs tu sarvān prativyūhya $ yuddhe rājā pravāsitaḥ &",
    "GE09ram_02au:5870": " sa ca śailavare ramye % babhūvābhirato muniḥ \\",
    "GE09ram_02au:5871": " dve cāsya bhārye garbhiṇyau babhūvatur iti śrutiḥ // Ram_2,102.15 //",
    "GE09ram_02au:5872": " bhārgavaś cyavano nāma $ himavantam upāśritaḥ &",
    "GE09ram_02au:5873": " tam ṛṣiṃ samupāgamya % kālindī tv abhyavādayat // Ram_2,102.16 //",
    "GE09ram_02au:5874": " sa tām abhyavadad vipro $ varepsuṃ putrajanmani &",
    "GE09ram_02au:5875": " tataḥ sā gṛham āgamya % devī putraṃ vyajāyata // Ram_2,102.17 //",
    "GE09ram_02au:5876": " sapatnyā tu garas tasyai $ datto garbhajighāṃsayā &",
    "GE09ram_02au:5877": " gareṇa saha tenaiva % jātaḥ sa sagaro 'bhavat // Ram_2,102.18 //",
    "GE09ram_02au:5878": " sa rājā sagaro nāma $ yaḥ samudram akhānayat &",
    "GE09ram_02au:5879": " iṣṭvā parvaṇi vegena % trāsayantam imāḥ prajāḥ // Ram_2,102.19 //",
    "GE09ram_02au:5880": " asamañjas tu putro 'bhūt $ sagarasyeti naḥ śrutam &",
    "GE09ram_02au:5881": " jīvann eva sa pitrā tu % nirastaḥ pāpakarmakṛt // Ram_2,102.20 //",
    "GE09ram_02au:5882": " aṃśumān iti putro 'bhūd $ asamañjasya vīryavān &",
    "GE09ram_02au:5883": " dilīpo 'ṃśumataḥ putro % dilīpasya bhagīrathaḥ // Ram_2,102.21 //",
    "GE09ram_02au:5884": " bhagīrathāt kakutsthas tu $ kākutsthā yena tu smṛtāḥ &",
    "GE09ram_02au:5885": " kakutsthasya tu putro 'bhūd % raghur yena tu rāghavaḥ // Ram_2,102.22 //",
    "GE09ram_02au:5886": " raghos tu putras tejasvī $ pravṛddhaḥ puruṣādakaḥ &",
    "GE09ram_02au:5887": " kalmāṣapādaḥ saudāsa % ity evaṃ prathito bhuvi // Ram_2,102.23 //",
    "GE09ram_02au:5888": " kalmāṣapādaputro 'bhūc $ chaṅkhaṇas tv iti viśrutaḥ &",
    "GE09ram_02au:5889": " yas tu tad vīryam āsādya % sahaseno vyanīnaśat // Ram_2,102.24 //",
    "GE09ram_02au:5890": " śaṅkhaṇasya tu putro 'bhūc $ chūraḥ śrīmān sudarśanaḥ &",
    "GE09ram_02au:5891": " sudarśanasyāgnivarṇa % agnivarṇasya śīghragaḥ // Ram_2,102.25 //",
    "GE09ram_02au:5892": " śīghragasya maruḥ putro $ maroḥ putraḥ praśuśrukaḥ &",
    "GE09ram_02au:5893": " praśuśrukasya putro 'bhūd % ambarīṣo mahādyutiḥ // Ram_2,102.26 //",
    "GE09ram_02au:5894": " ambarīṣasya putro 'bhūn $ nahuṣaḥ satyavikramaḥ &",
    "GE09ram_02au:5895": " nahuṣasya ca nābhāgaḥ % putraḥ paramadhārmikaḥ // Ram_2,102.27 //",
    "GE09ram_02au:5896": " ajaś ca suvrataś caiva $ nābhāgasya sutāv ubhau &",
    "GE09ram_02au:5897": " ajasya caiva dharmātmā % rājā daśarathaḥ sutaḥ // Ram_2,102.28 //",
    "GE09ram_02au:5898": " tasya jyeṣṭho 'si dāyādo $ rāma ity abhiviśrutaḥ &",
    "GE09ram_02au:5899": " tad gṛhāṇa svakaṃ rājyam % avekṣasva jagan nṛpa // Ram_2,102.29 //",
    "GE09ram_02au:5900": " ikṣvākūṇāṃ hi sarveṣāṃ $ rājā bhavati pūrvajaḥ &",
    "GE09ram_02au:5901": " pūrvajenāvaraḥ putro % jyeṣṭho rājye 'bhiṣicyate // Ram_2,102.30 //",
    "GE09ram_02au:5902": " sa rāghavāṇāṃ kuladharmam ātmanaḥ $ sanātanaṃ nādya vihātum arhasi &",
    "GE09ram_02au:5903": " prabhūtaratnām anuśādhi medinīṃ % prabhūtarāṣṭrāṃ pitṛvan mahāyaśāḥ //",
    "GE09ram_02au:5904": " vasiṣṭhas tu tadā rāmam $ uktvā rājapurohitaḥ &",
    "GE09ram_02au:5905": " abravīd dharmasaṃyuktaṃ % punar evāparaṃ vacaḥ // Ram_2,103.1 //",
    "GE09ram_02au:5906": " puruṣasyeha jātasya $ bhavanti guravas trayaḥ &",
    "GE09ram_02au:5907": " ācāryaś caiva kākutstha % pitā mātā ca rāghava // Ram_2,103.2 //",
    "GE09ram_02au:5908": " pitā hy enaṃ janayati $ puruṣaṃ puruṣarṣabha &",
    "GE09ram_02au:5909": " prajñāṃ dadāti cācāryas % tasmāt sa gurur ucyate // Ram_2,103.3 //",
    "GE09ram_02au:5910": " sa te 'haṃ pitur ācāryas $ tava caiva paraṃtapa &",
    "GE09ram_02au:5911": " mama tvaṃ vacanaṃ kurvan % nātivarteḥ satāṃ gatim // Ram_2,103.4 //",
    "GE09ram_02au:5912": " imā hi te pariṣadaḥ $ śreṇayaś ca samāgatāḥ &",
    "GE09ram_02au:5913": " eṣu tāta caran dharmaṃ % nātivarteḥ satāṃ gatim // Ram_2,103.5 //",
    "GE09ram_02au:5914": " vṛddhāyā dharmaśīlāyā $ mātur nārhasy avartitum &",
    "GE09ram_02au:5915": " asyās tu vacanaṃ kurvan % nātivarteḥ satāṃ gatim // Ram_2,103.6 //",
    "GE09ram_02au:5916": " bharatasya vacaḥ kurvan $ yācamānasya rāghava &",
    "GE09ram_02au:5917": " ātmānaṃ nātivartes tvaṃ % satyadharmaparākrama // Ram_2,103.7 //",
    "GE09ram_02au:5918": " evaṃ madhuram uktas tu $ guruṇā rāghavaḥ svayam &",
    "GE09ram_02au:5919": " pratyuvāca samāsīnaṃ % vasiṣṭhaṃ puruṣarṣabhaḥ // Ram_2,103.8 //",
    "GE09ram_02au:5920": " yan mātāpitarau vṛttaṃ $ tanaye kurutaḥ sadā &",
    "GE09ram_02au:5921": " na supratikaraṃ tat tu % mātrā pitrā ca yat kṛtam // Ram_2,103.9 //",
    "GE09ram_02au:5922": " yathāśakti pradānena $ snāpanāc chādanena ca &",
    "GE09ram_02au:5923": " nityaṃ ca priyavādena % tathā saṃvardhanena ca // Ram_2,103.10 //",
    "GE09ram_02au:5924": " sa hi rājā janayitā $ pitā daśaratho mama &",
    "GE09ram_02au:5925": " ājñātaṃ yan mayā tasya % na tan mithyā bhaviṣyati // Ram_2,103.11 //",
    "GE09ram_02au:5926": " evam uktas tu rāmeṇa $ bharataḥ pratyanantaram &",
    "GE09ram_02au:5927": " uvāca paramodāraḥ % sūtaṃ paramadurmanāḥ // Ram_2,103.12 //",
    "GE09ram_02au:5928": " iha me sthaṇḍile śīghraṃ $ kuśān āstara sārathe &",
    "GE09ram_02au:5929": " āryaṃ pratyupavekṣyāmi % yāvan me na prasīdati // Ram_2,103.13 //",
    "GE09ram_02au:5930": " anāhāro nirāloko $ dhanahīno yathā dvijaḥ &",
    "GE09ram_02au:5931": " śeṣye purastāc chālāyā % yāvan na pratiyāsyati // Ram_2,103.14 //",
    "GE09ram_02au:5932": " sa tu rāmam avekṣantaṃ $ sumantraṃ prekṣya durmanāḥ &",
    "GE09ram_02au:5933": " kuśottaram upasthāpya % bhūmāv evāstarat svayam // Ram_2,103.15 //",
    "GE09ram_02au:5934": " tam uvāca mahātejā $ rāmo rājarṣisattamāḥ &",
    "GE09ram_02au:5935": " kiṃ māṃ bharata kurvāṇaṃ % tāta pratyupavekṣyasi // Ram_2,103.16 //",
    "GE09ram_02au:5936": " brāhmaṇo hy ekapārśvena $ narān roddhum ihārhati &",
    "GE09ram_02au:5937": " na tu mūrdhāvasiktānāṃ % vidhiḥ pratyupaveśane // Ram_2,103.17 //",
    "GE09ram_02au:5938": " uttiṣṭha naraśārdūla $ hitvaitad dāruṇaṃ vratam &",
    "GE09ram_02au:5939": " puravaryām itaḥ kṣipram % ayodhyāṃ yāhi rāghava // Ram_2,103.18 //",
    "GE09ram_02au:5940": " āsīnas tv eva bharataḥ $ paurajānapadaṃ janam &",
    "GE09ram_02au:5941": " uvāca sarvataḥ prekṣya % kim āryaṃ nānuśāsatha // Ram_2,103.19 //",
    "GE09ram_02au:5942": " te tam ūcur mahātmānaṃ $ paurajānapadā janāḥ &",
    "GE09ram_02au:5943": " kākutstham abhijānīmaḥ % samyag vadati rāghavaḥ // Ram_2,103.20 //",
    "GE09ram_02au:5944": " eṣo 'pi hi mahābhāgaḥ $ pitur vacasi tiṣṭhati &",
    "GE09ram_02au:5945": " ata eva na śaktāḥ smo % vyāvartayitum añjasā // Ram_2,103.21 //",
    "GE09ram_02au:5946": " teṣām ājñāya vacanaṃ $ rāmo vacanam abravīt &",
    "GE09ram_02au:5947": " evaṃ nibodha vacanaṃ % suhṛdāṃ dharmacakṣuṣām // Ram_2,103.22 //",
    "GE09ram_02au:5948": " etac caivobhayaṃ śrutvā $ samyak saṃpaśya rāghava &",
    "GE09ram_02au:5949": " uttiṣṭha tvaṃ mahābāho % māṃ ca spṛśa tathodakam // Ram_2,103.23 //",
    "GE09ram_02au:5950": " athotthāya jalaṃ spṛṣṭvā $ bharato vākyam abravīt &",
    "GE09ram_02au:5951": " śṛṇvantu me pariṣado % mantriṇaḥ śreṇayas tathā // Ram_2,103.24 //",
    "GE09ram_02au:5952": " na yāce pitaraṃ rājyaṃ $ nānuśāsāmi mātaram &",
    "GE09ram_02au:5953": " āryaṃ paramadharmajñam % abhijānāmi rāghavam // Ram_2,103.25 //",
    "GE09ram_02au:5954": " yadi tv avaśyaṃ vastavyaṃ $ kartavyaṃ ca pitur vacaḥ &",
    "GE09ram_02au:5955": " aham eva nivatsyāmi % caturdaśa vane samāḥ // Ram_2,103.26 //",
    "GE09ram_02au:5956": " dharmātmā tasya tathyena $ bhrātur vākyena vismitaḥ &",
    "GE09ram_02au:5957": " uvāca rāmaḥ samprekṣya % paurajānapadaṃ janam // Ram_2,103.27 //",
    "GE09ram_02au:5958": " vikrītam āhitaṃ krītaṃ $ yat pitrā jīvatā mama &",
    "GE09ram_02au:5959": " na tal lopayituṃ śakyaṃ % mayā vā bharatena vā // Ram_2,103.28 //",
    "GE09ram_02au:5960": " upadhir na mayā kāryo $ vanavāse jugupsitaḥ &",
    "GE09ram_02au:5961": " yuktam uktaṃ ca kaikeyyā % pitrā me sukṛtaṃ kṛtam // Ram_2,103.29 //",
    "GE09ram_02au:5962": " jānāmi bharataṃ kṣāntaṃ $ gurusatkārakāriṇam &",
    "GE09ram_02au:5963": " sarvam evātra kalyāṇaṃ % satyasaṃdhe mahātmani // Ram_2,103.30 //",
    "GE09ram_02au:5964": " anena dharmaśīlena $ vanāt pratyāgataḥ punaḥ &",
    "GE09ram_02au:5965": " bhrātrā saha bhaviṣyāmi % pṛthivyāḥ patir uttamaḥ // Ram_2,103.31 //",
    "GE09ram_02au:5966": " vṛto rājā hi kaikeyyā $ mayā tadvacanaṃ kṛtam &",
    "GE09ram_02au:5967": " anṛtān mocayānena % pitaraṃ taṃ mahīpatim // Ram_2,103.32 //",
    "GE09ram_02au:5968": " tam apratimatejobhyāṃ $ bhrātṛbhyāṃ romaharṣaṇam &",
    "GE09ram_02au:5969": " vismitāḥ saṃgamaṃ prekṣya % samavetā maharṣayaḥ // Ram_2,104.1 //",
    "GE09ram_02au:5970": " antarhitās tv ṛṣigaṇāḥ $ siddhāś ca paramarṣayaḥ &",
    "GE09ram_02au:5971": " tau bhrātarau mahātmānau % kākutsthau praśaśaṃsire // Ram_2,104.2 //",
    "GE09ram_02au:5972": " sa dhanyo yasya putrau dvau $ dharmajñau dharmavikramau &",
    "GE09ram_02au:5973": " śrutvā vayaṃ hi sambhāṣām % ubhayoḥ spṛhayāmahe // Ram_2,104.3 //",
    "GE09ram_02au:5974": " tatas tv ṛṣigaṇāḥ kṣipraṃ $ daśagrīvavadhaiṣiṇaḥ &",
    "GE09ram_02au:5975": " bharataṃ rājaśārdūlam % ity ūcuḥ saṃgatā vacaḥ // Ram_2,104.4 //",
    "GE09ram_02au:5976": " kule jāta mahāprājña $ mahāvṛtta mahāyaśaḥ &",
    "GE09ram_02au:5977": " grāhyaṃ rāmasya vākyaṃ te % pitaraṃ yady avekṣase // Ram_2,104.5 //",
    "GE09ram_02au:5978": " sadānṛṇam imaṃ rāmaṃ $ vayam icchāmahe pituḥ &",
    "GE09ram_02au:5979": " anṛṇatvāc ca kaikeyyāḥ % svargaṃ daśaratho gataḥ // Ram_2,104.6 //",
    "GE09ram_02au:5980": " etāvad uktvā vacanaṃ $ gandharvāḥ samaharṣayaḥ &",
    "GE09ram_02au:5981": " rājarṣayaś caiva tathā % sarve svāṃ svāṃ gatiṃ gatāḥ // Ram_2,104.7 //",
    "GE09ram_02au:5982": " hlāditas tena vākyena $ śubhena śubhadarśanaḥ &",
    "GE09ram_02au:5983": " rāmaḥ saṃhṛṣṭavadanas % tān ṛṣīn abhyapūjayat // Ram_2,104.8 //",
    "GE09ram_02au:5984": " srastagātras tu bharataḥ $ sa vācā sajjamānayā &",
    "GE09ram_02au:5985": " kṛtāñjalir idaṃ vākyaṃ % rāghavaṃ punar abravīt // Ram_2,104.9 //",
    "GE09ram_02au:5986": " rājadharmam anuprekṣya $ kuladharmānusaṃtatim &",
    "GE09ram_02au:5987": " kartum arhasi kākutstha % mama mātuś ca yācanām // Ram_2,104.10 //",
    "GE09ram_02au:5988": " rakṣituṃ sumahad rājyam $ aham ekas tu notsahe &",
    "GE09ram_02au:5989": " paurajānapadāṃś cāpi % raktān rañjayituṃ tathā // Ram_2,104.11 //",
    "GE09ram_02au:5990": " jñātayaś ca hi yodhāś ca $ mitrāṇi suhṛdaś ca naḥ &",
    "GE09ram_02au:5991": " tvām eva pratikāṅkṣante % parjanyam iva karṣakāḥ // Ram_2,104.12 //",
    "GE09ram_02au:5992": " idaṃ rājyaṃ mahāprājña $ sthāpaya pratipadya hi &",
    "GE09ram_02au:5993": " śaktimān asi kākutstha % lokasya paripālane // Ram_2,104.13 //",
    "GE09ram_02au:5994": " ity uktvā nyapatad bhrātuḥ $ pādayor bharatas tadā &",
    "GE09ram_02au:5995": " bhṛśaṃ samprārthayāmāsa % rāmam evaṃ priyaṃvadaḥ // Ram_2,104.14 //",
    "GE09ram_02au:5996": " tam aṅke bhrātaraṃ kṛtvā $ rāmo vacanam abravīt &",
    "GE09ram_02au:5997": " śyāmaṃ nalinapattrākṣaṃ % mattahaṃsasvaraṃ svayam // Ram_2,104.15 //",
    "GE09ram_02au:5998": " āgatā tvām iyaṃ buddhiḥ $ svajā vainayikī ca yā &",
    "GE09ram_02au:5999": " bhṛśam utsahase tāta % rakṣituṃ pṛthivīm api // Ram_2,104.16 //",
    "GE09ram_02au:6000": " amātyaiś ca suhṛdbhiś ca $ buddhimadbhiś ca mantribhiḥ &",
    "GE09ram_02au:6001": " sarvakāryāṇi saṃmantrya % sumahānty api kāraya // Ram_2,104.17 //",
    "GE09ram_02au:6002": " lakṣmīś candrād apeyād vā $ himavān vā himaṃ tyajet &",
    "GE09ram_02au:6003": " atīyāt sāgaro velāṃ % na pratijñām ahaṃ pituḥ // Ram_2,104.18 //",
    "GE09ram_02au:6004": " kāmād vā tāta lobhād vā $ mātrā tubhyam idaṃ kṛtam &",
    "GE09ram_02au:6005": " na tan manasi kartavyaṃ % vartitavyaṃ ca mātṛvat // Ram_2,104.19 //",
    "GE09ram_02au:6006": " evaṃ bruvāṇaṃ bharataḥ $ kausalyāsutam abravīt &",
    "GE09ram_02au:6007": " tejasādityasaṃkāśaṃ % pratipaccandradarśanam // Ram_2,104.20 //",
    "GE09ram_02au:6008": " adhirohārya pādābhyāṃ $ pāduke hemabhūṣite &",
    "GE09ram_02au:6009": " ete hi sarvalokasya % yogakṣemaṃ vidhāsyataḥ // Ram_2,104.21 //",
    "GE09ram_02au:6010": " so 'dhiruhya naravyāghraḥ $ pāduke hy avaruhya ca &",
    "GE09ram_02au:6011": " prāyacchat sumahātejā % bharatāya mahātmane // Ram_2,104.22 //",
    "GE09ram_02au:6012": " sa pāduke te bharataḥ pratāpavān $ svalaṃkṛte samparigṛhya dharmavit &",
    "GE09ram_02au:6013": " pradakṣiṇaṃ caiva cakāra rāghavaṃ % cakāra caivottamanāgamūrdhani //",
    "GE09ram_02au:6014": " athānupūrvyāt pratipūjya taṃ janaṃ $ gurūṃś ca mantriprakṛtīs tathānujau &",
    "GE09ram_02au:6015": " vyasarjayad rāghavavaṃśavardhanaḥ % sthitaḥ svadharme himavān ivācalaḥ //",
    "GE09ram_02au:6016": " taṃ mātaro bāṣpagṛhītakaṇṭhyo $ duḥkhena nāmantrayituṃ hi śekuḥ &",
    "GE09ram_02au:6017": " sa tv eva mātṝn abhivādya sarvā % rudan kuṭīṃ svāṃ praviveśa rāmaḥ //",
    "GE09ram_02au:6018": " tataḥ śirasi kṛtvā tu $ pāduke bharatas tadā &",
    "GE09ram_02au:6019": " āruroha rathaṃ hṛṣṭaḥ % śatrughnena samanvitaḥ // Ram_2,105.1 //",
    "GE09ram_02au:6020": " vasiṣṭho vāmadevaś ca $ jābāliś ca dṛḍhavrataḥ &",
    "GE09ram_02au:6021": " agrataḥ prayayuḥ sarve % mantriṇo mantrapūjitāḥ // Ram_2,105.2 //",
    "GE09ram_02au:6022": " mandākinīṃ nadīṃ ramyāṃ $ prāṅmukhās te yayus tadā &",
    "GE09ram_02au:6023": " pradakṣiṇaṃ ca kurvāṇāś % citrakūṭaṃ mahāgirim // Ram_2,105.3 //",
    "GE09ram_02au:6024": " paśyan dhātusahasrāṇi $ ramyāṇi vividhāni ca &",
    "GE09ram_02au:6025": " prayayau tasya pārśvena % sasainyo bharatas tadā // Ram_2,105.4 //",
    "GE09ram_02au:6026": " adūrāc citrakūṭasya $ dadarśa bharatas tadā &",
    "GE09ram_02au:6027": " āśramaṃ yatra sa munir % bharadvājaḥ kṛtālayaḥ // Ram_2,105.5 //",
    "GE09ram_02au:6028": " sa tam āśramam āgamya $ bharadvājasya buddhimān &",
    "GE09ram_02au:6029": " avatīrya rathāt pādau % vavande kulanandanaḥ // Ram_2,105.6 //",
    "GE09ram_02au:6030": " tato hṛṣṭo bharadvājo $ bharataṃ vākyam abravīt &",
    "GE09ram_02au:6031": " api kṛtyaṃ kṛtaṃ tāta % rāmeṇa ca samāgatam // Ram_2,105.7 //",
    "GE09ram_02au:6032": " evam uktas tu bharato $ bharadvājena dhīmatā &",
    "GE09ram_02au:6033": " pratyuvāca bharadvājaṃ % bharato dharmavatsalaḥ // Ram_2,105.8 //",
    "GE09ram_02au:6034": " sa yācyamāno guruṇā $ mayā ca dṛḍhavikramaḥ &",
    "GE09ram_02au:6035": " rāghavaḥ paramaprīto % vasiṣṭhaṃ vākyam abravīt // Ram_2,105.9 //",
    "GE09ram_02au:6036": " pituḥ pratijñāṃ tām eva $ pālayiṣyāmi tattvataḥ &",
    "GE09ram_02au:6037": " caturdaśa hi varṣāṇi % yā pratijñā pitur mama // Ram_2,105.10 //",
    "GE09ram_02au:6038": " evam ukto mahāprājño $ vasiṣṭhaḥ pratyuvāca ha &",
    "GE09ram_02au:6039": " vākyajño vākyakuśalaṃ % rāghavaṃ vacanaṃ mahat // Ram_2,105.11 //",
    "GE09ram_02au:6040": " ete prayaccha saṃhṛṣṭaḥ $ pāduke hemabhūṣite &",
    "GE09ram_02au:6041": " ayodhyāyāṃ mahāprājña % yogakṣemakare tava // Ram_2,105.12 //",
    "GE09ram_02au:6042": " evam ukto vasiṣṭhena $ rāghavaḥ prāṅmukhaḥ sthitaḥ &",
    "GE09ram_02au:6043": " pāduke hemavikṛte % mama rājyāya te dadau // Ram_2,105.13 //",
    "GE09ram_02au:6044": " nivṛtto 'ham anujñāto $ rāmeṇa sumahātmanā &",
    "GE09ram_02au:6045": " ayodhyām eva gacchāmi % gṛhītvā pāduke śubhe // Ram_2,105.14 //",
    "GE09ram_02au:6046": " etac chrutvā śubhaṃ vākyaṃ $ bharatasya mahātmanaḥ &",
    "GE09ram_02au:6047": " bharadvājaḥ śubhataraṃ % munir vākyam udāharat // Ram_2,105.15 //",
    "GE09ram_02au:6048": " naitac citraṃ naravyāghra $ śīlavṛttavatāṃ vara &",
    "GE09ram_02au:6049": " yad āryaṃ tvayi tiṣṭhet tu % nimne vṛṣṭim ivodakam // Ram_2,105.16 //",
    "GE09ram_02au:6050": " amṛtaḥ sa mahābāhuḥ $ pitā daśarathas tava &",
    "GE09ram_02au:6051": " yasya tvam īdṛśaḥ putro % dharmātmā dharmavatsalaḥ // Ram_2,105.17 //",
    "GE09ram_02au:6052": " tam ṛṣiṃ tu mahātmānam $ uktavākyaṃ kṛtāñjaliḥ &",
    "GE09ram_02au:6053": " āmantrayitum ārebhe % caraṇāv upagṛhya ca // Ram_2,105.18 //",
    "GE09ram_02au:6054": " tataḥ pradakṣiṇaṃ kṛtvā $ bharadvājaṃ punaḥ punaḥ &",
    "GE09ram_02au:6055": " bharatas tu yayau śrīmān % ayodhyāṃ saha mantribhiḥ // Ram_2,105.19 //",
    "GE09ram_02au:6056": " yānaiś ca śakaṭaiś caiva $ hayair nāgaiś ca sā camūḥ &",
    "GE09ram_02au:6057": " punar nivṛttā vistīrṇā % bharatasyānuyāyinī // Ram_2,105.20 //",
    "GE09ram_02au:6058": " tatas te yamunāṃ divyāṃ $ nadīṃ tīrtvormimālinīm &",
    "GE09ram_02au:6059": " dadṛśus tāṃ punaḥ sarve % gaṅgāṃ śivajalāṃ nadīm // Ram_2,105.21 //",
    "GE09ram_02au:6060": " tāṃ ramyajalasampūrṇāṃ $ saṃtīrya sahabāndhavaḥ &",
    "GE09ram_02au:6061": " śṛṅgaverapuraṃ ramyaṃ % praviveśa sasainikaḥ // Ram_2,105.22 //",
    "GE09ram_02au:6062": " śṛṅgaverapurād bhūya $ ayodhyāṃ saṃdadarśa ha &",
    "GE09ram_02au:6063": " bharato duḥkhasaṃtaptaḥ % sārathiṃ cedam abravīt // Ram_2,105.23 //",
    "GE09ram_02au:6064": " sārathe paśya vidhvastā $ ayodhyā na prakāśate &",
    "GE09ram_02au:6065": " nirākārā nirānandā % dīnā pratihatasvanā // Ram_2,105.24 //",
    "GE09ram_02au:6066": " snigdhagambhīraghoṣeṇa $ syandanenopayān prabhuḥ &",
    "GE09ram_02au:6067": " ayodhyāṃ bharataḥ kṣipraṃ % praviveśa mahāyaśāḥ // Ram_2,106.1 //",
    "GE09ram_02au:6068": " biḍālolūkacaritām $ ālīnanaravāraṇām &",
    "GE09ram_02au:6069": " timirābhyāhatāṃ kālīm % aprakāśāṃ niśām iva // Ram_2,106.2 //",
    "GE09ram_02au:6070": " rāhuśatroḥ priyāṃ patnīṃ $ śriyā prajvalitaprabhām &",
    "GE09ram_02au:6071": " graheṇābhyutthitenaikāṃ % rohiṇīm iva pīḍitām // Ram_2,106.3 //",
    "GE09ram_02au:6072": " alpoṣṇakṣubdhasalilāṃ $ gharmottaptavihaṃgamām &",
    "GE09ram_02au:6073": " līnamīnajhaṣagrāhāṃ % kṛśāṃ girinadīm iva // Ram_2,106.4 //",
    "GE09ram_02au:6074": " vidhūmām iva hemābhām $ adhvarāgnisamutthitām &",
    "GE09ram_02au:6075": " havirabhyukṣitāṃ paścāc % chikhāṃ vipralayaṃ gatām // Ram_2,106.5 //",
    "GE09ram_02au:6076": " vidhvastakavacāṃ rugṇa- $ gajavājirathadhvajām &",
    "GE09ram_02au:6077": " hatapravīrām āpannāṃ % camūm iva mahāhave // Ram_2,106.6 //",
    "GE09ram_02au:6078": " saphenāṃ sasvanāṃ bhūtvā $ sāgarasya samutthitām &",
    "GE09ram_02au:6079": " praśāntamārutoddhūtāṃ % jalormim iva niḥsvanām // Ram_2,106.7 //",
    "GE09ram_02au:6080": " tyaktāṃ yajñāyudhaiḥ sarvair $ abhirūpaiś ca yājakaiḥ &",
    "GE09ram_02au:6081": " sutyākāle vinirvṛtte % vediṃ gataravām iva // Ram_2,106.8 //",
    "GE09ram_02au:6082": " goṣṭhamadhye sthitām ārtām $ acarantīṃ navaṃ tṛṇam &",
    "GE09ram_02au:6083": " govṛṣeṇa parityaktāṃ % gavāṃ patnīm ivotsukām // Ram_2,106.9 //",
    "GE09ram_02au:6084": " prabhākarālaiḥ susnigdhaiḥ $ prajvaladbhir ivottamaiḥ &",
    "GE09ram_02au:6085": " viyuktāṃ maṇibhir jātyair % navāṃ muktāvalīm iva // Ram_2,106.10 //",
    "GE09ram_02au:6086": " sahasā calitāṃ sthānān $ mahīṃ puṇyakṣayād gatām &",
    "GE09ram_02au:6087": " saṃhṛtadyutivistārāṃ % tārām iva divaś cyutām // Ram_2,106.11 //",
    "GE09ram_02au:6088": " puṣpanaddhāṃ vasantānte $ mattabhramaraśālinīm &",
    "GE09ram_02au:6089": " drutadāvāgnivipruṣṭāṃ % klāntāṃ vanalatām iva // Ram_2,106.12 //",
    "GE09ram_02au:6090": " saṃmūḍhanigamāṃ sarvāṃ $ saṃkṣiptavipaṇāpaṇām &",
    "GE09ram_02au:6091": " pracchannaśaśinakṣatrāṃ % dyām ivāmbudharair vṛtām // Ram_2,106.13 //",
    "GE09ram_02au:6092": " kṣīṇapānottamair bhinnaiḥ $ śarāvair abhisaṃvṛtām &",
    "GE09ram_02au:6093": " hataśauṇḍām ivākāśe % pānabhūmim asaṃskṛtām // Ram_2,106.14 //",
    "GE09ram_02au:6094": " vṛkṇabhūmitalāṃ nimnāṃ $ vṛkṇapātraiḥ samāvṛtām &",
    "GE09ram_02au:6095": " upayuktodakāṃ bhagnāṃ % prapāṃ nipatitām iva // Ram_2,106.15 //",
    "GE09ram_02au:6096": " vipulāṃ vitatāṃ caiva $ yuktapāśāṃ tarasvinām &",
    "GE09ram_02au:6097": " bhūmau bāṇair viniṣkṛttāṃ % patitāṃ jyām ivāyudhāt // Ram_2,106.16 //",
    "GE09ram_02au:6098": " sahasā yuddhaśauṇḍena $ hayāroheṇa vāhitām &",
    "GE09ram_02au:6099": " nikṣiptabhāṇḍām utsṛṣṭāṃ % kiśorīm iva durbalām // Ram_2,106.17 //",
    "GE09ram_02au:6100": " prāvṛṣi pravigāḍhāyāṃ $ praviṣṭasyābhramaṇḍalam &",
    "GE09ram_02au:6101": " pracchannāṃ nīlajīmūtair % bhāskarasya prabhām iva // Ram_2,106.18 //",
    "GE09ram_02au:6102": " bharatas tu rathasthaḥ sañ $ śrīmān daśarathātmajaḥ &",
    "GE09ram_02au:6103": " vāhayantaṃ rathaśreṣṭhaṃ % sārathiṃ vākyam abravīt // Ram_2,106.19 //",
    "GE09ram_02au:6104": " kiṃ nu khalv adya gambhīro $ mūrchito na niśamyate &",
    "GE09ram_02au:6105": " yathāpuram ayodhyāyāṃ % gītavāditraniḥsvanaḥ // Ram_2,106.20 //",
    "GE09ram_02au:6106": " vāruṇīmadagandhāś ca $ mālyagandhaś ca mūrchitaḥ &",
    "GE09ram_02au:6107": " dhūpitāgarugandhaś ca % na pravāti samantataḥ // Ram_2,106.21 //",
    "GE09ram_02au:6108": " yānapravaraghoṣaś ca $ snigdhaś ca hayaniḥsvanaḥ &",
    "GE09ram_02au:6109": " pramattagajanādaś ca % mahāṃś ca rathaniḥsvanaḥ \\",
    "GE09ram_02au:6110": " nedānīṃ śrūyate puryām asyāṃ rāme vivāsite // Ram_2,106.22 //",
    "GE09ram_02au:6111": " taruṇaiś cāruveṣaiś ca $ narair unnatagāmibhiḥ &",
    "GE09ram_02au:6112": " saṃpatadbhir ayodhyāyāṃ % na vibhānti mahāpathāḥ // Ram_2,106.23 //",
    "GE09ram_02au:6113": " evaṃ bahuvidhaṃ jalpan $ viveśa vasatiṃ pituḥ &",
    "GE09ram_02au:6114": " tena hīnāṃ narendreṇa % siṃhahīnāṃ guhām iva // Ram_2,106.24 //",
    "GE09ram_02au:6115": " tato nikṣipya mātṝn sa $ ayodhyāyāṃ dṛḍhavrataḥ &",
    "GE09ram_02au:6116": " bharataḥ śokasaṃtapto % gurūn idam athābravīt // Ram_2,107.1 //",
    "GE09ram_02au:6117": " nandigrāmaṃ gamiṣyāmi $ sarvān āmantraye 'dya vaḥ &",
    "GE09ram_02au:6118": " tatra duḥkham idaṃ sarvaṃ % sahiṣye rāghavaṃ vinā // Ram_2,107.2 //",
    "GE09ram_02au:6119": " gataś ca hi divaṃ rājā $ vanasthaś ca gurur mama &",
    "GE09ram_02au:6120": " rāmaṃ pratīkṣe rājyāya % sa hi rājā mahāyaśāḥ // Ram_2,107.3 //",
    "GE09ram_02au:6121": " etac chrutvā śubhaṃ vākyaṃ $ bharatasya mahātmanaḥ &",
    "GE09ram_02au:6122": " abruvan mantriṇaḥ sarve % vasiṣṭhaś ca purohitaḥ // Ram_2,107.4 //",
    "GE09ram_02au:6123": " sadṛśaṃ ślāghanīyaṃ ca $ yad uktaṃ bharata tvayā &",
    "GE09ram_02au:6124": " vacanaṃ bhrātṛvātsalyād % anurūpaṃ tavaiva tat // Ram_2,107.5 //",
    "GE09ram_02au:6125": " nityaṃ te bandhulubdhasya $ tiṣṭhato bhrātṛsauhṛde &",
    "GE09ram_02au:6126": " āryamārgaṃ prapannasya % nānumanyeta kaḥ pumān // Ram_2,107.6 //",
    "GE09ram_02au:6127": " mantriṇāṃ vacanaṃ śrutvā $ yathābhilaṣitaṃ priyam &",
    "GE09ram_02au:6128": " abravīt sārathiṃ vākyaṃ % ratho me yujyatām iti // Ram_2,107.7 //",
    "GE09ram_02au:6129": " prahṛṣṭavadanaḥ sarvā $ mātṝn samabhivādya saḥ &",
    "GE09ram_02au:6130": " āruroha rathaṃ śrīmāñ % śatrughnena samanvitaḥ // Ram_2,107.8 //",
    "GE09ram_02au:6131": " āruhya tu rathaṃ śīghraṃ $ śatrughnabharatāv ubhau &",
    "GE09ram_02au:6132": " yayatuḥ paramaprītau % vṛtau mantripurohitaiḥ // Ram_2,107.9 //",
    "GE09ram_02au:6133": " agrato guravas tatra $ vasiṣṭhapramukhā dvijāḥ &",
    "GE09ram_02au:6134": " prayayuḥ prāṅmukhāḥ sarve % nandigrāmo yato 'bhavat // Ram_2,107.10 //",
    "GE09ram_02au:6135": " balaṃ ca tad anāhūtaṃ $ gajāśvarathasaṃkulam &",
    "GE09ram_02au:6136": " prayayau bharate yāte % sarve ca puravāsinaḥ // Ram_2,107.11 //",
    "GE09ram_02au:6137": " rathasthaḥ sa tu dharmātmā $ bharato bhrātṛvatsalaḥ &",
    "GE09ram_02au:6138": " nandigrāmaṃ yayau tūrṇaṃ % śirasy ādhāya pāduke // Ram_2,107.12 //",
    "GE09ram_02au:6139": " tatas tu bharataḥ kṣipraṃ $ nandigrāmaṃ praviśya saḥ &",
    "GE09ram_02au:6140": " avatīrya rathāt tūrṇaṃ % gurūn idam uvāca ha // Ram_2,107.13 //",
    "GE09ram_02au:6141": " etad rājyaṃ mama bhrātrā $ dattaṃ saṃnyāsavat svayam &",
    "GE09ram_02au:6142": " yogakṣemavahe ceme % pāduke hemabhūṣite \\",
    "GE09ram_02au:6143": " tam imaṃ pālayiṣyāmi rāghavāgamanaṃ prati // Ram_2,107.14 //",
    "GE09ram_02au:6144": " kṣipraṃ saṃyojayitvā tu $ rāghavasya punaḥ svayam &",
    "GE09ram_02au:6145": " caraṇau tau tu rāmasya % drakṣyāmi sahapādukau // Ram_2,107.15 //",
    "GE09ram_02au:6146": " tato nikṣiptabhāro 'haṃ $ rāghaveṇa samāgataḥ &",
    "GE09ram_02au:6147": " nivedya gurave rājyaṃ % bhajiṣye guruvṛttitām // Ram_2,107.16 //",
    "GE09ram_02au:6148": " rāghavāya ca saṃnyāsaṃ $ dattveme varapāduke &",
    "GE09ram_02au:6149": " rājyaṃ cedam ayodhyāṃ ca % dhūtapāpo bhavāmi ca // Ram_2,107.17 //",
    "GE09ram_02au:6150": " abhiṣikte tu kākutsthe $ prahṛṣṭamudite jane &",
    "GE09ram_02au:6151": " prītir mama yaśaś caiva % bhaved rājyāc caturguṇam // Ram_2,107.18 //",
    "GE09ram_02au:6152": " evaṃ tu vilapan dīno $ bharataḥ sa mahāyaśāḥ &",
    "GE09ram_02au:6153": " nandigrāme 'karod rājyaṃ % duḥkhito mantribhiḥ saha // Ram_2,107.19 //",
    "GE09ram_02au:6154": " sa valkalajaṭādhārī $ muniveṣadharaḥ prabhuḥ &",
    "GE09ram_02au:6155": " nandigrāme 'vasad vīraḥ % sasainyo bharatas tadā // Ram_2,107.20 //",
    "GE09ram_02au:6156": " rāmāgamanam ākāṅkṣan $ bharato bhrātṛvatsalaḥ &",
    "GE09ram_02au:6157": " bhrātur vacanakārī ca % pratijñāpāragas tadā // Ram_2,107.21 //",
    "GE09ram_02au:6158": " pāduke tv abhiṣicyātha $ nandigrāme 'vasat tadā &",
    "GE09ram_02au:6159": " bharataḥ śāsanaṃ sarvaṃ % pādukābhyāṃ nyavedayat // Ram_2,107.22 //",
    "GE09ram_02au:6160": " pratiprayāte bharate $ vasan rāmas tapovane &",
    "GE09ram_02au:6161": " lakṣayāmāsa sodvegam % athautsukyaṃ tapasvinām // Ram_2,108.1 //",
    "GE09ram_02au:6162": " ye tatra citrakūṭasya $ purastāt tāpasāśrame &",
    "GE09ram_02au:6163": " rāmam āśritya niratās % tān alakṣayad utsukān // Ram_2,108.2 //",
    "GE09ram_02au:6164": " nayanair bhṛkuṭībhiś ca $ rāmaṃ nirdiśya śaṅkitāḥ &",
    "GE09ram_02au:6165": " anyonyam upajalpantaḥ % śanaiś cakrur mithaḥ kathāḥ // Ram_2,108.3 //",
    "GE09ram_02au:6166": " teṣām autsukyam ālakṣya $ rāmas tv ātmani śaṅkitaḥ &",
    "GE09ram_02au:6167": " kṛtāñjalir uvācedam % ṛṣiṃ kulapatiṃ tataḥ // Ram_2,108.4 //",
    "GE09ram_02au:6168": " na kaccid bhagavan kiṃcit $ pūrvavṛttam idaṃ mayi &",
    "GE09ram_02au:6169": " dṛśyate vikṛtaṃ yena % vikriyante tapasvinaḥ // Ram_2,108.5 //",
    "GE09ram_02au:6170": " pramādāc caritaṃ kaccit $ kiṃcin nāvarajasya me &",
    "GE09ram_02au:6171": " lakṣmaṇasyarṣibhir dṛṣṭaṃ % nānurūpam ivātmanaḥ // Ram_2,108.6 //",
    "GE09ram_02au:6172": " kaccic chuśrūṣamāṇā vaḥ $ śuśrūṣaṇaparā mayi &",
    "GE09ram_02au:6173": " pramadābhyucitāṃ vṛttiṃ % sītā yuktaṃ na vartate // Ram_2,108.7 //",
    "GE09ram_02au:6174": " atharṣir jarayā vṛddhas $ tapasā ca jarāṃ gataḥ &",
    "GE09ram_02au:6175": " vepamāna ivovāca % rāmaṃ bhūtadayāparam // Ram_2,108.8 //",
    "GE09ram_02au:6176": " kutaḥ kalyāṇasattvāyāḥ $ kalyāṇābhirates tathā &",
    "GE09ram_02au:6177": " calanaṃ tāta vaidehyās % tapasviṣu viśeṣataḥ // Ram_2,108.9 //",
    "GE09ram_02au:6178": " tvannimittam idaṃ tāvat $ tāpasān prati vartate &",
    "GE09ram_02au:6179": " rakṣobhyas tena saṃvignāḥ % kathayanti mithaḥ kathāḥ // Ram_2,108.10 //",
    "GE09ram_02au:6180": " rāvaṇāvarajaḥ kaścit $ kharo nāmeha rākṣasaḥ &",
    "GE09ram_02au:6181": " utpāṭya tāpasān sarvāñ % janasthānaniketanān // Ram_2,108.11 //",
    "GE09ram_02au:6182": " dhṛṣṭaś ca jitakāśī ca $ nṛśaṃsaḥ puruṣādakaḥ &",
    "GE09ram_02au:6183": " avaliptaś ca pāpaś ca % tvāṃ ca tāta na mṛṣyate // Ram_2,108.12 //",
    "GE09ram_02au:6184": " tvaṃ yadā prabhṛti hy asminn $ āśrame tāta vartase &",
    "GE09ram_02au:6185": " tadā prabhṛti rakṣāṃsi % viprakurvanti tāpasān // Ram_2,108.13 //",
    "GE09ram_02au:6186": " darśayanti hi bībhatsaiḥ $ krūrair bhīṣaṇakair api &",
    "GE09ram_02au:6187": " nānā rūpair virūpaiś ca % rūpair asukhadarśanaiḥ // Ram_2,108.14 //",
    "GE09ram_02au:6188": " apraśastair aśucibhiḥ $ saṃprayojya ca tāpasān &",
    "GE09ram_02au:6189": " pratighnanty aparān kṣipram % anāryāḥ purataḥ sthitāḥ // Ram_2,108.15 //",
    "GE09ram_02au:6190": " teṣu teṣv āśramasthāneṣv $ abuddham avalīya ca &",
    "GE09ram_02au:6191": " ramante tāpasāṃs tatra % nāśayanto 'lpacetasaḥ // Ram_2,108.16 //",
    "GE09ram_02au:6192": " apakṣipanti srugbhāṇḍān $ agnīn siñcanti vāriṇā &",
    "GE09ram_02au:6193": " kalaśāṃś ca pramṛdnanti % havane samupasthite // Ram_2,108.17 //",
    "GE09ram_02au:6194": " tair durātmabhir āviṣṭān $ āśramān prajihāsavaḥ &",
    "GE09ram_02au:6195": " gamanāyānyadeśasya % codayanty ṛṣayo 'dya mām // Ram_2,108.18 //",
    "GE09ram_02au:6196": " tat purā rāma śārīrām $ upahiṃsāṃ tapasviṣu &",
    "GE09ram_02au:6197": " darśayanti hi duṣṭās te % tyakṣyāma imam āśramam // Ram_2,108.19 //",
    "GE09ram_02au:6198": " bahumūlaphalaṃ citram $ avidūrād ito vanam &",
    "GE09ram_02au:6199": " purāṇāśramam evāhaṃ % śrayiṣye sagaṇaḥ punaḥ // Ram_2,108.20 //",
    "GE09ram_02au:6200": " kharas tvayy api cāyuktaṃ $ purā tāta pravartate &",
    "GE09ram_02au:6201": " sahāsmābhir ito gaccha % yadi buddhiḥ pravartate // Ram_2,108.21 //",
    "GE09ram_02au:6202": " sakalatrasya saṃdeho $ nityaṃ yat tasya rāghava &",
    "GE09ram_02au:6203": " samarthasyāpi hi sato % vāso duḥkham ihādya te // Ram_2,108.22 //",
    "GE09ram_02au:6204": " ity uktavantaṃ rāmas taṃ $ rājaputras tapasvinam &",
    "GE09ram_02au:6205": " na śaśākottarair vākyair % avaroddhuṃ samutsukam // Ram_2,108.23 //",
    "GE09ram_02au:6206": " abhinandya samāpṛcchya $ samādhāya ca rāghavam &",
    "GE09ram_02au:6207": " sa jagāmāśramaṃ tyaktvā % kulaiḥ kulapatiḥ saha // Ram_2,108.24 //",
    "GE09ram_02au:6208": " rāmaḥ saṃsādhya tv ṛṣigaṇam anugamanād $ deśāt tasmāccit kulapatim",
    "GE09ram_02au:6209": " abhivādya rṣim &",
    "GE09ram_02au:6210": " samyakprītais tair anumata upadiṣṭārthaḥ % puṇyaṃ vāsāya svanilayam",
    "GE09ram_02au:6211": " upasaṃpede // Ram_2,108.25 //",
    "GE09ram_02au:6212": " āśramaṃ tv ṛṣivirahitaṃ prabhuḥ $ kṣaṇam api na jahau sa rāghavaḥ &",
    "GE09ram_02au:6213": " rāghavaṃ hi satatam anugatās % tāpasāś cārṣicaritadhṛtaguṇāḥ //",
    "GE09ram_02au:6214": " rāghavas tv apayāteṣu $ tapasviṣu vicintayan &",
    "GE09ram_02au:6215": " na tatrārocayad vāsaṃ % kāraṇair bahubhis tadā // Ram_2,109.1 //",
    "GE09ram_02au:6216": " iha me bharato dṛṣṭo $ mātaraś ca sanāgarāḥ &",
    "GE09ram_02au:6217": " sā ca me smṛtir anveti % tān nityam anuśocataḥ // Ram_2,109.2 //",
    "GE09ram_02au:6218": " skandhāvāraniveśena $ tena tasya mahātmanaḥ &",
    "GE09ram_02au:6219": " hayahastikarīṣaiś ca % upamardaḥ kṛto bhṛśam // Ram_2,109.3 //",
    "GE09ram_02au:6220": " tasmād anyatra gacchāma $ iti saṃcintya rāghavaḥ &",
    "GE09ram_02au:6221": " prātiṣṭhata sa vaidehyā % lakṣmaṇena ca saṃgataḥ // Ram_2,109.4 //",
    "GE09ram_02au:6222": " so 'trer āśramam āsādya $ taṃ vavande mahāyaśāḥ &",
    "GE09ram_02au:6223": " taṃ cāpi bhagavān atriḥ % putravat pratyapadyata // Ram_2,109.5 //",
    "GE09ram_02au:6224": " svayam ātithyam ādiśya $ sarvam asya susatkṛtam &",
    "GE09ram_02au:6225": " saumitriṃ ca mahābhāgāṃ % sītāṃ ca samasāntvayat // Ram_2,109.6 //",
    "GE09ram_02au:6226": " patnīṃ ca samanuprāptāṃ $ vṛddhām āmantrya satkṛtām &",
    "GE09ram_02au:6227": " sāntvayāmāsa dharmajñaḥ % sarvabhūtahite rataḥ // Ram_2,109.7 //",
    "GE09ram_02au:6228": " anasūyāṃ mahābhāgāṃ $ tāpasīṃ dharmacāriṇīm &",
    "GE09ram_02au:6229": " pratigṛhṇīṣva vaidehīm % abravīd ṛṣisattamaḥ // Ram_2,109.8 //",
    "GE09ram_02au:6230": " rāmāya cācacakṣe tāṃ $ tāpasīṃ dharmacāriṇīm &",
    "GE09ram_02au:6231": " daśa varṣāṇy anāvṛṣṭyā % dagdhe loke nirantaram // Ram_2,109.9 //",
    "GE09ram_02au:6232": " yayā mūlaphale sṛṣṭe $ jāhnavī ca pravartitā &",
    "GE09ram_02au:6233": " ugreṇa tapasā yuktā % niyamaiś cāpy alaṃkṛtā // Ram_2,109.10 //",
    "GE09ram_02au:6234": " daśavarṣasahasrāṇi $ yayā taptaṃ mahat tapaḥ &",
    "GE09ram_02au:6235": " anasūyāvratais tāta % pratyūhāś ca nibarhitāḥ // Ram_2,109.11 //",
    "GE09ram_02au:6236": " devakāryanimittaṃ ca $ yayā saṃtvaramāṇayā &",
    "GE09ram_02au:6237": " daśarātraṃ kṛtvā rātriḥ % seyaṃ māteva te 'nagha // Ram_2,109.12 //",
    "GE09ram_02au:6238": " tām imāṃ sarvabhūtānāṃ $ namaskāryāṃ yaśasvinīm &",
    "GE09ram_02au:6239": " abhigacchatu vaidehī % vṛddhām akrodhanāṃ sadā // Ram_2,109.13 //",
    "GE09ram_02au:6240": " evaṃ bruvāṇaṃ tam ṛṣiṃ $ tathety uktvā sa rāghavaḥ &",
    "GE09ram_02au:6241": " sītām uvāca dharmajñām % idaṃ vacanam uttamam // Ram_2,109.14 //",
    "GE09ram_02au:6242": " rājaputri śrutaṃ tv etan $ muner asya samīritam &",
    "GE09ram_02au:6243": " śreyo'rtham ātmanaḥ śīghram % abhigaccha tapasvinīm // Ram_2,109.15 //",
    "GE09ram_02au:6244": " anasūyeti yā loke $ karmabhiḥ khyātim āgatā &",
    "GE09ram_02au:6245": " tāṃ śīghram abhigaccha tvam % abhigamyāṃ tapasvinīm // Ram_2,109.16 //",
    "GE09ram_02au:6246": " sītā tv etad vacaḥ śrutvā $ rāghavasya hitaiṣiṇī &",
    "GE09ram_02au:6247": " tām atripatnīṃ dharmajñām % abhicakrāma maithilī // Ram_2,109.17 //",
    "GE09ram_02au:6248": " śithilāṃ valitāṃ vṛddhāṃ $ jarāpāṇḍuramūrdhajām &",
    "GE09ram_02au:6249": " satataṃ vepamānāṅgīṃ % pravāte kadalī yathā // Ram_2,109.18 //",
    "GE09ram_02au:6250": " tāṃ tu sītā mahābhāgām $ anasūyāṃ pativratām &",
    "GE09ram_02au:6251": " abhyavādayad avyagrā % svaṃ nāma samudāharat // Ram_2,109.19 //",
    "GE09ram_02au:6252": " abhivādya ca vaidehī $ tāpasīṃ tām aninditām &",
    "GE09ram_02au:6253": " baddhāñjalipuṭā hṛṣṭā % paryapṛcchad anāmayam // Ram_2,109.20 //",
    "GE09ram_02au:6254": " tataḥ sītāṃ mahābhāgāṃ $ dṛṣṭvā tāṃ dharmacāriṇīm &",
    "GE09ram_02au:6255": " sāntvayanty abravīd dhṛṣṭā % diṣṭyā dharmam avekṣase // Ram_2,109.21 //",
    "GE09ram_02au:6256": " tyaktvā jñātijanaṃ sīte $ mānam ṛddhiṃ ca mānini &",
    "GE09ram_02au:6257": " avaruddhaṃ vane rāmaṃ % diṣṭyā tvam anugacchasi // Ram_2,109.22 //",
    "GE09ram_02au:6258": " nagarastho vanastho vā $ pāpo vā yadi vāśubhaḥ &",
    "GE09ram_02au:6259": " yāsāṃ strīṇāṃ priyo bhartā % tāsāṃ lokā mahodayāḥ // Ram_2,109.23 //",
    "GE09ram_02au:6260": " duḥśīlaḥ kāmavṛtto vā $ dhanair vā parivarjitaḥ &",
    "GE09ram_02au:6261": " strīṇām āryasvabhāvānāṃ % paramaṃ daivataṃ patiḥ // Ram_2,109.24 //",
    "GE09ram_02au:6262": " nāto viśiṣṭaṃ paśyāmi $ bāndhavaṃ vimṛśanty aham &",
    "GE09ram_02au:6263": " sarvatra yogyaṃ vaidehi % tapaḥ kṛtam ivāvyayam // Ram_2,109.25 //",
    "GE09ram_02au:6264": " na tv evam avagacchanti $ guṇadoṣam asatstriyaḥ &",
    "GE09ram_02au:6265": " kāmavaktavyahṛdayā % bhartṛnāthāś caranti yāḥ // Ram_2,109.26 //",
    "GE09ram_02au:6266": " prāpnuvanty ayaśaś caiva $ dharmabhraṃśaṃ ca maithili &",
    "GE09ram_02au:6267": " akāryavaśam āpannāḥ % striyo yāḥ khalu tadvidhāḥ // Ram_2,109.27 //",
    "GE09ram_02au:6268": " tvadvidhās tu guṇair yuktā $ dṛṣṭalokaparāvarāḥ &",
    "GE09ram_02au:6269": " striyaḥ svarge cariṣyanti % yathā puṇyakṛtas tathā // Ram_2,109.28 //",
    "GE09ram_02au:6270": " sā tv evam uktā vaidehī $ anasūyānasūyayā &",
    "GE09ram_02au:6271": " pratipūjya vaco mandaṃ % pravaktum upacakrame // Ram_2,110.1 //",
    "GE09ram_02au:6272": " naitad āścaryam āryāyā $ yan māṃ tvam anubhāṣase &",
    "GE09ram_02au:6273": " viditaṃ tu mamāpy etad % yathā nāryāḥ patir guruḥ // Ram_2,110.2 //",
    "GE09ram_02au:6274": " yady apy eṣa bhaved bhartā $ mamārye vṛttavarjitaḥ &",
    "GE09ram_02au:6275": " advaidham upacartavyas % tathāpy eṣa mayā bhavet // Ram_2,110.3 //",
    "GE09ram_02au:6276": " kiṃ punar yo guṇaślāghyaḥ $ sānukrośo jitendriyaḥ &",
    "GE09ram_02au:6277": " sthirānurāgo dharmātmā % mātṛvartī pitṛpriyaḥ // Ram_2,110.4 //",
    "GE09ram_02au:6278": " yāṃ vṛttiṃ vartate rāmaḥ $ kausalyāyāṃ mahābalaḥ &",
    "GE09ram_02au:6279": " tām eva nṛpanārīṇām % anyāsām api vartate // Ram_2,110.5 //",
    "GE09ram_02au:6280": " sakṛd dṛṣṭāsv api strīṣu $ nṛpeṇa nṛpavatsalaḥ &",
    "GE09ram_02au:6281": " mātṛvad vartate vīro % mānam utsṛjya dharmavit // Ram_2,110.6 //",
    "GE09ram_02au:6282": " āgacchantyāś ca vijanaṃ $ vanam evaṃ bhayāvaham &",
    "GE09ram_02au:6283": " samāhitaṃ hi me śvaśrvā % hṛdaye yat sthitaṃ mama // Ram_2,110.7 //",
    "GE09ram_02au:6284": " pāṇipradānakāle ca $ yat purā tv agnisaṃnidhau &",
    "GE09ram_02au:6285": " anuśiṣṭā jananyāsmi % vākyaṃ tad api me dhṛtam // Ram_2,110.8 //",
    "GE09ram_02au:6286": " navīkṛtaṃ tu tat sarvaṃ $ vākyais te dharmacāriṇi &",
    "GE09ram_02au:6287": " patiśuśrūṣaṇān nāryās % tapo nānyad vidhīyate // Ram_2,110.9 //",
    "GE09ram_02au:6288": " sāvitrī patiśuśrūṣāṃ $ kṛtvā svarge mahīyate &",
    "GE09ram_02au:6289": " tathā vṛttiś ca yātā tvaṃ % patiśuśrūṣayā divam // Ram_2,110.10 //",
    "GE09ram_02au:6290": " variṣṭhā sarvanārīṇām $ eṣā ca divi devatā &",
    "GE09ram_02au:6291": " rohiṇī ca vinā candraṃ % muhūrtam api dṛśyate // Ram_2,110.11 //",
    "GE09ram_02au:6292": " evaṃvidhāś ca pravarāḥ $ striyo bhartṛdṛḍhavratāḥ &",
    "GE09ram_02au:6293": " devaloke mahīyante % puṇyena svena karmaṇā // Ram_2,110.12 //",
    "GE09ram_02au:6294": " tato 'nasūyā saṃhṛṣṭā $ śrutvoktaṃ sītayā vacaḥ &",
    "GE09ram_02au:6295": " śirasy āghrāya covāca % maithilīṃ harṣayanty uta // Ram_2,110.13 //",
    "GE09ram_02au:6296": " niyamair vividhair āptaṃ $ tapo hi mahad asti me &",
    "GE09ram_02au:6297": " tat saṃśritya balaṃ sīte % chandaye tvāṃ śucivrate // Ram_2,110.14 //",
    "GE09ram_02au:6298": " upapannaṃ ca yuktaṃ ca $ vacanaṃ tava maithili &",
    "GE09ram_02au:6299": " prītā cāsmy ucitaṃ kiṃ te % karavāṇi bravīhi me \\",
    "GE09ram_02au:6300": " kṛtam ity abravīt sītā tapobalasamanvitām // Ram_2,110.15 //",
    "GE09ram_02au:6301": " sā tv evam uktā dharmajñā $ tayā prītatarābhavat &",
    "GE09ram_02au:6302": " saphalaṃ ca praharṣaṃ te % hanta sīte karomy aham // Ram_2,110.16 //",
    "GE09ram_02au:6303": " idaṃ divyaṃ varaṃ mālyaṃ $ vastram ābharaṇāni ca &",
    "GE09ram_02au:6304": " aṅgarāgaṃ ca vaidehi % mahārham anulepanam // Ram_2,110.17 //",
    "GE09ram_02au:6305": " mayā dattam idaṃ sīte $ tava gātrāṇi śobhayet &",
    "GE09ram_02au:6306": " anurūpam asaṃkliṣṭaṃ % nityam eva bhaviṣyati // Ram_2,110.18 //",
    "GE09ram_02au:6307": " aṅgarāgeṇa divyena $ liptāṅgī janakātmaje &",
    "GE09ram_02au:6308": " śobhayiṣyāmi bhartāraṃ % yathā śrīr viṣṇum avyayam // Ram_2,110.19 //",
    "GE09ram_02au:6309": " sā vastram aṅgarāgaṃ ca $ bhūṣaṇāni srajas tathā &",
    "GE09ram_02au:6310": " maithilī pratijagrāha % prītidānam anuttamam // Ram_2,110.20 //",
    "GE09ram_02au:6311": " pratigṛhya ca tat sītā $ prītidānaṃ yaśasvinī &",
    "GE09ram_02au:6312": " śliṣṭāñjalipuṭā dhīrā % samupāsta tapodhanām // Ram_2,110.21 //",
    "GE09ram_02au:6313": " tathā sītām upāsīnām $ anasūyā dṛḍhavratā &",
    "GE09ram_02au:6314": " vacanaṃ praṣṭum ārebhe % kathāṃ kāṃcid anupriyām // Ram_2,110.22 //",
    "GE09ram_02au:6315": " svayaṃvare kila prāptā $ tvam anena yaśasvinā &",
    "GE09ram_02au:6316": " rāghaveṇeti me sīte % kathā śrutim upāgatā // Ram_2,110.23 //",
    "GE09ram_02au:6317": " tāṃ kathāṃ śrotum icchāmi $ vistareṇa ca maithili &",
    "GE09ram_02au:6318": " yathānubhūtaṃ kārtsnyena % tan me tvaṃ vaktum arhasi // Ram_2,110.24 //",
    "GE09ram_02au:6319": " evam uktā tu sā sītā $ tāṃ tato dharmacāriṇīm &",
    "GE09ram_02au:6320": " śrūyatām iti coktvā vai % kathayāmāsa tāṃ kathām // Ram_2,110.25 //",
    "GE09ram_02au:6321": " mithilādhipatir vīro $ janako nāma dharmavit &",
    "GE09ram_02au:6322": " kṣatradharmaṇy abhirato % nyāyataḥ śāsti medinīm // Ram_2,110.26 //",
    "GE09ram_02au:6323": " tasya lāṅgalahastasya $ karṣataḥ kṣetramaṇḍalam &",
    "GE09ram_02au:6324": " ahaṃ kilotthitā bhittvā % jagatīṃ nṛpateḥ sutā // Ram_2,110.27 //",
    "GE09ram_02au:6325": " sa māṃ dṛṣṭvā narapatir $ muṣṭivikṣepatatparaḥ &",
    "GE09ram_02au:6326": " pāṃśuguṇṭhitasarvāṅgīṃ % vismito janako 'bhavat // Ram_2,110.28 //",
    "GE09ram_02au:6327": " anapatyena ca snehād $ aṅkam āropya ca svayam &",
    "GE09ram_02au:6328": " mameyaṃ tanayety uktvā % sneho mayi nipātitaḥ // Ram_2,110.29 //",
    "GE09ram_02au:6329": " antarikṣe ca vāg uktā $ pratimāmānuṣī kila &",
    "GE09ram_02au:6330": " evam etan narapate % dharmeṇa tanayā tava // Ram_2,110.30 //",
    "GE09ram_02au:6331": " tataḥ prahṛṣṭo dharmātmā $ pitā me mithilādhipaḥ &",
    "GE09ram_02au:6332": " avāpto vipulām ṛddhiṃ % mām avāpya narādhipaḥ // Ram_2,110.31 //",
    "GE09ram_02au:6333": " dattā cāsmīṣṭavad devyai $ jyeṣṭhāyai puṇyakarmaṇā &",
    "GE09ram_02au:6334": " tayā saṃbhāvitā cāsmi % snigdhayā mātṛsauhṛdāt // Ram_2,110.32 //",
    "GE09ram_02au:6335": " patisaṃyogasulabhaṃ $ vayo dṛṣṭvā tu me pitā &",
    "GE09ram_02au:6336": " cintām abhyagamad dīno % vittanāśād ivādhanaḥ // Ram_2,110.33 //",
    "GE09ram_02au:6337": " sadṛśāc cāpakṛṣṭāc ca $ loke kanyāpitā janāt &",
    "GE09ram_02au:6338": " pradharṣaṇām avāpnoti % śakreṇāpi samo bhuvi // Ram_2,110.34 //",
    "GE09ram_02au:6339": " tāṃ dharṣaṇām adūrasthāṃ $ saṃdṛśyātmani pārthivaḥ &",
    "GE09ram_02au:6340": " cintārṇavagataḥ pāraṃ % nāsasādāplavo yathā // Ram_2,110.35 //",
    "GE09ram_02au:6341": " ayonijāṃ hi māṃ jñātvā $ nādhyagacchat sa cintayan &",
    "GE09ram_02au:6342": " sadṛśaṃ cānurūpaṃ ca % mahīpālaḥ patiṃ mama // Ram_2,110.36 //",
    "GE09ram_02au:6343": " tasya buddhir iyaṃ jātā $ cintayānasya saṃtatam &",
    "GE09ram_02au:6344": " svayaṃ varaṃ tanūjāyāḥ % kariṣyāmīti dhīmataḥ // Ram_2,110.37 //",
    "GE09ram_02au:6345": " mahāyajñe tadā tasya $ varuṇena mahātmanā &",
    "GE09ram_02au:6346": " dattaṃ dhanurvaraṃ prītyā % tūṇī cākṣayasāyakau // Ram_2,110.38 //",
    "GE09ram_02au:6347": " asaṃcālyaṃ manuṣyaiś ca $ yatnenāpi ca gauravāt &",
    "GE09ram_02au:6348": " tan na śaktā namayituṃ % svapneṣv api narādhipāḥ // Ram_2,110.39 //",
    "GE09ram_02au:6349": " tad dhanuḥ prāpya me pitrā $ vyāhṛtaṃ satyavādinā &",
    "GE09ram_02au:6350": " samavāye narendrāṇāṃ % pūrvam āmantrya pārthivān // Ram_2,110.40 //",
    "GE09ram_02au:6351": " idaṃ ca dhanur udyamya $ sajyaṃ yaḥ kurute naraḥ &",
    "GE09ram_02au:6352": " tasya me duhitā bhāryā % bhaviṣyati na saṃśayaḥ // Ram_2,110.41 //",
    "GE09ram_02au:6353": " tac ca dṛṣṭvā dhanuḥśreṣṭhaṃ $ gauravād girisaṃnibham &",
    "GE09ram_02au:6354": " abhivādya nṛpā jagmur % aśaktās tasya tolane // Ram_2,110.42 //",
    "GE09ram_02au:6355": " sudīrghasya tu kālasya $ rāghavo 'yaṃ mahādyutiḥ &",
    "GE09ram_02au:6356": " viśvāmitreṇa sahito % yajñaṃ draṣṭuṃ samāgataḥ // Ram_2,110.43 //",
    "GE09ram_02au:6357": " lakṣmaṇena saha bhrātrā $ rāmaḥ satyaparākramaḥ &",
    "GE09ram_02au:6358": " viśvāmitras tu dharmātmā % mama pitrā supūjitaḥ // Ram_2,110.44 //",
    "GE09ram_02au:6359": " provāca pitaraṃ tatra $ bhrātarau rāmalakṣmaṇau &",
    "GE09ram_02au:6360": " sutau daśarathasyemau % dhanurdarśanakāṅkṣiṇau \\",
    "GE09ram_02au:6361": " ity uktas tena vipreṇa tad dhanuḥ samupānayat // Ram_2,110.45 //",
    "GE09ram_02au:6362": " nimeṣāntaramātreṇa $ tad ānamya sa vīryavān &",
    "GE09ram_02au:6363": " jyāṃ samāropya jhaṭiti % pūrayāmāsa vīryavān // Ram_2,110.46 //",
    "GE09ram_02au:6364": " tena pūrayatā vegān $ madhye bhagnaṃ dvidhā dhanuḥ &",
    "GE09ram_02au:6365": " tasya śabdo 'bhavad bhīmaḥ % patitasyāśaner iva // Ram_2,110.47 //",
    "GE09ram_02au:6366": " tato 'haṃ tatra rāmāya $ pitrā satyābhisaṃdhinā &",
    "GE09ram_02au:6367": " udyatā dātum udyamya % jalabhājanam uttamam // Ram_2,110.48 //",
    "GE09ram_02au:6368": " dīyamānāṃ na tu tadā $ pratijagrāha rāghavaḥ &",
    "GE09ram_02au:6369": " avijñāya pituś chandam % ayodhyādhipateḥ prabhoḥ // Ram_2,110.49 //",
    "GE09ram_02au:6370": " tataḥ śvaśuram āmantrya $ vṛddhaṃ daśarathaṃ nṛpam &",
    "GE09ram_02au:6371": " mama pitrā ahaṃ dattā % rāmāya viditātmane // Ram_2,110.50 //",
    "GE09ram_02au:6372": " mama caivānujā sādhvī $ ūrmilā priyadarśanā &",
    "GE09ram_02au:6373": " bhāryārthe lakṣmaṇasyāpi % dattā pitrā mama svayam // Ram_2,110.51 //",
    "GE09ram_02au:6374": " evaṃ dattāsmi rāmāya $ tadā tasmin svayaṃvare &",
    "GE09ram_02au:6375": " anuraktā ca dharmeṇa % patiṃ vīryavatāṃ varam // Ram_2,110.52 //",
    "GE09ram_02au:6376": " anasūyā tu dharmajñā $ śrutvā tāṃ mahatīṃ kathām &",
    "GE09ram_02au:6377": " paryaṣvajata bāhubhyāṃ % śirasy āghrāya maithilīm // Ram_2,111.1 //",
    "GE09ram_02au:6378": " vyaktākṣarapadaṃ citraṃ $ bhāṣitaṃ madhuraṃ tvayā &",
    "GE09ram_02au:6379": " yathā svayaṃvaraṃ vṛttaṃ % tat sarvaṃ hi śrutaṃ mayā // Ram_2,111.2 //",
    "GE09ram_02au:6380": " rame 'haṃ kathayā te tu $ dṛḍhaṃ madhurabhāṣiṇi &",
    "GE09ram_02au:6381": " ravir astaṃ gataḥ śrīmān % upohya rajanīṃ śivām // Ram_2,111.3 //",
    "GE09ram_02au:6382": " divasaṃ pratikīrṇānām $ āhārārthaṃ patatriṇām &",
    "GE09ram_02au:6383": " saṃdhyākāle nilīnānāṃ % nidrārthaṃ śrūyate dhvaniḥ // Ram_2,111.4 //",
    "GE09ram_02au:6384": " ete cāpy abhiṣekārdrā $ munayaḥ phalaśodhanāḥ &",
    "GE09ram_02au:6385": " sahitā upavartante % salilāplutavalkalāḥ // Ram_2,111.5 //",
    "GE09ram_02au:6386": " ṛṣīṇām agnihotreṣu $ huteṣu vidhipurvakam &",
    "GE09ram_02au:6387": " kapotāṅgāruṇo dhūmo % dṛśyate pavanoddhataḥ // Ram_2,111.6 //",
    "GE09ram_02au:6388": " alpaparṇā hi taravo $ ghanībhūtāḥ samantataḥ &",
    "GE09ram_02au:6389": " viprakṛṣṭe 'pi ye deśe % na prakāśanti vai diśaḥ // Ram_2,111.7 //",
    "GE09ram_02au:6390": " rajanīcarasattvāni $ pracaranti samantataḥ &",
    "GE09ram_02au:6391": " tapovanamṛgā hy ete % veditīrtheṣu śerate // Ram_2,111.8 //",
    "GE09ram_02au:6392": " sampravṛttā niśā sīte $ nakṣatrasamalaṃkṛtā &",
    "GE09ram_02au:6393": " jyotsnāprāvaraṇaś candro % dṛśyate 'bhyudito 'mbare // Ram_2,111.9 //",
    "GE09ram_02au:6394": " gamyatām anujānāmi $ rāmasyānucarī bhava &",
    "GE09ram_02au:6395": " kathayantyā hi madhuraṃ % tvayāhaṃ paritoṣitā // Ram_2,111.10 //",
    "GE09ram_02au:6396": " alaṃkuru ca tāvat tvaṃ $ pratyakṣaṃ mama maithili &",
    "GE09ram_02au:6397": " prītiṃ janaya me vatsa % divyālaṃkāraśobhinī // Ram_2,111.11 //",
    "GE09ram_02au:6398": " sā tadā samalaṃkṛtya $ sītā surasutopamā &",
    "GE09ram_02au:6399": " praṇamya śirasā tasyai % rāmaṃ tv abhimukhī yayau // Ram_2,111.12 //",
    "GE09ram_02au:6400": " tathā tu bhūṣitāṃ sītāṃ $ dadarśa vadatāṃ varaḥ &",
    "GE09ram_02au:6401": " rāghavaḥ prītidānena % tapasvinyā jaharṣa ca // Ram_2,111.13 //",
    "GE09ram_02au:6402": " nyavedayat tataḥ sarvaṃ $ sītā rāmāya maithilī &",
    "GE09ram_02au:6403": " prītidānaṃ tapasvinyā % vasanābharaṇasrajām // Ram_2,111.14 //",
    "GE09ram_02au:6404": " prahṛṣṭas tv abhavad rāmo $ lakṣmaṇaś ca mahārathaḥ &",
    "GE09ram_02au:6405": " maithilyāḥ satkriyāṃ dṛṣṭvā % mānuṣeṣu sudurlabhām // Ram_2,111.15 //",
    "GE09ram_02au:6406": " tatas tāṃ śarvarīṃ prītaḥ $ puṇyāṃ śaśinibhānanaḥ &",
    "GE09ram_02au:6407": " arcitas tāpasaiḥ siddhair % uvāsa raghunandanaḥ // Ram_2,111.16 //",
    "GE09ram_02au:6408": " tasyāṃ rātryāṃ vyatītāyām $ abhiṣicya hutāgnikān &",
    "GE09ram_02au:6409": " āpṛcchetāṃ naravyāghrau % tāpasān vanagocarān // Ram_2,111.17 //",
    "GE09ram_02au:6410": " tāv ūcus te vanacarās $ tāpasā dharmacāriṇaḥ &",
    "GE09ram_02au:6411": " vanasya tasya saṃcāraṃ % rākṣasaiḥ samabhiplutam // Ram_2,111.18 //",
    "GE09ram_02au:6412": " eṣa panthā maharṣīṇāṃ $ phalāny āharatāṃ vane &",
    "GE09ram_02au:6413": " anena tu vanaṃ durgaṃ % gantuṃ rāghava te kṣamam // Ram_2,111.19 //",
    "GE09ram_02au:6414": " itīva taiḥ prāñjalibhis tapasvibhir $ dvijaiḥ kṛtasvastyayanaḥ paraṃtapaḥ",
    "GE09ram_02au:6415": " vanaṃ sabhāryaḥ praviveśa rāghavaḥ % salakṣmaṇaḥ sūrya ivābhramaṇḍalam //"
}