{
  "GSP33nabodhsu:0": "[p. 2-]",
  "GSP33nabodhsu:1": "bodhasāraḥ",
  "GSP33nabodhsu:2": "oṃ kiñcitkutūhalenaiva viduṣāṃ priyakāmyayā /",
  "GSP33nabodhsu:3": "maṅgalācaraṇaṃ kṛtvā bodhasāro nirūpyate // NBs_1.1 //",
  "GSP33nabodhsu:4": "anantaśaktisandohapūrṇasya paramātmanaḥ /",
  "GSP33nabodhsu:5": "vighnavidhvaṃsinīṃ śaktiṃ gaṇarājamupāsmahe // NBs_1.2 //",
  "GSP33nabodhsu:6": "yā prakāśavimarśābhyāṃ svarūpāvasthitiṅgatā /",
  "GSP33nabodhsu:7": "smarāmi tāmahaṃ bhaktyā jñānaśaktiṃ sarasvatīm // NBs_1.3 //",
  "GSP33nabodhsu:8": "śrīgurūnparamānandasvarūpānabhivādaye /",
  "GSP33nabodhsu:9": "tāpatrayāpahā yeṣāṃ kṛpā brahmāmṛtaprapā // NBs_1.4 //",
  "GSP33nabodhsu:10": "atha gurustavaḥ",
  "GSP33nabodhsu:11": "madamohābhidhakrūramadhukaiṭabhajiṣṇave /",
  "GSP33nabodhsu:12": "mokṣalakṣmīnivāsāya namaḥ śrīguruviṣṇave // NBs_1.5 //",
  "GSP33nabodhsu:13": "guṇairgauravamāyātā haribrahmaharāstrayaḥ /",
  "GSP33nabodhsu:14": "guṇātītatayā'smākaṃ guravo gurutāṅgatāḥ // NBs_1.6 //",
  "GSP33nabodhsu:15": "purāntakaharo rudraḥ kaṃsakeśiharo hariḥ /",
  "GSP33nabodhsu:16": "caṇḍamuṇḍaharā caṇḍī sarvadvandvaharo guruḥ // NBs_1.7 //",
  "GSP33nabodhsu:17": "yacchanti devatāstuṣṭā dhanamāyuḥ sutaṃ yaśaḥ /",
  "GSP33nabodhsu:18": "jñānaṃ ke nāma dāsyanti vinā śrīgurupādukām // NBs_1.8 //",
  "GSP33nabodhsu:19": "jayati śrīgurūṇāṃ hi caraṇābjarajoguṇaḥ /",
  "GSP33nabodhsu:20": "hatāstrayo yadekena rajaḥsattvatamoguṇāḥ // NBs_1.9 //",
  "GSP33nabodhsu:21": "tāryā vayaṃ tarirbodhastaraṇīyo bhavārṇavaḥ /",
  "GSP33nabodhsu:22": "tatkarṇadhārarūpeṇa tārakaṃ śrīguruṃ bhaje // NBs_1.10 //",
  "GSP33nabodhsu:23": "tārakasyopadeśena gururbhūtvā vimuktidaḥ /",
  "GSP33nabodhsu:24": "kāśyāmapīśvarastasmādīśvarādadhiko guruḥ // NBs_1.11 //",
  "GSP33nabodhsu:25": "guroranugrahādīśa īśvarānugrahādguruḥ /",
  "GSP33nabodhsu:26": "śrīgurordarśanaṃ hetuḥ paraṃ tvīśvaradarśane // NBs_1.12 //",
  "GSP33nabodhsu:27": "īśvaraḥ sarvahetutvāddhetuḥsaṃsāramokṣāyoḥ /",
  "GSP33nabodhsu:28": "mokṣasyaiva gurustasmānnāsti tatvaṃ guroḥ param // NBs_1.13 //",
  "GSP33nabodhsu:29": "vinā'pi kṣetramāhātmyaṃ gurumāhātmyataḥ kila /",
  "GSP33nabodhsu:30": "vimuktiryatra kutrāpi na kāśyāṃ guruṇā vinā // NBs_1.14 //",
  "GSP33nabodhsu:31": "kṣamyatāmiti kiṃ vācyaṃ prasīdeti kimucyatām /",
  "GSP33nabodhsu:32": "kṣamāprasādasaṃpūrṇaḥ svabhāvādeva me guruḥ // NBs_1.15 //",
  "GSP33nabodhsu:33": "[p. 14-]",
  "GSP33nabodhsu:34": "atha śiṣyavivekaḥ |",
  "GSP33nabodhsu:35": "bījaṃ gurupadeśo hi jijñāsuḥ kṣetramucyate /",
  "GSP33nabodhsu:36": "vivekāṃkurajo bodhadrumo mokṣastu tatphalam // NBs_2.1 //",
  "GSP33nabodhsu:37": "yadyapi kṣetrabījābhyāṃ vinā na drumasaṃbhavaḥ /",
  "GSP33nabodhsu:38": "kiṃ tu bījamupādānaṃ nimittaṃ kṣetramucyate // NBs_2.2 //",
  "GSP33nabodhsu:39": "drumo bījaparīṇāmo na kṣetrapariṇāmakaḥ /",
  "GSP33nabodhsu:40": "bodho guruparīṇāmo na śiṣyapariṇāmakaḥ // NBs_2.3 //",
  "GSP33nabodhsu:41": "drumo hi bījajātīyaḥ kṣetrajātīyako na hi /",
  "GSP33nabodhsu:42": "bodho hi gurujātīyaḥ śiṣyajātīyako na hi // NBs_2.4 //",
  "GSP33nabodhsu:43": "bījena bījajātīyastaruḥ kṣetre samarpitaḥ /",
  "GSP33nabodhsu:44": "guruṇā svātmajātīyo bodhaḥ śiṣye samarpitaḥ // NBs_2.5 //",
  "GSP33nabodhsu:45": "vahniprabhā hi varttisthā tamo hanti prakāśate /",
  "GSP33nabodhsu:46": "tamohantrī prakāśātmā prabhaiva na tu varttikā // NBs_2.6 //",
  "GSP33nabodhsu:47": "guruprabhā hi śiṣyasthā tamo hanti prakāśate /",
  "GSP33nabodhsu:48": "tamohantā prakāśātmā gurureva na śiṣyakaḥ // NBs_2.7 //",
  "GSP33nabodhsu:49": "yadagniḥ kāṣṭhamāruhya bhasmasātkurute purīm /",
  "GSP33nabodhsu:50": "bhasmāsātkāraṇaṃ tatra guṇo vahnerna kāṣṭhagaḥ // NBs_2.8 //",
  "GSP33nabodhsu:51": "bodhātmanā guruḥ śiṣyamāviśya dahati kṣaṇāt /",
  "GSP33nabodhsu:52": "yaddvaitaṃ sā guroḥ śaktirna śiṣyasyeti nirṇayaḥ // NBs_2.9 //",
  "GSP33nabodhsu:53": "yadyapyudayane bhānoryathā padmaṃ prakāśate /",
  "GSP33nabodhsu:54": "na kāśante tathā padmāḥ kāṣṭhapāṣāṇamṛṇmayāḥ // NBs_2.10 //",
  "GSP33nabodhsu:55": "prakāśako raviryadvatpadmameva vikāsayet /",
  "GSP33nabodhsu:56": "gurustathā bodhakaḥ sañchiṣyameva prabodhayet // NBs_2.11 //",
  "GSP33nabodhsu:57": "prakāśakasya mahimā prakāśyādadhikaḥ kila /",
  "GSP33nabodhsu:58": "sūkṣmaṃ viśeṣaṃ vakṣyāmi gurusūryasya taṃ śṛṇu // NBs_2.12 //",
  "GSP33nabodhsu:59": "tattadvivekavairāgyayuktavedāntayuktibhiḥ /",
  "GSP33nabodhsu:60": "śiṣyaṃ nayati gurvarkaḥ svaikyaṃ svādbhinnamapyaho // NBs_2.13 //",
  "GSP33nabodhsu:61": "vikāsako'pi tapano na padmaṃ svaikatāṃ nayet /",
  "GSP33nabodhsu:62": "tasmātsarvātmabhāvena sevyā śrīgurupādukā // NBs_2.14 //",
  "GSP33nabodhsu:63": "tatsatyaṃ dātṛpātrābhyāṃ vinā dānaṃ na siddhyati /",
  "GSP33nabodhsu:64": "tathāpi pātraṃ pātraṃ syāddātā paramakāraṇam // NBs_2.15 //",
  "GSP33nabodhsu:65": "bhavetsparśamaṇisparśāllohaṃ svarṇaṃ na tanmaṇiḥ /",
  "GSP33nabodhsu:66": "gurusparśamaṇisparśātsa eva bhavati kṣaṇāt // NBs_2.16 //",
  "GSP33nabodhsu:67": "evaṃ vivekato dhīmannupayogo dvayorapi /",
  "GSP33nabodhsu:68": "śiṣyo nimittamātraṃ syādgariṣṭhā gurupādukā // NBs_2.17 //",
  "GSP33nabodhsu:69": "upadeśakramo rāma vyavasthāmātrapālanam /",
  "GSP33nabodhsu:70": "ityādi vacanaṃ tattu śiṣyotsāhavivṛddhaye // NBs_2.18 //",
  "GSP33nabodhsu:71": "siddhāntaḥ sarvatantrāṇāṃ sadyaḥ pratyayakārakaḥ /",
  "GSP33nabodhsu:72": "sarvadā bhāvanīyo'yaṃ guruśiṣyavinirṇayaḥ // NBs_2.19 //",
  "GSP33nabodhsu:73": "[p. 24-]",
  "GSP33nabodhsu:74": "brahmajijñāsā",
  "GSP33nabodhsu:75": "athāto brahmajijñāsā jijñāsyaṃ brahma kevalam /",
  "GSP33nabodhsu:76": "taṭasthalakṣaṇenātha svarūpasya ca lakṣaṇāt // NBs_3.1 //",
  "GSP33nabodhsu:77": "utpattisthitināśānāṃ mūlakāraṇamīśvaraḥ /",
  "GSP33nabodhsu:78": "sarvajñaḥ satyasaṅkalpa ityādiṣu taṭasthatā // NBs_3.2 //",
  "GSP33nabodhsu:79": "saccidānandarūpaṃ tatsvaprakāśaṃ parātparam /",
  "GSP33nabodhsu:80": "anaṇvityādivedoktaṃ svarūpasya tu lakṣaṇam // NBs_3.3 //",
  "GSP33nabodhsu:81": "guṇapradhānabhāvena yadyatkiñcidapekṣitam /",
  "GSP33nabodhsu:82": "nānāprakaraṇavyājaistatsarvamabhidhīyate // NBs_3.4 //",
  "GSP33nabodhsu:83": "bahiraṅgāntaraṅgāṇāṃ sādhanānāmanukramaḥ /",
  "GSP33nabodhsu:84": "yadantaraṅgaṃ yasmāttu tatpaścāttu nirūpyate // NBs_3.5 //",
  "GSP33nabodhsu:85": "[p. 27-]",
  "GSP33nabodhsu:86": "vairāgyapīṭhikābandhaḥ",
  "GSP33nabodhsu:87": "vairāgyapīṭhikābandhaṃ prathamaṃ śṛṇu sanmate /",
  "GSP33nabodhsu:88": "na nemireva yatrāsti sthitiścakrasya kīdṛśī // NBs_4,1.1 //",
  "GSP33nabodhsu:89": "na śūdre vedasaṃskārastailañca sikatāsu na /",
  "GSP33nabodhsu:90": "na syātkaratale roma tathā muktirna rāgiṇi // NBs_4,1.2 //",
  "GSP33nabodhsu:91": "vairāgyaṃ dvividhaṃ sūkṣmaṃ tadbhedamavadhāraya /",
  "GSP33nabodhsu:92": "jijñāsāmukhyamekaṃ syājjihāsāmukhyameva ca // NBs_4,1.3 //",
  "GSP33nabodhsu:93": "jihāsā saṃsṛterbrahmajijñāseti dvayaṃ mune /",
  "GSP33nabodhsu:94": "ekameva tathāpyasti viśeṣaḥ kaścidatra hi // NBs_4,1.4 //",
  "GSP33nabodhsu:95": "rājyabhraṣṭā dīrgharogāḥ parādhīnā hataśriyaḥ /",
  "GSP33nabodhsu:96": "ye viraktāstapasyanti jihāsāmukhyameva tat // NBs_4,1.5 //",
  "GSP33nabodhsu:97": "ādhivyādhibhayodvegapāratantryādivarjitāḥ /",
  "GSP33nabodhsu:98": "ye dhīrā muktimicchanti śṛṇu teṣāmayaṃ kramaḥ // NBs_4,1.6 //",
  "GSP33nabodhsu:99": "kāmadhenurgṛhe yeṣāṃ nivāso nandane vane /",
  "GSP33nabodhsu:100": "kaśyapādyāstapasyanti jijñāsāmukhyameva tat // NBs_4,1.7 //",
  "GSP33nabodhsu:101": "ādhivyādhibhayodvegapāratantryādipīḍitāḥ /",
  "GSP33nabodhsu:102": "ye jīvā mokṣamicchanti jihāsāmukhyatā tu sā // NBs_4,1.8 //",
  "GSP33nabodhsu:103": "mānuṣyaṃ durlabhaṃ prāptaṃ sacchāstraiḥ saṃskṛtā matiḥ /",
  "GSP33nabodhsu:104": "yadi na brahmaviśrāntistadasmābhiḥ kimarjitam // NBs_4,1.9 //",
  "GSP33nabodhsu:105": "ityevaṃ vyavasāyena hyākāśaphalapātavat /",
  "GSP33nabodhsu:106": "jijñāsayanti ye dhīrā jijñāsāmukhyatā tu sā // NBs_4,1.10 //",
  "GSP33nabodhsu:107": "virocanaḥ kārttavīryo baliḥ śrīrāghavādayaḥ /",
  "GSP33nabodhsu:108": "viraktā rājalīlāyāṃ te hi tatra nidarśanam // NBs_4,1.11 //",
  "GSP33nabodhsu:109": "tīvrātsaṃsāravairāgyādbrahmajijñāsanaṃ yadi /",
  "GSP33nabodhsu:110": "vairāgyaṃ puṇyajīvānāṃ jihāsāmukhyameva tat // NBs_4,1.12 //",
  "GSP33nabodhsu:111": "brahmajijñāsayā tāta tīvrayā yo vidhīyate /",
  "GSP33nabodhsu:112": "virāgo dṛśyabhāveṣu jijñāsāmukhyameva tat // NBs_4,1.13 //",
  "GSP33nabodhsu:113": "sahajaṃ yasya vairāgyaṃ kā vācyā tasya mukhyatā /",
  "GSP33nabodhsu:114": "atha doṣāḥ pradarśyante vairāgyaṃ doṣadarśanāt // NBs_4,1.14 //",
  "GSP33nabodhsu:115": "kathayāmi samāsena sāvadhānamanāḥ śṛṇu /",
  "GSP33nabodhsu:116": "asamañjasatāṃ sādho samārabhya śarīrataḥ // NBs_4,1.15 //",
  "GSP33nabodhsu:117": "[p. 34-]",
  "GSP33nabodhsu:118": "kāyaviḍambanā",
  "GSP33nabodhsu:119": "yaṃ bhūṣayanti kanakairvasanaiścandanairapi /",
  "GSP33nabodhsu:120": "avicārata evāyaṃ kāyo ramyatvamāgataḥ // NBs_4,2.1 //",
  "GSP33nabodhsu:121": "asya kravyādabhakṣyasya kṛśānorindhanasya ca /",
  "GSP33nabodhsu:122": "pariṇāmakṛśasyaiva kena kāyasya ramyatā // NBs_4,2.2 //",
  "GSP33nabodhsu:123": "kalervaramidaṃ sthānaṃ vigraho mūrttimānasau /",
  "GSP33nabodhsu:124": "pañcabhūtanivāso'yaṃ kathaṃ tatra sukhī bhavet // NBs_4,2.3 //",
  "GSP33nabodhsu:125": "kārāgṛhaṃ garbhavāso bālyaṃ kevalamūḍhatā /",
  "GSP33nabodhsu:126": "tatrāpi duḥsahātyantaṃ parādhīnatayā sthitiḥ // NBs_4,2.4 //",
  "GSP33nabodhsu:127": "kāmabāṇairyatra pīḍā kāminīvirahajvaraḥ /",
  "GSP33nabodhsu:128": "puṣkalā pāpasaṃpattiryauvanaṃ vipadāṃ vanam // NBs_4,2.5 //",
  "GSP33nabodhsu:129": "unnatā'natatāṃ yāto jarākṣāravidhūsaraḥ /",
  "GSP33nabodhsu:130": "purāṇakūṣmāṇḍasamaḥ kāyo vṛddhasya garhitaḥ // NBs_4,2.6 //",
  "GSP33nabodhsu:131": "maraṇasya tu kiṃ vācyaṃ mṛtyudūtabhayaṃ tataḥ /",
  "GSP33nabodhsu:132": "narake tu mahadduḥkhaṃ svarge patanajaṃ bhayam // NBs_4,2.7 //",
  "GSP33nabodhsu:133": "uttamādhamabhāvena tatrāpyasti viḍambanā /",
  "GSP33nabodhsu:134": "yadi paśvādiyoniḥ syāttadā duḥkhasya kā kathā // NBs_4,2.8 //",
  "GSP33nabodhsu:135": "punarjanma punarmṛtyuḥ punardukhaṃ punarbhayam /",
  "GSP33nabodhsu:136": "na jānāti gatiṃ janturnimagno mohasāgare // NBs_4,2.9 //",
  "GSP33nabodhsu:137": "[p. 40-]",
  "GSP33nabodhsu:138": "vṛttiviḍambanā",
  "GSP33nabodhsu:139": "kṣatradharme parā hiṃsā yācñāyāṃ lāghavaṃ mahat /",
  "GSP33nabodhsu:140": "asatyameva vāṇijye nānṛtātpātakaṃ param // NBs_4,3.1 //",
  "GSP33nabodhsu:141": "sevāyāṃ paramaṃ kaṣṭaṃ mṛtkīṭastu kṛṣīvalaḥ /",
  "GSP33nabodhsu:142": "dyūte sarvasvanāśaḥ syāccaurye rājabhayaṃ mahat // NBs_4,3.2 //",
  "GSP33nabodhsu:143": "nākāśātpatati dravyaṃ jīvikā sukhadā katham /",
  "GSP33nabodhsu:144": "[p. 42-]",
  "GSP33nabodhsu:145": "kāmaviḍambanā",
  "GSP33nabodhsu:146": "carvayanti mahāmāṃsaṃ gate prāṇe piśācakāḥ /",
  "GSP33nabodhsu:147": "jīvatparasparaṃ māṃsaṃ strīpuṃsāścaturānanāḥ // NBs_4,4.1 //",
  "GSP33nabodhsu:148": "nṛdehairniśi nṛtyanti śmaśāneṣu piśācakāḥ /",
  "GSP33nabodhsu:149": "vicitrairaṅgavinyāsairgṛheṣu gṛhamedhinaḥ // NBs_4,4.2 //",
  "GSP33nabodhsu:150": "lihati spṛśati bhrānto muhurjighrati khādati /",
  "GSP33nabodhsu:151": "grāmasiṃhānurūpeyaṃ grāmyadharmavyavasthitiḥ // NBs_4,4.3 //",
  "GSP33nabodhsu:152": "kaṇḍūyanena yatkaṇḍūsukhaṃ tatkiṃ bhavetsukham /",
  "GSP33nabodhsu:153": "paścādyatra mahāpīḍā tathā vaiṣayikaṃ sukham // NBs_4,4.4 //",
  "GSP33nabodhsu:154": "nādāsaktaṃ mṛgaṃ vyādhaśchinatti niśitaiḥ śaraiḥ /",
  "GSP33nabodhsu:155": "rūpāsaktaṃ naraṃ nārī raticchurikayā'sakṛt // NBs_4,4.5 //",
  "GSP33nabodhsu:156": "[p. 45-]",
  "GSP33nabodhsu:157": "krodhaviḍambanā",
  "GSP33nabodhsu:158": "rudhiraṃ pibati svīyaṃ divā tamasi nṛtyati /",
  "GSP33nabodhsu:159": "bhīṣayatyātmanātmānaṃ krūraḥ krodhī na rākṣasaḥ // NBs_4,5.1 //",
  "GSP33nabodhsu:160": "[p. 46-]",
  "GSP33nabodhsu:161": "lobhaviḍambanā",
  "GSP33nabodhsu:162": "na piśācā na ḍākinyo na bhujaṅgā na vṛścikāḥ /",
  "GSP33nabodhsu:163": "saṃbhrāntayanti manujaṃ yathā lobho dhiyaṃ ripuḥ // NBs_4,6.1 //",
  "GSP33nabodhsu:164": "meravo ghṛtabindvābhā durāśādāvapāvake /",
  "GSP33nabodhsu:165": "kathaṃ sahasralakṣādyaistarhi tṛpyatu lobhavān // NBs_4,6.2 //",
  "GSP33nabodhsu:166": "ānidraṃ prātarārabhya jāgrati svapnapūrṣvapi /",
  "GSP33nabodhsu:167": "bhramanno labhate śāntiṃ sa lobhasya parākramaḥ // NBs_4,6.3 //",
  "GSP33nabodhsu:168": "nidhānaṃ yakṣasarpādyā yadākrāmanti yatnataḥ /",
  "GSP33nabodhsu:169": "na pibanti na khādanti teṣāṃ hi guravaḥ śaṭhāḥ // NBs_4,6.4 //",
  "GSP33nabodhsu:170": "dānabhogavihīnaṃ ca yadeva dhanino dhanam /",
  "GSP33nabodhsu:171": "na tu tasya mukhe dhūlirdīyate bhūmigopanaiḥ // NBs_4,6.5 //",
  "GSP33nabodhsu:172": "mūḍhastāmramaye pātre saṃsthāpayati kiṃ dhanam /",
  "GSP33nabodhsu:173": "pātre sthitaṃ dhanaṃ bhadraṃ kintu pātraṃ parīkṣaya // NBs_4,6.6 //",
  "GSP33nabodhsu:174": "kākaviṣṭhādhanasyārthe kāyakleśena bhūyasā /",
  "GSP33nabodhsu:175": "madāndhā dhaninaḥ sevyā mahatīyaṃ viḍambanā // NBs_4,6.7 //",
  "GSP33nabodhsu:176": "na lobhasyopacārāya maṇimantrauṣadhādayaḥ /",
  "GSP33nabodhsu:177": "maṇimantrauṣadhaślāghī so'pi lobhaparāyaṇaḥ // NBs_4,6.8 //",
  "GSP33nabodhsu:178": "kiñciddhanakaṇaṃ dhyātvā mukhamāḍhyasya paśyasi /",
  "GSP33nabodhsu:179": "karoṣi śveva cāṭūni lobhenāpakṛtaṃ smara // NBs_4,6.9 //",
  "GSP33nabodhsu:180": "lohārgalo bhadraharo lolatāṅko bhayapradaḥ /",
  "GSP33nabodhsu:181": "lunātyubhau ca yallokau tena lobhaḥ prakīrttitaḥ // NBs_4,6.10 //",
  "GSP33nabodhsu:182": "sakāmāḥ kāminīlubdhā niṣkāmā mokṣalobhinaḥ /",
  "GSP33nabodhsu:183": "bhāvalubdho hi bhagavānnirlobho'tyantadurlabhaḥ // NBs_4,6.11 //",
  "GSP33nabodhsu:184": "dugdhaphenojjvalā śayyā bālā caraṇasevinī /",
  "GSP33nabodhsu:185": "nidrāṃ na labhate bhūpaḥ pararāṣṭrajigīṣayā // NBs_4,6.12 //",
  "GSP33nabodhsu:186": "mārgeṣu militāścaurāḥ sakhyaṃ taiḥ saha vardhitam /",
  "GSP33nabodhsu:187": "te gatā dhanamādāya paścācchocati mandadhīḥ // NBs_4,6.13 //",
  "GSP33nabodhsu:188": "svāmī tu cauravaddravyaṃ gopāyati yatastataḥ /",
  "GSP33nabodhsu:189": "bhāryāputrādayaścaurā bhuñjate svāmino yathā // NBs_4,6.14 //",
  "GSP33nabodhsu:190": "putramitrakalatrebhyo gopyate yaddhanaṃ janaiḥ /",
  "GSP33nabodhsu:191": "tena manye'vanaṃ pāpaṃ sukṛtyā gopyate nahi // NBs_4,6.15 //",
  "GSP33nabodhsu:192": "rāgiṇī gaṇikā vittaṃ yadvāñchati varā hi sā /",
  "GSP33nabodhsu:193": "dhiktaṃ vairāgyavaktāraṃ vācālaṃ vittalampaṭam // NBs_4,6.16 //",
  "GSP33nabodhsu:194": "dhanibhyo dhanamādāya ślāghate śāstrapāṭhakaḥ /",
  "GSP33nabodhsu:195": "bahubhyo mithunībhūya dhanibhyo gaṇikā yathā // NBs_4,6.17 //",
  "GSP33nabodhsu:196": "na śobhate tathaivāyaṃ lobhī vedāntavācakaḥ /",
  "GSP33nabodhsu:197": "cauryeṇa nigaḍe datto jaṭābhasmadharo yathā // NBs_4,6.18 //",
  "GSP33nabodhsu:198": "yadi vittārjanenaiva vidvāṃso yānti gauravam /",
  "GSP33nabodhsu:199": "kastarhi veśyāviduṣorviśeṣa iti varṇaya // NBs_4,6.19 //",
  "GSP33nabodhsu:200": "anityamiti yo vakti sevate nityameva tat /",
  "GSP33nabodhsu:201": "bahirmukhasya tasyāsyaṃ mā darśaya maheśvara // NBs_4,6.20 //",
  "GSP33nabodhsu:202": "kāmakiṃkaratāṃ prāpya sakāmāḥ sarvakiṃkarāḥ /",
  "GSP33nabodhsu:203": "kāmenaiva parityakto niṣkāmaḥ kasya kiṃkaraḥ // NBs_4,6.21 //",
  "GSP33nabodhsu:204": "[p. 58-]",
  "GSP33nabodhsu:205": "karmaviḍambanā",
  "GSP33nabodhsu:206": "vaṃśapātramivāpūrṇaṃ pūrṇaṃ ghaṭaśatairapi /",
  "GSP33nabodhsu:207": "kriyājālaṃ kathaṃ sādho virāgāya na jāyate // NBs_4,7.1 //",
  "GSP33nabodhsu:208": "brahmaṇo dinamārabhya yāvadadya kṛtāḥ kriyāḥ /",
  "GSP33nabodhsu:209": "muhūrttaṃ hanta saṃsārī naiva niścintatāṅgataḥ // NBs_4,7.2 //",
  "GSP33nabodhsu:210": "abhāgyaṃ paramaṃ puṃsāṃ parapiṇḍopajīvanam /",
  "GSP33nabodhsu:211": "tatkathaṃ nāma saubhāgyaṃ putrapiṇḍopajīvanam // NBs_4,7.3 //",
  "GSP33nabodhsu:212": "mṛtaśabdena sambodhya mṛtapiṇḍaṃ mṛtāhani /",
  "GSP33nabodhsu:213": "mṛtāya dāsyate putrastadvaraṃ kimutāmṛtam // NBs_4,7.4 //",
  "GSP33nabodhsu:214": "aśanāyāṃ pipāsāṃ ca śokaṃ mohaṃ jarāṃ mṛtim /",
  "GSP33nabodhsu:215": "prāpnuvañcchrutiśāstrebhyo mā bhava śrāddhabhakṣakaḥ // NBs_4,7.5 //",
  "GSP33nabodhsu:216": "dīrghamāyurjarābhuktyai dhanaṃ bhūri durādhaye /",
  "GSP33nabodhsu:217": "putrāḥ kalahaduḥkhāya saṃsāre duḥkhamadbhutam // NBs_4,7.6 //",
  "GSP33nabodhsu:218": "chāyāṃ paśyati kāyasya rāyo garveṇa muhyati /",
  "GSP33nabodhsu:219": "jāyāṃ bhajati bhāvena māyāṃ no veda vaiṣṇavīm // NBs_4,7.7 //",
  "GSP33nabodhsu:220": "yātrāsamāgamasame natarkitagatāgate /",
  "GSP33nabodhsu:221": "paśuputrakalatrādau mamatā na matā samā // NBs_4,7.8 //",
  "GSP33nabodhsu:222": "sutarāṃ guravo'smākaṃ vaiyākaraṇasattamāḥ /",
  "GSP33nabodhsu:223": "ādiśya mamatāsthāne samatāṃ sādhayanti ye // NBs_4,7.9 //",
  "GSP33nabodhsu:224": "tyakṣyaṃtyavaśyaṃ ca tvāntvaṃ ca tyakṣyasi yānapi /",
  "GSP33nabodhsu:225": "yeṣāṃ tyāge mahatsaukhyaṃ teṣāṃ tyāge'pi kaḥ śramaḥ // NBs_4,7.10 //",
  "GSP33nabodhsu:226": "vyavahāravimūḍhānāṃ stutinindāmayaḥ kramaḥ /",
  "GSP33nabodhsu:227": "so'pi tatkāyaparyantaḥ kāyaḥ katidinānvayī // NBs_4,7.11 //",
  "GSP33nabodhsu:228": "ekataḥ sakalā lokā vikarṣanti yathābalam /",
  "GSP33nabodhsu:229": "padārthamālāṃ balavānekaḥ kālo gilatyasau // NBs_4,7.12 //",
  "GSP33nabodhsu:230": "lolā lakṣmīrvayaṃ lolā lolā viṣayavṛttayaḥ /",
  "GSP33nabodhsu:231": "kiṃ sukhaṃ tatra yatrāṅga jīvanasyaiva saṃśayaḥ // NBs_4,7.13 //",
  "GSP33nabodhsu:232": "śokamohau bhayaṃ dainyamādhirvyādhiḥ kṣudhā tṛṣā /",
  "GSP33nabodhsu:233": "ityādi vividhaṃ duḥkhamiti saṃkṣepakīrttanam // NBs_4,7.14 //",
  "GSP33nabodhsu:234": "[p. 66-]",
  "GSP33nabodhsu:235": "dharmajijñāsā",
  "GSP33nabodhsu:236": "athāto dharmajijñāsā dharmaḥ proktaścaturvidhaḥ /",
  "GSP33nabodhsu:237": "nityo naimittikaḥ kāmyaḥ prāyaścittamiti kramāt // NBs_5,1.1 //",
  "GSP33nabodhsu:238": "varṇāśramasamācārāḥ śaucasnānādayaśca ye /",
  "GSP33nabodhsu:239": "āvaśyakāste nityāḥ syurakṛtya pratyavaiti yān // NBs_5,1.2 //",
  "GSP33nabodhsu:240": "deśakālanimittā ye te tu naimittikāḥ smṛtāḥ /",
  "GSP33nabodhsu:241": "saṃkrāntigrahaṇasnānadānaśrāddhajapādayaḥ // NBs_5,1.3 //",
  "GSP33nabodhsu:242": "prāyaścittātmakā dharmāḥ kṛcchracāndrāyaṇādayaḥ /",
  "GSP33nabodhsu:243": "kāmanāpūrvakaṃ kāmyaṃ mumukṣorna vidhīyate // NBs_5,1.4 //",
  "GSP33nabodhsu:244": "hariprasādakāmyā ca cittaśuddheśca kāmanā /",
  "GSP33nabodhsu:245": "mokṣasya kāmanā ceti kāmaneyaṃ na kāmanā // NBs_5,1.5 //",
  "GSP33nabodhsu:246": "tasmāttayā kāmanayā snānadānajapādikam /",
  "GSP33nabodhsu:247": "tīrthavratataponiṣṭhā mokṣakāmairvidhīyatām // NBs_5,1.6 //",
  "GSP33nabodhsu:248": "karmaṇāṃ nirṇayaṃ tvevaṃ gītāyāmāha mādhavaḥ /",
  "GSP33nabodhsu:249": "sarvathā na parityājyaṃ nityaṃ karma mumukṣuṇā // NBs_5,1.7 //",
  "GSP33nabodhsu:250": "jñāne jāte'pi na tyājyaṃ lokānugrahahetunā /",
  "GSP33nabodhsu:251": "yo vāsanāparityāgaḥ karmatyāgaḥ sa evahi // NBs_5,1.8 //",
  "GSP33nabodhsu:252": "na karmaṇāṃ parityāgaḥ karmatyāgo manomayaḥ /",
  "GSP33nabodhsu:253": "yajño dānaṃ tapaśceti pāvanāni manīṣiṇām // NBs_5,1.9 //",
  "GSP33nabodhsu:254": "karmaṇā cittaśuddhiḥ syāttayā tīvrā mumukṣutā /",
  "GSP33nabodhsu:255": "tato vivekānmuktiḥ syātkarma tyājyaṃ kathaṃ tu tat // NBs_5,1.10 //",
  "GSP33nabodhsu:256": "ye tu bodhena saṃprāptāstāta karmātigāṃ daśām /",
  "GSP33nabodhsu:257": "na vidheḥ kiṃkarāstasmātsvacchandaṃ vicarantu te // NBs_5,1.11 //",
  "GSP33nabodhsu:258": "[p. 73-]",
  "GSP33nabodhsu:259": "tapasyātātparyam",
  "GSP33nabodhsu:260": "kṛtā kapaṭabhāvena dambhalobhaparāyaṇaiḥ /",
  "GSP33nabodhsu:261": "haṭṭe nagaramadhye vā sā tapasyā'dhamā smṛtā // NBs_5,2.1 //",
  "GSP33nabodhsu:262": "vedaśāstroktavidhinā śītoṣṇādisahiṣṇunā /",
  "GSP33nabodhsu:263": "yā kṛtā kāmanāpūrvaṃ sā tapasyā tu madhyamā // NBs_5,2.2 //",
  "GSP33nabodhsu:264": "manaso nigrahārthāya paramārthaparāyaṇā /",
  "GSP33nabodhsu:265": "akāmā tatvajijñāsoḥ sā tapasyottamā matā // NBs_5,2.3 //",
  "GSP33nabodhsu:266": "āgate svāgataṃ kuryādgacchantaṃ na nivārayet /",
  "GSP33nabodhsu:267": "yathāprāptaṃ sahetsarvaṃ sā tapasyottamottamā // NBs_5,2.4 //",
  "GSP33nabodhsu:268": "[p. 75-]",
  "GSP33nabodhsu:269": "vratavyavasthā",
  "GSP33nabodhsu:270": "paradāraparadravyaparadrohavivarjanam /",
  "GSP33nabodhsu:271": "rāgadveṣaparityāgo vratānāmuttamaṃ vratam // NBs_5,3.1 //",
  "GSP33nabodhsu:272": "taduktaṃ kāśīkhaṇḍe",
  "GSP33nabodhsu:273": "paradāraparadravyaparadrohaparāṅmukhaḥ /",
  "GSP33nabodhsu:274": "gaṅgāpyāha kadā''gatya māmayaṃ pāvayiṣyati // NBs_5,3.2 //",
  "GSP33nabodhsu:275": "[p. 76-]",
  "GSP33nabodhsu:276": "veṣavicāraḥ",
  "GSP33nabodhsu:277": "muktirnāsti jaṭājūṭe na kāṣāye na muṇḍane /",
  "GSP33nabodhsu:278": "na bhasmani na kanthāyāṃ tilake vā kamaṇḍalau // NBs_5,4.1 //",
  "GSP33nabodhsu:279": "dveṣena tāḍyate sarpo vṛthā valmīkatāḍanam /",
  "GSP33nabodhsu:280": "manaso nigraho nāsti vṛthā kāyasya muṇḍanam // NBs_5,4.2 //",
  "GSP33nabodhsu:281": "cittavikṣepaśāntyarthaṃ jaṭākanthādidhāraṇam /",
  "GSP33nabodhsu:282": "kurute vītarāgaśceduttamottamameva tat // NBs_5,4.3 //",
  "GSP33nabodhsu:283": "[p. 78-]",
  "GSP33nabodhsu:284": "maunamīmāṃsā",
  "GSP33nabodhsu:285": "maunaṃ caturvidhaṃ proktaṃ vāgmaunaṃ vāgvinigrahaḥ /",
  "GSP33nabodhsu:286": "jñānendriyāṇāṃ saṃrodhastvakṣamaunamudāhṛtam // NBs_5,5.1 //",
  "GSP33nabodhsu:287": "karmendriyāṇāṃ saṃrodhaḥ kāṣṭhamaunaṃ tu kāṣṭhavat /",
  "GSP33nabodhsu:288": "gauṇaṃ tu trividhaṃ maunamuttamaṃ tu manolayaḥ // NBs_5,5.2 //",
  "GSP33nabodhsu:289": "na maunī mūkatāṃ yāto na maunī dugdhabālakaḥ /",
  "GSP33nabodhsu:290": "na maunī vrataniṣṭhopi maunī saṃlīnamānasaḥ // NBs_5,5.3 //",
  "GSP33nabodhsu:291": "munerbhāvastu maunaṃ syācchabdaśāstravyavasthayā /",
  "GSP33nabodhsu:292": "munibhāvo yarhi nāsti tarhi maunaṃ nirarthakam // NBs_5,5.4 //",
  "GSP33nabodhsu:293": "[p. 80-]",
  "GSP33nabodhsu:294": "dānajñānam",
  "GSP33nabodhsu:295": "kīrttidānaṃ kāmadānaṃ dayādānamita tridhā /",
  "GSP33nabodhsu:296": "uttarāduttaraṃ śreṣṭhaṃ tebhyaḥ kṛṣṇārpaṇaṃ param // NBs_5,6.1 //",
  "GSP33nabodhsu:297": "[p. 81-]",
  "GSP33nabodhsu:298": "tīrthatattvam",
  "GSP33nabodhsu:299": "idaṃ tīrthamidaṃ tīrthamitastīrthamataḥ param /",
  "GSP33nabodhsu:300": "ito dūrataraṃ tīrthaṃ mayā dṛṣṭaṃ na tu tvayā // NBs_5,7.1 //",
  "GSP33nabodhsu:301": "tava tīrthaphalaṃ svalpaṃ mama tīrthaphalaṃ mahat /",
  "GSP33nabodhsu:302": "iti bhramanti ye tīrthaṃ te bhrāntā na tu tairthikāḥ // NBs_5,7.2 //",
  "GSP33nabodhsu:303": "tīrthe pāpakṣayaḥ snānaistīrthaṃ sādhusamāgamaḥ /",
  "GSP33nabodhsu:304": "tīrthe vairāgyacarcā syāttīrthamīśvarapūjanam // NBs_5,7.3 //",
  "GSP33nabodhsu:305": "tīrthaṃ śītoṣṇasahanaṃ tīrthaṃ niḥsaṅgacāritā /",
  "GSP33nabodhsu:306": "iti jānanti ye tīrthaṃ tīrthatattvavido hi te // NBs_5,7.4 //",
  "GSP33nabodhsu:307": "[p. 84-]",
  "GSP33nabodhsu:308": "ācāracāturī",
  "GSP33nabodhsu:309": "anācārastu mālinyamatyācārastu mūrkhatā /",
  "GSP33nabodhsu:310": "vicārācārasaṃyogaḥ sadācārasya lakṣaṇam // NBs_5,8.1 //",
  "GSP33nabodhsu:311": "[p. 85-]",
  "GSP33nabodhsu:312": "rāgatyāganirṇayaḥ",
  "GSP33nabodhsu:313": "na viraktā dhanaistyaktā na viraktā digambarāḥ /",
  "GSP33nabodhsu:314": "viśeṣaraktāḥ svapade te viraktā matā mama // NBs_6.1 //",
  "GSP33nabodhsu:315": "caurastyajanti gehaṃ svaṃ bhayenaiva na bodhataḥ /",
  "GSP33nabodhsu:316": "jārāstyajanti gehaṃ svaṃ kāmenaiva na bodhataḥ // NBs_6.2 //",
  "GSP33nabodhsu:317": "kruddhastyajati gehaṃ svaṃ prativādivirodhataḥ /",
  "GSP33nabodhsu:318": "ruddhastyajati gehaṃ svaṃ rodhenaiva na bodhataḥ // NBs_6.3 //",
  "GSP33nabodhsu:319": "niḥsaṅgatāsukhaṃ prāptāḥ kayā cidbodhalīlayā /",
  "GSP33nabodhsu:320": "gṛhaṃ tyajanti munayo gṛhasthā vāvane sthitāḥ // NBs_6.4 //",
  "GSP33nabodhsu:321": "taduktam |",
  "GSP33nabodhsu:322": "mūḍhaḥ kiṃ tyajatu pramattamanasastyāgena vā kiṃ phalaṃ /",
  "GSP33nabodhsu:323": "vijñaḥ karma karotu vā na kurutāṃ tyāge'valipto na yat /",
  "GSP33nabodhsu:324": "ityevaṃ kṛtaniścayaḥ pravacanairadvaitavidyāvatāṃ /",
  "GSP33nabodhsu:325": "rāgatyāganirādaro munijanaḥ pāre girāṃ khelati // NBs_6.5 //",
  "GSP33nabodhsu:326": "ityayaṃ yogayuktānāṃ rāgatyāgavinirṇayaḥ /",
  "GSP33nabodhsu:327": "tyajataiva hi tajjñeyamiti vedāntanirṇayāt // NBs_6.6 //",
  "GSP33nabodhsu:328": "[p. 88-]",
  "GSP33nabodhsu:329": "adhikāraparīkṣā |",
  "GSP33nabodhsu:330": "dharmā bahuvidhāḥ proktāḥ śāstre dharmādhikāriṇām /",
  "GSP33nabodhsu:331": "tatra tībrā mumukṣaiva mokṣe mukhyādhikāritā // NBs_7.1 //",
  "GSP33nabodhsu:332": "jyotiṣṭome svargakāmo vivāhe putrakāmavān /",
  "GSP33nabodhsu:333": "vāṇijye lobhavānmokṣe mumukṣuradhikāravān // NBs_7.2 //",
  "GSP33nabodhsu:334": "tīvrā mumukṣā yadyasti prajñāmāndyaṃ ca varttate /",
  "GSP33nabodhsu:335": "sacchāstravidvaccarcābhiḥ prathamaṃ tannivārayet // NBs_7.3 //",
  "GSP33nabodhsu:336": "vede nāstyadhikāro'sya mumukṣā yadi varttate /",
  "GSP33nabodhsu:337": "vicārastena karttavyaḥ purāṇaśravaṇādinā // NBs_7.4 //",
  "GSP33nabodhsu:338": "yadeva vede kathitaṃ purāṇe'pi tadeva hi /",
  "GSP33nabodhsu:339": "na tu vedākṣaraṃ śrāvyamiti bhāṣye vinirṇayaḥ // NBs_7.5 //",
  "GSP33nabodhsu:340": "yathā'dhikāravihitaṃ karma sidhyati cānyathā /",
  "GSP33nabodhsu:341": "kāryasiddhirna jāyeta pratyavāyo mahānbhavet // NBs_7.6 //",
  "GSP33nabodhsu:342": "[p. 92-]",
  "GSP33nabodhsu:343": "satsaṃgasudhā",
  "GSP33nabodhsu:344": "satsaṃgasudhayā tāta mana ānanditaṃ yadā /",
  "GSP33nabodhsu:345": "niścetavyaṃ tadā mohānmama muktirbhaviṣyati // NBs_8.1 //",
  "GSP33nabodhsu:346": "sādhanānāṃ hi sarveṣāṃ variṣṭhā sādhusaṅgatiḥ /",
  "GSP33nabodhsu:347": "etayā siddhayā siddhaṃ sarvameva hi sādhanam // NBs_8.2 //",
  "GSP33nabodhsu:348": "śaśvadīśvarabhaktā ye viraktāḥ samadarśanāḥ /",
  "GSP33nabodhsu:349": "sādhavaḥ sevitavyāste mokṣaśāstraviśāradāḥ // NBs_8.3 //",
  "GSP33nabodhsu:350": "yeṣāṃ darśanamātreṇa mokṣe śraddhā vivardhate /",
  "GSP33nabodhsu:351": "yeṣāṃ ca vāgvilāsena saṃśayo vinivarttate // NBs_8.4 //",
  "GSP33nabodhsu:352": "upakramāditātparyaliṅgaistātparyanirṇayaḥ /",
  "GSP33nabodhsu:353": "viśeṣasāmānyatayā śāstrārthānāṃ vyavasthitiḥ // NBs_8.5 //",
  "GSP33nabodhsu:354": "vedaśāstrāvirodhena mokṣamārgapraveśanam /",
  "GSP33nabodhsu:355": "saṃpradāyaparijñānaṃ matabhedavinirṇayaḥ // NBs_8.6 //",
  "GSP33nabodhsu:356": "pūrvottarābhyāṃ pakṣābhyāṃ yeṣāṃ vākyādavāpyate /",
  "GSP33nabodhsu:357": "jñāninaḥ karṇadhārāste sevitavyā hi sādhavaḥ // NBs_8.7 //",
  "GSP33nabodhsu:358": "tathā ca gītā",
  "GSP33nabodhsu:359": "tadviddhi praṇipātena paripraśnena sevayā /",
  "GSP33nabodhsu:360": "upadekṣyanti te jñānaṃ jñāninastatvadarśinaḥ // NBs_8.8 //",
  "GSP33nabodhsu:361": "[p. 95-]",
  "GSP33nabodhsu:362": "samanvayasarasvatī",
  "GSP33nabodhsu:363": "avagāhyā viśeṣeṇa samanvayasarasvatī /",
  "GSP33nabodhsu:364": "jāyeta matabhedākhyapaṅkaprakṣālanaṃ yayā // NBs_9.1 //",
  "GSP33nabodhsu:365": "padaṃ padārtho vākyārthastatvāni manaso yamaḥ /",
  "GSP33nabodhsu:366": "mahāvākyārthavijñānaṃ sādhanāni krameṇa hi // NBs_9.2 //",
  "GSP33nabodhsu:367": "sarveṣāṃ tatra tantrāṇāmupayogo yathāyatham /",
  "GSP33nabodhsu:368": "vadāmi tatsamāsena sarvameva yathātatham // NBs_9.3 //",
  "GSP33nabodhsu:369": "jāyate śabdaśāstreṇa padavyutpattiruttamā /",
  "GSP33nabodhsu:370": "vyutpattiśca padārthānāṃ nyāyavaiśeṣikoktibhiḥ // NBs_9.4 //",
  "GSP33nabodhsu:371": "mīmāṃsayā ca vākyārthavyutpattiḥ pariniṣṭhitā /",
  "GSP33nabodhsu:372": "vyaktiḥ sāṃkhyena tattvānāṃ yogena manaso yamaḥ // NBs_9.5 //",
  "GSP33nabodhsu:373": "mahāvākyārthavijñānaṃ vedāntairbrahmaniṣṭhayā /",
  "GSP33nabodhsu:374": "ityevaṃ sarvatantrāṇāṃ brahmaṇyeva samanvayaḥ // NBs_9.6 //",
  "GSP33nabodhsu:375": "[p. 98-]",
  "GSP33nabodhsu:376": "avirodhabodhaḥ",
  "GSP33nabodhsu:377": "prasaṅgādavirodhasya bodho'pyatra nirūpyate /",
  "GSP33nabodhsu:378": "vyavahāre dvaitasatvaṃ dvaitādvaitamate samam // NBs_10.1 //",
  "GSP33nabodhsu:379": "advaitakalpitatvaṃ cāvirodho'to matadvaye /",
  "GSP33nabodhsu:380": "vivadanti muhurvādarasaistadvivadantu te // NBs_10.2 //",
  "GSP33nabodhsu:381": "yamāstvahiṃsāsatyādyā niyamāḥ śucitādayaḥ /",
  "GSP33nabodhsu:382": "sukhāsane ca saṃsthānaṃ pratyāhārastu sarvataḥ // NBs_10.3 //",
  "GSP33nabodhsu:383": "dhāraṇā ca tathā dhyānaṃ samādhānaṃ ca cetasaḥ /",
  "GSP33nabodhsu:384": "yogāṅgasaptakaṃ tvetatsarveṣāmapi saṃmatam // NBs_10.4 //",
  "GSP33nabodhsu:385": "laye mantre haṭhe rājñi bhaktau sāṃkhye harermate /",
  "GSP33nabodhsu:386": "mataikyamasti sarveṣāṃ ye budhā mokṣamārgagāḥ // NBs_10.5 //",
  "GSP33nabodhsu:387": "haṭhināmadhikastvekaḥ prāṇāyāmapariśramaḥ /",
  "GSP33nabodhsu:388": "prāṇāyāme manaḥsthairyaṃ sa tu kasya na saṃmataḥ // NBs_10.6 //",
  "GSP33nabodhsu:389": "vimuktirvādināṃ tasmānmatabhedo na kaścana /",
  "GSP33nabodhsu:390": "kaścitkaścinmate bhedastvasti vedāntināmapi // NBs_10.7 //",
  "GSP33nabodhsu:391": "[p. 104-]",
  "GSP33nabodhsu:392": "sāṃkhyāñjanaśalākā",
  "GSP33nabodhsu:393": "netrayorañjanaṃ kāryaṃ sāṃkhyāñjanaśalākayā /",
  "GSP33nabodhsu:394": "tatastimiranāśena sūkṣmavastu vilokyate // NBs_11.1 //",
  "GSP33nabodhsu:395": "kapilena mukundena devahūtī prabodhitā /",
  "GSP33nabodhsu:396": "sarvatattvavivekena tatsāṃkhyamabhidhīyate // NBs_11.2 //",
  "GSP33nabodhsu:397": "sarvā vikṛtayo yasyāḥ sthūlasūkṣmāścarācarāḥ /",
  "GSP33nabodhsu:398": "asti kācidanirdeśyā prakṛtistriguṇātmikā // NBs_11.3 //",
  "GSP33nabodhsu:399": "mahatattvamahaṅkāraḥ pañca tanmātrakāṇi ca /",
  "GSP33nabodhsu:400": "prakṛtirvikṛtiśceti saptaitāni bhavanti hi // NBs_11.4 //",
  "GSP33nabodhsu:401": "svakāraṇānāṃ vikṛtiḥ prakṛtiḥ svodbhavasya yat /",
  "GSP33nabodhsu:402": "evamaṣṭau prakṛtayastato vikṛtayo bhavan // NBs_11.5 //",
  "GSP33nabodhsu:403": "vyomādipañcabhūtāni pañca jñānendriyāṇi ca /",
  "GSP33nabodhsu:404": "karmendriyāṇi pañcaiva manasā saha ṣoḍaśa // NBs_11.6 //",
  "GSP33nabodhsu:405": "khaṃ vāyuragnistoyaṃ bhūrbhūtapañcakamucyate /",
  "GSP33nabodhsu:406": "śabdasparśau rūparasau gandhasteṣāṃ guṇāḥ kramāt // NBs_11.7 //",
  "GSP33nabodhsu:407": "śrotraṃ tvakcakṣu rasanaṃ ghrāṇaṃ jñānendriyāṇi ca /",
  "GSP33nabodhsu:408": "vākpāṇipādapāyvādi pañca karmendriyāṇi ca // NBs_11.8 //",
  "GSP33nabodhsu:409": "ubhayātmā manastena caturviṃśatirīritā /",
  "GSP33nabodhsu:410": "tattvānāṃ tadvikārastu sarvaṃ caiva jagattrayam // NBs_11.9 //",
  "GSP33nabodhsu:411": "prakṛtestriguṇātmatvātsarvaṃ hi triguṇātmakam /",
  "GSP33nabodhsu:412": "raktaśvetaśyāmarūpā rajaḥsattvatamoguṇāḥ // NBs_11.10 //",
  "GSP33nabodhsu:413": "rajaścalaṃ tamaḥ stabdhaṃ prakāśassātviko mataḥ /",
  "GSP33nabodhsu:414": "tamo'dhamaṃ rajo madhyaṃ sattvamuttamameva hi // NBs_11.11 //",
  "GSP33nabodhsu:415": "lobhādayo rajobhāvāstamaso jaḍatādayaḥ /",
  "GSP33nabodhsu:416": "sukhaprasādabodhādyā bhāvāḥ sattvasya kīrttitāḥ // NBs_11.12 //",
  "GSP33nabodhsu:417": "devādayaḥ sāttvikāḥ syurnarādyā rājasāḥ smṛtāḥ /",
  "GSP33nabodhsu:418": "tāmasāḥ paśubhūtādyā evaṃ sarvaṃ vivicyatām // NBs_11.13 //",
  "GSP33nabodhsu:419": "virodhinassahāyāśca mithaḥ kāryaṃ ca kāraṇam /",
  "GSP33nabodhsu:420": "militvā kāryakarttāro guṇā viṣamaceṣṭitāḥ // NBs_11.14 //",
  "GSP33nabodhsu:421": "viśvaṃ guṇātmakaṃ sarvamātmā nirguṇa eva hi /",
  "GSP33nabodhsu:422": "prakāśakatayā tatra praviṣṭa iva bhāsate // NBs_11.15 //",
  "GSP33nabodhsu:423": "yathā dvātriṃśaddantasthā rasajñā rasavedinī /",
  "GSP33nabodhsu:424": "caturviṃśatitatvāntaḥ svātmajñastattvavittathā // NBs_11.16 //",
  "GSP33nabodhsu:425": "ekameva nijaṃ nāthaṃ māyā viṣayalampaṭā /",
  "GSP33nabodhsu:426": "bahurūpadharaṃ kṛtvā veśyeva khalu khelati // NBs_11.17 //",
  "GSP33nabodhsu:427": "apṛthagbhāvarūpeṇa militvā puruṣeṇa hi /",
  "GSP33nabodhsu:428": "vicitrākārarūpaistaṃ sannarttayati narttakī // NBs_11.18 //",
  "GSP33nabodhsu:429": "nirdoṣo niścalo nāthaḥ sadoṣā cañcalā vadhūḥ /",
  "GSP33nabodhsu:430": "dampatyoranayornūnaṃ rasabhaṅgo bhaviṣyati // NBs_11.19 //",
  "GSP33nabodhsu:431": "pṛthaktvena parijñātā duṣṭarūpatayā'pi ca /",
  "GSP33nabodhsu:432": "na mukhaṃ darśayatyeṣā salajjā mriyate'pi ca // NBs_11.20 //",
  "GSP33nabodhsu:433": "prakṛtirvikṛtirnāpi puruṣo niścalātmakaḥ /",
  "GSP33nabodhsu:434": "śuddhabuddhasvarūpo'sāviti sāṃkhyavinirṇayaḥ // NBs_11.21 //",
  "GSP33nabodhsu:435": "[p. 116-]",
  "GSP33nabodhsu:436": "yogadīkṣācintāmaṇau pātañjalayogaḥ",
  "GSP33nabodhsu:437": "athāto yogadīkṣāyāścintāmaṇirudīryate /",
  "GSP33nabodhsu:438": "tatprāptyā'bodhadāridryaṃ sarvameva vinaśyati // NBs_12,1.1 //",
  "GSP33nabodhsu:439": "mahāyogeśvaraḥ śambhuḥ mahāyogeśvaro hariḥ /",
  "GSP33nabodhsu:440": "mahāyogeśvaro brahmā bhavānī siddhayoginī // NBs_12,1.2 //",
  "GSP33nabodhsu:441": "sanakādyā vasiṣṭhādyāḥ kacadattaśukādayaḥ /",
  "GSP33nabodhsu:442": "arundhatīprabhṛtayo yogātsiddhimupāgatāḥ // NBs_12,1.3 //",
  "GSP33nabodhsu:443": "ātmajñānena yo yogo jīvātmaparātmanoḥ /",
  "GSP33nabodhsu:444": "sa yogastasya hetutvādyogā bahuvidhā matāḥ // NBs_12,1.4 //",
  "GSP33nabodhsu:445": "virodhilakṣaṇānyāyādabhadrā bhadrikā yathā /",
  "GSP33nabodhsu:446": "sarvaduḥkhaviyogastu yoga ityāha keśavaḥ // NBs_12,1.5 //",
  "GSP33nabodhsu:447": "atyantacapalasyāpi manaso yogaśaktitaḥ /",
  "GSP33nabodhsu:448": "niścalatvaṃ prajāyeta vindhyasyeva mahāgireḥ // NBs_12,1.6 //",
  "GSP33nabodhsu:449": "tathā ca bhuśuṇḍaḥ",
  "GSP33nabodhsu:450": "nābhasīṃ dhāraṇāṃ baddhvā tiṣṭhāmi vigatajvaraḥ /",
  "GSP33nabodhsu:451": "yāvatpunaḥ kamalajaḥ sṛṣṭikarmaṇi tiṣṭhati // NBs_12,1.7 //",
  "GSP33nabodhsu:452": "cittavṛttinirodhastu mukhyaḥ pātañjalo mataḥ /",
  "GSP33nabodhsu:453": "prāṇavṛttinirodhastu gauṇastatsādhanatvataḥ // NBs_12,1.8 //",
  "GSP33nabodhsu:454": "tatra sūtraṃ yamaniyamāsanaprāṇāyāma",
  "GSP33nabodhsu:455": "pratyāhāradhāraṇādhyānasamādhayo'ṣṭāvaṅgāni",
  "GSP33nabodhsu:456": "yamo'steyaṛtāhiṃsābrahmacaryāparigrahāḥ /",
  "GSP33nabodhsu:457": "niyamaḥ śaucasantoṣatapaḥ pāṭheśvarārpaṇam // NBs_12,1.9 //",
  "GSP33nabodhsu:458": "āsanaṃ sukharūpeṇa śarīrasthiratā matā /",
  "GSP33nabodhsu:459": "prāṇāyāmaḥ prāṇadaṇḍaḥ kumbhapūrakarecakaiḥ // NBs_12,1.10 //",
  "GSP33nabodhsu:460": "pratyāhārastvindriyāṇāṃ calānāṃ pratirodhanam /",
  "GSP33nabodhsu:461": "kvacitpradeśe cittasya sthāpanaṃ dhāraṇā matā // NBs_12,1.11 //",
  "GSP33nabodhsu:462": "nirantaraścitpravāho dhyeyasya dhyānamīritam /",
  "GSP33nabodhsu:463": "samādhiraṣṭamo jñeyastadātmakatayā sthitiḥ // NBs_12,1.12 //",
  "GSP33nabodhsu:464": "saṃprajñātastadanyaśca samādhirdvividho hi saḥ /",
  "GSP33nabodhsu:465": "yamādipañcabahiraṅgamantaraṅgamathāparam // NBs_12,1.13 //",
  "GSP33nabodhsu:466": "vitarkeṇa vicāreṇānandenāsmitayā tathā /",
  "GSP33nabodhsu:467": "anusyūtaḥ samādhistu saṃprajñātaścaturvidhaḥ // NBs_12,1.14 //",
  "GSP33nabodhsu:468": "yatra na jñāyate kiñcitso'saṃprajñāta ucyate /",
  "GSP33nabodhsu:469": "dvidhā bhavapratyayavānupāyapratyayaśca saḥ // NBs_12,1.15 //",
  "GSP33nabodhsu:470": "mūḍhānāmapi jāyeta tapodārḍhyānmanolayaḥ /",
  "GSP33nabodhsu:471": "prakṛtau vā mahatattve bhavapratyaya eva saḥ // NBs_12,1.16 //",
  "GSP33nabodhsu:472": "trailokyarājyakāmasya hiraṇyakaśiporyathā /",
  "GSP33nabodhsu:473": "śarīraṃ krimibhirbhuktaṃ valmīkenāpi saṃvṛtam // NBs_12,1.17 //",
  "GSP33nabodhsu:474": "śraddhāvīryasmṛtiprajñākāmavarjanapūrvakam /",
  "GSP33nabodhsu:475": "manolayo munīndrāṇāmupāyapratyayastu saḥ // NBs_12,1.18 //",
  "GSP33nabodhsu:476": "uktaṃ vyutthitacittānāṃ samādhānamabhīpsatām /",
  "GSP33nabodhsu:477": "tapaśca vedapāṭhaśca sarvakarmārpaṇaṃ harau // NBs_12,1.19 //",
  "GSP33nabodhsu:478": "kleśakarmavipākaiśca citrarūpaistadāśayaiḥ /",
  "GSP33nabodhsu:479": "aparāmṛṣṭa evaikaḥ kaścitpuruṣa īśvaraḥ // NBs_12,1.20 //",
  "GSP33nabodhsu:480": "sa sarvajñaḥ svabhāvena praṇavastasya vācakaḥ /",
  "GSP33nabodhsu:481": "tadayaṃ bhāvanāpūrvaṃ tajjapo mokṣasādhanam // NBs_12,1.21 //",
  "GSP33nabodhsu:482": "yathā rogastannidānaṃ bheṣajaṃ cāpyarogatā /",
  "GSP33nabodhsu:483": "vivecanīyabhedena cikitsā'sti caturvidhā // NBs_12,1.22 //",
  "GSP33nabodhsu:484": "janmaduḥkhaṃ tathā moho vijñānaṃ ca vimuktatā /",
  "GSP33nabodhsu:485": "vivecanīyabhedena yogaśāstraṃ caturvidham // NBs_12,1.23 //",
  "GSP33nabodhsu:486": "avivekaḥ puṃprakṛtyoḥ sa moho duḥkhakāraṇam /",
  "GSP33nabodhsu:487": "samatvapuruṣānyatvakhyātibodhena naśyati // NBs_12,1.24 //",
  "GSP33nabodhsu:488": "yogābhyāsaprasaktasya siddhayo bhogadāyikāḥ /",
  "GSP33nabodhsu:489": "āyānti nādaraḥ kāryo hyantarāyā matā yataḥ // NBs_12,1.25 //",
  "GSP33nabodhsu:490": "dhāraṇādhyānavaicitryātsiddhibhedo ya īritaḥ /",
  "GSP33nabodhsu:491": "atyantānupayogitvātsa tu nātra nirūpitaḥ // NBs_12,1.26 //",
  "GSP33nabodhsu:492": "[p. 135-]",
  "GSP33nabodhsu:493": "śaivayogaḥ",
  "GSP33nabodhsu:494": "yogaḥ śaivo nirūpyate",
  "GSP33nabodhsu:495": "mantro layo haṭho rājayogo yogaścaturvidhaḥ // NBs_12,2.1 //",
  "GSP33nabodhsu:496": "mantrayogaḥ",
  "GSP33nabodhsu:497": "nārāyaṇāṣṭākṣaravāsudevadvādaśākṣarau /",
  "GSP33nabodhsu:498": "nṛsiṃharāmagopālamantrāste tāpinīstutāḥ // NBs_12,2.2 //",
  "GSP33nabodhsu:499": "śivapañcākṣarī śreṣṭhā dakṣiṇāmūrttiruttamā /",
  "GSP33nabodhsu:500": "yatīnāṃ tu mahāvākyaṃ kevalaḥ praṇavastathā // NBs_12,2.3 //",
  "GSP33nabodhsu:501": "ityādayo mahāmantrāḥ puraścaryādibhiḥ kramaiḥ /",
  "GSP33nabodhsu:502": "siddhā devaprasādena sadyo muktipradā matāḥ // NBs_12,2.4 //",
  "GSP33nabodhsu:503": "[p. 137-]",
  "GSP33nabodhsu:504": "haṭhayogaḥ",
  "GSP33nabodhsu:505": "gaṅgāyamunayormadhye bālaraṇḍāṃ tapasvinīm /",
  "GSP33nabodhsu:506": "balātkāreṇa gṛhṇīyāttadviṣṇoḥ paramaṃ padam // NBs_12,3.1 //",
  "GSP33nabodhsu:507": "tatra gorakṣaḥ |",
  "GSP33nabodhsu:508": "etadvimuktisopānametatkālasya vañcanam /",
  "GSP33nabodhsu:509": "yadvyāvṛttaṃ mano bhogādāsaktaṃ paramātmani // NBs_12,3.2 //",
  "GSP33nabodhsu:510": "paramaṃ yadi vairāgyamāhārastu yathoditaḥ /",
  "GSP33nabodhsu:511": "nityamekāntavāsaśceddhaṭhayogo na durlabhaḥ // NBs_12,3.3 //",
  "GSP33nabodhsu:512": "parantu gurudīkṣābhirlabhyate nānyathā tvayam /",
  "GSP33nabodhsu:513": "vyatikrame mahāndoṣaḥ kramalābhe mahānguṇaḥ // NBs_12,3.4 //",
  "GSP33nabodhsu:514": "anantavistāramayo haṭhaḥ proktaḥ purāriṇā /",
  "GSP33nabodhsu:515": "sāraṃ tu bandhatritayaṃ tāvatā siddhirāpyate // NBs_12,3.5 //",
  "GSP33nabodhsu:516": "mūle tu mūlabandhaḥ syānmadhye syāduḍiyānakaḥ /",
  "GSP33nabodhsu:517": "kaṇṭhe jālandharastena siddho bhavati mārutaḥ // NBs_12,3.6 //",
  "GSP33nabodhsu:518": "kuṇḍalinyāḥ suṣumṇāyāṃ praviṣṭo brahmarandhrataḥ /",
  "GSP33nabodhsu:519": "mūlasthāne sthitā śaktirbrahmasthāne sadāśivaḥ // NBs_12,3.7 //",
  "GSP33nabodhsu:520": "ajapā nāma gāyatrī yogināṃ mokṣadāyinī /",
  "GSP33nabodhsu:521": "tasyāḥ saṅkalpamātreṇa sarvapāpaiḥ pramucyate // NBs_12,3.8 //",
  "GSP33nabodhsu:522": "ādhāraṃ prathamaṃ cakraṃ svādhiṣṭhānaṃ tathaiva ca /",
  "GSP33nabodhsu:523": "maṇipūraṃ tṛtīyaṃ syāccaturthakamanāhatam // NBs_12,3.9 //",
  "GSP33nabodhsu:524": "viśuddhiḥ pañcamaṃ cakramājñācakraṃ tu ṣaṣṭhakam /",
  "GSP33nabodhsu:525": "saptamaṃ brahmarandhraṃ syādbhramarasya guhā hi sā // NBs_12,3.10 //",
  "GSP33nabodhsu:526": "yonisthānakamaṅghrimūlaghaṭitaṃ kṛtvā dṛḍhaṃ vinyasen meḍhre pādamathaikameva niyataṃ kṛtvā samaṃ vigraham /",
  "GSP33nabodhsu:527": "sthāṇuḥ saṃyamitendriyo'caladṛśā paśyanbhruvorantaraṃ hyetanmokṣakapāṭabhedanakaraṃ siddhāsanaṃ procyate // NBs_12,3.11 //",
  "GSP33nabodhsu:528": "kṛtvā sampuṭitau karau dṛḍhataraṃ badhvā tu siddhāsanaṃ gāḍhaṃ vakṣasi sannidhāya cubukaṃ dhyānaṃ tataścetasi /",
  "GSP33nabodhsu:529": "vāraṃ vāramapānamūrdhvamanilaṃ protsārya sandhārayan prāṇaṃ muñcati bodhayaṃśca śanakaiḥ śaktiprabodho bhavet // NBs_12,3.12 //",
  "GSP33nabodhsu:530": "pucche pragṛhya bhujagīṃ suptāṃ prabodhayetsudhīḥ /",
  "GSP33nabodhsu:531": "nidrāṃ vihāya sā śaktirūrdhvamuttiṣṭhate balāt // NBs_12,3.13 //",
  "GSP33nabodhsu:532": "ūrdhvaṃ nilīnaprāṇasya tyaktaniḥśeṣakarmaṇaḥ /",
  "GSP33nabodhsu:533": "yogena sahajāvasthā svayameva prajāyate // NBs_12,3.14 //",
  "GSP33nabodhsu:534": "jñānaṃ kuto manasi jīvati devi yāvat prāṇo na naśyati mano mriyate na tāvat /",
  "GSP33nabodhsu:535": "prāṇo mano dvayamidaṃ pralayaṃ prayāti mokṣaṃ sa gacchati naro na kadācidanyaḥ // NBs_12,3.15 //",
  "GSP33nabodhsu:536": "antarlakṣyavilīnacittapavano yogī yadā varttate",
  "GSP33nabodhsu:537": "dṛṣṭyā niścalatārayā bahiridaṃ paśyannapaśyannapi /",
  "GSP33nabodhsu:538": "mudreyaṃ kila śāmbhavī bhagavatī yā syātprasādādguroḥ śūnyāśūnyavilakṣaṇaṃ mṛgayate tattvaṃ padaṃ śāṃbhavam // NBs_12,3.16 //",
  "GSP33nabodhsu:539": "prāṇavṛttau vilīnāyāṃ manovṛttirvilīyate /",
  "GSP33nabodhsu:540": "śivaśaktisamāyogo haṭhayogena jāyate // NBs_12,3.17 //",
  "GSP33nabodhsu:541": "gorakṣacarpaṭiprāyā haṭhayogaprasādataḥ /",
  "GSP33nabodhsu:542": "vañcayitvā kāladaṇḍaṃ brahmāṇḍaṃ vicaranti hi // NBs_12,3.18 //",
  "GSP33nabodhsu:543": "śaktimadhye manaḥ kṛtvā śaktiṃ mānasamadhyagām /",
  "GSP33nabodhsu:544": "śivaśaktisamāyogaṃ kurvanti haṭhayoginaḥ // NBs_12,3.19 //",
  "GSP33nabodhsu:545": "[p. 147-]",
  "GSP33nabodhsu:546": "śivaśaktiparākramaḥ",
  "GSP33nabodhsu:547": "atha vakṣye stutivyājācchivaśaktiparākramam /",
  "GSP33nabodhsu:548": "śodhite sūkṣmayā dṛṣṭyā yasminnirvismayo bhavet // NBs_12,4.1 //",
  "GSP33nabodhsu:549": "tāṃ dvaitarūpiṇīmeva dvaitādvaitasvarūpiṇīm /",
  "GSP33nabodhsu:550": "advaitarūpiṇīṃ śaktiṃ smarāmi paramātmanaḥ // NBs_12,4.2 //",
  "GSP33nabodhsu:551": "keyaṃ kasya kutaḥ kena kasmai kaṃ prati kutra vā /",
  "GSP33nabodhsu:552": "kathaṃ kadetyanirṇītā tāṃ vande śaktimadbhutām // NBs_12,4.3 //",
  "GSP33nabodhsu:553": "śivaḥ karttā śivo bhoktā śivo vettā śivaḥ prabhuḥ /",
  "GSP33nabodhsu:554": "upasarjanamātraṃ yā tāṃ vande śaktimadbhutām // NBs_12,4.4 //",
  "GSP33nabodhsu:555": "svayaṃ kartrī svayaṃ bhoktrī svayaṃ vettrī svayaṃ prabhuḥ /",
  "GSP33nabodhsu:556": "sākṣimātraṃ śivo yasyāstāṃ vande śaktimadbhutām // NBs_12,4.5 //",
  "GSP33nabodhsu:557": "svalakṣaṇe mahādeve svalakṣaṇatayā sthitām /",
  "GSP33nabodhsu:558": "vittāṃ svalakṣaṇaireva tāṃ vande śaktimadbhutām // NBs_12,4.6 //",
  "GSP33nabodhsu:559": "salakṣaṇe mahādeve salakṣaṇatayā sthitām /",
  "GSP33nabodhsu:560": "vittāṃ salakṣaṇaireva tāṃ vande śaktimadbhutām // NBs_12,4.7 //",
  "GSP33nabodhsu:561": "vilakṣaṇe mahādeve vilakṣaṇatayā sthitām /",
  "GSP33nabodhsu:562": "vittāṃ vilakṣaṇaireva tāṃ vande śaktimadbhutām // NBs_12,4.8 //",
  "GSP33nabodhsu:563": "acetyacitsvarūpatvādacetana iva sthite /",
  "GSP33nabodhsu:564": "caitanye cetanāhetustāṃ vande śaktimadbhutām // NBs_12,4.9 //",
  "GSP33nabodhsu:565": "cetitā cetaneneti savikalpasvarūpataḥ /",
  "GSP33nabodhsu:566": "caitanye cetanāhetustāṃ vande śaktimadbhutām // NBs_12,4.10 //",
  "GSP33nabodhsu:567": "śaktireva na yasyāsti so'śaktaḥ kiṃ kariṣyati /",
  "GSP33nabodhsu:568": "śaktyā yayā śivaḥ śaktastāṃ vande śaktimadbhutām // NBs_12,4.11 //",
  "GSP33nabodhsu:569": "śaktā nūnaṃ hi kāryeṣu śaktiḥ śaktimati sthitā /",
  "GSP33nabodhsu:570": "śivāśrayādṛte'śaktā tāṃ vande śaktimadbhutām // NBs_12,4.12 //",
  "GSP33nabodhsu:571": "śaktiśaktimatoryasmānnirvikalpe na vastutā /",
  "GSP33nabodhsu:572": "sāmarasyaṃ śive yātā tāṃ vande śaktimadbhutām // NBs_12,4.13 //",
  "GSP33nabodhsu:573": "bhāvite bhāvukairevaṃ śivaśaktiparākrame /",
  "GSP33nabodhsu:574": "svayamullasati svānte sāmarasyarasārṇavaḥ // NBs_12,4.14 //",
  "GSP33nabodhsu:575": "bhakte bhaktimayīṃ paśau paśumayīṃ vidvatsu vidyāmayīṃ sṛṣṭau brahmamayīṃ sthitau harimayīṃ kalpātpuraścinmayīm /",
  "GSP33nabodhsu:576": "jīve vṛttimayīṃ jaḍe jaḍamayīṃ śaktiṃ śivasyādbhutāṃ tāṃ dhyāyāmi pade parātparatare svānandalīlāmayīm // NBs_12,4.15 //",
  "GSP33nabodhsu:577": "ānandānapi saṃvihāya viṣayānandānamandādarādādānārthibhirarthitānapi jaḍairānandaleśānamūn /",
  "GSP33nabodhsu:578": "ānandopaniṣatpramāṇapaṭhitāmānandasīmāśikhāmānandāmṛtavāhinīṃ bhagavatīmānandarūpāṃ bhaje // NBs_12,4.16 //",
  "GSP33nabodhsu:579": "[p. 160-]",
  "GSP33nabodhsu:580": "layayoga",
  "GSP33nabodhsu:581": "cañcalaṃ hi na jānāti mano niścalatāsukham /",
  "GSP33nabodhsu:582": "tadvicintayituṃ tasmai munibhirdarśito layaḥ // NBs_12,5.1 //",
  "GSP33nabodhsu:583": "ākhyātāḥ śambhunā gauryai hyasaṃkhyātā layakramāḥ /",
  "GSP33nabodhsu:584": "kena jñeyāḥ kena varṇyāḥ kiñcittu kathayāmyaham // NBs_12,5.2 //",
  "GSP33nabodhsu:585": "nidrādau jāgarasyānte nidrānte jāgarodaye /",
  "GSP33nabodhsu:586": "layo bhavati cittasya kāryaṃ tatrātmacintanam // NBs_12,5.3 //",
  "GSP33nabodhsu:587": "yadā śithilatāṃ yāti bhāraṃ tyaktveva bhārikaḥ /",
  "GSP33nabodhsu:588": "ātmā''dareṇa karttavyaṃ tadaiva śivapūjanam // NBs_12,5.4 //",
  "GSP33nabodhsu:589": "yadā yadā śithilatāṃ yāti cittaṃ tadā tadā /",
  "GSP33nabodhsu:590": "cintanīyo maheśānastadeva śivapūjanam // NBs_12,5.5 //",
  "GSP33nabodhsu:591": "sarveṣṭāniṣṭabhāvānāmiṣṭatvenaivabhāvanāt /",
  "GSP33nabodhsu:592": "nīrāgadveṣatā citte yā saiva śivapūjanam // NBs_12,5.6 //",
  "GSP33nabodhsu:593": "pīḍaiva paramā pūjā yathā caraṇapīḍanam /",
  "GSP33nabodhsu:594": "duḥkhameva parā pūjā rūkṣamudvarttanaṃ yathā // NBs_12,5.7 //",
  "GSP33nabodhsu:595": "kheda eva parā pūjā khede citi manolayaḥ /",
  "GSP33nabodhsu:596": "bhayaṃ hi paramā pūjā bhīṣā'smāditi ca śruteḥ // NBs_12,5.8 //",
  "GSP33nabodhsu:597": "dānaṃ tu paramā pūjā dīyate paramātmane /",
  "GSP33nabodhsu:598": "adānaṃ paramā pūjā yadi cittaṃ prasīdati // NBs_12,5.9 //",
  "GSP33nabodhsu:599": "rogā eva parā pūjā rogaiḥ pāpakṣayo yataḥ /",
  "GSP33nabodhsu:600": "ārogyaṃ paramā pūjā nairogyaṃ muktisādhanam // NBs_12,5.10 //",
  "GSP33nabodhsu:601": "kriyā tu paramā pūjā śivārthaṃ kriyate'khilam /",
  "GSP33nabodhsu:602": "akriyaiva parā pūjā niścalā dhyānarūpiṇī // NBs_12,5.11 //",
  "GSP33nabodhsu:603": "satsaṅgaḥ paramā pūjā satsaṅgo mokṣasādhanam /",
  "GSP33nabodhsu:604": "asatsaṅgaḥ parā pūjā yatra mohaḥ parīkṣyate // NBs_12,5.12 //",
  "GSP33nabodhsu:605": "dhairyaṃ tu paramā pūjā dhīro hyamṛtaśnute /",
  "GSP33nabodhsu:606": "adhairyaṃ paramā pūjā śīghraṃ kāryavimokṣataḥ // NBs_12,5.13 //",
  "GSP33nabodhsu:607": "stutireva parā pūjā stutau devaḥ prasīdati /",
  "GSP33nabodhsu:608": "nindaiva paramā pūjā suhṛdāṃ gālayo yathā // NBs_12,5.14 //",
  "GSP33nabodhsu:609": "tṛṣṇaiva paramā pūjā devārthaṃ vahu kāṅkṣate /",
  "GSP33nabodhsu:610": "santoṣaḥ paramā pūjā devaḥ santoṣalakṣaṇaḥ // NBs_12,5.15 //",
  "GSP33nabodhsu:611": "yātrā hi paramā pūjā devasyaitatpradakṣiṇam /",
  "GSP33nabodhsu:612": "āsanaṃ paramā pūjā svāsanaṃ yoga uttamaḥ // NBs_12,5.16 //",
  "GSP33nabodhsu:613": "bhojanaṃ paramā pūjā devanaivedyarūpataḥ /",
  "GSP33nabodhsu:614": "abhojanaṃ parā pūjā hyupavāsapriyo hariḥ // NBs_12,5.17 //",
  "GSP33nabodhsu:615": "sthitatvaṃ paramā pūjā tadupasthānamātmanaḥ /",
  "GSP33nabodhsu:616": "patanaṃ paramā pūjā namaskārasvarūpiṇī // NBs_12,5.18 //",
  "GSP33nabodhsu:617": "bhāṣaṇaṃ paramā pūjā sarvaṃ stutimayaṃ hareḥ /",
  "GSP33nabodhsu:618": "maunaṃ tu paramā pūjā maunaṃ vyākhyānamasya tat // NBs_12,5.19 //",
  "GSP33nabodhsu:619": "ceṣṭaiva paramā pūjā ceṣṭate tatprakāśataḥ /",
  "GSP33nabodhsu:620": "aceṣṭā hi parā pūjā joṣamāsveti vedavāk // NBs_12,5.20 //",
  "GSP33nabodhsu:621": "janmaiva paramā pūjā so'vatāro hareḥ sataḥ /",
  "GSP33nabodhsu:622": "jīvanaṃ paramā pūjā jīvankāryāṇi sādhayet // NBs_12,5.21 //",
  "GSP33nabodhsu:623": "dīrghāyuḥ paramā pūjā yogino dīrghajīvinaḥ /",
  "GSP33nabodhsu:624": "svalpāyuḥ paramā pūjā sadyo hyasmādvimucyate // NBs_12,5.22 //",
  "GSP33nabodhsu:625": "maraṇaṃ paramā pūjā nirmālyatyāgarūpiṇī /",
  "GSP33nabodhsu:626": "śoko hi paramā pūjā śoko vairāgyasādhanam // NBs_12,5.23 //",
  "GSP33nabodhsu:627": "harṣa eva parā pūjā hṛṣṭarūpaḥ sadā hariḥ /",
  "GSP33nabodhsu:628": "puṣṭistu paramā pūjā svasthacitto hi puṣṭimān // NBs_12,5.24 //",
  "GSP33nabodhsu:629": "kṛśatvaṃ paramā pūjā kṛśagātrā hi yoginaḥ /",
  "GSP33nabodhsu:630": "lābha eva parā pūjā lābhaḥ santoṣakāraṇam // NBs_12,5.25 //",
  "GSP33nabodhsu:631": "hānireva parā pūjā tasmādeva vimucyate /",
  "GSP33nabodhsu:632": "guṇa eva parā pūjā sādhūnāṃ saṃmato guṇī // NBs_12,5.26 //",
  "GSP33nabodhsu:633": "doṣā eva parā pūjā nirahaṅkāratā yataḥ /",
  "GSP33nabodhsu:634": "māna eva parā pūjā mānyate parameśvaraḥ // NBs_12,5.27 //",
  "GSP33nabodhsu:635": "apamānaḥ parā pūjā yogī siddhyedamānataḥ /",
  "GSP33nabodhsu:636": "dhanaṃ hi paramā pūjā dhanaṃ dharmasya sādhanam // NBs_12,5.28 //",
  "GSP33nabodhsu:637": "nirdhanatvaṃ parā pūjā brahma prāptamakiñcanaiḥ /",
  "GSP33nabodhsu:638": "apramādaḥ parā pūjā hyapramatto hi siddhyati // NBs_12,5.29 //",
  "GSP33nabodhsu:639": "pramādaḥ paramā pūjā karttavyaṃ vismaredyataḥ /",
  "GSP33nabodhsu:640": "suṣuptiḥ paramā pūjā samādhiryogināṃ hi saḥ // NBs_12,5.30 //",
  "GSP33nabodhsu:641": "karmayogaḥ parā pūjā karma brahmārpaṇaṃ harau /",
  "GSP33nabodhsu:642": "bhaktiyogaḥ parā pūjā yo madbhaktaḥ sa me priyaḥ // NBs_12,5.31 //",
  "GSP33nabodhsu:643": "jñānayogaḥ parā pūjā jñānātkaivalyamaśnute /",
  "GSP33nabodhsu:644": "turīyaṃ paramā pūjā sākṣātkārasvarūpiṇī // NBs_12,5.32 //",
  "GSP33nabodhsu:645": "śravaṇaṃ paramā pūjā śrūyate parameśvaraḥ /",
  "GSP33nabodhsu:646": "mananaṃ paramā pūjā mananaṃ dhyānasādhanam // NBs_12,5.33 //",
  "GSP33nabodhsu:647": "madguroḥ sadṛśaḥ kaścidguruḥ karṇe lagedyadi /",
  "GSP33nabodhsu:648": "sarvameva tadā pūjā devasya layarūpiṇī // NBs_12,5.34 //",
  "GSP33nabodhsu:649": "layānāmapi sarveṣāṃ viśvavismṛtihetutaḥ /",
  "GSP33nabodhsu:650": "śreṣṭhaṃ nādānusandhānaṃ nādo hi paramo layaḥ // NBs_12,5.35 //",
  "GSP33nabodhsu:651": "makarandaṃ pibanbhṛṅgo yathā gandhaṃ na kāṅkṣati /",
  "GSP33nabodhsu:652": "nādāsaktaṃ tathā cittaṃ viṣayānnābhikāṅkṣati // NBs_12,5.36 //",
  "GSP33nabodhsu:653": "[p. 180-]",
  "GSP33nabodhsu:654": "bhaktirasāyanam",
  "GSP33nabodhsu:655": "atha siddhāntasarvasvaṃ śṛṇu bhaktirasāyanam /",
  "GSP33nabodhsu:656": "janmamṛtyujarāvyādhibheṣajaṃ tadrasāyanam // NBs_13.1 //",
  "GSP33nabodhsu:657": "dharmārthakāmamokṣāṇāṃ jñānavairāgyayorapi /",
  "GSP33nabodhsu:658": "antaḥkaraṇaśuddheśva bhaktiḥ paramasādhanan // NBs_13.2 //",
  "GSP33nabodhsu:659": "yayātra raktyā jīvo'yaṃ dadhāti brahmarūpatām /",
  "GSP33nabodhsu:660": "sādhitā sanakādyaiḥ sā bhaktirityabhidhīyate // NBs_13.3 //",
  "GSP33nabodhsu:661": "sarvā sādhanasaṃpattirasti bhaktistu nāsti cet /",
  "GSP33nabodhsu:662": "tarhi sādhanasaṃpātastuṣakaṇḍanavadvṛthā // NBs_13.4 //",
  "GSP33nabodhsu:663": "yadyanyatsādhanaṃ nāsti bhaktirasti maheśvare /",
  "GSP33nabodhsu:664": "tadā krameṇa siddhyanti viraktijñānamuktayaḥ // NBs_13.5 //",
  "GSP33nabodhsu:665": "na hi kaścidbhavenmukta īśvarānugrahaṃ vinā /",
  "GSP33nabodhsu:666": "īśvarānugrahādeva muktirityeṣa niścayaḥ // NBs_13.6 //",
  "GSP33nabodhsu:667": "īśvaraḥ paripūrṇatvānna tu kiñcidapekṣate /",
  "GSP33nabodhsu:668": "prītyaivāśu prasannaḥ sanparaṃ kuryādanugraham // NBs_13.7 //",
  "GSP33nabodhsu:669": "yā prītiravivekānāṃ viṣayeṣvanapāyinī /",
  "GSP33nabodhsu:670": "tvāmanusmarataḥ sā me hṛdayānmā'pasarpatu // NBs_13.8 //",
  "GSP33nabodhsu:671": "paramātmani viśveśe bhaktiścetpremalakṣaṇā /",
  "GSP33nabodhsu:672": "sarvameva tadā siddhaṃ kartavyaṃ nāvaśiṣyate // NBs_13.9 //",
  "GSP33nabodhsu:673": "aparokṣānubhūtiryā vedānteṣu nirūpitā /",
  "GSP33nabodhsu:674": "premalakṣaṇabhaktestu pariṇāmaḥ sa eva hi // NBs_13.10 //",
  "GSP33nabodhsu:675": "śāstrārthaḥ saṃparijñāto jātaṃ prema maheśvare /",
  "GSP33nabodhsu:676": "premānandaprakāreṇa dvaitaṃ vismaraṇaṃ gatam // NBs_13.11 //",
  "GSP33nabodhsu:677": "vāsudevamayaṃ sarvaṃ vāsudevātmakaṃ jagat /",
  "GSP33nabodhsu:678": "itthaṃ dvaitarasāḍhyasya jñānaṃ kimavaśiṣyate // NBs_13.12 //",
  "GSP33nabodhsu:679": "vāsudevaḥ paraṃ brahma paramātmā parātparaḥ /",
  "GSP33nabodhsu:680": "antarbahiśca tatsarvaṃ vyāpya nārāyaṇaḥ sthitaḥ // NBs_13.13 //",
  "GSP33nabodhsu:681": "aṇurbṛhatkṛśaḥ sthūlo guṇabhṛnnirguṇo mahān /",
  "GSP33nabodhsu:682": "ityādivacanairbhakto vaiṣṇavaḥ stauti keśavam // NBs_13.14 //",
  "GSP33nabodhsu:683": "śivaḥ kartā śivo bhoktā śivaḥ sarveśvareśvaraḥ /",
  "GSP33nabodhsu:684": "śiva atmā śivo jīvaḥ śivādanyanna vidyate // NBs_13.15 //",
  "GSP33nabodhsu:685": "khaṃvāyutejojalabhūkṣetrajñārkendumūrtibhiḥ /",
  "GSP33nabodhsu:686": "aṣṭābhiraṣṭamūrtiṃ ca śāṃbhavaḥ stauti śaṅkaram // NBs_13.16 //",
  "GSP33nabodhsu:687": "idaṃ yadā pariṇataṃ prema tajjñānameva hi",
  "GSP33nabodhsu:688": "atha yuktyantaram |",
  "GSP33nabodhsu:689": "bālakastāta tāteti janakaṃ prati bhāṣate /",
  "GSP33nabodhsu:690": "na punastātaśabdārthaṃ sa tu jānāti kiñcana // NBs_13.17 //",
  "GSP33nabodhsu:691": "yadā tātapadārthasya vyutpatiṃ yātyasau kramāt /",
  "GSP33nabodhsu:692": "tadā tu satyamevāyaṃ tāta ityeti niścayam // NBs_13.18 //",
  "GSP33nabodhsu:693": "tathā bhakto bhajandevaṃ vedaśāstroditaiḥ kramaiḥ /",
  "GSP33nabodhsu:694": "vyutpatiṃ paramāṃ prāpya mukto bhavati hi kramāt // NBs_13.19 //",
  "GSP33nabodhsu:695": "kiṃ ca lakṣaṇabhedo hi vastubhedasya kāraṇam /",
  "GSP33nabodhsu:696": "na bhaktajñāninordṛṣṭā śāstre lakṣaṇabhinnatā // NBs_13.20 //",
  "GSP33nabodhsu:697": "virāgaśca vicāraśca śaucamindriyanigrahaḥ /",
  "GSP33nabodhsu:698": "vede ca paramā prītistadekaṃ lakṣaṇaṃ dvayoḥ // NBs_13.21 //",
  "GSP33nabodhsu:699": "adhyāye bhaktiyogākhye gītāyāṃ bhaktilakṣaṇam /",
  "GSP33nabodhsu:700": "yaduktamaṣṭabhiḥ ślokairdṛṣṭaṃ jñāniṣu tanmayā // NBs_13.22 //",
  "GSP33nabodhsu:701": "tavāsmīti bhajatyekastvamevāsmīti cāparaḥ /",
  "GSP33nabodhsu:702": "iti kiñcidviśeṣepi pariṇāmaḥ samo dvayoḥ // NBs_13.23 //",
  "GSP33nabodhsu:703": "antarbahiryadā devaṃ devabhaktaḥ prapaśyati /",
  "GSP33nabodhsu:704": "dāso'haṃ bhāvayanneva dākāraṃ vismaratyasau // NBs_13.24 //",
  "GSP33nabodhsu:705": "dṛṣṭamekāntabhakteṣu nāradapramukheṣu tat /",
  "GSP33nabodhsu:706": "kiṃcidviśeṣaṃ vakṣyāmi tvamekāgramanāḥ śṛṇu // NBs_13.25 //",
  "GSP33nabodhsu:707": "yadīśvararasī bhaktastadīśvararasī budhaḥ /",
  "GSP33nabodhsu:708": "ubhau yadyapyekarasau tathāpīṣadvilakṣaṇau // NBs_13.26 //",
  "GSP33nabodhsu:709": "buddhā bodharasādanyarasanīrasatāṃ gatāḥ /",
  "GSP33nabodhsu:710": "tathā'dhikapremarasānna tu bhaktāḥ kadācana // NBs_13.27 //",
  "GSP33nabodhsu:711": "atha praśnaḥ |",
  "GSP33nabodhsu:712": "nanu jñānaṃ vinā muktirnāsti yuktiśatairapi /",
  "GSP33nabodhsu:713": "tathā bhaktiṃ vinā jñānaṃ nāstyupāyaśatairapi // NBs_13.28 //",
  "GSP33nabodhsu:714": "bhakterjñānaṃ tato muktiriti sādhāraṇakramaḥ /",
  "GSP33nabodhsu:715": "jñāninastu vasiṣṭhādyā bhaktā vai nāradādayaḥ // NBs_13.29 //",
  "GSP33nabodhsu:716": "evamādivyavasthāyāḥ kāraṇaṃ kiṃ nirūpyatām /",
  "GSP33nabodhsu:717": "atrocyate vicitraṃ yatkāraṇaṃ tanniśāmaya // NBs_13.30 //",
  "GSP33nabodhsu:718": "kathayāmi sadṛṣṭāntaṃ yenārthaḥ sphuṭatāṃ vrajet /",
  "GSP33nabodhsu:719": "syāttāpasya ca pāpasya gaṃgāsnānena hi kṣayaḥ // NBs_13.31 //",
  "GSP33nabodhsu:720": "yastu syāttāpaśāntyarthī tasyāpi syādaghakṣayaḥ /",
  "GSP33nabodhsu:721": "yastu syādaghaśāntyarthī tāpastasyāpi naśyati // NBs_13.32 //",
  "GSP33nabodhsu:722": "tāpapāpakṣayau snānaṃ trayametatsamaṃ dvayoḥ /",
  "GSP33nabodhsu:723": "tathāpyekastu śaityārthī śuddhyarthī tu dvitīyakaḥ // NBs_13.33 //",
  "GSP33nabodhsu:724": "yathaiva bhāvabhedena nāmabhedastayorabhūt /",
  "GSP33nabodhsu:725": "evameva budhairyaistu devo muktyarthamāśritaḥ // NBs_13.34 //",
  "GSP33nabodhsu:726": "bhaktyā jñānamavāpyaiva ye muktā jñānino hi te /",
  "GSP33nabodhsu:727": "yaistu saṃsāravirasairbhaktyarthaṃ harirāśritaḥ // NBs_13.35 //",
  "GSP33nabodhsu:728": "tato bhaktiprabhāvena svabhāvājjñānamudgatam /",
  "GSP33nabodhsu:729": "tajjñānaṃ prāpya muktā ye te bhaktā iti varṇitāḥ // NBs_13.36 //",
  "GSP33nabodhsu:730": "viraktibhaktivijñānamuktayastu samā dvayoḥ /",
  "GSP33nabodhsu:731": "tathāpi bhāvabhedena nāmabhedastayorabhūt // NBs_13.37 //",
  "GSP33nabodhsu:732": "muktirmukhyaphalaṃ jñasya bhaktistatsādhanatvataḥ /",
  "GSP33nabodhsu:733": "bhaktasya bhaktirmukhyaiva muktiḥ syādānuṣaṅgikī // NBs_13.38 //",
  "GSP33nabodhsu:734": "rītyā'naya'pi sumate variṣṭhā bhaktirīśvare /",
  "GSP33nabodhsu:735": "athānyo'pi mahimā",
  "GSP33nabodhsu:736": "paramānandarūposau paramātmā svayaṃ hariḥ // NBs_13.39 //",
  "GSP33nabodhsu:737": "śivabhaktiṃ puraskṛtya bhuṅkte bhaktirasāyanam /",
  "GSP33nabodhsu:738": "sanakādyā vasiṣṭhādyā nandiskandaśukādayaḥ // NBs_13.40 //",
  "GSP33nabodhsu:739": "bhuñjate tatpadaṃ prāptā api bhaktirasāyanam /",
  "GSP33nabodhsu:740": "dvaitaṃ vinā kathaṃ bhaktiriti tatrottaraṃ śṛṇu // NBs_13.41 //",
  "GSP33nabodhsu:741": "dvaitaṃ mohāya bodhātprākprāpte bodhe manīṣayā /",
  "GSP33nabodhsu:742": "bhaktyarthaṃ kalpitaṃ dvaitamadvaitādapi sundaram // NBs_13.42 //",
  "GSP33nabodhsu:743": "tathā coktaṃ bhāgavate",
  "GSP33nabodhsu:744": "ātmārāmāśca munayo nirgranthā apyurukrame /",
  "GSP33nabodhsu:745": "kurvantyahetukīṃ bhaktimitthaṃbhūtaguṇo hariḥ // NBs_13.43 //",
  "GSP33nabodhsu:746": "jāte samarasānande dvaitamapyamṛtopamam /",
  "GSP33nabodhsu:747": "mitrayoriva daṃpatyorjīvātmaparamātmanoḥ // NBs_13.44 //",
  "GSP33nabodhsu:748": "hṛdaye vasati prītyā lokarītyā ca lajjate /",
  "GSP33nabodhsu:749": "yathā camatkāramayī nityamānandinī vadhūḥ // NBs_13.45 //",
  "GSP33nabodhsu:750": "pāramārthikamadvaitaṃ dvaitaṃ bhajanahetave /",
  "GSP33nabodhsu:751": "tādṛśī yadi bhaktiścetsā tu muktiśatādhikā // NBs_13.46 //",
  "GSP33nabodhsu:752": "priyatamahṛdaye vā khelatu premarītyā padayugaparicaryāṃ preyasī vā vidhattām /",
  "GSP33nabodhsu:753": "viharatu viditārtho nirvikalpe samādhau nanu bhajanavidhau vā taddvayaṃ tulyameva // NBs_13.47 //",
  "GSP33nabodhsu:754": "viśveśvarastu sudhiyā galite'pi bhede bhāvena bhaktisahitena samarcanīyaḥ /",
  "GSP33nabodhsu:755": "prāṇeśvaraścaturayā milite'pi citte cailāñcalavyavahitena nirīkṣaṇīyaḥ // NBs_13.48 //",
  "GSP33nabodhsu:756": "atha bhaktirasamāśritya ślokaḥ |",
  "GSP33nabodhsu:757": "yoge nāsti gatirna nirguṇavidhau sambhāvanādurgame nityaṃ nīrasayā dhiyā parihṛte dve aihikāmuṣmike /",
  "GSP33nabodhsu:758": "gopaḥ ko'pi sakhā'kṛtaḥ sa tu punarnānāṅganāsaṅgavānasmākaṃ padamarthayanti munayaścitraṃ kimasmātparam // NBs_13.49 //",
  "GSP33nabodhsu:759": "romāñcena camatkṛtā tanuriyaṃ bhaktyā mano nanditaṃ premāśrūṇi vibhūṣayantiṃ vadanaṃ kaṇṭhaṃ giro gadgadāḥ /",
  "GSP33nabodhsu:760": "nāsmākaṃ kṣaṇamātramapyavasaraḥ kṛṣṇārcanaṃ kurvatāṃ muktirdvāri caturvidhāpi kimiyaṃ dāsyāya lolāyate // NBs_13.50 //",
  "GSP33nabodhsu:761": "ghanaḥ kāmo'smākaṃ tava tu bhajane'nyatra na rucistavaivāṃghridvandve natiṣu ratirasmākamatulā /",
  "GSP33nabodhsu:762": "sakāme niṣkāmā sapadi tu sakāmā padagatā sakāmā'smānmuktirbhajati mahimā'yaṃ tava hare // NBs_13.51 //",
  "GSP33nabodhsu:763": "[p. 207-]",
  "GSP33nabodhsu:764": "rājayoge bhūmikābhedabhāskaraḥ |",
  "GSP33nabodhsu:765": "bhūmikābhedamārabhya yāvadgranthasamāpanam /",
  "GSP33nabodhsu:766": "agādhabodhasāre'sminrājayogo nirūpyate // NBs_14,1.1 //",
  "GSP33nabodhsu:767": "athāyaṃ hṛdi kartavyo bhūmikābhedabhāskaraḥ /",
  "GSP33nabodhsu:768": "yasya prasādamātreṇa tamo hārdaṃ vilīyate // NBs_14,1.2 //",
  "GSP33nabodhsu:769": "ajñānabhūmikāḥ sapta saptaiva jñānabhūmikāḥ /",
  "GSP33nabodhsu:770": "bījajāgrattathā jāgranmahājāgrattathaiva ca // NBs_14,1.3 //",
  "GSP33nabodhsu:771": "jāgratsvapnastathā svapnaḥ svapnajāgratsuṣuptakam /",
  "GSP33nabodhsu:772": "iti saptavidho mohasteṣāṃ vivaraṇaṃ śṛṇu // NBs_14,1.4 //",
  "GSP33nabodhsu:773": "kusūle saṃsthitaṃ bījaṃ tatra sarvo yathā drumaḥ /",
  "GSP33nabodhsu:774": "tathā yatra sthitaṃ viśvaṃ na tu vyaktimupāgatam // NBs_14,1.5 //",
  "GSP33nabodhsu:775": "bījarūpaṃ sthitaṃ jāgradbījajāgrattaducyate /",
  "GSP33nabodhsu:776": "saṃsāraprathamāvasthā mahāmohaḥ sa eva hi // NBs_14,1.6 //",
  "GSP33nabodhsu:777": "tadevājñānamityuktaṃ yatsvabodhena līyate /",
  "GSP33nabodhsu:778": "kusūle saṃsthitaṃ bījaṃ kṣetre nikṣipyate yadā // NBs_14,1.7 //",
  "GSP33nabodhsu:779": "aṃkuronmukhatāṃ yāti sā'vasthā jāgraducyate /",
  "GSP33nabodhsu:780": "idameva mahattattvamiti sāṃkhyairnirūpyate // NBs_14,1.8 //",
  "GSP33nabodhsu:781": "īkṣaṇaṃ ceti vedāntaiḥ sāmānyāhaṅkṛtistathā /",
  "GSP33nabodhsu:782": "ānandamayakośaśca tatsākṣī tvīśvaraḥ smṛtaḥ // NBs_14,1.9 //",
  "GSP33nabodhsu:783": "viśeṣāhaṅkṛtiḥ sūkṣmāṅkuravadvyāvahārikī /",
  "GSP33nabodhsu:784": "mahājāgradbudhaiḥ proktā vyaṣṭyavasthātraye tu sā // NBs_14,1.10 //",
  "GSP33nabodhsu:785": "jāgratsvapnasuṣuptākhye'vasthā jāgraditi smṛtā /",
  "GSP33nabodhsu:786": "jāgradeva yadā jīvo manorājyaṃ karoti hi // NBs_14,1.11 //",
  "GSP33nabodhsu:787": "jāgrataḥ svapna iva yatsa jāgratsvapna ucyate /",
  "GSP33nabodhsu:788": "lokaprasiddho yaḥ svapnaḥ sa svapna iti kathyate // NBs_14,1.12 //",
  "GSP33nabodhsu:789": "jāte'pi jāgare jantoḥ svapnadṛṣṭārthabhāsanam /",
  "GSP33nabodhsu:790": "pratyakṣamiva saṃskārātsvapnajāgrattaducyate // NBs_14,1.13 //",
  "GSP33nabodhsu:791": "ṣaḍavasthāparityāge suṣuptiḥ saptamī matā /",
  "GSP33nabodhsu:792": "ajñānabhūmikāstvetāḥ śṛṇu vijñānabhūmikāḥ // NBs_14,1.14 //",
  "GSP33nabodhsu:793": "[p. 213-]",
  "GSP33nabodhsu:794": "jñānabhūmikāḥ",
  "GSP33nabodhsu:795": "jijñāsā'tha vicārākhyā tatastu tanumānasā /",
  "GSP33nabodhsu:796": "sattvāpattirasaṃsaktiḥ padārthābhāvinī tathā // NBs_14,2.1 //",
  "GSP33nabodhsu:797": "saptamī turyamityuktā turyātītamataḥ param /",
  "GSP33nabodhsu:798": "āsāmeva nāmāntarāṇi /",
  "GSP33nabodhsu:799": "mumukṣā ca samakṣā ca parīkṣā ca parokṣakā // NBs_14,2.2 //",
  "GSP33nabodhsu:800": "aparokṣā mahādīkṣā parākakṣeti sapta tāḥ /",
  "GSP33nabodhsu:801": "prathamā tvadhikārākhyā dvitīyā śravaṇātmikā // NBs_14,2.3 //",
  "GSP33nabodhsu:802": "tṛtīyā mananaprāyā nididhyāsaścaturthikā /",
  "GSP33nabodhsu:803": "sākṣātkāraḥ pañcamī syātṣaṣṭhī pariṇatiḥ smṛtā // NBs_14,2.4 //",
  "GSP33nabodhsu:804": "saptamī tu parā kāṣṭhā saiva turyamitīritā /",
  "GSP33nabodhsu:805": "prathamāyāṃ tu vidyārthī dvitīyāyāṃ padārthavit // NBs_14,2.5 //",
  "GSP33nabodhsu:806": "niḥsaṃśayastṛtīyāyāṃ caturthyāṃ paṇḍito bhavet /",
  "GSP33nabodhsu:807": "prāptānubhūtiḥ pañcamyāṃ ṣaṣṭhyāmānandaghūrṇitaḥ // NBs_14,2.6 //",
  "GSP33nabodhsu:808": "saptamī sahajā turyā turyātītamataḥ param /",
  "GSP33nabodhsu:809": "bhūmikā tritayaṃ pūrvaṃ tvatra jāgraditi smṛtam // NBs_14,2.7 //",
  "GSP33nabodhsu:810": "jijñāsoratra saṃsāro yathāpūrvaṃ yataḥ sthitaḥ /",
  "GSP33nabodhsu:811": "caturthī svapna ityuktā svapnābhaṃ yatra vai jagat // NBs_14,2.8 //",
  "GSP33nabodhsu:812": "suṣuptiḥ śithilā gāḍhā dvividhā''dyā tu pañcamī /",
  "GSP33nabodhsu:813": "ṣaṣṭhī gāḍhasuṣuptiḥ syātsaptamī turyamucyate // NBs_14,2.9 //",
  "GSP33nabodhsu:814": "atra praśnaḥ",
  "GSP33nabodhsu:815": "saṃsārameva yo vetti mokṣamārgaṃ na vetti yaḥ /",
  "GSP33nabodhsu:816": "tasya saṃsāriṇaḥ pūrvaṃ mumukṣā jāyate katham // NBs_14,2.10 //",
  "GSP33nabodhsu:817": "yādṛśo yasya saṃskārastādṛśī tasya vāsanāḥ /",
  "GSP33nabodhsu:818": "saṃsārasaṃskāravato mumukṣā jāyate katham // NBs_14,2.11 //",
  "GSP33nabodhsu:819": "mokṣe tu viṣayo nāsti sukhaṃ na viṣayairvinā /",
  "GSP33nabodhsu:820": "iti mūḍhadhiyāṃ pūrvaṃ mumukṣaiva kathaṃ bhavet // NBs_14,2.12 //",
  "GSP33nabodhsu:821": "atrotaram |",
  "GSP33nabodhsu:822": "niṣkāmā vā sakāmā vā bhaktirviṣṇoḥ śivasya vā /",
  "GSP33nabodhsu:823": "saprema hṛdaye jātā mumukṣākāraṇaṃ hi tat // NBs_14,2.13 //",
  "GSP33nabodhsu:824": "kadācicchuddhabhāvena gaṅgātīre tapaḥ kṛtam /",
  "GSP33nabodhsu:825": "tatpuṇyaparipākena mumukṣā jāyate satām // NBs_14,2.14 //",
  "GSP33nabodhsu:826": "viduṣāṃ vītarāgāṇāmannapānādisevayā /",
  "GSP33nabodhsu:827": "saṅgatyā praṇayenāpi mumukṣā''kasmikī bhavet // NBs_14,2.15 //",
  "GSP33nabodhsu:828": "taduktam |",
  "GSP33nabodhsu:829": "manuṣyāṇāṃ sahasreṣu kaścidyatati siddhaye /",
  "GSP33nabodhsu:830": "yatatāmapi siddhānāṃ kaścinmāṃ vetti tattvataḥ // NBs_14,2.16 //",
  "GSP33nabodhsu:831": "tathā ca vāsiṣṭhe |",
  "GSP33nabodhsu:832": "calārṇavayugacchidrakūrmagrīvāpraveśavat /",
  "GSP33nabodhsu:833": "anekajanmanāmante vivekī jāyate pumān // NBs_14,2.17 //",
  "GSP33nabodhsu:834": "sopāstīnāṃ karmaṇāṃ tu cittaśuddhiḥ phalaṃ matam /",
  "GSP33nabodhsu:835": "vedanecchā vedanaṃ vā citrā satkarmaṇāṃ gatiḥ // NBs_14,2.18 //",
  "GSP33nabodhsu:836": "vedāntairapi jijñāsos tasmātkarmorarī kṛtam /",
  "GSP33nabodhsu:837": "śraddhā cittasya śāntiśca dāntiścoparamastathā /",
  "GSP33nabodhsu:838": "mumukṣā sādhanānāṃ hi saṃpatprathamabhūmikā // NBs_14,2.19 //",
  "GSP33nabodhsu:839": "gurūpasadanaṃ pūrvaṃ karttavyaṃ hi mumukṣuṇā /",
  "GSP33nabodhsu:840": "gurumevābhigacchecca vijñānārthamiti śrutiḥ // NBs_14,2.20 //",
  "GSP33nabodhsu:841": "tallakṣaṇāni |",
  "GSP33nabodhsu:842": "mokṣa eva mamāstvīśa mā'stu saṃsāradarśanam /",
  "GSP33nabodhsu:843": "iti yaḥ sudṛḍho bhāvo mumukṣālakṣaṇaṃ hi tat // NBs_14,2.21 //",
  "GSP33nabodhsu:844": "puṇyakṣetreṣu yā buddhiḥ puṇyatīrtheṣu yā ruciḥ /",
  "GSP33nabodhsu:845": "mokṣadharmeṣu yā śraddhā mumukṣālakṣaṇaṃ hi tat // NBs_14,2.22 //",
  "GSP33nabodhsu:846": "yataḥ kutaścidānīya jñānaśāstrāṇyavekṣate /",
  "GSP33nabodhsu:847": "cintayaṃstasya tātparyaṃ mumukṣālakṣaṇaṃ hi tat // NBs_14,2.23 //",
  "GSP33nabodhsu:848": "mahatā'pi prayatnena kuryātpaṇḍitasaṅgatim /",
  "GSP33nabodhsu:849": "saṃsthāpayitvā mūrdhānaṃ teṣāṃ caraṇapaṅkaje // NBs_14,2.24 //",
  "GSP33nabodhsu:850": "praśnānmanogatānpṛcchetsvājñānaṃ ca prakāśayet /",
  "GSP33nabodhsu:851": "teṣāmuttaravākyānāṃ tātparyaṃ hṛdi bhāvayet // NBs_14,2.25 //",
  "GSP33nabodhsu:852": "nādharmo rocate yasya yasya dharme sadā ruciḥ /",
  "GSP33nabodhsu:853": "kāmyadharme na ca śraddhā mumukṣālakṣaṇaṃ hi tat // NBs_14,2.26 //",
  "GSP33nabodhsu:854": "rāgadveṣamadakrodhalobhamatsaravṛttiṣu /",
  "GSP33nabodhsu:855": "svabhāvādglānimāpnoti mumukṣālakṣaṇaṃ hi tat // NBs_14,2.27 //",
  "GSP33nabodhsu:856": "tatra ślokaḥ |",
  "GSP33nabodhsu:857": "prekṣituṃ na vijānāti prekṣaṇe kurute manaḥ /",
  "GSP33nabodhsu:858": "lajjāṃ jahāti naiveyaṃ vayaḥsandhirayaṃ kila // NBs_14,2.28 //",
  "GSP33nabodhsu:859": "calitā svāmigehāya vadhūḥ khidyati roditi /",
  "GSP33nabodhsu:860": "idamatra samādhānaṃ padamagre dadhāti yat // NBs_14,2.29 //",
  "GSP33nabodhsu:861": "[p. 231-]",
  "GSP33nabodhsu:862": "atha dvitīyā |",
  "GSP33nabodhsu:863": "prakṛterlakṣaṇaṃ tvetadidaṃ vikṛtilakṣaṇam /",
  "GSP33nabodhsu:864": "svarūpaṃ puruṣasyedaṃ tadvicārasya lakṣaṇam // NBs_14,3.1 //",
  "GSP33nabodhsu:865": "idaṃ satyamidaṃ mithyā tvidaṃ cetyamiyaṃ hi cit /",
  "GSP33nabodhsu:866": "idaṃ brahma tviyaṃ māyā tadvicārasya lakṣaṇam // NBs_14,3.2 //",
  "GSP33nabodhsu:867": "kasminnidaṃ kutaścedaṃ kimidaṃ kena vā kṛtam /",
  "GSP33nabodhsu:868": "kathametadvilīyate tadvicārasya lakṣaṇam // NBs_14,3.3 //",
  "GSP33nabodhsu:869": "ka īśvaraśca ko jīvaḥ kā muktiḥ kintu bandhanam /",
  "GSP33nabodhsu:870": "kiṃ dvaitaṃ kathamadvaitaṃ tadvicārasya lakṣaṇam // NBs_14,3.4 //",
  "GSP33nabodhsu:871": "nityānityavivekena nityavastuni vastutā /",
  "GSP33nabodhsu:872": "anitye tucchatābuddhistadvicārasya lakṣaṇam // NBs_14,3.5 //",
  "GSP33nabodhsu:873": "evamabhyāsayogena viduṣāṃ manasā saha /",
  "GSP33nabodhsu:874": "jāyate brahmavādo yaḥ sā tu prauḍhavicāraṇā // NBs_14,3.6 //",
  "GSP33nabodhsu:875": "svayaṃ prakāśarūpo'yaṃ pṛṣṭaḥ ko'sīti saṃvadet /",
  "GSP33nabodhsu:876": "ahamajño na jānāmi māmahaṃ ko'hamityuta // NBs_14,3.7 //",
  "GSP33nabodhsu:877": "ātmabhānādṛte nāhamajña ityuktisambhavaḥ /",
  "GSP33nabodhsu:878": "ātmānameva no vetti tarhyayaṃ jaḍa eva hi // NBs_14,3.8 //",
  "GSP33nabodhsu:879": "jaḍatvācca ghaṭādīni kathameva prakāśayet /",
  "GSP33nabodhsu:880": "tasmādayaṃ svamātmānaṃ jānātyeveti nirṇayaḥ // NBs_14,3.9 //",
  "GSP33nabodhsu:881": "athātmānamasau vetti parantu na hi vetti yat /",
  "GSP33nabodhsu:882": "viśeṣaṃ svagataṃ tasmātsvarūpājñānavānayam // NBs_14,3.10 //",
  "GSP33nabodhsu:883": "atra brūmo viśeṣo'tra nāstyavācye tu cidghane /",
  "GSP33nabodhsu:884": "nirviśeṣasvarūpe'tra viśeṣaṃ yadi vetti saḥ // NBs_14,3.11 //",
  "GSP33nabodhsu:885": "vedyatvātkalpitaḥ svasmiṃstena kiṃ tadvicāraṇaiḥ /",
  "GSP33nabodhsu:886": "nirviśeṣatayā jñāto nirviśeṣasvarūpavān // NBs_14,3.12 //",
  "GSP33nabodhsu:887": "pūrṇabodhastarhi jāto jijñāsaiva nirarthikā /",
  "GSP33nabodhsu:888": "kiñjātīyaḥ kiṃguṇo'sau kiñceṣṭo nāma tasya kim // NBs_14,3.13 //",
  "GSP33nabodhsu:889": "kiṃ prakāraḥ kimākāraḥ kiṃvikāraśca pṛcchasi /",
  "GSP33nabodhsu:890": "na jātirnirguṇasyāsya niśceṣṭo nāma tasya na // NBs_14,3.14 //",
  "GSP33nabodhsu:891": "niṣprakāro nirākāro nirvikāraḥ sa niścitaḥ /",
  "GSP33nabodhsu:892": "saccidānandarūpeṇa jijñāsya iti cedvadet // NBs_14,3.15 //",
  "GSP33nabodhsu:893": "saccidānandarūpeṇa jñāta evāyameva hi /",
  "GSP33nabodhsu:894": "asya vivaraṇam /",
  "GSP33nabodhsu:895": "ayamātmā svamātmānaṃ sadrūpeṇa na vetti kim // NBs_14,3.16 //",
  "GSP33nabodhsu:896": "ahamasmīti jānāti nāhamasmīti tadvada /",
  "GSP33nabodhsu:897": "ahamasmīti jānāti paścādvijñeya ātmanaḥ // NBs_14,3.17 //",
  "GSP33nabodhsu:898": "dharme cārthe ca kāme ca mokṣe ca yatate svayam /",
  "GSP33nabodhsu:899": "tasmātsadrūpatāyāṃ tu nāstyevājñānamātmanaḥ // NBs_14,3.18 //",
  "GSP33nabodhsu:900": "cetano'haṃ vijānāmi ghaṭādīnīti yo vadet /",
  "GSP33nabodhsu:901": "svasya cidrūpatāyāṃ tu tasyājñānaṃ na vidyate // NBs_14,3.19 //",
  "GSP33nabodhsu:902": "sarvaṃ priyaṃ svakāmāya tasmātpriyatamaḥ svayam /",
  "GSP33nabodhsu:903": "tenātmanastu sā yuktā spaṣṭaivānandarūpatā // NBs_14,3.20 //",
  "GSP33nabodhsu:904": "tenātmanastu sā vyaktā saccidānandarūpatā /",
  "GSP33nabodhsu:905": "tasmātsvayaṃ prakāśe'sminsaccidānandarūpiṇi // NBs_14,3.21 //",
  "GSP33nabodhsu:906": "ākāśe nīlimā yadvattoyaṃ marumarīciṣu /",
  "GSP33nabodhsu:907": "jale ca nailyamanyena cetanena prakalpitam /",
  "GSP33nabodhsu:908": "ajñānaṃ citsvarūpeṇa svayaṃ svasminprakalpitam // NBs_14,3.22 //",
  "GSP33nabodhsu:909": "mohasyāpi svabhāvo'yaṃ viśvarūpeṇa bhāsanam /",
  "GSP33nabodhsu:910": "vidyayā nāśite mohe tatsvabhāvo na bhāsate // NBs_14,3.23 //",
  "GSP33nabodhsu:911": "jīvacaitanyabhāsyānāṃ vṛttīnāṃ pralaye layaḥ /",
  "GSP33nabodhsu:912": "vṛttīnāṃ pralayādeva na bhāsante'tra vṛttayaḥ // NBs_14,3.24 //",
  "GSP33nabodhsu:913": "tatpunarjīvacaitanyaṃ yathā pūrvaṃ hi vartate /",
  "GSP33nabodhsu:914": "na punarvṛttibhāsātmā jīvastatra vinaśyati // NBs_14,3.25 //",
  "GSP33nabodhsu:915": "ātmacaitanyabhāsyasya mohasya pralaye tathā /",
  "GSP33nabodhsu:916": "moha eva nivarteta yathā pūrvaṃ lasatyasau // NBs_14,3.26 //",
  "GSP33nabodhsu:917": "dīpaprabhāyāmāyātau śvetakṛṣṇapaṭau yathā /",
  "GSP33nabodhsu:918": "tau tayā kāśitau paścāttannāśe sā yathā sthitā // NBs_14,3.27 //",
  "GSP33nabodhsu:919": "ātmabhāyāṃ samāyātau mohabodhau yathākramāt /",
  "GSP33nabodhsu:920": "tayā prakāśitau paścāttannāśena sā yathā sthitā // NBs_14,3.28 //",
  "GSP33nabodhsu:921": "vedāntasaṃpradāyena kṛta ityādicintane /",
  "GSP33nabodhsu:922": "asambhāvanayā yuktā viparītatvabhāvanā // NBs_14,3.29 //",
  "GSP33nabodhsu:923": "sā naśyati dvitīyāyāṃ prajñātaikṣṇyaṃ ca vardhate /",
  "GSP33nabodhsu:924": "dṛśyate tvagrayayā buddhyā sā buddhistasya jāyate // NBs_14,3.30 //",
  "GSP33nabodhsu:925": "sakṣārairagnisaṃskārairvihite hemaśodhane /",
  "GSP33nabodhsu:926": "śyāmikā kṣayamāyāti kevalaṃ hema tiṣṭhati // NBs_14,3.31 //",
  "GSP33nabodhsu:927": "satakairbodhasaṃskārairvihite brahmaśodhane /",
  "GSP33nabodhsu:928": "avidyā kṣayamāyāti kevalaṃ brahma tiṣṭhati // NBs_14,3.32 //",
  "GSP33nabodhsu:929": "[p. 248-]",
  "GSP33nabodhsu:930": "atha tṛtīyabhūmikānirṇayaḥ |",
  "GSP33nabodhsu:931": "bhūmikādvitayābhyāsāttṛtīyā tanumānasā /",
  "GSP33nabodhsu:932": "mananāparaparyāyā bhavettallakṣaṇaṃ śṛṇu // NBs_14,4.1 //",
  "GSP33nabodhsu:933": "sāndhakāragṛhasthasya paryālocanayā ciram /",
  "GSP33nabodhsu:934": "sūkṣmo'rtho bhāsate yadvattṛtīyāyāṃ tathā muneḥ // NBs_14,4.2 //",
  "GSP33nabodhsu:935": "bālasya śūdrakalpasya gāyatryā upadeśataḥ /",
  "GSP33nabodhsu:936": "yathā dvijatvamāyāti tathā jātyantaraṃ muneḥ // NBs_14,4.3 //",
  "GSP33nabodhsu:937": "dṛṣṭvā lokasthitiṃ lolāṃ savismaya iva sthitaḥ /",
  "GSP33nabodhsu:938": "antareva viṣīdeta tṛtīyālakṣaṇaṃ hi tat // NBs_14,4.4 //",
  "GSP33nabodhsu:939": "dinaṃ gataṃ gatā rātrirgatamāyurgataṃ vayaḥ /",
  "GSP33nabodhsu:940": "kadā sthāsyāmi niṣṭhāyāṃ yatra moho na bādhate // NBs_14,4.5 //",
  "GSP33nabodhsu:941": "gate'hni śocati muhurgatenāhnā kimarjitam /",
  "GSP33nabodhsu:942": "gatāyāṃ ca tathā rātrau kiṃ me rātryā'nayā'rjitam // NBs_14,4.6 //",
  "GSP33nabodhsu:943": "aniṣiddheṣu bhogeṣu prāpteṣvapi yadṛcchayā /",
  "GSP33nabodhsu:944": "niṣiddhāniva tānpaśyetsā sthitistanumānasā // NBs_14,4.7 //",
  "GSP33nabodhsu:945": "bahirmukhajanastutyā lajjate nindito yathā /",
  "GSP33nabodhsu:946": "paramārthijanastutyā prasādamadhigacchati // NBs_14,4.8 //",
  "GSP33nabodhsu:947": "tatra ślokaḥ |",
  "GSP33nabodhsu:948": "asyai tu patirātmānaṃ dātumutkaṇṭhitaḥ sadā /",
  "GSP33nabodhsu:949": "ādātuṃ na vijānāti nityamutkaṇṭhitā'pi sā // NBs_14,4.9 //",
  "GSP33nabodhsu:950": "saubhāgyakāminī nārī nāyako ratidāyakaḥ /",
  "GSP33nabodhsu:951": "parantu mugdhabhāvena kiṃcitkālaṃ vilambanam // NBs_14,4.10 //",
  "GSP33nabodhsu:952": "idameva kathaṃ nu syāditi kliśyati cātmanā /",
  "GSP33nabodhsu:953": "bhūyaḥ kaṭākṣakalahaṃ karoti svāminā saha // NBs_14,4.11 //",
  "GSP33nabodhsu:954": "[p. 255-]",
  "GSP33nabodhsu:955": "caturthabhūmikānirṇayaḥ |",
  "GSP33nabodhsu:956": "tṛtīyabhūmikābhyāsānnāśameti rajastamaḥ /",
  "GSP33nabodhsu:957": "sattvāpatiścaturthī syānnididhyāsanarūpiṇī // NBs_14,5.1 //",
  "GSP33nabodhsu:958": "atrākṣepaparīhāraḥ |",
  "GSP33nabodhsu:959": "bhogārthameva devattvaṃ prāptā devā na muktaye /",
  "GSP33nabodhsu:960": "mumukṣāvirahātteṣāṃ sattvāpattirna muktikṛt // NBs_14,5.2 //",
  "GSP33nabodhsu:961": "atra ślokaḥ |",
  "GSP33nabodhsu:962": "deveṣvapi tathā śakrakuberavaruṇādayaḥ /",
  "GSP33nabodhsu:963": "ye mumukṣāṃ gatāsteṣāṃ muktiprāptiḥ kimadbhutam // NBs_14,5.3 //",
  "GSP33nabodhsu:964": "atha lakṣaṇāni |",
  "GSP33nabodhsu:965": "ekānte muktigāthānāṃ gānaṃ rodanameva ca /",
  "GSP33nabodhsu:966": "romāñco gadgadaḥ kaṇṭhe sattvāpattestu lakṣaṇam // NBs_14,5.4 //",
  "GSP33nabodhsu:967": "svamatamāha |",
  "GSP33nabodhsu:968": "vedāntāḥ sabhyagabhyastā atha dhyeyo maheśvaraḥ /",
  "GSP33nabodhsu:969": "prāptātisaurabhe bhṛṅge rasapānaṃ guṇādhikam // NBs_14,5.5 //",
  "GSP33nabodhsu:970": "nityo'smi śuddha evāsmi kvājñānaṃ kva ca bandhanam /",
  "GSP33nabodhsu:971": "evamādicamatkāraḥ sattvāpattestu lakṣaṇam // NBs_14,5.6 //",
  "GSP33nabodhsu:972": "yathā nijakathāstadvacchṛṇotyupaniṣatkathāḥ /",
  "GSP33nabodhsu:973": "yathā'nyasya kathāstadvacchṛṇoti janasaṃkathāḥ // NBs_14,5.7 //",
  "GSP33nabodhsu:974": "dehendriyamanaḥprāṇabuddhyahaṅkāracetasām /",
  "GSP33nabodhsu:975": "nirīkṣya vividhāśceṣṭā āste vismitavanmuniḥ // NBs_14,5.8 //",
  "GSP33nabodhsu:976": "jñatvakartṛtvabhoktṛtvajanmamṛtyujarādikān /",
  "GSP33nabodhsu:977": "bhāvānanyasya jānāti tadanyaṃ bhāvamātmanaḥ // NBs_14,5.9 //",
  "GSP33nabodhsu:978": "mohajālādvinirgatya jālādiva vihaṅgamaḥ /",
  "GSP33nabodhsu:979": "khecaratvamanuprāpto dhanyatāmanuvindati // NBs_14,5.10 //",
  "GSP33nabodhsu:980": "daridra iva saṃprāpya nidhānaṃ vismayaṃ gataḥ /",
  "GSP33nabodhsu:981": "īśvarānugraho jāta iti nṛtyati hṛṣyati // NBs_14,5.11 //",
  "GSP33nabodhsu:982": "viṣayaiḥ śabdasaṃsparśagandharūparasairna yaḥ /",
  "GSP33nabodhsu:983": "priyairapi bhavettādṛksāttvikānandamāgataḥ // NBs_14,5.12 //",
  "GSP33nabodhsu:984": "vyatiriktamivātmānaṃ paśyanbhāveṣu sannapi /",
  "GSP33nabodhsu:985": "cāṇḍālīmiva yo māyāṃ na spṛśandūravatsthitaḥ // NBs_14,5.13 //",
  "GSP33nabodhsu:986": "audāsīnyena yaḥ paśyetsvapnābhaṃ jāgare jagat /",
  "GSP33nabodhsu:987": "sattvāpattiparīpākalakṣaṇaṃ tadudāhṛtam // NBs_14,5.14 //",
  "GSP33nabodhsu:988": "atra ślokaḥ |",
  "GSP33nabodhsu:989": "bhāvaḥ samyakparijñāto grahaṇe'pi manaḥ kṛtam /",
  "GSP33nabodhsu:990": "ādānamavaśiṣṭaṃ hi kṛtvā'bhūṣaṇamātmanaḥ // NBs_14,5.15 //",
  "GSP33nabodhsu:991": "ahaṃ tvanūḍhā taruṇī na kasyāpi parigrahaḥ /",
  "GSP33nabodhsu:992": "enameva variṣyāmi patiṃ ko vā hasiṣyati // NBs_14,5.16 //",
  "GSP33nabodhsu:993": "hataḥ kāmī kaṭākṣeṇa kayācinmṛgacakṣuṣā /",
  "GSP33nabodhsu:994": "vyasanitvamavāpnoti tathā'yaṃ muktikāntayā // NBs_14,5.17 //",
  "GSP33nabodhsu:995": "guñjadbhṛṅgidhvaniṃ śrutvā guñjankīṭo yathā bile /",
  "GSP33nabodhsu:996": "brahmāsmīti tathaivāyaṃ bhavituṃ brahma guñjati // NBs_14,5.18 //",
  "GSP33nabodhsu:997": "[p. 266-]",
  "GSP33nabodhsu:998": "pañcamī bhūmikā |",
  "GSP33nabodhsu:999": "daśācatuṣṭayābhyāsādasaṃsaktistu paṃcamī /",
  "GSP33nabodhsu:1000": "suṣuptiprathamāvasthā sākṣātkāranavāṃkurā // NBs_14,6.1 //",
  "GSP33nabodhsu:1001": "sā'parokṣā naīva niśā śṛṇu tasyāstu lakṣaṇam /",
  "GSP33nabodhsu:1002": "prathamaḥ svacamatkāraḥ svarūpānandalakṣaṇam // NBs_14,6.2 //",
  "GSP33nabodhsu:1003": "brahmatvasaṃsmṛtiḥ saiva saiva jīvatvavismṛtiḥ /",
  "GSP33nabodhsu:1004": "tadevājñānamaraṇamamṛtatvaṃ tadeva hi // NBs_14,6.3 //",
  "GSP33nabodhsu:1005": "āvirbhūtā tu sā naiva nāvirbhūtatvabhākpunaḥ /",
  "GSP33nabodhsu:1006": "kathaṃ bhūyo bhramatyeṣa bhrāntireva gatā yadi // NBs_14,6.4 //",
  "GSP33nabodhsu:1007": "yathā vartulapāṣāṇā gireḥ śikharataścyutāḥ /",
  "GSP33nabodhsu:1008": "dhvaṃsaṃtyeva na tiṣṭhanti vikārāstadvadatra hi // NBs_14,6.5 //",
  "GSP33nabodhsu:1009": "munirardhakaṭākṣeṇa yaṃ vikāramavekṣate /",
  "GSP33nabodhsu:1010": "sadyaḥ patatyasau pṛthvyāṃ nottiṣṭhati yathā punaḥ // NBs_14,6.6 //",
  "GSP33nabodhsu:1011": "avigīte na tuṣyettu vigīte na viṣīdati /",
  "GSP33nabodhsu:1012": "vismaratyakhilaṃ kāryaṃ ramate svātmanātmani // NBs_14,6.7 //",
  "GSP33nabodhsu:1013": "bhūtāviṣṭa ivākasmādvarṇāśramavidhikramam /",
  "GSP33nabodhsu:1014": "preritaḥ pūrvasaṃskāraiḥ karoti na karotyapi // NBs_14,6.8 //",
  "GSP33nabodhsu:1015": "yathaiva laukikajñāne pramāṇaṃ cakṣurādayaḥ /",
  "GSP33nabodhsu:1016": "brahmajñānasya viṣaye tathaivopaniṣanmatā // NBs_14,6.9 //",
  "GSP33nabodhsu:1017": "yatsākṣitvātpramāṇāni tāni kastatra saṃśayaḥ",
  "GSP33nabodhsu:1018": "vidhikiṅkaratāṃ tyaktvā hyakiñcitkaratāṃ gataḥ /",
  "GSP33nabodhsu:1019": "akiñcanatvamāpanno na cintayati kiñcana // NBs_14,6.10 //",
  "GSP33nabodhsu:1020": "saṃlagne'pyātape bhānorhimācalaśileva yaḥ /",
  "GSP33nabodhsu:1021": "bahirantaśca saṃpūrṇaḥ śītalatvaṃ na muñcati // NBs_14,6.11 //",
  "GSP33nabodhsu:1022": "sphaṭikaḥ sphaṭikatvajñaḥ salilaṃ salilatvavit /",
  "GSP33nabodhsu:1023": "gaganaṃ gaganatvajñaṃ yadi syātsā daśā citaḥ // NBs_14,6.12 //",
  "GSP33nabodhsu:1024": "budho yathā na muhyeta nānāraṅgagṛheṣvapi /",
  "GSP33nabodhsu:1025": "tathā muhyati na''tmā'yaṃ nānāraṅgagṛheṣvapi // NBs_14,6.13 //",
  "GSP33nabodhsu:1026": "yogī krīḍati nidrāti hasatyapi vadatyapi /",
  "GSP33nabodhsu:1027": "bahirmukhairapi janaiḥ piśācairiva śaṃkaraḥ // NBs_14,6.14 //",
  "GSP33nabodhsu:1028": "na prāptaparamārthasya tulāmarhati vāsavaḥ /",
  "GSP33nabodhsu:1029": "vāsavastatpadākāṃkṣī na sa vāsavatāpriyaḥ // NBs_14,6.15 //",
  "GSP33nabodhsu:1030": "vahnipakvaṃ yathā māṃsaṃ pūrvavatsthitamasthiṣu /",
  "GSP33nabodhsu:1031": "saṃsaktamapyasaṃsaktaṃ svaśarīre tathā muniḥ // NBs_14,6.16 //",
  "GSP33nabodhsu:1032": "tatra ślokāḥ |",
  "GSP33nabodhsu:1033": "iyaṃ parāṅmukhībhūya patiṃ pratyagavekṣate /",
  "GSP33nabodhsu:1034": "premaprasannayā dṛṣṭyā hyasyā yauvanamāgatam // NBs_14,6.17 //",
  "GSP33nabodhsu:1035": "na khelati vayasyābhiḥ śithilā gṛhakarmaṇi /",
  "GSP33nabodhsu:1036": "rahaḥ paśyati cihnāni prāptā prāṇapateḥ sukham // NBs_14,6.18 //",
  "GSP33nabodhsu:1037": "na veṣo vihitaḥ kaścinna vā vacanacāturī /",
  "GSP33nabodhsu:1038": "kintu premātisātatyādbālayā lālito hariḥ // NBs_14,6.19 //",
  "GSP33nabodhsu:1039": "nālaṅkṛtā no kulīnā na vidagdhā na sundarī /",
  "GSP33nabodhsu:1040": "yasyāṃ tu ramate svāmī sā saubhāgyavatī vadhūḥ // NBs_14,6.20 //",
  "GSP33nabodhsu:1041": "yasmindeśe sitā nāsti taddeśyo vetti kiṃ sitām /",
  "GSP33nabodhsu:1042": "sa eva veda mādhuryaṃ yenaivāsvāditā sitā // NBs_14,6.21 //",
  "GSP33nabodhsu:1043": "tṛṣṇāṃ vihāya tucchebhyo munirniḥśalyatāṃ gataḥ /",
  "GSP33nabodhsu:1044": "svarasāyanatṛptātmā dinānudinamedhate // NBs_14,6.22 //",
  "GSP33nabodhsu:1045": "[p. 281-]",
  "GSP33nabodhsu:1046": "ṣaṣṭhī bhūmikā |",
  "GSP33nabodhsu:1047": "bhūmikāpañcakābhyāsātpadārthābhāvinī bhavet /",
  "GSP33nabodhsu:1048": "ṣaṣṭhī ghanasuṣuptiḥ syānmahādīkṣeti sā bhavet // NBs_14,7.1 //",
  "GSP33nabodhsu:1049": "mahānidreti sā proktā yasyāmānandaghūrṇitā /",
  "GSP33nabodhsu:1050": "padārthavismṛtiḥ saiva proktā pariṇatiśca sā // NBs_14,7.2 //",
  "GSP33nabodhsu:1051": "tallakṣaṇāni |",
  "GSP33nabodhsu:1052": "naravāhanasaṃrūḍhāḥ suptā eva yathā nṛpāḥ /",
  "GSP33nabodhsu:1053": "calanti tadvatsvānande supta eva calatyasau // NBs_14,7.3 //",
  "GSP33nabodhsu:1054": "dhyānādhvaravidhau yasya paśavaścakṣurādayaḥ /",
  "GSP33nabodhsu:1055": "svayamevopatiṣṭhanti rantidevamakhe yathā // NBs_14,7.4 //",
  "GSP33nabodhsu:1056": "pūrṇe bodhe samutpanne manobuddhīndriyādayaḥ /",
  "GSP33nabodhsu:1057": "apūrṇāḥ pūrṇatāṃ yānti kā vācyā tasya pūrṇatā // NBs_14,7.5 //",
  "GSP33nabodhsu:1058": "tatsarvamamṛtaṃ tasya yatkhādati pibatyapi /",
  "GSP33nabodhsu:1059": "yatra tiṣṭhati sā kāśī sa japo yatprajalpati // NBs_14,7.6 //",
  "GSP33nabodhsu:1060": "saṃcārastīrthasaṃcāraḥ samādhiḥ śayanaṃ muneḥ /",
  "GSP33nabodhsu:1061": "yaṃ paśyati sa viśveśaḥ śṛṇotyupaniṣacca sā // NBs_14,7.7 //",
  "GSP33nabodhsu:1062": "pīyate premapīyūṣaṃ śliṣyate paramā kalā /",
  "GSP33nabodhsu:1063": "bhujyate paramānando yoginā na sa bhoginā // NBs_14,7.8 //",
  "GSP33nabodhsu:1064": "saṃprāpte paramānande na śocati gataṃ vayaḥ /",
  "GSP33nabodhsu:1065": "bhūtaṃ bhavadbhaviṣyacca sarvamānandatāṃ gatam // NBs_14,7.9 //",
  "GSP33nabodhsu:1066": "[p. 288-]",
  "GSP33nabodhsu:1067": "atha saptamī",
  "GSP33nabodhsu:1068": "tataḥ ṣaṣṭhīmatikramya turīyāṃ yāti saptamīm /",
  "GSP33nabodhsu:1069": "mahākakṣeti saivoktā saiva gūḍhasuṣuptikā // NBs_14,8.1 //",
  "GSP33nabodhsu:1070": "yoganidreti sā proktā parā kāṣṭheti sā smṛtā /",
  "GSP33nabodhsu:1071": "anuttaraṃ ca sahajaṃ svarūpasthitirityapi // NBs_14,8.2 //",
  "GSP33nabodhsu:1072": "maunamevāvalambante yasyāṃ hariharādayaḥ /",
  "GSP33nabodhsu:1073": "sā tu varṇayituṃ śakyā na kenāpi kadācana // NBs_14,8.3 //",
  "GSP33nabodhsu:1074": "cidaṅge komale lagno daivādajñānakaṇṭakaḥ /",
  "GSP33nabodhsu:1075": "taṃ bodhakaṇṭakenāyaṃ vinivārya sukhaṃ sthitaḥ // NBs_14,8.4 //",
  "GSP33nabodhsu:1076": "amṛtajaladhau yasminvārttā na mīnataraṃgayor na ca paricayaḥ pārāvārasthiterapi kutracit /",
  "GSP33nabodhsu:1077": "samarasaparabrahmānandapraṇunnavikalpanaḥ sahajagalitadvaitajvālaḥ sa bhāti mahāmuniḥ // NBs_14,8.5 //",
  "GSP33nabodhsu:1078": "baṃdhadhvaṃsamabhīpsunā sumanasā jijñāsayā tīvrayā jñāte brahmaṇi bādhitākṣaviṣaye bodhe camatkurvati /",
  "GSP33nabodhsu:1079": "svāntarmantṛvimānamānyavivṛtivyāvṛttinirbhaṅgako bhāti jñānasukhātmakaḥ svayamayaṃ yogyāpagānāṃ patiḥ // NBs_14,8.6 //",
  "GSP33nabodhsu:1080": "vācā maunamayī gatiḥ sthitimayī nidrāmayo jāgaro nidrā bodhamayī niśā dinamayī naktaṃmayo vāsaraḥ /",
  "GSP33nabodhsu:1081": "karma brahmamayaṃ jagatsukhamayaṃ kiñcinna kiñcinmayaṃ durlaṅghyaṃ guṇavartma laṅghitavato vārttā kathaṃ varṇyatām // NBs_14,8.7 //",
  "GSP33nabodhsu:1082": "atyantahīno balapauruṣābhyām akiṃcano yo galitābhimānaḥ /",
  "GSP33nabodhsu:1083": "tenaiva nītā ripavo vināśaṃ na ye hatāstāta mahendramukhyaiḥ // NBs_14,8.8 //",
  "GSP33nabodhsu:1084": "brahmavidbrahmavidyāyāṃ bhavānyāṃ putratāṃ gataḥ /",
  "GSP33nabodhsu:1085": "nijāṅge lālayatyenaṃ paramātmā sadāśivaḥ // NBs_14,8.9 //",
  "GSP33nabodhsu:1086": "[p. 296-]",
  "GSP33nabodhsu:1087": "bhūmikāśāstrārthanirṇayaḥ |",
  "GSP33nabodhsu:1088": "bhūmikātritayaṃ jāgraccaturthī svapna ucyate /",
  "GSP33nabodhsu:1089": "tāvatī sādhakāvasthā tāratamyena yoginām // NBs_14,9.1 //",
  "GSP33nabodhsu:1090": "pañcamīṃ tu samārabhya siddhāvasthaiva sā tridhā /",
  "GSP33nabodhsu:1091": "tisṛṇāmapyavasthānāṃ dṛṣṭānto'tra nirūpyate // NBs_14,9.2 //",
  "GSP33nabodhsu:1092": "suṣupteḥ prathamāvasthā tasyāṃ yatsukhamāpyate /",
  "GSP33nabodhsu:1093": "suṣupteryā ghanāvasthā tasyāmapi tadeva hi // NBs_14,9.3 //",
  "GSP33nabodhsu:1094": "sukhaṃ ghanasuṣuptau tatsukhaṃ gāḍhasuṣuptake /",
  "GSP33nabodhsu:1095": "turyāyāmapi saptamyāmānandānubhavaḥ samaḥ // NBs_14,9.4 //",
  "GSP33nabodhsu:1096": "tathā ya eva pañcamyāṃ ṣaṣṭhyāmapi sa eva hi /",
  "GSP33nabodhsu:1097": "turyāyāmapi saptamyāṃ brahmānandaḥ sa eva hi // NBs_14,9.5 //",
  "GSP33nabodhsu:1098": "abhyāsatāratamyena tāratamye cirasthitau /",
  "GSP33nabodhsu:1099": "aparokṣānubhūtestu tāratamyaṃ manāṅga hi // NBs_14,9.6 //",
  "GSP33nabodhsu:1100": "nāsvāditā sitā yāvattāvannāsvāditaiva sā /",
  "GSP33nabodhsu:1101": "ekadāsvāditā cetsā naiva nāsvāditā bhavet // NBs_14,9.7 //",
  "GSP33nabodhsu:1102": "jātā cetsā tu jātaiva jātu nājātatāṃ bhajet /",
  "GSP33nabodhsu:1103": "kathaṃ bhūyo bhramatyeṣa bhrāntireva gatā yadi // NBs_14,9.8 //",
  "GSP33nabodhsu:1104": "atha kaścidviśeṣaḥ |",
  "GSP33nabodhsu:1105": "turīyā prathamābhāse vidyudābhāsalakṣaṇā /",
  "GSP33nabodhsu:1106": "tataścañcaladīpābhā tato niścaladīpavat // NBs_14,9.9 //",
  "GSP33nabodhsu:1107": "sūryaprabhāvacca tataḥ saptamī ciravarttinī /",
  "GSP33nabodhsu:1108": "udayāstavihīnā sā dinapakṣarttuvatsaram // NBs_14,9.10 //",
  "GSP33nabodhsu:1109": "puṣkalā niścalā pūrṇā paramānandasundarī // NBs_14,9.11 //",
  "GSP33nabodhsu:1110": "yeṣāṃ dhyānakalāyāṃ ca līyante guṇapaṅktayaḥ /",
  "GSP33nabodhsu:1111": "yeṣāṃ kṛpākaṭākṣeṇa sadyo muktiravāpyate // NBs_14,9.12 //",
  "GSP33nabodhsu:1112": "pañcamīmathavā ṣaṣṭhīṃ saptamīṃ vā samāśritāḥ /",
  "GSP33nabodhsu:1113": "na teṣāṃ punarāvṛttiḥ kalpakoṭiśatairapi // NBs_14,9.13 //",
  "GSP33nabodhsu:1114": "pūrvāvasthācatuṣke ye sthitā dehaṃ vihāya te /",
  "GSP33nabodhsu:1115": "punardehāntaraṃ prāpya brahmābhyāsaṃ prakurvate // NBs_14,9.14 //",
  "GSP33nabodhsu:1116": "yogabhraṣṭāsta ucyante krameṇa brahmagāminaḥ /",
  "GSP33nabodhsu:1117": "yogino yogasiddhāśca dattādyā janakādayaḥ // NBs_14,9.15 //",
  "GSP33nabodhsu:1118": "īśvarānugrahaṃ prāptā arvācīnāśca ke cana /",
  "GSP33nabodhsu:1119": "svarūpānubhavaṃ prāptā muktāste sarva eva hi // NBs_14,9.16 //",
  "GSP33nabodhsu:1120": "suṣuptau kecidāśvastāḥ kecidghanasuṣuptake /",
  "GSP33nabodhsu:1121": "kecidgāḍhasuṣuptau ca sarveṣāmamṛtaṃ samam // NBs_14,9.17 //",
  "GSP33nabodhsu:1122": "[p. 305-]",
  "GSP33nabodhsu:1123": "avasthāvyavasthā |",
  "GSP33nabodhsu:1124": "athāvasthāvyavasthākhyaṃ kiñcitprakaraṇaṃ śṛṇu /",
  "GSP33nabodhsu:1125": "yasminparīkṣite samyakparīkṣyaṃ nāvaśiṣyate // NBs_15.1 //",
  "GSP33nabodhsu:1126": "jāgratsvapnaḥ suṣuptiśca tathā mūḍhasamādhitā /",
  "GSP33nabodhsu:1127": "mūrcchā mṛtyusturīyañcetyavasthāḥ sapta kīrtitāḥ // NBs_15.2 //",
  "GSP33nabodhsu:1128": "jāgratsvapnaḥ suṣuptiśca vyaktā mūḍhasamādhitā /",
  "GSP33nabodhsu:1129": "mūrcchā mṛtyusturīyaṃ ca vyaktā nityānubhūtitaḥ // NBs_15.3 //",
  "GSP33nabodhsu:1130": "uktaṃ mūḍhasamādhānaṃ bhavapratyayasaṃjñakam /",
  "GSP33nabodhsu:1131": "purā'saṃprajñātanāmasamādherbhedavarṇane // NBs_15.4 //",
  "GSP33nabodhsu:1132": "tatsamādhisthitā jitvendrādīnsvargeśatāṃ yayuḥ /",
  "GSP33nabodhsu:1133": "mṛtyurmūrcchā prasiddheti turīyamabhidhīyate // NBs_15.5 //",
  "GSP33nabodhsu:1134": "vedāntasaṃpradāyena nididhyāsanadārḍhyataḥ /",
  "GSP33nabodhsu:1135": "paramātmani cittasya layastu turyamucyate // NBs_15.6 //",
  "GSP33nabodhsu:1136": "tatra sākṣātkṛtaṃ brahma mūlāvidyāvināśakṛt /",
  "GSP33nabodhsu:1137": "tatra praśnaḥ |",
  "GSP33nabodhsu:1138": "svapnajāgarayostulyaḥ saṃsārāḍambaro mune // NBs_15.7 //",
  "GSP33nabodhsu:1139": "tarhi kena viśeṣeṇa saṃjñābhedastayorvada /",
  "GSP33nabodhsu:1140": "atrottaram |",
  "GSP33nabodhsu:1141": "jānīhi prathamaṃ tāta bhedaṃ vismṛtibodhayoḥ // NBs_15.8 //",
  "GSP33nabodhsu:1142": "svapnajāgarayorbhedaṃ paścājjñāsyasi taṃ śṛṇu /",
  "GSP33nabodhsu:1143": "vismṛtiryanna bhāseta bodho mithyātvaniścayaḥ // NBs_15.9 //",
  "GSP33nabodhsu:1144": "jāgarānantaraṃ nidrā tatra svapno yadā bhavet /",
  "GSP33nabodhsu:1145": "svapne syājjāgarābhānaṃ na tu jāgarabodhanam // NBs_15.10 //",
  "GSP33nabodhsu:1146": "jāgaro'yaṃ tu mithyeti buddhiḥ svapne na vartate /",
  "GSP33nabodhsu:1147": "kintu jāgaravismṛtyā svapne svapnārthadarśanam // NBs_15.11 //",
  "GSP33nabodhsu:1148": "svapnasyaitannijaṃ rūpaṃ jāgarasyādhunā śṛṇu /",
  "GSP33nabodhsu:1149": "svapnasyānantaraṃ tāta jāgaro hi yadā bhavet // NBs_15.12 //",
  "GSP33nabodhsu:1150": "svapnamithyātvabudhyā''tmasvapnabodhastadā bhavet /",
  "GSP33nabodhsu:1151": "anyacca |",
  "GSP33nabodhsu:1152": "svapne tu yādṛśī tāta bhavejjāgaravismṛtiḥ // NBs_15.13 //",
  "GSP33nabodhsu:1153": "jāgare tādṛśī nāsti svapnasaṃsāravismṛtiḥ /",
  "GSP33nabodhsu:1154": "jāgare smaryate svapnastasya mithyātvadarśanam // NBs_15.14 //",
  "GSP33nabodhsu:1155": "svapne na smaryate jāgranna tanmithyātvadarśanam /",
  "GSP33nabodhsu:1156": "anenātiviśeṣeṇa svapnajāgarayorbhidā // NBs_15.15 //",
  "GSP33nabodhsu:1157": "atha praśnāntaram |",
  "GSP33nabodhsu:1158": "nanu mūḍhasamādhau ca mūrcchāmṛtyusuṣuptiṣu /",
  "GSP33nabodhsu:1159": "turīye ca na dṛśyaśrīstarhi teṣāṃ bhidā kutaḥ // NBs_15.16 //",
  "GSP33nabodhsu:1160": "atrottaram |",
  "GSP33nabodhsu:1161": "siddhikāmanayā yaistu tapa ugraṃ kṛtaṃ mahat /",
  "GSP33nabodhsu:1162": "deho'pi vismṛtastaistu krimikīṭādibhakṣitaḥ // NBs_15.17 //",
  "GSP33nabodhsu:1163": "neyaṃ mūrcchā na rogo'yaṃ na mṛtyurjīvanādayam /",
  "GSP33nabodhsu:1164": "suṣuptānandavirahānna suṣuptiriti sphuṭam // NBs_15.18 //",
  "GSP33nabodhsu:1165": "svarūpalābhavirahānmūḍhatvānna turīyakam /",
  "GSP33nabodhsu:1166": "dṛśyabhānaṃ tu nāstyāsu tāvatā na kṛtārthatā // NBs_15.19 //",
  "GSP33nabodhsu:1167": "vyutthānānantaraṃ teṣāṃ samsāro'pi yadāsthitaḥ /",
  "GSP33nabodhsu:1168": "yadātmadarśanaṃ nāsti saṃsāro'bādhitastataḥ // NBs_15.20 //",
  "GSP33nabodhsu:1169": "kathayāmyatra dṛṣṭāntaṃ sāvadhānamanāḥ śṛṇu /",
  "GSP33nabodhsu:1170": "svapne tu vismṛtaṃ jāgrajjāgratsvapne na bādhitam // NBs_15.21 //",
  "GSP33nabodhsu:1171": "tasmādanantaraṃ jāgratsvapnasya ca yathāsthitam /",
  "GSP33nabodhsu:1172": "jāgare bādhitaḥ svapnastena mithyātvamāgataḥ // NBs_15.22 //",
  "GSP33nabodhsu:1173": "tathā mūḍhasamādhau tu vismṛtaṃ sakalaṃ jagat /",
  "GSP33nabodhsu:1174": "vyutthānānantaraṃ paścādyathāpūrvamavasthitam // NBs_15.23 //",
  "GSP33nabodhsu:1175": "turīye bādhitaṃ viśvaṃ tasmānmithyātvamāgatam /",
  "GSP33nabodhsu:1176": "vyutthāne'pi munestāta tanmithyaiva na vāstavam // NBs_15.24 //",
  "GSP33nabodhsu:1177": "rajjusarpaṃ yathā dṛṣṭvā kaściddeśāntaraṃ gataḥ /",
  "GSP33nabodhsu:1178": "yadā punaḥ samāyāti tadā tasmādbibhetyasau // NBs_15.25 //",
  "GSP33nabodhsu:1179": "nāyaṃ sarpa iti jñātvā yadi deśāntaraṃ gataḥ /",
  "GSP33nabodhsu:1180": "yadā punaḥ samāyāti tadā tasmādbibheti na // NBs_15.26 //",
  "GSP33nabodhsu:1181": "tathā mūḍhasamādhānādgataḥ saṃsāravismṛtim /",
  "GSP33nabodhsu:1182": "yadā vyutthānamāpnoti tadā saṃsārajaṃ bhayam // NBs_15.27 //",
  "GSP33nabodhsu:1183": "yadi vidvatsamādhānādgataḥ saṃsāravismṛtim /",
  "GSP33nabodhsu:1184": "yadā vyutthānamāpnoti bādhitatvādvibheti na // NBs_15.28 //",
  "GSP33nabodhsu:1185": "yadi vismaraṇādeva muktirbhaviti dehinaḥ /",
  "GSP33nabodhsu:1186": "suṣuptirjāyate nityaṃ tayā mukto na kiṃ bhavet // NBs_15.29 //",
  "GSP33nabodhsu:1187": "tasmātturīyā sarvāsāmuttamā ca vilakṣaṇā /",
  "GSP33nabodhsu:1188": "ṣaḍapyavasthā etasyāḥ kalāṃ nārhanti ṣoḍaśīm // NBs_15.30 //",
  "GSP33nabodhsu:1189": "ābrahmakalpaṃ garuḍo yadi dhāvetsavegataḥ /",
  "GSP33nabodhsu:1190": "na cāpnoti tathāpyenaṃ dūrāddūrataraiva sā // NBs_15.31 //",
  "GSP33nabodhsu:1191": "śraddhā yadyasti vedānte tīvrā yadi mumukṣutā /",
  "GSP33nabodhsu:1192": "dhyānābhyāsastathā gāḍhaḥ sarvatra sulabhaiva sā // NBs_15.32 //",
  "GSP33nabodhsu:1193": "mṛtyurmūrcchā suṣuptiśca na tapastena niṣphalāḥ /",
  "GSP33nabodhsu:1194": "rūḍhamūḍhasamādhānaṃ tapa ugraṃ mahāphalam // NBs_15.33 //",
  "GSP33nabodhsu:1195": "vidyā vidvatsamādhistu tena mokṣaprado hi saḥ /",
  "GSP33nabodhsu:1196": "saptānāmapyavasthānāmevaṃrūpā vyavasthitiḥ // NBs_15.34 //",
  "GSP33nabodhsu:1197": "saptāvasthā imāḥ santi cittasyaiva citestu na /",
  "GSP33nabodhsu:1198": "avasthābhavanaṃ cittamavasthāsākṣiṇī tu cit // NBs_15.35 //",
  "GSP33nabodhsu:1199": "avasthānāṃ vyavastheyaṃ yadi bhūyo vibhāvyate /",
  "GSP33nabodhsu:1200": "avasthānāṃ tadā sākṣī sākṣātpratyakṣamīkṣate // NBs_15.36 //",
  "GSP33nabodhsu:1201": "[p. 324-]",
  "GSP33nabodhsu:1202": "munīndradinacaryā |",
  "GSP33nabodhsu:1203": "prātarjāgaraṇārthanirṇayaḥ",
  "GSP33nabodhsu:1204": "vicitrākṣaravinyāsaiḥ pavitrārthakathārasaiḥ /",
  "GSP33nabodhsu:1205": "pāvayāmi nijāṃ vāṇīṃ munīndradinacaryayā // NBs_16,1.1 //",
  "GSP33nabodhsu:1206": "gaurīṃ maheśvaraḥ prāha cidānandamayīṃ sthitim /",
  "GSP33nabodhsu:1207": "vadāmi tanmatacchāyāṃ dinacaryāpadeśataḥ // NBs_16,1.2 //",
  "GSP33nabodhsu:1208": "yasmiñjāgaraṇe prāpte punarnidrā na jāyate /",
  "GSP33nabodhsu:1209": "sumaṅgalaṃ munīṃdrāṇāṃ prātarjāgaraṇaṃ hi tat // NBs_16,1.3 //",
  "GSP33nabodhsu:1210": "[p. 326-]",
  "GSP33nabodhsu:1211": "śaucanirṇayaḥ |",
  "GSP33nabodhsu:1212": "dehendriyamanaḥprāṇabuddhyahaṅkāracetasi /",
  "GSP33nabodhsu:1213": "aśucāvātmabhāvo'sāvaśucitvasya kāraṇam // NBs_16,2.1 //",
  "GSP33nabodhsu:1214": "sākṣitvabhāvanātoyaistathā vairāgyamṛtsnayā /",
  "GSP33nabodhsu:1215": "gandhalepakṣayakaraṃ śaucaṃ kuryādatandritaḥ // NBs_16,2.2 //",
  "GSP33nabodhsu:1216": "evaṃvidhena vidhinā yatsarvaṃ maṃgalārjanam /",
  "GSP33nabodhsu:1217": "etadeva munīndrāṇāṃ prātaḥśaucaṃ viśuddhikṛt // NBs_16,2.3 //",
  "GSP33nabodhsu:1218": "jñānayogaprasannānāṃ mumukṣā mukhamucyate /",
  "GSP33nabodhsu:1219": "śraddhājalena tacchuddhirmukhaprakṣālanaṃ hi tat // NBs_16,2.4 //",
  "GSP33nabodhsu:1220": "[p. 330-]",
  "GSP33nabodhsu:1221": "atha prātaḥsmaraṇam |",
  "GSP33nabodhsu:1222": "prātaḥ smaranti munayo devasya saviturmahaḥ /",
  "GSP33nabodhsu:1223": "vareṇyaṃ taddhiyaḥ sākṣi tadevāsmīti saṃtatam // NBs_16,3.1 //",
  "GSP33nabodhsu:1224": "anvayavyatirekābhyāṃ jāgratsvapnasuṣuptiṣu /",
  "GSP33nabodhsu:1225": "yadekaṃ kevalaṃ jñānaṃ tadevāhamahaṃ hi tat // NBs_16,3.2 //",
  "GSP33nabodhsu:1226": "jñānājñāne tadviṣayau tadahaṅkāra eva ca /",
  "GSP33nabodhsu:1227": "prakāśyante yena bhūmnā tadahaṃ hyahameva tat // NBs_16,3.3 //",
  "GSP33nabodhsu:1228": "viśvaśca taijasaḥ prājño nāsmyahaṃ satsvarūpataḥ /",
  "GSP33nabodhsu:1229": "yataste tu prakāśyante tadahaṃ nāsmi cetarat // NBs_16,3.4 //",
  "GSP33nabodhsu:1230": "jñānājñānaprapañce'smiñjñānājñānena nāśite /",
  "GSP33nabodhsu:1231": "yatsacchiṣṭaṃ paraṃ brahma hyahaṃ tannetaratsmaret // NBs_16,3.5 //",
  "GSP33nabodhsu:1232": "[p. 336-]",
  "GSP33nabodhsu:1233": "atha snānakālanirṇayaḥ |",
  "GSP33nabodhsu:1234": "aruṇakiraṇagrastāṃ prācīmavalokya snāyāditi vacanātsnānam // NBs_16,4.1 //",
  "GSP33nabodhsu:1235": "tathāhi |",
  "GSP33nabodhsu:1236": "naśyantyāṃ mohanidrāyāmandhakāre galatyatha /",
  "GSP33nabodhsu:1237": "ārohati vicārādriśikhare jñānabhāskare // NBs_16,4.2 //",
  "GSP33nabodhsu:1238": "dikṣu kiṃcitprakāśāsu diṅmohe galite sati /",
  "GSP33nabodhsu:1239": "saṃdehakauśike naṣṭe jāte prāgaruṇodaye // NBs_16,4.3 //",
  "GSP33nabodhsu:1240": "[p. 339-]",
  "GSP33nabodhsu:1241": "atha snānanirṇayaḥ |",
  "GSP33nabodhsu:1242": "jñānagaṅgāhrade śuddhe magno nakhaśikhāvadhi /",
  "GSP33nabodhsu:1243": "yaḥ snāti mūlamaṃtreṇa sarvadaiva sa nirmalaḥ // NBs_16,5.1 //",
  "GSP33nabodhsu:1244": "[p. 341-]",
  "GSP33nabodhsu:1245": "atha vastradhāraṇam |",
  "GSP33nabodhsu:1246": "atha bhaktiprasādākhye paridhāyāṃśuke muniḥ /",
  "GSP33nabodhsu:1247": "yatrodayaḥ saiva pūrvā kāṣṭhā tasyāśca sanmukhaḥ // NBs_16,6.1 //",
  "GSP33nabodhsu:1248": "[p. 342-]",
  "GSP33nabodhsu:1249": "atha pavitrādidhāraṇanirṇayaḥ |",
  "GSP33nabodhsu:1250": "pavitrāḥ sūkṣmaśāstrārthāstīkṣṇāgrā haritāśca ye /",
  "GSP33nabodhsu:1251": "śātanā kutsitasyaite kuśā iti nirūpitāḥ // NBs_16,7.1 //",
  "GSP33nabodhsu:1252": "tatpavitrakaro bhūtvā muniḥ savyena vartmanā /",
  "GSP33nabodhsu:1253": "vedāntasūtraṃ yatsūtraṃ yasyātharvaśikhā śikhā // NBs_16,7.2 //",
  "GSP33nabodhsu:1254": "jijñāsā dīrghatilako brahmakarma samārabhet /",
  "GSP33nabodhsu:1255": "[p. 344-]",
  "GSP33nabodhsu:1256": "athācamananirṇayaḥ |",
  "GSP33nabodhsu:1257": "jaḍaṃ karatale kṛtvā samudramiva kuṃbhajaḥ /",
  "GSP33nabodhsu:1258": "yadācāmati yogīndrastadācamanamuttamam // NBs_16,8.1 //",
  "GSP33nabodhsu:1259": "[p. 346-]",
  "GSP33nabodhsu:1260": "atha prātaḥsaṃdhyānirṇayaḥ |",
  "GSP33nabodhsu:1261": "athopayuktaḥ kriyate prātaḥsandhyāvinirṇayaḥ /",
  "GSP33nabodhsu:1262": "manojanma jagajjanma manonāśo jagallayaḥ // NBs_16,9.1 //",
  "GSP33nabodhsu:1263": "tasyonmeṣanimeṣābhyāmudayapralayau yataḥ /",
  "GSP33nabodhsu:1264": "samādhyabhyāsaśīlasya pūrvasaṃskārakāraṇāt // NBs_16,9.2 //",
  "GSP33nabodhsu:1265": "yadutthānaṃ samādhānātsa sandhiḥ sandhiratra hi /",
  "GSP33nabodhsu:1266": "tatrāpi prāptatattvānāṃ gurūṇāmupadeśataḥ // NBs_16,9.3 //",
  "GSP33nabodhsu:1267": "khaṇḍitaṃ nānusandhānaṃ sā sandhyetyucyate budhaiḥ // NBs_16,9.4 //",
  "GSP33nabodhsu:1268": "[p. 348-]",
  "GSP33nabodhsu:1269": "atha prāṇāyāmanirṇayaḥ |",
  "GSP33nabodhsu:1270": "śarīrābhyantaro vāyuḥ prāṇāpāna itīritaḥ /",
  "GSP33nabodhsu:1271": "sa eva gatibhedena saṃjñādaśakamāgataḥ // NBs_16,10.1 //",
  "GSP33nabodhsu:1272": "ūrdhvādhogatimukhyaṃ dvirūpaṃ tasya gatidvayam /",
  "GSP33nabodhsu:1273": "ūrdhvaṃ gacchanbhavetprāṇastvapānaḥ syādadhaścalan // NBs_16,10.2 //",
  "GSP33nabodhsu:1274": "apānaḥ karṣati prāṇaṃ prāṇo'pānaṃ ca karṣati /",
  "GSP33nabodhsu:1275": "anayoḥ śṛṅkhalā dehe tena jīvo na niścalaḥ // NBs_16,10.3 //",
  "GSP33nabodhsu:1276": "cale vāte calaṃ cittaṃ niścale niścalaṃ bhavet /",
  "GSP33nabodhsu:1277": "citte cale calaḥ prāṇo niścale niścalo bhavet // NBs_16,10.4 //",
  "GSP33nabodhsu:1278": "kaścitprāṇajayenaiva manoniścalatāṃ bhajet /",
  "GSP33nabodhsu:1279": "kaścinmanojayenaiva prāṇaniścalatāṃ bhajet // NBs_16,10.5 //",
  "GSP33nabodhsu:1280": "kaściddvayajayenaiva manoniścalatāṃ bhajet /",
  "GSP33nabodhsu:1281": "iti yogagatijñānāṃ trividhā yogināṃ gatiḥ // NBs_16,10.6 //",
  "GSP33nabodhsu:1282": "prāṇadvārā manaḥ sādhyaṃ mataṃ hi haṭhayoginām /",
  "GSP33nabodhsu:1283": "manasaiva manaḥ sādhyamiti vijñānayoginām // NBs_16,10.7 //",
  "GSP33nabodhsu:1284": "manaḥprāṇadvayayujaste tu śreṣṭhatarāḥ smṛtāḥ /",
  "GSP33nabodhsu:1285": "cecchuṣkahaṭhino mūḍhāste bhaṇḍā na tu yoginaḥ // NBs_16,10.8 //",
  "GSP33nabodhsu:1286": "te tvardhayoginaḥ proktāḥ kṣudrasiddhyarthayoginaḥ /",
  "GSP33nabodhsu:1287": "piṅgaleḍā suṣumṇā ca mukhyāstisrastu nāḍiṣu // NBs_16,10.9 //",
  "GSP33nabodhsu:1288": "iḍā vāmā piṅgalānyā suṣumṇā madhyavartinī /",
  "GSP33nabodhsu:1289": "vāmadakṣiṇamārgeṇa sadā vahati mārutaḥ // NBs_16,10.10 //",
  "GSP33nabodhsu:1290": "yadā dvāvapi rudhyete prāṇamārgau suyoginā /",
  "GSP33nabodhsu:1291": "tadā'nyatsarpavatprāṇo randhramāviśati svayam // NBs_16,10.11 //",
  "GSP33nabodhsu:1292": "sthitā kuṇḍalinī mūle jīvaśaktiranuttamā /",
  "GSP33nabodhsu:1293": "tāmutthāpya tayā sārdhaṃ suṣumṇāṃ prāṇa āviśet // NBs_16,10.12 //",
  "GSP33nabodhsu:1294": "suṣumṇāvāhini prāṇe brahmarandhraṃ gate sati /",
  "GSP33nabodhsu:1295": "tatra niścalatāṃ yāte mano niścalatāṃ vrajet // NBs_16,10.13 //",
  "GSP33nabodhsu:1296": "mano yadi nirudhyeta kevalaṃ jñānayoginā /",
  "GSP33nabodhsu:1297": "prāṇāpānau naśyatastu manonāśena tatkṣaṇāt // NBs_16,10.14 //",
  "GSP33nabodhsu:1298": "tasmātsiddhānta evaiko haṭhavijñānayoginoḥ /",
  "GSP33nabodhsu:1299": "śāstroktamiti vijñāya nirṇayaṃ prāṇacetasoḥ // NBs_16,10.15 //",
  "GSP33nabodhsu:1300": "prāṇāyāmaṃ muniḥ kuryānmanolayasamanvitam // NBs_16,10.16 //",
  "GSP33nabodhsu:1301": "[p. 357-]",
  "GSP33nabodhsu:1302": "athārghadānam |",
  "GSP33nabodhsu:1303": "pūrṇāñjalimayāstryarghā bhāvanāgāṅgavāriṇā /",
  "GSP33nabodhsu:1304": "sarvapāpaviśuddhyarthaṃ pradeyāḥ karmasākṣiṇe // NBs_16,11.1 //",
  "GSP33nabodhsu:1305": "idaṃ dṛśyamahaṃ draṣṭā prathamo'rgho manīṣiṇām /",
  "GSP33nabodhsu:1306": "brahma satyaṃ jaganmithyā dvitīyor'ghastataḥ paraḥ // NBs_16,11.2 //",
  "GSP33nabodhsu:1307": "nedamastyahamevāsmi tṛtīyorghaḥ parātparaḥ /",
  "GSP33nabodhsu:1308": "evaṃ vidhā'rghadānena cidādityaḥ prasīdati // NBs_16,11.3 //",
  "GSP33nabodhsu:1309": "[p. 359-]",
  "GSP33nabodhsu:1310": "atha gāyatrījapanirṇayaḥ |",
  "GSP33nabodhsu:1311": "akhaṇḍamaṇḍalākāraṃ devaṃ jyotirmayaṃ smaran /",
  "GSP33nabodhsu:1312": "upadeśātsadā''vṛttiriti vedāntasūtrataḥ // NBs_16,12.1 //",
  "GSP33nabodhsu:1313": "tiṣṭhejjapecca gāyatrīmaṣṭottaraśatatrayam /",
  "GSP33nabodhsu:1314": "gāyantaṃ trāyatte yasmādgāyatrī tena sā smṛtā // NBs_16,12.2 //",
  "GSP33nabodhsu:1315": "antaryāmisvarūpeṇa sarvadhīvṛttinodakam /",
  "GSP33nabodhsu:1316": "savitṛmaṇḍale dhyeyaṃ gāyatryarthaparaṃ mahaḥ // NBs_16,12.3 //",
  "GSP33nabodhsu:1317": "caturviṃśatyakṣarayā gāyatryā brahmavidyayā /",
  "GSP33nabodhsu:1318": "caturviṃśatitattvānāṃ layakṛdbrāhmaṇaḥ śuciḥ // NBs_16,12.4 //",
  "GSP33nabodhsu:1319": "[p. 362-]",
  "GSP33nabodhsu:1320": "athopasthānanirṇayaḥ |",
  "GSP33nabodhsu:1321": "muniḥ prasārya saralau pralambau sapavitrakau /",
  "GSP33nabodhsu:1322": "sāṃkhyayogau nijau bāhū upatiṣṭheta bhāskaram // NBs_16,13.1 //",
  "GSP33nabodhsu:1323": "namaḥ savitre jagadekacakṣuṣe jagatprasūtisthitināśahetave /",
  "GSP33nabodhsu:1324": "trayīmayāya triguṇātmadhāriṇe viriñcinārāyaṇaśaṅkarātmane // NBs_16,13.2 //",
  "GSP33nabodhsu:1325": "[p. 364-]",
  "GSP33nabodhsu:1326": "atha sahomāṅgahomanirṇayaḥ |",
  "GSP33nabodhsu:1327": "evaṃ samāpya vidhinā prātaḥ saṃdhyāvidhiṃ muniḥ /",
  "GSP33nabodhsu:1328": "homasyāvasaraṃ jñātvā yajñaśālāṃ tato viśet // NBs_16,14.1 //",
  "GSP33nabodhsu:1329": "yajñaśālā bhūmikā syāttṛtīyā tanumānasā |",
  "GSP33nabodhsu:1330": "savyārhānsavyataḥ kuryādasavyārhānasavyataḥ /",
  "GSP33nabodhsu:1331": "saṃcareta tathā naiva prāyaścittīyate yathā // NBs_16,14.2 //",
  "GSP33nabodhsu:1332": "atha karmātipātaḥ syāddurgatvādbrahmakarmaṇaḥ /",
  "GSP33nabodhsu:1333": "prāyaścittavidhiṃ jñātvā tacca sadyaḥ samācaret // NBs_16,14.3 //",
  "GSP33nabodhsu:1334": "karmātipāte prāyaścitaṃ",
  "GSP33nabodhsu:1335": "tatkālamiti vacanātprāyaścittāni // NBs_16,14.4 //",
  "GSP33nabodhsu:1336": "atha prāyaścittāni |",
  "GSP33nabodhsu:1337": "kṣamayaiva jayetkrodhaṃ satyenaivānṛtaṃ jayet /",
  "GSP33nabodhsu:1338": "aśraddhāṃ śraddhayā jittvā dānaiḥ kṛpaṇatāṃ jayet // NBs_16,14.5 //",
  "GSP33nabodhsu:1339": "itīme setusāmoktāścatvāraḥ setavo dṛḍhāḥ /",
  "GSP33nabodhsu:1340": "upalakṣaṇamevaitadanyānapi tathā jayet // NBs_16,14.6 //",
  "GSP33nabodhsu:1341": "utthānena jayennidrāṃ kāmaṃ saṅkalpavarjanāt /",
  "GSP33nabodhsu:1342": "santoṣeṇa jayellobhaṃ mohaṃ bodhadṛśā jayet // NBs_16,14.7 //",
  "GSP33nabodhsu:1343": "madamatsaramukhyāṃśca sarvabhūtātmabhāvanāt /",
  "GSP33nabodhsu:1344": "anyānapi jayeddoṣānnityānityavicāraṇāt // NBs_16,14.8 //",
  "GSP33nabodhsu:1345": "laye sambodhayeccittaṃ vikṣiptaṃ śamayetpunaḥ /",
  "GSP33nabodhsu:1346": "sakaṣāyaṃ vijānīyātsamaprāptaṃ na cālayet // NBs_16,14.9 //",
  "GSP33nabodhsu:1347": "nāsvādayedrasaṃ tatra niḥsaṅgaḥ prajñayā bhavet /",
  "GSP33nabodhsu:1348": "viśedekāgrayā buddhyā siddhimevamavāpnuyāt // NBs_16,14.10 //",
  "GSP33nabodhsu:1349": "uddhṛte gārhapatyāgnau tattatsaṃskārasaṃskṛte /",
  "GSP33nabodhsu:1350": "satyarūpaḥ svayaṃ yajvā śraddhā patnī pativratā // NBs_16,14.11 //",
  "GSP33nabodhsu:1351": "gṛhaṃ dehaḥ patirjīvaśchādito mohabhasmanā /",
  "GSP33nabodhsu:1352": "jīvasya gārhapatyāgnestaduddharaṇamuttamam // NBs_16,14.12 //",
  "GSP33nabodhsu:1353": "dve āhutī juhotyete agnihotravidhānataḥ /",
  "GSP33nabodhsu:1354": "mamatāṃ prathamaṃ hutvā'hantāṃ ca juhuyāttataḥ // NBs_16,14.13 //",
  "GSP33nabodhsu:1355": "hute cedāhutī ete sarvametaddhutaṃ bhavet /",
  "GSP33nabodhsu:1356": "śraddhāpatnīsametānāṃ mumukṣāgṛhavāsinām // NBs_16,14.14 //",
  "GSP33nabodhsu:1357": "agnihotramidaṃ nityam akṛtya pratyavaiti yat /",
  "GSP33nabodhsu:1358": "[p. 374-]",
  "GSP33nabodhsu:1359": "atha brahmayajñanirṇayaḥ |",
  "GSP33nabodhsu:1360": "ahiṃsā satyamasteyaṃ brahmacaryāparigrahau /",
  "GSP33nabodhsu:1361": "iti pañcāṅgulimayo yamanāmā tu satkaraḥ // NBs_16,15.1 //",
  "GSP33nabodhsu:1362": "śaucaṃ saṃtoṣaḥ svādhyāyastapa īśvaradhāraṇā /",
  "GSP33nabodhsu:1363": "iti pañcāṅgulimayo niyamo nāma satkaraḥ // NBs_16,15.2 //",
  "GSP33nabodhsu:1364": "saṃpuṭīkṛtya hasto dvau munirniyamasaṃyamau /",
  "GSP33nabodhsu:1365": "brahmastutimayaṃ sākṣādbrahmayajñaṃ samācaret // NBs_16,15.3 //",
  "GSP33nabodhsu:1366": "taduktaṃ pātaṃjale |",
  "GSP33nabodhsu:1367": "svādhyāyādyogamāsīta yogātsvādhyāyamāmanet /",
  "GSP33nabodhsu:1368": "yogasvādhyāyasaṃpattyā paramātmā prakāśata iti // NBs_16,15.4 //",
  "GSP33nabodhsu:1369": "vedaśāstrapurāṇeṣu yadyatpuṇyaphalaṃ smṛtam /",
  "GSP33nabodhsu:1370": "sarvasmādapi saṃproktaṃ brahmayajñaphalaṃ mahat // NBs_16,15.5 //",
  "GSP33nabodhsu:1371": "[p. 378-]",
  "GSP33nabodhsu:1372": "atha tarpaṇanirṇayaḥ |",
  "GSP33nabodhsu:1373": "devarṣipitṛbhūtebhyo datto yena jalāñjaliḥ /",
  "GSP33nabodhsu:1374": "brahmaivāsmītimaṃtreṇa tarpaṇaṃ tatsutarpaṇam // NBs_16,16.1 //",
  "GSP33nabodhsu:1375": "[p. 379-]",
  "GSP33nabodhsu:1376": "atha devapūjānirṇayaḥ",
  "GSP33nabodhsu:1377": "māyāśaktivilāsato na gaṇitabrahmāṇḍabhāṇḍodare krīḍākautukasaṃbhramātmakamapi pratyakprakāśātmakam /",
  "GSP33nabodhsu:1378": "dhyātvā kiṃcidacintyacidghanarasaṃ svānandasattādvayaṃ siddhāṃtasvarasena pūjanavidhiṃ vakṣyāmi viśvātmanaḥ // NBs_16,17.1 //",
  "GSP33nabodhsu:1379": "sevyaḥ śrīguruvedavākyajanitaścidbodha āvāhanaṃ sarvavyāpakatāviniścayamatiḥ pūrṇaṃ pavitrāsanam /",
  "GSP33nabodhsu:1380": "tvatto nānyadavaimi kiṃciditi tatpuṇyāmbu pādodakaṃ tvayyevāstvacalā mameśa matirityargho'stu te suṃdaraḥ // NBs_16,17.2 //",
  "GSP33nabodhsu:1381": "śītoṣṇaṃ kaṭutiktamamlamadhuraṃ kṣāraṃ vicitraṃ rasair yattasyāsya samatvabhāvamadhunā parkaḥ kṛtaścedyadi /",
  "GSP33nabodhsu:1382": "mukhyoyaṃ madhuparka uttamarasastenāmunā sādaraṃ pūjyānāmapi pūjya eṣa paramo devaḥ sadā pūjyatām // NBs_16,17.3 //",
  "GSP33nabodhsu:1383": "sarvāṅgīṇasukhāvahaṃ muhuraho yajjanmano majjanaṃ śuddhe bodhasudhāmbudhau śucitare snānaṃ viśuddhipradam /",
  "GSP33nabodhsu:1384": "ābhānaṃ sphurati dvitīyamiva yattatsarvamācamyatām ityukto gurubhistadeṣa vidhṛtaścitte sa evācamaḥ // NBs_16,17.4 //",
  "GSP33nabodhsu:1385": "śraddhā nirmamatā virāgaśucitā niḥsaṅgatā pūrṇatā bhaktipremarasaprasādaparamānandādayo ye guṇāḥ /",
  "GSP33nabodhsu:1386": "vastrālaṅkaraṇāni tatra viduṣā deyāni viśvambhare so'haṃ bhāvamanohareṇa vidhinā yadyadyathā rocate // NBs_16,17.5 //",
  "GSP33nabodhsu:1387": "advaitapratipattirātmaviṣayā sā sāmarasyāñcitā gātrālepanacārucandanamidaṃ devasya deyaṃ priyam /",
  "GSP33nabodhsu:1388": "śāntiḥ kṣāntiralolatā saralatā nirmatsaratvādayaḥ śāstrārthā yadi na kṣatāśca vituṣāḥ śuddhāsta evākṣatāḥ // NBs_16,17.6 //",
  "GSP33nabodhsu:1389": "saṃphullairnijabhāvaśuddhakusumaiḥ sadvāsanāsundaraiḥ saṃpūjyo hi maheśvaraḥ sumanasāṃ sā dhanyatā varṇitā /",
  "GSP33nabodhsu:1390": "karmajñānamayo yadindriyagaṇaḥ kṣipto virāgānale devasyāsya daśāṅgadāhasurabhirdhūpaḥ sadā vallabhaḥ // NBs_16,17.7 //",
  "GSP33nabodhsu:1391": "yasminnujjvalite na tiṣṭhati tamo bāhyaṃ na cābhyantaraṃ so'yaṃ jñānamayaḥ prakāśaparamo dīpaḥ samujjvālyatām /",
  "GSP33nabodhsu:1392": "yadbhakṣyaṃ priyamasya yasya paramā tṛptirbhavedbhakṣaṇe dvaitaṃ tattu nivedanīyamamitaṃ naivedyamatyuttamam // NBs_16,17.8 //",
  "GSP33nabodhsu:1393": "paścādācamanīyamatra vihitaṃ sadyo viśuddhipradaṃ santoṣāmṛtameva pūjanavidhau pānīyamānīyatām /",
  "GSP33nabodhsu:1394": "yanmaitryādicatuṣṭayaṃ munimate pātañjale varṇitaṃ tāmbūlaṃ vadanaprasādajanakaṃ devāgrataḥ sthāpyatām // NBs_16,17.9 //",
  "GSP33nabodhsu:1395": "niṣkāmottamadharmasaṃbhramajuṣāṃ janmāvalīnāṃ phalaṃ bhaktiḥ sā parameśvarasya padayorāvedanīyā mayā /",
  "GSP33nabodhsu:1396": "sarvasvaṃ mama tatkileti sa mayā klṛptasya pūjāvidheḥ pūrṇatvāya nivedito nijamanaścintāmaṇirdakṣiṇā // NBs_16,17.10 //",
  "GSP33nabodhsu:1397": "yāvantyeva bhuvāṃ rajāṃsyagaṇitabrahmāṇḍakoṭispṛśāṃ tāvadbhī rajasāṃ gaṇairgaṇayituṃ śakyā guṇā yasya na /",
  "GSP33nabodhsu:1398": "tvaṃ tādṛgguṇavāṃstathāpi munibhiryannirguṇaḥ stūyase tatkiṃ staumi maheśa he śiva bhavadrūpaṃ vidūraṃ dhiyām // NBs_16,17.11 //",
  "GSP33nabodhsu:1399": "śvetaṃ śyāmamiti prakāśayati cedarkaḥ sa kiṃ śyāmatāṃ śvetatvaṃ ca dadhāti tadvaditaro mugdheṣu buddheṣu yaḥ /",
  "GSP33nabodhsu:1400": "dvaitādvaitavikalpajālakalanātītāya śuddhātmane jāgratsvānubhavaprakāśamahase devāya tasmai namaḥ // NBs_16,17.12 //",
  "GSP33nabodhsu:1401": "saṃprāpyāpi padāravindapadavīmadvaitavidyāvatām etāvantamanehasaṃ na tu vayaṃ līnāḥ sadā brahmaṇi /",
  "GSP33nabodhsu:1402": "muktānāmapi mohataḥ samarasatvadbhāvapūrṇātmanām asmākaṃ hyaparādha eva paramaḥ kṣantavya evaṃ prabho // NBs_16,17.13 //",
  "GSP33nabodhsu:1403": "ātmaivāyamanantacidghanaraso nityaṃ vimuktaḥ svayaṃ ko bandhaḥ kimu bandhanaṃ kathamasau baddho vimuktaḥ katham /",
  "GSP33nabodhsu:1404": "sānandāśru sagadgadaṃ sapulakaṃ cidbodhapūjāvidhau devasyāstu madīyavismayamayaḥ saṃpūrṇapuṣpāñjaliḥ // NBs_16,17.14 //",
  "GSP33nabodhsu:1405": "[p. 393-]",
  "GSP33nabodhsu:1406": "atha devapūjopayuktaśāstrārthanirṇayaḥ",
  "GSP33nabodhsu:1407": "tyaktvā mohamayīṃ pūjāṃ pūjāṃ bodhamayīṃ kuru /",
  "GSP33nabodhsu:1408": "candanairarcanīyo'yaṃ na tu paṅkena śaṃkaraḥ // NBs_16,18.1 //",
  "GSP33nabodhsu:1409": "paricīya purā devaṃ devapūjāparo bhava /",
  "GSP33nabodhsu:1410": "deve paricayo nāsti vada pūjā kathaṃ bhavet // NBs_16,18.2 //",
  "GSP33nabodhsu:1411": "tāvatpūjāṃ na manute yāvatparicayo na hi /",
  "GSP33nabodhsu:1412": "jāte paricaye devaḥ pūjāmapi na kāṅkṣati // NBs_16,18.3 //",
  "GSP33nabodhsu:1413": "pakṣadvaye'pi paśyāmi pūjāṃ devasya durghaṭām /",
  "GSP33nabodhsu:1414": "pūjyapūjakatā na jñe mūrkhastvajñānasūtakī // NBs_16,18.4 //",
  "GSP33nabodhsu:1415": "na jāne kva palāyante dhūpadīpākṣatādayaḥ /",
  "GSP33nabodhsu:1416": "asmākaṃ devapūjāyāṃ deva evāvaśiṣyate // NBs_16,18.5 //",
  "GSP33nabodhsu:1417": "devānusaṃdhānadhiyā vismṛte pūjanakrame /",
  "GSP33nabodhsu:1418": "pūjāyāṃ jāyate vighnaḥ pūrṇapūjāphalaṃ hi tat // NBs_16,18.6 //",
  "GSP33nabodhsu:1419": "ānandaghanagovindapūjanārambhakarmaṇi /",
  "GSP33nabodhsu:1420": "bodhe sphurati mohātmā yajamānaḥ palāyitaḥ // NBs_16,18.7 //",
  "GSP33nabodhsu:1421": "[p. 397-]",
  "GSP33nabodhsu:1422": "atha pañca mahāyajñāḥ",
  "GSP33nabodhsu:1423": "jñānaniṣṭhā kṣamā satyaṃ vivekaḥ paripūrṇatā /",
  "GSP33nabodhsu:1424": "ete pañca mahāyajñāḥ saṃmatā brahmavedinām // NBs_16,19.1 //",
  "GSP33nabodhsu:1425": "[p. 398-]",
  "GSP33nabodhsu:1426": "athopayajñanirṇayaḥ",
  "GSP33nabodhsu:1427": "etasyāṃ dinacaryāyāṃ prāpte parvaṇi parvaṇi /",
  "GSP33nabodhsu:1428": "madhye madhye copayajñāḥ kartavyā dīkṣitena hi // NBs_16,20.1 //",
  "GSP33nabodhsu:1429": "yatpuroḍāśatāṃ yāti kālakhaṇḍaṃ manaḥ paśoḥ /",
  "GSP33nabodhsu:1430": "karttavyāstādṛśā yajñā devendraprītihetave // NBs_16,20.2 //",
  "GSP33nabodhsu:1431": "ekīkṛtya suparṇau dvau cīyate cetsuparṇacit /",
  "GSP33nabodhsu:1432": "jīyate tanmunīndreṇa śatasyāgnicitāṃ phalam // NBs_16,20.3 //",
  "GSP33nabodhsu:1433": "[p. 400-]",
  "GSP33nabodhsu:1434": "atha nityadānam |",
  "GSP33nabodhsu:1435": "samādhitīrthe muninā grahaṇe caṃdrasūryayoḥ /",
  "GSP33nabodhsu:1436": "dattamātmasamaṃ hema pātrāya paramātmane // NBs_16,21.1 //",
  "GSP33nabodhsu:1437": "[p. 402-]",
  "GSP33nabodhsu:1438": "atha madhyāhnasandhyā |",
  "GSP33nabodhsu:1439": "darśanasparśanaghrāṇarasanaśravaṇādiṣu /",
  "GSP33nabodhsu:1440": "yaścaitanyacamatkāro munermādhyāhnikaṃ tu tat // NBs_16,22.1 //",
  "GSP33nabodhsu:1441": "[p. 403-]",
  "GSP33nabodhsu:1442": "atha vaiśvadevaḥ |",
  "GSP33nabodhsu:1443": "ātmā viśvasya devo'yaṃ viśvena haviṣejyate /",
  "GSP33nabodhsu:1444": "tatkarma vaiśvadevākhyaṃ sarvasūnānivṛttaye // NBs_16,23.1 //",
  "GSP33nabodhsu:1445": "[p. 404-]",
  "GSP33nabodhsu:1446": "atha balidānam |",
  "GSP33nabodhsu:1447": "navadvārāṃ purīmetāmāśritebhyo dayālunā /",
  "GSP33nabodhsu:1448": "bhūtebhyo'pi balirdeyaḥ khānapānādilakṣaṇaḥ // NBs_16,24.1 //",
  "GSP33nabodhsu:1449": "[p. 405-]",
  "GSP33nabodhsu:1450": "atha bhojanavidhiḥ |",
  "GSP33nabodhsu:1451": "gurubhiśca satīrthyaiśca śiṣyaiśca sahitastathā /",
  "GSP33nabodhsu:1452": "surasaṃ cāru bhoktavyaṃ jñānapīyūṣamuttamam // NBs_16,25.1 //",
  "GSP33nabodhsu:1453": "[p. 406-]",
  "GSP33nabodhsu:1454": "atha tāmbūlagrahaṇanirṇayaḥ |",
  "GSP33nabodhsu:1455": "satyaṃ priyaṃ ca pathyaṃ ca brahmacarcā''tmakaṃ vacaḥ /",
  "GSP33nabodhsu:1456": "tāmbūlagrahaṇaṃ kāryaṃ vadanaṃ yena rājate // NBs_16,26.1 //",
  "GSP33nabodhsu:1457": "[p. 407-]",
  "GSP33nabodhsu:1458": "atha vāmakukṣiśayananirṇayaḥ |",
  "GSP33nabodhsu:1459": "yāvaccharīrapatanaṃ prācīnaiḥ karmabhiḥ kṛtau /",
  "GSP33nabodhsu:1460": "yogakṣemau na cintyau hi niryogakṣema ātmavān // NBs_16,27.1 //",
  "GSP33nabodhsu:1461": "samādhiśayane śubhre sukhanidrāṃ vidhāya ca /",
  "GSP33nabodhsu:1462": "kṣaṇaṃ viśramya tatpaścātpurāṇaśravaṇaṃ caret // NBs_16,27.2 //",
  "GSP33nabodhsu:1463": "[p. 409-]",
  "GSP33nabodhsu:1464": "atha purāṇaśravaṇanirṇayaḥ |",
  "GSP33nabodhsu:1465": "atha bhārataśravaṇanirṇayaḥ |",
  "GSP33nabodhsu:1466": "aṣṭādaśādhyāyamayī yatra gītā nirūpitā /",
  "GSP33nabodhsu:1467": "sarvopaniṣadāṃ tattvaṃ tanmahābhārataṃ śṛṇu // NBs_16,28.1.1 //",
  "GSP33nabodhsu:1468": "bhārate vyāsamuninā kathānāṃ vistaraḥ kṛtaḥ /",
  "GSP33nabodhsu:1469": "kathāmātramidaṃ viśvamiti tena prakāśitam // NBs_16,28.1.2 //",
  "GSP33nabodhsu:1470": "samāpte bhārate granthe śāntiparva nirūpitam /",
  "GSP33nabodhsu:1471": "taduktaṃ sarvaśāstrāṇāṃ śāntau parisamāpanam // NBs_16,28.1.3 //",
  "GSP33nabodhsu:1472": "nānākhyānairmahāramyā mokṣadharmā nirūpitāḥ /",
  "GSP33nabodhsu:1473": "taduktaṃ sarvadharmāṇāṃ mokṣadharmā parā matāḥ // NBs_16,28.1.4 //",
  "GSP33nabodhsu:1474": "[p. 412-]",
  "GSP33nabodhsu:1475": "atha bhāgavataśravaṇanirṇayaḥ |",
  "GSP33nabodhsu:1476": "vṛttigopījanaiḥ krīḍanbrahmacaryaṃ na muñcati /",
  "GSP33nabodhsu:1477": "yatrāntarātmā gopālastadbhāgavatamuttamam // NBs_16,28.2.1 //",
  "GSP33nabodhsu:1478": "bālānāṃ bhakṣikā bhīmā pūtanā duṣṭavāsanā /",
  "GSP33nabodhsu:1479": "kṛṣṇena rudhiraṃ pītvā prāpitā sāpi tatpadam // NBs_16,28.2.2 //",
  "GSP33nabodhsu:1480": "abalānāṃ svanāthānāmamṛtatvāya viṣṇunā /",
  "GSP33nabodhsu:1481": "tāḍitaḥ kālasarpo'pi sarvamānanditaṃ jagat // NBs_16,28.2.3 //",
  "GSP33nabodhsu:1482": "brāhmaṇā iva tā gāvastīrasthā vanyavṛttayaḥ /",
  "GSP33nabodhsu:1483": "mohājagaranirgīrṇā govindena samuddhṛtāḥ // NBs_16,28.2.4 //",
  "GSP33nabodhsu:1484": "sa mūrttimānahaṅkāraḥ kaṃso nāma mahābalaḥ /",
  "GSP33nabodhsu:1485": "svayamutpatya kṛṣṇena dhṛtvā'sau vinipātitaḥ // NBs_16,28.2.5 //",
  "GSP33nabodhsu:1486": "[p. 417-]",
  "GSP33nabodhsu:1487": "atha rāmāyaṇaśravaṇanirṇayaḥ |",
  "GSP33nabodhsu:1488": "ābhāsareṇubhistadvajjaḍaṃ dehādi cetati /",
  "GSP33nabodhsu:1489": "ahilyā'pi śilā yadvadrāmasya padapāṃsubhiḥ // NBs_16,28.3.1 //",
  "GSP33nabodhsu:1490": "vānaro yatprasādena saṃtīrṇaḥ kṣārasāgaram /",
  "GSP33nabodhsu:1491": "naraḥ kiṃ tatprasādena na taredbhavasāgaram // NBs_16,28.3.2 //",
  "GSP33nabodhsu:1492": "prāha rāmastaransindhuṃ śilārūpeṇa setunā /",
  "GSP33nabodhsu:1493": "saṃsārasindhutaraṇaṃ nirvikalpasamādhinā // NBs_16,28.3.3 //",
  "GSP33nabodhsu:1494": "śāntisītā samānītā nihato moharāvaṇaḥ /",
  "GSP33nabodhsu:1495": "ātmārāmeṇa rāmeṇa tadrāmāyaṇamuttamam // NBs_16,28.3.4 //",
  "GSP33nabodhsu:1496": "ramante yogino yasminramate yogināṃ hṛdi /",
  "GSP33nabodhsu:1497": "tārakaṃ brahma rāmākhyaṃ ramatāṃ hṛdaye mama // NBs_16,28.3.5 //",
  "GSP33nabodhsu:1498": "[p. 421-]",
  "GSP33nabodhsu:1499": "aṣṭādaśavidyāsthānanirṇayaḥ |",
  "GSP33nabodhsu:1500": "taduktaṃ yājñavalkyasmṛtau",
  "GSP33nabodhsu:1501": "purāṇanyāyamīmāṃsādharmaśāstrāṅgamiśritāḥ /",
  "GSP33nabodhsu:1502": "vedāḥ sthānāni vidyānāṃ dharmasya ca caturdaśa // NBs_16,28.4.1 //",
  "GSP33nabodhsu:1503": "āyurvedo dhanurvedo gāndharvaṃ cārthaśāstrakam // NBs_16,28.4.2 //",
  "GSP33nabodhsu:1504": "ityāṣṭādaśavidyāsthānāni",
  "GSP33nabodhsu:1505": "[p. 422-]",
  "GSP33nabodhsu:1506": "atha purāṇanirṇayaḥ |",
  "GSP33nabodhsu:1507": "na ghanā prītirutpannā purāṇapuruṣe yadi /",
  "GSP33nabodhsu:1508": "tadā'ṣṭādaśabhedena purāṇaśravaṇena kim // NBs_16,28.4,1.1 //",
  "GSP33nabodhsu:1509": "purāṇo'pi na jīrṇo yaḥ sa purāṇastu na śrutaḥ /",
  "GSP33nabodhsu:1510": "kāyaḥ purāṇatāṃ prāptaḥ purāṇaśravaṇena kim // NBs_16,28.4,1.2 //",
  "GSP33nabodhsu:1511": "[p. 423-]",
  "GSP33nabodhsu:1512": "nyāyaśāstranirṇayaḥ |",
  "GSP33nabodhsu:1513": "yadā''tmatattve vimale viśrāntiracalā bhavet /",
  "GSP33nabodhsu:1514": "sa eva nyāya ityuktaḥ śeṣaṃ tvanyāyalakṣaṇam // NBs_16,28.4,2.1 //",
  "GSP33nabodhsu:1515": "acintanaṃ padārthānāṃ nyāyaṃ nyāyavido viduḥ /",
  "GSP33nabodhsu:1516": "anyāyamārgarasikaḥ sa kathaṃ nyāyaśāstravit // NBs_16,28.4,2.2 //",
  "GSP33nabodhsu:1517": "svayaṃ yattārkikaḥ prāha tarko'niṣṭaprasañjanam /",
  "GSP33nabodhsu:1518": "tattārkikasya tarkeṇa kathamiṣṭaṃ prasajjyate // NBs_16,28.4,2.3 //",
  "GSP33nabodhsu:1519": "na tarkitaṃ paraṃ brahma medhayā tīkṣṇatarkayā /",
  "GSP33nabodhsu:1520": "tadā kutārkikasyāsya tarkakarkaśatā vṛthā // NBs_16,28.4,2.4 //",
  "GSP33nabodhsu:1521": "ṣoḍaśāpi padārthāste tvayā tārkika tarkitāḥ /",
  "GSP33nabodhsu:1522": "tarko nāvasthitastarhi tarkātīte manaḥ kuru // NBs_16,28.4,2.5 //",
  "GSP33nabodhsu:1523": "[p. 426-]",
  "GSP33nabodhsu:1524": "vaiśeṣikādinirṇayaḥ |",
  "GSP33nabodhsu:1525": "atha tarkaprasaṅgena nirṇayaḥ kriyate'dhunā /",
  "GSP33nabodhsu:1526": "vaiśeṣikasya sāṃkhyasya tathā pātañjalasya ca // NBs_16,28.4,3.1 //",
  "GSP33nabodhsu:1527": "[p. 427-]",
  "GSP33nabodhsu:1528": "tatra prathamaṃ vaiśeṣikanirṇayaḥ |",
  "GSP33nabodhsu:1529": "saviśeṣāḥ padārthā ye tatra vaiśeṣikaḥ kṛtī /",
  "GSP33nabodhsu:1530": "nirviśeṣaṃ paraṃ brahma tatra vaiśeṣikasya kim // NBs_16,28.4,3.1,1 //",
  "GSP33nabodhsu:1531": "muktaṃ sādharmyavaidharmyaistattvajñānaṃ hi muktaye /",
  "GSP33nabodhsu:1532": "sādharmyavaidharmyakṛtaṃ tattvajñānaṃ na muktaye // NBs_16,28.4,3.1,2 //",
  "GSP33nabodhsu:1533": "śrutiḥ sarvapadārthānāṃ vismṛtyā muktimāha yat /",
  "GSP33nabodhsu:1534": "tarhi sarvapadārthānāṃ cintanaiḥ kiṃ prayojanam // NBs_16,28.4,3.1,3 //",
  "GSP33nabodhsu:1535": "kathaṃ sādharmyavaidharmye tattvajñānasya kāraṇam /",
  "GSP33nabodhsu:1536": "na ca sādharmyavaidharmyamadvaye paramātmani // NBs_16,28.4,3.1,4 //",
  "GSP33nabodhsu:1537": "padārthānāṃ vivekena paramātmā prakāśate /",
  "GSP33nabodhsu:1538": "iti cedvadasi prājña tarhīdaṃ mama saṃmatam // NBs_16,28.4,3.1,5 //",
  "GSP33nabodhsu:1539": "baddhamuktavyavasthāyāṃ nānātmāno na vastutaḥ /",
  "GSP33nabodhsu:1540": "nānā''tmāno vyavasthāna ityāha munigautamaḥ // NBs_16,28.4,3.1,6 //",
  "GSP33nabodhsu:1541": "kalpanāgauravaṃ doṣaḥ kalpanālāghavaṃ guṇaḥ /",
  "GSP33nabodhsu:1542": "iti yattārkikairuktaṃ tadeva mama rocate // NBs_16,28.4,3.1,7 //",
  "GSP33nabodhsu:1543": "[p. 432-]",
  "GSP33nabodhsu:1544": "atha sāṃkhyanirṇayaḥ |",
  "GSP33nabodhsu:1545": "asaṃkhyāḥ sāṃkhya tatvānāṃ saṃkhyāḥ saṃkhyātavānasi /",
  "GSP33nabodhsu:1546": "kiṃ sāṃkhyasaṃkhyayā brahma saṃkhyātītaṃ vicintaya // NBs_16,28.4,4.1 //",
  "GSP33nabodhsu:1547": "tattvajñānaṃ tvayā proktaṃ tattvajñānaṃ mataṃ mama /",
  "GSP33nabodhsu:1548": "tattvātītasya vijñānaṃ tattvajñānaṃ hi muktaye // NBs_16,28.4,4.2 //",
  "GSP33nabodhsu:1549": "puruṣasya parīkṣārthaṃ mayā saṃkhyā nirūpitā /",
  "GSP33nabodhsu:1550": "sāṃkhya evaṃ yadi prāha tarhīdaṃ mama saṃmatam // NBs_16,28.4,4.3 //",
  "GSP33nabodhsu:1551": "puruṣān na paraṃ kiñcitsā kāṣṭhā sā parā gatiḥ /",
  "GSP33nabodhsu:1552": "puruṣaṃ paśya re sāṃkhya saṃkhyayā kiṃ prayojanam // NBs_16,28.4,4.4 //",
  "GSP33nabodhsu:1553": "[p. 435-]",
  "GSP33nabodhsu:1554": "atha pātañjalanirṇayaḥ |",
  "GSP33nabodhsu:1555": "yogasiddhiprasakto'yaṃ pātañjalapariśramaḥ /",
  "GSP33nabodhsu:1556": "kalākauśalamevedaṃ na svarūpasthitirhi sā // NBs_16,28.4,5.1 //",
  "GSP33nabodhsu:1557": "re yogasiddha jīvānāṃ kāyavyūho na durlabhaḥ /",
  "GSP33nabodhsu:1558": "videhamuktatā siddhiḥ kāyavyūho na siddhaye // NBs_16,28.4,5.2 //",
  "GSP33nabodhsu:1559": "he yogasiddha jānāsi parakāyapraveśanam /",
  "GSP33nabodhsu:1560": "paraṃ tu naiva jānāsi parakāyapraveśanam // NBs_16,28.4,5.3 //",
  "GSP33nabodhsu:1561": "bhūtādayo'pi jānanti parakāyapraveśanam /",
  "GSP33nabodhsu:1562": "sā siddhirnaiva bandhaḥ sā yaddhi kāyapraveśanam // NBs_16,28.4,5.4 //",
  "GSP33nabodhsu:1563": "avaśyaṃ maraṇaṃ tarhi kīdṛśī cirajīvitā /",
  "GSP33nabodhsu:1564": "janmamṛtyujarādhvaṃsi tvaṃ vijñānāmṛtaṃ piba // NBs_16,28.4,5.5 //",
  "GSP33nabodhsu:1565": "paracittasthitaṃ vastu tvayā jñātaṃ tataśca kim /",
  "GSP33nabodhsu:1566": "svacittasaṃsthitaṃ vastu paraṃ brahma vilokaya // NBs_16,28.4,5.6 //",
  "GSP33nabodhsu:1567": "nikaṭasthasyātmanaścenna syācchravaṇadarśanam /",
  "GSP33nabodhsu:1568": "kā siddhiḥ sā tu yā siddhirdūraśravaṇadarśanam // NBs_16,28.4,5.7 //",
  "GSP33nabodhsu:1569": "bhavanti vāyasādīnāmapi khecaratā''dayaḥ /",
  "GSP33nabodhsu:1570": "siddhibhirnaiva sidhyeta siddhibhiḥ kiṃ prayojanam // NBs_16,28.4,5.8 //",
  "GSP33nabodhsu:1571": "na siddhiryogasiddhirhi balavīryādisiddhikṛt /",
  "GSP33nabodhsu:1572": "etena yogaḥ pratyukta iti vedāntabhāṣitam // NBs_16,28.4,5.9 //",
  "GSP33nabodhsu:1573": "siddhirātmaparijñānamantarāyāstu siddhayaḥ /",
  "GSP33nabodhsu:1574": "iti cedyogavitprāha matamasmākameva tat // NBs_16,28.4,5.10 //",
  "GSP33nabodhsu:1575": "[p. 442-]",
  "GSP33nabodhsu:1576": "atha mīmāṃsānirṇayaḥ |",
  "GSP33nabodhsu:1577": "kaṣṭaṃ karmetyayaṃ nyāyo mato mīmāṃsakasya cet /",
  "GSP33nabodhsu:1578": "ātmanaḥ kleśabhāgitvaṃ tenaivāṃgīkṛtaṃ tadā // NBs_16,28.4,6.1 //",
  "GSP33nabodhsu:1579": "mīmāṃsakaḥ satyamāha kaṣṭaṃ karmeti karmavit /",
  "GSP33nabodhsu:1580": "tarhi tasyāpi jijñāsyaṃ brahmāniṣṭanivṛttaye // NBs_16,28.4,6.2 //",
  "GSP33nabodhsu:1581": "karmaṇā saṃbhavejjanma janmanā karmasaṃbhavaḥ /",
  "GSP33nabodhsu:1582": "tarhi karmajaḍasyāsya janmamuktiḥ kathaṃ bhavet // NBs_16,28.4,6.3 //",
  "GSP33nabodhsu:1583": "muktiprādhānyamevāsti bodhaprādhānyavādinām /",
  "GSP33nabodhsu:1584": "janmaprādhānyamevāsti karmaprādhānyavādinām // NBs_16,28.4,6.4 //",
  "GSP33nabodhsu:1585": "yaḥ svayaṃ karmajāḍyena yajñeṣvanadhikārataḥ /",
  "GSP33nabodhsu:1586": "niṣkāmamaśuciprāyaṃ jagāda sa kathaṃ śuciḥ // NBs_16,28.4,6.5 //",
  "GSP33nabodhsu:1587": "śuddhikṛtkāmanirmuktaṃ karma mīmāṃsitaṃ vadet /",
  "GSP33nabodhsu:1588": "tatkāmyakarmamīmāṃsā kevalaṃ kaṣṭarūpiṇī // NBs_16,28.4,6.6 //",
  "GSP33nabodhsu:1589": "karmabhiścetasaḥ śuddhiḥ śuddhyā vijñānamāpyate /",
  "GSP33nabodhsu:1590": "iti cetkarmaṭhaḥ prāha tarhīdaṃ mama saṃmatam // NBs_16,28.4,6.7 //",
  "GSP33nabodhsu:1591": "[p. 447-]",
  "GSP33nabodhsu:1592": "atha dharmaśāstranirṇayaḥ |",
  "GSP33nabodhsu:1593": "dharmaśāstravicāreṇa mokṣadharmo mahāphalaḥ /",
  "GSP33nabodhsu:1594": "nehābhikramanāśosti pratyavāyo na vidyate // NBs_16,28.4,7.1 //",
  "GSP33nabodhsu:1595": "tathā ca yājñavalkyaḥ |",
  "GSP33nabodhsu:1596": "ijyā''cāradamāhiṃsādānasvādhyāyakarmaṇām /",
  "GSP33nabodhsu:1597": "ayameva paro dharmo yadyogenātmadarśanam // NBs_16,28.4,7.2 //",
  "GSP33nabodhsu:1598": "[p. 449-]",
  "GSP33nabodhsu:1599": "atha śrautasmārttanirṇayaḥ |",
  "GSP33nabodhsu:1600": "śravaṇaṃ śrautamityuktaṃ smaraṇaṃ smārttamucyate /",
  "GSP33nabodhsu:1601": "śravaṇaṃ mananaṃ ceti śrautasmārttavinirṇayaḥ // NBs_16,28.4,8.1 //",
  "GSP33nabodhsu:1602": "śrutaṃ śrīguruvaktrebhyaḥ smṛtameva na vismṛtam /",
  "GSP33nabodhsu:1603": "śrautasmārtamidaṃ yeṣāṃ śrautasmārttavido hi te // NBs_16,28.4,8.2 //",
  "GSP33nabodhsu:1604": "[p. 450-]",
  "GSP33nabodhsu:1605": "athāṅgāni |",
  "GSP33nabodhsu:1606": "śikṣā kalpo vyākaraṇaṃ niruktaṃ chanda eva ca /",
  "GSP33nabodhsu:1607": "jyotiṣaṃ ca ṣaḍaṅgāni teṣāmeva vinirṇayaḥ // NBs_16,28.4,9.1 //",
  "GSP33nabodhsu:1608": "atha śikṣānirṇayaḥ |",
  "GSP33nabodhsu:1609": "śuddho videhabhāvena śikṣitaḥ śikṣayā yayā /",
  "GSP33nabodhsu:1610": "sā śikṣā yadi na prāptā śikṣayā śikṣitaṃ kimu // NBs_16,28.4,9.2 //",
  "GSP33nabodhsu:1611": "[p. 452-]",
  "GSP33nabodhsu:1612": "atha kalpasūtranirṇayaḥ |",
  "GSP33nabodhsu:1613": "kalpānāṃ prathamaḥ kalpo nirvikalpamidaṃ na cet /",
  "GSP33nabodhsu:1614": "vikalpasaṃkalpamayaiḥ kalpasūtraiḥ kimarjitam // NBs_16,28.4,10.1 //",
  "GSP33nabodhsu:1615": "kalpako yena kalpena brahmabhūyāya kalpate /",
  "GSP33nabodhsu:1616": "sa kalpo naiva kḷptaścetkalpasūtraṃ nirarthakam // NBs_16,28.4,10.2 //",
  "GSP33nabodhsu:1617": "[p. 454-]",
  "GSP33nabodhsu:1618": "atha vyākaraṇanirṇayaḥ |",
  "GSP33nabodhsu:1619": "padavyutpattiranveṣyā mahāvākyārthabuddhaye /",
  "GSP33nabodhsu:1620": "sa eva yadi na jñātastarhi vyākaraṇena kim // NBs_16,28.4,11.1 //",
  "GSP33nabodhsu:1621": "yenedaṃ vyākṛtaṃ viśvaṃ tadeva vyākṛtaṃ na cet /",
  "GSP33nabodhsu:1622": "bṛhanno vetti yattarhi taddhi vyākaraṇena kim // NBs_16,28.4,11.2 //",
  "GSP33nabodhsu:1623": "yatastu pariniṣpannaiḥ śabdaiḥ śāstrānmuhurmuhuḥ /",
  "GSP33nabodhsu:1624": "heyādeyau na vijñātau tarhi vyākaraṇena kiṃ // NBs_16,28.4,11.3 //",
  "GSP33nabodhsu:1625": "[p. 456-]",
  "GSP33nabodhsu:1626": "atha niruktanirṇayaḥ",
  "GSP33nabodhsu:1627": "niruktaṃ cidavasthānaṃ niruktaṃ bodhanaṃ citaḥ /",
  "GSP33nabodhsu:1628": "tanniruktaṃ na cedveda niruktasya kimuktibhiḥ // NBs_16,28.4,12.1 //",
  "GSP33nabodhsu:1629": "[p. 457-]",
  "GSP33nabodhsu:1630": "atha cchandonirṇayaḥ |",
  "GSP33nabodhsu:1631": "tacchando yadi na jñātaṃ svacchando yena khelati /",
  "GSP33nabodhsu:1632": "yarastajabhnamopetaiśchandobhiḥ kiṃ prayojanam // NBs_16,28.4,13.1 //",
  "GSP33nabodhsu:1633": "[p. 458-]",
  "GSP33nabodhsu:1634": "atha jyautiṣanirṇayaḥ |",
  "GSP33nabodhsu:1635": "jyotiṣā yena sūryādi jyotirbhāti na vetti tat /",
  "GSP33nabodhsu:1636": "yadi yena tadā tena jyotirgranthena kiṃ kṛtam // NBs_16,28.4,14.1 //",
  "GSP33nabodhsu:1637": "[p. 459-]",
  "GSP33nabodhsu:1638": "atha vedāḥ |",
  "GSP33nabodhsu:1639": "tatrādāvṛgvedanirṇayaḥ |",
  "GSP33nabodhsu:1640": "yaḥ parānandadaḥ svātmā taṃ tvā vayaṃ yajāmahe /",
  "GSP33nabodhsu:1641": "ityāhuto na viśvātmā ṛcā hautreṇa kiṃ tadā // NBs_16,28.4,15.1 //",
  "GSP33nabodhsu:1642": "[p. 460-]",
  "GSP33nabodhsu:1643": "atha yajurvedanirṇayaḥ |",
  "GSP33nabodhsu:1644": "lohitā dhavalā kṛṣṇā prajāheturajā yadi /",
  "GSP33nabodhsu:1645": "nopālabdhā brahmasattre yajuṣā''dhvaryaveṇa kim // NBs_16,28.4,16.1 //",
  "GSP33nabodhsu:1646": "[p. 461-]",
  "GSP33nabodhsu:1647": "atha sāmavedanirṇayaḥ |",
  "GSP33nabodhsu:1648": "chāndogyenopaniṣadā premagadgadayā girā /",
  "GSP33nabodhsu:1649": "sāmnā gītaṃ na cedbrahma sāmodgātreṇa kiṃ tadā // NBs_16,28.4,17.1 //",
  "GSP33nabodhsu:1650": "[p. 462-]",
  "GSP33nabodhsu:1651": "athātharvaṇavedanirṇayaḥ |",
  "GSP33nabodhsu:1652": "ātharvaṇī brahmavidyā pippalādamukhāccyutā /",
  "GSP33nabodhsu:1653": "camatkṛtā na hṛdaye kiṃ phalaṃ tarhyatharvabhiḥ // NBs_16,28.4,18.1 //",
  "GSP33nabodhsu:1654": "[p. 464-]",
  "GSP33nabodhsu:1655": "athāyurvedanirṇayaḥ |",
  "GSP33nabodhsu:1656": "jñānāmṛtaṃ na cetpītamamṛtatvaṃ na sādhitam /",
  "GSP33nabodhsu:1657": "mṛtyureva punaḥ prāpta āyurvedo nirarthakaḥ // NBs_16,28.4,19.1 //",
  "GSP33nabodhsu:1658": "[p. 465-]",
  "GSP33nabodhsu:1659": "atha dhanurvedanirṇayaḥ |",
  "GSP33nabodhsu:1660": "praṇavenaiva dhanuṣā prabodhena śareṇa ca /",
  "GSP33nabodhsu:1661": "lakṣyaṃ brahma na cedviddhaṃ dhanurvedo nirarthakaḥ // NBs_16,28.4,20.1 //",
  "GSP33nabodhsu:1662": "[p. 466-]",
  "GSP33nabodhsu:1663": "atha gāndharvanirṇayaḥ |",
  "GSP33nabodhsu:1664": "ātmā kalena gītena gāndhāreṇa svareṇa hi /",
  "GSP33nabodhsu:1665": "na cedgandharvavadgīto gāndharveṇa kṛtaṃ kimu // NBs_16,28.4,21.1 //",
  "GSP33nabodhsu:1666": "[p. 467-]",
  "GSP33nabodhsu:1667": "athārthaśāstranirṇayaḥ |",
  "GSP33nabodhsu:1668": "anarthāḥ sarva evārthāḥ sadarthaḥ paramārthadṛk /",
  "GSP33nabodhsu:1669": "paramārtho na labdhaścedarthaśāstraṃ nirarthakam // NBs_16,28.4,22.1 //",
  "GSP33nabodhsu:1670": "[p. 468-]",
  "GSP33nabodhsu:1671": "atha sāyaṃsandhyānirṇayaḥ |",
  "GSP33nabodhsu:1672": "itthaṃ jñānavinodena vedaśāstrakutūhalaiḥ /",
  "GSP33nabodhsu:1673": "divasaṃ sakalaṃ yātaṃ sāyaṃsandhyā samāgatā // NBs_16,29.1 //",
  "GSP33nabodhsu:1674": "evameva kiyatkālaṃ vyavahārāvalokinaḥ /",
  "GSP33nabodhsu:1675": "punaḥ samādhau sandhānaṃ sāyaṃsandhyā hi sā smṛtā // NBs_16,29.2 //",
  "GSP33nabodhsu:1676": "[p. 469-]",
  "GSP33nabodhsu:1677": "atha niśāvyavahāranirṇayaḥ |",
  "GSP33nabodhsu:1678": "yāte'tha vyavahāranāmni divase bhukte ca sandhyāsukhe jātāyāṃ niśi niścalena manasā datvā kapāṭārgalāḥ /",
  "GSP33nabodhsu:1679": "pītvā saṃprati śuddhabodhamadhuraṃ kṣīraṃ yatheṣṭaṃ yuvā paryaṅke susamādhināmani muhuḥ kāñcidbhunakti priyām // NBs_16,30.1 //",
  "GSP33nabodhsu:1680": "tanvaṅgīṃ taruṇīṃ vilāsarasikāṃ citte camatkāriṇīṃ jāte premaṇi nityameva sukhadāmānandalīlāmayīm /",
  "GSP33nabodhsu:1681": "khelantīmurasi priyāṃ nijakalāmāliṅgya tatsaṅgamād bhogīndratvamupāgataḥ sukhanidhiryogīndracūḍāmaṇiḥ // NBs_16,30.2 //",
  "GSP33nabodhsu:1682": "[p. 472-]",
  "GSP33nabodhsu:1683": "atha munīndradinacaryāvicāraphalanirūpaṇam |",
  "GSP33nabodhsu:1684": "munīndradinacaryeyaṃ cintanīyā dine dine /",
  "GSP33nabodhsu:1685": "na cirāccintanenāsyā naro niścintatāṃ vrajet // NBs_16,31.1 //",
  "GSP33nabodhsu:1686": "sādhyasādhanasaṃbandhaphalasaṃskārayuktibhiḥ /",
  "GSP33nabodhsu:1687": "jñātāyāṃ samyagetasyāṃ jñātavyaṃ nāvaśiṣyate // NBs_16,31.2 //",
  "GSP33nabodhsu:1688": "munīndradinacaryeyaṃ munīndrairapi durvacā /",
  "GSP33nabodhsu:1689": "mama vācālatāṃ tatra kṣamyatāṃ pārvatīpatiḥ // NBs_16,31.3 //",
  "GSP33nabodhsu:1690": "[p. 475-]",
  "GSP33nabodhsu:1691": "nirañjanapañcāśatkam",
  "GSP33nabodhsu:1692": "yatra pramāṇaṃ vedāntā anubhūtistathā satām /",
  "GSP33nabodhsu:1693": "devo nirañjanaḥ so'yaṃ bodhasāre nirūpyate // NBs_17.1 //",
  "GSP33nabodhsu:1694": "ahamajño na jānāmi māmahaṃ kohamityuta /",
  "GSP33nabodhsu:1695": "ajñānaprabhavo bhāva ātmā śuddho nirañjanaḥ // NBs_17.2 //",
  "GSP33nabodhsu:1696": "yadiyaṃ brahmaviṣayā jīvasya dhyeyatāmatiḥ /",
  "GSP33nabodhsu:1697": "sa hi bhrāntimayo bhāva ātmā śuddho nirañjanaḥ // NBs_17.3 //",
  "GSP33nabodhsu:1698": "tribhirguṇairnibaddho'haṃ saṃsāre saṃsarāmyaham /",
  "GSP33nabodhsu:1699": "ityādyāḥ prākṛtā bhāvāḥ ātmā śuddho nirañjanaḥ // NBs_17.4 //",
  "GSP33nabodhsu:1700": "manobuddhirahaṅkāraścittaṃ ceti catuṣṭayam /",
  "GSP33nabodhsu:1701": "antaḥkaraṇajā bhāvā ātmā śuddho nirañjanaḥ // NBs_17.5 //",
  "GSP33nabodhsu:1702": "yacca saṅkalpyate pūrvaṃ saṅkalpya ca vikalpyate /",
  "GSP33nabodhsu:1703": "ete manobhavā bhāvā ātmā śuddho nirañjanaḥ // NBs_17.6 //",
  "GSP33nabodhsu:1704": "idamitthamidaṃ netthamiti niścīyate tu yat /",
  "GSP33nabodhsu:1705": "sa hi buddhimayo bhāva ātmā śuddho nirañjanaḥ // NBs_17.7 //",
  "GSP33nabodhsu:1706": "jñatvakartṛtvabhoktṛtvavadhyaghātakatādayaḥ /",
  "GSP33nabodhsu:1707": "ahaṅkārabhavā bhāvā ātmā śuddho nirañjanaḥ // NBs_17.8 //",
  "GSP33nabodhsu:1708": "smṛtiḥ pūrvānubhūtasya pratyabhijñā ca tādṛśī /",
  "GSP33nabodhsu:1709": "ete cittabhavā bhāvā ātmā śuddho nirañjanaḥ // NBs_17.9 //",
  "GSP33nabodhsu:1710": "ye viśvataijasaprājñā jāgratsvapnasuṣuptiṣu /",
  "GSP33nabodhsu:1711": "avasthābhedajā bhāvā ātmā śuddho nirañjanaḥ // NBs_17.10 //",
  "GSP33nabodhsu:1712": "nidrā''lasyaṃ pramādaśca parimoho viṣādakaḥ /",
  "GSP33nabodhsu:1713": "ete tamobhavā bhāvā ātmā śuddho nirañjanaḥ // NBs_17.11 //",
  "GSP33nabodhsu:1714": "śamo vivekaḥ saumyatvaṃ prakāśaśca prasannatā /",
  "GSP33nabodhsu:1715": "ete sattvamayā bhāvā ātmā śuddho nirañjanaḥ // NBs_17.12 //",
  "GSP33nabodhsu:1716": "lobhaścañcalatā'kṣāṇāmāraṃbhaḥ karmaṇāmapi /",
  "GSP33nabodhsu:1717": "ete rajobhavā bhāvā ātmā śuddho nirañjanaḥ // NBs_17.13 //",
  "GSP33nabodhsu:1718": "vidhiśca ca pratiṣedhaśca dharmādharmau śubhāśubham /",
  "GSP33nabodhsu:1719": "kartṛtvabhāvitā bhāvā ātmā śuddho nirañjanaḥ // NBs_17.14 //",
  "GSP33nabodhsu:1720": "kṛtiḥ kāryaṃ ca karaṇaṃ tatra ceṣṭāḥ pṛthagvidhāḥ /",
  "GSP33nabodhsu:1721": "kartṛtvasyānugā bhāvā ātmā śuddho nirañjanaḥ // NBs_17.15 //",
  "GSP33nabodhsu:1722": "śabdaḥ sparśaśca rūpaṃ c raso gandhaśca pañcamaḥ /",
  "GSP33nabodhsu:1723": "pañcabhūtodbhavā bhāvā ātmā śuddho nirañjanaḥ // NBs_17.16 //",
  "GSP33nabodhsu:1724": "ākāśamanilastejastoyamurvī ca pañcamī /",
  "GSP33nabodhsu:1725": "pañcabhūtamayā bhāvā ātmā śuddho nirañjanaḥ // NBs_17.17 //",
  "GSP33nabodhsu:1726": "śrotraṃ tvaṅnayanaṃ jihvā gaṃdhagrāhaśca pañcamaḥ /",
  "GSP33nabodhsu:1727": "jñānendriyamayā bhāvā ātmā śuddho nirañjanaḥ // NBs_17.18 //",
  "GSP33nabodhsu:1728": "vākpāṇipādau pāyuśca tathopasthaśca pañcamaḥ /",
  "GSP33nabodhsu:1729": "karmendriyamayā bhāvā ātmā śuddho nirañjanaḥ // NBs_17.19 //",
  "GSP33nabodhsu:1730": "dhvanirvarṇavibhedā ya āhatānāhatādayaḥ /",
  "GSP33nabodhsu:1731": "śabdabhedamayā bhāvā ātmā śuddho nirañjanaḥ // NBs_17.20 //",
  "GSP33nabodhsu:1732": "niṣādaṛṣabhagāndhāraṣaḍjamadhyamadhaivatāḥ /",
  "GSP33nabodhsu:1733": "svarabhedamayā bhāvā ātmā śuddho nirañjanaḥ // NBs_17.21 //",
  "GSP33nabodhsu:1734": "śītoṣṇamṛdukāṭhinyatīkṣṇarūkṣādibhedataḥ /",
  "GSP33nabodhsu:1735": "sparśabhedamayā bhāvā ātmā śuddho nirañjanaḥ // NBs_17.22 //",
  "GSP33nabodhsu:1736": "raktaṃ pītaṃ sitaṃ kṛṣṇaṃ haritaṃ citramityapi /",
  "GSP33nabodhsu:1737": "rūpabhedamayā bhāvā ātmā śuddho nirañjanaḥ // NBs_17.23 //",
  "GSP33nabodhsu:1738": "kaṭuḥ kaṣāyo madhuro lavaṇo'mlaśca tiktakaḥ /",
  "GSP33nabodhsu:1739": "rasabhedamayā bhāvā ātmā śuddho nirañjanaḥ // NBs_17.24 //",
  "GSP33nabodhsu:1740": "citrāḥ parimalāmodasaurabhāsaurabhādayaḥ /",
  "GSP33nabodhsu:1741": "gandhabhedamayā bhāvā ātmā śuddho nirañjanaḥ // NBs_17.25 //",
  "GSP33nabodhsu:1742": "jarāyujāṇḍajasvedasaṃbhavodbhijjakādayaḥ /",
  "GSP33nabodhsu:1743": "prāṇibhedamayā bhāvā ātmā śuddho nirañjanaḥ // NBs_17.26 //",
  "GSP33nabodhsu:1744": "sasurāsuragandharvayakṣarakṣonarādayaḥ /",
  "GSP33nabodhsu:1745": "jīvajātimayā bhāvā ātmā śuddho nirañjanaḥ // NBs_17.27 //",
  "GSP33nabodhsu:1746": "śaivavaiṣṇavasāvitraśāktagāṇapatādayaḥ /",
  "GSP33nabodhsu:1747": "iṣṭadaivatajā bhāvā ātmā śuddho nirañjanaḥ // NBs_17.28 //",
  "GSP33nabodhsu:1748": "vāsiṣṭhagārgyaśāṇḍilyabhārgavāṅgirasādayaḥ /",
  "GSP33nabodhsu:1749": "gotrapravarajā bhāvā ātmā śuddho nirañjanaḥ // NBs_17.29 //",
  "GSP33nabodhsu:1750": "paurāṇikacchāndasikajyotirvidbhiṣagādayaḥ /",
  "GSP33nabodhsu:1751": "vidyāvṛttibhavā bhāvā ātmā śuddho nirañjanaḥ // NBs_17.30 //",
  "GSP33nabodhsu:1752": "prācyaudīcyapratīcyādyā dākṣiṇātyādayaḥ pare /",
  "GSP33nabodhsu:1753": "yāgabhedodbhavā bhāvā ātmā śuddho nirañjanaḥ // NBs_17.31 //",
  "GSP33nabodhsu:1754": "citrakṛllekhakastakṣā vācakaḥ pāṭhakaḥ pare /",
  "GSP33nabodhsu:1755": "kriyābhedabhavā bhāvā ātmā śuddho nirañjanaḥ // NBs_17.32 //",
  "GSP33nabodhsu:1756": "hemagauraviśālākṣasiṃhasaṃhananādayaḥ /",
  "GSP33nabodhsu:1757": "kāyasaundaryajā bhāvā ātmā śuddho nirañjanaḥ // NBs_17.33 //",
  "GSP33nabodhsu:1758": "mūkāndhapaṅgubadhirakāṇakañjākṣakādayaḥ /",
  "GSP33nabodhsu:1759": "kāyavairūpyajā bhāvā ātmā śuddho nirañjanaḥ // NBs_17.34 //",
  "GSP33nabodhsu:1760": "pātālaṃ vasudhā svargo mahastapo janādayaḥ /",
  "GSP33nabodhsu:1761": "lokabhedabhavā bhāvā ātmā śuddho nirañjanaḥ // NBs_17.35 //",
  "GSP33nabodhsu:1762": "siṃhavyāghravarāharkṣahariṇaplavagādayaḥ /",
  "GSP33nabodhsu:1763": "paśubhedabhavā bhāvā ātmā śuddho nirañjanaḥ // NBs_17.36 //",
  "GSP33nabodhsu:1764": "tvagasṛṅmāṃsamedo'sthimajjāśukrādayaḥ pare /",
  "GSP33nabodhsu:1765": "dhātubhedabhavā bhāvā ātmā śuddho nirañjanaḥ // NBs_17.37 //",
  "GSP33nabodhsu:1766": "prāṇāpānasamānāścodānavyānau ca pañca te /",
  "GSP33nabodhsu:1767": "prāṇabhedabhavā bhavā ātmā śuddho nirañjanaḥ // NBs_17.38 //",
  "GSP33nabodhsu:1768": "nāgaḥ kūrmaśca kṛkaro devadatto dhanañjayaḥ /",
  "GSP33nabodhsu:1769": "upaprāṇamayā bhāvā ātmā śuddho nirañjanaḥ // NBs_17.39 //",
  "GSP33nabodhsu:1770": "jvarāpasmārakuṣṭhāni vātapittakaphādayaḥ /",
  "GSP33nabodhsu:1771": "dhātuvaiṣamyajā bhāvā ātmā śuddho nirañjanaḥ // NBs_17.40 //",
  "GSP33nabodhsu:1772": "piṅgaleḍā suṣumṇā ca gāndhārī hastikādayaḥ /",
  "GSP33nabodhsu:1773": "nāḍībhedabhavā bhāvā ātmā śuddho nirañjanaḥ // NBs_17.41 //",
  "GSP33nabodhsu:1774": "utkrāntigatyāgatayo yāḥ svarganarakapradāḥ /",
  "GSP33nabodhsu:1775": "liṅgabhedodbhavā bhāvā ātmā śuddho nirañjanaḥ // NBs_17.42 //",
  "GSP33nabodhsu:1776": "brāhmaṇaḥ kṣatriyo vaiśyaḥ śūdra ityevamādayaḥ /",
  "GSP33nabodhsu:1777": "varṇabhedabhavā bhāvā ātmā śuddho nirañjanaḥ // NBs_17.43 //",
  "GSP33nabodhsu:1778": "brahmacārī gṛhī vānaprastho bhikṣuriti kramāt /",
  "GSP33nabodhsu:1779": "āśramaprabhavā bhāvā ātmā śuddho nirañjanaḥ // NBs_17.44 //",
  "GSP33nabodhsu:1780": "kāpālikāḥ kṣapaṇakāḥ svecchācārā digambarāḥ /",
  "GSP33nabodhsu:1781": "pākhaṇḍaprabhavā bhāvā ātmā śuddho nirañjanaḥ // NBs_17.45 //",
  "GSP33nabodhsu:1782": "mamatā saṃmatā mūḍhairna matā samatāsthitaiḥ /",
  "GSP33nabodhsu:1783": "so'pyahantābhavo bhāva ātmā śuddho nirañjanaḥ // NBs_17.46 //",
  "GSP33nabodhsu:1784": "ahantāmamate dhīmannubhe mātṛsute api /",
  "GSP33nabodhsu:1785": "te parasparakuṭṭinyau tadekāmapi mā spṛśa // NBs_17.47 //",
  "GSP33nabodhsu:1786": "sarve bhāvāḥ pralīyante yasmin bhāve samudgate /",
  "GSP33nabodhsu:1787": "sopi bodhamayo bhāva ātmā śuddho nirañjanaḥ // NBs_17.48 //",
  "GSP33nabodhsu:1788": "yatra bodhamayo bhāvo nāsti bhāve samudgate /",
  "GSP33nabodhsu:1789": "sa hi śūnyamayo bhāva ātmā śuddho nirañjanaḥ // NBs_17.49 //",
  "GSP33nabodhsu:1790": "śūnyāśūnye same yasmin bhāve ca samatāṃ gate /",
  "GSP33nabodhsu:1791": "sa bhāvastvamasi prājña ātmā śuddho nirañjanaḥ // NBs_17.50 //",
  "GSP33nabodhsu:1792": "nirañjanasya devasya pañcāśatkavicārataḥ /",
  "GSP33nabodhsu:1793": "nirañjanasya devasya nirañjanapadaṃ vrajet // NBs_17.51 //",
  "GSP33nabodhsu:1794": "[p. 503-]",
  "GSP33nabodhsu:1795": "yamunāṣṭakam",
  "GSP33nabodhsu:1796": "ujjvalā madhurā śītā pavitrā yamuneva cit /",
  "GSP33nabodhsu:1797": "vivicya dṛṣṭā hi mayā śyāmikā yā'tra sa bhramaḥ // NBs_18.1 //",
  "GSP33nabodhsu:1798": "yattvaṃ vadasi ciddevī nīrūpā tūjjvalā katham /",
  "GSP33nabodhsu:1799": "tayā prakṣālitaṃ paśya nirmalaṃ hṛdayaṃ mama // NBs_18.2 //",
  "GSP33nabodhsu:1800": "yattvaṃ vadasi ciddevī nīrasā madhurā katham /",
  "GSP33nabodhsu:1801": "āsvādayanti tāṃ nityaṃ rasikāḥ śaṅkarādayaḥ // NBs_18.3 //",
  "GSP33nabodhsu:1802": "yattvaṃ vadasi ciddevī niḥsparśā śītalā katham /",
  "GSP33nabodhsu:1803": "paśya tasyāḥ prasādena gataṃ tāpatrayaṃ mama // NBs_18.4 //",
  "GSP33nabodhsu:1804": "yattvaṃ vadasi ciddevī nirguṇā pāvanī katham /",
  "GSP33nabodhsu:1805": "tatpavitrīkṛtānpaśya kacadattaśukādikān // NBs_18.5 //",
  "GSP33nabodhsu:1806": "atha śiṣyaḥ pṛcchati",
  "GSP33nabodhsu:1807": "guro lākṣaṇikaireva kiṃ lakṣayasi lakṣaṇaiḥ /",
  "GSP33nabodhsu:1808": "lakṣaṇairlakṣaya svāmiṃstallakṣyaṃ lakṣyate yathā // NBs_18.6 //",
  "GSP33nabodhsu:1809": "atrottaram",
  "GSP33nabodhsu:1810": "lakṣye lakṣaṇavallakṣyamiha lakṣye na lakṣaṇam /",
  "GSP33nabodhsu:1811": "vilakṣaṇamidaṃ lakṣyaṃ lakṣaṇaivātra lakṣaṇam // NBs_18.7 //",
  "GSP33nabodhsu:1812": "payasyamalagambhīre śyāmikā bhrāntirūpiṇī /",
  "GSP33nabodhsu:1813": "brahmaṇyamalagambhīre'pyavidyā bhrāntirūpiṇī // NBs_18.8 //",
  "GSP33nabodhsu:1814": "[p. 509-]",
  "GSP33nabodhsu:1815": "śilāṣaṭkam",
  "GSP33nabodhsu:1816": "anantakoṭicandrāṇāṃ candrikābhiḥ kṛtā kimu /",
  "GSP33nabodhsu:1817": "āhlādarūpiṇī dṛṣṭā mayā dhenuḥ śilāmayī // NBs_19.1 //",
  "GSP33nabodhsu:1818": "na dhāvati na hantyeva na khādati pibatyapi /",
  "GSP33nabodhsu:1819": "svabhāvanirmalā seyaṃ hṛṣṭipuṣṭimatī sthitā // NBs_19.2 //",
  "GSP33nabodhsu:1820": "romarekhāsu vibhrāntāstasyā brahmāṇḍakoṭayaḥ /",
  "GSP33nabodhsu:1821": "aparyantā sthitā dhenuḥ sā kāśmīraśilāmayī // NBs_19.3 //",
  "GSP33nabodhsu:1822": "āyānti yānti dhāvanti nṛtyanti ca hasanti ca /",
  "GSP33nabodhsu:1823": "pratibimbā jīvarūpāstasyāḥ sā tu yathā sthitā // NBs_19.4 //",
  "GSP33nabodhsu:1824": "nīrasā'pi sudhāmiṣṭā nirguṇā'pi priyā satām /",
  "GSP33nabodhsu:1825": "nīrūpā'pyatikāntā sā mayā dṛṣṭā na tu śrutā // NBs_19.5 //",
  "GSP33nabodhsu:1826": "sravantīmamṛtaṃ nityaṃ jihvayā brahmavidyayā /",
  "GSP33nabodhsu:1827": "vatsaḥ śilāmayo bhūtvā piba dhenuṃ śilāmayīm // NBs_19.6 //",
  "GSP33nabodhsu:1828": "[p. 513-]",
  "GSP33nabodhsu:1829": "nidrāpañcakam",
  "GSP33nabodhsu:1830": "na santi yasyāṃ nidrāyāṃ jāgratsvapnasuṣuptayaḥ /",
  "GSP33nabodhsu:1831": "avasthātrayarūpiṇyaḥ sarvadvandvavivarjanāt // NBs_20.1 //",
  "GSP33nabodhsu:1832": "guṇātītatayā tatra tamoleśo na vidyate /",
  "GSP33nabodhsu:1833": "svayaṃprakāśarūpatvādaprakāśo'pi nāsti hi // NBs_20.2 //",
  "GSP33nabodhsu:1834": "yatprāptaye mahāpuṇyāstapasyanti tapasvinaḥ /",
  "GSP33nabodhsu:1835": "vicārayanti vidvāṃso vedāntavacanāni ca // NBs_20.3 //",
  "GSP33nabodhsu:1836": "sukhabhogaḥ phalaṃ nātra saivānandasvarūpiṇī /",
  "GSP33nabodhsu:1837": "puruṣārthasvarūpatvānna kālakṣeparūpiṇī // NBs_20.4 //",
  "GSP33nabodhsu:1838": "sulabhā śuddhabodhānāṃ durlabhā viṣayātmanām /",
  "GSP33nabodhsu:1839": "sahajā mādhavādīnāṃ sā nidrā tu mahāphalam // NBs_20.5 //",
  "GSP33nabodhsu:1840": "[p. 517-]",
  "GSP33nabodhsu:1841": "anubhavanavakam",
  "GSP33nabodhsu:1842": "svānandabodhagurubhirgurubhirniruktaṃ svānandabodhaghanameva mama svarūpam /",
  "GSP33nabodhsu:1843": "svānandabodhaghanayā kalayā kayā cit svānandabodhaghanameva mayā'nubhūtam // NBs_21.1 //",
  "GSP33nabodhsu:1844": "śraddhābhaktibhṛtāṃ viśeṣaviduṣāṃ śikṣāvatāṃ yogināṃ mithyāvastuni vastutāṃ vijahatāṃ tyāge gate gāḍhatām /",
  "GSP33nabodhsu:1845": "satye satyatayā sphuratyavirataṃ citte camatkāriṇi svairaṃ sphūrjati nirvikalpaparamānandasvarūpo hariḥ // NBs_21.2 //",
  "GSP33nabodhsu:1846": "tṛṣṇāṃ saṃhara saṃharendriyacayaṃ saṃhṛtya sarvāḥ kriyāś cetaḥ saṃhara saṃharānyadhiṣaṇāṃ khādapyaṇustvaṃ bhava /",
  "GSP33nabodhsu:1847": "antaḥ saṃpraviśātmadhāmani manāgāsādite tatpade sarvājñānakapāṭabhañjanapaṭurbhāvaḥ sthiraḥ sthāsyati // NBs_21.3 //",
  "GSP33nabodhsu:1848": "kiṃ māṃ pṛcchasi sādareṇa manasā sādho samādhikramaṃ nūnaṃ nirgatameva mohatimiraṃ jātaḥ prakāśo mahān /",
  "GSP33nabodhsu:1849": "ātmasnehaghanāṃ daśāmupagate bodhapradīpe mayi drāguḍḍīya patanti vṛttinivahā naṣṭuṃ pataṅgā iva // NBs_21.4 //",
  "GSP33nabodhsu:1850": "gāḍhaṃ vā'stu vilīnamastu na ghṛtaṃ sādho ghṛtatvādgataṃ caitanyasya camatkṛtiḥ kila tathā cittaṃ tadevādvayam /",
  "GSP33nabodhsu:1851": "tasmāccittalayasya sādhanamasau tattve tu sākṣātkṛte pratyāhārapariśramo'pi sa mayā saṃtyakta evādhunā // NBs_21.5 //",
  "GSP33nabodhsu:1852": "jāte vidvadanugraheṇa sahajānandāgame sādhakair audāsyena yathā yathā parihṛtaḥ kaṣṭaḥ sa yogodyamaḥ /",
  "GSP33nabodhsu:1853": "āścaryaṃ na manīṣitā'pi nibiḍā nidrā yatheyaṃ balād āyātyeva tathā tathā munimato gāḍhaḥ samādhikramaḥ // NBs_21.6 //",
  "GSP33nabodhsu:1854": "dhyānāmṛtārṇavanimagnasamastamūrttyā tanvyā dhiyā nigamite nigamāntatattve /",
  "GSP33nabodhsu:1855": "ālokiteṣvatha taṭasthadhiyā'khileṣu bhāveṣu bodhaghanatā sahajā'bhyupaiti // NBs_21.7 //",
  "GSP33nabodhsu:1856": "eṣā madhumatī vidyā sarvatra madhudarśanāt /",
  "GSP33nabodhsu:1857": "svaśarīrārkavṛkṣe'pi dṛṣṭaṃ yatpuṣkalaṃ madhu // NBs_21.8 //",
  "GSP33nabodhsu:1858": "viṣṇorme darśanaṃ bhūyādevamāsīnmanorathaḥ /",
  "GSP33nabodhsu:1859": "idānīṃ kṛpayā viṣṇoḥ sarvaṃ viṣṇumayaṃ jagat // NBs_21.9 //",
  "GSP33nabodhsu:1860": "[p. 528-]",
  "GSP33nabodhsu:1861": "vidvatprabhāvanavakam",
  "GSP33nabodhsu:1862": "abhāvo yatra bhāvānāṃ sa bhāvo yatra varṇitaḥ /",
  "GSP33nabodhsu:1863": "svabhāvasukhadaṃ tāta prabhāvanavakaṃ śṛṇu // NBs_22.1 //",
  "GSP33nabodhsu:1864": "ayaṃ vihāya kāmādīnkṣudrāndūragato muniḥ /",
  "GSP33nabodhsu:1865": "paśyatyapi kadācittānna cainaṃ prāpnuvanti te // NBs_22.2 //",
  "GSP33nabodhsu:1866": "na yānti nūnaṃ tajjñasya sammukhe dvaitadṛṣṭayaḥ /",
  "GSP33nabodhsu:1867": "duṣṭā duṣṭatayā jñātā darśayanti mukhaṃ katham // NBs_22.3 //",
  "GSP33nabodhsu:1868": "māyā māyeti vijñātā sarvākāravikāriṇī /",
  "GSP33nabodhsu:1869": "gatā kutrāpyanāvṛtyai saṃsthito nirmalo muniḥ // NBs_22.4 //",
  "GSP33nabodhsu:1870": "nirjitā viṣayā nūnaṃ capeṭābhiśca tāḍitāḥ /",
  "GSP33nabodhsu:1871": "nopasarpanti te tasmādasmāneṣa haniṣyati // NBs_22.5 //",
  "GSP33nabodhsu:1872": "tṛṣṇāṃ vihāya tucchebhyo munirniḥśalyatāṃ gataḥ /",
  "GSP33nabodhsu:1873": "svarasāyanatṛptātmā dinānudinamedhate // NBs_22.6 //",
  "GSP33nabodhsu:1874": "pūrvāṃ māṃ vallabhāṃ tyaktvā ramate vidyayā'dhunā /",
  "GSP33nabodhsu:1875": "ityavidyā lajjiteva nāyāti mama saṃmukham // NBs_22.7 //",
  "GSP33nabodhsu:1876": "brahma vaktuṃ na jānāti yathā'tyantajaḍo janaḥ /",
  "GSP33nabodhsu:1877": "tathaivātyantabodhātmā brahma vaktuṃ na budhyate // NBs_22.8 //",
  "GSP33nabodhsu:1878": "nūnamālasyadoṣo hi śakrasyāpi śriyaṃ haret /",
  "GSP33nabodhsu:1879": "yathā yathā'laso jñānī vardhate'sau tathā tathā // NBs_22.9 //",
  "GSP33nabodhsu:1880": "[p. 534-]",
  "GSP33nabodhsu:1881": "nirvāṇadaśakam",
  "GSP33nabodhsu:1882": "na śakyaṃ vaktumevedaṃ tathāpi kṛpayā tava /",
  "GSP33nabodhsu:1883": "kayā citkalayā vatsa nirvāṇadaśakaṃ bruve // NBs_23.1 //",
  "GSP33nabodhsu:1884": "mohanidrā na tatrāsti tenāyaṃ jāgaro mahān /",
  "GSP33nabodhsu:1885": "bhāvādayo na bhāsante tenāyaṃ naiva jāgaraḥ // NBs_23.2 //",
  "GSP33nabodhsu:1886": "apūrvaṃ bhāsate vastu tena svapno'yamuttamaḥ /",
  "GSP33nabodhsu:1887": "dṛśyaṃ na bhāsate tatra tena svapno na caiva saḥ // NBs_23.3 //",
  "GSP33nabodhsu:1888": "abhāvātsā padārthānāṃ suṣutiḥ sukharūpiṇī /",
  "GSP33nabodhsu:1889": "na jāḍyaṃ na tamastatra suṣuptirapi naiva sā // NBs_23.4 //",
  "GSP33nabodhsu:1890": "avasthātrayanirmuktaṃ turīyamiti kīrtitam /",
  "GSP33nabodhsu:1891": "naivaikadvitrivijñānaṃ turīyaṃ kimapekṣayā // NBs_23.5 //",
  "GSP33nabodhsu:1892": "jīvasyaitannijaṃ rūpaṃ tena jīvo'yamucyate /",
  "GSP33nabodhsu:1893": "jīvaceṣṭā na tatrāsti tena nirjīvatā sphuṭā // NBs_23.6 //",
  "GSP33nabodhsu:1894": "saccidānandarūpatvādbrahma cennāpi tadbhavet /",
  "GSP33nabodhsu:1895": "yo veda sa tu na brūte yo na veda girā'sya kim // NBs_23.7 //",
  "GSP33nabodhsu:1896": "tasmācchrutiḥ prāha satyamavāṅmanasagocaram /",
  "GSP33nabodhsu:1897": "yathā'nubhūtaṃ munibhistathaivedaṃ na saṃśayaḥ // NBs_23.8 //",
  "GSP33nabodhsu:1898": "etadantaḥ samāmnāya etadantā tapasvitā /",
  "GSP33nabodhsu:1899": "upadeśo'pyetadanta etadantā vivekitā // NBs_23.9 //",
  "GSP33nabodhsu:1900": "śrotavyaṃ śrutivākyena sarvaṃ brahma tvayā śrutam /",
  "GSP33nabodhsu:1901": "bhavitavyaṃ yadi brahma tarhi brahmaiva bhūyatām // NBs_23.10 //",
  "GSP33nabodhsu:1902": "[p. 540-]",
  "GSP33nabodhsu:1903": "bodhadīpapañcakam",
  "GSP33nabodhsu:1904": "nādhārapātramādatte na ca tailamapekṣate /",
  "GSP33nabodhsu:1905": "na vartikāmāśrayate na dhatte kajjalaṃ manāk // NBs_24.1 //",
  "GSP33nabodhsu:1906": "na tāpakarttā kasyāpi vāyunā na ca kampate /",
  "GSP33nabodhsu:1907": "na vināśamavāpnoti tamaḥ sarvaṃ nihanti ca // NBs_24.2 //",
  "GSP33nabodhsu:1908": "ekarūpāḥ prakāśante sarve bhāvā yadarciṣā /",
  "GSP33nabodhsu:1909": "yadagre na prakāśeta cchāyā māyāsvarūpiṇī // NBs_24.3 //",
  "GSP33nabodhsu:1910": "yaścakṣuṣāmaviṣayo rūpākāravivarjitaḥ /",
  "GSP33nabodhsu:1911": "manaso'pyaprakāśyaśca rūpākāraprakāśakaḥ // NBs_24.4 //",
  "GSP33nabodhsu:1912": "kadācitkvacidevāsau tāta kenāpi hetunā /",
  "GSP33nabodhsu:1913": "pravartate bodhadīpaḥ satāṃ hṛdayamandire // NBs_24.5 //",
  "GSP33nabodhsu:1914": "[p. 545-]",
  "GSP33nabodhsu:1915": "upadeśaṣoḍaśī",
  "GSP33nabodhsu:1916": "yuktyaiva vṛttibhiḥ pūrṇaṃ riktīkuru manoghaṭam /",
  "GSP33nabodhsu:1917": "na kaścidbhavitā tāta brahmaṇā pūraṇe śramaḥ // NBs_25.1 //",
  "GSP33nabodhsu:1918": "tyaja cintāṃ mahābuddhe bhaja niścintatāsukham /",
  "GSP33nabodhsu:1919": "tvayā'rjitāmimāṃ cintāṃ vada ko'nyaḥ parityajet // NBs_25.2 //",
  "GSP33nabodhsu:1920": "cintanīyaṃ tvayā vastu cintārogasya bheṣajam /",
  "GSP33nabodhsu:1921": "athavā tāta cintā''khyaṃ rogameva parityaja // NBs_25.3 //",
  "GSP33nabodhsu:1922": "vardhitā vardhate cintā tyaktā naśyati sattvaram /",
  "GSP33nabodhsu:1923": "īdṛśenāpi rogeṇa durdhiyo maraṇaṃ gatāḥ // NBs_25.4 //",
  "GSP33nabodhsu:1924": "karkaśā kalahā kṛtyā vandhyā nityamamaṅgalā /",
  "GSP33nabodhsu:1925": "tyajyatāṃ kāmanā caṇḍī bhujyatāṃ muktisundarī // NBs_25.5 //",
  "GSP33nabodhsu:1926": "janaiḥ paṇḍita ityuktaḥ prāpnoṣi paramaṃ sukham /",
  "GSP33nabodhsu:1927": "manasā karmaṇā vācā bhava paṇḍita eva tat // NBs_25.6 //",
  "GSP33nabodhsu:1928": "nityameva sphuradrūpo nanu tvaṃ citsvarūpataḥ /",
  "GSP33nabodhsu:1929": "sphūrttimūrttestavaiveyaṃ kācitsphūrttiridaṃ jagat // NBs_25.7 //",
  "GSP33nabodhsu:1930": "bhāsvato mama bhāmātramiti jñāte bhrame gate /",
  "GSP33nabodhsu:1931": "kva dvitīyaṃ kva saṃsāraḥ kva māyā tatkṛtaṃ kimu // NBs_25.8 //",
  "GSP33nabodhsu:1932": "jñatvaṃ kartṛtvabhoktṛtve jaḍacaitanyadṛṣṭayaḥ /",
  "GSP33nabodhsu:1933": "sphuraṇāni svakīyāni maṇirbhūtvā vilokaya // NBs_25.9 //",
  "GSP33nabodhsu:1934": "parasparamavijñātā jāgratsvapnasuptayaḥ /",
  "GSP33nabodhsu:1935": "tvayā tisraḥ striyo bhuktāsturīyāṃ sundarīṃ bhaja // NBs_25.10 //",
  "GSP33nabodhsu:1936": "jāgratsvapnasuṣuptāni punastāni tvamīkṣase /",
  "GSP33nabodhsu:1937": "turīyaṃ tava dhāmaiva na tatkimiti paśyasi // NBs_25.11 //",
  "GSP33nabodhsu:1938": "mā dhāva sukhahetostvaṃ dhāvatāṃ na sukhaṃ sakhe /",
  "GSP33nabodhsu:1939": "sukharūpe nije rūpe sukhaṃ tiṣṭha sukhī bhava // NBs_25.12 //",
  "GSP33nabodhsu:1940": "atra ślokāḥ |",
  "GSP33nabodhsu:1941": "varayogyā'si kalyāṇi na sthāsyasi varaṃ vinā /",
  "GSP33nabodhsu:1942": "varaṇīyo varastādṛgyo bhavedajarāmaraḥ // NBs_25.13 //",
  "GSP33nabodhsu:1943": "na śṛṇoṣi varaṃ yāvattāvatte kampate manaḥ /",
  "GSP33nabodhsu:1944": "paścānmahotsavairbhadre svāminaṃ tvaṃ variṣyasi // NBs_25.14 //",
  "GSP33nabodhsu:1945": "pareṇa puruṣeṇādya ramasva vacanānmama /",
  "GSP33nabodhsu:1946": "sakhi paścātsvataścittaṃ kuru yatrādhikaṃ sukham // NBs_25.15 //",
  "GSP33nabodhsu:1947": "yātaṃ dinaṃ na punareti navaṃ vayaste lajjāṃ vihāya bhaja taṃ ramaṇīyarūpam /",
  "GSP33nabodhsu:1948": "bāle paraḥ puruṣa eṣa yadā sametaḥ svargeṇa kiṃ kimu tadā nṛsukhena vā te // NBs_25.16 //",
  "GSP33nabodhsu:1949": "[p. 559-]",
  "GSP33nabodhsu:1950": "brahmacarcāviṃśatiḥ",
  "GSP33nabodhsu:1951": "arcālakṣā'dhikā proktā carcaiva paramātmanaḥ /",
  "GSP33nabodhsu:1952": "ataḥ śiṣyaprabodhāya brahmacarcā nirūpyate // NBs_26.1 //",
  "GSP33nabodhsu:1953": "ādhāraḥ sarvabhūtānāṃ tasyādhāro na kaścana /",
  "GSP33nabodhsu:1954": "nirādhārasvarūpaṃ cennāsti brahma tadā kvacit // NBs_26.2 //",
  "GSP33nabodhsu:1955": "adhiṣṭhānaṃ vinā kāryaṃ na tiṣṭhati kadācana /",
  "GSP33nabodhsu:1956": "sarvādhiṣṭhānarūpaṃ hi kathaṃ brahma na kutracit // NBs_26.3 //",
  "GSP33nabodhsu:1957": "sarvasmāttatpṛthagbrahma tviti vaktuṃ na śakyate /",
  "GSP33nabodhsu:1958": "yadātmakamidaṃ sarvaṃ sarvasmāttatpṛthakkatham // NBs_26.4 //",
  "GSP33nabodhsu:1959": "sarvasmādapṛthagbrahma vaktumityapi nārhasi /",
  "GSP33nabodhsu:1960": "sarvasmātpṛthagevedamanubhūtaṃ maharṣibhiḥ // NBs_26.5 //",
  "GSP33nabodhsu:1961": "ātmarūpamidaṃ vācyamiti tarkastvayā kṛtaḥ /",
  "GSP33nabodhsu:1962": "anātmarūpaṃ kiṃ nvasti svātmarūpaṃ yatastvidam // NBs_26.6 //",
  "GSP33nabodhsu:1963": "jñānasya brahma viṣaya iti vaktuṃ na śakyate /",
  "GSP33nabodhsu:1964": "jñānasvarūpaṃ tadbrahma jñānasya viṣayaḥ katham // NBs_26.7 //",
  "GSP33nabodhsu:1965": "jñānasvarūpamevāstu brahmeti yadi manyase /",
  "GSP33nabodhsu:1966": "jñeyameva na yatrāsti jñānatvaṃ tasya kīdṛśam // NBs_26.8 //",
  "GSP33nabodhsu:1967": "jñātṛsvarūpamevāstu brahmeti yadi kalpyate /",
  "GSP33nabodhsu:1968": "svayaṃprakāśarūpe hi jñānasyāśrayatā katham // NBs_26.9 //",
  "GSP33nabodhsu:1969": "sarvarūpamidaṃ brahma vaktuṃ kaḥ śaknuyāditi /",
  "GSP33nabodhsu:1970": "sadaikarūpamevedaṃ yataḥ śāśvatamucyate // NBs_26.10 //",
  "GSP33nabodhsu:1971": "ekarūpamidaṃ brahma na vaktumiti śakyate /",
  "GSP33nabodhsu:1972": "nirguṇaṃ tatparaṃ brahma syādekatvaṃ yato guṇaḥ // NBs_26.11 //",
  "GSP33nabodhsu:1973": "nirguṇaṃ tatparaṃ brahma nūnametadasāṃpratam /",
  "GSP33nabodhsu:1974": "anantenaiva gīyante hyanantā eva tadguṇāḥ // NBs_26.12 //",
  "GSP33nabodhsu:1975": "brahma nāstīti ko brūyādbhātīdaṃ yasya sattvataḥ /",
  "GSP33nabodhsu:1976": "tarhyasti brahmetyapi no nātaḥ sattā pṛthagyataḥ // NBs_26.13 //",
  "GSP33nabodhsu:1977": "asvarūpamidaṃ brahma vidvāniti kathaṃ vadet /",
  "GSP33nabodhsu:1978": "svasvarūpamidaṃ brahma pratyakṣamanubhūyate // NBs_26.14 //",
  "GSP33nabodhsu:1979": "svasvarūpamidaṃ brahma cedityapyayathātatham /",
  "GSP33nabodhsu:1980": "tatra ko nu svaśabdārtho yatsvarūpamidaṃ bhavet // NBs_26.15 //",
  "GSP33nabodhsu:1981": "paravyāvarttakaṃ svatvamiti cettarhi tadvada /",
  "GSP33nabodhsu:1982": "yatra svaparabhāvo na brahma kiṃ tatra nāsti hi // NBs_26.16 //",
  "GSP33nabodhsu:1983": "ahameva paraṃ brahma brahmāhamiti ca śruteḥ /",
  "GSP33nabodhsu:1984": "kathaṃ bhavedahaṃ brahmāhantā yatra na vidyate // NBs_26.17 //",
  "GSP33nabodhsu:1985": "tvameva tatparaṃ brahma tvaṃ brahmeti śrutirjagau /",
  "GSP33nabodhsu:1986": "tvameva tatkathaṃ brahma tvaṃtā yatra na varttate // NBs_26.18 //",
  "GSP33nabodhsu:1987": "tadbrahmeti śrutervaktuṃ tadbrahmeti na śakyate /",
  "GSP33nabodhsu:1988": "atyantāvyavadhāne hi parokṣamiva tatkatham // NBs_26.19 //",
  "GSP33nabodhsu:1989": "naṣṭāyāṃ mohanidrāyāṃ galite mānase muneḥ /",
  "GSP33nabodhsu:1990": "yacchiṣṭaṃ tatparaṃ brahma manovācāmagocaram // NBs_26.20 //",
  "GSP33nabodhsu:1991": "carcituṃ yogyayā bhūyastvanayā carcayā budhāḥ /",
  "GSP33nabodhsu:1992": "carcayantu paraṃ brahma tuṣyantu ca ramantu ca // NBs_26.21 //",
  "GSP33nabodhsu:1993": "[p. 572-]",
  "GSP33nabodhsu:1994": "svecchācāracatuṣṭayī",
  "GSP33nabodhsu:1995": "śrotavyā śrīmatā sādho nūnamekāgracetasā /",
  "GSP33nabodhsu:1996": "paramārthasya sarvasvaṃ svecchācāracatuṣṭayī // NBs_27.1 //",
  "GSP33nabodhsu:1997": "nijaṃ patiṃ parityajya gṛhasthaiva prapañcatī /",
  "GSP33nabodhsu:1998": "patyā pareṇa ramate caturākhyā'abhicāriṇī // NBs_27.2 //",
  "GSP33nabodhsu:1999": "ahaṅkāraṃ pṛthakkṛtya turyabuddhirdine dine /",
  "GSP33nabodhsu:2000": "patyā pareṇa ramate puṃścalī parasaṅginī // NBs_27.3 //",
  "GSP33nabodhsu:2001": "paścāttu strījitaḥ so'pi pratikartumanīśvaraḥ /",
  "GSP33nabodhsu:2002": "asyāḥ sambhogavelāyāṃ gṛhaṃ santyajya gacchati // NBs_27.4 //",
  "GSP33nabodhsu:2003": "īdṛśe vyavahāre tu dāmpatyaṃ vada kīdṛśam /",
  "GSP33nabodhsu:2004": "dinaiḥ katipayaireva svechācāraḥ pravarttate // NBs_27.5 //",
  "GSP33nabodhsu:2005": "svānubhavānāṃ satyapi bādhitāhankāre samādhibhaṅgo nāstītyarthaḥ // NBs_27.6 //",
  "GSP33nabodhsu:2006": "[p. 577-]",
  "GSP33nabodhsu:2007": "ahaṃkārasyābādhakatvapradarśanatrayī",
  "GSP33nabodhsu:2008": "bhitticitrakṛtaṃ sarpaṃ dṛṣṭvā bālaḥ palāyate /",
  "GSP33nabodhsu:2009": "kenacidbālakenoktaṃ citrasarpo'yamityuta // NBs_28.1 //",
  "GSP33nabodhsu:2010": "tataḥ prabhṛtyasau vidvāṃstenaiva saha khelati /",
  "GSP33nabodhsu:2011": "tathā''tmasthamahaṃkāraṃ śrutvā mūḍhaḥ palāyate // NBs_28.2 //",
  "GSP33nabodhsu:2012": "tatra sadguruṇā proktaṃ cidevāstīha netarat /",
  "GSP33nabodhsu:2013": "tataḥ prabhṛtyasau vidvāṃstenaiva saha khelati // NBs_28.3 //",
  "GSP33nabodhsu:2014": "[p. 579-]",
  "GSP33nabodhsu:2015": "praśnottaramuktāphaladvayam",
  "GSP33nabodhsu:2016": "tatra viṣayavāsanovāca |",
  "GSP33nabodhsu:2017": "ahikrīḍā na karttavyā karttavyaṃ nātmacintanam /",
  "GSP33nabodhsu:2018": "aho jīva mahāmūḍha maraṇaṃ te bhaviṣyati // NBs_29.1 //",
  "GSP33nabodhsu:2019": "sa jīva uvāca |",
  "GSP33nabodhsu:2020": "ahinānena ye daṣṭā amaratvaṃ gatā hi te /",
  "GSP33nabodhsu:2021": "asyā'mṛtamayī daṃṣṭrā tatkrīḍāmyamunā'hinā // NBs_29.2 //",
  "GSP33nabodhsu:2022": "[p. 581-]",
  "GSP33nabodhsu:2023": "praśnottaracamatkāratrayī",
  "GSP33nabodhsu:2024": "yathāpūrvaṃ na khelanti yathāpūrvaṃ hasanti na /",
  "GSP33nabodhsu:2025": "kaiścitkāmādayaḥ pṛṣṭāḥ bhavantaḥ kiṃ hataprabhāḥ // NBs_30.1 //",
  "GSP33nabodhsu:2026": "kāmādaya ūcuḥ |",
  "GSP33nabodhsu:2027": "asmānpuṣṇāti yā nityaṃ sā'smākaṃ jananī mṛtā /",
  "GSP33nabodhsu:2028": "sukhalubdhena pitrā naḥ kācidanyā kṛtā vadhūḥ // NBs_30.2 //",
  "GSP33nabodhsu:2029": "asmāndviṣyati sā nityaṃ na puṣṇāti kadācana /",
  "GSP33nabodhsu:2030": "dinaiḥ katipayaireva gṛhatyāgo bhaviṣyati // NBs_30.3 //",
  "GSP33nabodhsu:2031": "[p. 583-]",
  "GSP33nabodhsu:2032": "stanapānalīlāṣṭakam",
  "GSP33nabodhsu:2033": "śrīgururuvāca |",
  "GSP33nabodhsu:2034": "upamātā ca mātā ca bāla mātṛdvayaṃ hi te /",
  "GSP33nabodhsu:2035": "upamātuḥ stanarasaḥ kaṭvamlamadhutiktakaḥ // NBs_31.1 //",
  "GSP33nabodhsu:2036": "jarāmaraṇasaṃsargī citradvaitarasātmakaḥ /",
  "GSP33nabodhsu:2037": "nijamātā tava tu yā tanmāhātmyaṃ vadāmyaham // NBs_31.2 //",
  "GSP33nabodhsu:2038": "saiva mātā pitā saiva jagatāmīśvarī ca sā /",
  "GSP33nabodhsu:2039": "sā gatiḥ sā paraṃ tattvaṃ tatparaṃ nāsti kiñcana // NBs_31.3 //",
  "GSP33nabodhsu:2040": "upamātā kujātiste mātā tava sujātikā /",
  "GSP33nabodhsu:2041": "tāṃ kujātiṃ parityajya sujātiṃ mātaraṃ śraya // NBs_31.4 //",
  "GSP33nabodhsu:2042": "nijamātusstanarasastvadvaitāmṛtavarṣaṇaḥ /",
  "GSP33nabodhsu:2043": "janmarogajarādhvaṃsī sakṛtpīto'pi mṛtyujit // NBs_31.5 //",
  "GSP33nabodhsu:2044": "na jñātaṃ mūḍhabhāvena pūrvamantarametayoḥ /",
  "GSP33nabodhsu:2045": "idānīmantaraṃ jñātvā nijamātusstanaṃ piba // NBs_31.6 //",
  "GSP33nabodhsu:2046": "tvayā stane parityakte sā vidīrya mriyeta cet /",
  "GSP33nabodhsu:2047": "naśyetkujātisaṃsargo hitameva tadā bhavet // NBs_31.7 //",
  "GSP33nabodhsu:2048": "māyābrahmamayastāta kimarthaṃ varṇasaṃkaraḥ /",
  "GSP33nabodhsu:2049": "māyāmeva parityajya śuddhabrahmamayo bhava // NBs_31.8 //",
  "GSP33nabodhsu:2050": "[p. 591-]",
  "GSP33nabodhsu:2051": "āścaryacatuṣṭayī",
  "GSP33nabodhsu:2052": "andhaḥ paśyati sarvaṃ ca paṅguryāti purātpuram /",
  "GSP33nabodhsu:2053": "jaḍaḥ kāryāṇi kurute nīraso rasamaśnute // NBs_32.1 //",
  "GSP33nabodhsu:2054": "niścetā niścinotyantaṃ virakto bhogamañcati /",
  "GSP33nabodhsu:2055": "sarvasparśavihīno'pi brahmasaṃsparśamaśnute // NBs_32.2 //",
  "GSP33nabodhsu:2056": "sarvāhārī nirāhāramudare dhārayatyayam /",
  "GSP33nabodhsu:2057": "mugdho bhunakti pāṇḍityaṃ siddhāntaṃ vakti maunavān // NBs_32.3 //",
  "GSP33nabodhsu:2058": "nirvairo jayamāpnoti niṣkāmaḥ pūrṇakāmatām /",
  "GSP33nabodhsu:2059": "supto jāgartti vijñānī mṛto'pyamṛtamaśnute // NBs_32.4 //",
  "GSP33nabodhsu:2060": "[p. 596-]",
  "GSP33nabodhsu:2061": "turīyatulasīpatrapūjā",
  "GSP33nabodhsu:2062": "turīyatulasīpatrairviṣṇupūjā nirūpyate /",
  "GSP33nabodhsu:2063": "premapradhānabhāvena śṛṅgārarasarūpiṇī// NBs_33.1 //",
  "GSP33nabodhsu:2064": "tatra gopīvākyam",
  "GSP33nabodhsu:2065": "dṛṣṭyā mayā madhurayā kalito'dhunā'yaṃ yatkāminījanamanoharaṇo mukundaḥ /",
  "GSP33nabodhsu:2066": "taṃ cintayāmi hṛdaye na sukhaṃ gṛhe'smiṃs tasminvane bhavatu tena sahaiva vāsaḥ // NBs_33.2 //",
  "GSP33nabodhsu:2067": "gopālikā'smi caturā na ca me manīṣā dehaśritā vividhagorasavāsanā me /",
  "GSP33nabodhsu:2068": "kimvā vidheyamiti cintayatī sthitā'haṃ tāvadbalānmilita eva mayā mukundaḥ // NBs_33.3 //",
  "GSP33nabodhsu:2069": "ekākinī bata gatā'smi vane niśīthe kuñje nilīya ramaṇasya raso gṛhītaḥ /",
  "GSP33nabodhsu:2070": "citraṃ bhajāmi kalayāmi na tatra hetuṃ sarvāḥ prasannavadanā yadimā vayasyāḥ // NBs_33.4 //",
  "GSP33nabodhsu:2071": "kiṃ varṇayāmi purataḥ kila kasya varṇyaṃ kiṃ varṇitena sakhi varṇayituṃ na śakyam /",
  "GSP33nabodhsu:2072": "aṅgāni me vigalitāni sahaiva nīvyā daṣṭe'dhare ratirase ratināyakena // NBs_33.5 //",
  "GSP33nabodhsu:2073": "nanvetadeva sukṛtaṃ phalitaṃ madīyaṃ yatkāminīṣu rasalaṃpaṭa eṣa kṛṣṇaḥ /",
  "GSP33nabodhsu:2074": "lakṣmīpateritarathā na bhavedakasmād asmāsu gopavanitāsu kathāprasaṅgaḥ // NBs_33.6 //",
  "GSP33nabodhsu:2075": "turīyatulasīpatrairvanamālī supūjitaḥ /",
  "GSP33nabodhsu:2076": "asminvane mahāmiṣṭaṃ yatphalaṃ tatprayacchati // NBs_33.7 //",
  "GSP33nabodhsu:2077": "[p. 608-]",
  "GSP33nabodhsu:2078": "hetumālāhīrāvalī",
  "GSP33nabodhsu:2079": "śrutiprāmāṇyasiddhe'rthe hetubhiḥ kiṃ tathāpi hi /",
  "GSP33nabodhsu:2080": "apūrvaracanātmatvādalaṅkāro mahānyataḥ // NBs_34.1 //",
  "GSP33nabodhsu:2081": "janma nāmāsataḥ sattā jātasākṣātkṛtirmuniḥ /",
  "GSP33nabodhsu:2082": "sadrūpatāmeva gatastena janma na vidyate // NBs_34.2 //",
  "GSP33nabodhsu:2083": "prāptavānamṛtaṃ brahma jātasākṣātkṛtirmuniḥ /",
  "GSP33nabodhsu:2084": "amṛtaṃ yena saṃprāptaṃ sa mṛtatvaṃ kathaṃ vrajet // NBs_34.3 //",
  "GSP33nabodhsu:2085": "mṛtiḥ śarīrasaṃtyāgo jātasākṣātkṛtirmuniḥ /",
  "GSP33nabodhsu:2086": "śarīraṃ tyaktavānpūrvaṃ mṛtasya maraṇaṃ kimu // NBs_34.4 //",
  "GSP33nabodhsu:2087": "ahantayā sahaivāyaṃ jātasākṣātkṛtirmuniḥ /",
  "GSP33nabodhsu:2088": "karttṛtvamatyajattasmātkarmabhirna sa lipyate // NBs_34.5 //",
  "GSP33nabodhsu:2089": "svayameva pavitrātmā jātasākṣātkṛtirmuniḥ /",
  "GSP33nabodhsu:2090": "na ca puṇyaiḥ pavitro'sau tena puṇyairna lipyate // NBs_34.6 //",
  "GSP33nabodhsu:2091": "atyantaśuddharūpo'sau jātasākṣātkṛtirmuniḥ /",
  "GSP33nabodhsu:2092": "tatkaroti pavitraṃ yattena pāpairna lipyate // NBs_34.7 //",
  "GSP33nabodhsu:2093": "sahajānandarūpatvājjātasākṣātkṛtirmuniḥ /",
  "GSP33nabodhsu:2094": "yena hṛṣyati tannāsti tasmādeṣa na hṛṣyati // NBs_34.8 //",
  "GSP33nabodhsu:2095": "nāpakarttuṃ kṣamaḥ kaścijjātasākṣātkṛterbhavet /",
  "GSP33nabodhsu:2096": "apakartturabhāvena sa tu na dveṣṭi kaṃcana // NBs_34.9 //",
  "GSP33nabodhsu:2097": "aprāpyamavaśiṣṭaṃ kiṃ jātasākṣātkṛtermuneḥ /",
  "GSP33nabodhsu:2098": "hānirnāsti tato hetorna śocati kadācana // NBs_34.10 //",
  "GSP33nabodhsu:2099": "kenāpyeṣa prakāreṇa jātasākṣātkṛtirmuniḥ /",
  "GSP33nabodhsu:2100": "brahma sarvātmakaṃ prāpya na kāṅkṣati kimapyuta // NBs_34.11 //",
  "GSP33nabodhsu:2101": "na hyanyo balavānkaścijjātasākṣātkṛterbhavet /",
  "GSP33nabodhsu:2102": "yasmādbibheti tannāsti tasmādeṣa bibheti na // NBs_34.12 //",
  "GSP33nabodhsu:2103": "yadasya kāryaṃ paramaṃ jātasākṣātkṛterbhavet /",
  "GSP33nabodhsu:2104": "tatsarvameva saṃsiddhaṃ na tasmātsa viṣīdati // NBs_34.13 //",
  "GSP33nabodhsu:2105": "mānyastu padmajādīnāṃ jātasākṣātkṛtirmuniḥ /",
  "GSP33nabodhsu:2106": "mānito yadi lokena sa tu mānaṃ na vindati // NBs_34.14 //",
  "GSP33nabodhsu:2107": "mānya eva surendrāṇāṃ jātasākṣātkṛtirmuniḥ /",
  "GSP33nabodhsu:2108": "na mānito yadi janairapamānaṃ na vindati // NBs_34.15 //",
  "GSP33nabodhsu:2109": "upakārāpakārau hi jātasākṣātkṛtermuneḥ /",
  "GSP33nabodhsu:2110": "śakyau na kenacitkartuṃ tulyo mitrāripakṣayoḥ // NBs_34.16 //",
  "GSP33nabodhsu:2111": "guṇadoṣadaśā'tītaṃ jātasākṣātkṛtirmuniḥ /",
  "GSP33nabodhsu:2112": "prāptavānparamaṃ dhāma tulyanindāstutirhi saḥ // NBs_34.17 //",
  "GSP33nabodhsu:2113": "gehādimamatā nāsti jātasākṣātkṛtermuneḥ /",
  "GSP33nabodhsu:2114": "tenāniketa ityukto yatrasāyaṃgṛho muniḥ // NBs_34.18 //",
  "GSP33nabodhsu:2115": "aprāptaṃ prāptavānbodhaṃ jātasākṣātkṛtirmuniḥ /",
  "GSP33nabodhsu:2116": "sa tu na kṣīyate tena niryogakṣema ātmavān // NBs_34.19 //",
  "GSP33nabodhsu:2117": "samo yadyapi sarvatra jātasākṣātkṛtirmuniḥ /",
  "GSP33nabodhsu:2118": "tathāpi tatstāvakasya mama stutiphalaṃ mahat // NBs_34.20 //",
  "GSP33nabodhsu:2119": "hetumālāmayī dhāryā kaṇṭhe hīrāvalī budhaiḥ /",
  "GSP33nabodhsu:2120": "apūrvaracanātmatvādalaṅkāro mahānyataḥ // NBs_34.21 //",
  "GSP33nabodhsu:2121": "[p. 618-]",
  "GSP33nabodhsu:2122": "kaivalyakuñcikā",
  "GSP33nabodhsu:2123": "kaivalyakuñcikāṃ tāta tvaṃ samyagavadhāraya /",
  "GSP33nabodhsu:2124": "udghāṭaya kapāṭaṃ ca bodharatnaṃ kare kuru // NBs_35.1 //",
  "GSP33nabodhsu:2125": "dṛṣṭyā śrutyā'nubhūtyā vā yo yo bhāvaḥ parisphuret /",
  "GSP33nabodhsu:2126": "taṃ bhāvamavilambena pañcadhā śakalīkuru // NBs_35.2 //",
  "GSP33nabodhsu:2127": "asti bhāti priyaṃ rūpaṃ nāma cetyaṃśapañcakam /",
  "GSP33nabodhsu:2128": "ādyaṃ trayaṃ brahmarūpaṃ māyārūpaṃ tato dvayam // NBs_35.3 //",
  "GSP33nabodhsu:2129": "nāmarūpe tu naiva stastatra hetuṃ vadāmyaham /",
  "GSP33nabodhsu:2130": "nāma tu vyavahārārthaṃ kalpitaṃ na tu vāstavam // NBs_35.4 //",
  "GSP33nabodhsu:2131": "ghaṭo na gho nāpi ca ṭastāvubhau yatkhamāśritau /",
  "GSP33nabodhsu:2132": "ghaḥ kaṇṭhyaṣṭaśca mūrdhanyastāvubhāvapi naikadā // NBs_35.5 //",
  "GSP33nabodhsu:2133": "evaṃ nāmāni sarvāṇi rūpamaṅga vicāraya /",
  "GSP33nabodhsu:2134": "ghaṭastu pṛthivīrūpaṃ sā jaḍā jalarūpiṇī // NBs_35.6 //",
  "GSP33nabodhsu:2135": "tejaso jalamutpannaṃ tadvāyoḥ sa ca khodbhavaḥ /",
  "GSP33nabodhsu:2136": "khādi sarvamahaṅkārātsa ca prakṛtisambhavaḥ // NBs_35.7 //",
  "GSP33nabodhsu:2137": "guṇātmā prakṛtirmāyā māyāmayyeva nāsti sā /",
  "GSP33nabodhsu:2138": "nāmarūpe tato na sto'thāstītyādi vicāraya // NBs_35.8 //",
  "GSP33nabodhsu:2139": "asti sattā bhāti cicca priyamānandalakṣaṇam /",
  "GSP33nabodhsu:2140": "saccidānandarūpaṃ tatkaivalyamavaśiṣyate // NBs_35.9 //",
  "GSP33nabodhsu:2141": "samādhistatra karttavyo hyayamarthānuvedhitaḥ /",
  "GSP33nabodhsu:2142": "atha śabdānuviddhaṃ tu samādhiṃ kathayāmi te // NBs_35.10 //",
  "GSP33nabodhsu:2143": "nitya evāsmi śuddho'smi cidrūpo'smi nirantaraḥ /",
  "GSP33nabodhsu:2144": "sahajānandarūpo'smi na me māyā na me malaḥ // NBs_35.11 //",
  "GSP33nabodhsu:2145": "asminnasati sattā hi cidrūpeṇa mayārpitā /",
  "GSP33nabodhsu:2146": "upasaṃhṛtya sattāṃ tāṃ svasattāyāmahaṃ sthitaḥ // NBs_35.12 //",
  "GSP33nabodhsu:2147": "vikṛtyā vikṛtirnāhaṃ prakṛtyā prakṛtirna ca /",
  "GSP33nabodhsu:2148": "tathāpi jātaṃ mayi cettarhi jātamajātavat // NBs_35.13 //",
  "GSP33nabodhsu:2149": "upasaṃhara viśvātmanniti yāvadvadāmyaham /",
  "GSP33nabodhsu:2150": "upasaṃhṛtamevedaṃ dṛśyate naiva tiṣṭhati // NBs_35.14 //",
  "GSP33nabodhsu:2151": "ityādyupaniṣadvākyapadatātparyacintayā /",
  "GSP33nabodhsu:2152": "śabdānuviddhanāmā hi samādhirjāyate muneḥ // NBs_35.15 //",
  "GSP33nabodhsu:2153": "arthānuvedhitastūktastataḥ śabdānuvedhitaḥ /",
  "GSP33nabodhsu:2154": "tāvubhau samyagabhyasya viśenniranuvedhitam // NBs_35.16 //",
  "GSP33nabodhsu:2155": "śarkarādvitayaṃ dhṛtvā praṇavo likhyate yathā /",
  "GSP33nabodhsu:2156": "samādhidvitayaṃ dhṛtvā praṇavārtho'pi likhyatām // NBs_35.17 //",
  "GSP33nabodhsu:2157": "paṭoḥ praṇavalekheṣu te hi nāvaśyake yathā /",
  "GSP33nabodhsu:2158": "samādhidvitayaṃ tadvatpraṇavārthapaṭorapi // NBs_35.18 //",
  "GSP33nabodhsu:2159": "nirvikalpasamādhāne niṣṭhā sā bodhayoginaḥ /",
  "GSP33nabodhsu:2160": "kapāṭoddhāṭane heturiyaṃ kaivalyakuñcikā // NBs_35.19 //",
  "GSP33nabodhsu:2161": "rahasyaṃ hi rahasyānāṃ nidhīnāṃ paramo nidhiḥ /",
  "GSP33nabodhsu:2162": "yuktīnāṃ paramā yuktiriyaṃ kaivalyakuñcikā // NBs_35.20 //",
  "GSP33nabodhsu:2163": "vasiṣṭhavyāsapaddhatyā śaṅkarācāryamārgataḥ /",
  "GSP33nabodhsu:2164": "sā punaḥ śaṅkarācāryaiḥ karuṇārasanirbharaiḥ // NBs_35.21 //",
  "GSP33nabodhsu:2165": "arpitānandabodhebhyastakrameṇa budhairdhṛtā /",
  "GSP33nabodhsu:2166": "avadhāryā viśeṣaṇa seyaṃ kaivalyakuñcikā // NBs_35.22 //",
  "GSP33nabodhsu:2167": "[p. 631-]",
  "GSP33nabodhsu:2168": "buddhipraśaṃsā",
  "GSP33nabodhsu:2169": "vyavahārasya sarvasya buddhirmūlaṃ yathā bhavet /",
  "GSP33nabodhsu:2170": "tadvattu paramārthasya nidānaṃ buddhireva hi // NBs_36.1 //",
  "GSP33nabodhsu:2171": "yadbuddhamapyabuddhaṃ tadbuddhyā buddhaṃ na cettadā /",
  "GSP33nabodhsu:2172": "buddhyā buddhaṃ tu yadbuddhaṃ tannābuddhaṃ kadāpi ca // NBs_36.2 //",
  "GSP33nabodhsu:2173": "buddhyā na buddho yo bodho dvaitabodhabudhairapi /",
  "GSP33nabodhsu:2174": "buddhyā buddhamimaṃ viddhi buddhisākṣitayā budhaiḥ // NBs_36.3 //",
  "GSP33nabodhsu:2175": "na buddhamapi yadbuddhaṃ yacca buddhamabuddhavat /",
  "GSP33nabodhsu:2176": "buddhābuddhasamaṃ buddhyā buddhvābuddhavilakṣaṇam // NBs_36.4 //",
  "GSP33nabodhsu:2177": "[p. 634-]",
  "GSP33nabodhsu:2178": "raṅgalīlātrayī",
  "GSP33nabodhsu:2179": "rañjitaṃ rañjanaiścitraiścitraṃ jātaṃ hṛdambaram /",
  "GSP33nabodhsu:2180": "raṅge nirañjane kṣiptaṃ raṅgaṃ prāptaṃ nirañjanam // NBs_37.1 //",
  "GSP33nabodhsu:2181": "raṅgaṃ nirañjanaṃ prāptamidānīṃ tu hṛdambaram /",
  "GSP33nabodhsu:2182": "rañjitaṃ rañjanaiścitrairapi raṅgaṃ bibharti na // NBs_37.2 //",
  "GSP33nabodhsu:2183": "raṅgalīlādvayīmetāṃ tāta citte'vadhāraya /",
  "GSP33nabodhsu:2184": "raṅgaṃ parīkṣaya dhiyā sāñjanaṃ ca nirañjanam // NBs_37.3 //",
  "GSP33nabodhsu:2185": "[p. 636-]",
  "GSP33nabodhsu:2186": "candrikācandracamatkāracatuṣṭayī",
  "GSP33nabodhsu:2187": "acandre candrikā nāsti na candraścandrikāṃ vinā /",
  "GSP33nabodhsu:2188": "candrikācandrasaṃyogaḥ kathaṃ vā vinivāryatām // NBs_38.1 //",
  "GSP33nabodhsu:2189": "vismṛtyā candrikā nāptā smṛtyā''pteva tu candrikā /",
  "GSP33nabodhsu:2190": "candrikācandratādātmyaṃ kenāho vinivāritam // NBs_38.2 //",
  "GSP33nabodhsu:2191": "tvayā'nubhūtamevāsti candrikācandrakautukam /",
  "GSP33nabodhsu:2192": "dṛṣṭāntadarśanāyāṅga punastatprakaṭīkṛtam // NBs_38.3 //",
  "GSP33nabodhsu:2193": "tāvatī candrikā proktā yāvāneva hi candramāḥ /",
  "GSP33nabodhsu:2194": "anādyantastu candro'yamanādyantā'sya candrikā // NBs_38.4 //",
  "GSP33nabodhsu:2195": "[p. 639-]",
  "GSP33nabodhsu:2196": "adbhutaśiraśchedapañcakam",
  "GSP33nabodhsu:2197": "tattadvicāravairāgyādvariṣṭhā viśvavismṛtiḥ /",
  "GSP33nabodhsu:2198": "chedyasya śirasaśchedaḥ pratyaṅgacchedanādvaraḥ // NBs_39.1 //",
  "GSP33nabodhsu:2199": "pratyaṅgacchedane'pyasya cchedyameva śiro yadi /",
  "GSP33nabodhsu:2200": "prathamaṃ tacchiraśchindhi vṛthā kiṃ ceṣṭayā'nyayā // NBs_39.2 //",
  "GSP33nabodhsu:2201": "dayāśīlā hi munayo muneḥ sā'pi dayālutā /",
  "GSP33nabodhsu:2202": "yacchinatti manaḥśīrṣaṃ vinā'ṅgacchedavedanām // NBs_39.3 //",
  "GSP33nabodhsu:2203": "sadyo mama śiraśchindhi māmityāha mano mama /",
  "GSP33nabodhsu:2204": "mayā soḍhuṃ na śakyante pratyaṅgacchedadurdaśāḥ // NBs_39.4 //",
  "GSP33nabodhsu:2205": "asaṅkhyāścittajā bhāvāḥ śakyāśchettuṃ kramātkatham /",
  "GSP33nabodhsu:2206": "cittametatsamācchinnamata eva mayā mune // NBs_39.5 //",
  "GSP33nabodhsu:2207": "[p. 644-]",
  "GSP33nabodhsu:2208": "jātasākṣātkāraṃ śiṣyaṃ prati śrīguroḥ praśnāmṛtam |",
  "GSP33nabodhsu:2209": "nityānubhūtamapi yannānubhūtatvamāgatam /",
  "GSP33nabodhsu:2210": "anubhūtirasasparśairanubhūtaṃ paraṃ padam // NBs_40.1 //",
  "GSP33nabodhsu:2211": "pratyakṣalakṣaṇaireva parāgvṛttivilakṣaṇaiḥ /",
  "GSP33nabodhsu:2212": "sākṣātkṛtaḥ śivaḥ sākṣātsaccidānandalakṣaṇaiḥ // NBs_40.2 //",
  "GSP33nabodhsu:2213": "yaśodāgītamadhurairmṛduvedāntabhāṣitaiḥ /",
  "GSP33nabodhsu:2214": "lālitaḥ prāpito nidrāṃ mukunda iva modase // NBs_40.3 //",
  "GSP33nabodhsu:2215": "navanītarasagrāsaiścamatkāraiḥ svasaṃvidām /",
  "GSP33nabodhsu:2216": "antarāpyāyito bālamukunda iva khelasi // NBs_40.4 //",
  "GSP33nabodhsu:2217": "svātmani pralayaṃ nītvā dṛśyamekākitāṃ gataḥ /",
  "GSP33nabodhsu:2218": "kiṃ nṛtyasi nijānande mahādeva ivātmani // NBs_40.5 //",
  "GSP33nabodhsu:2219": "sāyaṅkāle samādhyākhye snigdhāṃ sarvāṅgasundarīm /",
  "GSP33nabodhsu:2220": "nijaśaktimumāṃ paśyanmaheśa iva nṛtyasi // NBs_40.6 //",
  "GSP33nabodhsu:2221": "dṛśyaṃ nipīya garalaṃ pācayitvā tadātmani /",
  "GSP33nabodhsu:2222": "mṛttyuñjayapadaṃ prāptaḥ kiṃ hṛṣyasi haro yathā // NBs_40.7 //",
  "GSP33nabodhsu:2223": "yathā saṃmukhatāṃ nītvā mukure mukhamīkṣitam /",
  "GSP33nabodhsu:2224": "akhaṇḍavṛttau ca tathā svarūpaṃ kiṃ vilokitam // NBs_40.8 //",
  "GSP33nabodhsu:2225": "bahirantarhariṃ paśyanmāyāṃ paśyañjaganmayīm /",
  "GSP33nabodhsu:2226": "vismayaṃ paramaṃ yāsi mārkaṇḍeya ivātmani // NBs_40.9 //",
  "GSP33nabodhsu:2227": "[p. 650-]",
  "GSP33nabodhsu:2228": "śiṣyaprativacanam",
  "GSP33nabodhsu:2229": "śrīguro sānubhāvānāṃ karuṇāpūrṇacetasām /",
  "GSP33nabodhsu:2230": "śrīmatāṃ kṛpayā nūnamasmākaṃ kimu durlabham // NBs_41.1 //",
  "GSP33nabodhsu:2231": "[p. 651-]",
  "GSP33nabodhsu:2232": "caryācatuṣṭayī",
  "GSP33nabodhsu:2233": "jātyā yadyapi gaurameva vadanaṃ rūpasya nāsti kṣatistatkiṃ kajjalakālimā mukhatale saṃlāpanīyo budhaiḥ /",
  "GSP33nabodhsu:2234": "astu brahmavidaḥ kṛtairapi na tairduṣkarmabhiścetkṣatiḥ kiṃ kāmādikadarthitā varamaho niḥsaṅgasaukhyaṃ varam // NBs_42.1 //",
  "GSP33nabodhsu:2235": "vidyaivādhigatā sadā'mṛtamayī vidyāvatā tatsukhaṃ stheyaṃ vartmani saṅgadoṣarahite saṅgaḥ punaḥ kīdṛśaḥ /",
  "GSP33nabodhsu:2236": "kiṃ bhūṣā'sya varā sthitiḥ stutimayī sā rājasiṃhāsane dvāri dvāri kapardikārthamaṭanaṃ kiṃ vā'sya rājño varam // NBs_42.2 //",
  "GSP33nabodhsu:2237": "śiṣṭācārapathaṃ vinā yadi bhavedātmaprabodho mahāṃstyājyastarhi tu sarvadaiva viduṣā varṇāśramāṇāṃ kramaḥ /",
  "GSP33nabodhsu:2238": "vartma jñasya vilakṣaṇaṃ yadi kṛtātkiṃ cākṛtātkarmaṇaḥ saṃgṛhṇātu janāṃstadā munijanastenāpi nāsya kṣatiḥ // NBs_42.3 //",
  "GSP33nabodhsu:2239": "datto'sāvṛṣabho jaḍaśca bharato maṅkiśca saṃvarttakaḥ karmabhraṣṭapathaṃ gatāḥ kathamamī cetpūrvapakṣastava /",
  "GSP33nabodhsu:2240": "sādho jāgaritānpratīdamuditaṃ paśyanti śṛṇvanti ye nidrāndhā na vilokayanti na punaḥ śṛṇvanti vācyā na te // NBs_42.4 //",
  "GSP33nabodhsu:2241": "[p. 656-]",
  "GSP33nabodhsu:2242": "jñānagaṅgātaraṅgonāśītikam",
  "GSP33nabodhsu:2243": "jñānagaṅgātaraṅgonāśītikaṃ śṛṇu sāṃpratam /",
  "GSP33nabodhsu:2244": "ekenāpyaṅgalagnena sarvapāpakṣayo bhavet // NBs_43.1 //",
  "GSP33nabodhsu:2245": "vāṅmayaṃ khaṃ hi sarvatra vāco mūkasya durlabhāḥ /",
  "GSP33nabodhsu:2246": "cinmayaṃ brahma sarvatra vidyāhīnasya durlabham // NBs_43.2 //",
  "GSP33nabodhsu:2247": "prācīmatha pratīcīṃ vā yatra kvacana gacchatu /",
  "GSP33nabodhsu:2248": "tamasā dṛśyate naiṣā brahmacidbhāskaro yathā // NBs_43.3 //",
  "GSP33nabodhsu:2249": "ākāśamaṇḍale śūnye yathā nakṣatramaṇḍalam /",
  "GSP33nabodhsu:2250": "cidbrahmamaṇḍale śūnye tathā saṃsāramaṇḍalam // NBs_43.4 //",
  "GSP33nabodhsu:2251": "jāgratsvarūpa evāyaṃ paśyantsvapnamayaṃ jagat /",
  "GSP33nabodhsu:2252": "suṣupta iva cidrūpe munesturyasthatā'dbhutā // NBs_43.5 //",
  "GSP33nabodhsu:2253": "mumukṣā dambhamātraṃ te na te tīvrā mumukṣutā /",
  "GSP33nabodhsu:2254": "tīvrā yadi mumukṣā syānna vilambo bhavediyān // NBs_43.6 //",
  "GSP33nabodhsu:2255": "abhūtkuhūmayaṃ viśvaṃ pakṣaḥ sa malino gataḥ /",
  "GSP33nabodhsu:2256": "idānīṃ nirmalaḥ pakṣo jātaṃ rākāmayaṃ jagat // NBs_43.7 //",
  "GSP33nabodhsu:2257": "na tiṣṭhati mano yatra goḥ śṛṅge sarṣapo yathā /",
  "GSP33nabodhsu:2258": "śailā iva samādhisthāstatraiva sthitimāgatāḥ // NBs_43.8 //",
  "GSP33nabodhsu:2259": "jalapravāha iva yā'navacchinnā svabhāvataḥ /",
  "GSP33nabodhsu:2260": "caturdaśadhiyāṃ dūre sā munermananasthitiḥ // NBs_43.9 //",
  "GSP33nabodhsu:2261": "paramātmapadabhraṣṭaḥ sa punaḥ paramātmatām /",
  "GSP33nabodhsu:2262": "yayā prāpnoti viśvātmā sā munermananasthitiḥ // NBs_43.10 //",
  "GSP33nabodhsu:2263": "pratibimbaṃ na gṛhṇāti nirmalo nikaṭasthitaḥ /",
  "GSP33nabodhsu:2264": "prapañcavañcane yuktiḥ sā munereva nāmuneḥ // NBs_43.11 //",
  "GSP33nabodhsu:2265": "apasarpantviti proktāḥ kṣaṇādapasarantyamī /",
  "GSP33nabodhsu:2266": "yadājñayā manobhāvāḥ sa vaśī kasya nādbhutaḥ // NBs_43.12 //",
  "GSP33nabodhsu:2267": "jāraṇātkālakūṭasya śambhorāśīviṣā vaśāḥ /",
  "GSP33nabodhsu:2268": "māraṇānmanasastadvanmunerindriyavṛttayaḥ // NBs_43.13 //",
  "GSP33nabodhsu:2269": "ahantāmamatātyāgaḥ karttuṃ yadi na śakyate /",
  "GSP33nabodhsu:2270": "ahantāmamatābhāvaḥ sarvatraiva vidhīyatām // NBs_43.14 //",
  "GSP33nabodhsu:2271": "varṇāśramavayoveṣādhyayanācārasundaraḥ /",
  "GSP33nabodhsu:2272": "vinā vicāravairāgyaiḥ paśureva na saṃśayaḥ // NBs_43.15 //",
  "GSP33nabodhsu:2273": "tīkṣṇe vicāravairāgye citte yasya nirantare /",
  "GSP33nabodhsu:2274": "sa paṇḍitaḥ kimetasya sādhanāntaraciṃttanaiḥ // NBs_43.16 //",
  "GSP33nabodhsu:2275": "vardhate mūlasekena mūlaśoṣeṇa śuṣyati /",
  "GSP33nabodhsu:2276": "bhasmasātkriyate vahnijvālayeti tarusthitiḥ // NBs_43.17 //",
  "GSP33nabodhsu:2277": "vardhate manasaḥ sekairmanaḥśoṣeṇa śuṣyati /",
  "GSP33nabodhsu:2278": "bhasmasātkriyate bodhajvālayeti bhavasthitiḥ // NBs_43.18 //",
  "GSP33nabodhsu:2279": "parapārasthitaṃ haṃsaṃ dvidheva pratibimbitam /",
  "GSP33nabodhsu:2280": "tathātmānaṃ vijānāti taṭasthaḥ satyadarśanaḥ // NBs_43.19 //",
  "GSP33nabodhsu:2281": "citramalpena kālena bodhabharjitacetasaḥ /",
  "GSP33nabodhsu:2282": "bharjitasyeva bījasya kāryasādhakatā gatā // NBs_43.20 //",
  "GSP33nabodhsu:2283": "paṅgavastu kṛtā eva dṛgādyā na calanti yat /",
  "GSP33nabodhsu:2284": "andhānapi kariṣyāmi na paśyanti yathā jagat // NBs_43.21 //",
  "GSP33nabodhsu:2285": "jānātu vā na jānātu brahma jīvasya jīvanam /",
  "GSP33nabodhsu:2286": "jānāti cetparo lābho na jānāti bhayaṃ mahat // NBs_43.22 //",
  "GSP33nabodhsu:2287": "brahmadhenoḥ svabhāvo'yaṃ devadhenorvilakṣaṇaḥ /",
  "GSP33nabodhsu:2288": "bhoktaiva taddugdhapānātsadyastadrūpatāṃ vrajet // NBs_43.23 //",
  "GSP33nabodhsu:2289": "yadi yoge kṛtā buddhiḥ saptamīṃ gaccha bhūmikām /",
  "GSP33nabodhsu:2290": "magnaścedgaccha pātālamiti nītividāṃ vacaḥ // NBs_43.24 //",
  "GSP33nabodhsu:2291": "madhyāhnabhāskaraṃ draṣṭuṃ sākṣādyadi tu na kṣamam /",
  "GSP33nabodhsu:2292": "paṭavyavahitaṃ paśyejjale vā pratibimbitam // NBs_43.25 //",
  "GSP33nabodhsu:2293": "tathā cinmātracaṇḍāṃśuṃ nirvikalpaṃ na cetkṣamaḥ /",
  "GSP33nabodhsu:2294": "sarvavyāpitayā paśyedantaryāmitayā'thavā // NBs_43.26 //",
  "GSP33nabodhsu:2295": "lakṣaṃ śarāḥ prayoktavyāḥ sūkṣme lakṣye'pi dhanvinā /",
  "GSP33nabodhsu:2296": "kadāciddaivasaṃyogādeko'pi tu lagiṣyati // NBs_43.27 //",
  "GSP33nabodhsu:2297": "sadaiva cetaso vṛttirdhyānābhyāse vidhīyatām /",
  "GSP33nabodhsu:2298": "kadācitkṛpayā śambhorakhaṇḍākāratā bhavet // NBs_43.28 //",
  "GSP33nabodhsu:2299": "brahmaṇo'pi brāhmaṇaḥ śreyānityāha dvābhyām |",
  "GSP33nabodhsu:2300": "līlāsindhoḥ kiyadiva hareḥ ṣoḍaśastrīsahastraṃ",
  "GSP33nabodhsu:2301": "niḥsaṃkhyātā vividharucinā yena bhuktāḥ striyastāḥ |",
  "GSP33nabodhsu:2302": "tādṛṅnītaḥ sa punaranayā bhāmayā vaśyabhāvaṃ /",
  "GSP33nabodhsu:2303": "samyagbhukto yadupatirataḥ satyabhāmaiva dhanyā // NBs_43.29 //",
  "GSP33nabodhsu:2304": "varttate brahma sarvatra brāhmaṇo labhyate kvacit /",
  "GSP33nabodhsu:2305": "samarghādbrahmaṇastasmānmahargho brāhmaṇo bhavet // NBs_43.30 //",
  "GSP33nabodhsu:2306": "parasaṅgasukhāsaktaṃ yogināṃ yoṣitāmiva /",
  "GSP33nabodhsu:2307": "vihāya lokasiddhāntaṃ ramate svamate manaḥ // NBs_43.31 //",
  "GSP33nabodhsu:2308": "toyarandhranirodhena bhāti pūrṇaṃ sarovaram /",
  "GSP33nabodhsu:2309": "vṛttirandhranirodhena pūrṇo bodhaḥ kimadbhutam // NBs_43.32 //",
  "GSP33nabodhsu:2310": "nirmūlā niṣkalā śuṣkā kadaryā bhogavāsanā /",
  "GSP33nabodhsu:2311": "tayā tirohitaḥ svāmī tṛṇeneva mahāgiriḥ // NBs_43.33 //",
  "GSP33nabodhsu:2312": "na deśakālau na vayo na yuktirna vidagdhatā /",
  "GSP33nabodhsu:2313": "yadaiva vāsanātyāgastava muktistadaiva hi // NBs_43.34 //",
  "GSP33nabodhsu:2314": "upāyaiḥ śodhite kṣetre nirmalaṃ bījamarpitam /",
  "GSP33nabodhsu:2315": "kiṃ citraṃ dhānyasampattau sa devo yadi varṣati // NBs_43.35 //",
  "GSP33nabodhsu:2316": "kṛtavākyavicārasya paramārthamabhīpsataḥ /",
  "GSP33nabodhsu:2317": "jñānaṃ gariṣṭhamajñānamajñānaṃ jñānamuttamam // NBs_43.36 //",
  "GSP33nabodhsu:2318": "vyākhyāsi vedāntagiro jayasi dvaitavādinaḥ /",
  "GSP33nabodhsu:2319": "nāntarviśasi tanmanye tatrāsti maraṇaṃ tava // NBs_43.37 //",
  "GSP33nabodhsu:2320": "mitreṇa kuśale pṛṣṭe pūrvāvasthāmanusmaran /",
  "GSP33nabodhsu:2321": "idānīṃ kuśalaṃ jātamiti hṛṣyati yogavit // NBs_43.38 //",
  "GSP33nabodhsu:2322": "karmaṭhaḥ kāñcanāliptaśūnyatāmraghaṭopamaḥ /",
  "GSP33nabodhsu:2323": "vidvāṃstu ratnasampūrṇahemakumbha ivottamaḥ // NBs_43.39 //",
  "GSP33nabodhsu:2324": "bhūruhatvāviśeṣe'pi dvayorantaramīdṛśam /",
  "GSP33nabodhsu:2325": "ikṣukāṇḍasamo vidvāndaṇḍakāṣṭhasamaḥ paśuḥ // NBs_43.40 //",
  "GSP33nabodhsu:2326": "viśāladṛṣṭau ramate na tvanyatra patirmama /",
  "GSP33nabodhsu:2327": "yena dṛṣṭirviśālā syātsa mantro mama dīyatām // NBs_43.41 //",
  "GSP33nabodhsu:2328": "pūjyo'yamiti vijñāya pūjitaḥ svāpito gṛhe /",
  "GSP33nabodhsu:2329": "na bhukto mūḍhayā svāmī kaścitpuruṣa ityayam // NBs_43.42 //",
  "GSP33nabodhsu:2330": "bhogayogyena veṣeṇa vyatītya śayane niśām /",
  "GSP33nabodhsu:2331": "priyasya bhogamaprāpya prātaḥ krandati kāminī // NBs_43.43 //",
  "GSP33nabodhsu:2332": "citrapatre kṛtā nārī vicitrā rūpasampadā /",
  "GSP33nabodhsu:2333": "dṛśyate tāvadevāho yāvannāyāti sundarī // NBs_43.44 //",
  "GSP33nabodhsu:2334": "cintāmaṇiṃ karādbhraṣṭaṃ mā śucaḥ prāha me guruḥ /",
  "GSP33nabodhsu:2335": "dinaiḥ katipayaireva punareva miliṣyati // NBs_43.45 //",
  "GSP33nabodhsu:2336": "karomi saṃśayaṃ yāvanmukundamukhadarśane /",
  "GSP33nabodhsu:2337": "āśvāsayati māṃ tāvatparamā devatā manaḥ // NBs_43.46 //",
  "GSP33nabodhsu:2338": "kandarpakoṭilāvaṇyaṃ satyamuktaṃ janārdane /",
  "GSP33nabodhsu:2339": "kandarpapramukhāḥ sarve tatprakāśe palāyitāḥ // NBs_43.47 //",
  "GSP33nabodhsu:2340": "aśru muktaṃ viyoginyā rādhayā melanāśayā /",
  "GSP33nabodhsu:2341": "tatraiva māyayā guptaḥ prāptaḥ prakaṭatāṃ hariḥ // NBs_43.48 //",
  "GSP33nabodhsu:2342": "saurabhyāya bhramantyeke madhu kāṅkṣanti cāpare /",
  "GSP33nabodhsu:2343": "na bhramanti na kāṅkṣanti madhumattā madhuvratāḥ // NBs_43.49 //",
  "GSP33nabodhsu:2344": "dhanaṃ prāpnoti kaṣṭena pradoṣe kāṣṭhabhārikaḥ /",
  "GSP33nabodhsu:2345": "sukhāsanastho vipulaṃ dhanaṃ ratnaparīkṣakaḥ // NBs_43.50 //",
  "GSP33nabodhsu:2346": "narttakī svāṅgabhaṅgena dhanaṃ prāpnoti vā na vā /",
  "GSP33nabodhsu:2347": "kulāṅganā kaṭākṣeṇa svaṃ vaśīkurute patim // NBs_43.51 //",
  "GSP33nabodhsu:2348": "tava buddhiprakāśo'yaṃ nikaṭāṃ muktimāha mām /",
  "GSP33nabodhsu:2349": "nūnaṃ nirvāṇasamaye dīpo dedīpyate bhṛśam // NBs_43.52 //",
  "GSP33nabodhsu:2350": "eke khananti vasudhāṃ tathā vikrayiṇaḥ pare /",
  "GSP33nabodhsu:2351": "gharṣayantyapare ratnaṃ bhogaṃ gṛhnāti bhāgyavān // NBs_43.53 //",
  "GSP33nabodhsu:2352": "eke takreṇa tuṣyanti dadhidugdhena cāpare /",
  "GSP33nabodhsu:2353": "tattvajñā naiva tuṣyanti navanītaghṛtaṃ vinā // NBs_43.54 //",
  "GSP33nabodhsu:2354": "yatra kvāpi svapāmīti jātā nidrālutā mama /",
  "GSP33nabodhsu:2355": "vistīrṇaṃ śayanaṃ prāptaṃ komalaṃ brahma nirmalam // NBs_43.55 //",
  "GSP33nabodhsu:2356": "dṛśyaṃ bodhena nirghṛṣṭaṃ taccidākāratāṃ gatam /",
  "GSP33nabodhsu:2357": "yatra yatraiva paśyāmi svaṃ rūpaṃ tatra dṛśyate // NBs_43.56 //",
  "GSP33nabodhsu:2358": "yadeko'pi jano gīrṇaḥ stuvantyajagaraṃ janāḥ /",
  "GSP33nabodhsu:2359": "māṃ na stuvanti kiṃ yena gīrṇā brahmāṇḍakoṭayaḥ // NBs_43.57 //",
  "GSP33nabodhsu:2360": "mayyasūyā na karttavyā bahu jalpāmi yadyapi /",
  "GSP33nabodhsu:2361": "brahmāsmīti vadāmyeva śrutirmāṃ nābhyasūyati // NBs_43.58 //",
  "GSP33nabodhsu:2362": "siṃhāsanaṃ samādhirme vedāntā mama vandinaḥ /",
  "GSP33nabodhsu:2363": "mārito mohanāmā'rirmama rājyamakaṇṭakam // NBs_43.59 //",
  "GSP33nabodhsu:2364": "dṛṣṭaṃ cidambaraṃ nāma mayā vistīrṇamambaram /",
  "GSP33nabodhsu:2365": "idaṃ jaḍāmbaraṃ śūnyamatyalpaṃ yadapekṣayā // NBs_43.60 //",
  "GSP33nabodhsu:2366": "īṣtamannaṃ kṣudhārttasya kṛpaṇasya dhanaṃ priyam /",
  "GSP33nabodhsu:2367": "tṛṣitasya jalaṃ tviṣṭaṃ caitanyaṃ mama vallabham // NBs_43.61 //",
  "GSP33nabodhsu:2368": "rasāyanaprasaṅgena gataṃ tāmramatāmratām /",
  "GSP33nabodhsu:2369": "tathā'smākamahaṅkāro nirahaṅkāratāṃ gataḥ // NBs_43.62 //",
  "GSP33nabodhsu:2370": "pūrvamāsīdahaṅkāro mama duḥkhasya kāraṇam /",
  "GSP33nabodhsu:2371": "ripuradya mṛto dṛṣṭaḥ paramānandakāraṇam // NBs_43.63 //",
  "GSP33nabodhsu:2372": "bhogepsūnāṃ sabhāmadhye bhoktā kānto yathā yuvā /",
  "GSP33nabodhsu:2373": "mumukṣuṇāṃ tathā madhye rājate paramārthavit // NBs_43.64 //",
  "GSP33nabodhsu:2374": "gṛhakāryaprasaktā'pi bhuktabhogeva kāminī /",
  "GSP33nabodhsu:2375": "manasaiva mano nūnamānandayati yogavit // NBs_43.65 //",
  "GSP33nabodhsu:2376": "munimānanditaṃ dṛṣṭvā grāmīṇo vakti taṃ muhuḥ /",
  "GSP33nabodhsu:2377": "tvayā yastu nidhiḥ prāptastaṃ pradarśaya māmapi // NBs_43.66 //",
  "GSP33nabodhsu:2378": "vañcakairviṣayaistāta vada ke ke na vañcitāḥ /",
  "GSP33nabodhsu:2379": "gurubhiḥ puruṣavyāghrairnūnamete'pi vañcitāḥ // NBs_43.67 //",
  "GSP33nabodhsu:2380": "śīrṣe ghaṭasahasrāmbhaḥ pātayantu jaḍā janāḥ /",
  "GSP33nabodhsu:2381": "maunamevāvalambeta śivaliṅgamivātmavit // NBs_43.68 //",
  "GSP33nabodhsu:2382": "savicārāstu guravo viraktā gurusattamāḥ /",
  "GSP33nabodhsu:2383": "vicāre'pi viraktā ye gurūṇāṃ guravo hi te // NBs_43.69 //",
  "GSP33nabodhsu:2384": "dustyajānviṣayānmūḍho jijñāsurapi muñcati /",
  "GSP33nabodhsu:2385": "vidāṃ tadrāgadoṣasya tyāge kimiva duṣkaram // NBs_43.70 //",
  "GSP33nabodhsu:2386": "jāyeta jātabodhānāmapi sāṃsārikī kathā /",
  "GSP33nabodhsu:2387": "jāgare samanuprāpte yathā svapnakathā nṛṇām // NBs_43.71 //",
  "GSP33nabodhsu:2388": "mohena vismṛte dṛśye suṣuptiranubhūyate /",
  "GSP33nabodhsu:2389": "bodhena vismṛte dṛśye turīyamavaśiṣyate // NBs_43.72 //",
  "GSP33nabodhsu:2390": "dṛśyaṃ cetsyādravirna syāttama ekaṃ tadā kila /",
  "GSP33nabodhsu:2391": "raviścetsyājjagacca syādvyavahārastadā kila // NBs_43.73 //",
  "GSP33nabodhsu:2392": "ravirasti jaganna syājjyotirekaṃ tadā kila /",
  "GSP33nabodhsu:2393": "iti lokasthitiḥ putra paramārthagatiṃ śṛṇu // NBs_43.74 //",
  "GSP33nabodhsu:2394": "nityo hi ravirasmākaṃ tasya nāśo na vidyate /",
  "GSP33nabodhsu:2395": "tamobhūte'pi sakale tamaḥsākṣī sadavyayaḥ // NBs_43.75 //",
  "GSP33nabodhsu:2396": "ravirasti jagannāsti samādhānavato muneḥ /",
  "GSP33nabodhsu:2397": "anena hetunā sādho jyotirekaṃ tadā kila // NBs_43.76 //",
  "GSP33nabodhsu:2398": "ravirasti jagaccāsti vyavahārāvalokinaḥ /",
  "GSP33nabodhsu:2399": "ravirnāsti jagannāsti tama ekaṃ tadā kila // NBs_43.77 //",
  "GSP33nabodhsu:2400": "prakāśyāpagame putra prakāśaḥ kiṃ prakāśayet /",
  "GSP33nabodhsu:2401": "prakāśyatvavināśe'pi prakāśatvamakhaṇḍitam // NBs_43.78 //",
  "GSP33nabodhsu:2402": "āyātu yātu vā bhānoḥ prakāśyaṃ nijahetubhiḥ /",
  "GSP33nabodhsu:2403": "na mama svaprakāśasya kiñcidāyāti gacchati // NBs_43.79 //",
  "GSP33nabodhsu:2404": "[p. 710-]",
  "GSP33nabodhsu:2405": "manomahimā",
  "GSP33nabodhsu:2406": "kiṃ baddhamasi muktaṃ vā manaḥ pṛccha mahāmune /",
  "GSP33nabodhsu:2407": "yadi baddhamiti brūyāttarhi baddho'syasaṃśayaḥ // NBs_44.1 //",
  "GSP33nabodhsu:2408": "kiṃcinmuktamiti brūyātkiṃcinmukto'si mohataḥ /",
  "GSP33nabodhsu:2409": "yadi muktamiti brūyāttarhi mukto'si mohataḥ // NBs_44.2 //",
  "GSP33nabodhsu:2410": "baddhena manasā baddho mukto muktena cetasā /",
  "GSP33nabodhsu:2411": "na baddho na ca mukto'yamiti vedāntanirṇayaḥ // NBs_44.3 //",
  "GSP33nabodhsu:2412": "sphuranti mahimāno ye yatra yatra jagattraye /",
  "GSP33nabodhsu:2413": "te sarve manaso dharmā mano hi mahimā''śrayam // NBs_44.4 //",
  "GSP33nabodhsu:2414": "aṇimā mahimā caiva laghimā garimā tathā /",
  "GSP33nabodhsu:2415": "prāptiḥ prākāmyamīśitvaṃ vaśitvaṃ manaso guṇāḥ // NBs_44.5 //",
  "GSP33nabodhsu:2416": "mano dhanurmano maurvī mana eva dhanurdharaḥ /",
  "GSP33nabodhsu:2417": "mano lakṣyaṃ mano vedho mano viddhaṃ vimuktaye // NBs_44.6 //",
  "GSP33nabodhsu:2418": "mana eva manuṣyāṇāṃ kāraṇaṃ bandhamokṣayoḥ /",
  "GSP33nabodhsu:2419": "ito'dhikaṃ tu kiṃ vācyamadvaye tu sthitaṃ na tat // NBs_44.7 //",
  "GSP33nabodhsu:2420": "[p. 715-]",
  "GSP33nabodhsu:2421": "ciccaṇḍīpaśughātanam",
  "GSP33nabodhsu:2422": "cittāhaṃkṛtibuddhimānasamayairyuktaṃ caturbhiḥ padaiśchittvā'ntaḥkaraṇaṃ paśuṃ paraśunā bodhena tīkṣṇena yaḥ /",
  "GSP33nabodhsu:2423": "ciccaṇḍīcaraṇāmbujārcanamanuprāptaḥ prasādaṃ paraṃ kiñcitraṃ caraṇe luṭhanti rabhasāttasyākhilāḥ siddhayaḥ // NBs_45.1 //",
  "GSP33nabodhsu:2424": "[p. 717-]",
  "GSP33nabodhsu:2425": "jīvanmuktyaṣṭādaśī",
  "GSP33nabodhsu:2426": "saṃkalpabaddhaṃ saṃkalpādvimocyātmānamātmanā /",
  "GSP33nabodhsu:2427": "ātmanā''tmani santuṣṭaḥ svātmārāmaḥ svayaṃ hariḥ // NBs_46.1 //",
  "GSP33nabodhsu:2428": "svarūpameva kaivalyaṃ saṃsāraḥ śuddhamūrkhatā /",
  "GSP33nabodhsu:2429": "aticitrā gatiḥ putra jīvanmuktasya yā sthitiḥ // NBs_46.2 //",
  "GSP33nabodhsu:2430": "jīvanmuktisukhaprāptyai svīkṛtaṃ janma līlayā /",
  "GSP33nabodhsu:2431": "ātmanā nityamuktena na tu saṃsārakāmyayā // NBs_46.3 //",
  "GSP33nabodhsu:2432": "yadi na syādavidyā''khyamidaṃ kapaṭanāṭakam /",
  "GSP33nabodhsu:2433": "kathaṃ labheta viśvātmā jīvanmuktimahotsavam // NBs_46.4 //",
  "GSP33nabodhsu:2434": "advaitaṃ na sadehe'sti videhe dvaitamasti na /",
  "GSP33nabodhsu:2435": "jīvanmuktasya nānyasya dvaitādvaitamahotsavaḥ // NBs_46.5 //",
  "GSP33nabodhsu:2436": "sadehe na videhatvaṃ videhe na sadehatā /",
  "GSP33nabodhsu:2437": "sadehatvaṃ videhatvaṃ jīvanmukte pravarttate // NBs_46.6 //",
  "GSP33nabodhsu:2438": "sadehasya videhatvaṃ yadi na syāttadā vada /",
  "GSP33nabodhsu:2439": "janakasya sadehasya kathaṃ proktā videhatā // NBs_46.7 //",
  "GSP33nabodhsu:2440": "videhasya sadehatvaṃ yadi na syāttadā vada /",
  "GSP33nabodhsu:2441": "janakasya videhasya kathaṃ proktā sadehatā // NBs_46.8 //",
  "GSP33nabodhsu:2442": "vimuktirniścitā śāstre jīvanmuktiḥ suniścitā /",
  "GSP33nabodhsu:2443": "jīvanmuktatvamaprāpya na videhavimuktatā // NBs_46.9 //",
  "GSP33nabodhsu:2444": "jñānaṃ vinā na kaivalyaṃ na mṛto jñānavānbhavet /",
  "GSP33nabodhsu:2445": "jīvato jñānalābhaḥ syātsā jīvanmuktirakṣatā // NBs_46.10 //",
  "GSP33nabodhsu:2446": "jīvanmuktisukhaṃ svalpakālaṃ kiṃ tena cecchṛṇu /",
  "GSP33nabodhsu:2447": "brahmaloke virājante kathaṃ te sanakādayaḥ // NBs_46.11 //",
  "GSP33nabodhsu:2448": "tasmādīśvaralīleyaṃ kācidīśvararūpiṇī /",
  "GSP33nabodhsu:2449": "jīvanmuktirmahāmukteḥ saṃpradāyapravarttinī // NBs_46.12 //",
  "GSP33nabodhsu:2450": "yasyāṃ khelanti munayo nāradādyā nirantaram /",
  "GSP33nabodhsu:2451": "jñānibhiryā'nubhūtaiva sā jīvanmuktirakṣatā // NBs_46.13 //",
  "GSP33nabodhsu:2452": "cittavikṣepakarttāraṃ vihāraṃ tu vihāya ye /",
  "GSP33nabodhsu:2453": "sthitā nirvāṇaniṣṭhāyāṃ ta eva sanakādayaḥ // NBs_46.14 //",
  "GSP33nabodhsu:2454": "antarbodhamayā loke vyavahāraparā iva /",
  "GSP33nabodhsu:2455": "ye sthitā nijaniṣṭhāyāṃ ta eva janakādayaḥ // NBs_46.15 //",
  "GSP33nabodhsu:2456": "gṛhaṃ vāstu vanaṃ vā'stu yeṣāṃ niṣṭhā na vartate /",
  "GSP33nabodhsu:2457": "sanakādiṣu naivaite na ca te janakādiṣu // NBs_46.16 //",
  "GSP33nabodhsu:2458": "antaḥsārā hi guravaḥ svalpavācā'mṛtapradāḥ /",
  "GSP33nabodhsu:2459": "mandraṃ mandraṃ hi garjanti prāvṛṣeṇyāḥ payodharāḥ // NBs_46.17 //",
  "GSP33nabodhsu:2460": "sadaivādhyayanīyeyaṃ bhāvanīyā sadaiva hi /",
  "GSP33nabodhsu:2461": "jīvanmuktipadaprāptyai jīvanmukticaturdaśī // NBs_46.18 //",
  "GSP33nabodhsu:2462": "[p. 728-]",
  "GSP33nabodhsu:2463": "jñānigajagarjanam |",
  "GSP33nabodhsu:2464": "āyānti tatra vilasanti vasanti ca draguḍḍīya yānti ca kulāni vihaṅgamānām/",
  "GSP33nabodhsu:2465": "bhāvāstathā mayi samā viṣamā vicitrā devālayāgramiva kevalamasmi nityaḥ // NBs_47.1 //",
  "GSP33nabodhsu:2466": "unmajjya majjati jaganmayi daivayogāduccāvacā na gaṇitā api te taraṅgāḥ /",
  "GSP33nabodhsu:2467": "niṣṭhāṃ gataḥ svamahimanyacalapratiṣṭhe tiṣṭhāmi sāgara iva svarasādapāraḥ // NBs_47.2 //",
  "GSP33nabodhsu:2468": "janmādayo vanacarāḥ pravahantu kāmaṃ gharṣantu kumbhamabhito mayi vṛttināgāḥ /",
  "GSP33nabodhsu:2469": "asminyuge parayuge ca yugāntare vā tiṣṭhāmi niścalatayā girirājatulyaḥ // NBs_47.3 //",
  "GSP33nabodhsu:2470": "nīcairnipātitavimohamahīdharasya vindhyasya mūrdhani padaṃ vinidhāya samyak /",
  "GSP33nabodhsu:2471": "iṣṭāṃ diśaṃ pratigataḥ punarāgato na svacchandameva viharāmi tadasmyagastyaḥ // NBs_47.4 //",
  "GSP33nabodhsu:2472": "dṛṣṭo mayā'dya vigaladvadanaprasādaḥ kaścittṛtīyapadataḥ patitaḥ pṛthivyām /",
  "GSP33nabodhsu:2473": "tanme matiḥ samudiyāya parāvarajñā svargastu hanta narakādapi durvipākaḥ // NBs_47.5 //",
  "GSP33nabodhsu:2474": "āruhya tuṅgapadavīṃ patitādanāryānnārūḍha eva hi varaṃ prakṛtau sthito yaḥ /",
  "GSP33nabodhsu:2475": "aṅgāni haṃta kila tasya na cūrṇitāni khedo na cetasi na vā parihāsapīḍā // NBs_47.6 //",
  "GSP33nabodhsu:2476": "nāḍīṃ praviśya yadi jīvati bhītabhītaḥ prānte ca khādati mṛtiścirajīvanaṃ kim /",
  "GSP33nabodhsu:2477": "dehasvabhāvarahitaḥ paramātmabhāve tiṣṭhanmṛtiṃ jayati ceccirajīvanaṃ tat // NBs_47.7 //",
  "GSP33nabodhsu:2478": "ālokitāni ca matāni munīśvarāṇāmālokitāśca bahavo bahusiddhamārgāḥ /",
  "GSP33nabodhsu:2479": "adyāpi taṃ malinabhāvamapāsya dūraṃ siddhistu kiṃ na yadi sidhyati nityasiddhaḥ // NBs_47.8 //",
  "GSP33nabodhsu:2480": "aṅgaṃ prasārya patitaḥ khalu citsvarūpe nidrālutāṃ gata iti pravinaṣṭaceṣṭaḥ /",
  "GSP33nabodhsu:2481": "vindhyasya yojanaśatāyatikā śileva naiva hrasāmi na ca vṛddhimupaimi pūrṇaḥ // NBs_47.9 //",
  "GSP33nabodhsu:2482": "parilasati pitā me sarvalokasya rājā dhṛtimatibalaheturyauvanaṃ me navīnam /",
  "GSP33nabodhsu:2483": "iyamapi ca subuddhiḥ kācidūḍhā varāṅgī sukhamadhikamataḥ kiṃ matparo nāsti dhanyaḥ // NBs_47.10 //",
  "GSP33nabodhsu:2484": "samarasapadacintā'nantasantoṣavantaḥ kṣaṇasukhakaṇatṛṣṇātantumantarvimucya /",
  "GSP33nabodhsu:2485": "nijasukhanidhividyārājasiṃhāsanasthā vayamiha kalayāmaḥ kālamālambya deham // NBs_47.11 //",
  "GSP33nabodhsu:2486": "kati kati na hi jīvā devarājādayo'mī padapatanahatāśāḥ saṃsṛtau saṃsaranti /",
  "GSP33nabodhsu:2487": "gurupadamavalaṃbya brahmavidyātaristhā adhigataparapārāste vayaṃ dhanyadhanyāḥ // NBs_47.12 //",
  "GSP33nabodhsu:2488": "vyoma vyomacarairna liptamapi yattatsarvadā nīrasaṃ kṣīrābdhiḥ saraso'pi vṛddhimadhikāṃ labdhvā punarmuñcati /",
  "GSP33nabodhsu:2489": "hemādrirjanako mudāmapi mudāṃ naivāśrayo nīraso na kṣīṇo na ca naiva modarahito'haṃ tattulā nāsti me // NBs_47.13 //",
  "GSP33nabodhsu:2490": "sāyaṃ prātaranekaraṅgamapi tannānekaraṅgāśrayaṃ yāntyāyānti payāṃsi tatra na payorekhā'pi dṛṣṭā kvacit /",
  "GSP33nabodhsu:2491": "sajñānena mayā vigāhya tadaho dṛṣṭaṃ nabho nirmalam nīlaṃ nīlamiti prathaiva nabhaso mithyā nabhonīlimā // NBs_47.14 //",
  "GSP33nabodhsu:2492": "rūpye rūpyamatiḥ kṛtā kṛtadhiyā raṅge punardurdhiyā satyaṃ dvāvapi saṃsthitau nijadhiyā sve niścaye niścale /",
  "GSP33nabodhsu:2493": "ekasyaiva daridratā vyapagatā tasthau dvitīyastathā sañjāte krayavikrayavyayavidhau vyakto viśeṣastayoḥ // NBs_47.15 //",
  "GSP33nabodhsu:2494": "nimnā nūnamudanvataḥ sthitiriyaṃ kallolinī cetkṛtā vikṣiptena kutaścidāgatavatā vindhyāṭavīvāyunā /",
  "GSP33nabodhsu:2495": "tatkiṃ nāyamapāṃ nidhiḥ kimathavā sthānādasau cālitaḥ kintu pratyuta tādṛśo'pi mahimā vikhyāpito vāridheḥ // NBs_47.16 //",
  "GSP33nabodhsu:2496": "mādhuryaṃ ca payastvamāśritavatā tucche dadhitvāmlate rūpe saṃprati bibhratā tu payasā sarvaṃ yaśo hāritam /",
  "GSP33nabodhsu:2497": "graiveyatvamathāṅgadatvamatha ca kṣudratvamakṣudratāṃ paryāyairbhajataḥ svabhāmajahato hemnastu nāsti kṣatiḥ // NBs_47.17 //",
  "GSP33nabodhsu:2498": "na hi na hi caturāste yairna buddhaṃ viśuddhaṃ na hi na hi kṛtinaste ye na pāraṃ prayātāḥ /",
  "GSP33nabodhsu:2499": "na hi na hi tu kulīnā yairna tattvaṃ viviktaṃ na hi na hi munayaste yairdhṛtā lobhavārtā // NBs_47.18 //",
  "GSP33nabodhsu:2500": "he'haṃkṛte tava na kṛtyamihāsti kiñcillīnā bhava svamahimanyacalapratiṣṭhe /",
  "GSP33nabodhsu:2501": "cetastvamehi paramaṃ svasukhābdhimantaḥ soḍhuṃ na śaknuma imāstava duṣṭavṛttīḥ // NBs_47.19 //",
  "GSP33nabodhsu:2502": "āyānti naiva suta tatra manovikārā āyānti cediha vicāraya joṣamāsyam /",
  "GSP33nabodhsu:2503": "tvaṃ cāpi mandamiha sañcara muñca mohaṃ so'hampade sukhanidhau yadi te manīṣā // NBs_47.20 //",
  "GSP33nabodhsu:2504": "tīvraṃ tamaḥ samaya eṣa niśīthanāmā deśo'pi caurabahulaḥ śithilā ca bhittiḥ /",
  "GSP33nabodhsu:2505": "itthaṃ sthite nijadhanaṃ prati sāvadhāno jāgartti cedgṛhapatirviphalā hi caurāḥ // NBs_47.21 //",
  "GSP33nabodhsu:2506": "bhūpālakairniśitaśāstradharairudārairduṣṭaṃ mṛgaṃ śamayituṃ mṛgayā vidheyā /",
  "GSP33nabodhsu:2507": "duṣṭo mṛgo na nihato nihatāstadanye vyarthasya tatkṣitipatervada kaḥ prabhāvaḥ // NBs_47.22 //",
  "GSP33nabodhsu:2508": "iṣṭe naṣṭe naśvare tyaktabhogaḥ sañjātālaṃpratyayo vītarāgaḥ /",
  "GSP33nabodhsu:2509": "tāṃ tāṃ kakṣāṃ svairamabhyeti sūkṣmāṃ yāṃ yāmante sādhakāḥ sādhayanti // NBs_47.23 //",
  "GSP33nabodhsu:2510": "hṛdi yadi savicārāstarhi samyakpracārā gatimanugatibhājaḥ kevalaṃ duḥkhabhājaḥ /",
  "GSP33nabodhsu:2511": "parikalaya yadandhairnīyamānā ivāndhā yugapadapi sametā andhakūpe patanti // NBs_47.24 //",
  "GSP33nabodhsu:2512": "ekaḥ prāha paṭheti māṃ taditaraḥ prāhāṭa dūrāṭavīmanyaḥ prāha samedhayāgnimaparaḥ prāhārkamālokaya /",
  "GSP33nabodhsu:2513": "sviṣṭepsuṃ prati māṃ vaco gurujanairuktaṃ tvamevāsi tatsviṣṭāptermama ghūrṇite'pi nayane andhā na paśyantyamī // NBs_47.25 //",
  "GSP33nabodhsu:2514": "yeṣāṃ vajradṛḍhaṃ kapolamathavā jihvā vitastyāyatā khyāttyarthaṃ kalahāya pustakapiśācānāṃ kathā tiṣṭhatu /",
  "GSP33nabodhsu:2515": "māṃ pṛcchācchamate kathaṃ vilasati dhyānaṃ kathaṃ dhāraṇā ko bhāvaḥ svarasena kena vidhinā cetaḥ pare līyate // NBs_47.26 //",
  "GSP33nabodhsu:2516": "jihve devi gṛhāṇa maunamadhunā bhūyastvayā jalpitaṃ pratyagvastuni niṣṭhitā yadi matistatkiṃ pralāpāstava /",
  "GSP33nabodhsu:2517": "svacchandoparamāmṛtābdhilaharīlāvaṇyalagne hṛdi prāyaḥ karkaśatāṃ gatā'si kuṭile tasmānna me rocase // NBs_47.27 //",
  "GSP33nabodhsu:2518": "sampūrṇaṃ jagadeva nandanavanaṃ sarve'pi kalpadrumā gāṅgaṃ vāri samastavārinicayāḥ puṇyāḥ samastāḥ kriyāḥ /",
  "GSP33nabodhsu:2519": "vācaḥ prākṛtasaṃskṛtāḥ śrutigiro vārāṇasī medinī sarvaiva sthitirasya muktipadavī dṛṣṭe pare brahmaṇi // NBs_47.28 //",
  "GSP33nabodhsu:2520": "otaṃ protamidaṃ vicitramakhilaṃ yasmiñjagadvarttate yatrodeti vilīyate punaridaṃ toye taraṅgādivat /",
  "GSP33nabodhsu:2521": "tacceto mayi līyate pratidinaṃ mayyeva tajjāyate mahyaṃ tarhi vadantu he layavidaḥ so'haṃ tu līye kva nu // NBs_47.29 //",
  "GSP33nabodhsu:2522": "bālā śvaśrūjananiyamitā dehalīdattadṛṣṭirdīrghaṃ cakṣuḥ kirati vadane yauvanālaṃkṛtasya /",
  "GSP33nabodhsu:2523": "yuktasyaivaṃ na calati tato bhrūtaṭe dattadṛṣṭeścetovṛttiḥ sphurati puruṣe mokṣalakṣmīnivāse // NBs_47.30 //",
  "GSP33nabodhsu:2524": "paryantai rahitasya yasya mahatī gambhīratā tādṛśī magnā yatra vibhānti no agaṇitā brahmāṇḍamṛtpiṇḍikāḥ /",
  "GSP33nabodhsu:2525": "yādṛktasya cidarṇavasya suraso yādṛksvarūpaṃ mahattatkasmai kathayāmi kasya viṣayaḥ ko vā'sya vaktā bhavet // NBs_47.31 //",
  "GSP33nabodhsu:2526": "ākhyāsyāmi ramāvarasya purato gaurīvarasyāthavā śabdabrahmamayīvarasya puratastvaasya kasyāpi na /",
  "GSP33nabodhsu:2527": "prahlādapravaṇaṃ prakāśaparamaṃ saṃveditaṃ saṃvidā śānte cetasi yatkutūhalamaye nirjihmamujjṛmbhitam // NBs_47.32 //",
  "GSP33nabodhsu:2528": "tṛṣṇābhirgalitaṃ kṣamābhiruditaṃ prajñābhirunmīlitaṃ mohairastamitaṃ bhramaiḥ pracalitaṃ dvaṃdvaiśca dūraṃ gatam /",
  "GSP33nabodhsu:2529": "bodhairullasitaṃ sukhairvilasitaṃ saṃmīlitaṃ saṃśayaiḥ svaṃ dhāma sphuritaṃ yadaiva muninā nirmāyamālokitam // NBs_47.33 //",
  "GSP33nabodhsu:2530": "pūrvaṃ nāma kimantaraṃ samabhavadyannedamālokitaṃ kiṃ vā kāraṇamasti jātamadhunā yenedamālokyate /",
  "GSP33nabodhsu:2531": "itthaṃ vismayavanmano hi viduṣāṃ vijñānanidrāghane tatrānandavane munīndrasadane līnaṃ parabrahmaṇi // NBs_47.34 //",
  "GSP33nabodhsu:2532": "śuddhe bodhe sphurati paritaḥ kṣālitā vāsanāṅkāḥ kṣīṇaṃ cittaṃ viratiruditā karmapāśā viśīrṇāḥ /",
  "GSP33nabodhsu:2533": "bhagno bhedaḥ sukhamadhigataṃ kalpanā dūramuktā dṛṣṭe tattve karabadaravannāsti karttavyaśeṣaḥ // NBs_47.35 //",
  "GSP33nabodhsu:2534": "[p. 776-]",
  "GSP33nabodhsu:2535": "narahariṣaṭkam",
  "GSP33nabodhsu:2536": "nāmnaiva no naraharerhi vidīryate'sau duṣṭo hiraṇyakaśipurnitarāṃ baliṣṭhaḥ /",
  "GSP33nabodhsu:2537": "tasmāttvayā nṛharirūpadhareṇa citta moho hiraṇyakaśipustu vidāraṇīyaḥ // NBs_48.1 //",
  "GSP33nabodhsu:2538": "indrasya rājyamapi sampratilabhya lubdhastṛṣṇāmayo nijaripurna jagāma tṛptim /",
  "GSP33nabodhsu:2539": "asyādhunā pralaya eva hitaṃ mameti prajñātmanā nṛhariṇā pralayaṃ praṇītaḥ // NBs_48.2 //",
  "GSP33nabodhsu:2540": "vakṣo hiraṇyakaśipoḥ kila vajrasāraṃ śastrāṇi tatra sakalānyapi kuṇṭhitāni /",
  "GSP33nabodhsu:2541": "tādṛkpunastava nakhairnṛhare vidīrṇamatyadbhuto bhavata eṣa nakhaprabhāvaḥ // NBs_48.3 //",
  "GSP33nabodhsu:2542": "adhyātmadṛṣṭi hṛdayaṃ hṛdayāgrasaṃsthaṃ tejomayo'rimanayannṛharistamastam /",
  "GSP33nabodhsu:2543": "kaṣṭaṃ samastamapi naṣṭadaśāṃ prayātaṃ prahlāda eva paramaṃ mahimānamāpa // NBs_48.4 //",
  "GSP33nabodhsu:2544": "nāntastu nāpi ca bahirna divā na rātrau nārdreṇa śuṣkavapuṣā ca na māryate yaḥ /",
  "GSP33nabodhsu:2545": "nāyaṃ nareṇa na mṛgeṇa nipātanīyastādṛgripuṃ naraharirhatavānvicitram // NBs_48.5 //",
  "GSP33nabodhsu:2546": "sarvatraiva sadā sthito narahariryatsthāvare jaṅgame daivādvyaktimupāgataḥ punarasau pāṣāṇapiṇḍe'pi yat /",
  "GSP33nabodhsu:2547": "nāstitvaṃ gamito hiraṇyakaśipustādṛkprapañcāśrayaḥ tatsarvaṃ kila kautukaṃ nijajanaprahlādahetoḥ kṛtam // NBs_48.6 //",
  "GSP33nabodhsu:2548": "jitvendriyaripuṣaṭkaṃ hṛdi gāyati vāraṣaṭkaṃ cet /",
  "GSP33nabodhsu:2549": "etannarahariṣaṭkaṃ vikāraṣaṭkaṃ nivārayati // NBs_48.7 //",
  "GSP33nabodhsu:2550": "[p. 788-]",
  "GSP33nabodhsu:2551": "unmattapralāpaśatakam |",
  "GSP33nabodhsu:2552": "śuddhabodhasudhāsvādī pralapāmi pramattavat /",
  "GSP33nabodhsu:2553": "tatpralāpanigūḍhārthaṃ śodhayantu satāṃ dhiyaḥ // NBs_49.1 //",
  "GSP33nabodhsu:2554": "kāmaḥ krodhaśca lobhaśca mohaśca madamatsarau /",
  "GSP33nabodhsu:2555": "saṃsāratārakā yadvattathā tadvivṛtiṃ śṛṇu // NBs_49.2 //",
  "GSP33nabodhsu:2556": "viśrāntisundarīsaṅgaratilāvaṇyalampaṭāḥ /",
  "GSP33nabodhsu:2557": "ekāntalīlācaturāḥ kāmino muktigāminaḥ // NBs_49.3 //",
  "GSP33nabodhsu:2558": "yadbalānmohadaityasya yogī narahariḥ svayam /",
  "GSP33nabodhsu:2559": "vakṣo vidārayāñcakre sa krodho muktisādhanam // NBs_49.4 //",
  "GSP33nabodhsu:2560": "bhrukuṭīkuṭilaṃ yasya mukhamīkṣitumakṣamāḥ /",
  "GSP33nabodhsu:2561": "kāmalobhādayo bhāvāḥ sa dveṣī keśavapriyaḥ // NBs_49.5 //",
  "GSP33nabodhsu:2562": "śāśvate suprasannānāṃ naśvare bhṛkuṭībhṛtām /",
  "GSP33nabodhsu:2563": "rāgadveṣavatāṃ tāta muktiḥ karatale sthitā // NBs_49.6 //",
  "GSP33nabodhsu:2564": "manaḥkācamaṇiṃ dattvā jñānacintāmaṇiṃ muniḥ /",
  "GSP33nabodhsu:2565": "krīṇāti yena lobhena sa lobho muktisādhanam // NBs_49.7 //",
  "GSP33nabodhsu:2566": "yena varṇāśramācāradehabhogadhanādikam /",
  "GSP33nabodhsu:2567": "vismaranti citaḥ premṇā sa mohaḥ paramaṃ padam // NBs_49.8 //",
  "GSP33nabodhsu:2568": "matto nānyatparaṃ kiṃcidahameva maheśvaraḥ /",
  "GSP33nabodhsu:2569": "ahamevottamaśceti mado muktiprado mataḥ // NBs_49.8* //",
  "GSP33nabodhsu:2570": "dṛśyotkarṣaṃ na sahate jñānotkarṣabalāttu yaḥ /",
  "GSP33nabodhsu:2571": "sa tu samvatsaraśataṃ jyeṣṭho nirmatsarānmuneḥ // NBs_49.9 //",
  "GSP33nabodhsu:2572": "kṣaṇaṃ na kṣamate yastu bāhyasphuraṇamakṣamī /",
  "GSP33nabodhsu:2573": "tadvāmacaraṇāṅguṣṭhe nibaddhāḥ kṣamiṇāṃ guṇāḥ // NBs_49.10 //",
  "GSP33nabodhsu:2574": "kāmādayo mahādhūrttā dhūrttitaṃ yairjagattrayam /",
  "GSP33nabodhsu:2575": "tāndhūrttayati yo yuktyā sa dhūrto dhūrjaṭipriyaḥ // NBs_49.11 //",
  "GSP33nabodhsu:2576": "yo lālayati lobhādīnantarmūlāni kṛntati /",
  "GSP33nabodhsu:2577": "bahiranyo'nya evāntarmuktimeti kapaṭyasau // NBs_49.12 //",
  "GSP33nabodhsu:2578": "guṇātmakeṣu sarveṣu doṣamevāntarātmanaḥ /",
  "GSP33nabodhsu:2579": "karṇe japati yo nityaṃ piśuno'sau vimuktibhāk // NBs_49.13 //",
  "GSP33nabodhsu:2580": "parāpavāda evāsti hṛdaye yasya sarvadā /",
  "GSP33nabodhsu:2581": "parāṃ gatiṃ gato dṛṣṭaḥ sa mayā muniśekharaḥ // NBs_49.14 //",
  "GSP33nabodhsu:2582": "mithyaivedaṃ jagatsarvamiti niścitacetasām /",
  "GSP33nabodhsu:2583": "sa mithyāvādināṃ loko durlabhaḥ satyavādinaḥ // NBs_49.15 //",
  "GSP33nabodhsu:2584": "naiva kiṃcitkaromīti yaḥ sadācāravarjitaḥ /",
  "GSP33nabodhsu:2585": "ācāriṇo na gacchanti tasyānācāriṇo gatim // NBs_49.16 //",
  "GSP33nabodhsu:2586": "pūrvaṃ yāni ca mitrāṇi vicārādīni tānyapi /",
  "GSP33nabodhsu:2587": "vihāya tatparaṃ yāto mitradrohī sa mucyate // NBs_49.17 //",
  "GSP33nabodhsu:2588": "pañcabhūtātmakaṃ viśvaṃ nirmitaṃ yena māyayā /",
  "GSP33nabodhsu:2589": "sa eva hi mayā dṛṣṭo māyāvī muktibhājanam // NBs_49.18 //",
  "GSP33nabodhsu:2590": "svecchayaiva kṛtaṃ viśvaṃ svecchayaiva nihanti yaḥ /",
  "GSP33nabodhsu:2591": "kṛtajñādapi pūjyo'sau kṛtaghno mokṣamaśnute // NBs_49.19 //",
  "GSP33nabodhsu:2592": "āścaryaṃ yo'bhimanyeta jīva ātmānamīśvaram /",
  "GSP33nabodhsu:2593": "so'bhimānī gatiṃ yāti nirahaṅkāradurlabhām // NBs_49.20 //",
  "GSP33nabodhsu:2594": "guṇeṣu doṣaṃ paśyanto viśvamātravinindakāḥ /",
  "GSP33nabodhsu:2595": "ātmastutiparā yānti nityaṃ vaikuṇṭhamandiram // NBs_49.21 //",
  "GSP33nabodhsu:2596": "buddhvā'pi śuddhamātmānaṃ vyāvahārikalokavat /",
  "GSP33nabodhsu:2597": "karoti na karomīti dambhakṛcchambhuvallabhaḥ // NBs_49.22 //",
  "GSP33nabodhsu:2598": "bodhakhaṅgena tīkṣṇena mohāhaṅkāradurdhiyām /",
  "GSP33nabodhsu:2599": "ghātakaḥ pātakaṃ hanti pūrvajanmaśatārjitam // NBs_49.23 //",
  "GSP33nabodhsu:2600": "ahaṅkāraṃ harirahaṃ brahmaivāhamahaṃ śivaḥ /",
  "GSP33nabodhsu:2601": "iti viśvāsya hantāraḥ puṇyā viśvastaghātakāḥ // NBs_49.24 //",
  "GSP33nabodhsu:2602": "mukto vidhiniṣedhābhyāṃ niścintaḥ svecchayā caran /",
  "GSP33nabodhsu:2603": "karmaṭhānāmapāṅkteyaḥ so'smākaṃ paṅktipāvanaḥ // NBs_49.25 //",
  "GSP33nabodhsu:2604": "ninditāvabhinirmuktābhyuditau yau tu tau hi naḥ /",
  "GSP33nabodhsu:2605": "pūtau karmābhinirmukto'bhyuditaśca citau sadā // NBs_49.26 //",
  "GSP33nabodhsu:2606": "dattvā dvāri kapāṭaṃ yaḥ khaṇḍalaḍḍukavanmuniḥ /",
  "GSP33nabodhsu:2607": "ekākī miṣṭamaśnāti sa yāti paramāṃ gatim // NBs_49.27 //",
  "GSP33nabodhsu:2608": "jñānakarmendriyagaṇo niruddhya nijamandire /",
  "GSP33nabodhsu:2609": "paṅktīkṛtya hato yena so'smākaṃ paṅktipāvanaḥ // NBs_49.28 //",
  "GSP33nabodhsu:2610": "paśya saṃsāranāśārthamātmanāśaṃ sahanti ye /",
  "GSP33nabodhsu:2611": "saṃsāradveṣiṇāṃ teṣāṃ muktiḥ śāstreṣu varṇitā // NBs_49.29 //",
  "GSP33nabodhsu:2612": "ahaṃ mameti sarvasvaṃ bodhadyūteṣu hāritam /",
  "GSP33nabodhsu:2613": "yenāsau muktibhākprokto bṛhadāraṇyakaśrutau // NBs_49.30 //",
  "GSP33nabodhsu:2614": "dīnendriyamṛgeṣveva dayā yasya na vidyate /",
  "GSP33nabodhsu:2615": "sa eva devakīsūnordīnabandhoratipriyaḥ // NBs_49.31 //",
  "GSP33nabodhsu:2616": "ātmabhogarato rājā yastu nāvekṣate purīm /",
  "GSP33nabodhsu:2617": "lipyate na sa pāpena pramāṇaṃ muṇḍakaśrutiḥ // NBs_49.32 //",
  "GSP33nabodhsu:2618": "jñānavairāgyapāśena hato yena manodhanī /",
  "GSP33nabodhsu:2619": "yaḥ syādevaṃvidhaḥ pāśī tasya kāśī pade pade // NBs_49.33 //",
  "GSP33nabodhsu:2620": "gaṅgāyamunayormadhye bālaraṇḍāṃ tapasvinīm /",
  "GSP33nabodhsu:2621": "balātkāreṇa yo bhuṅkte sa raṇḍāvyasanī śuciḥ // NBs_49.34 //",
  "GSP33nabodhsu:2622": "bodhadāvāgninā dagdhaṃ yena dvaitavanaṃ ghanam /",
  "GSP33nabodhsu:2623": "atipuṇyāṃ gatiṃ yāti sa hi dāvāgnidāyakaḥ // NBs_49.35 //",
  "GSP33nabodhsu:2624": "gṛhe sthitānāmapi yo gavāṃ grāsaṃ dadāti na /",
  "GSP33nabodhsu:2625": "ācaratyātmanaḥ puṣṭiṃ sarvapāpaiḥ pramucyate // NBs_49.36 //",
  "GSP33nabodhsu:2626": "rasāḥ sarve'pi vikrītā dharmādharmamajānatā /",
  "GSP33nabodhsu:2627": "granthau baddhaṃ bodhadhanaṃ sa dhanyo rasavikrayī // NBs_49.37 //",
  "GSP33nabodhsu:2628": "antaryāmyātmanā yena racito varṇasaṅkaraḥ /",
  "GSP33nabodhsu:2629": "svayaṃ śaṅkara evāsau varṇito varṇasaṅkarī // NBs_49.38 //",
  "GSP33nabodhsu:2630": "yena vedāḥ samabhyasya viditvā'rthaṃ svacintayā /",
  "GSP33nabodhsu:2631": "plāvitāḥ saha vedāntairvedaplāvī sa mucyate // NBs_49.39 //",
  "GSP33nabodhsu:2632": "śive niveditaṃ sarvaṃ śivanirmālyatāṃ gatam /",
  "GSP33nabodhsu:2633": "tadbhunakti pavitrātmā śivanirmālyabhojanaḥ // NBs_49.40 //",
  "GSP33nabodhsu:2634": "brahmacaryaṃ gato bhuṅkte sarvā nagaranāyikāḥ /",
  "GSP33nabodhsu:2635": "lipyate na sa pāpena citraṃ vedāntadarśanam // NBs_49.41 //",
  "GSP33nabodhsu:2636": "yogināmavadhūtānāṃ śukādīnāṃ mukhāccyutam /",
  "GSP33nabodhsu:2637": "kiñciducchiṣṭamāsvādya mucyeducchiṣṭabhojanaḥ // NBs_49.42 //",
  "GSP33nabodhsu:2638": "brahma jānāti tasyaiva brāhmaṇasya svacetasaḥ /",
  "GSP33nabodhsu:2639": "vṛttilopaḥ kṛto yena sa dhanyo vṛttilopakṛt // NBs_49.43 //",
  "GSP33nabodhsu:2640": "yastu vṛntākadagdhānnaṃ kalañjādi yadṛcchayā /",
  "GSP33nabodhsu:2641": "labdhamaśnāti hi munistasyādūrataro hariḥ // NBs_49.44 //",
  "GSP33nabodhsu:2642": "bhṛgave varuṇenoktā brahmavidyā tu vāruṇī /",
  "GSP33nabodhsu:2643": "tadvāruṇīrasāsvādamattānāmuttamā gatiḥ // NBs_49.45 //",
  "GSP33nabodhsu:2644": "parāgvṛttiṃ parityajya yā pratyaksā tu vāruṇī /",
  "GSP33nabodhsu:2645": "tadabhyāsaratānāṃ ca na dūre paramaṃ padam // NBs_49.46 //",
  "GSP33nabodhsu:2646": "sundarīṃ vīkṣya citkāntāmindriyeśvaramindriyam /",
  "GSP33nabodhsu:2647": "mānasaṃ skhalitaṃ yeṣāṃ te muktā ajitendriyāḥ // NBs_49.47 //",
  "GSP33nabodhsu:2648": "yogabhūmiṃ samāruhya gambhīre brahmasāgare /",
  "GSP33nabodhsu:2649": "paścānnipatito līna ārūḍhapatitaḥ śuciḥ // NBs_49.48 //",
  "GSP33nabodhsu:2650": "cidvidyākarmanāśāyāṃ nadyāṃ snānaṃ mayā kṛtam /",
  "GSP33nabodhsu:2651": "karmanāśājalasparśātkarmabandho nivarttate // NBs_49.49 //",
  "GSP33nabodhsu:2652": "aṅgavaṅgakaliṅgeṣu saurāṣṭramagadheṣu ca /",
  "GSP33nabodhsu:2653": "sarvatra paripūrṇo'haṃ punaḥ saṃskāravarjitaḥ // NBs_49.50 //",
  "GSP33nabodhsu:2654": "nijaṃ gṛhaṃ parityajya ramate paramandire /",
  "GSP33nabodhsu:2655": "sa gṛhastho gatiṃ gacchetparāmiti vidāṃ matam // NBs_49.51 //",
  "GSP33nabodhsu:2656": "ātmanaḥ sukhalobhena sukṛtaṃ yena hāritam /",
  "GSP33nabodhsu:2657": "sa eva sukṛtī śeṣaḥ sukṛtyapi hi duṣkṛtī // NBs_49.52 //",
  "GSP33nabodhsu:2658": "ajñānameva vijñānamaviveko vivekitā /",
  "GSP33nabodhsu:2659": "sarvātmakatvaṃ kaivalyaṃ yeṣāṃ te siddhasattamāḥ // NBs_49.53 //",
  "GSP33nabodhsu:2660": "bodho yadavadhānena tanmano nāśayanti ye /",
  "GSP33nabodhsu:2661": "viparītakṛtāṃ teṣāṃ muktirityāha śaṅkaraḥ // NBs_49.54 //",
  "GSP33nabodhsu:2662": "vedāntapāṭharūpeṇa svadharmāḥ kīrttitā mayā /",
  "GSP33nabodhsu:2663": "svadharmakīrttanādeva sāyujyaṃ padamarjitam // NBs_49.55 //",
  "GSP33nabodhsu:2664": "dvibhāryo brāhmaṇo yastu tyajetpūrvāṃ pativratām /",
  "GSP33nabodhsu:2665": "parasyā guṇalobhena sa yāti paramāṃ gatim // NBs_49.56 //",
  "GSP33nabodhsu:2666": "etasya vivaraṇam",
  "GSP33nabodhsu:2667": "pravṛttiśca nivṛttiśca dvebhārye vedabodhite /",
  "GSP33nabodhsu:2668": "prathamā karmaniṣṭhā syādbrahmaniṣṭhā tathā'parā // NBs_49.57 //",
  "GSP33nabodhsu:2669": "karkaśā rasikā ceti tayornāmāntaraṃ kramāt /",
  "GSP33nabodhsu:2670": "karkaśā karmakāṇḍasthā rasikā brahmavādinī // NBs_49.58 //",
  "GSP33nabodhsu:2671": "karkaśā rasikā ceti yadyapi dve pativrate /",
  "GSP33nabodhsu:2672": "rasikā svapatiṃ bhuṅkte karkaśā kaṣṭabhāginī // NBs_49.59 //",
  "GSP33nabodhsu:2673": "karmaniṣṭhā tu dāsīva gṛhakarmaratā sadā /",
  "GSP33nabodhsu:2674": "jñānaniṣṭhā mahārājñī rājasiṃhāsane sthitā // NBs_49.60 //",
  "GSP33nabodhsu:2675": "patihetordivā naktaṃ gṛhakarma karotu sā /",
  "GSP33nabodhsu:2676": "patiṃ nāliṅgya nidrāti kathaṃ saubhāgyabhāginī // NBs_49.61 //",
  "GSP33nabodhsu:2677": "rasarītiṃ na jānāti karkaśā karmavādinī /",
  "GSP33nabodhsu:2678": "pativratā svabhāvena bharttāraṃ stauti kevalam // NBs_49.62 //",
  "GSP33nabodhsu:2679": "jñānaniṣṭhā tu rasikā tattatsaṃskāralakṣaṇaiḥ /",
  "GSP33nabodhsu:2680": "ānandayati bharttāraṃ tamevāśliṣya khelati // NBs_49.63 //",
  "GSP33nabodhsu:2681": "āsane śayane yāne bhojane sā tadanvitā /",
  "GSP33nabodhsu:2682": "kṣaṇaṃ na tiṣṭhati svāmī tāṃ vinā rasalālasaḥ // NBs_49.64 //",
  "GSP33nabodhsu:2683": "yastu jānāti cāturyānmahadantaramenayoḥ /",
  "GSP33nabodhsu:2684": "sa kathaṃ tatra mūḍhāyāṃ rameta kimu tatsukham // NBs_49.65 //",
  "GSP33nabodhsu:2685": "yastu kaścinmahāmūḍhaḥ pāmaraḥ paśudharmavān /",
  "GSP33nabodhsu:2686": "karkaśāyāṃ ramate rasikāṃ ca na vindati // NBs_49.66 //",
  "GSP33nabodhsu:2687": "tasyāṃ ca duḥkhamāpnoti pratyahaṃ kalahāyate /",
  "GSP33nabodhsu:2688": "bhūyastāmeva bhajate daurbhāgyaṃ tasya tādṛśam // NBs_49.67 //",
  "GSP33nabodhsu:2689": "atra dvibhāryaśāstrārthe viṣayo'yaṃ vyavasthitaḥ /",
  "GSP33nabodhsu:2690": "nivṛttivanitāṃ tyaktvā pravṛtto narakaṃ vrajet // NBs_49.68 //",
  "GSP33nabodhsu:2691": "pravṛttivanitāṃ tyaktvā nivṛtto mokṣamaśnute /",
  "GSP33nabodhsu:2692": "viṣamo'pyeṣa śāstrārthaḥ pramāṇaṃ vyāsavākyataḥ // NBs_49.69 //",
  "GSP33nabodhsu:2693": "iti pravṛttinivṛttiśāstravivaraṇam |",
  "GSP33nabodhsu:2694": "athānyadapi |",
  "GSP33nabodhsu:2695": "eko viṣṇurmahadbhūtaṃ vyāsenoktaṃ lagedyadi /",
  "GSP33nabodhsu:2696": "tanmahābhūtasañcāre na dūre paramaṃ padam // NBs_49.70 //",
  "GSP33nabodhsu:2697": "ḍākinīsiddhamantro'yaṃ brahmāsmītyakṣarātmakaḥ /",
  "GSP33nabodhsu:2698": "bhāvanāmātrato yasya sadyastadrūpatāṃ vrajet // NBs_49.71 //",
  "GSP33nabodhsu:2699": "guruśāstraprasādena saṃprāpya paramaṃ padam /",
  "GSP33nabodhsu:2700": "mamaivedaṃ mayā prāptamiti prāha sa uttamaḥ // NBs_49.72 //",
  "GSP33nabodhsu:2701": "yattu janmaśatābhyastavijñānairapi vastutaḥ /",
  "GSP33nabodhsu:2702": "na kiñcidapi samprāptaṃ tasya prāptirmahīyasī // NBs_49.73 //",
  "GSP33nabodhsu:2703": "aṇīyaso mahīyastvaṃ nedīyastvaṃ davīyasaḥ /",
  "GSP33nabodhsu:2704": "parasya nijarūpatvaṃ yatpratyeti pramā hi sā // NBs_49.74 //",
  "GSP33nabodhsu:2705": "yaddṛśyate tattu mithyā tatsatyaṃ yanna dṛśyate /",
  "GSP33nabodhsu:2706": "etatprāmāṇikatvaṃ hi mahopaniṣadāṃ matam // NBs_49.75 //",
  "GSP33nabodhsu:2707": "vicitrā yasya racanā samastā bhāti nīrasā /",
  "GSP33nabodhsu:2708": "jīvanmṛtakatulyo'sau jīvanmuktaḥ śrutau stutaḥ // NBs_49.76 //",
  "GSP33nabodhsu:2709": "svayameva prakāśeta dīpaḥ śūnyālaye yathā /",
  "GSP33nabodhsu:2710": "tasya vyarthaprakāśasya sārthakaṃ janma varṇitam // NBs_49.77 //",
  "GSP33nabodhsu:2711": "na bodhayati bhāvānāmātmano bhedamaṇvapi /",
  "GSP33nabodhsu:2712": "abodhadīpa evāyamasmākaṃ bodhadīpakaḥ // NBs_49.78 //",
  "GSP33nabodhsu:2713": "niśāyāmeva jāgarmi nidrāmi sakalaṃ dinam /",
  "GSP33nabodhsu:2714": "na ca rogā prabādhante mā jarāmaraṇādayaḥ // NBs_49.79 //",
  "GSP33nabodhsu:2715": "uttamādhamamadhyānāṃ bhedabhānaṃ dhiyāṃ phalam /",
  "GSP33nabodhsu:2716": "tābhirhīnasya hariṇā proktā paṇḍitarājatā // NBs_49.80 //",
  "GSP33nabodhsu:2717": "jaḍena yena saṃtyakte ubhe sukṛtaduṣkṛte /",
  "GSP33nabodhsu:2718": "buddhiyuktaḥ sa eveti pārthaṃ prāha janārdanaḥ // NBs_49.81 //",
  "GSP33nabodhsu:2719": "kṛtākṛtairna yasyārtho nāśrayo yasya kutracit /",
  "GSP33nabodhsu:2720": "pārthasārathirityāha sa tucchaḥ svacchamuktibhāk // NBs_49.82 //",
  "GSP33nabodhsu:2721": "dharmādharmau na jānāti na jānāti śubhāśubhe /",
  "GSP33nabodhsu:2722": "sukhaduḥkhe na jānāti sa jñānīti mataṃ hareḥ // NBs_49.83 //",
  "GSP33nabodhsu:2723": "cintanenaiva muktiḥ syāditi sarvatra varṇitam /",
  "GSP33nabodhsu:2724": "asmākaṃ tu mate svasminna kiñcidapi cintayet // NBs_49.84 //",
  "GSP33nabodhsu:2725": "cintanaṃ sarvaśāstrāṇāṃ matamanyanmataṃ mama /",
  "GSP33nabodhsu:2726": "na kiñciccintanādeva svayaṃ tattvaṃ prakāśate // NBs_49.85 //",
  "GSP33nabodhsu:2727": "svayaṃ prakāśite tattve tatkṣaṇāttanmayo bhavet /",
  "GSP33nabodhsu:2728": "eko'pi na guṇo yasmindvau trayo vā kutaḥ kila /",
  "GSP33nabodhsu:2729": "guṇāngāyati govindo nistraiguṇyasya tasya hi // NBs_49.86 //",
  "GSP33nabodhsu:2730": "yasya naivādhikāro'sti kasmiṃścidapi karmaṇi /",
  "GSP33nabodhsu:2731": "mukhyo'dhikārī kaivalye sa gīto nandasūnunā // NBs_49.87 //",
  "GSP33nabodhsu:2732": "paśyanśṛṇvanspṛśañjighranyaḥ pratyakṣāpalāpakṛt /",
  "GSP33nabodhsu:2733": "naiva kiñcitkaromīti tamāryaṃ prāha keśavaḥ // NBs_49.88 //",
  "GSP33nabodhsu:2734": "jānanto'pi na sanmārgaṃ mūḍhāyopadiśanti ye /",
  "GSP33nabodhsu:2735": "mūḍhamārgaṃ praśaṃsanti tānsādhūnāha mādhavaḥ // NBs_49.89 //",
  "GSP33nabodhsu:2736": "yasminmārge praviṣṭasya bhraṣṭatā'grimajanmani /",
  "GSP33nabodhsu:2737": "tameva yogināṃ mārgamastauṣītpārthasārathiḥ // NBs_49.90 //",
  "GSP33nabodhsu:2738": "yatheṣṭaceṣṭārodho hi siddhido haṭhayoginām /",
  "GSP33nabodhsu:2739": "yatheṣṭaceṣṭā kaivalyamasmākaṃ jñānayoginām // NBs_49.91 //",
  "GSP33nabodhsu:2740": "hatvā'pi ya imāllokānna hanti na nibadhyate /",
  "GSP33nabodhsu:2741": "asmākaṃ tu mate tasya saṅgatiḥ śāntisādhanam // NBs_49.92 //",
  "GSP33nabodhsu:2742": "jātasya hi dhruvo mṛtyurdhruvaṃ janma mṛtasya ca /",
  "GSP33nabodhsu:2743": "etasyāparihāryasya parihāro mataṃ mama // NBs_49.93 //",
  "GSP33nabodhsu:2744": "jñānāgniḥ sarvakarmāṇi kurute yasya bhasmasāt /",
  "GSP33nabodhsu:2745": "na tasya karmabhraṣṭasya karmaṭhairlabhyate padam // NBs_49.94 //",
  "GSP33nabodhsu:2746": "yastu kāpuruṣaḥ kāmātsarvasmādapi nirgataḥ /",
  "GSP33nabodhsu:2747": "sa eva puruṣārthīti jagāda puruṣottamaḥ // NBs_49.95 //",
  "GSP33nabodhsu:2748": "viṣṇugītā mayā'dhītā nirṇayastatra nirgataḥ /",
  "GSP33nabodhsu:2749": "sarvadharmaparityāgī sarvapāpaiḥ pramucyate // NBs_49.96 //",
  "GSP33nabodhsu:2750": "asaṅgavastuviṣaye pralāpo'yaṃ tu saṅgataḥ /",
  "GSP33nabodhsu:2751": "dhyāto muhurmuhurdadyātsatāṃ pūrṇāmasaṅgatām // NBs_49.97 //",
  "GSP33nabodhsu:2752": "agocaravicāre'sya nindyakāmādivartmanā /",
  "GSP33nabodhsu:2753": "śatakasya pravṛttasya vyaktonmattapralāpatā // NBs_49.98 //",
  "GSP33nabodhsu:2754": "asyonmattapralāpatvādupekṣāṃ tāta mā kuru /",
  "GSP33nabodhsu:2755": "nūnametasya bhāvārtho durbodho viṣayātmabhiḥ // NBs_49.99 //",
  "GSP33nabodhsu:2756": "ityunmattapralāpo'yaṃ nāmnā prokto mayā tava // NBs_49.100 //",
  "GSP33nabodhsu:2757": "nūnamekāntaniṣṭhena nityamekāgracetasā /",
  "GSP33nabodhsu:2758": "ityunmattapralāpo'yaṃ vicāryaḥ kṛtabuddhinā // NBs_49.101 //",
  "GSP33nabodhsu:2759": "avasthāyā manonmanyā unmattā ye mahādhiyaḥ /",
  "GSP33nabodhsu:2760": "nidhisteṣāṃ pralāpo'yaṃ sthāpyo hṛdayamandire // NBs_49.102 //",
  "GSP33nabodhsu:2761": "[p. 855-]",
  "GSP33nabodhsu:2762": "śivapūjāśatakam",
  "GSP33nabodhsu:2763": "śivapūjātmakaṃ karma karmanirmūlanakṣamam /",
  "GSP33nabodhsu:2764": "saṅkalpaḥ śivapūjāyāḥ sarvasaṅkalpaduḥkhahṛt // NBs_50.1 //",
  "GSP33nabodhsu:2765": "śivapañcākṣarī dīkṣā śabdabrahmamayī hitā /",
  "GSP33nabodhsu:2766": "śabdabrahmaṇi niṣṇātaḥ paraṃ brahmādhigacchati // NBs_50.2 //",
  "GSP33nabodhsu:2767": "tisro rekhā vibhūtestu śraddhābhaktiviraktayaḥ /",
  "GSP33nabodhsu:2768": "pūjādhikārasiddharthaṃ dhāryāḥ svāṅgeṣu śāmbhavaiḥ // NBs_50.3 //",
  "GSP33nabodhsu:2769": "rudrābharaṇamudrāstu dhāryā rudrākṣamālikāḥ /",
  "GSP33nabodhsu:2770": "devo bhūtvā yajeddevamitīyaṃ śāśvatī śrutiḥ // NBs_50.4 //",
  "GSP33nabodhsu:2771": "atha pūjākramaḥ |",
  "GSP33nabodhsu:2772": "ākārāḥ kalpitā yasyāṃ brahmādyāḥ sthirajaṅgamāḥ /",
  "GSP33nabodhsu:2773": "tanmṛtikāmayaṃ śaivaiḥ śivaliṅgaṃ prapūjyate // NBs_50.5 //",
  "GSP33nabodhsu:2774": "tatra prathamaṃ harāya nama iti mṛttikāgrahaṇam |",
  "GSP33nabodhsu:2775": "mṛtsatyā yaccharāvāstu śrutā brahmāṇḍakoṭayaḥ /",
  "GSP33nabodhsu:2776": "harāya nama ityeva grāhyā sā mṛttikā budhaiḥ // NBs_50.6 //",
  "GSP33nabodhsu:2777": "maheśvarāya nama iti liṅgasaṅghaṭṭanam |",
  "GSP33nabodhsu:2778": "akhaṇḍākāravṛttistu vedānte yā nirūpitā /",
  "GSP33nabodhsu:2779": "namo maheśvarāyeti liṅgasaṅghaṭṭanaṃ hi tat // NBs_50.7 //",
  "GSP33nabodhsu:2780": "śulapāṇaye nama iti pratiṣṭhāpanam |",
  "GSP33nabodhsu:2781": "tyaktvā'sambhāvanāṃ tadvadviparītatvabhāvanām /",
  "GSP33nabodhsu:2782": "śulapāṇiḥ pratiṣṭhāpyaḥ pīṭhe niṣṭhāmaye budhaiḥ // NBs_50.8 //",
  "GSP33nabodhsu:2783": "pinākadhṛte nama ityāvāhanam |",
  "GSP33nabodhsu:2784": "sarvagasyāpi devasya bhaktirāvāhanaṃ tava /",
  "GSP33nabodhsu:2785": "āvāhayāmi bhaktyā tvāmityāvāhyaḥ pinākadhṛt // NBs_50.9 //",
  "GSP33nabodhsu:2786": "atha dhyānam |",
  "GSP33nabodhsu:2787": "dhyāyennityaṃ maheśaṃ rajatagirinibhaṃ cārucandrāvataṃsaṃ ratnākalpojjvalāṅgaṃ paraśumṛgavarābhītihastaṃ prasannam /",
  "GSP33nabodhsu:2788": "padmāsīnaṃ samantātstutamamaragaṇairvyāghrakṛttiṃ vasānaṃ viśvādyaṃ viśvavandyaṃ nikhilabhayaharaṃ pañcavaktraṃ trinetram// NBs_50.10 //",
  "GSP33nabodhsu:2789": "athā'sya vivaraṇam |",
  "GSP33nabodhsu:2790": "tatra dhyāyedityādipadatrayasya vivaraṇam |",
  "GSP33nabodhsu:2791": "anitye nityaṃ virasā nitye nityaṃ dhṛtavratāḥ /",
  "GSP33nabodhsu:2792": "nityaṃ maheśaṃ dhyāyanti nityānityavivekinaḥ // NBs_50.11 //",
  "GSP33nabodhsu:2793": "atha rajatagirinibhamityasya vivaraṇam |",
  "GSP33nabodhsu:2794": "rajatasya giriḥ śaṃbhuḥ śāmbhavānāṃ paraṃ dhanam /",
  "GSP33nabodhsu:2795": "dhanena tena pūrṇānāṃ daridratvaṃ na vidyate // NBs_50.12 //",
  "GSP33nabodhsu:2796": "atha cārucandrāvataṃsamityasya vivaraṇam |",
  "GSP33nabodhsu:2797": "śuddhātmā śītalā kāntā sūkṣmā bodhakalā parā /",
  "GSP33nabodhsu:2798": "vakrāyate durāpeyaṃ candracūḍo vibharti tām // NBs_50.13 //",
  "GSP33nabodhsu:2799": "atha ratnākalpojjvalāṅgamityasya vivaraṇam |",
  "GSP33nabodhsu:2800": "yogadīkṣāmayānyeva bodharatnāni kānicit /",
  "GSP33nabodhsu:2801": "dadhāti śaṃkaro'to'sya ratnākalpojjvalāṅgatā // NBs_50.14 //",
  "GSP33nabodhsu:2802": "atha paraśuhastapadavivaraṇam |",
  "GSP33nabodhsu:2803": "yena mohavanaṃ chinnaṃ kadācinna prarohati /",
  "GSP33nabodhsu:2804": "sa bodhaḥ paraśustīkṣṇo haste rudrasya varttate // NBs_50.15 //",
  "GSP33nabodhsu:2805": "atha mṛgahastapadavivaraṇam |",
  "GSP33nabodhsu:2806": "dhartuṃ na śakyate dhīrairyo dhṛto'pi palāyate /",
  "GSP33nabodhsu:2807": "līlayaiva dhṛto haste śambhunā sa manomṛgaḥ // NBs_50.16 //",
  "GSP33nabodhsu:2808": "atha varahastatvavivaraṇam |",
  "GSP33nabodhsu:2809": "varārthibhirvareṇyāya vṛto yaistu varaḥ sa tam /",
  "GSP33nabodhsu:2810": "varaṃ dadāti hastena varadastena śaṃkaraḥ // NBs_50.17 //",
  "GSP33nabodhsu:2811": "athā'bhītihastatvavivaraṇam |",
  "GSP33nabodhsu:2812": "mṛtyorbibheti brahmā'pi mṛtyureva bhayaṃ mahat /",
  "GSP33nabodhsu:2813": "tasmādamṛtyurabhayaṃ haste mṛtyuñjayasya tat // NBs_50.18 //",
  "GSP33nabodhsu:2814": "atha prasannamityasya vivaraṇam |",
  "GSP33nabodhsu:2815": "siddhimekāmapi prāpya kaścidantaḥ prasīdati /",
  "GSP33nabodhsu:2816": "nidhānaṃ sarvasiddhīnāṃ prasannaḥ sarvadā haraḥ // NBs_50.19 //",
  "GSP33nabodhsu:2817": "atha padmāsīnamityasya vivaraṇam |",
  "GSP33nabodhsu:2818": "satāṃ hṛdayapadmeṣu yadāsīnaḥ sadāśivaḥ /",
  "GSP33nabodhsu:2819": "ata eva hi vedeṣu padmāsīna itīritaḥ // NBs_50.20 //",
  "GSP33nabodhsu:2820": "atha samantātstutamamaragaṇairityasya vivaraṇam |",
  "GSP33nabodhsu:2821": "stuvanti devānmanujāste devā devanāyakān /",
  "GSP33nabodhsu:2822": "devadevo mahādevaḥ stūyate devanāyakaiḥ // NBs_50.21 //",
  "GSP33nabodhsu:2823": "atha vyāghrakṛttiṃ vasānamityasya vivaraṇam |",
  "GSP33nabodhsu:2824": "śaṅkareṇa kirātena mohavyāghro nipātitaḥ /",
  "GSP33nabodhsu:2825": "kaṭau kṛttisvarūpeṇa paśya tasya nidarśanam // NBs_50.22 //",
  "GSP33nabodhsu:2826": "atha viśvādyaṃ viśvavandyamityasya vivaraṇam |",
  "GSP33nabodhsu:2827": "viśvakṛdviśvarūpo'sau viśvahṛdviśvapālakaḥ /",
  "GSP33nabodhsu:2828": "viśvādyo viśvavandyaśca viśveśo girijāpatiḥ // NBs_50.23 //",
  "GSP33nabodhsu:2829": "atha nikhilabhayaharamityasya vivaraṇam |",
  "GSP33nabodhsu:2830": "śrutirbhayamiti prāha dvitīyādvai bhayaṃ bhavet /",
  "GSP33nabodhsu:2831": "haro harati bhaktānāṃ muktido nikhilaṃ bhayam // NBs_50.24 //",
  "GSP33nabodhsu:2832": "atha pañcavaktramityasya vivaraṇam |",
  "GSP33nabodhsu:2833": "dhyāyanti bhaktāḥ sarvatra sarveṣāmapi sanmukhaḥ /",
  "GSP33nabodhsu:2834": "unmukho vimukhānāṃ yastasya sā pañcavaktratā // NBs_50.25 //",
  "GSP33nabodhsu:2835": "atha trinetramityasya vivaraṇam |",
  "GSP33nabodhsu:2836": "karmopāstī ubhe netre jñānaṃ netraṃ tṛtīyakam /",
  "GSP33nabodhsu:2837": "lalāṭe rājate yasya trinetrastena śaṅkaraḥ // NBs_50.26 //",
  "GSP33nabodhsu:2838": "iti dhyānam |",
  "GSP33nabodhsu:2839": "athopakaraṇavicāraḥ |",
  "GSP33nabodhsu:2840": "tatrādau śuddhasphaṭikasaṅkāśatāvicāraḥ |",
  "GSP33nabodhsu:2841": "nirmale sarvamevedaṃ yadasminpratibimbati /",
  "GSP33nabodhsu:2842": "śuddhasphaṭikasaṅkāśo nīrāgaḥ so'yamīśvaraḥ // NBs_50.27 //",
  "GSP33nabodhsu:2843": "atha karpūragauratāvicāraḥ |",
  "GSP33nabodhsu:2844": "yadvāsanāprasādena sarvā durvāsanā gatā /",
  "GSP33nabodhsu:2845": "svabhāvaśītalā seyaṃ śive karpūragauratā // NBs_50.28 //",
  "GSP33nabodhsu:2846": "atha digambaratāvicāraḥ |",
  "GSP33nabodhsu:2847": "nirāvaraṇavijñānasvarūpo hi svayaṃ haraḥ /",
  "GSP33nabodhsu:2848": "svairaṃ carati saṃsāre tena prokto digambaraḥ // NBs_50.29 //",
  "GSP33nabodhsu:2849": "atha bhasmoddhūlanavicāraḥ |",
  "GSP33nabodhsu:2850": "jñānāgniḥ sarvakarmāṇi bhasmasātkurute kila /",
  "GSP33nabodhsu:2851": "tenaiva bhasmanā gātramuddhūlayati dhūrjaṭiḥ // NBs_50.30 //",
  "GSP33nabodhsu:2852": "bhāsate bhinnabhāvānāmapi bhedo na bhasmani /",
  "GSP33nabodhsu:2853": "svasvabhāvasvabhāvena bhasma bhargasya vallabham // NBs_50.31 //",
  "GSP33nabodhsu:2854": "atha candracūḍatāvicāraḥ |",
  "GSP33nabodhsu:2855": "naśyantyasya kalāḥ sarvāḥ sā kalā naiva naśyati /",
  "GSP33nabodhsu:2856": "yā'rpitā śaṅkare bhaktyā candracūḍastayā haraḥ // NBs_50.32 //",
  "GSP33nabodhsu:2857": "atha jaṭājūṭavicāraḥ |",
  "GSP33nabodhsu:2858": "viśrāmo'yaṃ munīndrāṇāṃ purātanavaṭo haraḥ /",
  "GSP33nabodhsu:2859": "vedāntasāṅkhyayogākhyāstisrastajjaṭayaḥ smṛtāḥ // NBs_50.33 //",
  "GSP33nabodhsu:2860": "atha gaṅgādharatvavicāraḥ |",
  "GSP33nabodhsu:2861": "brahmalokā ca yā gaṅgā suṣumṇā śītaladravā /",
  "GSP33nabodhsu:2862": "mastake rājate yasya tena gaṅgādharo haraḥ // NBs_50.34 //",
  "GSP33nabodhsu:2863": "atha trinetratāvicāraḥ |",
  "GSP33nabodhsu:2864": "āpyāyanastamohantā vidyayā doṣadāhakṛt /",
  "GSP33nabodhsu:2865": "somasūryāgninayanastrinetrastena śaṅkaraḥ // NBs_50.35 //",
  "GSP33nabodhsu:2866": "atha nīlakaṇṭhatāvicāraḥ |",
  "GSP33nabodhsu:2867": "kaṇṭhe brahmāṇḍanabhasāṃ gilitānāmanekadhā /",
  "GSP33nabodhsu:2868": "chāyā sphaṭikasaṅkāśe nīlakaṇṭhatvakāraṇam // NBs_50.36 //",
  "GSP33nabodhsu:2869": "yadbrahmāṇḍaśarīrasya śyāmalaṃ pārvatīpateḥ /",
  "GSP33nabodhsu:2870": "kaṇṭhadeśe sthitaṃ vyoma nīlakaṇṭhastato haraḥ // NBs_50.37 //",
  "GSP33nabodhsu:2871": "śaṅkareṇābhraśubhreṇa yadviṣāmbu dayālunā /",
  "GSP33nabodhsu:2872": "kaṇṭhe dhṛtamataḥ kaṇṭhe navāmbudharasundaraḥ // NBs_50.38 //",
  "GSP33nabodhsu:2873": "śuddhasphaṭikasaṅkāśaḥ sthito'yaṃ mandarācale /",
  "GSP33nabodhsu:2874": "indranīlācalacchāyā nīlakaṇṭhatvakāraṇam // NBs_50.39 //",
  "GSP33nabodhsu:2875": "rāmo'sya paramo bhaktaḥ śaṅkaro bhaktavatsalaḥ /",
  "GSP33nabodhsu:2876": "rāmaratnaṃ dhṛtaṃ kaṇṭhe nīlakaṇṭhatvakāraṇam // NBs_50.40 //",
  "GSP33nabodhsu:2877": "atha bhujaṅgabhūṣaṇatāvicāraḥ |",
  "GSP33nabodhsu:2878": "yoginaḥ pavanāhārāstathā giribile śayāḥ /",
  "GSP33nabodhsu:2879": "nijarūpe dhṛtāstena bhujaṅgābharaṇo haraḥ // NBs_50.41 //",
  "GSP33nabodhsu:2880": "kācitkuṇḍalinī śaktiḥ śaṅkareṇa vaśīkṛtā /",
  "GSP33nabodhsu:2881": "kuṇḍalinyā kuṇḍalino dehābharaṇatāṃ gatāḥ // NBs_50.42 //",
  "GSP33nabodhsu:2882": "anantavāsukī śambhoḥ karṇakuṇḍalatāṃ gatau /",
  "GSP33nabodhsu:2883": "tatpradhānatayā'nyepi khyātāḥ kuṇḍalisaṃjñayā // NBs_50.43 //",
  "GSP33nabodhsu:2884": "atha triśūlavicāraḥ |",
  "GSP33nabodhsu:2885": "śāntivairāgyabodhākhyaistribhiragraistarasvibhiḥ /",
  "GSP33nabodhsu:2886": "triguṇatripuraṃ hanti triśūlena trilocanaḥ // NBs_50.44 //",
  "GSP33nabodhsu:2887": "atha ḍamaruvicāraḥ |",
  "GSP33nabodhsu:2888": "ṭaṇṭaṅkāracchalenāsau śaivānāṃ muktihetave /",
  "GSP33nabodhsu:2889": "neti neti muhuḥ prāha ḍamaruḥ śāmbhavo hi saḥ // NBs_50.45 //",
  "GSP33nabodhsu:2890": "atha muṇḍamālāvicāraḥ |",
  "GSP33nabodhsu:2891": "anantamṛtabrahmāṇḍamuṇḍamālāvidhāraṇe /",
  "GSP33nabodhsu:2892": "anādyanantarūpatvātsamarthaḥ śiva eva hi // NBs_50.46 //",
  "GSP33nabodhsu:2893": "atha vṛṣavāhanavicāraḥ |",
  "GSP33nabodhsu:2894": "brahmādyā yatra nārūḍhāstamārohati śaṅkaraḥ /",
  "GSP33nabodhsu:2895": "samādhiṃ dharmameghākhyaṃ tenāyaṃ vṛṣavāhanaḥ // NBs_50.47 //",
  "GSP33nabodhsu:2896": "atha kailāsavicāraḥ |",
  "GSP33nabodhsu:2897": "kaivalye lasate rudrastadbhaktā api sarvadā /",
  "GSP33nabodhsu:2898": "tatkaivalyavilāsena kailāsaṃ śambhumandiram // NBs_50.48 //",
  "GSP33nabodhsu:2899": "atha mandaravicāraḥ |",
  "GSP33nabodhsu:2900": "mathito muktiratnārthaṃ yenāyaṃ bhavasāgaraḥ /",
  "GSP33nabodhsu:2901": "sa bodho mandaro nāma mandiraṃ śaṅkarasya tat // NBs_50.49 //",
  "GSP33nabodhsu:2902": "atha śmaśānavicāraḥ |",
  "GSP33nabodhsu:2903": "nityaṃ krīḍati yatrāyaṃ svayaṃ saṃhārabhairavaḥ /",
  "GSP33nabodhsu:2904": "tatra śmaśāne saṃsāre śivaḥ sarvatra dṛśyate // NBs_50.50 //",
  "GSP33nabodhsu:2905": "atha gaṇavicāraḥ |",
  "GSP33nabodhsu:2906": "ānandasāgaraḥ śambhustacchaktirdrava ucyate /",
  "GSP33nabodhsu:2907": "śīkarā iva sāmudrāstadānandakaṇā gaṇāḥ // NBs_50.51 //",
  "GSP33nabodhsu:2908": "jagadvilakṣaṇaḥ svāmī svarūpākṛtilakṣaṇaiḥ /",
  "GSP33nabodhsu:2909": "jagadvilakṣaṇā eva gaṇāstasya kimadbhutam // NBs_50.52 //",
  "GSP33nabodhsu:2910": "atha yoginīgaṇavicāraḥ |",
  "GSP33nabodhsu:2911": "yaiva yaiva manovṛttiryogābhyāsena yoginām /",
  "GSP33nabodhsu:2912": "sā samīpaṃ gatā śambhoḥ saivāyaṃ yoginīgaṇaḥ // NBs_50.53 //",
  "GSP33nabodhsu:2913": "sakhāyaḥ śaṅkarasyaite yoginībhairavādayaḥ /",
  "GSP33nabodhsu:2914": "jīvanmuktā jaḍairuktā bhūtapretapiśācakāḥ // NBs_50.54 //",
  "GSP33nabodhsu:2915": "atha kālabhairavavicāraḥ |",
  "GSP33nabodhsu:2916": "vivarttitajagajjālaḥ kālo'sya dvārapālakaḥ /",
  "GSP33nabodhsu:2917": "kālādbibheti yadviśvaṃ sa gaṇaḥ kālabhairavaḥ // NBs_50.55 //",
  "GSP33nabodhsu:2918": "atha daṇḍapāṇivicāraḥ |",
  "GSP33nabodhsu:2919": "manaso daṇḍanenaiva daṇḍapāṇirgaṇo bhavet /",
  "GSP33nabodhsu:2920": "tādṛśā eva devasya gaṇatvamupayānti hi // NBs_50.56 //",
  "GSP33nabodhsu:2921": "atha kṣetrapālavicāraḥ |",
  "GSP33nabodhsu:2922": "paramātmā svayaṃ śambhustadaṃśāḥ kṣetrapālakāḥ /",
  "GSP33nabodhsu:2923": "aṃśāṃśibhāvabhedena kṣetrapālairvṛto haraḥ // NBs_50.57 //",
  "GSP33nabodhsu:2924": "atha nandigaṇavicāraḥ |",
  "GSP33nabodhsu:2925": "yasyopari sphuradrūpo dṛśyate parameśvaraḥ /",
  "GSP33nabodhsu:2926": "sa bodhaḥ śuddhabhāvātmā gīyate nandikeśvaraḥ // NBs_50.58 //",
  "GSP33nabodhsu:2927": "atha bhṛṅgivicāraḥ |",
  "GSP33nabodhsu:2928": "yaḥ kīṭabhṛṅgabhāvena bhaktaḥ sārūpyamāgataḥ /",
  "GSP33nabodhsu:2929": "sa eva khaṇḍaparaśorbhṛṅgināmā gaṇaḥ kila // NBs_50.59 //",
  "GSP33nabodhsu:2930": "atha mahākālavicāraḥ |",
  "GSP33nabodhsu:2931": "kālena bhakṣitaṃ viśvaṃ kālo bodhena bhakṣitaḥ /",
  "GSP33nabodhsu:2932": "bodhātmā kālakālo'yaṃ mahākālo paro gaṇaḥ // NBs_50.60 //",
  "GSP33nabodhsu:2933": "atha skandavicāraḥ |",
  "GSP33nabodhsu:2934": "bodhasvasenayā yena mohasya skandanaṃ kṛtam /",
  "GSP33nabodhsu:2935": "sa buddhimānmahāsenaḥ skando nāma śivātmajaḥ // NBs_50.61 //",
  "GSP33nabodhsu:2936": "atha gaṇeśavicāraḥ |",
  "GSP33nabodhsu:2937": "suto'nyo vighnarāśighnaḥ sarvavidyāviśāradaḥ /",
  "GSP33nabodhsu:2938": "ānandatundilaḥ sākṣātsiddhidātā gaṇeśvaraḥ // NBs_50.62 //",
  "GSP33nabodhsu:2939": "atha śivarātrivicāraḥ |",
  "GSP33nabodhsu:2940": "yā niśā sarvabhūtānāṃ tasyāṃ jāgartti saṃyamī /",
  "GSP33nabodhsu:2941": "jāgartti śivarātrau yaḥ śivastasminprasīdati // NBs_50.63 //",
  "GSP33nabodhsu:2942": "pañcakarmendriyāṇyeva pañcajñānendriyāṇi ca /",
  "GSP33nabodhsu:2943": "mano'haṃkṛticittāni trīṇi buddhiścaturdaśī // NBs_50.64 //",
  "GSP33nabodhsu:2944": "iyaṃ tu śāmbhavaiḥ proktā śivarātricaturdaśī /",
  "GSP33nabodhsu:2945": "nirāhāratayā tatra vṛttirodhī bhavedbudhaḥ // NBs_50.65 //",
  "GSP33nabodhsu:2946": "śivabhaktaiḥ kṛtā pūrvaṃ śivasyātyantavallabhā /",
  "GSP33nabodhsu:2947": "śivarātririyaṃ putra śivasāyujyadāyinī // NBs_50.66 //",
  "GSP33nabodhsu:2948": "niśītha eva madhyāhno rātrireva dinaṃ vibhoḥ /",
  "GSP33nabodhsu:2949": "na yatra kiñcitkāśeta sa prakāśastu śāmbhavaḥ // NBs_50.67 //",
  "GSP33nabodhsu:2950": "atha śivatāṇḍavavicāraḥ |",
  "GSP33nabodhsu:2951": "yasyānandalayenaiva nanditā nāradādayaḥ /",
  "GSP33nabodhsu:2952": "tadānandavinodākhyaṃ śāmbhavaṃ viddhi tāṇḍavam // NBs_50.68 //",
  "GSP33nabodhsu:2953": "atha smaraharatvavicāraḥ |",
  "GSP33nabodhsu:2954": "hṛte smare hṛtā eva ṣaḍapyete smarādayaḥ /",
  "GSP33nabodhsu:2955": "smarādiharaṇādeva devaḥ smaraharo haraḥ // NBs_50.69 //",
  "GSP33nabodhsu:2956": "atha gaurīvicāraḥ |",
  "GSP33nabodhsu:2957": "sā svabhāvena vāmaiva manovācāmagocarā /",
  "GSP33nabodhsu:2958": "vāmāṅgī vāmadevasya vāme gaurī virājate // NBs_50.70 //",
  "GSP33nabodhsu:2959": "sā brahmavādināṃ śreṣṭhā bhavānī brahmavādinī /",
  "GSP33nabodhsu:2960": "yā kaṭākṣeṇa sarvatra śivākhyaṃ brahma vīkṣate // NBs_50.71 //",
  "GSP33nabodhsu:2961": "mama priyo mama svāmī mamā''ttmā me gṛheśvaraḥ /",
  "GSP33nabodhsu:2962": "iti yasyāḥ śive bhāvaḥ sā dhanyā śailakanyakā // NBs_50.72 //",
  "GSP33nabodhsu:2963": "sa īkṣitaḥ sa āśliṣṭaḥ sa bhuktaḥ sa ca pūjitaḥ /",
  "GSP33nabodhsu:2964": "sa eva hṛdaye dhyātaḥ pārvatyā parameśvaraḥ // NBs_50.73 //",
  "GSP33nabodhsu:2965": "śivaṃ bhajati bhāvena pātivratyena pārvatī /",
  "GSP33nabodhsu:2966": "ataḥ saubhāgyametasyā loke vede ca gīyate // NBs_50.74 //",
  "GSP33nabodhsu:2967": "yogeśvarāṇāṃ yogo'yaṃ bhujyate yanmaheśvaraḥ /",
  "GSP33nabodhsu:2968": "tena yogena sampannā bhavānī divyayoginī // NBs_50.75 //",
  "GSP33nabodhsu:2969": "nityaṃ nṛtyati pārvatyāḥ purataḥ parameśvaraḥ /",
  "GSP33nabodhsu:2970": "yadantastādṛśaṃ prema tadagre kiṃ na nṛtyatu // NBs_50.76 //",
  "GSP33nabodhsu:2971": "ekātmabhāvasampannau sthitau bhinnātmakāviva /",
  "GSP33nabodhsu:2972": "bhavānīśaṅkarau vande brahmavidbrahmaṇī yathā // NBs_50.77 //",
  "GSP33nabodhsu:2973": "prakāradvitayenāpi pārvatī stutimarhati /",
  "GSP33nabodhsu:2974": "yadasyāḥ śaṅkare prema yadasyāṃ prema śāṅkaram // NBs_50.78 //",
  "GSP33nabodhsu:2975": "pūjanīyā viśeṣeṇa śaṅkarādapi pārvatī /",
  "GSP33nabodhsu:2976": "sākṣādānandarūpo yastasyāpyānandavardhinī // NBs_50.79 //",
  "GSP33nabodhsu:2977": "parabrahmasvarūpaiva pārvatī nātra saṃśayaḥ /",
  "GSP33nabodhsu:2978": "yadasyāṃ pracurapremā brahmajñānī sadāśivaḥ // NBs_50.80 //",
  "GSP33nabodhsu:2979": "mandārāstaravo vaneṣu parikhātoyaṃ sudhāsāgaro dvārepyaṣṭavibhūtayo nidhigaṇairantaḥpure pārvatī /",
  "GSP33nabodhsu:2980": "śūlaṃ śastravaraṃ vṛṣaḥ priyasakhā nāraḥ kapālaḥ kare graiveyaṃ garalaṃ bhujeṣu bhujagā bhasmāṅgarāge ruciḥ // NBs_50.81 //",
  "GSP33nabodhsu:2981": "candrādityaśataprakāśajayinī candrāvataṃsojjvalā gaṅgāgarbhajaṭādharā trinayanā gaṅgāmbuvannirmalā /",
  "GSP33nabodhsu:2982": "vāme bhūdharakanyakā sahacarī bhūtyā sadā';",
  "GSP33nabodhsu:2983": "laṃkṛtā svānandā śitikaṇṭhinī purabhido mūrttiḥ puraḥ sphūrjati // NBs_50.82 //",
  "GSP33nabodhsu:2984": "iti sopakaraṇaṃ dhyānam",
  "GSP33nabodhsu:2985": "paśupataye namaḥ snānam |",
  "GSP33nabodhsu:2986": "paśutvavāsanā tyājyā jñānagaṅgāmbudhārayā /",
  "GSP33nabodhsu:2987": "pavitrayā śītalayā snāpyaḥ paśupatiḥ śivaḥ // NBs_50.83 //",
  "GSP33nabodhsu:2988": "śivāya nama iti pūjanam |",
  "GSP33nabodhsu:2989": "śivo devaḥ śivo jīvaḥ śivādanyanna vidyate /",
  "GSP33nabodhsu:2990": "evaṃ śive prakarttavyaṃ bhaktyā candanalepanam // NBs_50.84 //",
  "GSP33nabodhsu:2991": "athākṣatāḥ |",
  "GSP33nabodhsu:2992": "bhajanādakṣatā bhaktā devastu svayamakṣataḥ /",
  "GSP33nabodhsu:2993": "atastvakṣatayā bhaktyā pūjanīyaḥ śivo'kṣataiḥ // NBs_50.85 //",
  "GSP33nabodhsu:2994": "athārkapuṣpavicāraḥ |",
  "GSP33nabodhsu:2995": "arkaḥ pāśupato nāma devaḥ pāśupatapriyaḥ /",
  "GSP33nabodhsu:2996": "ataḥ pāśupatārkasya puṣpaṃ paśupateḥ priyam // NBs_50.86 //",
  "GSP33nabodhsu:2997": "kaṭupatrastaruḥ ko'; pi bhaktena giriśe'rpitaḥ /",
  "GSP33nabodhsu:2998": "prakāśakastamohantā sa evārkatvamāgataḥ // NBs_50.87 //",
  "GSP33nabodhsu:2999": "puṣpaṃ kaṭudalasyāsya śāmbhavena niveditam /",
  "GSP33nabodhsu:3000": "śambhunā svīkṛtaṃ tena sā jātā śivamallikā // NBs_50.88 //",
  "GSP33nabodhsu:3001": "atha dhattūranirṇayaḥ |",
  "GSP33nabodhsu:3002": "īśvarasya prasādena bhāsate'nyādṛśaṃ jagat /",
  "GSP33nabodhsu:3003": "svasamānaguṇatvena dhattūraḥ śivavallabhaḥ // NBs_50.89 //",
  "GSP33nabodhsu:3004": "unmanyā svayamunmatta unmādayati śāmbhavān /",
  "GSP33nabodhsu:3005": "ata eva priyaṃ śambhoḥ puṣpamunmattasambhavam // NBs_50.90 //",
  "GSP33nabodhsu:3006": "kaitavaṃ kitavasyāsya sarvago'yaṃ na lipyate /",
  "GSP33nabodhsu:3007": "ataḥ kitavadhūrttasya kaitavaṃ kusumaṃ priyam // NBs_50.91 //",
  "GSP33nabodhsu:3008": "kāmādayo mahādhūrttā dhūrtitaṃ yairjagattrayam /",
  "GSP33nabodhsu:3009": "tāndhūrtayati yo yuktyā sa dhūrto dhūrjaṭipriyaḥ // NBs_50.92 //",
  "GSP33nabodhsu:3010": "arpitaṃ śaṅkare dhūrttapatraṃ kanakapuṇyadam /",
  "GSP33nabodhsu:3011": "anena hetunā jāto dhattūraḥ kanakāhvayaḥ // NBs_50.93 //",
  "GSP33nabodhsu:3012": "atha kaṇṭakārikānirṇayaḥ |",
  "GSP33nabodhsu:3013": "bhaktyā bhaktena ced vṛttirmanasaḥ śaṅkare'rpitā /",
  "GSP33nabodhsu:3014": "sakaṇṭakasvabhāvāpi jātā sā'kaṇṭakārikā // NBs_50.94 //",
  "GSP33nabodhsu:3015": "atha bilvavicāraḥ |",
  "GSP33nabodhsu:3016": "śivabhaktisvabhāvena śāṇḍilyo hi mahāmuniḥ /",
  "GSP33nabodhsu:3017": "tannāmnaiva priyaṃ śambhoḥ patraṃ śāṇḍilyasambhavam // NBs_50.95 //",
  "GSP33nabodhsu:3018": "viśvarūpo mahādevaḥ svayaṃ śailūṣalakṣaṇaḥ /",
  "GSP33nabodhsu:3019": "ataḥ śailūṣapatrāṇāṃ pūjayā sa prasīdati // NBs_50.96 //",
  "GSP33nabodhsu:3020": "janmanastu phalaṃ śrīmadbilvapatrārpaṇācchive /",
  "GSP33nabodhsu:3021": "ato nirūpito vṛkṣo bilvaḥ śrīphalasaṃjñayā // NBs_50.97 //",
  "GSP33nabodhsu:3022": "dhūpapradīpanaivedyaphalatāmbūladakṣiṇāḥ /",
  "GSP33nabodhsu:3023": "śivāya nama ityeva sarvamevāsya pūjanam // NBs_50.98 //",
  "GSP33nabodhsu:3024": "vidyāsu śrutirutkṛṣṭā rudraikādaśinī śrutau /",
  "GSP33nabodhsu:3025": "tatra pañcākṣarī śreṣṭhā sā japyā śivatuṣṭaye // NBs_50.99 //",
  "GSP33nabodhsu:3026": "draṣṭā ca darśanaṃ dṛśyamiti patratrayānvitā /",
  "GSP33nabodhsu:3027": "śive samarpyā cidrūpe prathamā bilvapatrikā // NBs_50.100 //",
  "GSP33nabodhsu:3028": "karttā kāryaṃ ca karaṇamiti patratrayānvitā /",
  "GSP33nabodhsu:3029": "śive samarpyā cidrūpe dvitīyā bilvapatrikā // NBs_50.101 //",
  "GSP33nabodhsu:3030": "bhoktā ca bhojanaṃ bhojyamiti patratrayātmikā /",
  "GSP33nabodhsu:3031": "śive samarpyā cidrūpe tṛtīyā bilvapatrikā // NBs_50.102 //",
  "GSP33nabodhsu:3032": "bhūrbhuvaśca tathā svarga iti patratrayātmikā /",
  "GSP33nabodhsu:3033": "śive samarpyā cidrūpe caturthī bilvapatrikā // NBs_50.103 //",
  "GSP33nabodhsu:3034": "jāgratsvapnastathā suptiriti patratrayānvinā /",
  "GSP33nabodhsu:3035": "śive samarpyā cidrūpe pañcamī bilvapatrikā // NBs_50.104 //",
  "GSP33nabodhsu:3036": "sthūlaṃ sūkṣmaṃ kāraṇākhyamiti patratrayānvitā /",
  "GSP33nabodhsu:3037": "śive samarpyā cidrūpe ṣaṣṭhikā bilvapatrikā // NBs_50.105 //",
  "GSP33nabodhsu:3038": "avidyā saṃsṛtirjīva iti patratrayānvitā /",
  "GSP33nabodhsu:3039": "śive samarpyā cidrūpe saptamī bilvapatrikā // NBs_50.106 //",
  "GSP33nabodhsu:3040": "utpattiśca sthitirnāśa iti patratrayānvitā /",
  "GSP33nabodhsu:3041": "śive samarpyā cidrūpe hyaṣṭamī bilvapatrikā // NBs_50.107 //",
  "GSP33nabodhsu:3042": "brahmā viṣṇustathā rudra iti patratrayānvitā /",
  "GSP33nabodhsu:3043": "śive samarpyā cidrūpe navamī bilvapatrikā // NBs_50.108 //",
  "GSP33nabodhsu:3044": "tamo rajastathā sattvamiti patratrayānvitā /",
  "GSP33nabodhsu:3045": "śive samarpyā cidrūpe daśamī bilvapatrikā // NBs_50.109 //",
  "GSP33nabodhsu:3046": "tvantā'hantā tathedaṃtvamiti patratrayānvitā /",
  "GSP33nabodhsu:3047": "śive samarpyā cidrūpe rudrākhyā bilvapatrikā // NBs_50.110 //",
  "GSP33nabodhsu:3048": "ekādaśaitāḥ kathitāḥ śāmbhavāḥ bilvapatrikāḥ /",
  "GSP33nabodhsu:3049": "etābhirarcitaḥ śambhuḥ sadyo muktiṃ prayacchati // NBs_50.111 //",
  "GSP33nabodhsu:3050": "athāṣṭamūrtipūjanam |",
  "GSP33nabodhsu:3051": "śarvo bhavo rudra ugro bhīmaḥ paśupatistathā /",
  "GSP33nabodhsu:3052": "mahādevastatheśāna iti mūrtiprapūjanam // NBs_50.112 //",
  "GSP33nabodhsu:3053": "aṣṭau prakṛtirūpāṇi kaṣṭānyaṣṭaiva dehinaḥ /",
  "GSP33nabodhsu:3054": "spaṣṭaṃ mūrtibhiraṣṭābhiraṣṭamūrtirharatyasau // NBs_50.113 //",
  "GSP33nabodhsu:3055": "atha pradakṣiṇanirṇayaḥ |",
  "GSP33nabodhsu:3056": "aparyanto mahādevastasya kalpaśatairapi /",
  "GSP33nabodhsu:3057": "na syātpradakṣiṇaṃ tena śivasyārdhaṃ pradakṣiṇam // NBs_50.114 //",
  "GSP33nabodhsu:3058": "atha gallavādyavicāraḥ |",
  "GSP33nabodhsu:3059": "yathā svarūpaṃ devasya tathā vaktuṃ na śakyate /",
  "GSP33nabodhsu:3060": "stutirvā gallavādyaṃ vā tena śambhordvayaṃ samam // NBs_50.115 //",
  "GSP33nabodhsu:3061": "atha namaskāravicāraḥ |",
  "GSP33nabodhsu:3062": "premanirbharabhāvena daṇḍavatpatitairbhuvi /",
  "GSP33nabodhsu:3063": "mahādevo namaskāryo galitatvādahaṅkṛteḥ // NBs_50.116 //",
  "GSP33nabodhsu:3064": "atha kṣamāpanam |",
  "GSP33nabodhsu:3065": "mānuṣyamapi saṃprāpya pūjito na maheśvaraḥ /",
  "GSP33nabodhsu:3066": "aparādho mahāñjātaḥ kṣamasveti muhurvadet // NBs_50.117 //",
  "GSP33nabodhsu:3067": "atha visarjananirṇayaḥ",
  "GSP33nabodhsu:3068": "jñatvakartṛtvabhoktṛtvajīvatvādivisarjanam /",
  "GSP33nabodhsu:3069": "etasyāṃ śivapūjāyāmetadeva visarjanam // NBs_50.118 //",
  "GSP33nabodhsu:3070": "ājñākaratvamāyāti puruṣārthacatuṣṭayī /",
  "GSP33nabodhsu:3071": "yato'syāḥ śivapūjāyā mahimā kena varṇyatām // NBs_50.119 //",
  "GSP33nabodhsu:3072": "tattvato yaḥ śivaṃ veda sa veda śivapūjanam /",
  "GSP33nabodhsu:3073": "kastattvataḥ śivaṃ veda ko veda śivapūjanam // NBs_50.120 //",
  "GSP33nabodhsu:3074": "[p. 956-]",
  "GSP33nabodhsu:3075": "bodhasārapraśaṃsā",
  "GSP33nabodhsu:3076": "ādau gurustavo yatra prānte ca śivapūjanam /",
  "GSP33nabodhsu:3077": "madhye mukundasmaraṇaṃ bodhasāraḥ sa uttamaḥ // NBs_51.1 //",
  "GSP33nabodhsu:3078": "siddhārthaḥ sugamārthaśca viśeṣairbahubhirvṛtaḥ /",
  "GSP33nabodhsu:3079": "granthastvetāddṛśastāta na bhūto na bhaviṣyati // NBs_51.2 //",
  "GSP33nabodhsu:3080": "na stomi na ca nindāmi kathayāmi yathāsthitam /",
  "GSP33nabodhsu:3081": "ekaikasminniha śloke proktaḥ siddhāntanirṇayaḥ // NBs_51.3 //",
  "GSP33nabodhsu:3082": "yathā brahmāṇḍasarvasvaṃ piṇḍe piṇḍe nirūpitam /",
  "GSP33nabodhsu:3083": "tathā siddhāntasarvasvaṃ śloke śloke nirūpitam // NBs_51.4 //",
  "GSP33nabodhsu:3084": "avidyonmūlakuddālastvavidyādāvapāvakaḥ /",
  "GSP33nabodhsu:3085": "avidyāmṛgaśārdūlastvavidyāgajakesarī // NBs_51.5 //",
  "GSP33nabodhsu:3086": "avidyājīvagaralamavidyākaṇṭhakṛcchurī /",
  "GSP33nabodhsu:3087": "avidyālavaṇasyā''pa avidyāpralayārṇavaḥ // NBs_51.6 //",
  "GSP33nabodhsu:3088": "avidyāśailadambholiravidyā'ndhakaśaṅkaraḥ /",
  "GSP33nabodhsu:3089": "avidyākaṃsagovindastvavidyācaṇḍacaṇḍikā // NBs_51.7 //",
  "GSP33nabodhsu:3090": "avidyādāhaśītāṃśuravidyādhvāntabhāskaraḥ /",
  "GSP33nabodhsu:3091": "tathaiva bodhasāro'yamavidyāsvapnajāgaraḥ // NBs_51.8 //",
  "GSP33nabodhsu:3092": "[p. 961-]",
  "GSP33nabodhsu:3093": "bodhasāropāsanā",
  "GSP33nabodhsu:3094": "gururme bodhasāro'yaṃ yato jñānaprado mama /",
  "GSP33nabodhsu:3095": "śiṣyo me bodhasāro'yaṃ yamuddiśya vadāmyaham // NBs_52.1 //",
  "GSP33nabodhsu:3096": "svāmī me bodhasāro'yaṃ māṃ pālayati yaḥ sadā /",
  "GSP33nabodhsu:3097": "sevako bodhasāro me mama sevāṃ karoti yaḥ // NBs_52.2 //",
  "GSP33nabodhsu:3098": "suhṛnme bodhasāro'yaṃ sarvaṃ jānāti madgatam /",
  "GSP33nabodhsu:3099": "sakhā me bodhasāro'yaṃ yasmindṛṣṭe sukhaṃ mama // NBs_52.3 //",
  "GSP33nabodhsu:3100": "gṛhaṃ me bodhasāro'yaṃ yatraiva nivāsāmyaham /",
  "GSP33nabodhsu:3101": "ārāmo bodhasāro me vihāro yatra māmakaḥ // NBs_52.4 //",
  "GSP33nabodhsu:3102": "kāntā me bodhasāro'yaṃ yamāliṅgya svapāmyaham /",
  "GSP33nabodhsu:3103": "mano me bodhasāro'yaṃ mananaṃ yena jāyate // NBs_52.5 //",
  "GSP33nabodhsu:3104": "buddhirme bodhasāro'yaṃ paramaṃ budhyate yayā /",
  "GSP33nabodhsu:3105": "cittaṃ me bodhasāro'yaṃ yena cetāmi tatpade // NBs_52.6 //",
  "GSP33nabodhsu:3106": "ahaṅkāro bodhasāro bodhasāro'hameva hi /",
  "GSP33nabodhsu:3107": "śarīraṃ bodhasāro me mamatā yatra bhūyasī // NBs_52.7 //",
  "GSP33nabodhsu:3108": "prāṇo me bodhasāro'yaṃ mamatā yatra bhūyasī /",
  "GSP33nabodhsu:3109": "jīvo me bodhasāro'yaṃ yena jīvāmyahaṃ sadā // NBs_52.8 //",
  "GSP33nabodhsu:3110": "īśvaro bodhasāro me yato muktiprado mama /",
  "GSP33nabodhsu:3111": "bodhasāraḥ paraṃ brahma bodhasārātparaṃ nahi // NBs_52.9 //",
  "GSP33nabodhsu:3112": "[p. 969-]",
  "GSP33nabodhsu:3113": "prāmāṇyasiddhaye",
  "GSP33nabodhsu:3114": "upaniṣadi vane ye puṣpitā mantravṛkṣāḥ surabhikusumameṣāmekamekaṃ vivicya /",
  "GSP33nabodhsu:3115": "samarasapadalabdhyai vāṅmayairevapuṣpairnaraharisudhiyaitatpūjitaṃ bodhaliṅgam // 1 //",
  "GSP33nabodhsu:3116": "budhajanahitakārī saṃpradāyānusārī paramasukhanidhānaṃ mohamukternidānam /",
  "GSP33nabodhsu:3117": "naraharivihito'yaṃ bodhavṛkṣasya toyaṃ kumativanakuṭhāraḥ paṭhyatāṃ bodhasāraḥ // 2 //",
  "GSP33nabodhsu:3118": "gurubhirdīkṣitānāṃ hi sarvameveśvarārpaṇam /",
  "GSP33nabodhsu:3119": "ayaṃ tu bodhasāro'sya svātmaiva parameśituḥ // 3 //"
}