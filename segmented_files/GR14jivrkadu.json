{
    "GR14jivrkadu:0": " Rādhā-kṛṣṇārcana-dīpikā",
    "GR14jivrkadu:1": " sanātana-samo yasya",
    "GR14jivrkadu:2": " jyāyān śrīmān sanātanaḥ /",
    "GR14jivrkadu:3": " śrī-vallabho 'nujaḥ so 'sau",
    "GR14jivrkadu:4": " śrī-rūpo jīva-sad-gatiḥ //1//",
    "GR14jivrkadu:5": " [*NOTE: This verse is used by Jiva as the maṅgalācaraṇa in other works also.]",
    "GR14jivrkadu:6": " purāṇa-saṃhitā-tantra-",
    "GR14jivrkadu:7": " mantra-śruti-samanvitam /",
    "GR14jivrkadu:8": " gītā-bhāgavataṃ śāstraṃ",
    "GR14jivrkadu:9": " jayatād vraja-dhāmasu //2//",
    "GR14jivrkadu:10": " śrī-dāmodara-rādhārcanam arhati vraja-sthānām /",
    "GR14jivrkadu:11": " āvaśyakatām aśāvyanayo ratrādhidevyaṃ hi //3//",
    "GR14jivrkadu:12": " tatra kaścit śāstra-pramāṇakatvaṃ na manyate,",
    "GR14jivrkadu:13": " taṃ pratīdaṃ brūmaḥ -",
    "GR14jivrkadu:14": " lakṣmīr abhitaḥ strītamā gopyo lakṣmītamāḥ prathitāḥ /",
    "GR14jivrkadu:15": " rādhā gopītamā ced asyāḥ kā samā rāmā //4// iti //",
    "GR14jivrkadu:16": " [*NOTE: This verse is quoted at Gopāla-campū 1.25.]",
    "GR14jivrkadu:17": " āstāṃ tāvat lakṣmī-vijetṛ-guṇa-gaṇa-gopī-gaṇa-pradhānatayā śrī-kṛṣṇa-sandarbhādau nirṇītā /",
    "GR14jivrkadu:18": " [*NOTE: Portions of RKAD have been lifted wholesale from the Sandarbhas.]",
    "GR14jivrkadu:19": " atra ca nirṇeṣyamāṇā svayaṃ bhagavataḥ śrī-kṛṣṇasya svayaṃ lakṣmī-rūpā śrī-rādhā /",
    "GR14jivrkadu:20": " gopī-jana-mātra-saṃvalitaḥ sa upāsyata ity atra śāstrāṇi śṛṇu /",
    "GR14jivrkadu:21": " tatrāroha-bhūmikā-krameṇa darśyate /",
    "GR14jivrkadu:22": " ārādhanaṃ hi kṛṣṇasya",
    "GR14jivrkadu:23": " bhaved āvaśyakaṃ yathā /",
    "GR14jivrkadu:24": " tathā tadīya-bhaktānāṃ",
    "GR14jivrkadu:25": " no ced doṣo 'sti dustaraḥ //5//",
    "GR14jivrkadu:26": " [*NOTE: This verse is,",
    "GR14jivrkadu:27": " but for mukundasya in the place of hi kṛṣṇasya,",
    "GR14jivrkadu:28": " the same as LBhāg 2.1. The following section follows closely on LBhāg 2.]",
    "GR14jivrkadu:29": " (end page 1)",
    "GR14jivrkadu:30": " atra śrī-kṛṣṇasya yathā gautamīya-tantre -",
    "GR14jivrkadu:31": " asāre ghora-saṃsāre",
    "GR14jivrkadu:32": " sāraṃ kṛṣṇa-padārcanam /",
    "GR14jivrkadu:33": " janmāsādya manuṣyeṣu",
    "GR14jivrkadu:34": " śuddhe ca pitṛ-mātari /",
    "GR14jivrkadu:35": " yo nārcayati kalpaḥ san",
    "GR14jivrkadu:36": " tasmāt pāpataro hi kaḥ //6//",
    "GR14jivrkadu:37": " mahābhārate -",
    "GR14jivrkadu:38": " mātṛvat parrakṣantaṃ",
    "GR14jivrkadu:39": " sṛṣṭi-saṃsāra-kārakam /",
    "GR14jivrkadu:40": " yo nārcayati deveśaṃ",
    "GR14jivrkadu:41": " taṃ vidyād brahma-ghātakam //7//",
    "GR14jivrkadu:42": " atha tadīyānāṃ yathā pādme -",
    "GR14jivrkadu:43": " mārkaṇḍeyo 'mbarīṣasya",
    "GR14jivrkadu:44": " vasur vyāso vibhīṣaṇaḥ /",
    "GR14jivrkadu:45": " puṇḍarīko baliḥ śambhuḥ",
    "GR14jivrkadu:46": " prahlādo viduro dhruvaḥ //8//",
    "GR14jivrkadu:47": " dālbhyaḥ parāśaro bhīṣmo",
    "GR14jivrkadu:48": " nāradādyāś ca vaiṣṇavaiḥ /",
    "GR14jivrkadu:49": " sevyo hariṃ niṣevyāmī",
    "GR14jivrkadu:50": " no ced doṣaḥ paraṃ bhavet //9//",
    "GR14jivrkadu:51": " tathā hari-bhakti-sudhodaye (16.76) -",
    "GR14jivrkadu:52": " arcayitvā tu govindaṃ",
    "GR14jivrkadu:53": " tadīyān nārcayanti ye /",
    "GR14jivrkadu:54": " na te viṣṇoḥ prasādasya",
    "GR14jivrkadu:55": " bhājanaṃ dāmbhikā janāḥ //10//",
    "GR14jivrkadu:56": " pādmottara-khaṇḍe -",
    "GR14jivrkadu:57": " ārādhanānāṃ sarveṣāṃ",
    "GR14jivrkadu:58": " viṣṇor ārādhanaṃ param /",
    "GR14jivrkadu:59": " tasmāt parataraṃ devi",
    "GR14jivrkadu:60": " tadīyānāṃ samarcanam //11//",
    "GR14jivrkadu:61": " arcayitvā tu govindaṃ",
    "GR14jivrkadu:62": " tadīyān nārcayet tu yaḥ /",
    "GR14jivrkadu:63": " na sa bhāgavato jñeyaḥ",
    "GR14jivrkadu:64": " kevalaṃ dāmbhikaḥ smṛtaḥ //12// iti /",
    "GR14jivrkadu:65": " atra pūrvatra ca tadīya-śabdena tasya bhaktā eva ucyante / tat tv anye -",
    "GR14jivrkadu:66": " (end page 2)",
    "GR14jivrkadu:67": " dvau bhūta-sargau loke 'smin",
    "GR14jivrkadu:68": " daiva āsura eva ca /",
    "GR14jivrkadu:69": " viṣṇor bhakti-paro daiva",
    "GR14jivrkadu:70": " āsuras tad-viparyayaḥ //13//",
    "GR14jivrkadu:71": " iti viṣṇu-dharmāgni-purāṇādi-niyamāt /",
    "GR14jivrkadu:72": " tat sṛṣṭyādi-līlā-gatatve 'pi tad-udāsīneṣv audāsīnyasya yogyatvam /",
    "GR14jivrkadu:73": " tad-dveṣṭṛṣu tad-dveṣyasyaiveti ca /",
    "GR14jivrkadu:74": " tathaiva darśitaṃ saptame rājasūyārambhe śrī-yudhiṣṭhirādibhiḥ śiśupālaṃ prati gāli-pradānādinā /",
    "GR14jivrkadu:75": " ataḥ śrī-bhagavān apy uktaṃ - pravṛttiṃ ca nivṛttiṃ ca (Gītā 16.7)",
    "GR14jivrkadu:76": " ity ārabhya -",
    "GR14jivrkadu:77": " tān ahaṃ dviṣataḥ krūrān saṃsāreṣu narādhamān /",
    "GR14jivrkadu:78": " kṣipāmy ajasram aśubhān āsurīṣv eva yoniṣu //13//",
    "GR14jivrkadu:79": " āsurīṃ yonim āpannā mūḍhā janmani janmani /",
    "GR14jivrkadu:80": " mām aprāpyaiva kaunteya tato yānty adhamāṃ gatim //14// (Gītā 16.19-20)",
    "GR14jivrkadu:81": " tathā -",
    "GR14jivrkadu:82": " avajānanti māṃ mūḍhā mānuṣīṃ tanum āśritam /",
    "GR14jivrkadu:83": " paraṃ bhāvam ajānanto mama bhūtamaheśvaram //15//",
    "GR14jivrkadu:84": " moghāśā moghakarmāṇo moghajñānā vicetasaḥ /",
    "GR14jivrkadu:85": " rākṣasīm āsurīṃ caiva prakṛtiṃ mohinīṃ śritāḥ //16// (Gītā 9.11-12)",
    "GR14jivrkadu:86": " ity anena svabhaktāḥ stutāḥ /",
    "GR14jivrkadu:87": " mahātmānas tu māṃ pārtha daivīṃ prakṛtim āśritāḥ /",
    "GR14jivrkadu:88": " bhajanty ananyamanaso jñātvā bhūtādim avyayam //17//",
    "GR14jivrkadu:89": " (end page 3)",
    "GR14jivrkadu:90": " satataṃ kīrtayanto māṃ yatantaś ca dṛḍhavratāḥ /",
    "GR14jivrkadu:91": " namasyantaś ca māṃ bhaktyā nityayuktā upāsate //18// (Gītā 9.13-14)",
    "GR14jivrkadu:92": " ataivaikādaśe mad-bhakta-pūjābhyadhikā iti /",
    "GR14jivrkadu:93": " mama pūjato 'py abhi sarvatobhāvenādhikā adhika-mat-prīti-karīty arthaḥ /",
    "GR14jivrkadu:94": " tasmān mad-bhakta-pūjāvaśyakā cāntaraṅgā ceti sthite -",
    "GR14jivrkadu:95": " eteṣām api sarveṣāṃ",
    "GR14jivrkadu:96": " prahlādaḥ pravaro mataḥ /",
    "GR14jivrkadu:97": " [*NOTE: These two lines are LBhāg 2.8,",
    "GR14jivrkadu:98": " which finishes yat proktaṃ tasya māhātmyaṃ skānda-bhāgavatādiṣu.]",
    "GR14jivrkadu:99": " sarveṣu hari-bhakteṣu",
    "GR14jivrkadu:100": " prahlādo hi mahattamaḥ //20//",
    "GR14jivrkadu:101": " [*NOTE: (SkandaP) LBhāg 2.9]",
    "GR14jivrkadu:102": " saptame prahlādasyaiva hi vākyam --",
    "GR14jivrkadu:103": " kvāhaṃ rajaḥ-prabhava īśa tamo 'dhike 'smin",
    "GR14jivrkadu:104": " jātaḥ suretara-kule kva tavānukampā /",
    "GR14jivrkadu:105": " na brahmaṇo na tu bhavasya na vai ramāyā",
    "GR14jivrkadu:106": " yan me 'rpitaḥ śirasi padma-karaḥ prasādaḥ // (BhP 7.9.26)",
    "GR14jivrkadu:107": " tatraiva śrī-nṛsiṃha-vākyam --",
    "GR14jivrkadu:108": " bhavanti puruṣā loke",
    "GR14jivrkadu:109": " mad-bhaktās tvām anuvratāḥ /",
    "GR14jivrkadu:110": " bhavān me khalu bhaktānāṃ",
    "GR14jivrkadu:111": " sarveṣāṃ pratirūpa-dhṛk //22///",
    "GR14jivrkadu:112": " sarvataḥ pāṇḍavaḥ śreṣṭhāḥ prahlādādīdṛśād api /",
    "GR14jivrkadu:113": " śrīmad-bhāgavataṃ samyak pramāṇaṃ sphuṭam īkṣate //23//",
    "GR14jivrkadu:114": " [*NOTE: LBhāg 2.12, which begins pāṇḍavāḥ sarvataḥ śreṣṭhāḥ.]",
    "GR14jivrkadu:115": " tathā śrī-nārada-vākyam --",
    "GR14jivrkadu:116": " yūyaṃ nṛ-loke bata bhūri-bhāgā",
    "GR14jivrkadu:117": " lokaṃ punānā munayo 'bhiyanti /",
    "GR14jivrkadu:118": " yeṣāṃ gṛhān āvasatīti sākṣād",
    "GR14jivrkadu:119": " gūḍhaṃ paraṃ brahma manuṣya-liṅgam // (7.10.48)",
    "GR14jivrkadu:120": " [*NOTE: KṛṣṇaS 59* (p22), 82 (p33)]",
    "GR14jivrkadu:121": " (end page 4)",
    "GR14jivrkadu:122": " sa vā ayaṃ brahma mahad-vimṛgya-",
    "GR14jivrkadu:123": " kaivalya-nirvāṇa-sukhānubhūtiḥ /",
    "GR14jivrkadu:124": " priyaḥ suhṛd vaḥ khalu mātuleya",
    "GR14jivrkadu:125": " ātmārhaṇīyo vidhi-kṛd guruś ca // (7.10.49)",
    "GR14jivrkadu:126": " na yasya sākṣād bhava-padmajādibhī",
    "GR14jivrkadu:127": " rūpaṃ dhiyā vastutayopavarṇitam /",
    "GR14jivrkadu:128": " maunena bhaktyopaśamena pūjitaḥ",
    "GR14jivrkadu:129": " prasīdatām eṣa sa sātvatāṃ patiḥ // (7.10.50)",
    "GR14jivrkadu:130": " vyākhyātaṃ ca śrī-svāmi-caraṇaiḥ - prahlādasya bhāgyaṃ yena devo dṛṣṭaḥ /",
    "GR14jivrkadu:131": " vayaṃ tu manda-bhāgyā iti viṣīdantaṃ rājānaṃ praty āha yūyam iti tribhiḥ /",
    "GR14jivrkadu:132": " padya-trayasya tātparyārthas tair eva likhitaḥ /",
    "GR14jivrkadu:133": " na tu prahlādasya gṛheṣu paraṃ brahma vasati /",
    "GR14jivrkadu:134": " na ca tad-darśanārthaṃ munayas tad-gṛhān abhiyanti /",
    "GR14jivrkadu:135": " na ca tasya mātuleyādi-rūpeṇa vartate /",
    "GR14jivrkadu:136": " na ca svayam eva prasannaḥ /",
    "GR14jivrkadu:137": " ato yūyam eva tato 'pi samatto 'pi bhūri-bhāgā iti bhāvaḥ // iti /",
    "GR14jivrkadu:138": " sadātisannikṛṣṭatvān mamatādhikyato hareḥ /",
    "GR14jivrkadu:139": " pāṇḍavebhyo 'pi yadavaḥ kecic chreṣṭhatamā matāḥ //",
    "GR14jivrkadu:140": " tathā śrī-daśame -",
    "GR14jivrkadu:141": " aho bhojayate yūyaṃ janma-bhājo nṝṇām iha /",
    "GR14jivrkadu:142": " yat paśyatā 'sakṛt kṛṣṇaṃ tad-darśanam api yoginām // (10.82.28)",
    "GR14jivrkadu:143": " (end page 5)",
    "GR14jivrkadu:144": " tad-darśana-sparśanānapatha-prajalpa-",
    "GR14jivrkadu:145": " śayyāsanāśana-sayauna-sa-piṇḍa-bandhaḥ /",
    "GR14jivrkadu:146": " yeṣāṃ gṛhe niraya-vartmani vartatāṃ vaḥ",
    "GR14jivrkadu:147": " svargāpavarga-viramaḥ svayam āsa viṣṇuḥ // (10.82.30)",
    "GR14jivrkadu:148": " tathā -",
    "GR14jivrkadu:149": " śayyāsanāṭanālāpa-",
    "GR14jivrkadu:150": " krīḍā-snānāśanādiṣu /",
    "GR14jivrkadu:151": " na viduḥ santam ātmānaṃ",
    "GR14jivrkadu:152": " vṛṣṇayaḥ kṛṣṇa-cetasaḥ //30// (BhP 10.90.46)",
    "GR14jivrkadu:153": " yadubhyo 'pi variṣṭho 'sau",
    "GR14jivrkadu:154": " bhagavān śrīmad-uddhavaḥ /",
    "GR14jivrkadu:155": " [*NOTE: The first two lines follow LBhāg 2.22. sarvebhyo for bhagavān.]",
    "GR14jivrkadu:156": " yādavendrasya yo mantrī",
    "GR14jivrkadu:157": " śiṣyo bhṛtyaḥ priyo mahān",
    "GR14jivrkadu:158": " ābālyād eva govinde",
    "GR14jivrkadu:159": " bhaktir asya sadottamā //31//",
    "GR14jivrkadu:160": " [*NOTE: The last two lines are Lbhag 2.25.]",
    "GR14jivrkadu:161": " tathā tṛtīye -",
    "GR14jivrkadu:162": " yaḥ pañca-hāyano mātrā",
    "GR14jivrkadu:163": " prātar-āśāya yācitaḥ /",
    "GR14jivrkadu:164": " tan naicchad racayan yasya",
    "GR14jivrkadu:165": " saparyāṃ bāla-līlayā //32// (BhP 3.2.2)",
    "GR14jivrkadu:166": " śrī-daśame ca --",
    "GR14jivrkadu:167": " vṛṣṇīnāṃ pravaro mantrī kṛṣṇasya dayitaḥ sakhā /",
    "GR14jivrkadu:168": " śiṣyo bṛhaspateḥ sākṣād uddhavo buddhi-sammataḥ //33//",
    "GR14jivrkadu:169": " tam āha bhagavān preṣṭhaṃ bhaktam ekāntinaṃ kvacit /",
    "GR14jivrkadu:170": " gṛhītvā pāṇinā pāṇiṃ prapannārtiharo hariḥ //34// (10.46.1-2)",
    "GR14jivrkadu:171": " ekādaśe ca (16.24) tvaṃ tu bhāgavateṣv aham iti /",
    "GR14jivrkadu:172": " na ca saṅkarṣaṇo na śrīr naivātmā ca yathā bhavān iti ca /",
    "GR14jivrkadu:173": " ataiva tṛtīye svayaṃ tathaivācaritam --",
    "GR14jivrkadu:174": " (end page 6)",
    "GR14jivrkadu:175": " noddhavo 'ṇv api man-nyūno",
    "GR14jivrkadu:176": " yad guṇair nārditaḥ prabhuḥ /",
    "GR14jivrkadu:177": " ato mad-vayunaṃ lokaṃ",
    "GR14jivrkadu:178": " grāhayann iha tiṣṭhatu //35// (BhP 3.4.3)",
    "GR14jivrkadu:179": " yad yasmād guṇaiḥ sattvādibhir nārdito na pīḍitaḥ guṇātītaḥ ity arthaḥ /",
    "GR14jivrkadu:180": " yataḥ prabhuḥ bhakti-rasāsvāde prabhaviṣṇuḥ /",
    "GR14jivrkadu:181": " vraja-devyo varīyasya īdṛśād uddavād api /",
    "GR14jivrkadu:182": " yad āsāṃ prema-mādhuryaṃ sa eṣo 'py abhiyācate //36// (LBhāg 2.29)",
    "GR14jivrkadu:183": " tathā hi daśame --",
    "GR14jivrkadu:184": " dṛṣṭvaivam ādi gopīnāṃ",
    "GR14jivrkadu:185": " kṛṣṇāveśātma-viklavam /",
    "GR14jivrkadu:186": " uddhavaḥ paramaḥ prītas tā",
    "GR14jivrkadu:187": " namasyann idaṃ jagau //37// (BhP 10.47.57)",
    "GR14jivrkadu:188": " namasyann iti vartamāna-śatṛ-prayogo namaskārasyānavacchinnatvaṃ bodhayati /",
    "GR14jivrkadu:189": " idaṃ vakṣyamāṇaṃ tad evāha --",
    "GR14jivrkadu:190": " etāḥ paraṃ tanu-bhṛto bhuvi gopa-vadhvo",
    "GR14jivrkadu:191": " govinda evam akhilātmani rūḍha-bhāvāḥ /",
    "GR14jivrkadu:192": " vāñchanti yad bhava-bhiyo munayo vayaṃ ca",
    "GR14jivrkadu:193": " kiṃ brahma-janmabhir ananta-kathā-rasasya //38// [BhP 10.47.58]",
    "GR14jivrkadu:194": " bhāvasya durlabhatvād dhi tāsāṃ tat-siddhaye punaḥ /",
    "GR14jivrkadu:195": " pāda-reṇūkṣitaṃ yena tṛṇa-janmāpi yācyate //39//",
    "GR14jivrkadu:196": " [*NOTE: The second line is exactly 2.41,",
    "GR14jivrkadu:197": " the first line of which is",
    "GR14jivrkadu:198": " na citraṃ prema-mādhuryam",
    "GR14jivrkadu:199": " āsāṃ vāñched yad uddhavaḥ /]",
    "GR14jivrkadu:200": " tathā hi śrī-daśame -",
    "GR14jivrkadu:201": " āsām aho caraṇa-reṇu-juṣām ahaṃ syām",
    "GR14jivrkadu:202": " vṛndāvane kim api gulma-latauṣadhīnām /",
    "GR14jivrkadu:203": " (end page 7)",
    "GR14jivrkadu:204": " yā dustyajaṃ sva-janam ārya-pathaṃ ca hitvā",
    "GR14jivrkadu:205": " bhejur mukunda-padavīṃ śrutibhir vimṛgyām //40// [BhP 10.47.61]",
    "GR14jivrkadu:206": " tasyā mṛgyatvaṃ śrutibhir evoktaṃ,",
    "GR14jivrkadu:207": " yathā tatraiva --",
    "GR14jivrkadu:208": " nibhṛta-marun-manokṣa-dṛḍha-yoga-yujo hṛdi yan",
    "GR14jivrkadu:209": " munaya upāsate tad-arayo 'pi yayuḥ smaraṇāt /",
    "GR14jivrkadu:210": " striya urugendra-bhoga-bhuja-daṇḍa-viṣakta-dhiyo",
    "GR14jivrkadu:211": " vayam api te samāḥ sama-dṛśo 'ṅghri-saroja-sudhāḥ //41// (BhP 10.87.23)",
    "GR14jivrkadu:212": " atra pratiyugmāntarasthasyāpi śabdasya dvayena yugma-dvayaṃ pṛthag avamyate /",
    "GR14jivrkadu:213": " tataś ca tad brahmākhya tat taṃ munaya upāsate tad arayo 'pi yayuḥ smaraṇāt /",
    "GR14jivrkadu:214": " striyaḥ śrī-vraja-devyaḥ aṅghri-saroja-sudhās tat-prema-maya=mādhuryāṇi yayuḥ /",
    "GR14jivrkadu:215": " vayam api samadṛśas tābhiḥ sama-bhāvāḥ satyaḥ samās tābhiḥ tulyatāṃ prāptāḥ /",
    "GR14jivrkadu:216": " vyūhāntareṇa gopyo bhūtvā tavāṅghri-saroja-sudhā yayima ity arthaḥ /",
    "GR14jivrkadu:217": " atra bṛhad-vāmana-purāṇe tāsāṃ prārthanā pūrvakāṇi vākyāni santi /",
    "GR14jivrkadu:218": " strī-śabdasya gopī vācakatvam /",
    "GR14jivrkadu:219": " tad arayo 'pi yayuḥ smaraṇād ity anenāsurāṇām api mokṣa-dātṛtvena anyatayā prasiddhasya śrī-kṛṣṇasyaivālambanatvena labdhatvāt /",
    "GR14jivrkadu:220": " tāsām eva tasmin kevalena rāgeṇa bhajana-prasiddheḥ /",
    "GR14jivrkadu:221": " tad etad apy āstām śrī-nārāyaṇāṅga-sthitāyā lakṣmīto 'pi tāsāṃ parama-vailakṣaṇyaṃ",
    "GR14jivrkadu:222": " tenaiva tādṛśa-nija-bhakti-hetutvena darśitam /",
    "GR14jivrkadu:223": " yathā tatraiva -",
    "GR14jivrkadu:224": " (end page 9)",
    "GR14jivrkadu:225": " nāyaṃ śriyo 'ṅga u nitānta-rateḥ prasādaḥ",
    "GR14jivrkadu:226": " svar-yoṣitāṃ nalina-gandha-rucāṃ kuto 'nyāḥ //42// (BhP 10.47.60)",
    "GR14jivrkadu:227": " ity anena lakṣmyādikā niravaśeṣā eva striyo nāmubhiḥ sālakṣaṇyaṃ prāpnuvantīti vilakṣaṇā /",
    "GR14jivrkadu:228": " tatrāpy udagād ity anena sa prasādas tāsu rāsa-prasaṅge uditavān eva na tu jāta iti svābhāvika-premavatyaḥ /",
    "GR14jivrkadu:229": " kevalasya śrī-vṛndāvana-vihāriṇaḥ pūrṇa-bhagavataḥ sarvato vilakṣaṇasya nitya-preyasī-rūpā iti /",
    "GR14jivrkadu:230": " sarvato vilakṣaṇā-lakṣmī-viśeṣatvena prāptāḥ /",
    "GR14jivrkadu:231": " tasmāt tābhiḥ saha tasya pūjanam āvaśyakam ity āyātam /",
    "GR14jivrkadu:232": " tataḥ sthūṇa-nikhanana-nyāyena tad-arthaṃ tāsāṃ svarūpaṃ nirūpyate /",
    "GR14jivrkadu:233": " tatrādau śrī-bhagavat-sandarbhe",
    "GR14jivrkadu:234": " [*NOTE: This is the starting point of the Bhagavat-sandarbha. The two following verses are quoted in section 16 and 21.]",
    "GR14jivrkadu:235": " brahmeti paramātmeti bhagavān iti śabdyate ity (BhP 1.2.11)",
    "GR14jivrkadu:236": " ādinā śrī-bhagavantaṃ suṣṭhu nirdhārya tasya śakti-dvayī nirūpitā /",
    "GR14jivrkadu:237": " māyākhyā svarūpa-bhūtākhyā ca /",
    "GR14jivrkadu:238": " tatra --",
    "GR14jivrkadu:239": " ṛte 'rthaṃ yat pratīyeta",
    "GR14jivrkadu:240": " na pratīyeta cātmani /",
    "GR14jivrkadu:241": " tad vidyād ātmano māyāṃ",
    "GR14jivrkadu:242": " yathābhāso yathā tamaḥ // [BhP 2.9.33]",
    "GR14jivrkadu:243": " ity anena -",
    "GR14jivrkadu:244": " eṣā māyā bhagavataḥ sṛṣṭi-sthity-anta-kāriṇī /",
    "GR14jivrkadu:245": " tri-varṇā varṇitāsmābhiḥ kiṃ bhūyaḥ śrotum icchasi // (BhP 11.3.16)",
    "GR14jivrkadu:246": " ity anena māyā-śaktir nirūpitā /",
    "GR14jivrkadu:247": " tatra tasyā aṃśāś ca darśitāḥ //",
    "GR14jivrkadu:248": " atha yan na spṛśanti na vidur mano buddhīndriyā sarvaiḥ ity (BhP 6.16.20) ādinā /",
    "GR14jivrkadu:249": " tvam ādyaḥ puruṣaḥ sākṣād",
    "GR14jivrkadu:250": " īśvaraḥ (end page 9)",
    "GR14jivrkadu:251": " prakṛteḥ paraḥ /",
    "GR14jivrkadu:252": " māyāṃ vyudasya cic-chaktyā",
    "GR14jivrkadu:253": " kaivalye sthita ātmani // [BhP 1.7.23]",
    "GR14jivrkadu:254": " ity anena ca svarūpa-bhūtācintya-śaktir darśitā /",
    "GR14jivrkadu:255": " tasyā vṛtti-bhedenāntāyāḥ --",
    "GR14jivrkadu:256": " śriyā puṣṭyā girā kāntyā kīrtyā tuṣṭyelayor jayā ity ādi kiyanto bhedāś ca darśitā (BhP 10.39.55) /",
    "GR14jivrkadu:257": " sā ca śakti-dvayī aparā ceti śrī-viṣṇu-purāṇe darśitā --",
    "GR14jivrkadu:258": " sarva-bhūteṣu sarvātman",
    "GR14jivrkadu:259": " yā śaktir aparā tava /",
    "GR14jivrkadu:260": " guṇāśrayā namas tasmai",
    "GR14jivrkadu:261": " śāśvatāyai sureśvara //45//",
    "GR14jivrkadu:262": " yātīta-gocarā vācāṃ",
    "GR14jivrkadu:263": " manasāṃ cāviśeṣaṇā /",
    "GR14jivrkadu:264": " jñāni-jñāna-paricchedyā",
    "GR14jivrkadu:265": " vande tām īśvarīṃ parām //46// ity anena (ViP 1.19.76-77) //",
    "GR14jivrkadu:266": " tatra prathamā śrī-vaiṣṇavānāṃ jagadvad-upekṣaṇīyā yan-mayī eva khalu tasya jagattā /",
    "GR14jivrkadu:267": " dvitīyā tu teṣāṃ śrī-bhagavad-upāsyā tadīya-svarūpa-bhūtā yan-mayy eva khalu tasya bhagavattā /",
    "GR14jivrkadu:268": " tatraikam eva svarūpāṃśitvena śaktimattvena ca virājatīti /",
    "GR14jivrkadu:269": " yasya śakteḥ svarūpa-bhūtatvaṃ nirūpitam /",
    "GR14jivrkadu:270": " cic-chakti-mattā pradhānena virājamānaṃ bhagavat-saṃjñam āpnotīti tatraiva darśitam eva /",
    "GR14jivrkadu:271": " tad evaṃ śaktitva-prādhānyena virājamānāṃ lakṣmī-saṃjñām āpnotīti darśayituṃ prakaraṇam utthāpyate /",
    "GR14jivrkadu:272": " [*NOTE: The following passage ending with viśuddhatvam is in BhagS 117.]",
    "GR14jivrkadu:273": " tatra tāvad ekasyaiv svarūpasya sattvāc cittād ānandāc ca svarūpa-bhūtā śaktir apy ekā tridhā /",
    "GR14jivrkadu:274": " tad uktaṃ viṣṇu-purāṇe --",
    "GR14jivrkadu:275": " hlādinī sandhinī saṃvit",
    "GR14jivrkadu:276": " tvayy ekā sarva-saṃsthitau /",
    "GR14jivrkadu:277": " hlāda-tāpa-karī miśrā",
    "GR14jivrkadu:278": " tvayi no guṇa-varjite //47// iti (ViP 1.12.68)",
    "GR14jivrkadu:279": " vyākhyātaṃ ca svāmibhiḥ /",
    "GR14jivrkadu:280": " hlādinī āhlāda-karī (end page 10)",
    "GR14jivrkadu:281": " sandhinī santatā saṃvid vidyā-śaktiḥ /",
    "GR14jivrkadu:282": " ekā mukhyā avyabhicāriṇī svarūpa-bhūteti yāvat /",
    "GR14jivrkadu:283": " sā sarva-saṃsthitau sarvasya samyak sthitir yasmāt tasmin sarvādhiṣṭhāna-bhūte tvayy eva na tu jīveṣu ca sā guṇamayī trividhā sā tvayi nāsti",
    "GR14jivrkadu:284": " tām evāha hlāda-tāpa-karī miśrā iti /",
    "GR14jivrkadu:285": " hlāda-karī manaḥ-prasādotthā sāttvikī /",
    "GR14jivrkadu:286": " tāpakarī viṣaya-viyogādiṣu tāpa-karī tāmasī /",
    "GR14jivrkadu:287": " tad-ubhaya-miśrā viṣaya-janyā rājasī /",
    "GR14jivrkadu:288": " tatra hetuḥ -- sattvādi-guṇa-varjite /",
    "GR14jivrkadu:289": " tad uktaṃ sarvajña-sūktau -",
    "GR14jivrkadu:290": " hlādinyā saṃvid-āśliṣṭaḥ",
    "GR14jivrkadu:291": " sac-cid-ānanda īśvaraḥ /",
    "GR14jivrkadu:292": " svāvidyā-saṃvṛto jīvaḥ",
    "GR14jivrkadu:293": " saṅkleśa-nikarākaraḥ // 48//",
    "GR14jivrkadu:294": " iti (Bhāvārtha-dīpikā 1.7.6)",
    "GR14jivrkadu:295": " atra kramād utkarṣeṇa sandhinī-saṃvid-dhlādinyā jñeyāḥ /",
    "GR14jivrkadu:296": " tatra ca sati ghaṭānāṃ ghaṭatvam iva sarveṣāṃ satāṃ vastūnāṃ pratīter nimittam iti",
    "GR14jivrkadu:297": " kvacit sattā-svarūpatvena āmnāto 'py asau bhagavān sad eva somyedam agra āsīd ity",
    "GR14jivrkadu:298": " atra sad-rūpatvena vyāpadiśyamānā mayā sattāṃ dadhāti dhārayati ca sā sarva-deśa-kāla-dravyādi-prāptikarī sandhinī /",
    "GR14jivrkadu:299": " tathā saṃvid-rūpo 'pi yayā saṃvetti saṃvedayati ca sā saṃvit /",
    "GR14jivrkadu:300": " tathā hlāda-rūpo 'pi yayā saṃvid utkaṭa-rūpayā taṃ hlādaṃ saṃvetti saṃvedayati ca sā hlādinīti vivecanīyam /",
    "GR14jivrkadu:301": " tad evaṃ tasyā mūla-śaktes try-ātmakatvena siddhe yena sva-prakāśatā-lakṣaṇena tad-vṛtti-viśeṣeṇa svarūpaṃ svayaṃ svarūpa-śaktir vā viśiṣṭam āvirbhavati tad viśuddha-sattvam /",
    "GR14jivrkadu:302": " tac cānya-nirapekṣayas tat-prakāśa iti jñāpana-jñāna-vṛttikatvāt saṃvid eva /",
    "GR14jivrkadu:303": " asya māyayā sparśābhāvāt viśuddhatvam /",
    "GR14jivrkadu:304": " [*NOTE: This entire section beginning with hlādinī sandhinī saṃvit is found in Bhagavat-sandarbha, section 117.]",
    "GR14jivrkadu:305": " tad uktaṃ śrī-viṣṇu-purāṇe (end page 12) -",
    "GR14jivrkadu:306": " sattvādayo na santīśe",
    "GR14jivrkadu:307": " yatra ca prākṛtā guṇāḥ /",
    "GR14jivrkadu:308": " sa śuddhaḥ sarva-śuddhebhyaḥ",
    "GR14jivrkadu:309": " pumān ādyaḥ prasīdatu //",
    "GR14jivrkadu:310": " 49// iti / [ViP 1.9.44]",
    "GR14jivrkadu:311": " śrī-daśame ca viśuddha-sattvaṃ tava dhāma śāntam ity ādi (BhP 10.27.4)",
    "GR14jivrkadu:312": " harir hi nirguṇaḥ sākṣāt",
    "GR14jivrkadu:313": " puruṣaḥ prakṛteḥ paraḥ /",
    "GR14jivrkadu:314": " sa sarva-dṛg upadraṣṭā",
    "GR14jivrkadu:315": " taṃ bhajan nirguṇo bhavet // iti [BhP 10.88.5]",
    "GR14jivrkadu:316": " ekādaśe ca sattvaṃ rajas tama iti guṇā jīvasya naiva me iti [BhP 11.25.12] /",
    "GR14jivrkadu:317": " gītopaniṣatsu ca -",
    "GR14jivrkadu:318": " ye caiva sāttvikā bhāvā rājasās tāmasāś ca ye /",
    "GR14jivrkadu:319": " matta eveti tān viddhi na tv ahaṃ teṣu te mayi //",
    "GR14jivrkadu:320": " tribhir guṇa-mayair bhāvair ebhiḥ sarvam idaṃ jagat /",
    "GR14jivrkadu:321": " mohitaṃ nābhijānāti mām ebhyaḥ param avyayam // iti [Gītā 7.12-3]",
    "GR14jivrkadu:322": " tatra cedam eva viśuddha-sattvaṃ sandhiny-aṃśa-pradhānaṃ ced ādhāra-śaktiḥ /",
    "GR14jivrkadu:323": " saṃvid-aṃśa-pradhānam ātma-vidyā /",
    "GR14jivrkadu:324": " hlādinī-sārāṃśa-pradhānaṃ guhya-vidyā /",
    "GR14jivrkadu:325": " yugapat śakti-traya-pradhānaṃ mūrtiḥ /",
    "GR14jivrkadu:326": " atrādhāra-śaktyā bhagavad-dhāma prakāśate /",
    "GR14jivrkadu:327": " tad uktaṃ - yat sātvatāḥ puruṣa-rūpam uśanti sattvaṃ loko yata [BhP 12.8.40]",
    "GR14jivrkadu:328": " [*NOTE: This appears to be evidence that 8 is the original source of the material,",
    "GR14jivrkadu:329": " not 117. To be followed.]",
    "GR14jivrkadu:330": " iti /",
    "GR14jivrkadu:331": " tathā jñāna-tat-pravaraka-lakṣaṇa-vṛtti-dvayakayātma-vidyayā tad-vṛtti-rūpam upāsakāśrayaṃ jñānaṃ prakāśate /",
    "GR14jivrkadu:332": " evaṃ bhakti-tat-pravartaka-lakṣaṇa-vṛtti-dvayakayā guhya-vidyayā tad-vṛtti-rūpā prītyātmikā bhaktiḥ prakāśate /",
    "GR14jivrkadu:333": " ete eva viṣṇu-purāṇe lakṣmī-stave spaṣṭīkṛte - (end page 12)",
    "GR14jivrkadu:334": " yajña-vidyā mahā-vidyā",
    "GR14jivrkadu:335": " guhya-vidyā ca śobhate /",
    "GR14jivrkadu:336": " ātma-vidyā ca devi tvaṃ",
    "GR14jivrkadu:337": " vimukti-phala-dāyinī // [ViP 1.9.118] iti /",
    "GR14jivrkadu:338": " yajña-vidyā karma /",
    "GR14jivrkadu:339": " mahā-vidyā aṣṭāṅga-yogaḥ /",
    "GR14jivrkadu:340": " guhya-vidyā bhaktiḥ /",
    "GR14jivrkadu:341": " ātma-vidyā jñānam /",
    "GR14jivrkadu:342": " tat-tat-sarvāśrayatvāt tvam eva tat-tad-rūpā vividhānāṃ muktīnām anyeṣāṃ ca vividhānāṃ phalānāṃ dātrī bhavasīty arthaḥ /k",
    "GR14jivrkadu:343": " [*NOTE: k. This section can be found in RKAD 12-13.] śrutiś ca parāsya śaktir vividhaiva śrūyate svābhākiī jñāna-bala-kriyā ceti /",
    "GR14jivrkadu:344": " athaivambhūtānanta-vṛttikā yā svarūpa-śaktiḥ sā tv iha bhagavad-vāmāṃśa-vartino mūrtimato lakṣmīr evety āha anapāyinī bhagavatī śrīḥ sākṣād ātmano hareḥ /",
    "GR14jivrkadu:345": " [BhP 12.11.20] iti /",
    "GR14jivrkadu:346": " ṭīkā ca - anapāyinī hareḥ śaktiḥ /",
    "GR14jivrkadu:347": " tatra hetuḥ sākṣād ātmanaḥ sva-svarūpasya cid-rūpatvāt tasyās tad-abhedād ity arthaḥ ity eṣā /",
    "GR14jivrkadu:348": " atra sākṣāt-śabdena māyā paraity abhimukhe ca vilajjamānā iti [BhP 2.7.47] vimohitā vikatthante mamāham iti durdhiyaḥ /",
    "GR14jivrkadu:349": " [BhP 2.5.13] ity uktvā māyā neti dhvanitam /",
    "GR14jivrkadu:350": " atra anapāyitvaṃ yathā hayaśīrṣa-pañcarātre -",
    "GR14jivrkadu:351": " paramātmā harir devaḥ tac-chaktiḥ śrīr ihoditā /",
    "GR14jivrkadu:352": " śrīr devī prakṛtiḥ proktā keśavaḥ puruṣaḥ smṛtaḥ /",
    "GR14jivrkadu:353": " na viṣṇunā vinā devī na hariḥ padmajāṃ vinā //51// iti /",
    "GR14jivrkadu:354": " viṣṇu-purāṇe (ViP 1.9.143) -",
    "GR14jivrkadu:355": " nityaiva sā jagan-mātā viṣṇuḥ śrīr anapāyinī /",
    "GR14jivrkadu:356": " yathā sarva-gato viṣṇus tathā śrīs tat-sahāyinī //52//",
    "GR14jivrkadu:357": " [*NOTE: This section quoted from Bhagavat-sandarbha 118.]",
    "GR14jivrkadu:358": " (end page 13)",
    "GR14jivrkadu:359": " devatve deva-dehā sā mānuṣatve ca mānuṣī /",
    "GR14jivrkadu:360": " harer dehānurūpāṃ vai karoty eṣātmanas tanum //53// iti ca /",
    "GR14jivrkadu:361": " brahma-saṃhitāyāṃ (5.8)",
    "GR14jivrkadu:362": " niyatiḥ sā ramā devi tat-priyā tad-vaśaṃ tadā iti /",
    "GR14jivrkadu:363": " niyamyate svayaṃ bhagavaty eva niyatābhavatīti svarūpa-bhūtā śaktiḥ /",
    "GR14jivrkadu:364": " devī dyotamānā prakāśa-rūpety arthaḥ /",
    "GR14jivrkadu:365": " cid-rūpam iti skānde -",
    "GR14jivrkadu:366": " aparaṃ tv akṣaraṃ yā sā prakṛtir jaḍa-rūpikā /",
    "GR14jivrkadu:367": " śrīḥ parā prakṛtiḥ proktā cetanā viṣṇu-saṃśrayā //54//",
    "GR14jivrkadu:368": " tataś ca bhagavān kṛṣṇa-saṃjña eva iti nirdhārite na viṣṇunā /",
    "GR14jivrkadu:369": " vinā devītyādi devatve deva-dehā sā ity ādi tadīya-svarūpa-bhūtā īśa-vāmāṃśa-vartinī lakṣmī kim ākhyā /",
    "GR14jivrkadu:370": " iti nirdhāryā /",
    "GR14jivrkadu:371": " tatra dvayor api pūryoḥ śrī-mahiṣyākhyā jñeyā /",
    "GR14jivrkadu:372": " tadīya-svarūpa-śaktitvaṃ skānda-parbhāsa-khaṇḍe śiva-gaurī-saṃvāde gopyādity-māhātmye dṛṣṭaṃ yathā --",
    "GR14jivrkadu:373": " purā kṛṣṇo mahā-tejā yadā prabhāsam āgataḥ /",
    "GR14jivrkadu:374": " sahito yādavaiḥ sarvaiḥ ṣaṭ-pañcāśat-prakoṭibhiḥ //",
    "GR14jivrkadu:375": " ṣoḍaśaiva sahasrāṇi gopyas tatra samāgatāḥ /",
    "GR14jivrkadu:376": " lakṣam ekaṃ ṣaṣṭhir ete kṛṣṇa-sutāḥ priye //",
    "GR14jivrkadu:377": " ity upakramya / (end page 14)",
    "GR14jivrkadu:378": " tato gopyo mahā devi vidyā yāḥ ṣoḍaśa smṛtāḥ /",
    "GR14jivrkadu:379": " tāsāṃ nāmāni te vakṣye tāni hy eka-manāḥ śṛṇu //",
    "GR14jivrkadu:380": " lambinī candrikā kāntā krūrā śāntā mahodayā /",
    "GR14jivrkadu:381": " bhīṣaṇī nandinī śokā supūrvā vimalā kṣayā //",
    "GR14jivrkadu:382": " subhadrā śobhanā puṇyā haṃśītā kalāḥ kramāt /",
    "GR14jivrkadu:383": " haṃsa eva yataḥ kṛṣṇaḥ paramātmā janārdanaḥ /",
    "GR14jivrkadu:384": " tasyaitāḥ śaktayo devi ṣoḍaśaiva prakīrtitā //",
    "GR14jivrkadu:385": " candrarūpī mataḥ kṛṣṇa kalā-rūpāstu tāḥ smṛtāḥ /",
    "GR14jivrkadu:386": " sampūrṇa-maṇḍalā tāsāṃ mālinī ṣoḍaśī kalā //",
    "GR14jivrkadu:387": " pratipat-tithim ārābhya sañcaraty āsu candramāḥ /",
    "GR14jivrkadu:388": " ṣoḍaśaiva kalā yās tu gopī-rūpā varānane //",
    "GR14jivrkadu:389": " ekaikaśas tāḥ sambhinnāḥ sahasreṇa pṛthak pṛthak /",
    "GR14jivrkadu:390": " evaṃ te kathitaṃ devi rahasyaṃ jñāna-sambhavam /",
    "GR14jivrkadu:391": " ya etaṃ veda puruṣaḥ jñeyo vaiṣṇavo budhaiḥ //",
    "GR14jivrkadu:392": " tatra gopyo rājñya ity arthaḥ /",
    "GR14jivrkadu:393": " gopo bhūpe 'pīty amaraḥ /",
    "GR14jivrkadu:394": " lambinī avatāra-śaktiḥ /",
    "GR14jivrkadu:395": " haṃsaśītety atra prāptasya haṃsasya vācyam āha haṃsa eveti /",
    "GR14jivrkadu:396": " sa ca candra-rūpī candra dṛṣṭāntenanoddeśya ity arthaḥ /",
    "GR14jivrkadu:397": " kalā-rūpā iti tāś ca śaktayaḥ candrasyāmṛtety ādi kalā dṛṣṭāntenoddeśyā ity arthaḥ /",
    "GR14jivrkadu:398": " anuktām antimāṃ mahāśaktim āha sampūrṇeti /",
    "GR14jivrkadu:399": " seyaṃ tu kalā samaṣṭhirūpā jñeyā /",
    "GR14jivrkadu:400": " dṛṣṭāntopādānāc candrasya tādṛśatvam āha pratipad iti /",
    "GR14jivrkadu:401": " āsu etat-tulātve vivakṣitam āha ṣoḍaśaiveti /",
    "GR14jivrkadu:402": " ṣoḍaśānām (end page 15)",
    "GR14jivrkadu:403": " eva vidyārūpatvāt /",
    "GR14jivrkadu:404": " etad-upadeśasya jñāna-sambhava-rahasyatvāt taj-jñānasya vaiṣṇavatvānumāxakaliṅgatvāc ca /",
    "GR14jivrkadu:405": " krūrām īṣaṇāśokānām api bhagavat-svarūpa-bhūtānām eva satīnāṃ mallānām aśanir ity ādivat śrī-kṛṣṇasya kaṭhinatvaa-pratyāyakatvāt /",
    "GR14jivrkadu:406": " mṛtur bhojapater itivat durjana-vicitrāsakatvāt /",
    "GR14jivrkadu:407": " asatāṃ śāstetivat tadīya-śoka-hetutvād evaṃ ca tat-tan-niruktir upapadyate /",
    "GR14jivrkadu:408": " yathā prakāśaika-rūpāyā eva sūrya-kāntor ulūkeṣu tāmisrādi-vyañjakatā /",
    "GR14jivrkadu:409": " tataś candra-rūpī mata kṛṣṇaḥ kalā-rūpas tu tāḥ smṛtā iti sphuṭam eva svarūpa-bhūtatvaṃ",
    "GR14jivrkadu:410": " darśitam / tad evaṃ tāsāṃ svarūpa-śaktitve lakṣmītvaṃ tāsāṃ siddhaty eva /",
    "GR14jivrkadu:411": " tad evam abhipretya tāsāṃ lakṣmītvam āha śrī-śukaḥ --",
    "GR14jivrkadu:412": " gṛheṣu tāsām anapayyātarkya-kṛn",
    "GR14jivrkadu:413": " nirasta-sāmyātiśayeṣv avasthitaḥ /",
    "GR14jivrkadu:414": " reme ramābhir nija-kāma-sampluto",
    "GR14jivrkadu:415": " yathetaro gārhaka-medhikāṃś caran //63// (BhP 10.59.43)",
    "GR14jivrkadu:416": " ṭīkā ca - ramābhir lakṣmyā aṃśa-bhūtābhir ity eṣā /",
    "GR14jivrkadu:417": " svarūpa-śaktitvād eva reme ity uktam /",
    "GR14jivrkadu:418": " ato nijaḥ striyaḥ paramānanda-śakti-viśeṣodaya-rūpa-prema-viśeṣa-svarūpo yaḥ kāmas tena sampluto vyāpta iti /",
    "GR14jivrkadu:419": " tatra śrīmaty ābhāsāyāṃ bhū-śakti-rūpatvaṃ pādmottara-khaṇḍādau /",
    "GR14jivrkadu:420": " yamunāyāḥ kṛpā-śakti-rūpatvaṃ skānda-yamunā-māhātmyādāv ity anveṣaṇīyam /",
    "GR14jivrkadu:421": " kintu satyabhāmāyā harivaṃśādau saubhāgyāti-",
    "GR14jivrkadu:422": " (end page 16) śayasya vivakṣitatvāt prema-śakti-pracura-bhū-śaktitvaṃ jñeyam /",
    "GR14jivrkadu:423": " svayaṃ lakṣmīs tu rukmiṇī /",
    "GR14jivrkadu:424": " dvārakāyām abhūd rājan mahāmodaḥ puraukasām /",
    "GR14jivrkadu:425": " rukmiṇyā ramayopetaṃ dṛṣṭvā kṛṣṇaṃ śriyaḥ patim // (BhP 10.54.60)",
    "GR14jivrkadu:426": " ity ādiṣu tasyām eva bhūriśaḥ prasiddheḥ /",
    "GR14jivrkadu:427": " ataḥ svayaṃ lakṣmītvenaiva paraspara-yogyatām āha śrī-śukaḥ --",
    "GR14jivrkadu:428": " asyaiva bhāryā bhavituṃ rukmiṇy arhati nāparā /",
    "GR14jivrkadu:429": " asāv apy anavadyātmā bhaiṣmyāḥ samucitaḥ patiḥ //64// (BhP 10.53.37)",
    "GR14jivrkadu:430": " [*NOTE: From here to darśitavān,",
    "GR14jivrkadu:431": " KṛṣṇaS 185-186,",
    "GR14jivrkadu:432": " page 110. See also Gopāla-campū 15.75.]",
    "GR14jivrkadu:433": " ataḥ svayaṃ bhagavato 'nurūpatvena svayaṃ lakṣmītvaṃ prasiddham eva /",
    "GR14jivrkadu:434": " atha śrī-vṛndāvane tadīya-svarūpa-śakti-prādurbhāvāḥ śrī-vraja-devyaḥ /",
    "GR14jivrkadu:435": " yathā brahma-saṃhitāyāṃ (5.37) --",
    "GR14jivrkadu:436": " ānanda-cinmaya-rasa-pratibhāvitābhis",
    "GR14jivrkadu:437": " tābhir ya eva nija-rūpatayā kalābhiḥ /",
    "GR14jivrkadu:438": " goloka eva nivasaty akhilātma-bhūto",
    "GR14jivrkadu:439": " govindam ādi-puruṣaṃ tam ahaṃ bhajāmi //65// iti /",
    "GR14jivrkadu:440": " tatra tābhiḥ śrī-gopībhir mantre (5.24)",
    "GR14jivrkadu:441": " tac-chabda-prayogāt /",
    "GR14jivrkadu:442": " ānanda-cin-maya-rasena prema-rasa-viśeṣeṇa praitbhāvitābhis tat-pradhānābhir ity arthaḥ /",
    "GR14jivrkadu:443": " hlādinī-sāra-vṛtti-viśeṣa-rūpatvāt /",
    "GR14jivrkadu:444": " kalātvenaiva nija-rūpatve siddhe punar nija-rūpatayoktiḥ prakaṭa-līlāyāṃ (end page 17)",
    "GR14jivrkadu:445": " parakīyābhāsatvasya vyavacchedārtham /",
    "GR14jivrkadu:446": " yata uktaṃ tatraiva śriyaḥ kāntāḥ kāntaḥ parama-puruṣaḥ (5.56) iti /",
    "GR14jivrkadu:447": " śrī-parama-puruṣayor aupapatyaṃ nāstīti yuktaṃ ca darśitavān /",
    "GR14jivrkadu:448": " etad abhiprāyeṇaiva svāyambhuvāgame 'pi śrī-bhū-līlā-śabdaiḥ tat-preyasī-viśeṣatvam upadiṣṭam /",
    "GR14jivrkadu:449": " ataiva gopījanā vidyā-kalā-preraka ity atra tāpanī-vākye śrīmad-daśākṣarastha-nāma-niruktau",
    "GR14jivrkadu:450": " ye gopījanās te ā samyag yā vidyā parama-prema-rūpā tasyāḥ kalā-vṛtti-rūpā iti vyākhyeyam /",
    "GR14jivrkadu:451": " rāja-vidyā rāja-guhyam ity ādi gītā-prakaraṇāt bhagavaty avidyā-saṃśleṣābhāvāt /",
    "GR14jivrkadu:452": " tad uktaṃ hlādinīty ādi /",
    "GR14jivrkadu:453": " tatas tāsāṃ prerakas tat krīḍāyāṃ pravartakaḥ /",
    "GR14jivrkadu:454": " sa ca patitva eva viśrāntaḥ /",
    "GR14jivrkadu:455": " iti vallabha-śabdenaikārthyam eva /",
    "GR14jivrkadu:456": " janma-jarābhyāṃ bhinna ity ādau sa vo hi svāmī bhavati iti tasyām eva śrutau,",
    "GR14jivrkadu:457": " tāḥ prati durvāsā-vākyāt /",
    "GR14jivrkadu:458": " strī-sambandhe svāmī-śabdaḥ paatyāv eva rūḍhaḥ /",
    "GR14jivrkadu:459": " svāmino devṛ-devarāv ity amara-koṣāt /",
    "GR14jivrkadu:460": " pāda-nyāsair ity ādau [BhP 10.33.7] kṛṣṇa-vadhva iti śrī-śuka-vacanam /",
    "GR14jivrkadu:461": " ṛṣabhasya jaguḥ kṛtyāni [BhP 10.33.21] ity atra ṭīkā ca ṛṣabhasya patyuḥ iti /",
    "GR14jivrkadu:462": " saṅgītaśāstre",
    "GR14jivrkadu:463": " ca, gopīpatir ananto 'pi vaṃśadhvanivaśaṃ gataḥ iti. śrīmac-chaṅkarācārya-kṛte yamunāstotre ca,",
    "GR14jivrkadu:464": " vidhehi tasya rādhikādhavāṅghripaṅkaje ratim iti /",
    "GR14jivrkadu:465": " uddhavaṃ prati śrī-bhagavatā ca -- ballavyo me madātmikāḥ [BhP 10.46.6] iti /",
    "GR14jivrkadu:466": " tad idaṃ gacchoddhava vrajaṃ saumya pitror naḥ prītim āvaha iti [BhP 10.46.3] (end page 18)",
    "GR14jivrkadu:467": " vallabhābhimānitām ātmani vyajya śrīkṛṣṇasya vacanaṃ brāhmaṇasya mama brāhmaṇīty ādivat gopa-rūpasya mama gopī-rūpā ity arthaḥ /",
    "GR14jivrkadu:468": " atas tāsām api tathaivābhimānaṃ tatraivoktam -- api bata madhupuryāṃ āryaputro 'dhunāste iti (10.47.11) /",
    "GR14jivrkadu:469": " tathaiva ca kumārīṇāṃ saṅkalpa-vacanam - nanda-gopa-sutaṃ devi patiṃ me kurute namaḥ iti (10.22.4) /",
    "GR14jivrkadu:470": " na kevalaṃ sādhāraṇa-rītyā dāmpatya-vyavahāras tābhir mama kintu mad-ātmikā mat-svarūpa-śaktaya ity arthaḥ /",
    "GR14jivrkadu:471": " ātma-śabdasya manīvācakatvena tā man-manaskā (10.46.4)",
    "GR14jivrkadu:472": " ity ādy uktaṃ punar uktaṃ syāt /",
    "GR14jivrkadu:473": " uktaṃ ca tāsāṃ svarūpa-śaktitvaṃ śrī-śukadevena -",
    "GR14jivrkadu:474": " tābhir vidhuta-śokābhir bhagavān acyuto vṛtaḥ /",
    "GR14jivrkadu:475": " vyarocatādhikaṃ tāta puruṣaḥ śaktibhir yathā // iti / (10.32.10)",
    "GR14jivrkadu:476": " tābhiḥ śaktibhir yathā yāvat tathā tatrātiśuśubhe tābhir bhagavān devakī-sutaḥ ity ādi /",
    "GR14jivrkadu:477": " cakāśa gopī-pariṣad-gato 'rcita ity ādi /",
    "GR14jivrkadu:478": " vyarocataiṇāṅka ivoḍubhir vṛta ity ādi /",
    "GR14jivrkadu:479": " svarūpa-śaktitvād evādhikaṃ vyarocata ity ādy-uktam upapadyate /",
    "GR14jivrkadu:480": " sva-śaktyeka-prakāśat śrī-bhagavataḥ /",
    "GR14jivrkadu:481": " atas tāsāṃ lakṣmī-saṃjñatvam apy uktaṃ brahma-saṃhitāyāṃ lakṣmī-sahasra-śata-sambhrama-sevyamānam iti /",
    "GR14jivrkadu:482": " śriyaḥ kāntāḥ kāntaḥ parama-puruṣa iti /",
    "GR14jivrkadu:483": " śrī-daśame ca --",
    "GR14jivrkadu:484": " (end page 19) gopyo labdhvācyutaṃ kāntaṃ śriya ekānta-vallabham iti (10.33.14)",
    "GR14jivrkadu:485": " gopya eva śriya kāntaṃ manoharaṃ ekānta-vallabhaṃ raho-ramaṇam /",
    "GR14jivrkadu:486": " tasmāt nāyaṃ śriyo 'ṅga iti śukānuvādaḥ sāmānye lakṣmī-vijayaṃ vyanakti /",
    "GR14jivrkadu:487": " lakṣmī-sahasreti viriñca-vāṇī lakṣmī-viśeṣatvam urīkaroti /",
    "GR14jivrkadu:488": " kurutve 'pi śrī-yudhiṣṭhirādīnāṃ pāṇḍava-saṃjñatvam /",
    "GR14jivrkadu:489": " lakṣmītve 'pi vraja-devīnāṃ gopī-saṃjñatvam iti /",
    "GR14jivrkadu:490": " tasmāt tāsāṃ parama-lakṣmī-rūpatvena tan-nitya-preyasītvaṃ siddham /",
    "GR14jivrkadu:491": " tathā ca gautamīya-tantre daśārṇa-vyākhyāyām (20-21) --",
    "GR14jivrkadu:492": " gopīti prakṛtiṃ vidyāj janas tattvasamūhakaḥ /",
    "GR14jivrkadu:493": " anayor āśrayo vyāptyā kāraṇatvena ceśvaraḥ //67//",
    "GR14jivrkadu:494": " sāndrānandaṃ paraṃ jyotir vallabhatvena kathyate /",
    "GR14jivrkadu:495": " athavā gopī prakṛtir janas tadaṃśamaṇḍalam //68//",
    "GR14jivrkadu:496": " anayor vallabhaḥ proktaḥ svāmī kṛṣṇākhya īśvaraḥ/",
    "GR14jivrkadu:497": " kāryakāraṇayor īśaḥ śrutibhis tena gīyate//69//",
    "GR14jivrkadu:498": " anekajanmasiddhānāṃ gopīnāṃ patir eva vā/",
    "GR14jivrkadu:499": " nandanandana ity uktas trailokyānandavardhanaḥ//70// iti.",
    "GR14jivrkadu:500": " ataiva prathamā prakṛtiḥ pradhānaṃ /",
    "GR14jivrkadu:501": " dvitīyā svarūpa-śaktiḥ /",
    "GR14jivrkadu:502": " tattvāni mahad-ādīni aṃśāḥ /",
    "GR14jivrkadu:503": " jñāna-śakti-balaiśvarya-vīrya-tejāṃsy aśeṣataḥ /",
    "GR14jivrkadu:504": " bhagavac-chabda-vācyāni vinā heyair guṇādibhiḥ //71//",
    "GR14jivrkadu:505": " iti viṣṇu-purāṇoktāḥ (ViP 6.5.79) /",
    "GR14jivrkadu:506": " atra anekajanmasiddhānāṃ iti,",
    "GR14jivrkadu:507": " bahūni me vyatītāni (end page 20)",
    "GR14jivrkadu:508": " janmāni tava cārjuna [bg 4.5] itivat anādi-siddhatvam eva bodhayati /",
    "GR14jivrkadu:509": " patir eva ity eva-kāreṇa prakaṭa-līlāyām upapatitva-vyavahāras tu māyika evety arthaḥ /",
    "GR14jivrkadu:510": " sa cāgre darśayiṣyate /",
    "GR14jivrkadu:511": " vā-śabdasyaivottara-pakṣatā-bodhanāya /",
    "GR14jivrkadu:512": " [*NOTE: GCP 15.73-75]",
    "GR14jivrkadu:513": " tad evam ādibhir viśiṣṭatvenaiva tad-ārādhanād āsāṃ nitya-preyasītvaṃ siddham /",
    "GR14jivrkadu:514": " tac-chṛtīnāṃ tad-ārādhānāṃ cānāghananatabhāvitvāt /",
    "GR14jivrkadu:515": " sa hi mantre caturdhā pratīyate /",
    "GR14jivrkadu:516": " mantrasya kāraṇa-rūpatvena varṇa-samudāya-rūpatvena,",
    "GR14jivrkadu:517": " adhiṣṭhātṛ-devatā-rūpatvena ārādhya-rūpatvena ca /",
    "GR14jivrkadu:518": " atra kāraṇa-rūpatvaṃ tad-adhiṣṭhātṛ-devatā-rūpatvaṃ coktaṃ brahma-saṃhitāyāṃ prakṛtyā puruṣeṇa ca iti (5.3) /",
    "GR14jivrkadu:519": " prakṛtir mantrasya svarūpas trayam eva śrī-kṛṣṇaḥ kāraṇa-rūpatvāt /",
    "GR14jivrkadu:520": " tad evoktam ṛṣy-ādi-smaraṇe kṛṣṇaḥ prakṛtir iti /",
    "GR14jivrkadu:521": " sa eva adhiṣṭhātṛ-devatā-rūpaḥ /",
    "GR14jivrkadu:522": " varṇa-samudāya-rūpaṃ coktaṃ tatraiva - kāmaḥ kṛṣṇāyety (BrahmaS 5.24) ādinā /",
    "GR14jivrkadu:523": " uktaṃ ca hayaśīrṣa-pañcarātre",
    "GR14jivrkadu:524": " vācyatvaṃ vācakatvaṃ ca devatā-mantrayor hi /",
    "GR14jivrkadu:525": " abhedenocyate grahma tattvavidbhir vicārataḥ // iti /",
    "GR14jivrkadu:526": " ārādhya-rūpatvaṃ ca tatraiva brahma-saṃhitāyāṃ -- īśvaraḥ paramaḥ kṛṣṇaḥ saccidānanda-vigrahaḥ /",
    "GR14jivrkadu:527": " anādir ādir ity ādinā (5.1)",
    "GR14jivrkadu:528": " kvicid durgāyā adhiṣṭhātṛtvaṃ tu śakti-śaktimator abheda-vivakṣayā /",
    "GR14jivrkadu:529": " ata uktaṃ gautamīya-kalpe - yaḥ kṛṣṇaḥ saiva durgā syād yā durgā kṛṣṇa eva sa iti /",
    "GR14jivrkadu:530": " yataḥ śrī-kṛṣṇas tatra svarūpa-śakti-rūpeṇa durgā nāma /",
    "GR14jivrkadu:531": " tasmān neyaṃ māyāṃśa-bhūtā durgā iti gamyate /",
    "GR14jivrkadu:532": " niruktiś cātra duḥkhena (end page 21)",
    "GR14jivrkadu:533": " gurv-ārādhanādi-prayāsena gamyate jñāyate iti /",
    "GR14jivrkadu:534": " tathā ca nārada-pañcarātre śruti-vidyā-saṃvāde -",
    "GR14jivrkadu:535": " jānāty ekā parā kāntaṃ saiva durgā tad-ātmikā /",
    "GR14jivrkadu:536": " yā parā parayā śaktir mahāviṣṇu-svarūpiṇī /",
    "GR14jivrkadu:537": " yasyā vijñāna-mātreṇa parāṇāṃ paramātmanaḥ /",
    "GR14jivrkadu:538": " muhūrtād eva devasya prāptir bhavati nānyathā //",
    "GR14jivrkadu:539": " ekeyaṃ prema-sarvasva-svabhāvā śrī-gokuleśvarī /",
    "GR14jivrkadu:540": " anayā sulabho jñeya ādi-devo 'khileśvaraḥ //",
    "GR14jivrkadu:541": " bhaktir bhajana-sampattir bhajate prakṛtiḥ priyam /",
    "GR14jivrkadu:542": " jñāyate 'tyanta-duḥkhena seyaṃ prakṛtir ātmanaḥ /",
    "GR14jivrkadu:543": " durgeti gīyate sarvair akhaṇḍa-rasa-vallabhā //",
    "GR14jivrkadu:544": " asyā āvarikā śaktir mahāmāyā 'khileśvarī /",
    "GR14jivrkadu:545": " yayā mugdhaṃ jagat sarvaṃ sarva-dehābhimāninaḥ // iti /",
    "GR14jivrkadu:546": " ataiva māyāṃ vyudasya cic-chaktyā kaivalye sthita ātmanīti prathamokteḥ /",
    "GR14jivrkadu:547": " na yatra māyā kim utāpare harer iti dvitīyokteḥ māyātīta-vaikuṇṭhāvaraṇa-kathane yathoktaṃ pādmottara-khaṇḍe -",
    "GR14jivrkadu:548": " satyācyutānanta-durgā-viṣvaksena-gajānanāḥ /",
    "GR14jivrkadu:549": " śaṅkha-padma-nidhī lokāś caturthāvaraṇaṃ smṛtam //",
    "GR14jivrkadu:550": " ity ady uktvā -",
    "GR14jivrkadu:551": " nityāḥ sarve pare dhāmni ye cānye 'pi divaukasaḥ /",
    "GR14jivrkadu:552": " te vai prākṛta-nāke 'sminn anityās tridiveśvarāḥ // (end 22)",
    "GR14jivrkadu:553": " iti teṣāṃ śrī-bhagavad-aṃśa-rūpatvam uktaṃ trailokya-sammohana-tantre --",
    "GR14jivrkadu:554": " sarvatra devadevo 'sau",
    "GR14jivrkadu:555": " gopa-veśa-dharo hariḥ /",
    "GR14jivrkadu:556": " kevalaṃ rūpa-bhedena",
    "GR14jivrkadu:557": " nāma-bhedaḥ prakīrtitaḥ //77//",
    "GR14jivrkadu:558": " ato nāma-mātra-sādhāreṇe 'nanya-bhaktair na vibhetavyaṃ kintu bhāgavatair nitya-vaikuṇṭha-sevakatvāt viṣvaksenādivat sat-kāryā eva te /",
    "GR14jivrkadu:559": " arcayitvā tu govindaṃ tadīyān nārcayet tu yaḥ ity ādi-vacanena tad-asatkāre doṣa-śravaṇāt /",
    "GR14jivrkadu:560": " ataiva tān evoddiśya uktam ekādaśe -",
    "GR14jivrkadu:561": " durgāṃ vināyakaṃ vyāsaṃ",
    "GR14jivrkadu:562": " viṣvaksenaṃ gurūn surān /",
    "GR14jivrkadu:563": " sve sve sthāne tv abhimukhān",
    "GR14jivrkadu:564": " pūjayet prokṣaṇādibhiḥ //78// (BhP 11.27.29)",
    "GR14jivrkadu:565": " atha prakṛtam anusarāmaḥ /",
    "GR14jivrkadu:566": " sad eva śrī-gopīnāṃ svarūpa-śaktitve prasiddhe śrī-kṛṣṇasya nitya-preyasī-rūpatvaṃ siddham eva /",
    "GR14jivrkadu:567": " tatas tābhiḥ saha tasya pūjana āvaśyakatā svataḥ siddhā /",
    "GR14jivrkadu:568": " atra punaḥ prativādī prāha,",
    "GR14jivrkadu:569": " yadi tāḥ kṛṣṇasya nitya-priyāḥ,",
    "GR14jivrkadu:570": " tarhi kathaṃ parakīyārūpatvam /",
    "GR14jivrkadu:571": " tatrāpi putrādi-saṃyoktṛtvaṃ śrūyate /",
    "GR14jivrkadu:572": " satyaṃ tad-rūpatvaṃ māyikam iti vaiṣṇava-toṣaṇī-nāmnyāṃ śrī-daśama-ṭippanyāṃ kṛṣṇa-sandarbhādau ca pramitam iti vistara-bhayān nātra prapañcitam",
    "GR14jivrkadu:573": " atha sāmānyataḥ śrī-kṛṣṇa-priyāḥ khalu dvidhā /",
    "GR14jivrkadu:574": " nitya-siddhāḥ sādhana-siddhāś ca /",
    "GR14jivrkadu:575": " tatra nitya-siddhāḥ pūrvoktiḥ /",
    "GR14jivrkadu:576": " sādhana-siddhāś ca trividhāḥ /",
    "GR14jivrkadu:577": " ṛṣijāḥ śrutayo deva-kanyāś ca /",
    "GR14jivrkadu:578": " tatra ṛṣijā yathā pādmottara-khaṇḍe --",
    "GR14jivrkadu:579": " (end 23)",
    "GR14jivrkadu:580": " purā maharṣayaḥ sarve daṇḍakāraṇya-vāsinaḥ /",
    "GR14jivrkadu:581": " dṛṣṭvā rāmaṃ hariṃ tatra bhoktum aicchan suvigraham //79//",
    "GR14jivrkadu:582": " te sarve strītvam āpannāḥ samudbhūtāś ca gokule /",
    "GR14jivrkadu:583": " hariṃ samprāpya kāmena tato muktā bhavārṇavāt //80//",
    "GR14jivrkadu:584": " [*NOTE: BRS 1.2.301-2]",
    "GR14jivrkadu:585": " na ca vaktavyaṃ gokula-jātānāṃ prāpañcika-dehāditvaṃ na sambhavatīti /",
    "GR14jivrkadu:586": " avatāra-līlāyāḥ prāpañcika-miśratvāt /",
    "GR14jivrkadu:587": " śrī-devakī devyām api ṣaḍ-garbha-saṃjñakānāṃ janma śrūyate iti /",
    "GR14jivrkadu:588": " śrutayo yathā bṛhad-vāmana-purāṇādiṣu śrūyante /",
    "GR14jivrkadu:589": " yata eva tathā vyākhyātaṃ striya urugendra-bhoga-bhuja-daṇḍa-viṣakta-dhiyo vayam apīti (BhP 10.87.23) /",
    "GR14jivrkadu:590": " gāyatrī ca tāsu jāteti pādme sṛṣṭi-khaṇḍe yathā brahmaṇā gopa-kanyāyā gāyatryā udvāhe gopeṣu śrī-viṣṇu-vākyam -",
    "GR14jivrkadu:591": " mayā jñātvā tataḥ kanyā dattā caiṣāviriñcaye /",
    "GR14jivrkadu:592": " yuṣmākaṃ ca kule cāhaṃ deva-kāryārtha-siddhaye /",
    "GR14jivrkadu:593": " avatāraṃ kariṣyāmi mat-kāntā tu bhaviṣyati // iti /",
    "GR14jivrkadu:594": " deva-kanyāś ca yathā śrī-daśame tat-priyārthaṃ sambhavantu sura-striya iti (BhP 10.1.13) /",
    "GR14jivrkadu:595": " ata sura-striyas tāsāṃ śrī-kṛṣṇa-priyāṇām upayogāyeveti gamyate /",
    "GR14jivrkadu:596": " atas tat-priyārtham ity evoktaṃ,",
    "GR14jivrkadu:597": " na tu tat-prīty-artham iti /",
    "GR14jivrkadu:598": " atas tāsāṃ caturvidhatvam uktaṃ pādme -",
    "GR14jivrkadu:599": " gopyas tu ṛṣijā gopa-kanyakāḥ śrutijāḥ parāḥ /",
    "GR14jivrkadu:600": " deva-kanyāś ca rājendra na mānuṣyaḥ kadācana //",
    "GR14jivrkadu:601": " (end page 24)",
    "GR14jivrkadu:602": " gopa-kanyā eva nityāḥ /",
    "GR14jivrkadu:603": " na mānuṣaḥ kathañcaneti praākṛta-mānuṣya-niṣedhāt /",
    "GR14jivrkadu:604": " atas tāsāṃ svarūpa-śaktitvād eva śrī-bhagavatas tābhiḥ saha riraṃsā jātā /",
    "GR14jivrkadu:605": " yathā śrī-śukaḥ /",
    "GR14jivrkadu:606": " bhagavān api tā rātrīḥ śaradotphullamallikāḥ",
    "GR14jivrkadu:607": " vīkṣya rantuṃ manaścakre yogamāyām upāśritaḥ // (BhP 10.29.1)",
    "GR14jivrkadu:608": " tā rātrīr vīkṣya uddīpanatvenānubhūyeti kaumutyenālambana-rūpāṇāṃ tāsāṃ prema-mahimā darśitaḥ /",
    "GR14jivrkadu:609": " ātmārāmāś ca munayaḥ ity ādau itthambhūta-guṇo harir itivat itthambhūta-guṇās tāḥ yena tādṛśy api tasya ramaṇcchā jāyate iti /",
    "GR14jivrkadu:610": " ataiva vyavahārārthaṃ tasya kaiśoram api mānitaṃ jātam iti śrī-viṣṇu-purāṇe darśitam /",
    "GR14jivrkadu:611": " so 'pi kaiśoraka-vayo mānayan madhusūdanaḥ /",
    "GR14jivrkadu:612": " reme tābhir ameyātmā kṣapāsu kṣaptāhitaḥ // (ViP 5.13.60) iti /",
    "GR14jivrkadu:613": " harivaṃśe ca-",
    "GR14jivrkadu:614": " yuvatīr gopa-kanyāś ca rātrau saṅkālya kālavit /",
    "GR14jivrkadu:615": " kaiśorakaṃ mānayānaḥ saha tābhir mumoda ca // (HV 63.18) iti /",
    "GR14jivrkadu:616": " atra kālavid ity asya vyākhyānaṃ tā rātrīr vikṣyeti /",
    "GR14jivrkadu:617": " saha tābhir mumoda hetyasya sūcakaṃ rantuṃ manaś cakre iti /",
    "GR14jivrkadu:618": " ity ālambana-kāla-deśānāṃ śrī-kṛṣṇāya parama-puruṣatvaṃ darśitaṃ tasmāt hlādinī-śakti-vilāsa-lakṣaṇa-tat-prema-mayy evaiṣā riraṃsā /",
    "GR14jivrkadu:619": " na tu prākṛta-kāmamayīti /",
    "GR14jivrkadu:620": " śrī-svāmibhir api vyaktam uktaṃ dvātriṃśe virahālāpa-viklinna-hṛdayo harir iti sva-premāmṛta-kallola-vihvalī-kṛta-cetasa iti /",
    "GR14jivrkadu:621": " ataiva tac-chravaṇa-phala-dvārā tad-arcanasyāvaśyakatāṃ darśayati śrīman-munīndraḥ //",
    "GR14jivrkadu:622": " (end page 25)",
    "GR14jivrkadu:623": " vikrīḍitaṃ vraja-vadhūbhir idaṃ ca viṣṇoḥ",
    "GR14jivrkadu:624": " śraddhānvito yaḥ śṛṇuyād atha varṇayed vā",
    "GR14jivrkadu:625": " bhaktiṃ parāṃ bhagavati parilabhya kāmaṃ",
    "GR14jivrkadu:626": " hṛd-rogam āśv apahinoty acireṇa dhīraḥ // (BhP 10.33.42) iti //84",
    "GR14jivrkadu:627": " atra sva-priyābhiḥ saṃvalitasya śrī-kṛṣṇasya krīḍāyāḥ śravaṇa-varṇana-mātreṇa bahu-sādhana-duḥsādhyāpi",
    "GR14jivrkadu:628": " parā bhaktir udayate udaya-mātreṇa ca hṛd-rogaḥ śīghram apahriyate iti hi spaṣṭam",
    "GR14jivrkadu:629": " eveti phalātiśaya-kathanena pravartanāt vidhitvam eva sidhyati /",
    "GR14jivrkadu:630": " yasya parṇamayī juhur bhavati na sa pāpaṃ ślokaṃ śṛṇotītivat /",
    "GR14jivrkadu:631": " na cādhikārī kaniṣṭha iti vācyaṃ dhīra ity uktatvāt /",
    "GR14jivrkadu:632": " atha darśana-mantre nāmāntareṇānirdiśya śrī-vallavīnāṃ nāma viśeṣam ālambyaiva svayaṃ bhagavato nirdeśāt tāsāṃ tat-paricāyakāṅga-rūpatvam eva bodhitam /",
    "GR14jivrkadu:633": " gopī-gopa-paśūnāṃ bahiḥ smared asya gīrvāṇa-ghaṭām ity ādi krama-dīpikāyāṃ (KD 3.32)",
    "GR14jivrkadu:634": " gautamīya-tantre -",
    "GR14jivrkadu:635": " navīna-nīrada-śyāmaṃ nālendīvara-locanam /",
    "GR14jivrkadu:636": " vallavī-nandanaṃ vande kṛṣṇaṃ gopāla-rūpiṇam //85 ity ādau -",
    "GR14jivrkadu:637": " rucirauṣṭha-puṭanyasta-vaṃśī-madhura-niḥsvanaiḥ /",
    "GR14jivrkadu:638": " lasad-gopālikā-ceto modayantaṃ muhur muhuḥ //86//",
    "GR14jivrkadu:639": " vallavī-vadanāmbhoja-madhupāna-madhu-vratam /",
    "GR14jivrkadu:640": " kṣobhayantaṃ manas tāsāṃ susmerāpāṅgavīkṣaṇaiḥ //87// (end page 26)",
    "GR14jivrkadu:641": " yauvanodbhinna-dehābhiḥ saṃsaktābhiḥ parasparam /",
    "GR14jivrkadu:642": " vicitrāmbara-bhūṣābhir gopa-nārībhir āvṛtam //87// iti /",
    "GR14jivrkadu:643": " atra sā tvāṃ brahman nṛpa-vadhūḥ kāmam āśu bhajiṣyatīti [BhP 3.21.28] kardamaṃ prati śrī-śukla-vacanavac ca gopa-jātibhir nārībhir ity arthaḥ",
    "GR14jivrkadu:644": " kṣobhayantaṃ mohayantaṃ muhur muhur iti vartamāna-dvaya-prayogena nityam eva tad-upāsakaiḥ paṭhyamāna-stavena gopī-kṛṣṇayoḥ nityatvam eva lakṣyate",
    "GR14jivrkadu:645": " sanat-kumāra-kalpe ca gopāṅganā parivṛtaṃ mūle kalpataroḥ sthitam ity ādi /",
    "GR14jivrkadu:646": " rudra-yāmalasya śauri-tantre gopī-go-gopa-vīto ruru-nakha-vilasat-kaṇṭha-bhūṣaś ciraṃ naḥ ity ādi /",
    "GR14jivrkadu:647": " mṛtyu-sañjaya-tantre -",
    "GR14jivrkadu:648": " smared vṛndāvane ramye mohayantam anāratam /",
    "GR14jivrkadu:649": " vallavī-vallabhaṃ kṛṣṇaṃ gopa-kanyā-sahasraśaḥ // ity ādi /",
    "GR14jivrkadu:650": " phullendīvara-kāntim ity ādi evaṃ svāyambhuvāgamādāv api /",
    "GR14jivrkadu:651": " [*NOTE: KK 3.82; KṛṣṇaS 106 (p49fn) attributed to Mṛtyu-sañjaya-tantra. Padyāvalī 46,",
    "GR14jivrkadu:652": " attributed to Śaradākara.]",
    "GR14jivrkadu:653": " punaḥ prativādī prāha bhavatu nāma tāḥ pūjyāḥ /",
    "GR14jivrkadu:654": " kintu tāsāṃ nāma kutrāpi na śrutam /",
    "GR14jivrkadu:655": " tatrāpi bhaviṣyottare malla-dvādaśī-prasaṅge śrī-kṛṣṇa-yudhiṣṭhira-saṃvāde -",
    "GR14jivrkadu:656": " gopī-nāmāni rājendra prādhānyena nibodha me /",
    "GR14jivrkadu:657": " gopālī-pālikā dhanyā viśākhā dhyāna-niṣṭhikā /",
    "GR14jivrkadu:658": " rādhānurādhā somābhā tārakā daśamī tathā //89//",
    "GR14jivrkadu:659": " gopālīyaṃ nūnaṃ pādmokta-gāyatrī-carī bhavet /",
    "GR14jivrkadu:660": " pāliketi saṃjñāyāṃ kaṇa /",
    "GR14jivrkadu:661": " daśamī tatheti daśamīty api - (end page 27)",
    "GR14jivrkadu:662": " nāmaikaṃ tac cānvartham iti sarvānte paṭhitam /",
    "GR14jivrkadu:663": " yad vā tatheti-daśamy api tārakā-nāmnīty arthaḥ /",
    "GR14jivrkadu:664": " tathā skānde prahlāda-saṃhitāyāṃ dvārakā-māhātmye māyāvasaraḥ prastāve uddhava-gamane (12.25-33)",
    "GR14jivrkadu:665": " lakṣito vācety ādinā lalitā śyāmalā dhanyā viśākhā rādhā śaivyā padmā bhadrā ity etāni aṣṭau gaṇitāni /",
    "GR14jivrkadu:666": " atha vanitā-śata-koṭibhir ākulitam ity āgama-prasiddheḥ /",
    "GR14jivrkadu:667": " vanitā-śata-yūthapa iti śrī-bhagavat-prasiddheḥ /",
    "GR14jivrkadu:668": " anyāny api loka-śāstrayor avagantavyāni /",
    "GR14jivrkadu:669": " atha śata-koṭitvānyathānupapattyā tāsāṃ tan-mahā-śaktitvam eva gamyate /",
    "GR14jivrkadu:670": " tatrāpi sarvathā śreṣṭhe rādhā-candrāvalīty ubhe /",
    "GR14jivrkadu:671": " bhaviṣyottare somābhā-śabdena candrāvaly eva sūcitā artha-sāmya-prāyāt /",
    "GR14jivrkadu:672": " yataḥ śrī-rādhayā saha pratiyogitvam aitihyam asyātra virājate /",
    "GR14jivrkadu:673": " tathā ca śrī-bilvamaṅgala-caraṇāḥ -",
    "GR14jivrkadu:674": " rādhā-mohana mandirād upāgataś candrāvalīm ūcivān",
    "GR14jivrkadu:675": " rādhe kṣemamayeti tasya vacanaṃ śrutvāha candrāvalī /",
    "GR14jivrkadu:676": " kaṃsa kṣemamaye vimugdha-hṛdaye kaṃsaḥ kva dṛṣṭas tvayā",
    "GR14jivrkadu:677": " rādhā kveti vilajjito nata-mukha-smero hariḥ pātu vaḥ //90//",
    "GR14jivrkadu:678": " [*NOTE: This is a well-known verse,",
    "GR14jivrkadu:679": " but is not in any of the Bilvamangala collections.]",
    "GR14jivrkadu:680": " tayor apy ubhayor madhye rādhikā sarvathādhikā /",
    "GR14jivrkadu:681": " mahābhāva-svarūpeyaṃ guṇair ati-garīyasī //91//",
    "GR14jivrkadu:682": " yathoktaṃ matsya-purāṇe dakṣaṃ prati devī-vacanam -",
    "GR14jivrkadu:683": " rukmiṇī dvāravatyāṃ tu rādhā vṛndāvane vane /",
    "GR14jivrkadu:684": " citra-kūṭe tathā sītā vindhye vindhya-nivāsinī /",
    "GR14jivrkadu:685": " devakī mathurāyāṃ ca pātāle parameśvarī //",
    "GR14jivrkadu:686": " ity ādi / (end page 28)",
    "GR14jivrkadu:687": " atra rukmiṇī-saha-pāṭhād itthaṃ bodhayati yathā dvārakāyāṃ tasyā eva sarvathādhikyaṃ tathā śrī-vṛndāvane tasyā iti /",
    "GR14jivrkadu:688": " svarūpa-śakti-vyūha-rukmiṇī-rādhā-devakīnāṃ māyāṃśa-rūpeṇābheda-kathanaṃ tu śaktitva-sādhāraṇyenaiva /",
    "GR14jivrkadu:689": " yathā jīvātma-paramātmanoś cit-sāmyenaikyaṃ tadvad iti /",
    "GR14jivrkadu:690": " atha yathā rukmiṇī-kṛṣṇayoḥ paraspara-śobhitvaṃ śrī-śukena varṇitam - asyaiva bhāryā",
    "GR14jivrkadu:691": " bhavitum ity ādināṃ [BhP 10.53.37] tathaiva rādhā-kṛṣṇayor api ṛk-pariśiṣṭe śrutyā",
    "GR14jivrkadu:692": " varṇitam rādhayā mādhavo devo mādhavenaiva rādhikā vibhrājante janeṣv ā iti /",
    "GR14jivrkadu:693": " vibhrājante vibhrājate ā samyak iti śruti-padārthaḥ /",
    "GR14jivrkadu:694": " darśitaṃ ca tasyāḥ svarūpaṃ bṛhad-gautamīye baladevaṃ prati śrī-kṛṣṇena -",
    "GR14jivrkadu:695": " sattvaṃ tattvaṃ paratvaṃ ca tattva-trayam ahaṃ kila /",
    "GR14jivrkadu:696": " tritattva-rūpiṇī sāpi rādhikā mama vallabhā //93//",
    "GR14jivrkadu:697": " prakṛteḥ para evāhaṃ sāpi mac-chakti-rūpiṇī /",
    "GR14jivrkadu:698": " sāttvikaṃ rūpam āsthāya pūrṇo 'haṃ brahma cit-paraḥ //94//",
    "GR14jivrkadu:699": " brahmaṇā prārthitaḥ samyak sambhavāmi yuge yuge /",
    "GR14jivrkadu:700": " tvayā sārdhaṃ tayā sārdhaṃ nāśāya devatādruhām //95// iti /",
    "GR14jivrkadu:701": " atra sattvaṃ kāryatvaṃ tattvaṃ kāraṇatvaṃ paratvaṃ tato 'pi śraiṣṭhyaṃ yat tattva-trayaṃ tad aham ity arthaḥ tathaiva bodhayati tathaivāgre dhyāna-prasaṅge -",
    "GR14jivrkadu:702": " devasyābheda-rūpeṇa tapta-hema-sama-prabhām /",
    "GR14jivrkadu:703": " rakta-vastra-parīdhānāṃ raktālaṅkāra-bhūṣitām //96// (end page 29)",
    "GR14jivrkadu:704": " śrī-rādhāṃ vāma-bhāge tu pūjayed bhakti-tat-paraḥ /",
    "GR14jivrkadu:705": " devī kṛṣṇamayī proktā rādhikā para-devatā //97//",
    "GR14jivrkadu:706": " varābhaya-karā dhyeyā sevitā sarva-devataiḥ /",
    "GR14jivrkadu:707": " sarva-lakṣmī-mayī sarva-kāntiḥ sammohinī parā //98//",
    "GR14jivrkadu:708": " atra pūjayed iti kaṇṭhoktir eva /",
    "GR14jivrkadu:709": " evam agre 'pi mṛtyu-sañjaya-tantre -",
    "GR14jivrkadu:710": " pīta-vastra-parīdhānāṃ vaṃśa-yukta-karāmbujām /",
    "GR14jivrkadu:711": " kaustubhoddīpta-hṛdayāṃ vanamālā-vibhūṣitām /",
    "GR14jivrkadu:712": " śrīmat-kṛṣṇāṅghri-palyaka-nilayāṃ parameśvarīm //99// ity ādi /",
    "GR14jivrkadu:713": " yathā -",
    "GR14jivrkadu:714": " sarva-lakṣmī-mayīṃ devīṃ paramānanda-nanditām /",
    "GR14jivrkadu:715": " rāsotsava-priyāṃ rādhāṃ kṛṣṇānanda-svarūpiṇīm /",
    "GR14jivrkadu:716": " bhaje cidamṛtākāra-pūrṇānanda-mahodadhim //100// iti /",
    "GR14jivrkadu:717": " dhyātvety-ādi-sammohana-tantre - cintayed rādhikāṃ devīṃ gopa-gokula-saṅkulām ity ādi ca /",
    "GR14jivrkadu:718": " asyāḥ śreṣṭhatvam ādi-vārāhe kaṭira-parivartanyāṃ govardhana-parikrame tat-kuṇḍa-prasaṅge yathā -",
    "GR14jivrkadu:719": " gaṅgāyāś cottaraṃ gatvā deva-devasya cakriṇaḥ /",
    "GR14jivrkadu:720": " ariṣṭena samaṃ tatra mahad yuddhaṃ pravartitam //101//",
    "GR14jivrkadu:721": " ghātayitvā tatas tasminn ariṣṭaṃ vṛṣa-rūpiṇam /",
    "GR14jivrkadu:722": " kopena pārṣṇi-ghātena mahā-tīrthaṃ prakalpitam //102//",
    "GR14jivrkadu:723": " snātas tatra tadā hṛṣṭo vṛṣaṃ hatvā sa-gopakaḥ /",
    "GR14jivrkadu:724": " vipā mā (?) rādhikāṃ prāha kathaṃ bhadre bhaviṣyati //103//",
    "GR14jivrkadu:725": " tatra rādhā samāśliṣya kṛṣṇam akliṣṭa-kāriṇam /",
    "GR14jivrkadu:726": " sva-nāmnā viditaṃ kuṇḍaṃ kṛtaṃ tīrtham adūrataḥ //104// (end page 30)",
    "GR14jivrkadu:727": " rādhā-kuṇḍam iti khyātaṃ sarva-pāpa-haraṃ śubham /",
    "GR14jivrkadu:728": " ariṣṭahan rādhā-kuṇḍa-snānāt phalam avāpyate //105//",
    "GR14jivrkadu:729": " rājasūyāśvamedhābhyāṃ nātra kāryā vicāraṇā /",
    "GR14jivrkadu:730": " go-hatyā-brahma-hatyādi pāpaṃ kṣipraṃ praṇaśyati //106// iti /",
    "GR14jivrkadu:731": " atra satīṣv api sarvāsu tāsu asyā eva tena saha tādṛśa-prema-vyavahāreṇotkarṣāvagamāt śreṣṭhatvam āyātam /",
    "GR14jivrkadu:732": " tathā vrata-ratnākara-dhṛta-bhaviṣya-purāṇe ca -",
    "GR14jivrkadu:733": " bālye 'pi bhagavān kṛṣṇas taruṇaṃ rūpam āśritaḥ /",
    "GR14jivrkadu:734": " reme vihārair vividhaiḥ priyayā saha rādhayā //",
    "GR14jivrkadu:735": " ekadā kārttike māsi paurṇamāsyāṃ mahotsavaḥ /",
    "GR14jivrkadu:736": " āsīn nanda-gṛhe ity ādau",
    "GR14jivrkadu:737": " tasmin dine ca bhagavān rātrau rādhā-gṛhaṃ yayau /",
    "GR14jivrkadu:738": " sā ca kruddhā tam udare kāñcī-dāmnā babandha ha //108//",
    "GR14jivrkadu:739": " kṛṣṇas tu sarvam āvedya nija-geha-mahotsavam /",
    "GR14jivrkadu:740": " priyāṃ prasādayāmāsa tataḥ sā tam avocayat //109//",
    "GR14jivrkadu:741": " idaṃ covāca tāḥ kṛṣṇaḥ preyasī prīta-mānasaḥ /",
    "GR14jivrkadu:742": " kāñcī-dāma tvayā tanvi udare yan mayārpitam //110//",
    "GR14jivrkadu:743": " dāmodareti me nāma priyaṃ tena śubhānane /",
    "GR14jivrkadu:744": " nātaḥ prītikaraṃ nāma mama lokeṣu vidyate //111//",
    "GR14jivrkadu:745": " nityam etat prajāpatyāṃ sarva-siddhir bhaviṣyati /",
    "GR14jivrkadu:746": " bhaktiṃ ca durlabhāṃ prāpya mama loke mahīyate //112//",
    "GR14jivrkadu:747": " ulūkhale yadā mātrā baddho 'haṃ bhavitā priye / (end page 31)",
    "GR14jivrkadu:748": " udare dāmabhir loke tadā vyaktaṃ bhaviṣyati //113//",
    "GR14jivrkadu:749": " anena nāma-mantreṇa yo 'smin māsi tvayā saha /",
    "GR14jivrkadu:750": " mām arcayed vidhānena sa labhet sarva-vāñchitam //114// iti /",
    "GR14jivrkadu:751": " atrāpi priyayā saha rādhayā iti śrī-kṛṣṇecchayā śrī-kṛṣṇavad bālye 'pi āviṣkṛta-nava-yauvanam eva iti jñeyam /",
    "GR14jivrkadu:752": " tata ārabhya nandasya vrajaḥ sarva-samṛddhimān /",
    "GR14jivrkadu:753": " harer nivāsātma-guṇai ramākrīḍam abhūn nṛpa //115// (BhP 10.5.18)",
    "GR14jivrkadu:754": " ity anena śrī-kṛṣṇa-prādurbhāvānantaraṃ tasām āvirbhāva-kathanāt /",
    "GR14jivrkadu:755": " tatrāpi śrṣṭhatvaṃ pūrvavaj jñeyam /",
    "GR14jivrkadu:756": " tatra tādṛśa-bhāvair varṇanaṃ tasyāḥ śrī-śukadevenāpi kṛtam /",
    "GR14jivrkadu:757": " ekā bhrū-kuṭim ābaddhya prema-saṃrambha-vihvalā /",
    "GR14jivrkadu:758": " ghnatīvaikṣat kaṭākṣepaiḥ sandaṣṭa-daśana-cchadā //116// (BhP 10.32.6)",
    "GR14jivrkadu:759": " ity anena ekāmukhyā eke mukhyāny akevalā ity amaraḥ /",
    "GR14jivrkadu:760": " evaṃ śrīmad-gopāla-tapanyāṃ yad gāndharvīti viśrutā sā tu saiva jñeyā /",
    "GR14jivrkadu:761": " tasyā evaṃ mukhyatvā̆di-liṅgena sarvatra cāvagamāt /",
    "GR14jivrkadu:762": " ataiva śrī-rādhā-saṃvalita-dāmodara-pūjā kārttike vihitā /",
    "GR14jivrkadu:763": " śrī-kṛṣṇa-satyabhāmā-saṃvādīye kārttika-māhātmye ca prātaḥ-snāna-saṅkalpa-mantraṃ -",
    "GR14jivrkadu:764": " kārttike 'haṃ kariṣyāmi prātaḥ-snānaṃ janārdana /",
    "GR14jivrkadu:765": " prīty-arthaṃ tava deveśa dāmodara mayā saha // 117//",
    "GR14jivrkadu:766": " [HBV 16.172] [*NOTE: Alternative numbering 16. 84]",
    "GR14jivrkadu:767": " atra mā-sabda-prayogaḥ /",
    "GR14jivrkadu:768": " tasyāḥ parama-lakṣmī-rūpatvāt / (end page 32)",
    "GR14jivrkadu:769": " arghya-dāna-mantre ca sākṣāt tan-nāmokteḥ / yathā -",
    "GR14jivrkadu:770": " vratinaḥ kārttike māsi snānasya vidhivan mama /",
    "GR14jivrkadu:771": " dāmodara gṛhānārghyaṃ danujendra-nisūdana //118//",
    "GR14jivrkadu:772": " nitye naimittike kṛtsne kārttike pāpa-śoṣaṇe /",
    "GR14jivrkadu:773": " gṛhānārghyaṃ mayā dattaṃ rādhayā sahito hare //119// [HBV 16.174-175]",
    "GR14jivrkadu:774": " iti yugmatvena upādānāt tasyā eva śreṣṭhatvam /",
    "GR14jivrkadu:775": " tad-yugalopāsanāyāṃ bhaviṣya-purāṇa-vacanaṃ darśitam eva /",
    "GR14jivrkadu:776": " tathā daśādhyāyi-kārttika-māhātmyaṃ cen nūnaṃ pādmānugataṃ syāt tarhi tatra tad-yugalo pāsanaṃ prakaṭataram eveti /",
    "GR14jivrkadu:777": " tathā vāsanā-bhāṣyotthāpita āgneya-vacane 'pi tasyāḥ śreṣṭhatvam / yathā -",
    "GR14jivrkadu:778": " gopyaḥ papracchur uṣasi kṛṣṇānucaram uddhavam /",
    "GR14jivrkadu:779": " hari-līlā-vihārāṃś ca tatraikāṃ rādhikāṃ vinā /",
    "GR14jivrkadu:780": " rādhā tad-bhāva-saṃlīnā vāsanāyā virāmitā //120// ity ādi /",
    "GR14jivrkadu:781": " atra tad-bhāva-saṃlīnā ity anena divyonmāda-maya-vacanaṃ madhupa kitava-bandho ity ādikaṃ tasyā eveti vijñāpya sarvāsu gopīṣu tasyāḥ śreṣṭhyaṃ darśitam /",
    "GR14jivrkadu:782": " yuktaṃ ca tat tu yataḥ /",
    "GR14jivrkadu:783": " śrī-kṛṣṇānveṣakartrīṇāṃ tāsāṃ tām evoddhiśya tad idaṃ vacanaṃ śrūyate yathā -",
    "GR14jivrkadu:784": " anayārādhito nūnaṃ bhagavān harir īśvaraḥ",
    "GR14jivrkadu:785": " yan no vihāya govindaḥ prīto 'yam anayad rahaḥ //121// (BhP 10.30.28)",
    "GR14jivrkadu:786": " apy eṇapatny upagataḥ priyayeha gātrais",
    "GR14jivrkadu:787": " tanvan dṛśāṃ sakhi sunirvṛtim acyuto vaḥ /",
    "GR14jivrkadu:788": " kāntāṅga-saṅga-kuca-kuṅkuma-rañjitāyāḥ",
    "GR14jivrkadu:789": " kundasrajaḥ kulapater iha vāti gandhaḥ //122// (BhP 10.30.11)",
    "GR14jivrkadu:790": " (end page 33)",
    "GR14jivrkadu:791": " bāhuṃ priyāṃsa upadhāya gṛhītapadmo",
    "GR14jivrkadu:792": " rāmānujas tulasikālikulair madāndhaiḥ",
    "GR14jivrkadu:793": " anvīyamāna iha vas taravaḥ praṇāmaṃ",
    "GR14jivrkadu:794": " kiṃ vābhinandati caran praṇayāvalokaiḥ // (BhP 10.30.12) iti /",
    "GR14jivrkadu:795": " kiṃ bahunā asyāḥ saubhāgya-vāñchā dvārakā-mahiṣīṇām api śrūyate /",
    "GR14jivrkadu:796": " tatas tāsāṃ tādṛśa-vacanaṃ śrī-śukadevenāpy uditaṃ - yathā na vayaṃ sādhvi sāmrājyam ity ādy uktvā āhuḥ ----",
    "GR14jivrkadu:797": " kāmayāmaha etasya śrīmat-pāda-rajaḥ śriyaḥ /",
    "GR14jivrkadu:798": " kuca-kuṅkuma-gandhāḍhyaṃ mūrdhnā voḍhuṃ gadābhṛtaḥ //124//",
    "GR14jivrkadu:799": " vraja-striyo yad vāñchanti pulindās tṛṇa-vīrudhaḥ /",
    "GR14jivrkadu:800": " gāvaś cārayato gopāḥ pāda-sparśaṃ mahātmanaḥ //",
    "GR14jivrkadu:801": " 125// iti / [BhP 10.83.42-43]",
    "GR14jivrkadu:802": " vraja-stry-ādīnāṃ vāñchā darśitā -",
    "GR14jivrkadu:803": " pūrṇāḥ pulindya urugāyapadābjarāga-",
    "GR14jivrkadu:804": " śrīkuṅkumena dayitāstanamaṇḍitena /",
    "GR14jivrkadu:805": " taddarśanasmararujas tṛṇarūṣitena",
    "GR14jivrkadu:806": " limpantya ānanakuceṣu juhus tadādhim //126// (BhP 10.21.17) ity anena /",
    "GR14jivrkadu:807": " atra saty urugāya-padābja-rāgety anena (10.21.17)",
    "GR14jivrkadu:808": " saha dayitā-stana-maṇḍitena ity uktyā tat kuṅkumaṃ dayitā-stanatas tasya pade lagnam iti gamyate /",
    "GR14jivrkadu:809": " sā ca dayitā kuca-kuṅkuma-gandhyāḍhyam (end page 34)",
    "GR14jivrkadu:810": " ity eka-vacanānta-nirdeśenānūditā /",
    "GR14jivrkadu:811": " tad idaṃ varṇayantīṣu tāsv api sā viśiṣṭety avagamyate /",
    "GR14jivrkadu:812": " ayaṃ bhāvaḥ śrītve prasiddhāyāḥ śriyas tatra kāmanaiva śrūyate /",
    "GR14jivrkadu:813": " na tu saṅgatiḥ /",
    "GR14jivrkadu:814": " yad vāñchayā śrīr lalanācarat tapo vihāya kāmān suciraṃ dhṛta-vratā iti [BhP 10.16.36] nāgapatnīnām /",
    "GR14jivrkadu:815": " yā vai śriyārcitam ajādibhir āpta-kāmair ity ādi [BhP 10.47.62] uddhavasyāpi vākyāt /",
    "GR14jivrkadu:816": " na ca rukmiṇītve prasiddhāyāḥ śriyas tatra saṅgatiḥ /",
    "GR14jivrkadu:817": " kāla-deśayor anyatamatvāt /",
    "GR14jivrkadu:818": " na ca vraja-strīṇāṃ śrī-sambandha-lālasā yuktā - nāyaṃ śriyo 'ṅga ity ādinā (10.47.60)",
    "GR14jivrkadu:819": " tato 'pi paramādhikya-śravaṇāt /",
    "GR14jivrkadu:820": " tasmād rukmiṇī dvāravatyāṃ tu rādhā vṛndāvane vane ity ādy ukta-siddhāntānusāreṇa sarvato vilakṣaṇā yā śrīr virājate tām uddiśyaiva vraja-devīnāṃ tad idaṃ vākyam /",
    "GR14jivrkadu:821": " tataś ca tāsāṃ yathā tatra spṛhāspadatā tathāsmākaṃ paṭṭa-mahiṣīṇām",
    "GR14jivrkadu:822": " iti / saṅgamaś cāyaṃ divasa eveti sambhāvyate /",
    "GR14jivrkadu:823": " tatraiva pulindānāṃ bhramaṇāt kuṅkumānāṃ lepana-karmaṇārdratvāvagamāc ca /",
    "GR14jivrkadu:824": " dvayoḥ saṅgamaś cāyaṃ na sambhoga-viśeṣa-rūpaḥ /",
    "GR14jivrkadu:825": " rāsa-prasaṅge --",
    "GR14jivrkadu:826": " bhagavān api tā rātrīḥ śaradotphullamallikāḥ /",
    "GR14jivrkadu:827": " vīkṣya rantuṃ manaścakre ity atraiva (BhP 10.29.1)",
    "GR14jivrkadu:828": " nava-saṅgamasya pratīyamānatvāt /",
    "GR14jivrkadu:829": " anyathā tatra parīkṣārthaṃ punas tenopekṣāvacanasyāsaṅgatvāpatteḥ /",
    "GR14jivrkadu:830": " tad idaṃ veṇu-prakaraṇe bhaṇitatvād veṇu-sambandhenaiva gamyate /",
    "GR14jivrkadu:831": " urugāya ity anenaiṣa eva saṃsūcitaḥ /",
    "GR14jivrkadu:832": " tasmād kadācid veṇu-kṛtākarṣāyās tasyā labdha-mūrcchāyā mūrcchāśāntaye sa-kuṅkume svinne vakṣasi sambhramataḥ kevalena śrī-caraṇa-sañjīvanī-pallavena spṛśan gevādyāpi",
    "GR14jivrkadu:833": " (end page 35)",
    "GR14jivrkadu:834": " vādyāpi samyak saṅkocānapagayamat drutam eva sa tasmān niścakrāmeti budhyate /",
    "GR14jivrkadu:835": " kāścit parokṣaṃ kṛṣṇasya sva-sakhībhyo 'nvavarṇayann iti uktavān /",
    "GR14jivrkadu:836": " yās tu tad-anyās tāsām eva pūrṇāḥ pulindyaḥ ity ādi vacanam /",
    "GR14jivrkadu:837": " tasmāt sādhv evoktam lakṣmīr abhitaḥ stritamā ity ādi /",
    "GR14jivrkadu:838": " varṇitā ca sā tathaiva śrī-jayadeva-sahacareṇa mahārāja-lakṣmaṇa-sena-mantri-vareṇomāpatidhareṇa yathā --",
    "GR14jivrkadu:839": " bhrūvallī-calanaiḥ kayāpi nayanonmeṣaiḥ kayāpi smita-",
    "GR14jivrkadu:840": " jyotsnāvicchuritaiḥ kayāpi nibhṛtaṃ sambhāvitasyādhvani /",
    "GR14jivrkadu:841": " garvād bheda-kṛtāvahela-vinaya-śrībhāji rādhānane",
    "GR14jivrkadu:842": " sātaṅkānunayaṃ jayanti patitāḥ kaṃsadviṣaḥ dṛṣṭayaḥ //127//",
    "GR14jivrkadu:843": " [*NOTE: ... // ]",
    "GR14jivrkadu:844": " śrī-jayadevenāpi rādhām ādhāya hṛdaye tatyāja vraja-sundarīḥ /",
    "GR14jivrkadu:845": " iti (GG 3.1) /",
    "GR14jivrkadu:846": " patyur manaḥ kīlitam (GG 12.14) iti ca /",
    "GR14jivrkadu:847": " ataiva --",
    "GR14jivrkadu:848": " yā parā paramā śaktir mahāviṣṇu-svarūpiṇī /",
    "GR14jivrkadu:849": " tasyā vijñāna-mātreṇa parāṇāṃ paramātmanaḥ //",
    "GR14jivrkadu:850": " muhūrtād eva devasya prāptir bhavati nānyathā /",
    "GR14jivrkadu:851": " ekeyaṃ prema-sarvasva-svabhāvā śrī-gokuleśvarī //",
    "GR14jivrkadu:852": " anayā sulabho jñeya ādidevo 'khileśvaraḥ //",
    "GR14jivrkadu:853": " ity utthāpita-pañcarātra-vacanaṃ sarvopari virājamānaṃ bhavatīty alam ativistareṇa pramāṇa-vacana-saṅgraheṇa /",
    "GR14jivrkadu:854": " tasmāt sarvāsāṃ gopīnāṃ rādhikātigarīyasī /",
    "GR14jivrkadu:855": " sarvādhikyena kathitā yat purāṇāgamādiṣu //",
    "GR14jivrkadu:856": " (end page 36)",
    "GR14jivrkadu:857": " ataḥ sādhūktaṃ śrīdāmodara-rādhārcanam arhati vraja-sthānām ity ādi /",
    "GR14jivrkadu:858": " rādhā vṛndāvane yadvat tadvad dāmodaro hariḥ /",
    "GR14jivrkadu:859": " darśiteṣu ca śāstreṣu tad-yugmaṃ tat tad-īśituḥ //",
    "GR14jivrkadu:860": " rādhayā mādhavo devo mādhavenaiva rādhikā /",
    "GR14jivrkadu:861": " vibhrājante janeṣveti pariśiṣṭa-vacas tathā //",
    "GR14jivrkadu:862": " na viṣṇunā vinā devī na hariḥ padmajāṃ vinā /",
    "GR14jivrkadu:863": " hayagrīva-pañcarātram iha prakaṭitaṃ yataḥ //",
    "GR14jivrkadu:864": " kārttika-vrata-caryāyām atas te yugma-devate /",
    "GR14jivrkadu:865": " rādhā-dāmodarābhikhye vīkṣyete loka-śāstrayoḥ //",
    "GR14jivrkadu:866": " kiṃ bahūktyā kuṇḍa-yugmaṃ tayor yugmena vīkṣyate /",
    "GR14jivrkadu:867": " śāstre ca darśitā tasmāt kaimutyād yugmatā tayoḥ //",
    "GR14jivrkadu:868": " umā-maheśvarau kecit lakṣmī-nārāyaṇau pare /",
    "GR14jivrkadu:869": " te bhajantāṃ bhajāmas tu rādhā-dāmodarau vayam //",
    "GR14jivrkadu:870": " iti śrī-vṛndāvana-vāsinaḥ kasyacij jīvasya śrī-rādhā-kṛṣṇārcana-dīpikā sadā dedīpyamānatām apadyatām //",
    "GR14jivrkadu:871": " śrī-guru-caraṇa-kamalebhyo namaḥ /",
    "GR14jivrkadu:872": " śrī-kṛṣṇa-caitanya-candrāya namaḥ /",
    "GR14jivrkadu:873": " śrī-rādhā-dāmodarābhyāṃ namaḥ Padyāvalī 259; SKM 1.55.3,",
    "GR14jivrkadu:874": " RKAD 260umāpatidharasya //"
}