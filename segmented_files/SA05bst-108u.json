{
  "SA05bst-108u:0_0": "1) List of stotras (WITHOUT diacritics):",
  "SA05bst-108u:1_0": "BuSto_1: Adhyardhasataka",
  "SA05bst-108u:1_1": "BuSto_2: Adibuddhadvadasakastotra",
  "SA05bst-108u:1_2": "BuSto_3: Akasagarbhanamastottarasatastotra",
  "SA05bst-108u:1_3": "BuSto_4: (Arya)manjusrinamastottarasatakastotra",
  "SA05bst-108u:1_4": "BuSto_5: (Arya)taranamaskaraikavimsatistotra",
  "SA05bst-108u:1_5": "BuSto_6: (Arya)tarasragdharastotra",
  "SA05bst-108u:1_6": "BuSto_7: (Arya)tarastottarasatanamastotra",
  "SA05bst-108u:1_7": "BuSto_8: (Arya)tarastuti",
  "SA05bst-108u:1_8": "BuSto_9: Astamatrkastotra",
  "SA05bst-108u:1_9": "BuSto_10: Avadhanastotra",
  "SA05bst-108u:1_10": "BuSto_11: Avalokitesvarahayagrivadharani",
  "SA05bst-108u:1_11": "BuSto_12: Avalokitesvarastakastotra",
  "SA05bst-108u:1_12": "BuSto_13: Avalokitesvarastava",
  "SA05bst-108u:1_13": "BuSto_14: Avalokitesvarastotra",
  "SA05bst-108u:1_14": "BuSto_15: Avalokitesvarastotra",
  "SA05bst-108u:1_15": "BuSto_16: Avalokitesvarastottarasatanamastotra",
  "SA05bst-108u:1_16": "BuSto_17: Bhadracaripranidhanastotra",
  "SA05bst-108u:1_17": "BuSto_18: Bhaktisataka",
  "SA05bst-108u:1_18": "BuSto_19: Buddhabhattarakastotra",
  "SA05bst-108u:1_19": "BuSto_20: Buddhagandistava",
  "SA05bst-108u:1_20": "BuSto_21: Buddhastotra",
  "SA05bst-108u:1_21": "BuSto_22: Caityavandanastotra",
  "SA05bst-108u:1_22": "BuSto_23: Cakrasamvarastuti",
  "SA05bst-108u:1_23": "BuSto_24: Candikadandakastotra",
  "SA05bst-108u:1_24": "BuSto_25: Catuhsastisamvarastotra",
  "SA05bst-108u:1_25": "BuSto_26: Dasabhumisvaro nama mahayanasutraratnarajastotra",
  "SA05bst-108u:1_26": "BuSto_27: Dharmadhatunamastava",
  "SA05bst-108u:1_27": "BuSto_28: Dharmadhatuvagisvaramandalastotra",
  "SA05bst-108u:1_28": "BuSto_29: Gandistava",
  "SA05bst-108u:1_29": "BuSto_30: Ganesastotra",
  "SA05bst-108u:1_30": "BuSto_31: Guhyesvaristotra",
  "SA05bst-108u:1_31": "BuSto_32: Gururatnatrayastotra",
  "SA05bst-108u:1_32": "BuSto_33: Haratistotra",
  "SA05bst-108u:1_33": "BuSto_34: Kalyanapancavimsatistotra",
  "SA05bst-108u:1_34": "BuSto_35: Kalyanatrimsatikastotra",
  "SA05bst-108u:1_35": "BuSto_36: Kamalakarasarvatathagatastotra",
  "SA05bst-108u:1_36": "BuSto_37: Lokanathastotra",
  "SA05bst-108u:1_37": "BuSto_38: Lokatitastava",
  "SA05bst-108u:1_38": "BuSto_39: Lokesvarasataka",
  "SA05bst-108u:1_39": "BuSto_40: Lokesvarastotra",
  "SA05bst-108u:1_40": "BuSto_41: Madhyamakasastrastuti",
  "SA05bst-108u:1_41": "BuSto_42: Mahabodhibhattarakastotra",
  "SA05bst-108u:1_42": "BuSto_43: Mahabodhivandanastaka",
  "SA05bst-108u:1_43": "BuSto_44: Mahacakravartinamastottarasatastotra",
  "SA05bst-108u:1_44": "BuSto_45: Mahakalastotra",
  "SA05bst-108u:1_45": "BuSto_46: Mahapratisarastotra",
  "SA05bst-108u:1_46": "BuSto_47: Mahogratarastakastotra",
  "SA05bst-108u:1_47": "BuSto_48: Mahogratarastuti",
  "SA05bst-108u:1_48": "BuSto_49: Mangalasodasastuti",
  "SA05bst-108u:1_49": "BuSto_50: Mangalastaka",
  "SA05bst-108u:1_50": "BuSto_51: Manjusristotra",
  "SA05bst-108u:1_51": "BuSto_52: Manjuvajrastotra",
  "SA05bst-108u:1_52": "BuSto_53: Maravijayastotra",
  "SA05bst-108u:1_53": "BuSto_54: Nairatmastakastotra",
  "SA05bst-108u:1_54": "BuSto_55: Narakoddharastotra",
  "SA05bst-108u:1_55": "BuSto_56: Niraupamyastava",
  "SA05bst-108u:1_56": "BuSto_57: Pancaksarastotra",
  "SA05bst-108u:1_57": "BuSto_58: Pancaraksadevistotrani",
  "SA05bst-108u:1_58": "BuSto_59: Pancatathagatastotra",
  "SA05bst-108u:1_59": "BuSto_60: Pancatathagatastutigatha",
  "SA05bst-108u:1_60": "BuSto_61: Paramarthastava",
  "SA05bst-108u:1_61": "BuSto_62: Pithastava",
  "SA05bst-108u:1_62": "BuSto_63: Potalakastaka",
  "SA05bst-108u:1_63": "BuSto_64: Prajnaparamitastotra",
  "SA05bst-108u:1_64": "BuSto_65: Prajnaparamitastuti",
  "SA05bst-108u:1_65": "BuSto_66: Pratisarastotra",
  "SA05bst-108u:1_66": "BuSto_67: Raksakala(kara)stava",
  "SA05bst-108u:1_67": "BuSto_68: Ratnamalastotra",
  "SA05bst-108u:1_68": "BuSto_69: Rupastava",
  "SA05bst-108u:1_69": "BuSto_70: Sadabhijnastotra",
  "SA05bst-108u:1_70": "BuSto_71: Sadgatistotra",
  "SA05bst-108u:1_71": "BuSto_72: Saptabuddhastotra",
  "SA05bst-108u:1_72": "BuSto_73: Saptajinastava",
  "SA05bst-108u:1_73": "BuSto_74: Saptaksarastotra",
  "SA05bst-108u:1_74": "BuSto_75: Saptavidhanuttarastotra",
  "SA05bst-108u:1_75": "BuSto_76: Satparamitastotra",
  "SA05bst-108u:1_76": "BuSto_77: Sattrimsatsamvarastuti",
  "SA05bst-108u:1_77": "BuSto_78: Sattvaradhanagatha",
  "SA05bst-108u:1_78": "BuSto_79: Sakyasimhastotra (brahmana krtam)",
  "SA05bst-108u:1_79": "BuSto_80: Sakyasimhastotra (chando 'mrtoddhrtam)",
  "SA05bst-108u:1_80": "BuSto_81: Sakyasimhastotra (durgatiparisodhanoddhrtam)",
  "SA05bst-108u:1_81": "BuSto_82: Sakyasimhastotra (navagrahakrtam)",
  "SA05bst-108u:1_82": "BuSto_83: Sakyasimhastotra (sankarakrtam)",
  "SA05bst-108u:1_83": "BuSto_84: Sakyasimhastotra (surapatikrtam)",
  "SA05bst-108u:1_84": "BuSto_85: Sakyasimhastotra (visnukrtam)",
  "SA05bst-108u:1_85": "BuSto_86: Sakyasimhastotra (yasodharakrtam)",
  "SA05bst-108u:1_86": "BuSto_87: Saradastakastotra",
  "SA05bst-108u:1_87": "BuSto_88: Sragdharapancakastotra",
  "SA05bst-108u:1_88": "BuSto_89: Suprabhatastotra",
  "SA05bst-108u:1_89": "BuSto_90: Svayambhustava",
  "SA05bst-108u:1_90": "BuSto_91: Svayambhustotra",
  "SA05bst-108u:1_91": "BuSto_92: Vagisvaravarnanastotra",
  "SA05bst-108u:1_92": "BuSto_93: Vagvanistotra",
  "SA05bst-108u:1_93": "BuSto_94: Vajradevistotra",
  "SA05bst-108u:1_94": "BuSto_95: Vajramahakalastotra",
  "SA05bst-108u:1_95": "BuSto_96: Vajrapaninamastottarasatastotra",
  "SA05bst-108u:1_96": "BuSto_97: Vajrasattvastotra",
  "SA05bst-108u:1_97": "BuSto_98: Vajrasattvastuti",
  "SA05bst-108u:1_98": "BuSto_99: Vajravilasinistotra",
  "SA05bst-108u:1_99": "BuSto_100: Vajravilasinisadhanastava",
  "SA05bst-108u:1_100": "BuSto_101: Vajrayoginipranamaikavisika",
  "SA05bst-108u:1_101": "BuSto_102: Vajrayoginyah pindarthastuti",
  "SA05bst-108u:1_102": "BuSto_103: Vajrayoginyah stutipranidhana",
  "SA05bst-108u:1_103": "BuSto_104: Vasantatilakastuti",
  "SA05bst-108u:1_104": "BuSto_105: Vasudharanamadharanistotra",
  "SA05bst-108u:1_105": "BuSto_106: Vasudharastotra",
  "SA05bst-108u:1_106": "BuSto_107: Vidyaksarastotra",
  "SA05bst-108u:1_107": "BuSto_108: Advayaparamartha namasangiti",
  "SA05bst-108u:2_0": "2) List of stotras (WITH diacritics):",
  "SA05bst-108u:3_0": "BuSto_1: Adhyardhaśataka",
  "SA05bst-108u:3_1": "BuSto_2: Ādibuddhadvādaśakastotra",
  "SA05bst-108u:3_2": "BuSto_3: Ākāśagarbhanāmāṣṭottaraśatastotra",
  "SA05bst-108u:3_3": "BuSto_4: (Ārya)mañjuśrīnāmāṣṭottaraśatakastotra",
  "SA05bst-108u:3_4": "BuSto_5: (Ārya)tārānamaskāraikaviṃśatistotra",
  "SA05bst-108u:3_5": "BuSto_6: (Ārya)tārāsragdharāstotra",
  "SA05bst-108u:3_6": "BuSto_7: (Ārya)tārāṣṭottaraśatanāmastotra",
  "SA05bst-108u:3_7": "BuSto_8: (Ārya)tārāstuti",
  "SA05bst-108u:3_8": "BuSto_9: Aṣṭamātṛkāstotra",
  "SA05bst-108u:3_9": "BuSto_10: Avadhānastotra",
  "SA05bst-108u:3_10": "BuSto_11: Avalokiteśvarahayagrīvadhāraṇī",
  "SA05bst-108u:3_11": "BuSto_12: Avalokiteśvarāṣṭakastotra",
  "SA05bst-108u:3_12": "BuSto_13: Avalokiteśvarastava",
  "SA05bst-108u:3_13": "BuSto_14: Avalokiteśvarastotra",
  "SA05bst-108u:3_14": "BuSto_15: Avalokiteśvarastotra",
  "SA05bst-108u:3_15": "BuSto_16: Avalokiteśvarāṣṭottaraśatanāmastotra",
  "SA05bst-108u:3_16": "BuSto_17: Bhadracarīpraṇidhānastotra",
  "SA05bst-108u:3_17": "BuSto_18: Bhaktiśataka",
  "SA05bst-108u:3_18": "BuSto_19: Buddhabhaṭṭārakastotra",
  "SA05bst-108u:3_19": "BuSto_20: Buddhagaṇḍīstava",
  "SA05bst-108u:3_20": "BuSto_21: Buddhastotra",
  "SA05bst-108u:3_21": "BuSto_22: Caityavandanāstotra",
  "SA05bst-108u:3_22": "BuSto_23: Cakrasaṃvarastuti",
  "SA05bst-108u:3_23": "BuSto_24: Caṇḍikādaṇḍakastotra",
  "SA05bst-108u:3_24": "BuSto_25: Catuḥṣaṣṭisaṃvarastotra",
  "SA05bst-108u:3_25": "BuSto_26: Daśabhūmīśvaro nāma mahāyānasūtraratnarājastotra",
  "SA05bst-108u:3_26": "BuSto_27: Dharmadhātunāmastava",
  "SA05bst-108u:3_27": "BuSto_28: Dharmadhātuvāgīśvaramaṇḍalastotra",
  "SA05bst-108u:3_28": "BuSto_29: Gaṇḍīstava",
  "SA05bst-108u:3_29": "BuSto_30: Gaṇeśastotra",
  "SA05bst-108u:3_30": "BuSto_31: Guhyeśvarīstotra",
  "SA05bst-108u:3_31": "BuSto_32: Gururatnatrayastotra",
  "SA05bst-108u:3_32": "BuSto_33: Hāratīstotra",
  "SA05bst-108u:3_33": "BuSto_34: Kalyāṇapañcaviṃśatistotra",
  "SA05bst-108u:3_34": "BuSto_35: Kalyāṇatriṃśatikāstotra",
  "SA05bst-108u:3_35": "BuSto_36: Kamalākarasarvatathāgatastotra",
  "SA05bst-108u:3_36": "BuSto_37: Lokanāthastotra",
  "SA05bst-108u:3_37": "BuSto_38: Lokātītastava",
  "SA05bst-108u:3_38": "BuSto_39: Lokeśvaraśataka",
  "SA05bst-108u:3_39": "BuSto_40: Lokeśvarastotra",
  "SA05bst-108u:3_40": "BuSto_41: Madhyamakaśāstrastuti",
  "SA05bst-108u:3_41": "BuSto_42: Mahābodhibhaṭṭārakastotra",
  "SA05bst-108u:3_42": "BuSto_43: Mahābodhivandanāṣṭaka",
  "SA05bst-108u:3_43": "BuSto_44: Mahācakravartināmāṣṭottaraśatastotra",
  "SA05bst-108u:3_44": "BuSto_45: Mahākālastotra",
  "SA05bst-108u:3_45": "BuSto_46: Mahāpratisarāstotra",
  "SA05bst-108u:3_46": "BuSto_47: Mahogratārāṣṭakastotra",
  "SA05bst-108u:3_47": "BuSto_48: Mahogratārāstuti",
  "SA05bst-108u:3_48": "BuSto_49: Maṅgalaṣoḍaśastuti",
  "SA05bst-108u:3_49": "BuSto_50: Maṅgalāṣṭaka",
  "SA05bst-108u:3_50": "BuSto_51: Mañjuśrīstotra",
  "SA05bst-108u:3_51": "BuSto_52: Mañjuvajrastotra",
  "SA05bst-108u:3_52": "BuSto_53: Māravijayastotra",
  "SA05bst-108u:3_53": "BuSto_54: Nairātmāṣṭakastotra",
  "SA05bst-108u:3_54": "BuSto_55: Narakoddhārastotra",
  "SA05bst-108u:3_55": "BuSto_56: Niraupamyastava",
  "SA05bst-108u:3_56": "BuSto_57: Pañcākṣarastotra",
  "SA05bst-108u:3_57": "BuSto_58: Pañcarakṣādevīstotrāṇi",
  "SA05bst-108u:3_58": "BuSto_59: Pañcatathāgatastotra",
  "SA05bst-108u:3_59": "BuSto_60: Pañcatathāgatastutigāthā",
  "SA05bst-108u:3_60": "BuSto_61: Paramārthastava",
  "SA05bst-108u:3_61": "BuSto_62: Pīṭhastava",
  "SA05bst-108u:3_62": "BuSto_63: Potalakāṣṭaka",
  "SA05bst-108u:3_63": "BuSto_64: Prajñāpāramitāstotra",
  "SA05bst-108u:3_64": "BuSto_65: Prajñāpāramitāstuti",
  "SA05bst-108u:3_65": "BuSto_66: Pratisarāstotra",
  "SA05bst-108u:3_66": "BuSto_67: Rakṣākāla(kara)stava",
  "SA05bst-108u:3_67": "BuSto_68: Ratnamālāstotra",
  "SA05bst-108u:3_68": "BuSto_69: Rūpastava",
  "SA05bst-108u:3_69": "BuSto_70: Ṣaḍabhijñastotra",
  "SA05bst-108u:3_70": "BuSto_71: Ṣaḍgatistotra",
  "SA05bst-108u:3_71": "BuSto_72: Saptabuddhastotra",
  "SA05bst-108u:3_72": "BuSto_73: Saptajinastava",
  "SA05bst-108u:3_73": "BuSto_74: Saptākṣarastotra",
  "SA05bst-108u:3_74": "BuSto_75: Saptavidhānuttarastotra",
  "SA05bst-108u:3_75": "BuSto_76: Ṣaṭpāramitāstotra",
  "SA05bst-108u:3_76": "BuSto_77: Ṣaṭtriṃśatsaṃvarastuti",
  "SA05bst-108u:3_77": "BuSto_78: Sattvārādhanagāthā",
  "SA05bst-108u:3_78": "BuSto_79: Śākyasiṃhastotra (brahmaṇā kṛtam)",
  "SA05bst-108u:3_79": "BuSto_80: Śākyasiṃhastotra (chando 'mṛtoddhṛtam)",
  "SA05bst-108u:3_80": "BuSto_81: Śākyasiṃhastotra (durgatipariśodhanoddhṛtam)",
  "SA05bst-108u:3_81": "BuSto_82: Śākyasiṃhastotra (navagrahakṛtam)",
  "SA05bst-108u:3_82": "BuSto_83: Śākyasiṃhastotra (śaṅkarakṛtam)",
  "SA05bst-108u:3_83": "BuSto_84: Śākyasiṃhastotra (surapatikṛtam)",
  "SA05bst-108u:3_84": "BuSto_85: Śākyasiṃhastotra (viṣṇukṛtam)",
  "SA05bst-108u:3_85": "BuSto_86: Śākyasiṃhastotra (yaśodharākṛtam)",
  "SA05bst-108u:3_86": "BuSto_87: Śāradāṣṭakastotra",
  "SA05bst-108u:3_87": "BuSto_88: Sragdharāpañcakastotra",
  "SA05bst-108u:3_88": "BuSto_89: Suprabhātastotra",
  "SA05bst-108u:3_89": "BuSto_90: Svayaṃbhūstava",
  "SA05bst-108u:3_90": "BuSto_91: Svayambhūstotra",
  "SA05bst-108u:3_91": "BuSto_92: Vāgīśvaravarṇanāstotra",
  "SA05bst-108u:3_92": "BuSto_93: Vāgvāṇīstotra",
  "SA05bst-108u:3_93": "BuSto_94: Vajradevīstotra",
  "SA05bst-108u:3_94": "BuSto_95: Vajramahākālastotra",
  "SA05bst-108u:3_95": "BuSto_96: Vajrapāṇināmāṣṭottaraśatastotra",
  "SA05bst-108u:3_96": "BuSto_97: Vajrasattvastotra",
  "SA05bst-108u:3_97": "BuSto_98: Vajrasattvastuti",
  "SA05bst-108u:3_98": "BuSto_99: Vajravilāsinīstotra",
  "SA05bst-108u:3_99": "BuSto_100: Vajravilāsinīsādhanāstava",
  "SA05bst-108u:3_100": "BuSto_101: Vajrayoginīpraṇāmaikaviśikā",
  "SA05bst-108u:3_101": "BuSto_102: Vajrayoginyāḥ piṇḍārthastuti",
  "SA05bst-108u:3_102": "BuSto_103: Vajrayoginyāḥ stutipraṇidhāna",
  "SA05bst-108u:3_103": "BuSto_104: Vasantatilakāstuti",
  "SA05bst-108u:3_104": "BuSto_105: Vasudhārānāmadhāraṇīstotra",
  "SA05bst-108u:3_105": "BuSto_106: Vasudhārāstotra",
  "SA05bst-108u:3_106": "BuSto_107: Vidyākṣarastotra",
  "SA05bst-108u:3_107": "BuSto_108: Advayaparamārthā nāmasaṅgīti",
  "SA05bst-108u:5_0": "Digital Sanskrit Buddhist Canon, Stotra section, text no. 1:",
  "SA05bst-108u:6_0": "Adhyardhaśatakaṃ nāma stotram",
  "SA05bst-108u:6_1": "ācāryamātṛceṭaviracitam (Prasādapratibhodhava = Śatapañcāśatka of Mātṛceṭa)",
  "SA05bst-108u:7_0": "1 upodghātaḥ",
  "SA05bst-108u:8_0": "namo buddhāya",
  "SA05bst-108u:busto_1.1_0": "sarvadā sarvathā sarve yasya doṣā na santi ha /",
  "SA05bst-108u:busto_1.1_1": "sarve sarvābhisāreṇa yatra cāvasthitā guṇāḥ //",
  "SA05bst-108u:busto_1.2_0": "tameva śaraṇaṃ gantuṃ taṃ stotuṃ tamupāsitum /",
  "SA05bst-108u:busto_1.2_1": "tasyaiva śāsane sthātuṃ nyāyyaṃ yadyasti cetanā //",
  "SA05bst-108u:busto_1.3_0": "savāsanāśca te doṣā na santyekasya tāyinaḥ /",
  "SA05bst-108u:busto_1.3_1": "sarve sarvavidaḥ santi guṇāste cānapāyinaḥ //",
  "SA05bst-108u:busto_1.4_0": "na hi pratiniviṣṭo 'pi manovākkāyakarmasu /",
  "SA05bst-108u:busto_1.4_1": "saha dharmeṇa labhate kaścidbhagavato 'ntaram //",
  "SA05bst-108u:busto_1.5_0": "so 'haṃ prāpya manuṣyatvaṃ sasaddharmamahotsavam /",
  "SA05bst-108u:busto_1.5_1": "mahārṇavayugacchidrakūrmagrīvārpaṇopamam //",
  "SA05bst-108u:busto_1.6_0": "anityatāvyanusṛtāṃ karmacchidrasasaṃśayām /",
  "SA05bst-108u:busto_1.6_1": "āttasārāṃ kariṣyāmi kathaṃ nemāṃ sarasvatīm //",
  "SA05bst-108u:busto_1.7_0": "ityasaṃkhyeyaviṣayānavetyāpi guṇānmuneḥ /",
  "SA05bst-108u:busto_1.7_1": "tadekadeśapraṇayaḥ kriyate svārthagauravāt //",
  "SA05bst-108u:busto_1.8_0": "svayambhuve namaste 'stu prabhūtādbhutakarmaṇe /",
  "SA05bst-108u:busto_1.8_1": "yasya saṃkhyāprabhāvābhyāṃ na guṇeṣvasti niścayaḥ //",
  "SA05bst-108u:busto_1.9_0": "iyanta iti nāstyanta īdṛśā iti kā kathā /",
  "SA05bst-108u:busto_1.9_1": "puṇyā ityeva tu guṇānprati te mukharā vayam //",
  "SA05bst-108u:9_0": "upodghātastavo nāma prathamaḥ paricchedaḥ /",
  "SA05bst-108u:10_0": "hetustavaḥ",
  "SA05bst-108u:busto_1.10_0": "viṣahyamaviṣahyaṃ vetyavadhūya vicāraṇām /",
  "SA05bst-108u:busto_1.10_1": "svayamabhyupapannaṃ te nirākrandamidaṃ jagat //",
  "SA05bst-108u:busto_1.11_0": "avyāpāritasādhustvaṃ tvamakāraṇavatsalaḥ /",
  "SA05bst-108u:busto_1.11_1": "asaṃstutasakhāśca tvamanavaskṛtabāndhavaḥ //",
  "SA05bst-108u:busto_1.12_0": "svamāṃsānyapi dattāni vastuṣvanyeṣu kā kathā /",
  "SA05bst-108u:busto_1.12_1": "prāṇairapi tvayā sādho mānitaḥ praṇayī janaḥ //",
  "SA05bst-108u:busto_1.13_0": "svaiḥ śarīraiḥśarīrāṇi prāṇaiḥprāṇāḥ śarīriṇām /",
  "SA05bst-108u:busto_1.13_1": "jighāṃsubhirupāttānāṃ krītāni śataśastvayā //",
  "SA05bst-108u:busto_1.14_0": "na durgatibhyāṃ neṣṭā[bhyā] mabhiprārthayatā gatim /",
  "SA05bst-108u:busto_1.14_1": "kevalāśayaśuddhayaiva śolaṃ sātmīkṛtaṃ tvayā //",
  "SA05bst-108u:busto_1.15_0": "jihmāanāṃ nityavikṣepādṛjūnāṃ nityasevanāt /",
  "SA05bst-108u:busto_1.15_1": "karmaṇāṃ pariśuddhānāṃ tvamekāyanatāṃ gataḥ //",
  "SA05bst-108u:busto_1.16_0": "pīḍayamānena bahuśastvayā kalyāṇacetasā /",
  "SA05bst-108u:busto_1.16_1": "kleśeṣu vivṛtaṃ tejo janaḥ kliṣṭo 'nukampitaḥ //",
  "SA05bst-108u:busto_1.17_0": "parārthe tyajataḥ prāṇān yā prītirabhavat tava /",
  "SA05bst-108u:busto_1.17_1": "na sā naṣṭopalabdheṣu prāṇeṣu prāṇināṃ bhavet //",
  "SA05bst-108u:busto_1.18_0": "yadrujā nirapekṣasya cchidyamānasya te 'sakṛt /",
  "SA05bst-108u:busto_1.18_1": "vadhakeṣvapi sattveṣu kāruṇyamabhavat prabho //",
  "SA05bst-108u:busto_1.19_0": "samyaksambodhibījasya cittaratnasya tasya te /",
  "SA05bst-108u:busto_1.19_1": "tvameva vīra sārajño dūre tasyetaro janaḥ //",
  "SA05bst-108u:busto_1.20_0": "nākṛtvā duṣkaraṃ karma durlabhaṃ labhyate padam /",
  "SA05bst-108u:busto_1.20_1": "ityātmanirapekṣeṇa vīryaṃ saṃvardhitaṃ tvayā //",
  "SA05bst-108u:busto_1.21_0": "viśeṣotkarṣaniyamo na kadācidabhūt tava /",
  "SA05bst-108u:busto_1.21_1": "atastvayi viśeṣāṇāṃ chinnastaratamakramaḥ //",
  "SA05bst-108u:busto_1.22_0": "susukheṣvapi saṅgo 'bhūt saphaleṣu samādhiṣu /",
  "SA05bst-108u:busto_1.22_1": "na te nityānubaddhasya mahākaruṇayā hṛdi //",
  "SA05bst-108u:busto_1.23_0": "tvādṛśān pīḍayatyeva nānugṛhṇāti tat sukham /",
  "SA05bst-108u:busto_1.23_1": "praṇītamapi sadvṛtta yadasādhāraṇaṃ paraiḥ //",
  "SA05bst-108u:busto_1.24_0": "vimiśrāt sāramādattaṃ sarvaṃ pītamakalmaṣam /",
  "SA05bst-108u:busto_1.24_1": "tvayā sūktaṃ duruktaṃ tu viṣavat parivarjitam //",
  "SA05bst-108u:busto_1.25_0": "krīṇatā ratnasārajña prāṇairapi subhāṣitam /",
  "SA05bst-108u:busto_1.25_1": "parākrāntaṃ tvayā bodhau tāsu tāsūpapattiṣu //",
  "SA05bst-108u:busto_1.26_0": "iti tribhirasaṃkhyeyairevamudyacchatā tvayā /",
  "SA05bst-108u:busto_1.26_1": "vyavasāyadvitīyena prāptaṃ padamanuttaram //",
  "SA05bst-108u:11_0": "hetustavo nāma dvitīyaḥ paricchedaḥ /",
  "SA05bst-108u:12_0": "3 nirupamastavaḥ",
  "SA05bst-108u:busto_1.27_0": "akṛtverṣyāṃ viśiṣṭeṣu hīnānanavamatya ca /",
  "SA05bst-108u:busto_1.27_1": "agatvā sadṛśaiḥ spardhāṃ tvaṃ loke śreṣṭhatāṃ gataḥ //",
  "SA05bst-108u:busto_1.28_0": "hetuṣvabhiniveśo 'bhūd guṇānāṃ na phaleṣu te /",
  "SA05bst-108u:busto_1.28_1": "tena samyakpratipadā tvayi niṣṭhāṃ guṇā gatāḥ //",
  "SA05bst-108u:busto_1.29_0": "tathātmā pracayaṃ nītastvayā sucaritairyathā /",
  "SA05bst-108u:busto_1.29_1": "puṇyāyatanatāṃ prāptānyapi pādarajāṃsi te //",
  "SA05bst-108u:busto_1.30_0": "karśayitvoddhṛtā doṣā vardhayitvā viśodhitāḥ /",
  "SA05bst-108u:busto_1.30_1": "guṇāstena sunītena parāṃ siddhiṃ tvamadhyagāḥ //",
  "SA05bst-108u:busto_1.31_0": "tathā sarvābhisāreṇa doṣeṣu prahṛtaṃ tvayā /",
  "SA05bst-108u:busto_1.31_1": "yathaiṣāmātmasantāne vāsanāpi na śeṣitā //",
  "SA05bst-108u:busto_1.32_0": "tathā saṃbhṛtya saṃbhṛtya tvayātmanyāhitā guaṇāḥ /",
  "SA05bst-108u:busto_1.32_1": "pratirupakamapyeṣāṃ yathā nānyatra dṛśyate //",
  "SA05bst-108u:busto_1.33_0": "upaghātāvaraṇavanmitakālaṃ pradeśi ca /",
  "SA05bst-108u:busto_1.33_1": "sulabhātiśayaṃ sarvamupamāvastu laukikam //",
  "SA05bst-108u:busto_1.34_0": "advandvināmagamyānāṃ dhruvāṇāmanivartinām /",
  "SA05bst-108u:busto_1.34_1": "anuttarāṇāṃ kā tarhi guṇānāmupamā 'stu te //",
  "SA05bst-108u:busto_1.35_0": "goṣpadottānatāṃ yāti gāmbhīryaṃ lavaṇāmbhasaḥ /",
  "SA05bst-108u:busto_1.35_1": "yadā te buddhigāmbhīryamagādhāpāramīkṣyate //",
  "SA05bst-108u:busto_1.36_0": "śirīṣapakṣmāgralaghu sthairyaṃ bhavati pārthivam /",
  "SA05bst-108u:busto_1.36_1": "akampye sarvadharmāṇāṃ tvatsthairye 'bhimukhīkṛte //",
  "SA05bst-108u:busto_1.37_0": "ajñānatimiraghnasya jñānālokasya te mune /",
  "SA05bst-108u:busto_1.37_1": "na ravirviṣaye bhūmiṃ khādyotimapi vindati //",
  "SA05bst-108u:busto_1.38_0": "malinatvamivāyānti śaraccandrāmbarāmbhasām /",
  "SA05bst-108u:busto_1.38_1": "tava vāgbuddhiceṣṭānāṃ śuddhiṃ prati viśuddhayaḥ //",
  "SA05bst-108u:busto_1.39_0": "anena sarvaṃ vyākhyātaṃ yat kiñcitsādhu laukikam /",
  "SA05bst-108u:busto_1.39_1": "dūre hi buddhadharmāṇāṃ lokadharmāstapasvinaḥ //",
  "SA05bst-108u:busto_1.40_0": "yasyaiva dharmaratnasya prāptyā prāptastvamagratām /",
  "SA05bst-108u:busto_1.40_1": "tenaiva kevalaṃ sādho sāmyaṃ te tasya ca tvayā //",
  "SA05bst-108u:busto_1.41_0": "ātmecchācchalamātraṃ tu sāmānyopāṃśu kiṃcana /",
  "SA05bst-108u:busto_1.41_1": "yatropakṣipya kathyeta sā vakturatilolatā //",
  "SA05bst-108u:13_0": "nirupamastavo nāma tṛtīyaḥ paricchedaḥ /",
  "SA05bst-108u:14_0": "4 adbhutastavaḥ",
  "SA05bst-108u:busto_1.42_0": "pratanviva hi paśyāmi dharmatāmanucintayan /",
  "SA05bst-108u:busto_1.42_1": "sarvaṃ cāvarjitaṃ māravijayaṃ prati te jagat //",
  "SA05bst-108u:busto_1.43_0": "mahato 'pi hi saṃrambhāt pratihantuṃ samudyatāḥ /",
  "SA05bst-108u:busto_1.43_1": "kṣamāyā nātibhāro 'sti pātrasthāyā viśeṣataḥ //",
  "SA05bst-108u:busto_1.44_0": "yattu mārajayānvakṣaṃ sumahatkleśavaiśasam /",
  "SA05bst-108u:busto_1.44_1": "tasyāmeva kṛtaṃ rātrau tadeva paramādbhutam //",
  "SA05bst-108u:busto_1.45_0": "tamovidhamane bhānoryaḥ sahasrāṃśumālinaḥ /",
  "SA05bst-108u:busto_1.45_1": "vīra vismayamāgacchet sa tīrthyavijaye tava //",
  "SA05bst-108u:busto_1.46_0": "sarāgo vītarāgeṇa jitaroṣeṇa roṣaṇaḥ /",
  "SA05bst-108u:busto_1.46_1": "mūḍho vigatamohena tribhirnityaṃ jitāstrayaḥ //",
  "SA05bst-108u:busto_1.47_0": "praśaṃsasi ca saddharmānasaddharmān vigarhasi /",
  "SA05bst-108u:busto_1.47_1": "anurodhavirodhau ca na staḥ sadasatostava //",
  "SA05bst-108u:busto_1.48_0": "naivārhatsu na tīrthyeṣu pratighānunayaṃ prati /",
  "SA05bst-108u:busto_1.48_1": "yasya te cetaso 'nyatvaṃ tasya te kā stutirbhavet //",
  "SA05bst-108u:busto_1.49_0": "guṇeṣvapi na saṃgo 'bhūt tṛṣṇā na guṇavatsvapi /",
  "SA05bst-108u:busto_1.49_1": "aho te suprasannasya sattvasya pariśuddhatā //",
  "SA05bst-108u:busto_1.50_0": "indriyāṇāṃ prasādena nityakālānapāyinā /",
  "SA05bst-108u:busto_1.50_1": "mano nityaprasannaṃ te pratyakṣamiva dṛśyate //",
  "SA05bst-108u:busto_1.51_0": "ābālebhyaḥ prasiddhāste matismṛtiviśuddhayaḥ /",
  "SA05bst-108u:busto_1.51_1": "gamitā bhāvapiśunaiḥ suvyāhṛtasuceṣṭitaiḥ //",
  "SA05bst-108u:15_0": "adbhutastavo nāma caturthaḥ paricchedaḥ /",
  "SA05bst-108u:16_0": "5 rupastavaḥ",
  "SA05bst-108u:busto_1.52_0": "upaśāntaṃ ca kāntaṃ ca dīptamapratighāti ca /",
  "SA05bst-108u:busto_1.52_1": "nibhṛtaṃ corjitaṃ cedaṃ rupaṃ kamiva nākṣipet //",
  "SA05bst-108u:busto_1.53_0": "yenāpi śataśo dṛṣṭaṃ yo 'pi tatpūrvamīkṣate /",
  "SA05bst-108u:busto_1.53_1": "rupaṃ prīṇāti te cakṣuḥ samaṃ tadubhayorapi //",
  "SA05bst-108u:busto_1.54_0": "asecanakabhāvāddhi saumyabhāvācca te vapuḥ /",
  "SA05bst-108u:busto_1.54_1": "darśane darśane prītiṃ vidadhāti navāṃ navām //",
  "SA05bst-108u:busto_1.55_0": "adhiṣṭhānaguṇairgātramadhiṣṭhātṛguṇairguṇaḥ /",
  "SA05bst-108u:busto_1.55_1": "parayā saṃpadopetāstavānyonyānurupayā //",
  "SA05bst-108u:busto_1.56_0": "kvānyatra suniviṣṭāḥ syurime tāthāgatā guṇāḥ /",
  "SA05bst-108u:busto_1.56_1": "ṛte rupāttavaivāsmāllakṣaṇavyañjanojjvalāt //",
  "SA05bst-108u:busto_1.57_0": "dhanyamasmīti te rupaṃ vadatīvāśritān guṇān /",
  "SA05bst-108u:busto_1.57_1": "sunikṣiptā vayamiti pratyāhuriva tadguṇāḥ //",
  "SA05bst-108u:17_0": "rupastavo nāma pañcamaḥ paricchedaḥ /",
  "SA05bst-108u:18_0": "6 karuṇāstavaḥ",
  "SA05bst-108u:busto_1.58_0": "sarvamevāviśeṣeṇa kleśairbaddhamidaṃ jagat /",
  "SA05bst-108u:busto_1.58_1": "tvaṃ jagatkleśamokṣārthaṃ baddhaḥ karuṇayā ciram //",
  "SA05bst-108u:busto_1.59_0": "kaṃ nu prathamato vande tvāṃ mahākaruṇāmuta /",
  "SA05bst-108u:busto_1.59_1": "yayaivamapi doṣajñastvaṃ saṃsāre dhṛtaściram //",
  "SA05bst-108u:busto_1.60_0": "vivekasukhasātmyasya yadākīrṇasya te gatāḥ /",
  "SA05bst-108u:busto_1.60_1": "kālā labdhaprasarayā tat te karuṇayā kṛtam //",
  "SA05bst-108u:busto_1.61_0": "śāntādaraṇyād grāmāntaṃ tvaṃ hi nāga iva hradāt /",
  "SA05bst-108u:busto_1.61_1": "vineyārthaṃ karuṇayā vidhayevāvakṛṣyase //",
  "SA05bst-108u:busto_1.62_0": "paramopaśamastho 'pi karuṇāparavattayā /",
  "SA05bst-108u:busto_1.62_1": "kāritastvaṃ padanyāsaṃ kuśīlavakalāsvapi //",
  "SA05bst-108u:busto_1.63_0": "ṛddhiryā siṃhanādā ye svaguṇodbhāvanāśca yāḥ /",
  "SA05bst-108u:busto_1.63_1": "vāntecchopavicārasya kāruṇyanikaṣaḥ sa te //",
  "SA05bst-108u:busto_1.64_0": "parārthaikāntakalyāṇī kāmaṃ svāśrayaniṣṭhurā /",
  "SA05bst-108u:busto_1.64_1": "tvayyeva kevalaṃ nātha karuṇā karuṇābhavat //",
  "SA05bst-108u:busto_1.65_0": "tathā hi kṛtvā śatadhā dhīrā balimiva kvacit /",
  "SA05bst-108u:busto_1.65_1": "pareṣāmarthasiddhayarthaṃ tvāṃ vikṣiptavatī diśaḥ //",
  "SA05bst-108u:busto_1.66_0": "tvadicchayaiva tu vyaktamanukūlā pravartate /",
  "SA05bst-108u:busto_1.66_1": "tathā hi bādhamānāpi tvāṃ satī nāparādhyate //",
  "SA05bst-108u:19_0": "karuṇāstavo nāma ṣaṣṭhaḥparicchedaḥ /",
  "SA05bst-108u:20_0": "7 vacanastavaḥ",
  "SA05bst-108u:busto_1.67_0": "supadāni mahārthāni tathyāni madhurāṇi ca /",
  "SA05bst-108u:busto_1.67_1": "gūḍhottānobhayārthāni samāsavyāsavanti ca //",
  "SA05bst-108u:busto_1.68_0": "kasya na syādupaśrutya vākyānyevaṃvidhāni te /",
  "SA05bst-108u:busto_1.68_1": "tvayi pratihatasyāpi sarvajña iti niścayaḥ //",
  "SA05bst-108u:busto_1.69_0": "prāyeṇa madhuraṃ sarvamagatyā kiñcidanyathā /",
  "SA05bst-108u:busto_1.69_1": "vākyaṃ tavārthasiddhayā tu sarvameva subhāṣitam //",
  "SA05bst-108u:busto_1.70_0": "yacchlakṣaṇaṃ yacca paruṣaṃ yadvā tadubhayānvitam /",
  "SA05bst-108u:busto_1.70_1": "sarvamaivaikarasatāṃ vimarde yāti te vacaḥ //",
  "SA05bst-108u:busto_1.71_0": "aho supariśuddhānāṃ karmaṇāṃ naipuṇaṃ param /",
  "SA05bst-108u:busto_1.71_1": "yairidaṃ vākyaratnānāmīdṛśaṃ bhājanaṃ kṛtam //",
  "SA05bst-108u:busto_1.72_0": "asmaddhi netrasubhagādidaṃ śrutimanoharam /",
  "SA05bst-108u:busto_1.72_1": "mukhāt kṣarati te vākyaṃ candrāddravamivāmṛtam //",
  "SA05bst-108u:busto_1.73_0": "rāgareṇuṃ praśamayadvākyaṃ te jaladātaye /",
  "SA05bst-108u:busto_1.73_1": "vainateyāyate dveṣabhujaṅgoddharaṇaṃ prati //",
  "SA05bst-108u:busto_1.74_0": "divākarāyate bhūyo 'pyajñānatimiraṃ nudat /",
  "SA05bst-108u:busto_1.74_1": "śakrāyudhāyate mānagirīnabhividārayat //",
  "SA05bst-108u:busto_1.75_0": "dṛṣṭārthatvādavitathaṃ niṣkleśatvādanākulam /",
  "SA05bst-108u:busto_1.75_1": "gamakaṃ suprayuktatvāt trikalyāṇaṃ hi te vacaḥ //",
  "SA05bst-108u:busto_1.76_0": "manāṃsi tāvacchrotṝṇāṃ harantyādau vacāṃsi te /",
  "SA05bst-108u:busto_1.76_1": "tato vimṛśyamānāni rajāṃsi ca tamāṃsi ca //",
  "SA05bst-108u:busto_1.77_0": "āśvāsanaṃ vyasanināṃ trāsanaṃ ca pramādinām /",
  "SA05bst-108u:busto_1.77_1": "saṃvejanaṃ ca sukhināṃ yogavāhi vacastava //",
  "SA05bst-108u:busto_1.78_0": "viduṣāṃ prītijananaṃ madhyānāṃ buddhivardhanam /",
  "SA05bst-108u:busto_1.78_1": "timiraghnaṃ ca mandānāṃ sārvajanyamidaṃ vacaḥ //",
  "SA05bst-108u:busto_1.79_0": "apakarṣati dṛṣṭibhyo nirvāṇamupakarṣati /",
  "SA05bst-108u:busto_1.79_1": "doṣān niṣkarṣati guṇān vākyaṃ te 'bhipravarṣati //",
  "SA05bst-108u:busto_1.80_0": "sarvatrāvyāhatā buddhiḥ sarvatropasthitā smṛtiḥ /",
  "SA05bst-108u:busto_1.80_1": "avandhyaṃ tena sarvatra sarvaṃ vyākaraṇaṃ tava //",
  "SA05bst-108u:busto_1.81_0": "yannādeśe na cākāle naivāpātre pravartase /",
  "SA05bst-108u:busto_1.81_1": "vīryaṃ samyagivārabdhaṃ tenāmoghaṃ vacastava //",
  "SA05bst-108u:21_0": "vacanastavo nāma saptamaḥ paricchedaḥ /",
  "SA05bst-108u:22_0": "8 śāsanastavaḥ",
  "SA05bst-108u:busto_1.82_0": "ekāyanaṃ sukhopāyaṃ svanuvandhi niratyayam /",
  "SA05bst-108u:busto_1.82_1": "ādimadhyāntakalyāṇaṃ tava nānyasya śāsanam //",
  "SA05bst-108u:busto_1.83_0": "evamekāntakāntaṃ te dṛṣṭirāgeṇa bāliśāḥ /",
  "SA05bst-108u:busto_1.83_1": "mataṃ yadi vigarhanti nāsti dṛṣṭisamo ripuḥ //",
  "SA05bst-108u:busto_1.84_0": "anavabhuṅkthā yadasyārthe jagato vyasanaṃ bahu /",
  "SA05bst-108u:busto_1.84_1": "tat saṃsmṛtya virupe 'pi stheyaṃ te śāsane bhavet //",
  "SA05bst-108u:busto_1.85_0": "prāgeva hitakartuśca hitavaktuśca śāsanam /",
  "SA05bst-108u:busto_1.85_1": "kathaṃ na nāma kāryaṃ syādādīptaśirasāpi te //",
  "SA05bst-108u:busto_1.86_0": "bhujiṣyatā bodhisukhaṃ tvadguṇāpacitiḥ śamaḥ /",
  "SA05bst-108u:busto_1.86_1": "prāpyate tvanmatāt sarvamidaṃ bhadracatuṣṭayam //",
  "SA05bst-108u:busto_1.87_0": "trāsanaṃ sarvatīrthyānāṃ namucerupatāpanam /",
  "SA05bst-108u:busto_1.87_1": "āśvāsanaṃ nṛdevānāṃ tavedaṃ vīra śāsanam //",
  "SA05bst-108u:busto_1.88_0": "traidhātukamahābhaumamasaṅgamanavagraham /",
  "SA05bst-108u:busto_1.88_1": "śāsanena tavākrāntamantakasyāpi śāsanam //",
  "SA05bst-108u:busto_1.89_0": "tvacchāsananayajño hi tiṣṭhet kalpamapīcchayā /",
  "SA05bst-108u:busto_1.89_1": "prayāti tatra tu svairī yatra mṛtyoragocaraḥ //",
  "SA05bst-108u:busto_1.90_0": "āgamasyārthacintāyā bhāvanopāsanasya ca /",
  "SA05bst-108u:busto_1.90_1": "kālatrayavibhāgo 'sti nānyatra tava śāsanāt //",
  "SA05bst-108u:busto_1.91_0": "evaṃ kalyāṇakalitaṃ tadevamṛṣipuṅgava /",
  "SA05bst-108u:busto_1.91_1": "śāsanaṃ nādriyante yat kiṃ vaiśasataraṃ tataḥ //",
  "SA05bst-108u:23_0": "śāsanastavo nāmāṣṭamaḥ paricchedaḥ /",
  "SA05bst-108u:24_0": "9 praṇidhistavaḥ",
  "SA05bst-108u:busto_1.92_0": "śravaṇaṃ tarpayati te prasādayati darśanam /",
  "SA05bst-108u:busto_1.92_1": "vacanaṃ hlādayati te vimocayati śāsanam //",
  "SA05bst-108u:busto_1.93_0": "prasūtirharṣayati te vṛddhirnandayati prajñāḥ /",
  "SA05bst-108u:busto_1.93_1": "pravṛttiranugṛhṇāti nivṛttirupahanti ca //",
  "SA05bst-108u:busto_1.94_0": "kīrtanaṃ kilbiṣaharaṃ smaraṇaṃ te pramodanam /",
  "SA05bst-108u:busto_1.94_1": "anveṣaṇaṃ matikaraṃ parijñānaṃ viśodhanam //",
  "SA05bst-108u:busto_1.95_0": "śrīkaraṃ te 'bhigamanaṃ sevanaṃ dhīkaraṃ param /",
  "SA05bst-108u:busto_1.95_1": "bhajanaṃ nirbhayakaraṃ śaṃkaraṃ paryupāsanam //",
  "SA05bst-108u:busto_1.96_0": "śīlopasampadā śuddhaḥ prasanno dhyānasampadā /",
  "SA05bst-108u:busto_1.96_1": "tvaṃ prajñāsampadā 'kṣobhyo hradaḥ puṇyamayo mahān //",
  "SA05bst-108u:busto_1.97_0": "rupaṃ draṣṭavyaratnaṃ te śravyaratnaṃ subhāṣitam /",
  "SA05bst-108u:busto_1.97_1": "dharmo vicāraṇāratnaṃ guṇaratnākaro hyasi //",
  "SA05bst-108u:busto_1.98_0": "tvamoghairuhyamānānāṃ dvīpastrāṇaṃ kṣatātmanām /",
  "SA05bst-108u:busto_1.98_1": "śaraṇaṃ bhavabhīruṇāṃ mumukṣūṇāṃ parāyaṇam //",
  "SA05bst-108u:busto_1.99_0": "satpātraṃ śuddhavṛttatvāt satkṣetraṃ phalasampadā /",
  "SA05bst-108u:busto_1.99_1": "sanmitraṃ hitakāritvāt sarvaprāṇabhṛtāmasi //",
  "SA05bst-108u:busto_1.100_0": "priyastvamupakāritvāt suratatvānmanoharaḥ /",
  "SA05bst-108u:busto_1.100_1": "ekāntakāntaḥ saumyatvāt sarvairbahumato guṇaiḥ //",
  "SA05bst-108u:busto_1.101_0": "hṛdyo 'si niravadyatvādramyo vāgarupasauṣṭhavāt /",
  "SA05bst-108u:busto_1.101_1": "dhanyaḥ sarvārthasiddhatvānmāṅgalyo guṇasaṃśrayāt //",
  "SA05bst-108u:25_0": "praṇidhistavo nāma navamaḥ paricchedaḥ /",
  "SA05bst-108u:26_0": "10 mārgāvatārastavaḥ",
  "SA05bst-108u:busto_1.102_0": "sthāyināṃ tvaṃ parikṣeptā viniyantāpahariṇām /",
  "SA05bst-108u:busto_1.102_1": "samādhātā vijihmānāṃ prerako mandagāminām //",
  "SA05bst-108u:busto_1.103_0": "niyoktā dhuri dāntānāṃ khaṭuṅkānāmupekṣakaḥ /",
  "SA05bst-108u:busto_1.103_1": "ato 'si naradamyānāṃ satsārathiranuttaraḥ //",
  "SA05bst-108u:busto_1.104_0": "āpanneṣvanukampā te prasvastheṣvarthakāmatā /",
  "SA05bst-108u:busto_1.104_1": "vyasanastheṣu kāruṇyaṃ sarveṣu hitakāmatā //",
  "SA05bst-108u:busto_1.105_0": "viruddheṣvapi vātsalyaṃ pravṛttiḥ patiteṣvapi /",
  "SA05bst-108u:busto_1.105_1": "raudreṣvapi kṛpālutvaṃ kā nāmeyaṃ tavāryatā //",
  "SA05bst-108u:busto_1.106_0": "gurutvamupakāritvānmātāpitroryadīṣyate /",
  "SA05bst-108u:busto_1.106_1": "kedānīmastu gurutā tvayyatyantopakāriṇi //",
  "SA05bst-108u:busto_1.107_0": "svakāryanirapekṣāṇāṃ viruddhānāmivātmanām /",
  "SA05bst-108u:busto_1.107_1": "tvaṃ prapātataṭasthānāṃ prākāratvamupāgataḥ //",
  "SA05bst-108u:busto_1.108_0": "lokadvayopakārāya lokātikramaṇāya ca /",
  "SA05bst-108u:busto_1.108_1": "tamobhūteṣu lokeṣu prajñālokaḥ kṛtastvayā //",
  "SA05bst-108u:busto_1.109_0": "bhinnā devamanuṣyāṇāmupabhogeṣu vṛttayaḥ /",
  "SA05bst-108u:busto_1.109_1": "dharmasambhogasāmānyāttvayyasambhedamāgatāḥ //",
  "SA05bst-108u:busto_1.110_0": "upapattivayovarṇadeśakālaniratyayam /",
  "SA05bst-108u:busto_1.110_1": "tvayā hi bhagavan dharmasarvātithyamidaṃ kṛtam //",
  "SA05bst-108u:busto_1.111_0": "avismitān vismitavatspṛhayanto gataspṛhān /",
  "SA05bst-108u:busto_1.111_1": "upāsate prāñjalayaḥ śrāvakānapi te surāḥ //",
  "SA05bst-108u:busto_1.112_0": "aho saṃsāramaṇḍasya buddhotpādasya dīptatā /",
  "SA05bst-108u:busto_1.112_1": "mānuṣyaṃ yatra devānāṃ spṛhaṇīyatvamāgatam //",
  "SA05bst-108u:27_0": "mārgāvatārastavo nāma daśamaḥ paricchedaḥ /",
  "SA05bst-108u:28_0": "11 duṣkarastavaḥ",
  "SA05bst-108u:busto_1.113_0": "khedaḥ śamasukhajyānirasajjanasamāgamaḥ /",
  "SA05bst-108u:busto_1.113_1": "dvandvānyākīrṇatā ceti doṣān guṇavadudvahan //",
  "SA05bst-108u:busto_1.114_0": "jagaddhitārthaṃ ghaṭase yadasaṅgeta cetasā /",
  "SA05bst-108u:busto_1.114_1": "kā nāmāsau bhagavati buddhānāṃ buddhadharmatā //",
  "SA05bst-108u:busto_1.115_0": "kadannānyapi bhuktāni kvacitkṣudadhivāsitā /",
  "SA05bst-108u:busto_1.115_1": "panthāno viṣamāḥ kṣuṇṇāḥ suptaṃ gokaṇṭakeṣvapi //",
  "SA05bst-108u:busto_1.116_0": "prāptāḥ kṣepāvṛtāḥ sevā veṣabhāṣāntaraṃ kṛtam /",
  "SA05bst-108u:busto_1.116_1": "nātha vaineyavātsalyāt prabhuṇāpi satā tvayā //",
  "SA05bst-108u:busto_1.117_0": "prabhūtamapi te nātha sadā nātmani vidyate /",
  "SA05bst-108u:busto_1.117_1": "vaktavya iva sarvairhi svairaṃ svārthe niyujyase //",
  "SA05bst-108u:busto_1.118_0": "yena kena cideva tvaṃ yatra tatra yathā tathā /",
  "SA05bst-108u:busto_1.118_1": "coditaḥ svāṃ pratipadaṃ kalyāṇīṃ nātivartase //",
  "SA05bst-108u:busto_1.119_0": "nopakārapare 'pyevamupakāraparo janaḥ /",
  "SA05bst-108u:busto_1.119_1": "apakārapare 'pi tvamupakāraparo yathā //",
  "SA05bst-108u:busto_1.120_0": "ahitāvahite śatrau tvaṃ hitāvahitaḥ suhṛt /",
  "SA05bst-108u:busto_1.120_1": "doṣānveṣaṇanitye 'pi guṇānveṣaṇatatparaḥ //",
  "SA05bst-108u:busto_1.121_0": "yato nimantraṇaṃ te 'bhūt saviṣaṃ sahutāśanam /",
  "SA05bst-108u:busto_1.121_1": "tatrābhūdabhisaṃyānaṃ sadayaṃ sāmṛtaṃ ca te //",
  "SA05bst-108u:busto_1.122_0": "akroṣṭāro jitāḥ kṣāntyā drugdhāḥ svastyayanena ca /",
  "SA05bst-108u:busto_1.122_1": "satyena cāpavaktārastvayā maitryā jighāṃsavaḥ //",
  "SA05bst-108u:busto_1.123_0": "anādikālaprahatā bahṛyaḥ prakṛtayo nṛṇām /",
  "SA05bst-108u:busto_1.123_1": "tvayā vibhāvitāpāyāḥ kṣaṇena parivartitāḥ //",
  "SA05bst-108u:29_0": "duṣkarastavo nāmaikādaśaḥ paricchedaḥ /",
  "SA05bst-108u:30_0": "12 kauśalastavaḥ",
  "SA05bst-108u:busto_1.124_0": "yatsauratyaṃ gatāstīkṣṇāḥ kadaryāśca vadānyatām /",
  "SA05bst-108u:busto_1.124_1": "krurāḥ peśalatāṃ yātāstat tavopāyakauśalam //",
  "SA05bst-108u:busto_1.125_0": "indriyopaśamo nande mānastabdhe ca saṃnatiḥ /",
  "SA05bst-108u:busto_1.125_1": "kṣamitvaṃ cāṅgulīmāle kaṃ na vismayamānayet //",
  "SA05bst-108u:busto_1.126_0": "bahavastṛṇaśayyāsu hitvā śayyāṃ hiraṇmayīm /",
  "SA05bst-108u:busto_1.126_1": "aśerata sukhaṃ dhīrāstṛptā dharmarasasya te //",
  "SA05bst-108u:busto_1.127_0": "pṛṣṭenāpi kvacinnoktamupetyāpi kathā kṛtā /",
  "SA05bst-108u:busto_1.127_1": "tarṣayitvā paratroktaṃ kālāśayavidā tvayā //",
  "SA05bst-108u:busto_1.128_0": "pūrvaṃ dānakathādyābhiścetasyutpādya sauṣṭhavam /",
  "SA05bst-108u:busto_1.128_1": "tato dharmo gatamale vastre raṅga ivārpitaḥ //",
  "SA05bst-108u:busto_1.129_0": "na so 'styupāyaḥ śaktirvā yena na vyāyataṃ tava /",
  "SA05bst-108u:busto_1.129_1": "ghorāt saṃsārapātālāduddhartṛṃ kṛpaṇaṃ jagat //",
  "SA05bst-108u:busto_1.130_0": "bahūni bahurupāṇi vacāṃsi caritāni ca /",
  "SA05bst-108u:busto_1.130_1": "vineyāśayabhedena tatra tatra gatāni te //",
  "SA05bst-108u:busto_1.131_0": "viśuddhānyaviruddhāni pūjitānyarcitāni ca /",
  "SA05bst-108u:busto_1.131_1": "sarvāṇyeva nṛdevānāṃ hitāni mahitāni ca //",
  "SA05bst-108u:busto_1.132_0": "na hi vaktuṃ ca kartuṃ ca bahu sādhu ca śakyate /",
  "SA05bst-108u:busto_1.132_1": "anyathānanyathāvādin dṛṣṭaṃ tadubhayaṃ tvayi //",
  "SA05bst-108u:busto_1.133_0": "kevalātmaviśuddhayaiva tvayā pūtaṃ jagadbhavet /",
  "SA05bst-108u:busto_1.133_1": "yasmānnaivaṃvidhaṃ kṣetraṃ triṣu lokeṣu vidyate //",
  "SA05bst-108u:busto_1.134_0": "prāgevātyantanaṣṭānāmanādau bhavasaṃkaṭe /",
  "SA05bst-108u:busto_1.134_1": "hitāya sarvasattvānāṃ yastvamevaṃ samudyataḥ //",
  "SA05bst-108u:31_0": "kauśalastavo nāma dvādaśaḥ paricchedaḥ /",
  "SA05bst-108u:32_0": "13 ānṛṇyastavaḥ",
  "SA05bst-108u:busto_1.135_0": "na tāṃ pratipadaṃ vedmi syādyayāpacitistava /",
  "SA05bst-108u:busto_1.135_1": "api ye parinirvānti te 'pi te nānṛṇā janāḥ //",
  "SA05bst-108u:busto_1.136_0": "tava te 'vasthitā dharme svārthameva tu kurvate /",
  "SA05bst-108u:busto_1.136_1": "yaḥ śramastannimittaṃ tu tava kā tasya niṣkṛtiḥ //",
  "SA05bst-108u:busto_1.137_0": "tvaṃ hi jāgarṣi suptānāṃ saṃtānānyavalokayan /",
  "SA05bst-108u:busto_1.137_1": "apramattaḥ pramattānāṃ sattvānāṃ bhadrabāndhavaḥ //",
  "SA05bst-108u:busto_1.138_0": "kleśānāṃ vadha ākhyāto māramāyā vighāṭitā /",
  "SA05bst-108u:busto_1.138_1": "uktaṃ saṃsāradaurātmyamabhayā digvidarśitā //",
  "SA05bst-108u:busto_1.139_0": "kimanyadarthakāmena sattvānāṃ karuṇāyatā /",
  "SA05bst-108u:busto_1.139_1": "karaṇīyaṃ bhaved yatra na dattānunayo bhavān //",
  "SA05bst-108u:busto_1.140_0": "yadi saṃcāriṇo dharmāḥ syurime niyataṃ tvayā /",
  "SA05bst-108u:busto_1.140_1": "devadattamupādāya sarvatra syurniveśitāḥ //",
  "SA05bst-108u:busto_1.141_0": "ata eva jagannātha nehānyo 'nyasya kārakaḥ /",
  "SA05bst-108u:busto_1.141_1": "iti tvamuktavān bhūtaṃ jagat saṃjñāpayanniva //",
  "SA05bst-108u:busto_1.142_0": "cirāya bhuvi saddharmaṃ prerya lokānukampayā /",
  "SA05bst-108u:busto_1.142_1": "bahūnutpādya sacchiṣyāṃstrailokyānugrahakṣamān //",
  "SA05bst-108u:busto_1.143_0": "sākṣādvineyavargīyān subhadrāntān vinīya ca /",
  "SA05bst-108u:busto_1.143_1": "ṛṇaśeṣaṃ kimadyāpi sattveṣu yadabhūt tava //",
  "SA05bst-108u:busto_1.144_0": "yastvaṃ samādhivajreṇa tilaśo 'sthīni cūrṇayan /",
  "SA05bst-108u:busto_1.144_1": "atiduṣkarakāritvamante 'pi na vimuktavān //",
  "SA05bst-108u:busto_1.145_0": "parārthāveva me dharmarupakāyāviti tvayā /",
  "SA05bst-108u:busto_1.145_1": "duṣkuhasyāsya lokasya nirvāṇe 'pi nidarśitam //",
  "SA05bst-108u:busto_1.146_0": "tathāhi satsu saṃkrāmya dharmakāyamaśeṣataḥ /",
  "SA05bst-108u:busto_1.146_1": "tilaśo rupakāyaṃ ca bhittvāsi parinirvṛtaḥ //",
  "SA05bst-108u:busto_1.147_0": "aho sthitiraho vṛttamaho rupamaho guṇāḥ /",
  "SA05bst-108u:busto_1.147_1": "na nāma buddhadharmāṇāmasti kiñcidanadbhutam //",
  "SA05bst-108u:busto_1.148_0": "upakāriṇi cakṣuṣye śāntavākkāyakarmaṇi /",
  "SA05bst-108u:busto_1.148_1": "tvayyapi pratihanyante paśya mohasya raudratām //",
  "SA05bst-108u:busto_1.149_0": "puṇyodadhiṃ ratnanidhiṃ dharmarāśiṃ guṇākaram /",
  "SA05bst-108u:busto_1.149_1": "ye tvāṃ sattvā namasyanti tebhyo 'pi sukṛtaṃ namaḥ //",
  "SA05bst-108u:busto_1.150_0": "akṣayāste guṇā nātha śaktistu kṣayiṇī mama /",
  "SA05bst-108u:busto_1.150_1": "ataḥ prasaṅgabhīrutvāt sthīyate na vitṛptitaḥ //",
  "SA05bst-108u:busto_1.151_0": "aprameyamasaṃkhyeyamacintyamanidarśanam /",
  "SA05bst-108u:busto_1.151_1": "svayamevātmanātmānaṃ tvameva jñātumarhasi //",
  "SA05bst-108u:busto_1.152_0": "na te guṇāṃśāvayavo 'pi kīrtitaḥ parā ca nastuṣṭiravasthitā hṛdi /",
  "SA05bst-108u:busto_1.152_1": "akarśanenaiva mahāhradāmbhasāṃ janasya tarṣāḥ praśamaṃ vrajanti ha //",
  "SA05bst-108u:busto_1.153_0": "phalodayenāsya śubhasya karmaṇo muniprasādapratibhodbhavasya me /",
  "SA05bst-108u:busto_1.153_1": "asadvitarkākulamāruteritaṃ prayātu cittaṃ jagatāṃ vidheyatām //",
  "SA05bst-108u:33_0": "ānṛṇyastavo nāma trayodaśamaḥ paricchedaḥ /",
  "SA05bst-108u:34_0": "adhyardhaśatakaṃ samāptam / kṛtirācāryamātṛceṭasya //",
  "SA05bst-108u:36_0": "Digital Sanskrit Buddhist Canon, Stotra section, text no. 2:",
  "SA05bst-108u:37_0": "Ādibuddhadvādaśakastotram",
  "SA05bst-108u:38_0": "om nama ādibuddhāya",
  "SA05bst-108u:busto_2.1_0": "namaste buddharūpāya dharmarūpāya te namaḥ /",
  "SA05bst-108u:busto_2.1_1": "namaste saṃgharūpāya pañcabuddhātmane namaḥ //",
  "SA05bst-108u:busto_2.2_0": "pṛthvīrūpāyābrūpāya tejorūpāya te namaḥ /",
  "SA05bst-108u:busto_2.2_1": "namaste vāyurūpāyākāśarūpāya te namaḥ //",
  "SA05bst-108u:busto_2.3_0": "brahmaṇesattvarūpāya rajorūpāya viṣṇave /",
  "SA05bst-108u:busto_2.3_1": "tamorūpamaheśāya jñānarūpāya te namaḥ //",
  "SA05bst-108u:busto_2.4_0": "prajñopāyātmarūpāya guhyarūpāya te namaḥ /",
  "SA05bst-108u:busto_2.4_1": "digrūpalokapālāya viśvarūpāya te namaḥ //",
  "SA05bst-108u:busto_2.5_0": "cakṣūrūpāya karṇāya ghrāṇarūpāya jihvake /",
  "SA05bst-108u:busto_2.5_1": "kāyarūpāya śrīdharmarūpāya manase namaḥ //",
  "SA05bst-108u:busto_2.6_0": "namaste rūparūpāya rasarūpāya te namaḥ /",
  "SA05bst-108u:busto_2.6_1": "gandharūpaśabdarūpasparśarūpāya te namaḥ //",
  "SA05bst-108u:busto_2.7_0": "dharmarūpadhārakāya ṣaḍindriyātmane namaḥ /",
  "SA05bst-108u:busto_2.7_1": "māṃsāsthimedamajjānāṃ saṃghātarūpiṇe namaḥ //",
  "SA05bst-108u:busto_2.8_0": "rūpāya jaṅgamānāṃ te sthāvarāṇāṃ ca murtaye /",
  "SA05bst-108u:busto_2.8_1": "tiraścāṃ moharūpāya rūpāyāścaryamūrtaye //",
  "SA05bst-108u:busto_2.9_0": "sṛṣṭikartre janmarūpa kālarūpāya mṛtyave /",
  "SA05bst-108u:busto_2.9_1": "bhavyāya vṛddharūpāya bālāya te namo namaḥ //",
  "SA05bst-108u:busto_2.10_0": "prāṇāpānasamānodānavyānamūrtaye namaḥ /",
  "SA05bst-108u:busto_2.10_1": "varṇāpavarṇarūpāya bhoktre tanmūrtaye namaḥ //",
  "SA05bst-108u:busto_2.11_0": "dinarūpāya sūryāya candrāya rātrirūpiṇe /",
  "SA05bst-108u:busto_2.11_1": "tithirūpāya nakṣatrayogavārādimurtaye //",
  "SA05bst-108u:busto_2.12_0": "bāhyābhyantararūpāya laukikāya namonamaḥ /",
  "SA05bst-108u:busto_2.12_1": "nairvāṇāya namastubhyaṃ bahurūpāya te namaḥ //",
  "SA05bst-108u:busto_2.13_0": "ādibuddhadvādaśakaṃ puṇyaṃ prātaḥ paṭhiṣyati /",
  "SA05bst-108u:busto_2.13_1": "yadicchati labhennūnaṃ manujo nityaniścayaḥ //",
  "SA05bst-108u:39_0": "śrīmañjuśrīkṛtamādibuddhadvādaśakastotraṃ samāptam //",
  "SA05bst-108u:41_0": "Digital Sanskrit Buddhist Canon, Stotra section, text no. 3:",
  "SA05bst-108u:42_0": "Ākāśagarbhanāmāṣṭottaraśatastotram",
  "SA05bst-108u:43_0": "om namo buddhāya",
  "SA05bst-108u:busto_3.1_0": "ākāśagarbha sattvārtha mahāsattva mahādyute /",
  "SA05bst-108u:busto_3.1_1": "mahāratna suratnāgrya vajraratna namo 'stu te //",
  "SA05bst-108u:busto_3.2_0": "abhiṣekamahāratna mahāśuddha mahāśubha /",
  "SA05bst-108u:busto_3.2_1": "buddharatna viśuddhāṅga ratnaratna namo 'stu te //",
  "SA05bst-108u:busto_3.3_0": "ākāśākāśasaṃbhūta sarvākāśa mahānabha /",
  "SA05bst-108u:busto_3.3_1": "ākāśadhātusarvāśa sarvāśāgrya namo 'stu te //",
  "SA05bst-108u:busto_3.4_0": "ratnasaṃbhava ratnorṇa buddhorṇa sutathāgata /",
  "SA05bst-108u:busto_3.4_1": "sarvaratna susarvāgrya ratnakārya namo 'stu te //",
  "SA05bst-108u:busto_3.5_0": "ratnaratnāgrya ratnogra ratnasarva tathāgata /",
  "SA05bst-108u:busto_3.5_1": "ratnottama mahākāśa samākāśa namo 'stu te //",
  "SA05bst-108u:busto_3.6_0": "alaṅkāramahāśobha śobhākara suśobhaka /",
  "SA05bst-108u:busto_3.6_1": "śuddhasarvārtha śuddhārtha dānacarya namo 'stu te //",
  "SA05bst-108u:busto_3.7_0": "dharmaratna viśuddhāgrya saṅgharatna tathāgata /",
  "SA05bst-108u:busto_3.7_1": "mahābhiṣeka lokārtha pramodārtha namo 'stu te //",
  "SA05bst-108u:busto_3.8_0": "dāna pradāna dānāgrya tyāga tyāgāgrya dāyaka /",
  "SA05bst-108u:busto_3.8_1": "sarvasattvārtha tattvārtha mahārthārtha namo 'stu te //",
  "SA05bst-108u:busto_3.9_0": "cintārāja mahāteja dānapāramitānaya /",
  "SA05bst-108u:busto_3.9_1": "tathāgata mahāsattva sarvabuddha namo 'stu te //",
  "SA05bst-108u:busto_3.10_0": "tathāgata mahāratna tathāgata mahāprabha /",
  "SA05bst-108u:busto_3.10_1": "tathāgata mahāketo mahāhāsa namo 'stu te //",
  "SA05bst-108u:busto_3.11_0": "tathāgatābhiṣekājña mahābhiṣeka mahāvibho /",
  "SA05bst-108u:busto_3.11_1": "lokanātha trilokāgrya lokasūrya namo 'stu te //",
  "SA05bst-108u:busto_3.12_0": "ratnādhikādhikatara ratnabhūṣaṇa ratnadhṛk /",
  "SA05bst-108u:busto_3.12_1": "ratnāloka mahāloka ratnakīrte namo 'stu te //",
  "SA05bst-108u:busto_3.13_0": "ratnotkara suratnottha maṇe vajramaṇe guṇa /",
  "SA05bst-108u:busto_3.13_1": "ratnākara sudīptāṅga sarvaratna namo 'stu te //",
  "SA05bst-108u:busto_3.14_0": "mahātmayaṣṭi ratneśa sarvāśāparipūraka /",
  "SA05bst-108u:busto_3.14_1": "sarvābhiprāyasaṃprāptiratnarāśi namo 'stu te //",
  "SA05bst-108u:busto_3.15_0": "abhvagrya vyāpi sarvātma varaprada mahāvara /",
  "SA05bst-108u:busto_3.15_1": "vibhūte sarvasaṃpatte vajragarbhaṃ namo 'stu te //",
  "SA05bst-108u:busto_3.16_0": "yaḥ kaścid dhārayen nāmnāmidante 'ṣṭaśataṃ śivam /",
  "SA05bst-108u:busto_3.16_1": "sarvabuddhābhiṣekaṃ tu sa prāpnotyanaghaḥ kṣaṇāt //",
  "SA05bst-108u:44_0": "śrī ākāśagarbhanāmāṣṭaśatādhyeṣaṇāstotraṃ saṃpūrṇam //",
  "SA05bst-108u:46_0": "Digital Sanskrit Buddhist Canon, Stotra section, text no. 4:",
  "SA05bst-108u:47_0": "(Ārya)mañjuśrīnāmāṣṭottaraśatakastotram",
  "SA05bst-108u:busto_4.1_0": "praṇipatya muniṃ mūrdhnā suprasannena cetasā /",
  "SA05bst-108u:busto_4.1_1": "vakṣyāmyadya ca nāmāni saṃbuddhairanuvarṇitam //",
  "SA05bst-108u:busto_4.2_0": "surupo rūpadhārī ca sarvarūpo hyanuttaraḥ /",
  "SA05bst-108u:busto_4.2_1": "sarvalakṣaṇasampūrṇo mañjuśrīruttamaḥ śriyā //",
  "SA05bst-108u:busto_4.3_0": "acintyaścintyavigato 'cintyo 'dbhutavikramaḥ /",
  "SA05bst-108u:busto_4.3_1": "acintyaḥ sarvadharmāṇāmacintyo manasastathā //",
  "SA05bst-108u:busto_4.4_0": "śūnyatābhāvitātmākaḥ śūnyadharmasamanvitaḥ /",
  "SA05bst-108u:busto_4.4_1": "śūnyastvamadhimuktiśca śūnyatribhavadeśakaḥ //",
  "SA05bst-108u:busto_4.5_0": "sarvajñaḥ sarvadarśī ca sarvabhūmipatirvibhuḥ /",
  "SA05bst-108u:busto_4.5_1": "mañjuśrīvaśavartī ca padmākṣaḥ padmasaṃbhavaḥ //",
  "SA05bst-108u:busto_4.6_0": "padmakiñjalkavarṇaśca padmaparyaṅkavāsanaḥ /",
  "SA05bst-108u:busto_4.6_1": "nīlotpaladharaḥ pūtaḥ pavitraḥ śāntamānasaḥ //",
  "SA05bst-108u:busto_4.7_0": "pratyekabuddho buddhastvamādibuddho nirucyase /",
  "SA05bst-108u:busto_4.7_1": "ṛddhimān vaśitāprāptaścatuḥsatyopadeśakaḥ //",
  "SA05bst-108u:busto_4.8_0": "lokapālaḥ sahasrākṣa īśvarastvaṃ prajāpatiḥ /",
  "SA05bst-108u:busto_4.8_1": "śivastvaṃ sarvabhūtānāṃ tvaṃ vibhurguṇasāgaraḥ //",
  "SA05bst-108u:busto_4.9_0": "ṛṣistvaṃ puṇyaḥ śreṣṭhaśca jyeṣṭho jātismarastathā /",
  "SA05bst-108u:busto_4.9_1": "vināyako vinetā ca jinaputro jinātmajaḥ //",
  "SA05bst-108u:busto_4.10_0": "bhānuḥ sahasraraśmimastvaṃ somastvaṃ ca bṛhaspatiḥ /",
  "SA05bst-108u:busto_4.10_1": "dhanado varuṇaścaiva tvaṃ viṣṇustvaṃ maheśvaraḥ //",
  "SA05bst-108u:busto_4.11_0": "ananto nāgarājastvaṃ skandaḥ senāpatistathā /",
  "SA05bst-108u:busto_4.11_1": "vemacitrāsurendrastvaṃ bhaumaḥ śukro budhastathā //",
  "SA05bst-108u:busto_4.12_0": "sarvadevamayo vīraḥ sarvadevairnamaskṛtaḥ /",
  "SA05bst-108u:busto_4.12_1": "lokadharmamalātītastvaṃ loke cāgrapudgalaḥ //",
  "SA05bst-108u:busto_4.13_0": "lokajño lokavijñāto jñānināṃ pravaro varaḥ /",
  "SA05bst-108u:busto_4.13_1": "varado layanaṃ trāṇamadhṛṣyo mārakarmiṇām //",
  "SA05bst-108u:busto_4.14_0": "gambhīraścānavadyaśca kalyāṇamitrasaṃpadaḥ /",
  "SA05bst-108u:busto_4.14_1": "vaidyastvaṃ śalyahartā na naradamyaḥ susārathiḥ //",
  "SA05bst-108u:busto_4.15_0": "matimān gatimāṃścaiva buddhimāṃśca vicakṣaṇaḥ /",
  "SA05bst-108u:busto_4.15_1": "puṇyavān kalpavṛkṣaśca bodhyaṅgapuṣpamaṇḍitaḥ //",
  "SA05bst-108u:busto_4.16_0": "vimuktiphalasaṃpanna āśrayaḥ sarvadehinām /",
  "SA05bst-108u:busto_4.16_1": "manoharo manojñaśca anagho brahmacāriṇām //",
  "SA05bst-108u:busto_4.17_0": "ketustvaṃ grahaśreṣṭhaśca ṛṣibhirmunipuṅgavaḥ /",
  "SA05bst-108u:busto_4.17_1": "yuvarājñābhiṣiktasttvaṃ daśabhūmīśvaraḥ prabhuḥ //",
  "SA05bst-108u:busto_4.18_0": "sārthavāho gaṇaśreṣṭho nirvāṇottamadeśakaḥ /",
  "SA05bst-108u:busto_4.18_1": "khasamo madhyakalpastvaṃ tvaṃ tejo vāyureva ca //",
  "SA05bst-108u:busto_4.19_0": "cintāmaṇistvaṃ sattvānāṃ sarvāśāparipūrakaḥ /",
  "SA05bst-108u:busto_4.19_1": "namo 'stu te mahāvidya sarvabhūtanamaskṛta //",
  "SA05bst-108u:47.5_0": "śrīāryamañjuśrīnāmāṣṭottaraśatakastotraṃ samāptam //",
  "SA05bst-108u:49_0": "Digital Sanskrit Buddhist Canon, Stotra section, text no. 5:",
  "SA05bst-108u:50_0": "(Ārya)tārānamaskāraikaviṃśatistotram",
  "SA05bst-108u:busto_5.1_0": "namastāre ture vīre kṣaṇadyutinibhekṣaṇe /",
  "SA05bst-108u:busto_5.1_1": "trailokyanāthavaktrābjavikasatkamalodbhave //",
  "SA05bst-108u:busto_5.2_0": "namaḥ śataśaraccandrasaṃpūrṇeva varānane /",
  "SA05bst-108u:busto_5.2_1": "tārāsahasrakiraṇaiḥ prahasatkiraṇojjvale //",
  "SA05bst-108u:busto_5.3_0": "namaḥ kanakanīlābjapāṇipadmavibhūṣite /",
  "SA05bst-108u:busto_5.3_1": "dānavīryatapaḥśā(kṣā)ntititikṣādhyānagocare //",
  "SA05bst-108u:busto_5.4_0": "namastathāgatoṣṇīṣavijayānantacāriṇi /",
  "SA05bst-108u:busto_5.4_1": "śeṣapāramitāprāptajinaputraniṣevite //",
  "SA05bst-108u:busto_5.5_0": "namastutārahuṃkārapūritāśādigantare /",
  "SA05bst-108u:busto_5.5_1": "saptalokakramākrā[nte] aśeṣakaruṇā(ṇe)kṣaṇe //",
  "SA05bst-108u:busto_5.6_0": "namaḥ śakrānalabrahmamarudviśveśvarārcite /",
  "SA05bst-108u:busto_5.6_1": "bhūtavetālagandharvagaṇayakṣapuraskṛte //",
  "SA05bst-108u:busto_5.7_0": "namaḥ straditi phaṭkāra parajatra(yantra)pramardini /",
  "SA05bst-108u:busto_5.7_1": "pratyālīḍhapadanyāse śikhī(khi)jvālākulojjvale //",
  "SA05bst-108u:busto_5.8_0": "namasture mahāghore mālavīravināśini /",
  "SA05bst-108u:busto_5.8_1": "bhṛkuṭīkṛtavaktrābjasarvaśatrunisundanī(ṣūdini) //",
  "SA05bst-108u:busto_5.9_0": "namaḥ strīratnamudrāṅkahṛdayāṅgulibhūṣite /",
  "SA05bst-108u:busto_5.9_1": "bhūṣitāśeṣadikcakranikarasvakarākule //",
  "SA05bst-108u:busto_5.10_0": "namaḥ pramuditāśeṣamuktākṣīraprasāriṇi /",
  "SA05bst-108u:busto_5.10_1": "hasatprahasatuttāre māralolavaśaṅkari //",
  "SA05bst-108u:busto_5.11_0": "namaḥ samantabhūpālapata(ṭa)lākarṣaṇa(ṇe)kṣaṇe /",
  "SA05bst-108u:busto_5.11_1": "carabhṛkuṭihūṃkārasarvāpadavimocanī(cini) //",
  "SA05bst-108u:busto_5.12_0": "namaḥ śrīkhaṇḍakhaṇḍendu[su]muktābharaṇa(ṇo)jjvale /",
  "SA05bst-108u:busto_5.12_1": "amitābhajitābhārabhāsure kiraṇoddhruve(ddhure) //",
  "SA05bst-108u:busto_5.13_0": "namaḥ kalpāntahutabhugajvālāmālāntare(ra)sthite /",
  "SA05bst-108u:busto_5.13_1": "ālīḍhamudi(dri)tābaddharipucakravināśinī(ni) //",
  "SA05bst-108u:busto_5.14_0": "namaḥ karatarā(lā)ghāṭa(ta)caraṇāhatabhūtale /",
  "SA05bst-108u:busto_5.14_1": "bhṛkuṭīkṛtahuṃkārasaptapātālabhedinī(ni) //",
  "SA05bst-108u:busto_5.15_0": "namaḥ śive śubhe śānte śāntanirvāṇagocare /",
  "SA05bst-108u:busto_5.15_1": "svāhāpraṇavasaṃyukte mahāpātakanāśanī(śini) //",
  "SA05bst-108u:busto_5.16_0": "namaḥ pramuditābaddharigātraprabhedini /",
  "SA05bst-108u:busto_5.16_1": "daśākṣarapadanyāse vidyāhuṃkāradīpite //",
  "SA05bst-108u:busto_5.17_0": "nama[stāre] ture pādaghātahuṃkāravījite /",
  "SA05bst-108u:busto_5.17_1": "merumaṇḍalakailāśabhuvanatrayacāriṇī(ṇi) //",
  "SA05bst-108u:busto_5.18_0": "namaḥ sure sa(śa)rākārahariṇāṅkakare(ra)sthite /",
  "SA05bst-108u:busto_5.18_1": "haridviruktaphaṭkāra(re) aśeṣaviṣanāśiṇī(ni) //",
  "SA05bst-108u:busto_5.19_0": "namaḥ surāsuragaṇayakṣakinnarasevite /",
  "SA05bst-108u:busto_5.19_1": "abuddhamuditābhogakarī(ri) duḥsvapnanāśinī(ni) //",
  "SA05bst-108u:busto_5.20_0": "namaścandrārkasampūrṇanayanadyutibhāsvare /",
  "SA05bst-108u:busto_5.20_1": "tārādviruktatuttāre viṣamajvala(ra)nāśini //",
  "SA05bst-108u:busto_5.21_0": "namaḥ strītattvavinyāse śivaśaktisamanvite /",
  "SA05bst-108u:busto_5.21_1": "grahavetāra(la)yakṣoṣmanāśini pravare ture //",
  "SA05bst-108u:busto_5.22_0": "mantramūlamidaṃ stotraṃ namaskāraikaviṃśatiḥ(ti) /",
  "SA05bst-108u:busto_5.22_1": "yaḥ paṭhetprātaḥ(paṭhet prayataḥ) dhīmān devyābhaktisamanvite(taḥ) //",
  "SA05bst-108u:busto_5.23_0": "sāyaṃ vā prātarutthāya smaret sarvābhayapradam /",
  "SA05bst-108u:busto_5.23_1": "sarvapāpapraśamanaṃ sarvadurgatināśanam //",
  "SA05bst-108u:busto_5.24_0": "abhiṣikto bhavet tūrṇaṃ saptabhirjinakoṭibhiḥ /",
  "SA05bst-108u:busto_5.24_1": "māsamātreṇa caivāsau sukhaṃ bauddhapadaṃ vrajet //",
  "SA05bst-108u:busto_5.25_0": "viṣaṃ tasya mahāghoraṃ sthāvaraṃ cātha jaṅgamam /",
  "SA05bst-108u:busto_5.25_1": "smaraṇānna padaṃ yāti khāditaṃ pi(pī)tameva vā //",
  "SA05bst-108u:busto_5.26_0": "grahajo(jā)laviṣārtānāṃ parastrīviṣanāśanam /",
  "SA05bst-108u:busto_5.26_1": "anyeṣāṃ caiva sattvānāṃ dvisaptamabhivartitam //",
  "SA05bst-108u:busto_5.27_0": "putrakāmo labhet putraṃ ghanakāmo labheddhanam /",
  "SA05bst-108u:busto_5.27_1": "sarvakāmānavāpnoti na vighnaiḥ pratihanyate //",
  "SA05bst-108u:51_0": "iti śrīsamyaksaṃbuddhavailo(ro)canabhāṣitaṃ bhagavatyāryatārādevyā namaskāraikaviṃśatināmāṣṭottaraśatakaṃ buddhabhāṣitaṃ parisamāptam /",
  "SA05bst-108u:53_0": "Digital Sanskrit Buddhist Canon, Stotra section, text no. 6:",
  "SA05bst-108u:54_0": "(Ārya)tārāsragdharāstotram",
  "SA05bst-108u:55_0": "ācārya sarvajñamitraviracitam",
  "SA05bst-108u:55_1": "namastārāyai bālārkālokatāmrapravarasuraśiraścārucūḍāmaṇiśrī-",
  "SA05bst-108u:55_2": "sampatsaṃparkarāgānaticiraracitālaktakavyakta bhaktī /",
  "SA05bst-108u:55_3": "bhaktyā pādau tavārye karapuṭamukuṭāṭopabhugnottamāṅga-",
  "SA05bst-108u:55_4": "stāriṇyāpaccharaṇye navanutikusumasragbhirabhyarcayāmi //",
  "SA05bst-108u:55_5": "durlaṅdhye duḥkhavahnau vinipatitatanurdurbhagaḥ kāṃdiśīkaḥ",
  "SA05bst-108u:55_6": "kiṃ kiṃ mūḍhaḥ karomītyasakṛdapi kṛtārambhavaiyarthyakhinnaḥ /",
  "SA05bst-108u:55_7": "śrutvā bhūyaḥ parebhyaḥ kṣatanayana iva vyomni candrārkalakṣmī-",
  "SA05bst-108u:55_8": "mālokāśānibaddhaḥ paragatigamanastvāṃ śraye pāpahantrīm //",
  "SA05bst-108u:55_9": "sarvasmin sattvamārge nanu tava karuṇā nirviśeṣaṃ pravṛttā",
  "SA05bst-108u:55_10": "tanmadhye tadgraheṇa grahaṇamupagataṃ mādṛśasyāpyavaśyam /",
  "SA05bst-108u:55_11": "sāmarthyaṃ ca dvitīyaṃ sakalajagadaghadhvāntatigmāṃśubimbaṃ",
  "SA05bst-108u:55_12": "duḥkhyevāhaṃ tathāpi pratapati dhigaho duṣkṛtaṃ durvidagdham //",
  "SA05bst-108u:55_13": "dhigdhiṅ māṃ mandabhāgyaṃ divasakararucāpyapraṇūtāndhakāraṃ",
  "SA05bst-108u:55_14": "tṛṣyantaṃ kūlakacche himaśakalaśilāśītale haimavatyāḥ /",
  "SA05bst-108u:55_15": "ratnadvīpapratolyā vipulamaṇiguhāgehagarbhe daridraṃ",
  "SA05bst-108u:55_16": "nāthīkṛtyāpyanāthaṃ bhagavati bhavatīṃ sarvalokaikadhātrīm //",
  "SA05bst-108u:55_17": "mātāpi stanyahetorviruvati tanaye khedamāyāti putre",
  "SA05bst-108u:55_18": "krodhaṃ dhatte pitāpi pratidivasamasatprārthanāsu prayuktaḥ /",
  "SA05bst-108u:55_19": "tvaṃ tu trailokyavāñchāvipulaphalamahākalpavṛkṣāgravallī",
  "SA05bst-108u:55_20": "sarvebhyo 'bhyarthitārthān visṛjasi na ca te vikriyā jātu kācit //",
  "SA05bst-108u:55_21": "yo yaḥ klaiśaughavahnijvalitatanurahaṃ tāriṇī tasya tasye-",
  "SA05bst-108u:55_22": "tyātmopajñaṃ pratijñāṃ kuru mayi saphalāṃ duḥkhapātālamagne /",
  "SA05bst-108u:55_23": "vardhante yāvadete paruṣaparibhavāḥ prāṇināṃ dukhavegāḥ",
  "SA05bst-108u:55_24": "samyaksaṃbuddhayāne praṇidhidhṛtadhiyāṃ tāvadevānukampā //",
  "SA05bst-108u:55_25": "ityuccairurdhvavāhau nadati nutipadavyājamākrandanādaṃ",
  "SA05bst-108u:55_26": "nārhatyanyo 'pyupekṣāṃ janani janayituṃ kiṃ punaryādṛśī tvam /",
  "SA05bst-108u:55_27": "tvattaḥ paśyan pareṣāmabhimatavibhavaprārthanāḥ prāptakāmā",
  "SA05bst-108u:55_28": "dahye sahyena bhūyastaramaratibhuvā santatāntarjvareṇa //",
  "SA05bst-108u:55_29": "pāpī yadyasmi kasmāttvayi mama mahatī barddhate bhaktireṣā",
  "SA05bst-108u:55_30": "śrutyā smṛtyā ca nāmnāpyapaharasi haṭhātpāpamekā tvameva /",
  "SA05bst-108u:55_31": "tyaktavyāpārabhārā tadasi mayi kathaṃ kathyatāṃ tathyakathye",
  "SA05bst-108u:55_32": "pathyaṃ glāne mariṣyatyapi vipulakṛpaḥ kiṃ bhiṣag rorudhīti //",
  "SA05bst-108u:55_33": "māyāmātsaryamānaprabhṛtibhiradhamaistulyakālakramācca",
  "SA05bst-108u:55_34": "svairdoṣairvāhyamāno maṭhakarabha ivānekasādhāraṇāṃśaḥ /",
  "SA05bst-108u:55_35": "yuṣmatpādābjapūjāṃ na kṣaṇamapi labhe yattadarthe viśeṣā-",
  "SA05bst-108u:55_36": "deṣā kārpaṇyadīnākṣarapadaracanā syānmamāvandhyakāmā //",
  "SA05bst-108u:55_37": "kalpāntodbhrāntavātabhramitajalacalallolakallolahelā-",
  "SA05bst-108u:55_38": "saṃkṣobhotkṣiptavelātaṭavikaṭacaṭatsphoṭamoṭṭāṭṭahāsāt /",
  "SA05bst-108u:55_39": "majjadbhirbhinnanaukaiḥ sakaruṇaruditākrandaniṣpandamandaiḥ",
  "SA05bst-108u:55_40": "svacchandaṃ devi sadyastvadabhinutiparaistīramuttīryate 'bdheḥ //",
  "SA05bst-108u:55_41": "dhūmabhrāntābhragarbhodbhavagaganagṛhotsaṅgariṅgatsphuliṅga-",
  "SA05bst-108u:55_42": "sphūrjajjvālākarālajvalanajavaviśadveśmaviśrāntaśayyāḥ /",
  "SA05bst-108u:55_43": "tvayyābaddhapraṇāmāñjalipuṭamukuṭā gadgadodgītayācṣāḥ",
  "SA05bst-108u:55_44": "prodyadvidyudvilāsojjvalajaladajavairādhriyante kṣaṇena //",
  "SA05bst-108u:55_45": "dānāmbhaḥpūryamāṇobhayakaṭakaṭakālambirolambamālā-",
  "SA05bst-108u:55_46": "hūṅkārāhūyamānapratigajajanitadveṣavahnerdvipasya /",
  "SA05bst-108u:55_47": "dantāntottuṅgadolātalatulitatanustvāmanusmṛtya mṛtyuṃ",
  "SA05bst-108u:55_48": "pratyācaṣṭe prahṛṣṭaḥ pṛthuśikharaśiraḥkoṭikoṭṭopaviṣṭaḥ //",
  "SA05bst-108u:55_49": "prauḍhaprāsaprahāraprahatanaraśiraḥśūlavallyutsavāyāṃ",
  "SA05bst-108u:55_50": "śūnyāṭavyāṃ karāgragrahavilasadasispheṭakasphītadarpān /",
  "SA05bst-108u:55_51": "dasyūn dāsye niyuṅkte sabhṛkuṭikuṭilabhrūkaṭākṣekṣitākṣāṃ-",
  "SA05bst-108u:55_52": "ścintālekhanyakhinnasphuṭalikhitapadaṃ nāmadhāma śriyāṃ te //",
  "SA05bst-108u:55_53": "vajrakūraprahāraprakharanakhamukhotkhātamattebhakumbha-",
  "SA05bst-108u:55_54": "ścyotatsāndrāsradhautasphūṭavikaṭasaṭāsaṅkaṭaskandhasandhiḥ /",
  "SA05bst-108u:55_55": "krudhyannāpitsurārādupari mṛgaripustīkṣṇadaṃṣṭrotkaṭāsya-",
  "SA05bst-108u:55_56": "strasyannāvṛtya yāti tvaducitaracitastotradigdhārthavācaḥ //",
  "SA05bst-108u:55_57": "dhūmāvartāndhakārākṛtivikṛtaphaṇisphāraphūtkārapūra-",
  "SA05bst-108u:55_58": "vyāpāravyāptavaktrasphuradururasanārajjukonāśapāśaiḥ /",
  "SA05bst-108u:55_59": "pāpātsambhūya bhūyastavaguṇagaṇanātatparastvatparātmā",
  "SA05bst-108u:55_60": "dhatte mattālimālāvalayakuvalasragavibhūṣāṃ vibhūtim //",
  "SA05bst-108u:55_61": "bhartṛbhrūbhedabhītodbhaṭakaṭakabhaṭākṛṣṭaduḥśliṣṭakeśa-",
  "SA05bst-108u:55_62": "ścañcadvācāṭaceṭotkaṭaraṭitakaṭugranthipāśopagūḍhaḥ /",
  "SA05bst-108u:55_63": "kṣuttṛṭkṣāmopakaṇṭhastyajati sa sapadi vyāpadaṃ tāṃ durantāṃ",
  "SA05bst-108u:55_64": "yo yāyādāryatārācaraṇaśaraṇatāṃ snigdhabandhūjjhito 'pi //",
  "SA05bst-108u:55_65": "māyānirmāṇakarmakramakṛtavikṛtānekanepathyamithyā-",
  "SA05bst-108u:55_66": "rūpārambhānurūpapraharaṇakiraṇāḍambaroḍḍāmarāṇi /",
  "SA05bst-108u:55_67": "tvattantroddhāryamantrasmṛtihṛtaduritasyāvahantyapradhṛṣyāṃ",
  "SA05bst-108u:55_68": "pretaprotāntratantrīnicayaviracitasrañji rakṣāṃsi rakṣām //",
  "SA05bst-108u:55_69": "garjajjīmūtamūrtitrimadamadanadībaddhadhārāndhakāre",
  "SA05bst-108u:55_70": "vidhuddyotāyamānapraharaṇakiraṇe niṣpatadbāṇavarṣe /",
  "SA05bst-108u:55_71": "ruddhaḥ saṅgrāmakāle prabalabhujabalairvidviṣadbhirdviṣadbhi-",
  "SA05bst-108u:55_72": "stvaddattotsāhapuṣṭiḥ prasabhamarimahīmekavīraḥ pinaṣṭi //",
  "SA05bst-108u:55_73": "pāpācārānubandhoddhṛtagadavigalatpūtipūyāsravisra-",
  "SA05bst-108u:55_74": "tvaṅmāṃsāsaktanāḍīmukhakuharagalajjantujagdhakṣatāṅgāḥ /",
  "SA05bst-108u:55_75": "yuṣmatpādopasevāgadavaraguṭikābhyāsabhaktiprasaktā",
  "SA05bst-108u:55_76": "jāyante jātarūpapratinidhivapuṣaḥ puṇḍarīkāyatākṣāḥ //",
  "SA05bst-108u:55_77": "viśrāntaṃ śrautapātre gurubhirupahṛtaṃ yasya nāmnāyabhaikṣyaṃ",
  "SA05bst-108u:55_78": "vidvadgoṣṭhīṣu yaśca śrutadhanavirahānmūkatāmabhyupetaḥ /",
  "SA05bst-108u:55_79": "sarvālaṅkārabhūṣāvibhavasamuditaṃ prāpya vāgīśvaratvaṃ",
  "SA05bst-108u:55_80": "so 'pi tvadbhaktiśaktyā harati nṛpasabhe vādisiṃhāsanāni //",
  "SA05bst-108u:55_81": "bhūśayyādhūlidhūmraḥ sphuṭitakaṭitaṭīkarpaṭoddyotitāṅgo",
  "SA05bst-108u:55_82": "yūkāyūṃṣi prapiṃṣan parapuṭapurataḥ karpare tarpaṇārthī /",
  "SA05bst-108u:55_83": "tvāmārādhyādhyavasyan varayuvativahaccāmarasmeracārvī-",
  "SA05bst-108u:55_84": "mūrvī dhatte madāndhadvipadaśanaghanāmuddhṛttaikātapatrām //",
  "SA05bst-108u:56_0": "sevākarmāntaśilpapraṇayavinimayopāyaparyāyakhinnāḥ",
  "SA05bst-108u:56_1": "prāgjanmopāttapuṇyopacitaśubhaphalaṃ vittamaprāpnuvantaḥ /",
  "SA05bst-108u:56_2": "daivātikrāmaṇīṃ tvāṃ kṛpaṇajanajananyarthamabhyarthya bhūme-",
  "SA05bst-108u:busto_6.22_0": "rbhūyo nirvāntacāmīkaranikaranidhīn nirdhanāḥ prāpnuvanti //",
  "SA05bst-108u:busto_6.22_1": "vṛtticchede vilakṣaḥ kṣatanivasanayā bhāryayā bhartsyamāno",
  "SA05bst-108u:busto_6.22_2": "dūrādātmambharitvāt svajanasutasuhṛdbandhubhirvarjyamānaḥ /",
  "SA05bst-108u:busto_6.22_3": "tvayyāvedya svaduḥkhaṃ turagakhuramukhotkhātasīmnāṃ gṛhāṇām",
  "SA05bst-108u:busto_6.22_4": "īṣṭe svāntaḥpurastrīvalayajhaṇajhaṇājātanidrāprabodhaḥ //",
  "SA05bst-108u:busto_6.22_5": "caṅkraddikcakracumbisphuradurukiraṇā lakṣaṇālaṅkṛtā strī-",
  "SA05bst-108u:busto_6.22_6": "ṣaṭdanto dantimukhyaḥ śikhigalakaruciśyāmaromā varāśvaḥ /",
  "SA05bst-108u:busto_6.22_7": "bhāsvadbhāsvanmayūkho maṇiramalaguṇaḥ koṣabhṛt svarṇakoṣaḥ",
  "SA05bst-108u:busto_6.22_8": "senānīrvīrasainyo bhavati bhagavati tvatprasādāṃśaleśāt //",
  "SA05bst-108u:busto_6.22_9": "svacchandaṃ candanāmbhaḥsurabhimaṇiśilādattasaṅketakāntaḥ",
  "SA05bst-108u:busto_6.22_10": "kāntākrīḍānurāgādabhinavaracitātithyatathyopacāraḥ /",
  "SA05bst-108u:busto_6.22_11": "tvadvidyālabdhasiddhirmalayamadhuvanaṃ yāti vidyādharendraḥ",
  "SA05bst-108u:busto_6.22_12": "khaṅgāṃśuśyāmapīnonnatabhujaparighaprollasatpārihāryaḥ //",
  "SA05bst-108u:busto_6.22_13": "hārākrāntastanāntāḥ śravaṇakuvalayasparddhamānāyatākṣyo",
  "SA05bst-108u:busto_6.22_14": "mandārodāraveṇītaruṇaparimalāmodamādyaddvirephāḥ /",
  "SA05bst-108u:busto_6.22_15": "kāñcīnādānubandhoddhatataracaraṇodāramañjīratūryās",
  "SA05bst-108u:busto_6.22_16": "tvannāthān prārthayante smaramadamuditāḥ sādarā devakanyāḥ //",
  "SA05bst-108u:busto_6.22_17": "ratnacchannāntavāpīkanakakamalinīvajrakiñjalkamālām",
  "SA05bst-108u:busto_6.22_18": "unmajjatpārijātadrumamadhupavadhūddhūtadhūlīvitānām /",
  "SA05bst-108u:busto_6.22_19": "vīṇāveṇupravīṇāmarapuraramaṇīdattamādhuryatūryāṃ",
  "SA05bst-108u:busto_6.22_20": "kṛtvā yuṣmatsaparyāmanubhavati ciraṃ nandanodyānayātrām //",
  "SA05bst-108u:57_0": "karpūrailālavaṅgatvagagurunaladakṣodagandhodakāyāṃ /",
  "SA05bst-108u:57_1": "kāntākandarpadarpotkaṭakucakuharāvartaviśrāntavīcyām /",
  "SA05bst-108u:busto_6.28_0": "kāntākandarpadarpotkaṭakucakuharāvartaviśrāntavīcyām /",
  "SA05bst-108u:busto_6.28_1": "mandākinyāmamandacchaṭasalilasaritkrīḍayā sundarībhiḥ",
  "SA05bst-108u:busto_6.28_2": "krīḍanti tvadgatāntaḥkaraṇapariṇatottaptapuṇyaprabhāvāḥ //",
  "SA05bst-108u:busto_6.28_3": "gīrvāṇagrāmaṇībhirvinayabharanamanmaulibhirvanditājñaḥ",
  "SA05bst-108u:busto_6.28_4": "svargotsaṅge 'dhirūḍhaḥ surakariṇi jhaṇadbhūṣaṇodbhāsitāṅge /",
  "SA05bst-108u:busto_6.28_5": "śacyā dordāmadolāviralavalayitoddāmaromāñcamūrtiḥ",
  "SA05bst-108u:busto_6.28_6": "pūtastvaddṛṣṭipātairavati suramahīṃ hīrabhinnaprakoṣṭhaḥ //",
  "SA05bst-108u:busto_6.28_7": "cūḍāratnāvataṃsāsanagatasugatavyomalakṣmīvitānaṃ",
  "SA05bst-108u:busto_6.28_8": "prodyadbālārkakoṭīpaṭutarakiraṇāpūryamāṇatrilokam /",
  "SA05bst-108u:busto_6.28_9": "prauḍhālīḍhaikapādakramabharavinamadbrahmarudrendraviṣṇuṃ",
  "SA05bst-108u:busto_6.28_10": "tvadrūpaṃ bhāvyamānaṃ bhavati bhavabhayacchittye janmabhājām //",
  "SA05bst-108u:busto_6.28_11": "paśyantyeke sakopaṃ praharaṇakiraṇodgīrṇadordaṇḍakhaṇḍa-",
  "SA05bst-108u:busto_6.28_12": "vyāptavyomāntarālaṃ valayaphaṇiphaṇādāruṇāhāryacaryam /",
  "SA05bst-108u:busto_6.28_13": "dviṣṭavyatrāsihāsoḍḍamaraḍamarukoḍḍāmarāsphālavelā-",
  "SA05bst-108u:busto_6.28_14": "vetālottālatālapramadamadamahākelikolāhalogram //",
  "SA05bst-108u:busto_6.28_15": "kecittvekaikaromodgamagatagaganābhogabhūbhūtalastha-",
  "SA05bst-108u:busto_6.28_16": "svasthabrahmendrarudraprabhṛtinaramarutsiddhagandharvanāgam /",
  "SA05bst-108u:busto_6.28_17": "dikcakrākrāmidhāmasthitasugataśatānāntanirmāṇacittaṃ",
  "SA05bst-108u:busto_6.28_18": "citraṃ trailokyavandayaṃ sthiracararacitāśeṣabhāvasvabhāvam //",
  "SA05bst-108u:busto_6.28_19": "lākṣāsindūrarāgāruṇatarakiraṇādityalauhityameke",
  "SA05bst-108u:busto_6.28_20": "śrīmatsāndrendranīlopaladalitadalakṣodanīlaṃ tathānye /",
  "SA05bst-108u:busto_6.28_21": "kṣīrābdhikṣubdhadugdhādhikataradhavalaṃ kāñcanābhaṃ ca kecit",
  "SA05bst-108u:busto_6.28_22": "tvadrūpaṃ viśvarūpaṃ sphaṭikavadupadhāyuktibhedād vibhinnam //",
  "SA05bst-108u:busto_6.28_23": "sārvajñajñānadīpaprakaṭitasakalajñeyatattvaikasākṣī",
  "SA05bst-108u:busto_6.28_24": "sākṣādvetti tvadīyāṃ guṇagaṇagaṇanāṃ sarvavit tatsuto vā /",
  "SA05bst-108u:busto_6.28_25": "yastu vyādāya vaktraṃ valibhujaraṭitaṃ mādṛśo rāraṭīti",
  "SA05bst-108u:busto_6.28_26": "vyāpat sā tīvraduḥkhajvarajanitarujaścetaso hāsyahetuḥ //",
  "SA05bst-108u:busto_6.28_27": "yanme vijñāpyamānaṃ prathamataramadastvaṃ viśeṣeṇa vettrī",
  "SA05bst-108u:busto_6.28_28": "tadvayāhārātirekaśramavidhirabudhasvāntasantoṣahetuḥ /",
  "SA05bst-108u:busto_6.28_29": "kintu snigdhasya bandhorviṣamiva purato duḥkhamudgīrya vācāṃ",
  "SA05bst-108u:busto_6.28_30": "jñātārthasyāpi duḥkhī hṛdayalaghutayā svasthatāṃ vindatīva //",
  "SA05bst-108u:busto_6.28_31": "kalyāṇānandasindhuprakaṭaśaśikale śītalāṃ dehi dṛṣṭiṃ",
  "SA05bst-108u:busto_6.28_32": "puṣṭiṃ jñānopadeśaiḥ kuru dhanakaruṇe dhvaṃsaya dhvāntamantaḥ /",
  "SA05bst-108u:busto_6.28_33": "tvatstotrāmbhaḥpavitrīkṛtamanasi mayi śreyasaḥ sthānamekaṃ",
  "SA05bst-108u:busto_6.28_34": "dṛṣṭaṃ yasmādamoghaṃ jagati tavaguṇastotramātraṃ prajānām //",
  "SA05bst-108u:busto_6.28_35": "saṃstutya tvadguṇaughāvayavamaniyateyattamāptaṃ mayā yat",
  "SA05bst-108u:busto_6.28_36": "puṇyaṃ puṇyārdravāñchāphalamadhurarasāsvādamāmuktibhogyam /",
  "SA05bst-108u:busto_6.28_37": "lokastenāryalokeśvaracaraṇatalasvastikasvasticihnā-",
  "SA05bst-108u:busto_6.28_38": "mahnāyāyaṃ prayāyāt sugatasutamahīṃ tāṃ sukhāvatyupākhyām //",
  "SA05bst-108u:58_0": "śrī sarvajñamitraviracitamāryatārāsragdharāstotraṃ samāptam //",
  "SA05bst-108u:60_0": "Digital Sanskrit Buddhist Canon, Stotra section, text no. 7:",
  "SA05bst-108u:61_0": "(Ārya)tārāṣṭottaraśatanāmastotram",
  "SA05bst-108u:62_0": "om namaḥ śrī āryatārāyai /",
  "SA05bst-108u:busto_7.1_0": "śrīmatpotalake ramye nānādhātuvirājite /",
  "SA05bst-108u:busto_7.1_1": "nānādrumalatākīrṇe nānāpakṣinikūjite //",
  "SA05bst-108u:busto_7.2_0": "nānānirjharabhāṅkārairnānāmṛgasamākule /",
  "SA05bst-108u:busto_7.2_1": "nānākusumajātībhiḥ samantādadhivāsite //",
  "SA05bst-108u:busto_7.3_0": "nānāhṛdyaphalopetaṣaṭpadodgītaniḥsvanaiḥ /",
  "SA05bst-108u:busto_7.3_1": "kinnarairmadhurodgītairmattaravāraṇasaṃkulaiḥ //",
  "SA05bst-108u:busto_7.4_0": "siddhavidyādharagaṇairgandharvaiśca ninādite /",
  "SA05bst-108u:busto_7.4_1": "munibhirvītarāgaiśca satataṃ suniṣevite //",
  "SA05bst-108u:busto_7.5_0": "bodhisattvagaṇaiścānyairdaśabhūmīśvarairapi /",
  "SA05bst-108u:busto_7.5_1": "āryatārādibhirdevairvidyārājñīsahasrakaiḥ //",
  "SA05bst-108u:busto_7.6_0": "krodharājagaṇaiścānyairhayagrīvādibhirvṛte /",
  "SA05bst-108u:busto_7.6_1": "sarvasattvahite yukto bhagavānavalokitaḥ //",
  "SA05bst-108u:busto_7.7_0": "vyājahāra tataḥ śrīmān padmagarbhāsane sthitaḥ /",
  "SA05bst-108u:busto_7.7_1": "mahatā tapasā yukto maitryā ca kṛpayānvitaḥ //",
  "SA05bst-108u:busto_7.8_0": "dharmaṃ dideśa tasyāṃ ca mahatyāṃ devaparṣadi /",
  "SA05bst-108u:busto_7.8_1": "tatrāpaviddhamāgamya vajrapāṇirmahābalaḥ //",
  "SA05bst-108u:busto_7.9_0": "parayā kṛpayā yuktaḥ papraccha cāvalokitam /",
  "SA05bst-108u:busto_7.9_1": "taskaroragasiṃhogragajavyāghrādisaṃkule //",
  "SA05bst-108u:busto_7.10_0": "sīdantyamī mune sattvā magnāḥ saṃsārasāgare /",
  "SA05bst-108u:busto_7.10_1": "baddhāḥ sāṃsārikaiḥ pāśai rāgadveṣatamomayaiḥ //",
  "SA05bst-108u:busto_7.11_0": "mucyante yena sattvāste tanme brūhi mahāmune /",
  "SA05bst-108u:busto_7.11_1": "evamukto jagannāthaḥ sa śrīmānavalokitaḥ //",
  "SA05bst-108u:busto_7.12_0": "uvāca madhurāṃ vāṇīṃ vajrapāṇiṃ prabodhinīm /",
  "SA05bst-108u:busto_7.12_1": "śṛṇu guhyakarājendra amitābhasya tāyaṇīḥ(ṇīm) //",
  "SA05bst-108u:busto_7.13_0": "praṇidhānavaśotpannāṃ mamājñāṃ lokamātaram /",
  "SA05bst-108u:busto_7.13_1": "mahākaruṇayopetāṃ jagaduddharaṇoddhṛtām //",
  "SA05bst-108u:busto_7.14_0": "uditādityasaṃkāśāṃ purṇenduvadanaprabhām /",
  "SA05bst-108u:busto_7.14_1": "bhāṣayantīmimāṃ tārāṃ sadevāsuramānuṣān //",
  "SA05bst-108u:busto_7.15_0": "kampayantīṃ ca trīn lokān trāsayantīṃ yakṣarākṣasān /",
  "SA05bst-108u:busto_7.15_1": "nīlotpalakarāṃ devīṃ mā bhairmā bhairiti bruvan //",
  "SA05bst-108u:busto_7.16_0": "jagatsaṃrakṣaṇārthayāhamutpāditā jinaiḥ /",
  "SA05bst-108u:busto_7.16_1": "kāntāre śastrasaṃpāte nānābhayasamākule //",
  "SA05bst-108u:busto_7.17_0": "smaraṇādeva nāmāni sattvān rakṣāmyahaṃ sadā /",
  "SA05bst-108u:busto_7.17_1": "tārayiṣyāmyahaṃ sattvān nānābhayamahārṇavāt //",
  "SA05bst-108u:busto_7.18_0": "tena tāreti māṃ loke gāyanti munipuṃgavāḥ /",
  "SA05bst-108u:busto_7.18_1": "kṛtāñjalipuṭo bhūtvā tataḥ sādarasādhvasaḥ //",
  "SA05bst-108u:busto_7.19_0": "jvalayatyantarikṣe tāmidaṃ vacanamabravīt /",
  "SA05bst-108u:busto_7.19_1": "nāmāṣṭaśatakaṃ brūhi yatpurā kīrtitaṃ janaiḥ //",
  "SA05bst-108u:busto_7.20_0": "daśabhūmīśvarairnāthairbodhisattvairmaharddhikaiḥ /",
  "SA05bst-108u:busto_7.20_1": "sarvapāpaharaṃ puṇyaṃ māṅgalyaṃ kīrtivarddhanam //",
  "SA05bst-108u:busto_7.21_0": "dhanadhānyakaraṃ caiva ārogyaṃ puṣṭivardhanam /",
  "SA05bst-108u:busto_7.21_1": "āyurārogyajanakaṃ sarvasattvasukhāvaham //",
  "SA05bst-108u:busto_7.22_0": "lakṣmyāḥ śriyaḥ sthāpakaṃ ca sarvasattvavivarddhanam /",
  "SA05bst-108u:busto_7.22_1": "maitrīmālambya sattvānāṃ tatkīrtaya mahāmune //",
  "SA05bst-108u:busto_7.23_0": "evamukte jagannāthaḥ prahasannavalokitaḥ /",
  "SA05bst-108u:busto_7.23_1": "vyavalokya diśaḥ sarvā maitrīspharaṇayā dṛśā //",
  "SA05bst-108u:busto_7.24_0": "dakṣiṇaṃ karamuddhṛtya puṇyalakṣaṇamaṇḍitam /",
  "SA05bst-108u:busto_7.24_1": "tamuvāca mahāprājñaḥ sādhu sādhu mahātapa //",
  "SA05bst-108u:busto_7.25_0": "nāmāni śṛṇu mahābhāga sarvasattvaikavatsare /",
  "SA05bst-108u:busto_7.25_1": "yāni saṃkīrtya manujā sampadā syurdhaneśvarāḥ //",
  "SA05bst-108u:busto_7.26_0": "sarvavyādhivinirmuktāḥ sarvaiśvaryaguṇānvitāḥ /",
  "SA05bst-108u:busto_7.26_1": "akālamṛtyunirdagdhāścyutā yānti sukhāvatīm //",
  "SA05bst-108u:busto_7.27_0": "tānyahaṃ sampravakṣyāmi devasaṃghāḥ śṛṇuta me /",
  "SA05bst-108u:busto_7.27_1": "anumodadhvametadvā bhaviṣyadhvaṃ sunirvṛtāḥ //",
  "SA05bst-108u:63_0": "om locane sulocane tāre tārodbhave sarvasattvānukampini sarvasattvatāriṇi",
  "SA05bst-108u:63_1": "sahasrabhuje sahasranetre / om namo bhagavate avalokaya avalokaya māṃ",
  "SA05bst-108u:busto_7.28_0": "sarvasattvāṃśca huṃ huṃ phaṭ phaṭ svāhā / om śuddhe viśuddhe sugatātmaje",
  "SA05bst-108u:busto_7.28_1": "maitrīhṛdaye nirmale śyāme śyāmarūpi mahāprājñe prabalavarabhūṣite /",
  "SA05bst-108u:busto_7.28_2": "aparājitā mahāraudrī viśvarūpī mahābalā / om suśriye //",
  "SA05bst-108u:busto_7.29_0": "om kalyāṇī mahātejā lokadhātrī mahāyaśāḥ /",
  "SA05bst-108u:busto_7.29_1": "sarasvatī viśālākṣī prajñā śrīrbuddhivardhinī //",
  "SA05bst-108u:busto_7.30_0": "dhṛtidā puṣṭidā svāhā omkārā kāmarūpiṇī /",
  "SA05bst-108u:busto_7.30_1": "sarvasattvahitodyuktā saṃgrāmottāriṇī jayā //",
  "SA05bst-108u:busto_7.31_0": "prajñāpāramitā devī āryatārā manoramā /",
  "SA05bst-108u:busto_7.31_1": "dundubhī śaṅkhinī pūrṇā vidyārājñī priyamvadā //",
  "SA05bst-108u:busto_7.32_0": "candrānanā mahāgaurī ajitā pītavāsasā /",
  "SA05bst-108u:busto_7.32_1": "mahāmāyā mahāśvetā mahābalaparākramā //",
  "SA05bst-108u:busto_7.33_0": "mahāraudrī mahācaṇḍī duṣṭasattvaniṣūdinī /",
  "SA05bst-108u:busto_7.33_1": "praśāntā śāntarūpā ca vijayā jvalanaprabhā //",
  "SA05bst-108u:busto_7.34_0": "vidyunmārī dhvajī khaṅgī cakrī cāpodyatāyudhā /",
  "SA05bst-108u:busto_7.34_1": "jambhano stambhanī kālī kālarātrirniśācarī //",
  "SA05bst-108u:busto_7.35_0": "rakṣaṇī mohanī śāntā kāntārī drāvaṇī śubhā /",
  "SA05bst-108u:busto_7.35_1": "brahmāṇī vedamātā ca guhyā ca guhyavāsinī //",
  "SA05bst-108u:busto_7.36_0": "māṅgalyā śāṅkarī saumyā jātavedā manojavā /",
  "SA05bst-108u:busto_7.36_1": "kapālinī mahāvegā sandhyā satyā 'parājitā //",
  "SA05bst-108u:busto_7.37_0": "sārthavāhakṛpādṛṣṭirnaṣṭamārgapradarśinī /",
  "SA05bst-108u:busto_7.37_1": "varadā śāsanī śāstrī surūpā 'mṛtavikramā //",
  "SA05bst-108u:busto_7.38_0": "śarvarī yoginī siddhā caṇḍārī(lī)amṛtā dhruvā /",
  "SA05bst-108u:busto_7.38_1": "dhanyā puṇyā mahābhāgā śubhagā priyadarśanā //",
  "SA05bst-108u:busto_7.39_0": "kṛtāntatrāsinī bhīmā ugrā ugramahātapā /",
  "SA05bst-108u:busto_7.39_1": "jagaddhite sadodyuktā śaraṇyā bhaktavatsalā //",
  "SA05bst-108u:busto_7.40_0": "vāgīśvarī śivā sūkṣmā nityā sarvakramānugā /",
  "SA05bst-108u:busto_7.40_1": "sarvārthasādhanī bhadrā goptrī dhātrī dhanapradā //",
  "SA05bst-108u:busto_7.iti_0": "vāgīśvarī śivā sūkṣmā nityā sarvakramānugā /",
  "SA05bst-108u:busto_7.iti_1": "sarvārthasādhanī bhadrā goptrī dhātrī dhanapradā //",
  "SA05bst-108u:busto_7.iti_2": "abhayā gautamī puṇyā śrīmallokeśvarātmajā // BuSto_7.(108)",
  "SA05bst-108u:busto_7.41_0": "abhayā gautamī puṇyā śrīmallokeśvarātmajā // BuSto_7.(108)",
  "SA05bst-108u:busto_7.41_1": "tārānāmaguṇānantā sarvāśāparipūrakā //",
  "SA05bst-108u:busto_7.42_0": "om tāre kṛpāvare śrīkleśaśravaṇīye svāhā /",
  "SA05bst-108u:busto_7.42_1": "nāmnāmaṣṭottaraśataṃ hyetadyatkīrtitaṃ mayā /",
  "SA05bst-108u:busto_7.42_2": "rahasyabhūtaṃ guhyaṃ ca devānāmapi durlabham //",
  "SA05bst-108u:busto_7.43_0": "saubhāgyabhogakaraṇaṃ sarvakilviṣanāśanam /",
  "SA05bst-108u:busto_7.43_1": "sarvavyādhipraśamanaṃ sarvasattvasukhāvaham //",
  "SA05bst-108u:busto_7.44_0": "trikālaṃ yaḥ paṭheddhīmān śucisthāne samāhitaḥ /",
  "SA05bst-108u:busto_7.44_1": "so 'cireṇaiva kālena rājyaśriyamavāpnuyāt //",
  "SA05bst-108u:busto_7.45_0": "duḥkhī syāttu sukhī nityaṃ daridro dhanavān bhavet /",
  "SA05bst-108u:busto_7.45_1": "putro bhavenmahāprājño medhāvī ca na saṃśayaḥ //",
  "SA05bst-108u:busto_7.46_0": "bandhanānmucyate baddho vyavahāre jayoa bhavet /",
  "SA05bst-108u:busto_7.46_1": "śatravo mitratāṃ yānti śṛṅgiṇaḥ śunakā api //",
  "SA05bst-108u:busto_7.47_0": "saṃgrāme saṃkaṭe durge nānābhayasamucchrite /",
  "SA05bst-108u:busto_7.47_1": "smaraṇādeva nāmāni sarvānbhayānapohati //",
  "SA05bst-108u:busto_7.48_0": "nākālamṛtyurbhavati prāpnoti vipulāśayam /",
  "SA05bst-108u:busto_7.48_1": "mānuṣye saphalaṃ janma tasyaikasya mahātmanaḥ //",
  "SA05bst-108u:busto_7.49_0": "yaścedaṃ prātarutthāya mānavaḥ kīrtayiṣyati /",
  "SA05bst-108u:busto_7.49_1": "sa dīrghakālamāyuṣmān śriyaṃ ca labhate naraḥ //",
  "SA05bst-108u:busto_7.50_0": "devā nāgāstathā yakṣā gandharvā kaṭhapūtanāḥ /",
  "SA05bst-108u:busto_7.50_1": "piśācā rākṣasā bhūtā mātaro raudratejasāḥ //",
  "SA05bst-108u:busto_7.51_0": "ḍākinyastārakāḥ pretāḥ skandomādyā mahāgrahāḥ /",
  "SA05bst-108u:busto_7.51_1": "chāyāpasmārakāścaiva kheṭakā khārdakādayaḥ //",
  "SA05bst-108u:busto_7.52_0": "vetālāściṃcakā preṣyā ye cānye duṣṭacetasaḥ /",
  "SA05bst-108u:busto_7.52_1": "chāyāmapi na laṅghanti kiṃ punastasya vigraham //",
  "SA05bst-108u:busto_7.53_0": "duṣṭasattvā na bādhante vyādhayo nākramanti ca /",
  "SA05bst-108u:busto_7.53_1": "sarvaiśvaryaguṇairyukto vaṃśavṛddhiśca jāyate //",
  "SA05bst-108u:busto_7.54_0": "jātismaro bhaved dhīmān kulīnaḥ priyadarśanaḥ /",
  "SA05bst-108u:busto_7.54_1": "prītimāṃśca mahāvāgmī sarvaśāstraviśāradaḥ //",
  "SA05bst-108u:busto_7.55_0": "kalyāṇamitrasaṃsevī bodhicittavibhūṣitaḥ /",
  "SA05bst-108u:busto_7.55_1": "sadā 'virahito buddhairyatra yatropapadyate //",
  "SA05bst-108u:64_0": "śrīāryatārābhaṭṭārikāyā nāmāṣṭottaraśataṃ buddhaparibhāṣitaṃ parisamāptam //",
  "SA05bst-108u:66_0": "Digital Sanskrit Buddhist Canon, Stotra section, text no. 8:",
  "SA05bst-108u:67_0": "(Ārya)tārāstutiḥ",
  "SA05bst-108u:68_0": "ācārya candradāsakṛtā",
  "SA05bst-108u:69_0": "namastārāyai",
  "SA05bst-108u:69_1": "sukhadacakracārucūḍāmaṇiruciramarīcisaṃcaya-",
  "SA05bst-108u:69_2": "pracuraśikhāpracāraparicumbitacarcitacaraṇacandrake /",
  "SA05bst-108u:69_3": "jagati carācare 'pi sācīkṛtacakitakṛpālulocane",
  "SA05bst-108u:69_4": "stutivacanopacāramucitācaratiṃ racayāmi devi te //",
  "SA05bst-108u:69_5": "nakharakaṭhorakoṭikuṭṭitakarikaṭataṭapāṭanotkaṭāḥ",
  "SA05bst-108u:69_6": "pravikaṭarudhirapaṭalapaṭapālitā aṭavīviluṇṭhakāḥ /",
  "SA05bst-108u:69_7": "vikaṭasaṭāṭṭahāsaghaṭitāvaṭataṭaghaṭānodbhaṭāstvajjuṣi",
  "SA05bst-108u:69_8": "jhaṭiti yānti saṭinaḥ kuṇṭhādapi kuṇṭhaśaktitām //",
  "SA05bst-108u:69_9": "malinamahākapolatalavigalitamadajalamalanavihvalāḥ",
  "SA05bst-108u:69_10": "skhaladalijālabahalakolāhalalitavilāsalāsinaḥ /",
  "SA05bst-108u:69_11": "vicalitakarṇatālapavanāhatalalitavilepadhūlayaḥ",
  "SA05bst-108u:69_12": "pathi na gajāścalanti kulaśailatulāstava lā(nā)malālitāḥ //",
  "SA05bst-108u:69_13": "mārutaghātajātarabhasocchaladanalaśikhākadambaka-",
  "SA05bst-108u:69_14": "pratihatapurapurandhrihāhāravatvaritadigantabhairavaḥ /",
  "SA05bst-108u:69_15": "uddhatadhūmradhūmadhūlidhutabaddhaghanāndhakārakaṃ",
  "SA05bst-108u:69_16": "tvannatinītigatireti śamaṃ bahuśo hutāśanaḥ //",
  "SA05bst-108u:69_17": "calitalatāvitānakuṭilodgamadurgamagahanavartinaḥ",
  "SA05bst-108u:69_18": "sapadi puro narasya tāreti manāgapi nāmadhāriṇaḥ /",
  "SA05bst-108u:69_19": "sphītaphaṇaughaghoraphūtkāraparisphuratānalasphuṭa-",
  "SA05bst-108u:69_20": "sphuraduruvisphuliṅgavisphāriṇi phaṇini viṣaṃ vinaśyati //",
  "SA05bst-108u:69_21": "kṣaṇakṛtakopakampakarakarṣitakharakaravālanirmala-",
  "SA05bst-108u:69_22": "vyatikarakarakaravālavikarālamahābalabhujārgalaḥ /",
  "SA05bst-108u:69_23": "prasthitapathikanikaṭakaṭavighaṭanapaṭuratiniṣṭhurāśayo",
  "SA05bst-108u:69_24": "bhagavati bhaktivantumupasarpati tava na vane 'pi taskaraḥ //",
  "SA05bst-108u:69_25": "yo 'pi narendravīrahuṅkārakacagrahanigraho",
  "SA05bst-108u:69_26": "grahagrasta iva rajjuhiñjīravajarjaritāṅgapañjaraḥ /",
  "SA05bst-108u:69_27": "pratipadakhanakhanāyamānamukharīkṛtakharakharaśṛṅkhalāvali-",
  "SA05bst-108u:69_28": "stvaccaraṇāravindamabhivandya sa nandati muktabandhanaḥ //",
  "SA05bst-108u:69_29": "kalakalakalilalolakallolajalollalatkālikānilā-",
  "SA05bst-108u:69_30": "sphālitavipulabahalavelākulakūlatamālapallavāt /",
  "SA05bst-108u:69_31": "sarabhasamakaranikarakharanakharasudustarato 'pi sāgarāt",
  "SA05bst-108u:69_32": "tāriṇi taralatārataratārakamāturametya rakṣasi //",
  "SA05bst-108u:69_33": "sūkṣmavirāvasārasaraghotkaranirbharaghoraghargharaghrāṇā",
  "SA05bst-108u:69_34": "ghṛṇāṅaghripāṇyasravisrīkṛtakvathitaśarīrapañjarā /",
  "SA05bst-108u:69_35": "yatkṣaṇamahāprasādāveśatvatpraṇatā tāriṇi kāmarūpiṇā",
  "SA05bst-108u:69_36": "tatkṣaṇalabdhalolakiraṇamaṇikuṇḍalamaṇḍitagaṇḍamaṇḍalā //",
  "SA05bst-108u:69_37": "yūkavikīrṇaśīrṇapaṭakarpaṭakaṭitaṭaveṣṭanodbhaṭaḥ",
  "SA05bst-108u:69_38": "saṃkaṭapeṭṭapūramātrārjanaparapurapiṇḍatarkaṇaḥ /",
  "SA05bst-108u:69_39": "yadi tava nāmakaṃ hṛdi karoti hi rākṣasaikakaḥ",
  "SA05bst-108u:69_40": "prauḍhavadhūvidhūtacāmīkarakhacitavicitracāmaram //",
  "SA05bst-108u:70_0": "śrīcandradāsaviracitāryatārāstutiḥ samāptā //",
  "SA05bst-108u:72_0": "Digital Sanskrit Buddhist Canon, Stotra section, text no. 9:",
  "SA05bst-108u:73_0": "Aṣṭamātṛkāstotram",
  "SA05bst-108u:74_0": "om namaḥ śrīvighneśvarāṣṭamātṛkābhyaḥ /",
  "SA05bst-108u:busto_9.1_0": "vighneśvara mahāvīra siddhirūpāya vṛddhaye /",
  "SA05bst-108u:busto_9.1_1": "vighnanāśāya devāya gaṇeśāya namāmyaham //",
  "SA05bst-108u:busto_9.2_0": "pūrve brahmāṇī devī haṃsamāruhya saṃsthitā /",
  "SA05bst-108u:busto_9.2_1": "pītavarṇaprabhā devī śrībrahmāṇi namo 'stu te //",
  "SA05bst-108u:busto_9.3_0": "dakṣiṇe śrīvārāhī mahiṣāsanasaṃsthitā /",
  "SA05bst-108u:busto_9.3_1": "raktavarṇā 'ṅkuśahastā śrīvārāhi namo 'stu te //",
  "SA05bst-108u:busto_9.4_0": "paścime cendrāṇī devī gajamāruhya saṃsthitā /",
  "SA05bst-108u:busto_9.4_1": "kuṅkumābhā vajrahastā śrīindrāṇi namo 'stu te //",
  "SA05bst-108u:busto_9.5_0": "uttare māheśvarī devī vṛṣamāruhya saṃsthitā /",
  "SA05bst-108u:busto_9.5_1": "śvetavarṇaprabhā devī māheśvari namo 'stu te //",
  "SA05bst-108u:busto_9.6_0": "āgneye bālakaumārī mayūrakāntipūraṇī /",
  "SA05bst-108u:busto_9.6_1": "raktavarṇā śaktihastā śrīkaumāri namo 'stu te //",
  "SA05bst-108u:busto_9.7_0": "nairṛtye vaiṣṇavī devī śyāmābhā garuḍāsanā /",
  "SA05bst-108u:busto_9.7_1": "śaṅkhacakradharā devī nārāyaṇi namo 'stu te //",
  "SA05bst-108u:busto_9.8_0": "vāyavye cāmuṇḍā devī siṃhamāruhya saṃsthitā /",
  "SA05bst-108u:busto_9.8_1": "kakāramūrtidhārī ca khaḍgahastāṃ namāmyaham //",
  "SA05bst-108u:busto_9.9_0": "īśāne caṇḍikā devī dhūmravarṇā prajvālinī /",
  "SA05bst-108u:busto_9.9_1": "kartimuṇḍadharā devī mahālakṣmi namo 'stu te //",
  "SA05bst-108u:busto_9.10_0": "aṣṭapīṭhasthitā devīraṣṭavṛkṣanivāsinīḥ /",
  "SA05bst-108u:busto_9.10_1": "aṣṭabhairavasaṃyuktā aṣṭamātṛkā namāmyaham //",
  "SA05bst-108u:busto_9.11_0": "sūryaḥ somo mahīputro budho devāsuragurū /",
  "SA05bst-108u:busto_9.11_1": "śaniśca rāhuḥ ketuśca yamāya ca namo namaḥ //",
  "SA05bst-108u:75_0": "śrī aṣṭamātṛkāstotraṃ samāptam //",
  "SA05bst-108u:76_0": "Digital Sanskrit Buddhist Canon, Stotra section, text no. 10:",
  "SA05bst-108u:77_0": "Avadhānastotram (vandanāstavaṃ vā)",
  "SA05bst-108u:78_0": "om namo lokanāthāya",
  "SA05bst-108u:busto_10.1_0": "ārādhito 'si bhujagāsuralokasaṃghairgandharvayakṣamunibhiḥ parivanditāya /",
  "SA05bst-108u:busto_10.1_1": "dvātriṃśadādivaralakṣaṇabhūṣitāya nityaṃ namāmi śirasā karuṇāmayāya //",
  "SA05bst-108u:busto_10.2_0": "bālārkakoṭisamatejakalevarāya ālokite sugataśekharadhāritāya /",
  "SA05bst-108u:busto_10.2_1": "śubhrāṃśumaulitilakāya jaṭadharāya nityaṃ namāmi śirasā karuṇāmayāya //",
  "SA05bst-108u:busto_10.3_0": "ambhojapāṇikamalāsanasaṃsthitāya yajñopavītaphaṇirājasumaṇḍitāya /",
  "SA05bst-108u:busto_10.3_1": "ratnādihārakanakojjvalabhūṣitāya nityaṃ namāmi śirasā karuṇāmayāya //",
  "SA05bst-108u:busto_10.4_0": "utpādabhaṅgabhavasāgaratārakāya durgrāhadurgatibhuvāṃ parimocakāya /",
  "SA05bst-108u:busto_10.4_1": "rāgādidoṣaparimukta sunirmalāya nityaṃ namāmi śirasā karuṇāmayāya //",
  "SA05bst-108u:busto_10.5_0": "maitryādibhiścaturabrahmavihāraṇāya dhārāmṛtaiḥ sakalasattvasupoṣaṇāya /",
  "SA05bst-108u:busto_10.5_1": "mohāndhakārakṛtadoṣavidāraṇāya nityaṃ namāmi śirasā karuṇāmayāya //",
  "SA05bst-108u:busto_10.6_0": "daityendravaṃśavalitāraṇamokṣadāya sattvopakāratvaritakṛtaniścayāya /",
  "SA05bst-108u:busto_10.6_1": "sarvajñajñānaparipūritadeśanāya nityaṃ namāmi śirasā karuṇāmayāya //",
  "SA05bst-108u:busto_10.7_0": "aṣṭādaśanarakamārgaviśodhanāya ajñānagāḍhatimiraparidhvaṃsanāya /",
  "SA05bst-108u:busto_10.7_1": "jñānaikadṛṣṭivyavalokitamokṣadāya nityaṃ namāmi śirasā karuṇāmayāya //",
  "SA05bst-108u:busto_10.8_0": "tvaṃ lokanātha bhuvaneśvara supradāya dāridrayaduḥkhamayapañjaradāraṇāya /",
  "SA05bst-108u:busto_10.8_1": "tvatpādapaṅkajayugaprativanditāya nityaṃ namāmi śirasā karuṇāmayāya //",
  "SA05bst-108u:busto_10.9_0": "mārtaṇḍamaṇḍalarucistathatāsvabhāvaṃ tvāṃ naumyahaḥ suphaladaḥ vimalaprabhāvam /",
  "SA05bst-108u:busto_10.9_1": "cintāmaṇiṃ susadṛśaṃ tvatidurbhago 'haṃ nityaṃ namāmi śirasā karuṇāmayāya //",
  "SA05bst-108u:busto_10.10_0": "yadbhaktito daśanakhāñjalisottamāṅgamaṣṭāṅgakaiḥ praṇamitaṃ tava pādapadma /",
  "SA05bst-108u:busto_10.10_1": "duḥkhārṇave patitamuddhara māṃ kṛpālo nityaṃ namāmi śirasā karuṇāmayāya //",
  "SA05bst-108u:busto_10.11_0": "saptāṣṭabhūtagatamādhavaśuklapakṣe tārāpunarvasu sahe bhṛgusūnuvāre /",
  "SA05bst-108u:busto_10.11_1": "śrīkrauṃcadāraṇatithau ca stutiṃ karomi me dehi vāñchitaphalaṃ bhuvanaikanātha //",
  "SA05bst-108u:busto_10.12_0": "ye paṭhanti mahāpuṇyaṃ pavitraṃ pāpanāśanam /",
  "SA05bst-108u:busto_10.12_1": "sarvakāmārthasiddhiṃ ca gamiṣyanti sukhāvatīm //",
  "SA05bst-108u:79_0": "śrīmadāryāvalokiteśvarabhaṭṭārakasyāvadhānastotraṃ samāptam //",
  "SA05bst-108u:81_0": "Digital Sanskrit Buddhist Canon, Stotra section, text no. 11:",
  "SA05bst-108u:82_0": "Avalokiteśvarahayagrīvadhāraṇī",
  "SA05bst-108u:83_0": "namo ratnatrayāya / nama āryāvalokiteśvarāya bodhisattvāya mahāsattvāya mahākāruṇikāya /",
  "SA05bst-108u:83_1": "namaḥ sarvasattvavyasanaghātine /",
  "SA05bst-108u:83_2": "namaḥ sarvasattvavyasanāvahāriṇe /",
  "SA05bst-108u:83_3": "namaḥ sarvasattvabhayottāraṇāya /",
  "SA05bst-108u:83_4": "namaḥ sarvabhavapraśamanakarāya /",
  "SA05bst-108u:83_5": "namaḥ sarvasattvabodhicikitsaṃkarāya /",
  "SA05bst-108u:83_6": "namaḥ sarvabandhanacchedanaparāya /",
  "SA05bst-108u:83_7": "namaḥ sarvaduḥkhapramokṣaṇakarāya /",
  "SA05bst-108u:83_8": "namaḥ sarvāndhakāravidhamanakarāya /",
  "SA05bst-108u:83_9": "namaḥ sarvavidyārājavaśaprāptaye mahāyogayogīśvarāya /",
  "SA05bst-108u:84_0": "tasmai namaskṛtvā idamāryāvalokiteśvaramukhodgīrṇam /",
  "SA05bst-108u:84_1": "ṛṣividadādevanāgayakṣarākṣasaśakrabrahmalokapālaviṣṇumaheśvaranārāyaṇaskandakuberāsurendramātṛgaṇa namaskṛtaṃ vajrakṣuramahīyaṃ hayagrīvabrahmaparamahṛdayamāvartayiṣyāmi /",
  "SA05bst-108u:84_2": "aprameyārthasādhakam asahyaṃ sarvabhūtānāṃ sarvavighnavināśakam /",
  "SA05bst-108u:84_3": "amoghaṃ sarvakarmaṇāṃ viṣāṇāñca vināyanam /",
  "SA05bst-108u:85_0": "om tarula tarula vitarula vitarula sarvaviṣaghātaka sarvabhūtavidrāvaka jvalitānalavisphuliṅgāṭṭahāsa kesarātopāpravitakāya vajrakṣuranirgatita calitavasudhātala bajrodaśvasata hāsitamarutakṣatipraśamanakara paraduṣṭavighnān saṃbhakṣaṇakara svavidyopadeśakara paramaśāntikara buddha buddha bodhayāmiti /",
  "SA05bst-108u:busto_11_0": "bhagavan hayagrīva sarvavidyāhṛdayamāvartayiṣyāmi /",
  "SA05bst-108u:busto_11_1": "khāda khāda mahāraudramantreṇa /",
  "SA05bst-108u:busto_11_2": "rakṣa rakṣa ātmasvahitān mantreṇa /",
  "SA05bst-108u:busto_11_3": "sidhya sidhya sarvakarmasu me siddhe dehi dehi /",
  "SA05bst-108u:busto_11_4": "āveśa āveśa praveśa praveśa sarvagraheṣu apratihata /",
  "SA05bst-108u:busto_11_5": "dhuna dhuna vidhuna vidhuna matha matha pramatha pramatha sarvavaropagrama /",
  "SA05bst-108u:busto_11_6": "kṛtakakhordo / durlaṅghita mūṣika / viṣakara viṣadraṃṣṭra viṣacūrṇayo abhicāraviṣakaraṇa /",
  "SA05bst-108u:busto_11_7": "sidhya añjana cakṣurmohana / cittavikṣobhaṇakara / nityāparaprekṣaṇa trāsaya trāsaya mahābodhisattva ṛddhadaṃṣṭraṇena sarvabhayebhyaḥ sattvānāṃ rakṣa rakṣa /",
  "SA05bst-108u:busto_11_8": "mama buddhadharmasaṃghānujñātaṃ me karma śīghraṃ kuru kuru phaṭ /",
  "SA05bst-108u:busto_11_9": "hayagrīvāya phaṭ / bajrakṣurāya phaṭ / vajradaṃṣṭrotkaṭabhayabhairavāya phaṭ /",
  "SA05bst-108u:busto_11_10": "paramantraṇanāśanakarāya phaṭ /",
  "SA05bst-108u:busto_11_11": "paraduṣṭavighnān saṃbhakṣaṇakarāya phaṭ /",
  "SA05bst-108u:busto_11_12": "sarvagrahotsādanakarāya phaṭ /",
  "SA05bst-108u:busto_11_13": "apratihatāya phaṭ / paṭalamukhāya phaṭ / ye kecit mama ahiteṣiṇaḥ kāye kramanti mantrayaṇa yamanti juhvānati kākhordaṃ kurvanti /",
  "SA05bst-108u:busto_11_14": "tena sarveṇābhimukhena vākrīhāya phaṭ /",
  "SA05bst-108u:busto_11_15": "namaḥ sarvaduṣṭagrahotsādanāya hayagrīvāya sidhyantu mantrapadaiḥ svāhā /",
  "SA05bst-108u:busto_11_16": "om amitodbhavāya huṃ phaṭ phaṭ svāhā /",
  "SA05bst-108u:busto_11_17": "om namo hayāya svāhā / om namo viśvamūrtaye svāhā / namaḥ sarvasattvānāṃ sidhyantu mantrapadāya svāhā /",
  "SA05bst-108u:87_0": "Digital Sanskrit Buddhist Canon, Stotra section, text no. 12:",
  "SA05bst-108u:88_0": "Avalokiteśvarāṣṭakastotram",
  "SA05bst-108u:89_0": "om namo 'valokiteśvarāya",
  "SA05bst-108u:busto_12.1_0": "stutvā guṇairanupamairanubindupātraṃ stotraṃ mayā kṛtamidaṃ jaḍavāliśena /",
  "SA05bst-108u:busto_12.1_1": "lokeśvaraṃ guṇanidhiṃ guṇasāgaraṃ ca nityaṃ namāmi śirasāñjalisaṃpuṭena //",
  "SA05bst-108u:busto_12.2_0": "prāṇeṣu yan sravati yena rasāmbupārān kṣuttṛṣṇaduḥkhaparipīḍitasarvasattvān /",
  "SA05bst-108u:busto_12.2_1": "evaṃvidhaṃ jagadidaṃ paripālanāya tasmai namo 'stu satataṃ hi yathārthanāmne //",
  "SA05bst-108u:busto_12.3_0": "satkuṅkumāttamaruṇāṅkasamānavarṇaṃ dvātriṃśalakṣaṇavibhūṣitagātraśobham /",
  "SA05bst-108u:busto_12.3_1": "sarveṣu yasya karuṇāmayavatsalatvaṃ tasmai namāmi bhavate karuṇāmayāya //",
  "SA05bst-108u:busto_12.4_0": "saṃsārasāgaramahālayanāśadakṣa ekastvameva śaraṇaṃ bhuvi naikanātha /",
  "SA05bst-108u:busto_12.4_1": "kenāpi tvadguṇagaṇā gaṇane na śakyāstaṃ lokanāthamavalokitanāmasaṃjñam //",
  "SA05bst-108u:busto_12.5_0": "nānāvidhābharaṇamaṇḍitadivyarupaṃ bālendulagnajaṭabhūṣitalokanātham /",
  "SA05bst-108u:busto_12.5_1": "vāme ca maṇḍaladharaṃ varadaṃ ca savye tvāṃ lokanātha śaraṇaṃ pravrajāmi nityam //",
  "SA05bst-108u:busto_12.6_0": "brahmādibhiḥ parivṛtaṃ surasiddhasaṃghairgandharvakinnaramahoraganāgayakṣaiḥ /",
  "SA05bst-108u:busto_12.6_1": "nāthasya yasya bhavataścaraṇāmbujaṃ ca taṃ lokanāthacaraṇaṃ śaraṇaṃ vrajāmi //",
  "SA05bst-108u:busto_12.7_0": "bhūtaiḥ piśācagaruḍoragarākṣasībhiḥ kumbhāṇḍapūtanamahallakarājarājaiḥ /",
  "SA05bst-108u:busto_12.7_1": "vaiśvānarāsuraśataiḥ parivārabhūtaṃ taṃ lokanāthacaraṇaṃ śaraṇaṃ gato 'smi //",
  "SA05bst-108u:busto_12.8_0": "abdhirdivākarakarairnahi śoṣameti tadvatkavīśvaraśatairguṇasāgaraste /",
  "SA05bst-108u:busto_12.8_1": "lokeśvara prathitakīrtinidhānabhūto na kṣīyate guṇanidhirguṇasāgarasya //",
  "SA05bst-108u:busto_12.9_0": "ślokāṣṭakaṃ pratidinaṃ khalu ye paṭhanti te prāpnuvanti sahasā dhanaputramokṣān /",
  "SA05bst-108u:busto_12.9_1": "kuṣṭhādiroganikaraṃ kṣamatāṃ prayāti vandāmahe ca nitarāṃ tava pādayugme //",
  "SA05bst-108u:90_0": "śrī āryāvalokiteśvarasya ślokāṣṭakaṃ samāptam //",
  "SA05bst-108u:92_0": "Digital Sanskrit Buddhist Canon, Stotra section, text no. 13:",
  "SA05bst-108u:93_0": "Avalokiteśvarastavaḥ",
  "SA05bst-108u:94_0": "candrakāntābhikṣuṇīkṛtaḥ",
  "SA05bst-108u:95_0": "om namo 'valokiteśvarāya",
  "SA05bst-108u:busto_13.1_0": "bhuvanatrayavanditalokagurum amarādhipatistutabrahmavaram /",
  "SA05bst-108u:busto_13.1_1": "munirājavaraṃ dyutisiddhikaraṃ praṇamāmyavalokitanāmadharam //",
  "SA05bst-108u:busto_13.2_0": "sugatātmajarupasurupadharaṃ bahulakṣaṇabhūṣitadehavaram /",
  "SA05bst-108u:busto_13.2_1": "amitābhatathāgatamaulidharaṃ kanakābjavibhūṣitavāmakaram //",
  "SA05bst-108u:busto_13.3_0": "kuṭilāmalapiṅgaladhūmrajaṭaṃ śaśibimbasamujjvalapūrṇamukham /",
  "SA05bst-108u:busto_13.3_1": "kamalāyatalocanacāruvaraṃ himakhaṇḍavipāṇḍuragaṇḍayugam //",
  "SA05bst-108u:busto_13.4_0": "adharaṃ jitapaṅkajanābhisamaṃ śaradambudagarjitamegharutam /",
  "SA05bst-108u:busto_13.4_1": "bahuratnavibhūṣitabāhuyugaṃ tanukomalaśādvalapāṇitalam //",
  "SA05bst-108u:busto_13.5_0": "mṛgacarmaviveṣṭitavāmatanuṃ śubhakuṇḍalamaṇḍitaloladharam /",
  "SA05bst-108u:busto_13.5_1": "vimalaṃ kamalodaranābhitalaṃ maṇimaṇḍitamekhalahemavaram //",
  "SA05bst-108u:busto_13.6_0": "kaṭiveṣṭitacitrasuvastradharaṃ jinabodhimahodadhipāragatam /",
  "SA05bst-108u:busto_13.6_1": "bahupuṇyamupārjitalabdhavaraṃ jvaravyādhiharaṃ bahusaukhyakaram //",
  "SA05bst-108u:busto_13.7_0": "śubhaśāntikaraṃ tribhavāsyakaraṃ sacaraṃ khacaraṃ stutidehadharam /",
  "SA05bst-108u:busto_13.7_1": "vividhākulanirjitamārabalaṃ daśapāramitāparamārthakaram //",
  "SA05bst-108u:busto_13.8_0": "caturasravihāravivekaparaṃ tathatādvayabodhavibodhakaram /",
  "SA05bst-108u:busto_13.8_1": "maṇinūpuragarjitapādayugaṃ gajamandavilambitahaṃsagatim //",
  "SA05bst-108u:busto_13.9_0": "paripūrṇamahāmṛtalabdhadhṛtiṃ kṣīrodajalārṇavanityagatim /",
  "SA05bst-108u:busto_13.9_1": "śrīpotalakābhinivāsaratiṃ karuṇāmayanirmalacārudṛśam //",
  "SA05bst-108u:96_0": "śrīmadāryāvalokiteśvarabhaṭṭārakasya candrakāntābhikṣuṇīviracitaḥ stavaḥ samāptaḥ //",
  "SA05bst-108u:98_0": "Digital Sanskrit Buddhist Canon, Stotra section, text no. 14:",
  "SA05bst-108u:99_0": "Avalokiteśvarastotram",
  "SA05bst-108u:100_0": "carapatipādaviracitam",
  "SA05bst-108u:101_0": "om namo 'valokiteśvarāya",
  "SA05bst-108u:busto_14.1_0": "devamanuṣyāsuranutacaraṇaḥ pratihatajanmajarārujamaraṇaḥ /",
  "SA05bst-108u:busto_14.1_1": "lokeśa tvaṃ māmaśaraṇyaṃ rakṣa kṛpālo kuru kāruṇyam //",
  "SA05bst-108u:busto_14.2_0": "saṃsārodadhimadhyanimagnaṃ kleśamahormisamāhitabhagnam /",
  "SA05bst-108u:busto_14.2_1": "māmavadhāraya mā viruvantaṃ trāhi mahākṛpa naumi bhavantam //",
  "SA05bst-108u:busto_14.3_0": "tṛṣṇātimiropadrutanetraṃ maraṇamahābhayavihvalagātram /",
  "SA05bst-108u:busto_14.3_1": "pālaya bhagavannavalokaya māṃ yāvadavīciṃ yāmi na viṣamām //",
  "SA05bst-108u:busto_14.4_0": "kṛtamanyastrīgrahaṇamajasraṃ hatamajñeyaṃ prāṇisahasram /",
  "SA05bst-108u:busto_14.4_1": "nātha mayā kṛtapāpamaśeṣaṃ nāśaya saṃprati kāyikadoṣam //",
  "SA05bst-108u:busto_14.5_0": "yajjovitasatkāranimittaṃ lokān nityaṃ bhaṇitamasatyam /",
  "SA05bst-108u:busto_14.5_1": "tallokeśvara śamaya samastaṃ vācikanarakaṃ ciramabhyastam //",
  "SA05bst-108u:busto_14.6_0": "sattvānāmiha cintitamahitaṃ svayamanumoditamapi naravihitam /",
  "SA05bst-108u:busto_14.6_1": "adhunā tanmama mānasapāpaṃ sphoṭaya nātha karomi vilāpam //",
  "SA05bst-108u:busto_14.7_0": "devamanuṣyāsurajātīnāṃ tiryaḥnārakapretagatīnām /",
  "SA05bst-108u:busto_14.7_1": "sattvā ye nivasanti sadārtā rakṣasi tāniti tava mayi vārtā //",
  "SA05bst-108u:busto_14.8_0": "tena mamopari sṛja kāruṇyaṃ vīkṣya śarīragataṃ tāruṇyam /",
  "SA05bst-108u:busto_14.8_1": "iti śṛṇu bhagavan bhavati bhaṇāmi yāvannarakaṃ naiva viśāmi //",
  "SA05bst-108u:busto_14.9_0": "kiṃ copetya karoṣi parārthaṃ muñcasi bhagavan māmakṛtārtham /",
  "SA05bst-108u:busto_14.9_1": "athavā prekṣya kṛpā tava puṇyaṃ janayasi dṛṣṭaṃ kathamavipannam //",
  "SA05bst-108u:busto_14.10_0": "smaraṇenāpi bhavasi parituṣṭaḥ kṣipasi ca kaluṣaṃ kimiti na dṛṣṭaḥ /",
  "SA05bst-108u:busto_14.10_1": "yasmād bhagavan parahitadakṣa kṣepaṃ mā kuru māmiha rakṣa //",
  "SA05bst-108u:busto_14.11_0": "dantituraṅgamaputrakalatraṃ rājyamakaṇṭakaveśmavicitram /",
  "SA05bst-108u:busto_14.11_1": "asthiśiro 'sṛṅmāṃsaparyantaṃ bhavatārthibhyo dattamanantam //",
  "SA05bst-108u:busto_14.12_0": "añjanaguṭikāpādukasiddhiḥ siddhauṣadhimaṇimantraviśuddhiḥ /",
  "SA05bst-108u:busto_14.12_1": "siddhayati yakṣastrīpuraveśaḥ tuṣyasi yasya tvaṃ lokeśa //",
  "SA05bst-108u:busto_14.13_0": "ye karacaraṇavilocanahīnā vividhavyādhimahābhayadīnāḥ /",
  "SA05bst-108u:busto_14.13_1": "te tvayi tuṣṭe puṣṭaśarīrā vilasantyarujo guṇagambhīrāḥ //",
  "SA05bst-108u:busto_14.14_0": "garalaṃ vyādhirgrahaḍākinyaḥ śāntiṃ yānti sadā yoginyaḥ /",
  "SA05bst-108u:busto_14.14_1": "sarati na tasya puro yamadūtaḥ proto yasya ca tvaṃ jinabhūtaḥ //",
  "SA05bst-108u:busto_14.15_0": "iti lokeśvara kiṃ kriyamāṇaṃ muñcasi bhagavan māmatrāṇam /",
  "SA05bst-108u:busto_14.15_1": "raumyahamanudinamudyatapāṇirnāśaya trāsasamākulavāṇiḥ //",
  "SA05bst-108u:busto_14.16_0": "yadviṣayendriyacañcalamanasā kṛtabahupāpaṃ vyākulamanasā /",
  "SA05bst-108u:busto_14.16_1": "nītaṃ janma mayā 'smin sakalaṃ jaṭharanimittaṃ bhramatā vikalam //",
  "SA05bst-108u:busto_14.17_0": "tatkuru saṃprati mama lokeśa praṇato vividhāñjalirahameṣaḥ /",
  "SA05bst-108u:busto_14.17_1": "yenābhuktvāpāyikadoṣaṃ sugatiṃ bhavato yāmi na mokṣam //",
  "SA05bst-108u:busto_14.18_0": "mohadveṣavināśanahetustvaṃ saṃsāramahodadhisetuḥ /",
  "SA05bst-108u:busto_14.18_1": "patitastrastotthāpitabāhustvaṃ guruduritaniśākararāhuḥ //",
  "SA05bst-108u:busto_14.19_0": "deśitasugatānuttaratattvastvaṃ pālitabahuduḥkhitasattvaḥ /",
  "SA05bst-108u:busto_14.19_1": "nirjitadurjayamanmathamārastvaṃ saṃtīrṇabhavārṇavapāraḥ //",
  "SA05bst-108u:busto_14.20_0": "sakalālānanikṛntanadehastvaṃ paribhāvitajagatasudehaḥ /",
  "SA05bst-108u:busto_14.20_1": "bhagavannanupamakaruṇāsindhustvaṃ janavidito 'kāraṇabandhuḥ //",
  "SA05bst-108u:busto_14.21_0": "līlāvidalitakarmavibhaṅgastvaṃ parahitaviṣayavyāsaṅgaḥ /",
  "SA05bst-108u:busto_14.21_1": "divyadhyānasamāhitacittastvaṃ yācakasādhāraṇacittaḥ //",
  "SA05bst-108u:busto_14.22_0": "paramapakurvaṃnnapi karuṇāvān mayi paritoṣaṃ na karoṣi bhavān /",
  "SA05bst-108u:busto_14.22_1": "kathamiha mohamahoragadaṣṭaṃ viṣayaśarīramakuśalaṃ bhraṣṭam //",
  "SA05bst-108u:busto_14.23_0": "sakalajanārthaṃ prati yā karuṇā sā kiṃ bhavato niyataspharaṇā /",
  "SA05bst-108u:busto_14.23_1": "yena na rakṣasi kilviṣavantaṃ bhavataḥ purato māṃ viruvantam //",
  "SA05bst-108u:busto_14.24_0": "nātha kṛpā te vyomaviśālā sattveṣu hi yathāmbudadhārā /",
  "SA05bst-108u:busto_14.24_1": "sthalajalanimnonnatabahudeśe sarati nirantaramaniśamaśeṣe //",
  "SA05bst-108u:busto_14.25_0": "iti bhagavatsmaraṇādyatpuṇyaṃ mama tenedaṃ jagadakṣuṇṇam /",
  "SA05bst-108u:busto_14.25_1": "labhatāṃ śrīpotalakācalavāsaṃ janayatu sundaravividhavilāsam //",
  "SA05bst-108u:102_0": "śrīmadāryāvalokiteśvarabhaṭṭārakasya carapatipādaviracitaṃ stotraṃ samāptam //",
  "SA05bst-108u:104_0": "Digital Sanskrit Buddhist Canon, Stotra section, text no. 15:",
  "SA05bst-108u:105_0": "Avalokiteśvarastotram",
  "SA05bst-108u:106_0": "vāsukināgarājakṛtam",
  "SA05bst-108u:107_0": "om namo 'valokiteśvarāya",
  "SA05bst-108u:busto_15.1_0": "jaṭādharaṃ saumyaviśālalocanaṃ sadāprasannānanacandramaṇḍalam /",
  "SA05bst-108u:busto_15.1_1": "surāsurairvanditapādapaṅkajaṃ namāmi nāthaṃ maṇipadmasaṃbhavam //",
  "SA05bst-108u:busto_15.2_0": "sarojapatrāyatadivyalocanaṃ kudṛṣṭisaṃśodhitaśuddhalocanam /",
  "SA05bst-108u:busto_15.2_1": "kṛpāmṛtārdraṃ jagadekalocanaṃ namāmi nāthaṃ maṇipadmasaṃbhavam //",
  "SA05bst-108u:busto_15.3_0": "hārenduhārārdhahimādhikojjavalaṃ nighṛṣṭagaṇḍāmalalolakuṇḍalam /",
  "SA05bst-108u:busto_15.3_1": "gabhastimālākulakoṭisaṃkulaṃ namāmi nāthaṃ maṇipadmasaṃbhavam //",
  "SA05bst-108u:busto_15.4_0": "prabuddhadharmādhvani dharmadhātukaṃ sahasrabāhuṃ dvicatuśca ṣaḍbhujam /",
  "SA05bst-108u:busto_15.4_1": "khadhātunā tulyamanantabāhukaṃ namāmi nāthaṃ maṇipadmasaṃbhavam //",
  "SA05bst-108u:busto_15.5_0": "upāyaprajñodadhimanthanodbhavaṃ tridhātusaṃrakṣaṇahetusaṃbhavam /",
  "SA05bst-108u:busto_15.5_1": "jinendramauliṃ jinadhātusaṃbhavaṃ namāmi nāthaṃ maṇipadmasaṃbhavam //",
  "SA05bst-108u:busto_15.6_0": "padmopari gataṃ nāthaṃ padmahastaṃ jaṭādharam /",
  "SA05bst-108u:busto_15.6_1": "āryāvalokitaṃ vande sarvasattvānukampakam //",
  "SA05bst-108u:108_0": "śrīvāsukināgarājakṛtamāryāvalokiteśvarastotraṃ samāptam //",
  "SA05bst-108u:110_0": "Digital Sanskrit Buddhist Canon, Stotra section, text no. 16:",
  "SA05bst-108u:111_0": "Avalokiteśvarāṣṭottaraśatanāmastotram",
  "SA05bst-108u:112_0": "om namo 'valokiteśvarāya",
  "SA05bst-108u:busto_16.1_0": "padmasattva mahāpadma lokeśvara maheśvara /",
  "SA05bst-108u:busto_16.1_1": "avalokiteśa dhīrāgrya vajradharma namo 'stu te //",
  "SA05bst-108u:busto_16.2_0": "dharmarāja mahāśuddha sattvarāja mahāmate /",
  "SA05bst-108u:busto_16.2_1": "padmātmaka mahāpadma padmanātha namo 'stu te //",
  "SA05bst-108u:busto_16.3_0": "padmodbhava supadmābha padmaśuddha suśodhaka /",
  "SA05bst-108u:busto_16.3_1": "vajrapadma supadmāṅka padmapadma namo 'stu te //",
  "SA05bst-108u:busto_16.4_0": "mahāviśva mahāloka mahākāya mahopama /",
  "SA05bst-108u:busto_16.4_1": "mahādhīra mahāvīra mahāśaure namo 'stu te //",
  "SA05bst-108u:busto_16.5_0": "sattvāśaya mahāyāna mahāyoga pitāmaha /",
  "SA05bst-108u:busto_16.5_1": "śambhu śaṅkara śuddhārtha buddhapadma namo 'stu te //",
  "SA05bst-108u:busto_16.6_0": "dharmatattvārtha saddharma śuddhaddharmaṃ sudharmakṛt /",
  "SA05bst-108u:busto_16.6_1": "mahādharma sudharmāgrya dharmacakra namo 'stu te //",
  "SA05bst-108u:busto_16.7_0": "buddhasattva susattvāgrya dharmasattva susattvadhṛk /",
  "SA05bst-108u:busto_16.7_1": "sattvottama susattvajña sattvasattva namo 'stu te //",
  "SA05bst-108u:busto_16.8_0": "avalokiteśa nāthāgrya mahānātha vilokita /",
  "SA05bst-108u:busto_16.8_1": "ālokaloka lokārtha lokanātha namo 'stu te //",
  "SA05bst-108u:busto_16.9_0": "lokākṣarākṣara mahā akṣarāgryākṣaropama /",
  "SA05bst-108u:busto_16.9_1": "akṣarākṣara sarvākṣa cakrākṣara namo 'stu te //",
  "SA05bst-108u:busto_16.10_0": "padmahasta mahāhasta samāśvāsaka dāyaka /",
  "SA05bst-108u:busto_16.10_1": "buddhadharma mahābuddha buddhātmaka namo 'stu te //",
  "SA05bst-108u:busto_16.11_0": "buddharūpa mahārūpa vajrarūpa surupavit /",
  "SA05bst-108u:busto_16.11_1": "dharmāloka sutejāgrya lokāloka namo 'stu te //",
  "SA05bst-108u:busto_16.12_0": "padmaśrīnātha nāthāgrya dharmaśrīnātha nāthavān /",
  "SA05bst-108u:busto_16.12_1": "brahyanātha mahābrahma brahmaputra namo 'stu te //",
  "SA05bst-108u:busto_16.13_0": "dīpa dīpāgrya dīpogra dīpāloka sudīpaka /",
  "SA05bst-108u:busto_16.13_1": "dīpanātha mahādipa buddhadīpa namo 'stu te //",
  "SA05bst-108u:busto_16.14_0": "buddhābhiṣikta buddhāgrya buddhaputra mahābudha /",
  "SA05bst-108u:busto_16.14_1": "buddhābhiṣekamurddhāgrya buddhabuddha namo 'stu te //",
  "SA05bst-108u:busto_16.15_0": "buddhacakṣo mahācakṣo dharmacakṣo mahekṣaṇa /",
  "SA05bst-108u:busto_16.15_1": "samādhijñānasarvasva vajranetra namo 'stu te //",
  "SA05bst-108u:busto_16.16_0": "evaṃ sarvātmanā gauṇaṃ nāmnāmaṣṭaśataṃ tava /",
  "SA05bst-108u:busto_16.16_1": "bhāvayet stunuyādvāpi lokaiśvaryamavāpnuyāt //",
  "SA05bst-108u:113_0": "āryāvalokiteśvaranāmāṣṭottaraśatādhyeṣaṇāstotraṃ samāptam //",
  "SA05bst-108u:115_0": "Digital Sanskrit Buddhist Canon, Stotra section, text no. 17:",
  "SA05bst-108u:116_0": "Bhadracarīpraṇidhānastotram",
  "SA05bst-108u:117_0": "atha khalu samantabhadro bodhisattvo mahāsattvaḥ evameva lokadhātuparamparānabhilāpyānabhilāpya buddhakṣetraparamāṇurajaḥsamān kalpān kalpaprasarānabhidyotyamāno bhūyasyā mātrayā gāthābhigītena praṇidhānamakārṣīt -",
  "SA05bst-108u:busto_17.1_0": "yāvata keci daśaddiśi loke sarvatriyadhvagatā narasiṃhāḥ /",
  "SA05bst-108u:busto_17.1_1": "tānahu vandami sarvi aśeṣān kāyatu vāca manena prasannaḥ //",
  "SA05bst-108u:busto_17.2_0": "kṣetrarajopamakāyapramāṇaiḥ sarvajināna karomi praṇāmam /",
  "SA05bst-108u:busto_17.2_1": "sarvajinābhimukhena manena bhadracarīpraṇidhānabalena //",
  "SA05bst-108u:busto_17.3_0": "ekarajāgri rajopamabuddhā buddhasutāna niṣaṇṇaku madhye /",
  "SA05bst-108u:busto_17.3_1": "evamaśeṣata dharmatadhātuṃ sarvadhimucyami pūrṇajinebhi //",
  "SA05bst-108u:busto_17.4_0": "teṣu ca akṣayavarṇasamudrān sarvasvarāṅgasamudrarutebhiḥ /",
  "SA05bst-108u:busto_17.4_1": "sarvajināna guṇān bhaṇamānastān sugatān stavamī ahu sarvān //",
  "SA05bst-108u:busto_17.5_0": "puṣpavarebhi ca mālyavarebhirvādyavilepanachatravarebhiḥ /",
  "SA05bst-108u:busto_17.5_1": "dīpavarebhi ca dhūpavarebhiḥ pūjana teṣa jināna karomi //",
  "SA05bst-108u:busto_17.6_0": "vastravarebhi ca gandhavarebhiścūrṇapuṭebhi ca merusamebhiḥ /",
  "SA05bst-108u:busto_17.6_1": "sarvaviśiṣṭaviyūhavarebhiḥ pūjana teṣa jināna karomi //",
  "SA05bst-108u:busto_17.7_0": "yā ca anuttarapūja udārā tānadhimucyami sarvajinānām /",
  "SA05bst-108u:busto_17.7_1": "bhadracarī adhimuktibalena vandami pūjayamī jinasarvān //",
  "SA05bst-108u:busto_17.8_0": "yacca kṛtaṃ mayi pāpu bhaveyyā rāgatu dveṣatu mohavaśena /",
  "SA05bst-108u:busto_17.8_1": "kāyatu vāca manena tathaiva taṃ pratideśayamī ahu sarvam //",
  "SA05bst-108u:busto_17.9_0": "yacca daśaddiśi puṇya jagasya śaikṣa aśaikṣapratyekajinānām /",
  "SA05bst-108u:busto_17.9_1": "buddhasutānatha sarvajinānāṃ taṃ anumodayamī ahu sarvam //",
  "SA05bst-108u:busto_17.10_0": "ye ca daśaddiśi lokapradīpā bodhivibuddha asaṃgataprāptāḥ /",
  "SA05bst-108u:busto_17.10_1": "tānahu sarvi adhyeṣami nāthān cakru anuttaru vartanatāyai //",
  "SA05bst-108u:busto_17.11_0": "ye 'pi ca nirvṛti darśitukāmāstānabhiyācami prāñjalibhūtaḥ /",
  "SA05bst-108u:busto_17.11_1": "kṣetrarajopamakalpa nihantu sarvajagasya hitāya sukhāya //",
  "SA05bst-108u:busto_17.12_0": "vandanapūjanadeśanatāya modanadhyeṣaṇayācanatāya /",
  "SA05bst-108u:busto_17.12_1": "yacca śubhaṃ mayi saṃcitu kiṃcidbodhayi nāmayamī ahu sarvam //",
  "SA05bst-108u:busto_17.13_0": "pūjita bhontu atītaka buddhā ye ca dhriyanti daśaddiśi loke /",
  "SA05bst-108u:busto_17.13_1": "ye ca anāgata te laghu bhontu pūrṇamanoratha bodhivibuddhāḥ //",
  "SA05bst-108u:busto_17.14_0": "yāvata keci daśaddiśi kṣetrāste pariśuddha bhavantu udārāḥ /",
  "SA05bst-108u:busto_17.14_1": "bodhidrumendragatebhi jinebhirbuddhasutebhi ca bhontu prapūrṇāḥ //",
  "SA05bst-108u:busto_17.15_0": "yāvata keci daśaddiśi sattvāste sukhitā sada bhontu arogāḥ /",
  "SA05bst-108u:busto_17.15_1": "sarvajagasya ca dharmiku artho bhontu pradakṣiṇu ṛdhyatu āśāḥ //",
  "SA05bst-108u:busto_17.16_0": "bodhicariṃ ca ahaṃ caramāṇo bhavi jātismaru sarvagatīṣu /",
  "SA05bst-108u:busto_17.16_1": "sarvasu janmasu cyutyupapattī pravrajito ahu nityu bhaveyyā //",
  "SA05bst-108u:busto_17.17_0": "sarvajinānuśikṣayamāṇo bhadracariṃ paripūrayamāṇaḥ /",
  "SA05bst-108u:busto_17.17_1": "śīlacariṃ vimalāṃ pariśuddhāṃ nityamakhaṇḍamachidra careyam //",
  "SA05bst-108u:busto_17.18_0": "devarutebhi ca nāgarutebhiryakṣakumbhāṇḍamanuṣyarutebhiḥ /",
  "SA05bst-108u:busto_17.18_1": "yāni ca sarvarutāni jagasya sarvaruteṣvahu deśayi dharmam //",
  "SA05bst-108u:busto_17.19_0": "ye khalu pāramitāsvabhiyukto bodhiyi cittu na jātu vimuhyet /",
  "SA05bst-108u:busto_17.19_1": "ye 'pi ca pāpaka āvaraṇāyāsteṣu parikṣayu bhotu aśeṣam //",
  "SA05bst-108u:busto_17.20_0": "karmatu kleśatu mārapathāto lokagatīṣu vimuktu careyam /",
  "SA05bst-108u:busto_17.20_1": "padma yathā salilena aliptaḥ sūryaśaśī gaganeva asaktaḥ //",
  "SA05bst-108u:busto_17.21_0": "sarvi apāyadukhāṃ praśamanto sarvajagat sukhi sthāpayamānaḥ /",
  "SA05bst-108u:busto_17.21_1": "sarvajagasya hitāya careyaṃ yāvata kṣetrapathā diśatāsu //",
  "SA05bst-108u:busto_17.22_0": "sattvacariṃ anuvartayamānoi bodhicariṃ paripūrayamāṇaḥ /",
  "SA05bst-108u:busto_17.22_1": "bhadracariṃ ca prabhāvayamānaḥ sarvi anāgatakalpa careyam //",
  "SA05bst-108u:busto_17.23_0": "ye ca sabhāgata mama caryāye tebhi samāgamu nityu bhaveyyā /",
  "SA05bst-108u:busto_17.23_1": "kāyatu vācatu cetanato cā ekacari praṇidhāna careyam //",
  "SA05bst-108u:busto_17.24_0": "ye 'pi ca mitrā mama hitakāmā bhadracarīya nidarśayitāraḥ /",
  "SA05bst-108u:busto_17.24_1": "tebhi samāgamu nityu bhaveyyā tāṃśca ahaṃ na virāgayi jātu //",
  "SA05bst-108u:busto_17.25_0": "saṃmukha nityamahaṃ jina paśye buddhasutebhi parīvṛtu nāthān /",
  "SA05bst-108u:busto_17.25_1": "teṣu ca pūja kareyu udārāṃ sarvi anāgatakalpamakhinnaḥ //",
  "SA05bst-108u:busto_17.26_0": "dhārayamāṇu jināna saddharmaṃ bodhicariṃ paridīpayamānaḥ /",
  "SA05bst-108u:busto_17.26_1": "bhadracariṃ ca viśodhayamānaḥ sarvi anāgatakalpa careyam //",
  "SA05bst-108u:busto_17.27_0": "sarvabhaveṣu ca saṃcaramāṇaḥ puṇyatu jñānatu akṣayaprāptaḥ /",
  "SA05bst-108u:busto_17.27_1": "prajñaupāyasamādhivimokṣaiḥ sarvaguṇairbhavi akṣayakośaḥ //",
  "SA05bst-108u:busto_17.28_0": "ekarajāgri rajopamakṣetrā tatra ca kṣetri acintiyabuddhān /",
  "SA05bst-108u:busto_17.28_1": "buddhasutāna niṣaṇṇaku madhye paśyiya bodhicariṃ caramāṇaḥ //",
  "SA05bst-108u:busto_17.29_0": "evamaśeṣata sarvadiśāsu bālapatheṣu triyadhvapramāṇān /",
  "SA05bst-108u:busto_17.29_1": "buddhasamudra tha kṣetrasamudrānotari cārikakalpasamudrān //",
  "SA05bst-108u:busto_17.30_0": "ekasvarāṅgasamudrarutebhiḥ sarvajināna svarāṅgaviśuddhim /",
  "SA05bst-108u:busto_17.30_1": "sarvajināna yathāśayaghoṣān buddhasarasvatimotari nityam //",
  "SA05bst-108u:busto_17.31_0": "teṣu ca akṣayaghoṣaruteṣu sarvatriyadhvagatāna jinānām /",
  "SA05bst-108u:busto_17.31_1": "cakranayaṃ parivartayamāno buddhibalena ahaṃ praviśeyam //",
  "SA05bst-108u:busto_17.32_0": "ekakṣaṇena anāgatasarvān kalpapraveśa ahaṃ praviśeyam /",
  "SA05bst-108u:busto_17.32_1": "ye 'pi ca kalpa triyadhvapramāṇāstān kṣaṇakoṭipraviṣṭa careyam //",
  "SA05bst-108u:busto_17.33_0": "ye ca triyadhvagatā narasiṃhāstānahu paśyiya ekakṣaṇena /",
  "SA05bst-108u:busto_17.33_1": "teṣu ca gocarimotari nityaṃ māyagatena vimokṣabalena //",
  "SA05bst-108u:busto_17.34_0": "ye ca triyadhvasukṣetraviyūhāstānabhinirhari ekarajāgre /",
  "SA05bst-108u:busto_17.34_1": "evamaśeṣata sarvadiśāsu otari kṣetraviyūha jinānām //",
  "SA05bst-108u:busto_17.35_0": "ye ca anāgata lokapradīpāsteṣu vibudhyana cakrapravṛttim /",
  "SA05bst-108u:busto_17.35_1": "nirvṛtidarśananiṣṭha praśāntiṃ sarvi ahaṃ upasaṃkrami nāthān //",
  "SA05bst-108u:busto_17.36_0": "ṛddhibalena samantajavena jñānabalena samantamukhena /",
  "SA05bst-108u:busto_17.36_1": "caryabalena samantaguṇena maitrabalena samantagatena //",
  "SA05bst-108u:busto_17.37_0": "puṇyabalena samantaśubhena jñānabalena asaṅgagatena /",
  "SA05bst-108u:busto_17.37_1": "prajñaupāyasamādhibalena bodhibalaṃ samudānayamānaḥ //",
  "SA05bst-108u:busto_17.38_0": "karmabalaṃ pariśodhayamānaḥ kleśabalaṃ parimardayamānaḥ /",
  "SA05bst-108u:busto_17.38_1": "mārabalaṃ abalaṃ karamāṇaḥ pūrayi bhadracarībala sarvān //",
  "SA05bst-108u:busto_17.39_0": "kṣetrasamudra viśodhayamānaḥ sattvasamudra vimocayamānaḥ /",
  "SA05bst-108u:busto_17.39_1": "dharmasamudra vipaśyayamāno jñānasamudra vigāhayamānaḥ //",
  "SA05bst-108u:busto_17.40_0": "caryasamudra viśodhayamānaḥ praṇidhisamudra prapūrayamāṇaḥ /",
  "SA05bst-108u:busto_17.40_1": "buddhasamudra prapūjayamānaḥ kalpasamudra careyamakhinnaḥ //",
  "SA05bst-108u:busto_17.41_0": "ye ca triyadhvagatāna jinānāṃ bodhicaripraṇidhānaviśeṣāḥ /",
  "SA05bst-108u:busto_17.41_1": "tānahu pūrayi sarvi aśeṣāt bhadracarīya bibudhyiya bodhim //",
  "SA05bst-108u:busto_17.42_0": "jyeṣṭhaku yaḥ sutu sarvajinānāṃ yasya ca nāma samantatabhadraḥ /",
  "SA05bst-108u:busto_17.42_1": "tasya vidusya sabhāgacarīye nāmayamī kuśalaṃ imu sarvam //",
  "SA05bst-108u:busto_17.43_0": "kāyatu vāca manasya viśuddhiścaryaviśuddhyatha kṣetraviśuddhiḥ /",
  "SA05bst-108u:busto_17.43_1": "yādṛśanāmana bhadravidusya tādṛśa bhotu samaṃ mama tena //",
  "SA05bst-108u:busto_17.44_0": "bhadracarīya samantaśubhāye mañjuśiripraṇidhāna careyam /",
  "SA05bst-108u:busto_17.44_1": "sarvi anāgata kalpamakhinnaḥ pūrayi tāṃ kriya sarvi aśeṣām //",
  "SA05bst-108u:busto_17.45_0": "no ca pramāṇu bhaveyya carīye no ca pramāṇu bhaveyya guṇānām /",
  "SA05bst-108u:busto_17.45_1": "apramāṇu cariyāya sthihitvā jānami sarvi vikurvitu teṣām //",
  "SA05bst-108u:busto_17.46_0": "yāvata niṣṭha nabhasya bhaveyyā sattva aśeṣata niṣṭha tathaiva /",
  "SA05bst-108u:busto_17.46_1": "karmatu kleśatu yāvata niṣṭhā tāvata niṣṭha mama praṇidhānam //",
  "SA05bst-108u:busto_17.47_0": "ye ca daśaddiśi kṣetra anantā ratnaalaṃkṛtu dadyu jinānām /",
  "SA05bst-108u:busto_17.47_1": "divya ca mānuṣa saukhyaviśiṣṭāṃ kṣetrarajopama kalpa dadeyam //",
  "SA05bst-108u:busto_17.48_0": "yaśca imaṃ pariṇāmanarājaṃ śrutva sakṛjjanayedadhimuktim /",
  "SA05bst-108u:busto_17.48_1": "bodhivarāmanuprārthayamāno agru viśiṣṭa bhavedimu puṇyam //",
  "SA05bst-108u:busto_17.49_0": "varjita tena bhavanti apāyā varjita tena bhavanti kumitrāḥ /",
  "SA05bst-108u:busto_17.49_1": "kṣipru sa paśyati taṃ amitābhaṃ yasyimu bhadracari praṇidhānam //",
  "SA05bst-108u:busto_17.50_0": "lābha sulabdha sajīvitu teṣāṃ svāgata te imu mānuṣajanma /",
  "SA05bst-108u:busto_17.50_1": "yādṛśu so hi samantatabhadraste 'pi tathā nacireṇa bhavanti //",
  "SA05bst-108u:busto_17.51_0": "pāpaka pañca anantariyāṇi yena ajñānavaśena kṛtāni /",
  "SA05bst-108u:busto_17.51_1": "so imu bhadracariṃ bhaṇamānaḥ kṣipru parikṣayu neti aśeṣam //",
  "SA05bst-108u:busto_17.52_0": "jñānatu rūpatu lakṣaṇataśca varṇatu gotratu bhotirūpetaḥ /",
  "SA05bst-108u:busto_17.52_1": "tīrthikamāragaṇebhiradhṛṣyaḥ pūjitu bhoti sa sarvatriloke //",
  "SA05bst-108u:busto_17.53_0": "kṣipru sa gacchati bodhidrumendraṃ gatva niṣīdati sattvahitāya /",
  "SA05bst-108u:busto_17.53_1": "buddhyati bodhi pravartayi cakraṃ dharṣati māru sasainyaku sarvam //",
  "SA05bst-108u:busto_17.54_0": "yo imu bhadracaripraṇidhānaṃ dhārayi vācayi deśayito vā /",
  "SA05bst-108u:busto_17.54_1": "buddhavijānati yo 'tra vipāko bodhi viśiṣṭa ma kāṅkṣa janetha //",
  "SA05bst-108u:busto_17.55_0": "mañjuśirī yatha jānati śūraḥ so ca samantatabhadra tathaiva /",
  "SA05bst-108u:busto_17.55_1": "teṣu ahaṃ anuśikṣayamāṇo nāmayamī kuśalaṃ imu sarvam //",
  "SA05bst-108u:busto_17.56_0": "sarvatriyadhvagatebhi jinebhiryā pariṇāmana varṇita agrā /",
  "SA05bst-108u:busto_17.56_1": "tāya ahaṃ kuśalaṃ imu sarvaṃ nāmayamī vara bhadracarīye //",
  "SA05bst-108u:busto_17.57_0": "kālakriyāṃ ca ahaṃ karamāṇo āvaraṇān vinivartiya sarvān /",
  "SA05bst-108u:busto_17.57_1": "saṃmukha paśyiya taṃ amitābhaṃ taṃ ca sukhāvatikṣetra vrajeyam //",
  "SA05bst-108u:busto_17.58_0": "tatra gatasya imi praṇidhānā āmukhi sarvi bhaveyyu samagrā /",
  "SA05bst-108u:busto_17.58_1": "tāṃśca ahaṃ paripūrya aśeṣān sattvahitaṃ kariyāvata loke //",
  "SA05bst-108u:busto_17.59_0": "tahi jinamaṃḍali śobhaniramye padmavare rūcire upapannaḥ /",
  "SA05bst-108u:busto_17.59_1": "vyākaraṇaṃ ahu tatra labheyyā saṃmukhato amitābhajinasya //",
  "SA05bst-108u:busto_17.60_0": "vyākaraṇaṃ pratilabhya ca tasmin nirmita koṭiśatebhiranekaiḥ /",
  "SA05bst-108u:busto_17.60_1": "sattvahitāni bahūnyahu kuryāṃ dikṣu daśasvapi buddhibalena //",
  "SA05bst-108u:busto_17.61_0": "bhadracaripraṇidhāna paṭhitvā yatkuśalaṃ mayi saṃcitu kiṃcit /",
  "SA05bst-108u:busto_17.61_1": "ekakṣaṇena samṛdhyatu sarvaṃ tena jagasya śubhaṃ praṇidhānam //",
  "SA05bst-108u:busto_17.62_0": "bhadracariṃ pariṇāmya yadāptaṃ puṇyamanantamatīva viśiṣṭam /",
  "SA05bst-108u:busto_17.62_1": "tena jagadvayasanaughanimagnaṃ yātvamitābhapuriṃ varameva //",
  "SA05bst-108u:118_0": "śrī bhadracarīprāṇidhānastotraṃ samāptam //",
  "SA05bst-108u:120_0": "Digital Sanskrit Buddhist Canon, Stotra section, text no. 18:",
  "SA05bst-108u:121_0": "Bhaktiśatakam",
  "SA05bst-108u:122_0": "mahāpaṇḍita-rāmacandrabhāratīviracitam",
  "SA05bst-108u:123_0": "namastasmai bhagavate 'rhate samyaksaṃbuddhāya",
  "SA05bst-108u:124_0": "jñānaṃ yasya samastavastuviṣayaṃ yasyānavadyaṃ vaco",
  "SA05bst-108u:busto_18.1_0": "nṛpaḥ parākrāntibhujo mahībhujo śiromaṇiḥ paṇḍitamaṇḍalīsakhaḥ /",
  "SA05bst-108u:busto_18.1_1": "sa rāmacandraṃ kavibhāratidvijaṃ cakāra bauddhāgamacakravartinam //",
  "SA05bst-108u:busto_18.1_2": "buddho me jayatāṃ jinaḥ sa bhagavān taddeśanā nirmalā",
  "SA05bst-108u:busto_18.1_3": "stheyāt sattvahitāya bhātu bhaṇitā saṅghastadādhārakaḥ /",
  "SA05bst-108u:busto_18.1_4": "laṅkeśapramukhāściaraṃ vasumatīṃ rakṣantu nityaṃ nṛpā",
  "SA05bst-108u:busto_18.1_5": "varṣantu stanayitnavaśca samaye maitrīṃ labhantāṃ prajāḥ //",
  "SA05bst-108u:busto_18.1_6": "tīrthagrāmapateryatestripiṭakācāryasya bhūpānvayā-",
  "SA05bst-108u:busto_18.1_7": "cāryaśreṣṭhamunīśvarasya sugiraḥ śrīrāhulasvāminaḥ /",
  "SA05bst-108u:busto_18.1_8": "śiṣyo yo 'varajaḥ sumaṅgalamunirdhīmān svayā bhāṣayā",
  "SA05bst-108u:busto_18.1_9": "kāruṇyena munīndrabhaktiśatakavyākhyānamākhyātavān //",
  "SA05bst-108u:busto_18.1_10": "kaḥ sevyo buddhimadbhirvadata vadata me bhrātarasteṣu muktyai //",
  "SA05bst-108u:busto_18.4_0": "namo buddhāya gurave namo dharmāya śāsine /",
  "SA05bst-108u:busto_18.4_1": "namaḥ saṅghāya mahate tribhyo 'pi satataṃ namaḥ //",
  "SA05bst-108u:busto_18.4_2": "tasmānnityamanādimadhyanidhanaṃ bauddhaṃ padaṃ prārthyatām //",
  "SA05bst-108u:busto_18.4_3": "cidākāraṃ sūkṣmaṃ vibhuviśadamākārarahitaṃ",
  "SA05bst-108u:busto_18.4_4": "nirīhaṃ nīrūpaṃ niravadhikṛpābījamajaram /",
  "SA05bst-108u:busto_18.4_5": "samastajñaṃ sarvopadhirahitamaiśyādamṛtadaṃ",
  "SA05bst-108u:busto_18.4_6": "jitānaṅgaiḥ sevyaṃ bhavatu mama tadvastu śaraṇam //",
  "SA05bst-108u:busto_18.4_7": "aṇīyo 'ṇoḥ kleśāpratihatamanantaṃ ca mahato",
  "SA05bst-108u:busto_18.4_8": "mahīyo māhātmyapravijitajagadbhūrikaruṇam /",
  "SA05bst-108u:busto_18.4_9": "dvibāhuṃ nirbāhuṃ dvipadamapadaṃ satrivadānam",
  "SA05bst-108u:busto_18.4_10": "dvinetraṃ nirnetraṃ saguṇamaguṇaṃ tattu śaraṇam //",
  "SA05bst-108u:busto_18.4_11": "sadānandaṃ tathyaṃ sarasahṛdayaṃ sūktisadanaṃ",
  "SA05bst-108u:busto_18.4_12": "satāṃ sevyaṃ samyaksamadhigatatattvaṃ samamanaḥ /",
  "SA05bst-108u:busto_18.4_13": "svataḥ siddhaṃ sādhyaṃ sakalaphaladaṃ saumyavadanaṃ",
  "SA05bst-108u:busto_18.4_14": "sadīyaṃ sarvīyaṃ bhavatu mama tad vastu śaraṇam //",
  "SA05bst-108u:busto_18.4_15": "svayambhūtābhijñaṃ bhavabhayaharaṃ bhītirahitaṃ",
  "SA05bst-108u:busto_18.4_16": "sphuradbhāgyo bhogojjhitamahatavīryaṃ madanajit /",
  "SA05bst-108u:busto_18.4_17": "caturmārgaṃ śuddhaprakṛti ca tathākartṛkamidaṃ",
  "SA05bst-108u:busto_18.4_18": "mudaṃ lokotkṛṣṭāmatanu tanutāṃ vastu jagatām //",
  "SA05bst-108u:busto_18.4_19": "kvacinnīlaṃ pītaṃ kvacidapi ca raktaṃ kvacidapi",
  "SA05bst-108u:busto_18.4_20": "kvaciccandracchāyaṃ kvacidapi ca māñjiṣṭharuciram /",
  "SA05bst-108u:busto_18.4_21": "kvacit prābhāsvaryyaṃ yadayati ca varṇavyatikarā-",
  "SA05bst-108u:busto_18.4_22": "cchikhāṣaṭkaṃ taistairdadhadupari tadvastu śaraṇam //",
  "SA05bst-108u:busto_18.4_23": "parābhedyaṃ jāmbūnadarūciravarṇaṃ triśaraṇaṃ",
  "SA05bst-108u:busto_18.4_24": "triyānaṃ triprajñaṃ tribhuvanaśaraṇyaṃ trivacanam /",
  "SA05bst-108u:busto_18.4_25": "kṛpāpātraṃ mandasmitamaruṇasaccīvaradharaṃ",
  "SA05bst-108u:busto_18.4_26": "kṛtadhyānaṃ siddhāsanaghaṭitapād vastu śaraṇam //",
  "SA05bst-108u:busto_18.4_27": "prasannaṃ phullendīvaranayanayugmaṃ tripiṭakaṃ",
  "SA05bst-108u:busto_18.4_28": "muhurvyākurvāṇaṃ suranaragaṇebhyaḥ karuṇayā /",
  "SA05bst-108u:busto_18.4_29": "paraṃ śāntaṃ svarṇopalarajataloṣṭreṣu ca samaṃ",
  "SA05bst-108u:busto_18.4_30": "dṛśāṃ navyātithyaṃ bhavatu mama tad vastu śaraṇam //",
  "SA05bst-108u:busto_18.4_31": "śaraṇamiti sadagraṃ sādhu gacchāmi buddhaṃ",
  "SA05bst-108u:busto_18.4_32": "śaraṇamiti virāgāgrīyamanvemi dharmam /",
  "SA05bst-108u:busto_18.4_33": "śaraṇamiti gaṇānāmagriyaṃ yāmi saṃghaṃ",
  "SA05bst-108u:busto_18.4_34": "śaraṇamiti punastriṃ dvitrivāraṃ vrajāmi //",
  "SA05bst-108u:busto_18.13_0": "punarapi śaraṇaṃ vrajāmi buddhaṃ punarapi lokaguruṃ guruṃ karomi /",
  "SA05bst-108u:busto_18.13_1": "punarapi kathayāmi naumi vande, tvayi mama gautama naiva tṛptirāste //",
  "SA05bst-108u:busto_18.14_0": "tribhuvanamasakṛnnirūpya yuṣmatpadasarasīruhareṇumāśrito 'ham /",
  "SA05bst-108u:busto_18.14_1": "śaraṇamayamayañca daivatamme gatiraparā mama nāsti nāsti nāsti //",
  "SA05bst-108u:busto_18.15_0": "anityamakhilaṃ duḥkhamanātmeti pravādine /",
  "SA05bst-108u:busto_18.15_1": "namo buddhāya dharmāya saṅghāya ca namo namaḥ //",
  "SA05bst-108u:busto_18.16_0": "bho vītarāga bhagavaṃstava pādameva vande munīndra muhurevamimaṃ pravande /",
  "SA05bst-108u:busto_18.16_1": "bhūyaḥ punaḥ punarimaṃ parataḥ parastāt pārśvadvayorupari dikṣu vidikṣu vande //",
  "SA05bst-108u:busto_18.17_0": "gatamiha bhavatā pathā ca yena sthitamapi yatra ca yatra vā niṣaṇṇam /",
  "SA05bst-108u:busto_18.17_1": "śayitamapi munīndra yatra yogāt tadapi śataṃ praṇamāmi puṇyatīrtham //",
  "SA05bst-108u:busto_18.18_0": "samajani bhagavān svayaṃ sma yasmin sakalamabodhi ca yatra dharmacakram /",
  "SA05bst-108u:busto_18.18_1": "viśadataramadīpi yatra yasminnamṛtamapūri tadapyahaṃ namāmi //",
  "SA05bst-108u:busto_18.19_0": "sarvajñacakrasarasīruharājahaṃsa kundendusundararuciṃ suravṛndavandyam /",
  "SA05bst-108u:busto_18.19_1": "saddharmacakrasahajaṃ janapārijātaṃ śrīdantadhātumamalaṃ praṇamāmi bhaktyā //",
  "SA05bst-108u:busto_18.20_0": "nāgālayopari dharālayacakravālamūrdhni trikūṭagatakāñcanaśailaśṛṅge /",
  "SA05bst-108u:busto_18.20_1": "bodhidrumūlanihitākṣayadhātubimbaṃ vibhrannamāmi śirasā jinacaityamagram //",
  "SA05bst-108u:busto_18.21_0": "haimālavālavalayāntaratnavedhī vajrāsanollasitamūlamagendrabodham /",
  "SA05bst-108u:busto_18.21_1": "yaṃ prāpya māravijayānupadaṃ prapede sarvajñatāṃ sa bhagavān tamahaṃ namāmi //",
  "SA05bst-108u:busto_18.21_2": "mūrddhan buddhaṃ nama tvaṃ śravaṇa śṛṇu sadā dharmamadvaidhavādi",
  "SA05bst-108u:busto_18.21_3": "proktaṃ sarvatra rūpaṃ nayana nirupamaṃ paśya jighrāṅaghripadmam /",
  "SA05bst-108u:busto_18.21_4": "ghrāṇa tvaṃ cārkabandhoḥ stuhi sakhi rasane śrīghanaṃ pūjayethāḥ",
  "SA05bst-108u:busto_18.21_5": "siddhaṃ pāṇe vrajāṅghre jinasadanamadasmadguṇaṃ citta cintya //",
  "SA05bst-108u:busto_18.21_6": "buddho dharmaśca saṃghastritayamiti mahānargharatnaṃ mumukṣo-",
  "SA05bst-108u:busto_18.21_7": "radyārabhyāhamasmai tribhavabhayabhide sandadāmyātmabhājam /",
  "SA05bst-108u:busto_18.21_8": "eṣo 'haṃ tatparaḥ syāmparamayanamito nāsti me satyametat",
  "SA05bst-108u:busto_18.21_9": "syāmasyāhantu śiṣyastridaśanutamidaṃ koṭikṛtvo namāmi //",
  "SA05bst-108u:busto_18.21_10": "nāhaṃ lābhārcanārthī na ca bhayacakito nāpi satkīrtikāmo",
  "SA05bst-108u:busto_18.21_11": "na tvaṃ dharmāṃśuvaṃśaprabhava iti mune nāpi vidyāśayā te /",
  "SA05bst-108u:busto_18.21_12": "pāramparyānnaca tvāṃ śaraṇamupagataḥ kintu te sārvajanyaṃ",
  "SA05bst-108u:busto_18.21_13": "samyagjñānaṃ samīkṣya tvayi bhavajaladhiṃ santarītuṃ pravṛttaḥ //",
  "SA05bst-108u:busto_18.21_14": "tvadvairāgyasamastabhūtakaruṇā prajñādinānāguṇa-",
  "SA05bst-108u:busto_18.21_15": "sphūrjjaccandanapaṅkasindhupatito gantuṃ kṣamo nānyataḥ /",
  "SA05bst-108u:busto_18.21_16": "bhūpā vā yadi daṇḍayanti vibudhā nindanti vā bāndhavā",
  "SA05bst-108u:busto_18.21_17": "muñcanti kṣaṇamapyahaṃ jina pitarjīvāmi na tvāṃ vinā //",
  "SA05bst-108u:busto_18.21_18": "svarge vā vasatirmamāstu niraye tiryakṣu kiṃ vāsure",
  "SA05bst-108u:busto_18.21_19": "pretānāṃ nagare 'thavā narapure kvāpyanyataḥ karmaṇā /",
  "SA05bst-108u:busto_18.21_20": "bho sarvajña tatastatastava guṇān karṇāmṛtasyandino",
  "SA05bst-108u:busto_18.21_21": "niṣpāpānavalambatāṃ mama mano nānyā sukhaprārthanā //",
  "SA05bst-108u:busto_18.21_22": "tavaivāhaṃ dāso guṇapaṇagṛhīto 'smi bhavatā",
  "SA05bst-108u:busto_18.21_23": "tavaivāhaṃ śiṣyaḥ svavacanavinīto 'smi bhavatā /",
  "SA05bst-108u:busto_18.21_24": "tavaivāhaṃ putraḥ smṛtikṛtasukhastadgatigato",
  "SA05bst-108u:busto_18.21_25": "guro buddhasvāmin mama janaka māṃ pāhi bhavataḥ //",
  "SA05bst-108u:busto_18.21_26": "pitā mātā bhrātā tvamasi bhaginī tvaṃ ca vipadi",
  "SA05bst-108u:busto_18.21_27": "sthiraṃ mitraṃ bandhuḥ prabhuramṛtadīkṣāgurutamaḥ /",
  "SA05bst-108u:busto_18.21_28": "tvamaiśvaryyaṃ bhogo tvamasi dhanadhānyaṃ ca mahimā",
  "SA05bst-108u:busto_18.21_29": "yaśo vidyā prāṇastvamasi mama sarvajña sakalam //",
  "SA05bst-108u:busto_18.29_0": "vītarāja munīndra dayāmbudhe sugata bhagnabṛhadbhavapañjara /",
  "SA05bst-108u:busto_18.29_1": "adhigatāmṛta buddha mano 'mbujaṃ mama tavānagha gandhakuṭīyatām //",
  "SA05bst-108u:busto_18.30_0": "anātmanyanitye 'śubhe duḥkhaduḥkhe durante 'tra saṃsāracakre bhramantam /",
  "SA05bst-108u:busto_18.30_1": "tvamekosi māṃ trātumīśo dayābdhe prabho 'taḥ prasīda prasīda prasīda //",
  "SA05bst-108u:busto_18.31_0": "prasīdeśa deveśa lokeśa jiṣṇo jagadvandya madvandya sadvandya buddha /",
  "SA05bst-108u:busto_18.31_1": "aghore bhavāre smarāre tamore tavaivāsmi bhakto vapurvāṅmanobhiḥ //",
  "SA05bst-108u:busto_18.32_0": "sa tava kulasutaḥ sa eva bhaktaḥ sa bhavati śāsanadhūrvahaḥ sa śiṣyaḥ /",
  "SA05bst-108u:busto_18.32_1": "sa ca śaraṇagataḥ sa eva dāsaḥ kathamapi yo na vilaṅghayet tavājñām //",
  "SA05bst-108u:busto_18.33_0": "jagadupakṛtireva buddha! pūjā tadapakṛtistava lokanātha! pīḍā /",
  "SA05bst-108u:busto_18.33_1": "jina jagadapakṛt kathaṃ na lajje gaditumahaṃ tava pādapadmabhaktaḥ //",
  "SA05bst-108u:busto_18.34_0": "dhanajanavibhavāsudeharājyaṃ yadupakṛte śatadhā tvayā pradattam /",
  "SA05bst-108u:busto_18.34_1": "tamahitamapakartturasya lokaṃ kva mama kṛpā muditā kva vā ca maitrī //",
  "SA05bst-108u:busto_18.35_0": "upapatimasatīva cittavṛttirvrajati bhavantamapāsya pañcakāmam /",
  "SA05bst-108u:busto_18.35_1": "api ca viṣayiṇo na mokṣasiddhiḥ kimu karavāṇi munīndra dehi dāsyam //",
  "SA05bst-108u:busto_18.36_0": "priyatama puruṣottamāgrabuddha śramahara siddha jagatprasiddhakīrte /",
  "SA05bst-108u:busto_18.36_1": "bhava śaraṇamanuttaraprasādin pratipadamasmi tavaiva dāsadāsaḥ //",
  "SA05bst-108u:busto_18.37_0": "daśabala kalikāladurbalo 'haṃ ciraduritārṇavatuṅgabhaṅgamagnaḥ /",
  "SA05bst-108u:busto_18.37_1": "tava kathamanuyāmi dharmanāvaṃ jina mama dehi kṛpākarāvalambam //",
  "SA05bst-108u:busto_18.38_0": "praṇatiriyamanekaśastavāhaṃ bahu bhavaduḥkhamavekṣya bhītibhītaḥ /",
  "SA05bst-108u:busto_18.38_1": "dhara gurutaratṛṣṇayā patantaṃ jina mama dehi kṛpākarāvalambam //",
  "SA05bst-108u:busto_18.39_0": "jagati tava kṛpā hi nirviśeṣā prapavatayā jina māṃ ca doṣaduṣṭam /",
  "SA05bst-108u:busto_18.39_1": "alamahamiaha no sukhī bhavendurna samakaraścaratīva sādhvasādhve(dhvoḥ) //",
  "SA05bst-108u:busto_18.40_0": "upacitabahumohajātamandhaṃ vigatadayaṃ vigatātmabandhugandham /",
  "SA05bst-108u:busto_18.40_1": "apagataguṇavidyamudgatāghaṃ janamavivekamavāśu dīnabandho //",
  "SA05bst-108u:busto_18.41_0": "akaravamuruduṣkṛtaṃ purā yad mama vapuṣā manasā ca cetasā ca /",
  "SA05bst-108u:busto_18.41_1": "anukalamakhilaṃ pralīyatāṃ tat tava caraṇasmaraṇena sarvavedin //",
  "SA05bst-108u:busto_18.42_0": "sugata tava puraḥ puraḥ pṛthivyāṃ madhuramate patito 'smi daṇḍanatyā /",
  "SA05bst-108u:busto_18.42_1": "akuśalamakhilaṃ tavānubhāvāt prapatatu notpatatāt punaḥ sahaiva //",
  "SA05bst-108u:busto_18.43_0": "tava caraṇasarojameva vande tava padapaṅkajameva pūjayāmi /",
  "SA05bst-108u:busto_18.43_1": "tava padayugameva bhāvaye 'haṃ tava padameva sadaiva daivataṃ me //",
  "SA05bst-108u:busto_18.44_0": "kamapi na kathayāmi nārcayāmi kamapi na naumi na cintayāmi nehe /",
  "SA05bst-108u:busto_18.44_1": "kamapi na śaraṇaṃ vrajāmi hitvā tava caraṇaṃ pitarasmi kiṅkaraste //",
  "SA05bst-108u:busto_18.45_0": "sadasi sadasi vāci siddhaṃ pathi pathi sadmani sadmanīha buddham /",
  "SA05bst-108u:busto_18.45_1": "bhuvi bhuvi mama vāri vāri cetaḥ kalayatu nityamimaṃ hi lokanātham //",
  "SA05bst-108u:busto_18.46_0": "aviratamavalokayāmi buddhaṃ gatarajasā manasāpi cakṣuṣeva /",
  "SA05bst-108u:busto_18.46_1": "svapimi niśi nidhāya yaddhṛdi tvāṃ na mama samaṃ virahastvayā ta eva //",
  "SA05bst-108u:busto_18.47_0": "mama tadiha dinaṃ hi durdinaṃ syād aśitaghanasthagitaṃ na durdinaṃ me /",
  "SA05bst-108u:busto_18.47_1": "yadamṛtasamabuddharatnanāma smṛtirahitaṃ dinamasya mā tadastu //",
  "SA05bst-108u:busto_18.48_0": "amṛtada ṣaḍabhijña dharmarāja tribhuvanavandya munīndra gotameti /",
  "SA05bst-108u:busto_18.48_1": "aharaharanukīrttyate nṛbhiryairahamahitānapi tānnamāmi dhanyān //",
  "SA05bst-108u:busto_18.49_0": "daśabala jina siddha vajrabuddhe sugata tathāgata buddha śākyasiṃha /",
  "SA05bst-108u:busto_18.49_1": "iti nigadati yaḥ kvacit kadācit tamabhinamāmyapi dāsavaṃśajātam //",
  "SA05bst-108u:busto_18.50_0": "madanajita parājitebhya śāstarvibhava vināyaka viśvavidvareṇya /",
  "SA05bst-108u:busto_18.50_1": "kavivara vadatāṃvareśa śuddhodanasuta śākyamune mune prasīda //",
  "SA05bst-108u:busto_18.51_0": "amṛtamapi nipīya nirjarendra punarapi te 'pi śunīstanaṃ dhayanti /",
  "SA05bst-108u:busto_18.51_1": "sakṛdapi tava vāksudhārasajño na viśati jātu sa mātureva garbham //",
  "SA05bst-108u:busto_18.52_0": "ahamiha bhagavannalaṃ na soḍhuṃ jananajarāmaraṇā(ma)yādibādhām /",
  "SA05bst-108u:busto_18.52_1": "kuru mama karuṇaṃ diśo na jāne guru tadavekṣya ca tiryagādiduḥkham //",
  "SA05bst-108u:busto_18.53_0": "tadupari paricintya vṛddhakāle karacaraṇādidṛgādipāravaśyam /",
  "SA05bst-108u:busto_18.53_1": "agatikamativepate mano me jina kimahaṃ karavai prabho prasīda //",
  "SA05bst-108u:busto_18.54_0": "śravaṇapathagate 'pyadṛṣṭapūrve sukhakṛti vastuni yattanomi tṛṣṇām /",
  "SA05bst-108u:busto_18.54_1": "aviratamata eva śāntibīje tvayi valate ramate mamātra cetaḥ //",
  "SA05bst-108u:busto_18.55_0": "savipadi ramate na me mano 'taḥ suranaraśarmaṇi pūrvapūrvabhukte /",
  "SA05bst-108u:busto_18.55_1": "anudinamanubhūya śarkarāyāmapi viratiṃ kurute hi dṛṣṭadoṣaḥ //",
  "SA05bst-108u:busto_18.56_0": "karatalagatamapyamūlyacintāmaṇimavadhīrayatīṅgitena mūrkhaḥ /",
  "SA05bst-108u:busto_18.56_1": "kathamahamapahāya buddharatnaṃ jagati dhanī guṇavāṃśca paṇḍitaśca //",
  "SA05bst-108u:busto_18.57_0": "sa bhavati matimān sa nākulīnaḥ sa ca guṇavān sa ca kīrtimān sa śūraḥ /",
  "SA05bst-108u:busto_18.57_1": "sa jagati mahitaḥ sukhī sa eva tvayi jina yasya suniścalāsti bhaktiḥ //",
  "SA05bst-108u:busto_18.58_0": "api sakalamadhītamatra tena śrutamapi sarvamanuṣṭhitaṃ ca tena /",
  "SA05bst-108u:busto_18.58_1": "api jitamajitena tena viśvaṃ tvayi jina yasya suniścalāsti bhaktiḥ //",
  "SA05bst-108u:busto_18.59_0": "tyajati nijaparamparādareṇetarasamayasya jano na dṛṣṭa dṛṣṭim /",
  "SA05bst-108u:busto_18.59_1": "asuharamapi gauraveṇa māturna khalu śiśurviṣamodakaṃ tu muñcet //",
  "SA05bst-108u:busto_18.60_0": "kavivaramahamasmi paṇḍitaste jina na jahāmi kathannu kurgṛhītam /",
  "SA05bst-108u:busto_18.60_1": "nudati hi tamasantatiṃ pravṛttāṃ mihiramarīcisahāyinī sudṛṣṭiḥ //",
  "SA05bst-108u:busto_18.61_0": "sugatapadaparāṅmukhasya puṃsaḥ kimu tapasā yaśasā ca kiṃ kimanyaiḥ /",
  "SA05bst-108u:busto_18.61_1": "sugatapadaparāṅnukhasya puṃsaḥ kimu tapasā yaśasā ca kiṃ kimanyaiḥ //",
  "SA05bst-108u:busto_18.62_0": "sugatapadi na bhaktirasti yeṣāmajananireva mahītale 'stu teṣām /",
  "SA05bst-108u:busto_18.62_1": "kathitamiha kṛtāgasāṃ narāṇāṃ nirayagatirniyataṃ na cānyato yat //",
  "SA05bst-108u:busto_18.63_0": "viditasakalaśāstramunnatānāṃ kulabhavamuttamarupayauvanādyam /",
  "SA05bst-108u:busto_18.63_1": "jina bhavadanupāsakaṃ nṛpāsaṃ tyajatu mano mala nīcavattu jātyā //",
  "SA05bst-108u:busto_18.64_0": "parihṛtamadamānamatsarādiḥ sakaruṇaśīlasamādhimān vivekī /",
  "SA05bst-108u:busto_18.64_1": "tava padadṛḍhabhaktirantyajo 'pi pratibhavamastu narottamaḥ sakhā me //",
  "SA05bst-108u:busto_18.65_0": "vihitajinapadārcanasya bhakturdaśadivasānapi jīvitaṃ praśastam /",
  "SA05bst-108u:busto_18.65_1": "na tu niyutasahasrakalpakoṭīrakṛtamunīndrapadābjapūjanasya //",
  "SA05bst-108u:busto_18.66_0": "sa bhavati surasundarīsakho 'nyaiḥ kṛtamabhinandati vārcanaṃ ca bhaktyā /",
  "SA05bst-108u:busto_18.66_1": "tridaśanaraguro tvadīyapūjāmagatitayā yadi kartumakṣamaḥ syāt //",
  "SA05bst-108u:busto_18.67_0": "suruciramaticitracitrarūpaṃ nayanapathaṃ nayatīha yastavārcām /",
  "SA05bst-108u:busto_18.67_1": "rahayati puruṣaṃ tamapyudāraṃ ciratarasañcitaduṣkṛtaṃ kavīndra //",
  "SA05bst-108u:busto_18.68_0": "maṇikanakaśilādinirmitāṃ yaḥ praṇamati te pratimāṃ tayośca tulyam /",
  "SA05bst-108u:busto_18.68_1": "phalamiha manasaśca samprasādādanuparataṃ jina yo 'grato namet tvām //",
  "SA05bst-108u:busto_18.69_0": "sakṛdapi tava pādapadmapūjā vanakusumairapi yaḥ karoti dhīmān /",
  "SA05bst-108u:busto_18.69_1": "avanatasurasaṃghamaulimālojjvalamamalaṃ śrayate tamādhipatyam //",
  "SA05bst-108u:busto_18.70_0": "yadi bhavati sarūpamekacittakṣaṇaśaraṇodbhavapuṇyavṛndamuccaiḥ /",
  "SA05bst-108u:busto_18.70_1": "gaṇaśaraṇa samantabhadrasādho 'khilanabhaso 'pyatiricyate tadā tat //",
  "SA05bst-108u:busto_18.71_0": "tava guṇakathane tu yaḥ prasannastamanuviśanti mune guṇāstvadīyāḥ /",
  "SA05bst-108u:busto_18.71_1": "udayati śaśini prasannamindūpalamiva tatkiraṇāvalītuṣāraḥ //",
  "SA05bst-108u:busto_18.72_0": "sakṛdapi samadāyi deva kiñcid bhavaratimutsṛjatā janena tubhyam /",
  "SA05bst-108u:busto_18.72_1": "sugata tadakhilān lunāti dhārā vadasiriva drumamāśravādidoṣān //",
  "SA05bst-108u:busto_18.73_0": "kṛtamiha sukṛtaṃ mṛṣādṛśā yajjanayati tat kila tasya durvipākam /",
  "SA05bst-108u:busto_18.73_1": "kṣitisalilarasaṃ svatiktabhāvaṃ nayati yathā picumardabījamuptam //",
  "SA05bst-108u:busto_18.74_0": "tava padanaline nipatya bhūyo nipatati naiva caturṣvapāyakeṣu /",
  "SA05bst-108u:busto_18.74_1": "nahi kuśalakaro naraḥ kadāpi kvacidapi durgatimeti nātha kaścit //",
  "SA05bst-108u:busto_18.75_0": "iti bhavadupadeśato viditvā tava padapaṅkajapūjane rato 'smi /",
  "SA05bst-108u:busto_18.75_1": "dṛḍhayatu bhagavān yuge yuge me kumatimudasya bhave bhave 'ryabhaktim //",
  "SA05bst-108u:busto_18.76_0": "sthiramapi bhagavan kṣaṇaṃ tavoktau karacaraṇāni dṛgādi vairivargaḥ /",
  "SA05bst-108u:busto_18.76_1": "vyathayati hṛdayaṃ balādvicālya tvamidamanāthamanīśa pāhi pāhi //",
  "SA05bst-108u:busto_18.77_0": "yadi nayanamayaṃ vaśe vidhātuṃ yatati tadā dravati śravo yadā tat /",
  "SA05bst-108u:busto_18.77_1": "tadanu rasana-nāsikāśarīrāṇyahaha parasparadurgrahāṇi caivam //",
  "SA05bst-108u:busto_18.78_0": "gatiraticapalasya cetasaḥ syādiha nabhasīva nabhasvato 'surodhā /",
  "SA05bst-108u:busto_18.78_1": "kabhamapi bhajate krameṇa dhairyaṃ ciaramidamabhyasanena saṃviraktyā //",
  "SA05bst-108u:busto_18.79_0": "viśadamapi manaḥ svabhāvato me cirakṛtakilviṣakālimāhṛtaṃ syāt /",
  "SA05bst-108u:busto_18.79_1": "kuśalajalalavaiḥ kathannu dhautaṃ bhavati mayedṛśacetasārjitaistaiḥ //",
  "SA05bst-108u:busto_18.80_0": "śucitaravacanāmṛtapravāhaiḥ raghamalinīkṛtacittasantatiṃ mām /",
  "SA05bst-108u:busto_18.80_1": "anadhivara nitāntamādhitaptaṃ sapadi viśodhaya daṇḍavannamāmi //",
  "SA05bst-108u:busto_18.81_0": "sati sakalaguro mune prasanne kimiha durāpamamutra kiṃ durāpam /",
  "SA05bst-108u:busto_18.81_1": "yadamalamanasastvadīyadāsāḥ surapatitāṃ manasāpi nādriyante //",
  "SA05bst-108u:busto_18.82_0": "vidadhati bhayamindriyāṇi bhūmnā viṣayaviṣagrahaṇeṣu doṣadṛṣṭyā /",
  "SA05bst-108u:busto_18.82_1": "nahi suviditabhāvidāhadoṣaḥ śiśurapi dīpaśikhāgrasaṅgṛhī syāt //",
  "SA05bst-108u:busto_18.83_0": "na bhavati jina yāvadeṣa jīrṇo viṣayapiśācaniṣevaṇena tāvat /",
  "SA05bst-108u:busto_18.83_1": "jhaṭiti sukṛtakarmaṇi prayojya svava śaraṇāgatavatsalāgataṃ mām //",
  "SA05bst-108u:busto_18.84_0": "iadamapi yadi vedmi putradārasvatanugṛhādi marīcikāmbutulyam /",
  "SA05bst-108u:busto_18.84_1": "sthagayati mamatā ca māmahantā tadapi hi mohavijṛmbhitaṃ garīyaḥ //",
  "SA05bst-108u:busto_18.85_0": "ajani ca nijakāraṇena sarvaṃ nirasati jīryati naśyati svahetoḥ /",
  "SA05bst-108u:busto_18.85_1": "ahamapi hi tathaiva dhātupuñjaḥ kathamahamasya kathaṃ mune mamedam //",
  "SA05bst-108u:busto_18.86_0": "ātmabuddhiriha yasya jāyate sā ca tasya janayedahaṅkṛtim /",
  "SA05bst-108u:busto_18.86_1": "sā tanoti sutarāṃ bhavaspṛhāṃ saiva mohajananī muhurmuhuḥ //",
  "SA05bst-108u:busto_18.87_0": "tena karma kurute śubhāśubhaṃ taddhi duḥkhajanakaṃ bhavatraye /",
  "SA05bst-108u:busto_18.87_1": "duḥkhamūlamata eva sātmadhīḥ tāṃ lunīhi jina me vaco 'sinā //",
  "SA05bst-108u:busto_18.88_0": "atha sakalavidaṃ dayāsamudraṃ tribhuvanakāraṇakāraṇaṃ kulīnam /",
  "SA05bst-108u:busto_18.88_1": "nikhilagatamanantamastiśāntiṃ munijanamānasahaṃsamīśamīḍe //",
  "SA05bst-108u:busto_18.88_2": "snāne karmaṇi bhojane vitaraṇe ghrāṇe tathākarṇane",
  "SA05bst-108u:busto_18.88_3": "dhyānasparśanadarśanādiṣu tathā sambhāṣaṇādāvapi /",
  "SA05bst-108u:busto_18.88_4": "prātaḥ sāyamatho divā ca niśi ca tvatpādapadme vibho",
  "SA05bst-108u:busto_18.88_5": "cittaṃ me ramatāṃ munīndra satataṃ yūnāṃ yuvatyāmiva //",
  "SA05bst-108u:busto_18.88_6": "matsvāmin madabhīṣṭakalpaviṭapin maddevate madguro",
  "SA05bst-108u:busto_18.88_7": "manmātarmadupāsya matpriyasakhe matsadgate matpitaḥ /",
  "SA05bst-108u:busto_18.88_8": "madvidye madaśeṣaduḥkhaśamakṛd madbhāvane mannidhe",
  "SA05bst-108u:busto_18.88_9": "manmukte madudārabhāgya madaso madbuddha māṃ pālaya //",
  "SA05bst-108u:busto_18.88_10": "brahmā jihmānano 'bhūd gururagururaharṇāyako 'nāyako 'sau",
  "SA05bst-108u:busto_18.88_11": "viṣṇustṛṣṇāṃ prapede kavirakavirabhūdīśvaro 'nīśvaro 'pi /",
  "SA05bst-108u:busto_18.88_12": "śeṣaḥ śeṣānubhāvastava sugata nutau khaṇḍitākhaṇḍaloktiḥ",
  "SA05bst-108u:busto_18.88_13": "ko 'haṃ mūḍho varākastridaśanarapate kīrttane te guṇānām //",
  "SA05bst-108u:busto_18.88_14": "daśadvayadhikaviṃśatisphuradaśītyanuvyañjanaiḥ",
  "SA05bst-108u:busto_18.88_15": "mahāpuruṣalakṣaṇaṃ vapuṣi yasya dedīpyate /",
  "SA05bst-108u:busto_18.88_16": "kalāmapi na ṣoḍaśīṃ bhajati tasya puṇyātmanaś",
  "SA05bst-108u:busto_18.88_17": "caturmukhamukho gaṇo diviṣadāṃ nṛṇāṃ kā kathā //",
  "SA05bst-108u:busto_18.88_18": "mahendranavacāpavat kanakaparvate sarvataḥ",
  "SA05bst-108u:busto_18.88_19": "sadā tava manoharaṃ sphurati suprabhāmaṇḍalam /",
  "SA05bst-108u:busto_18.88_20": "dṛśo bhavati gocaraṃ tadiha yasya tasya tvarān",
  "SA05bst-108u:busto_18.88_21": "tamastatimanuttamāṃ harati dūramantarbahiḥ //",
  "SA05bst-108u:busto_18.88_22": "rūpaṃ locanalobhanaṃ śravaṇayorānandasandohadā",
  "SA05bst-108u:busto_18.88_23": "vāṇī viśvavimohakṛt tava kṛpāveśo 'tiśāntastava /",
  "SA05bst-108u:busto_18.88_24": "pāṇḍityaṃ prathitaṃ jagatsu bhagavan sarvajñanāmnaiva te",
  "SA05bst-108u:busto_18.88_25": "sāmrājyasya ca yauvane nirasanaṃ vairāgyasīmā sphuṭam //",
  "SA05bst-108u:busto_18.88_26": "śauryaṃ tvadviṣameṣu darpadalanādaṅgīkṛtaṃ daivataiḥ",
  "SA05bst-108u:busto_18.88_27": "yadvāṇaiḥ sa surāsuraḥ pravijito loko 'yamośatkaram /",
  "SA05bst-108u:busto_18.88_28": "vīryaṃ te prakaṭīcakāra nitarāṃ nirvāṇasākṣātkṛtiḥ",
  "SA05bst-108u:busto_18.88_29": "kiṃ brūmo balavaibhavaṃ bhagavatastatte jagaddurvaham //",
  "SA05bst-108u:busto_18.88_30": "yatra cchāgaturaṅgamāraṇavidhirvede 'pi taṃ nindasi",
  "SA05bst-108u:busto_18.88_31": "premṇā prāṇabhṛtāmataḥ sakaruṇastvatto mahānnāparaḥ /",
  "SA05bst-108u:busto_18.88_32": "evaṃ te guṇasampado na viṣayā buddherasūyātmanāṃ",
  "SA05bst-108u:busto_18.88_33": "te mūḍhāḥ pralapanti hanta sugato madvedanindītyayam //",
  "SA05bst-108u:busto_18.88_34": "nirmajjatsurasundarīkucacalannirmandamandākinī-",
  "SA05bst-108u:busto_18.88_35": "pheṇakṣīrasamudrakairavasakhī satkīrtilakṣmīstava /",
  "SA05bst-108u:busto_18.88_36": "yannāliṅgati mandabhāgyamadhunā bhūyānna tenāpi me",
  "SA05bst-108u:busto_18.88_37": "saṅgaḥ saṅgagadādivaidya bhagavanneṣāpi me prārthanā //",
  "SA05bst-108u:busto_18.88_38": "ye tvāṃ gacchanti buddhaṃ śaraṇamiti na te durgatiṃ yānti santas",
  "SA05bst-108u:busto_18.88_39": "tyaktvā kāyānmanuṣyānniratiśayasukhān te labhante 'tha divyān /",
  "SA05bst-108u:busto_18.88_40": "duḥsvapno durnimittaṃ durahidurahitā durgrahā duṣṭasattvā",
  "SA05bst-108u:busto_18.88_41": "duḥkhaṃ durvyādhayo 'pi kvacidiha kuśalān nopasarpanti caivam //",
  "SA05bst-108u:busto_18.88_42": "chatraṃ brahmā vyadhātte maṇimayamamalaṃ cāmaraṃ cakrapāṇi-",
  "SA05bst-108u:busto_18.88_43": "stotāro gadyapadyairharaguruphaṇinaḥ śāṅkhiko 'bhūnmahendraḥ /",
  "SA05bst-108u:busto_18.88_44": "anye dīpodakumbhadhvajakusumalasatpāṇayo bhaktinamrās",
  "SA05bst-108u:busto_18.88_45": "tasthurvyākhyāya dharmaṃ bhuvamavaruhataḥ svargataste munīndra //",
  "SA05bst-108u:busto_18.88_46": "mātevāsīt parastrī bhavati paradhane na spṛhā yasya puṃso",
  "SA05bst-108u:busto_18.88_47": "mithyāvādī na yaḥ syānna pibati madirāṃ prāṇino yo na hanyāt /",
  "SA05bst-108u:busto_18.88_48": "maryādābhaṅgabhīruḥ sakaruṇahṛdayastyaktasarvābhimāno",
  "SA05bst-108u:busto_18.88_49": "dharmātmā te sa eva prabhavati bhagavan pādapūjāṃ vidhātum //",
  "SA05bst-108u:busto_18.88_50": "sarvaprāṇātipātāt paradhanaharaṇāt saṅgamādaṅganāyā",
  "SA05bst-108u:busto_18.88_51": "mithyāvādācca madyādbhavati jagati yo 'kālabhutkternivṛttaḥ /",
  "SA05bst-108u:busto_18.88_52": "saṅgītasraksugandhābharaṇavilasitāduccaśayyāsanād",
  "SA05bst-108u:busto_18.88_53": "apyāsīddhīmān sa eva tridaśanaraguro tvatsuto nātra śaṅkā //",
  "SA05bst-108u:busto_18.88_54": "śrotāpattyādimārgāḥ sadavayavayutā ghnanti rāgādidoṣān",
  "SA05bst-108u:busto_18.88_55": "doṣāste chinnamūlā hatabhavagatayastatphalairyānti śāntim /",
  "SA05bst-108u:busto_18.88_56": "mārgāṇāṃ kleśahāniḥ sadamṛtamajaraṃ kāraṇaṃ syānnavānāṃ",
  "SA05bst-108u:busto_18.88_57": "dharmāṇāṃ hetureṣāṃ tava jina vacanaṃ tasya hetustvameva //",
  "SA05bst-108u:busto_18.88_58": "viṃśatsatkāyadṛṣṭikṣitidharamamalajñānavajreṇa bhittvā",
  "SA05bst-108u:busto_18.88_59": "rāgadveṣādipāpāntaduditamakhilaṃ karma conmūlayantaḥ /",
  "SA05bst-108u:busto_18.88_60": "catvāro labdhamārgāstadanuguṇaphalāste 'pi catvāra evaṃ",
  "SA05bst-108u:busto_18.88_61": "tvataścāṣṭāryasaṅghaḥ pṛthagiti na punaścintayāmo munīndra //",
  "SA05bst-108u:busto_18.88_62": "api gagaṇamanantaṃ sarvasattvo 'pyanantaḥ",
  "SA05bst-108u:busto_18.88_63": "sakalamidamanantaṃ cakravālaṃ viśālam /",
  "SA05bst-108u:busto_18.88_64": "vadasi jina viditvānantayā jñānagatyā",
  "SA05bst-108u:busto_18.88_65": "tava ca guṇamanantaṃ vedasī buddha caivam //",
  "SA05bst-108u:busto_18.88_66": "bhagavati bhavatīti dhvaṃsakāriṇyamoghe",
  "SA05bst-108u:busto_18.88_67": "bhavatu bhavatu bhaktirjanmajanmāntare 'pi /",
  "SA05bst-108u:busto_18.88_68": "bhavatu bhavatu dharmaḥ sarvathā me 'nuśāstā",
  "SA05bst-108u:busto_18.88_69": "bhavatu bhavatu saṃgho 'nuttarā puṇyabhūmiḥ //",
  "SA05bst-108u:busto_18.88_70": "tribhuvanamahanīyaṃ tvāmabhiṣṭutya buddhaṃ",
  "SA05bst-108u:busto_18.88_71": "viśadataramadabhraṃ puṇyamatrārjitaṃ yat /",
  "SA05bst-108u:busto_18.88_72": "jagati sakalasattvāstena sambuddhabodhiṃ",
  "SA05bst-108u:busto_18.88_73": "vidhutavividhapāpā bhāvanābhirvrajantu //",
  "SA05bst-108u:busto_18.88_74": "bhāsvadbhānukulāmbujanmamihire rājādhirājeśvare",
  "SA05bst-108u:busto_18.88_75": "śrīlaṅkādhipatau parākramabhuje nītyā mahīṃ śāsati /",
  "SA05bst-108u:busto_18.88_76": "sadgauḍaḥ kavibhāratikṣitisuraḥ śrīrāmacandraḥ sudhīḥ",
  "SA05bst-108u:busto_18.88_77": "śrītṛṇāmakarot sa bhaktiśatakaṃ dharmārthamokṣapradam //",
  "SA05bst-108u:124.5_0": "śrīśākyamunerbhagavataḥ sarvajñasya paramopāsakena gauḍadeśīya-",
  "SA05bst-108u:124.5_1": "śrībauddhāgamacakravarttinā bhūsureṇācāryeṇa mahāpaṇḍitena",
  "SA05bst-108u:125_0": "viracitaṃ bhaktiśatakaṃ samāptam /",
  "SA05bst-108u:126_0": "siddhiḥ //",
  "SA05bst-108u:128_0": "Digital Sanskrit Buddhist Canon, Stotra section, text no. 19:",
  "SA05bst-108u:129_0": "Buddhabhaṭṭārakastotram",
  "SA05bst-108u:129_1": "om namo buddhāya",
  "SA05bst-108u:busto_19.1_0": "saṃbuddhaṃ puṇḍarīkākṣaṃ sarvajñaṃ karuṇātmakam /",
  "SA05bst-108u:busto_19.1_1": "samantabhadraṃ śāstāraṃ śākyasiṃhaṃ namāmyaham //",
  "SA05bst-108u:busto_19.2_0": "śrīghanaṃ śrīmatiṃ śreṣṭhaṃ śītarāśiṃ śivaṃkaram /",
  "SA05bst-108u:busto_19.2_1": "śrīmantaṃ śrīkaraṃ śāntaṃ śāntamūrtiṃ namāmyaham //",
  "SA05bst-108u:busto_19.3_0": "nairātmyavādinaminduṃ niravadyaṃ nirāśrayam /",
  "SA05bst-108u:busto_19.3_1": "śrutijñaṃ nirmalātmānaṃ nisthūlakaṃ namāmyaham //",
  "SA05bst-108u:busto_19.4_0": "nirodhakaṃ nityajñānaṃ nirvikalpaṃ tathāgatam /",
  "SA05bst-108u:busto_19.4_1": "niyataṃ nidhinākeśaṃ niṣprapañcaṃ namāmyaham //",
  "SA05bst-108u:busto_19.5_0": "viśveśvaraṃ vimuktijñaṃ viśvarupaṃ vināyakam /",
  "SA05bst-108u:busto_19.5_1": "viśvabrahma susampannaṃ vītarāgaṃ namāmyaham //",
  "SA05bst-108u:busto_19.6_0": "vidyācaraṇasaṃpannaṃ viśveśaṃ vimalaprabham /",
  "SA05bst-108u:busto_19.6_1": "vinimajñaṃ saviṣṭambhaṃ vītamohaṃ namāmyaham //",
  "SA05bst-108u:busto_19.7_0": "durdāntadamakaṃ śāntaṃ śuddhaṃ śauddhodaniṃ munim /",
  "SA05bst-108u:busto_19.7_1": "sugataṃ sugatiṃ saumyaṃ śubhrakīrtiṃ namāmyaham //",
  "SA05bst-108u:busto_19.8_0": "yogeśvaraṃ daśabalaṃ lokajñaṃ lokapūjitam /",
  "SA05bst-108u:busto_19.8_1": "lokācāryaṃ lokamūrtiṃ lokanāthaṃ namāmyaham //",
  "SA05bst-108u:busto_19.9_0": "kanakamūrtiṃ karmābdhimakalaṅkaṃ kalādharam /",
  "SA05bst-108u:busto_19.9_1": "kāntamūrtiṃ dayāpātraṃ kanakābhaṃ namāmyaham //",
  "SA05bst-108u:busto_19.10_0": "mahāmatiṃ mahāvīryaṃ mahāvijñaṃ mahābalam /",
  "SA05bst-108u:busto_19.10_1": "mahāmahaṃ mahādhairyaṃ mahābāhuṃ namāmyaham //",
  "SA05bst-108u:busto_19.11_0": "ādyaṃ pavitraṃ tadbrahmamaparājitamadbhutam /",
  "SA05bst-108u:busto_19.11_1": "āryaṃ parahitaṃ nāthamamitābhaṃ namāmyaham //",
  "SA05bst-108u:busto_19.12_0": "devadevaṃ mahādevaṃ divyaṃ vanditamavyayam /",
  "SA05bst-108u:busto_19.12_1": "pramāṇabhūtaṃ deveśaṃ divyarūpaṃ namāmyaham //",
  "SA05bst-108u:busto_19.13_0": "paramārthaṃ parajyotiṃ paramaṃ parameśvaram /",
  "SA05bst-108u:busto_19.13_1": "bhāvābhāvakaraṃ śreṣṭhaṃ bhagavantaṃ namāmyaham //",
  "SA05bst-108u:busto_19.14_0": "caturmārādivijitaṃ tattvajñaṃ śaṃkaraṃ śivam /",
  "SA05bst-108u:busto_19.14_1": "tattvasāraṃ sadācāraṃ sārthavāhaṃ namāmyaham //",
  "SA05bst-108u:busto_19.15_0": "jitendriyaṃ jitakleśaṃ jinendraṃ puruṣottamam /",
  "SA05bst-108u:busto_19.15_1": "uttamaṃ satpadaṃ brahma puṇyakṣetraṃ namāmyaham //",
  "SA05bst-108u:busto_19.16_0": "etaiḥ stutvā muniśreṣṭhaṃ narā vigatakalmaṣāḥ /",
  "SA05bst-108u:busto_19.16_1": "prāpnuvanti padaṃ mokṣaṃ divyaṃ tvatha sanātanam //",
  "SA05bst-108u:busto_19.17_0": "yastvidaṃ paṭhate nityaṃ prātarūtthāya paṇḍitaḥ /",
  "SA05bst-108u:busto_19.17_1": "nāmnāmaṣṭottaraśataṃ pavitraṃ pāpanāśanam //",
  "SA05bst-108u:busto_19.18_0": "labhate cepsitān bhogān saumanasyena varṇitān /",
  "SA05bst-108u:busto_19.18_1": "vyādhayo 'pi na bādhyante pātakaṃ ca vinaśyati //",
  "SA05bst-108u:busto_19.19_0": "āyurārogyamaiśvaryasarvamokṣasamanvitaḥ /",
  "SA05bst-108u:busto_19.19_1": "medhāvī ca tathā vāgmī jāyate janmajanmani //",
  "SA05bst-108u:130_0": "buddhabhaṭṭārakasya brahmāviracitaṃ stotraṃ samāptam //",
  "SA05bst-108u:132_0": "Digital Sanskrit Buddhist Canon, Stotra section, text no. 20:",
  "SA05bst-108u:133_0": "Buddhagaṇḍīstavaḥ",
  "SA05bst-108u:133_1": "ācārya-aśvaghoṣakṛtaḥ",
  "SA05bst-108u:133_2": "yaḥ pūrvaṃ bodhimūle ravigamanapathe māragānnṛtyagītān",
  "SA05bst-108u:133_3": "gaṃgau gaṃgau gagaṃgau ghaghanaghanamṛdudvandvamantrairajasraiḥ /",
  "SA05bst-108u:133_4": "yaḥ strībhirdivyarūpairuparatarabhituṃ dūdubhirdurbhidūrbhiḥ",
  "SA05bst-108u:133_5": "kṣobhaṃ naivābhiyātaḥ suranaranamitaḥ pātu vaḥ śākyasiṃhaḥ //",
  "SA05bst-108u:133_6": "yaḥ kandarpāṅganānāṃ kakahakahakahā hāhaheti prahāsai-",
  "SA05bst-108u:133_7": "ryaḥ sphītāḍambarāṇāṃ taṭiti taṭataṭā tātaṭīti pralāpaiḥ /",
  "SA05bst-108u:133_8": "kutkud budbud kukūcit kukuhakuhakuhaiḥ kiṅkarāṇāṃ ca vāgbhi-",
  "SA05bst-108u:133_9": "rno trasyaḥ so 'stu saumyaḥ śrutasakalamalaḥ śāntaye vo munīndraḥ //",
  "SA05bst-108u:133_10": "bhrūkṣepāpāṅgabhaṅgaiḥ smaraśaravilasatpakṣmatārākṣipātaiḥ",
  "SA05bst-108u:133_11": "prauḍhānaṅgāṅganānāṃ lalitabhujalatālāsyalīlāyitāṅgaiḥ /",
  "SA05bst-108u:133_12": "savrīḍaiḥ sasmitoktaiḥ kalamṛdumadhurāmodaramyairvacobhi-",
  "SA05bst-108u:133_13": "rbhrāntiṃ ceto na citraṃ smarabalajayino yasya tasmai namo 'stu //",
  "SA05bst-108u:133_14": "urvīṃ sañcālayantaḥ kharaśaranikaraiśchādayantoḥntarīkṣaṃ",
  "SA05bst-108u:133_15": "jvālābhiḥ krodhaṃvahnerjvalitadaśadiśaḥ kṣobhayanto 'mburāśim /",
  "SA05bst-108u:133_16": "helotkhātāsicakrakrakacapaṭuravārāviṇo māravīrāḥ",
  "SA05bst-108u:133_17": "maitrīśastreṇa yena prasabhamabhijitāḥ pātu vaḥ so munīndraḥ //",
  "SA05bst-108u:133_18": "visphūrjajjātakopaprakaṭitavikaṭāṭopanirghoṣaghoraṃ",
  "SA05bst-108u:133_19": "garjajjīmūtajālaprakaṭagajaghaṭāṭopabaddhāndhakāram /",
  "SA05bst-108u:133_20": "kandarpoddāmavahnisphuradasikiraṇodbhāsitāśeṣaviśvaṃ",
  "SA05bst-108u:133_21": "puṣpeṣoḥ sainyamuccairjhaṭiti vighaṭitaṃ yena buddhaḥ sa vo 'vyāt //",
  "SA05bst-108u:133_22": "divyairākaṇaṃpūraiḥ kamaladalanibhaiḥ pakṣmalairlolatārair",
  "SA05bst-108u:133_23": "bhāvasnigdhairvidagdhaiḥ pracalitalalitaiḥ sasmitairbhrūvilāsaiḥ /",
  "SA05bst-108u:133_24": "netrairmārāṅganānāṃ parigatavalayairlohitāntairaśāntair",
  "SA05bst-108u:133_25": "nākṛṣṭaḥ sarvathā yastamahamṛṣivaraṃ vāntadoṣaṃ namāmi //",
  "SA05bst-108u:133_26": "nodbhrāntaṃ yasya cittaṃ sphuṭavikaṭasaṭāntotkaṭairlolajihvair",
  "SA05bst-108u:133_27": "māraiḥ śūlāgrahastairgajaturagamukhaiḥ siṃhaśārdūlavaktraiḥ /",
  "SA05bst-108u:133_28": "pradyumnaḥ kāmadevastṛṇavadagaṇito yena saṃrambhabhīruḥ",
  "SA05bst-108u:133_29": "saṃbuddhaḥ pātu yuṣmān vyapagatakaluṣo lokanātho munīndraḥ //",
  "SA05bst-108u:133_30": "akṣobhyā yasya buddhirdharaṇinaganadīsāgarāmbhodharadbhir",
  "SA05bst-108u:133_31": "garjadbhirmāravīrairvividhamukhaśatairghorarūpairanantaiḥ /",
  "SA05bst-108u:133_32": "yenāsau puṣpaketustṛṇavadagaṇitaḥ sarvavid vītarāgaḥ",
  "SA05bst-108u:133_33": "sa śrīmān buddhavīraḥ kaluṣabhayaharaḥ pātu vo vītarāgaḥ //",
  "SA05bst-108u:133_34": "mārānīkairmahograirasiparaśudhanuḥśaktiśūlāgrahastair",
  "SA05bst-108u:133_35": "ulkāpātairanekairgahanapaṭuravairbhīṣaṇairbhīmanādaiḥ /",
  "SA05bst-108u:133_36": "na kṣubdhaṃ yasya cittaṃ girisamamacalaṃ gāḍhaparyaṅkabandhaṃ",
  "SA05bst-108u:133_37": "taṃ vande vandanīyaṃ tribhavabhayaharaṃ buddhavīraṃ pravīram //",
  "SA05bst-108u:133_38": "uccairaṭṭāṭṭahāsaiḥ prakaṭapaṭubhaṭābaddhaghaṇṭai raṇadbhiḥ",
  "SA05bst-108u:133_39": "sāṭopāsphoṭaṭaṅkasphuṭajaṭilajaṭaiḥ kiṅkaraiḥ koṭarākṣaiḥ /",
  "SA05bst-108u:133_40": "bhagnaṃ kartu na śaktāḥ paṭupaṭahapaṭasphālanairyasya bodhau",
  "SA05bst-108u:133_41": "dṛptānāṃ gṛdhrakūṭe paṭupaṭahapaṭuḥ so 'stu vo buddhavīraḥ //",
  "SA05bst-108u:133_42": "kokaṇḍaṃ rāmakaṇḍaṃ pratibhayakuharaṃ darpadarpaṃ raṇāṇḍaṃ",
  "SA05bst-108u:133_43": "ḍimbaṃ ḍimbaṃ ḍaḍimbaṃ ḍuha ḍuhaka ḍuhaṃ tṛṃkhalastṛṃkhalastṛm /",
  "SA05bst-108u:133_44": "jhimbaṃ jhimbaṃ jhajhimbaṃ khamu khamu khamukhaṃ maṃkhu maṃkhuḥ khumaṃkhur",
  "SA05bst-108u:133_45": "ebhirdhvānairna bhītaḥ suravaranamitaḥ pātu vaḥ śākyasiṃhaḥ //",
  "SA05bst-108u:133_46": "yaṃ mārāṅgāradhārādharasamayasamārambhasaṃrambhayuktaṃ",
  "SA05bst-108u:133_47": "naktaṃ mārāṅganānāṃ mukhakamalavanaśrīvipakṣaikapakṣā /",
  "SA05bst-108u:133_48": "samyaksaṃbodhilakṣmīḥ śaśinamiva śaratkaumudī saṃprapede",
  "SA05bst-108u:133_49": "tasyeyaṃ dharmadūtī dhvanati bhagavato dharmarājasya gaṇḍī //",
  "SA05bst-108u:133_50": "nighnannaprāptadṛṣṭiḥ kṣaṇamapi ca cirādantako yad durantaṃ",
  "SA05bst-108u:133_51": "tasminnikṣiptacittāḥ kuruta sucariteṣvādaraṃ sarvakāle /",
  "SA05bst-108u:133_52": "itthaṃ ratnatrayājñāmiva vadati muhuḥ prāṇināṃ yasya saiṣām",
  "SA05bst-108u:133_53": "eṣā śabdāyamānā prathitamukharadiṅmaṇḍalā dharmagaṇḍī //",
  "SA05bst-108u:busto_20.14_0": "mārtaṇḍamaṇḍalamivoḍugaṇaṃ vijitya bhātīha tīrthikajanaṃ jinaśāsanaṃ ca /",
  "SA05bst-108u:busto_20.14_1": "raṃramyate dharaṇimaṇḍalamaṇḍanasya gaṇḍī yamasya jayaḍiṇḍimavatpracaṇḍā //",
  "SA05bst-108u:busto_20.14_2": "yasyātyantaṃ dṛḍhatvaṃ jami jami ḍuḍubhaṃ rañjitenālināliṃ",
  "SA05bst-108u:busto_20.14_3": "ḍimbaṃ ḍimbaṃ ḍiḍimbaṃ ḍubhaḍubhaḍuḍubhaṃ nāḍivannāḍibhaṇḍam /",
  "SA05bst-108u:busto_20.14_4": "ruṇḍaṃ ruṇḍaṃ ruruṇḍaṃ yaralava khakhumaṃ maṃkhumaṃkhuḥ khumaṃkhuḥ",
  "SA05bst-108u:busto_20.14_5": "paśya tvaṃ jīvaloke daśabalabalinaḥ pīḍyate mārasainyam //",
  "SA05bst-108u:busto_20.14_6": "bhūkampotkampajātā pracalitavasudhā kampate merurāja",
  "SA05bst-108u:busto_20.14_7": "uttrastā devasaṃghā grahagaṇasahitā nāgarājāḥ samastāḥ /",
  "SA05bst-108u:busto_20.14_8": "śrutvā gaṇḍīṃ pracaṇḍāṃ vividhabhayakarīṃ trāsanīṃ tairthikānāṃ",
  "SA05bst-108u:busto_20.14_9": "bauddhānāṃ śāntihetoḥ pratiraṇati mahīṃ rāvayantīva sadyaḥ //",
  "SA05bst-108u:busto_20.17_0": "eṣā vihāraśikhare pravirauti gaṇḍī meghasvanena kurute ca manojñaghoṣān /",
  "SA05bst-108u:busto_20.17_1": "māteva vatsalatayā subahirgatāṃśca putrān samāhvayati bhojanakālagaṇḍī //",
  "SA05bst-108u:busto_20.18_0": "saṃsāracakraparivartanatatparasya buddhasya sarvaguṇaratnavibhūṣitasya /",
  "SA05bst-108u:busto_20.18_1": "nādaṃ karoti suradundubhitulyaghoṣā gaṇḍī samastaduritāni nivārayantī //",
  "SA05bst-108u:busto_20.19_0": "eṣā hi gaṇḍī raṇate narāṇāṃ saṃbodhinī devanarāsurāṇām /",
  "SA05bst-108u:busto_20.19_1": "bhadrāḥ śṛṇudhvaṃ sugatasya gaṇḍīmāpūritāṃ bhikṣugaṇaiḥ samagraiḥ //",
  "SA05bst-108u:busto_20.19_2": "nāgaiḥ saṃvartakālakṣubhitajaladharākāravad vyomni kīrṇaiḥ",
  "SA05bst-108u:busto_20.19_3": "kvāsmin vighvaṃsaśaṅkā bhayacakitajanaistatpratīkārahetoḥ /",
  "SA05bst-108u:busto_20.19_4": "kurvantyadyāpi yasyā dhvanimupaśamitāśeṣatīrthyāvalepaṃ",
  "SA05bst-108u:busto_20.19_5": "sā gaṇḍī pātu yuṣmān sakalamunivaraiḥ sthāpitā dharmavṛddhyai //",
  "SA05bst-108u:busto_20.21_0": "eṣā surāsuramahoragasatkṛtasya śāntiṃ parāmupagatasya tathāgatasya /",
  "SA05bst-108u:busto_20.21_1": "gaṇḍī raṇatyamaradundubhitulyaghoṣān kṛtvānyatīrthyahṛdayāni vidārayantī //",
  "SA05bst-108u:busto_20.21_2": "puṇye tatparamānasā bhavata bhoḥ svargāpavargaprade",
  "SA05bst-108u:busto_20.21_3": "pāpaṃ durgatidāyakaṃ kuruta mā lokāścalaṃ jīvitam /",
  "SA05bst-108u:busto_20.21_4": "itthaṃ madhyavilīnabhṛṅgavirutaṃ yatnānnivāryaṃ mayā",
  "SA05bst-108u:busto_20.21_5": "mārāreścaraṇābjayorvinihitaḥ puṣpāñjaliḥ pātu vaḥ //",
  "SA05bst-108u:busto_20.21_6": "muñjadbhiḥ kusumāni tūryaraṇitairāpūrayadbhirdiśo",
  "SA05bst-108u:busto_20.21_7": "jojokārapuraḥsaraiḥ suragaṇaiḥ śakrādibhiḥ sādaraiḥ /",
  "SA05bst-108u:busto_20.21_8": "svargād yasya bhuvaṃ kilāvatarato dattānuyātrā ciraṃ",
  "SA05bst-108u:busto_20.21_9": "tasyāvyāt karuṇānidherbhagavato gaṇḍī pracaṇḍā jagat //",
  "SA05bst-108u:busto_20.21_10": "gatvā sapta padāni māturudarānniṣkrāntamātraḥ svayaṃ",
  "SA05bst-108u:busto_20.21_11": "saṃsāraśravasaṃ mameti vacanaṃ provāca yo 'nanyadhīḥ /",
  "SA05bst-108u:busto_20.21_12": "yasminnātmabhuve punastribhuvanaṃ bhrājiṣṇvabhivyāhṛtaṃ",
  "SA05bst-108u:busto_20.21_13": "kuryādvaḥ sugatasya tasya jayino gaṇḍī tamaḥkhaṇḍinī //",
  "SA05bst-108u:busto_20.21_14": "jitvā mārabalaṃ mahābhayakaraṃ kṛtvā ca doṣakṣayaṃ",
  "SA05bst-108u:busto_20.21_15": "sarvajñaṃ padamāpa yat suruciraṃ tatraiva rātrau bahiḥ /",
  "SA05bst-108u:busto_20.21_16": "tasyāśeṣaguṇākarasya sudhiyo buddhasya śuddhātmano",
  "SA05bst-108u:busto_20.21_17": "gaṇḍī khaṇḍitacaṇḍakilviṣaharā bhūyād vibhūtyai nṛṇām //",
  "SA05bst-108u:busto_20.21_18": "brahmā jihma ivābhavat suragururgarvaṃ jahau sarvathā",
  "SA05bst-108u:busto_20.21_19": "śarvaḥ kharvamatirbabhūva bhagavān viṣṇuśca tūṣṇīṃ sthitaḥ /",
  "SA05bst-108u:busto_20.21_20": "itthaṃ yadguṇakīrtaneṣu vibudhā yātā hriyā mūkatāṃ",
  "SA05bst-108u:busto_20.21_21": "gaṇḍī tasya muneriyaṃ jayati vaḥ pāyādapāyājjagat //",
  "SA05bst-108u:busto_20.21_22": "brahmādityaśaśāṅkaśaṅkaraśatākṣopendrayakṣādayo",
  "SA05bst-108u:busto_20.21_23": "gandharvoragakinnarāsurasamīrapretapīḍāmbarāḥ /",
  "SA05bst-108u:busto_20.21_24": "ye tiṣṭhantyamarā narā kṣititale pātālalokeṣu ca",
  "SA05bst-108u:busto_20.21_25": "śrotuṃ dharmamimaṃ tathāgataguroḥ sarve samāyāntu te //",
  "SA05bst-108u:busto_20.21_26": "yasyā janmani dīnahīnamatayaḥ prāpuḥ śucaṃ tīrthikāḥ",
  "SA05bst-108u:busto_20.21_27": "harṣotkarṣaviśeṣavardhitadhiyo bauddhā dhṛtiṃ lebhire /",
  "SA05bst-108u:busto_20.21_28": "yāmāsādya guṇāḥ prayānti vitatiṃ doṣā vrajanti kṣayaṃ",
  "SA05bst-108u:busto_20.21_29": "sā gaṇḍī kalikālakalmaṣaharā bhūyād bhavadbhūtaye //",
  "SA05bst-108u:busto_20.21_30": "yāṃ natvā vidhivad viśuddhamatayo gacchanti tuṅgāṃ gatiṃ",
  "SA05bst-108u:busto_20.21_31": "yasyāḥ kṣiprataraṃ prayānti vivaśāḥ sarve vipakṣāḥ kṣayam /",
  "SA05bst-108u:busto_20.21_32": "dhvastavyastasamastamohapaṭalā sā dharmagaṇḍī muneḥ",
  "SA05bst-108u:busto_20.21_33": "saṃbhūyād bhavabhāvisādhvasabhide yuṣmākamāyuṣmatām //",
  "SA05bst-108u:busto_20.21_34": "śrutvā yāṃ patitā mahītalamalaṃ brahmādayaḥ svarbhuvaḥ",
  "SA05bst-108u:busto_20.21_35": "kampante dharaṇīdharāḥ kṣitirapi kṣipraṃ gatā kṣmātalam /",
  "SA05bst-108u:busto_20.21_36": "tīrthyānāṃ bhayakāriṇī parahitāyārambhaśuddhātmanāṃ",
  "SA05bst-108u:busto_20.21_37": "bauddhānāmupaśāntaye sapadi sā saṃtāḍyatāṃ gaṇḍikā //",
  "SA05bst-108u:busto_20.21_38": "prauḍhālīḍhābhiruḍho gurutaracaraṇakrāntagaurīstanāgraṃ",
  "SA05bst-108u:busto_20.21_39": "sarvajñasyottarāṅgaṃ sphuṭavikaṭaśatā garjayan vajramukhyā /",
  "SA05bst-108u:busto_20.21_40": "jvālāmālojjvalāṅgaṃ tribhuvanavivaravyāptahuṃkārabhīmo",
  "SA05bst-108u:busto_20.21_41": "baddhavyābaddhamaulirjayati suranarādityacandrāsurendraḥ //",
  "SA05bst-108u:busto_20.21_42": "pīnottuṅgastanīnāṃ hariṇadṛśadṛśāṃ haṃsalīlāgatīnāṃ",
  "SA05bst-108u:busto_20.21_43": "daṃ daṃ daṃ daṃ da daṃ daṃ tani tani tanitastālikā kāminīnām /",
  "SA05bst-108u:busto_20.21_44": "tuṃ tuṃ tuṃ tuṃ tatuṃ tuṃ nakaṭinamabhito gītito gītavādyaiḥ",
  "SA05bst-108u:busto_20.21_45": "ṭuṃ ṭuṃ ṭuṃ ṭuṃ ṭuṭuṃ ṭuṃ ṭumiti mitanatā hanyate gaṇḍikeyam //",
  "SA05bst-108u:134_0": "buddhagaṇḍī samāptā /",
  "SA05bst-108u:134_1": "kṛtiriyamācāryaśrī-aśvaghoṣapādānām //",
  "SA05bst-108u:136_0": "Digital Sanskrit Buddhist Canon, Stotra section, text no. 21:",
  "SA05bst-108u:137_0": "Buddhastotram",
  "SA05bst-108u:busto_21.1_0": "namo 'stu buddhāya viśuddhabodhaye viśuddhadharmapratibhāsabuddhaye /",
  "SA05bst-108u:busto_21.1_1": "saddharmapuṇyopagatānubuddhaye bhavāgraśūnyāya viśuddhabuddhaye //",
  "SA05bst-108u:busto_21.2_0": "aho aho buddhamanantatejasaṃ aho aho sāgaramerugulmam /",
  "SA05bst-108u:busto_21.2_1": "aho aho buddhamanantagocaram audumbaraṃ puṣpamivātidurlabham //",
  "SA05bst-108u:busto_21.3_0": "aho mahākāruṇikastathāgataḥ aho aho śākyakulasya ketuḥ /",
  "SA05bst-108u:busto_21.3_1": "aho praṇamyaḥ sa narendrasūryo yenedṛśaṃ bhāṣitasūtramuttamam //",
  "SA05bst-108u:busto_21.4_0": "anugrahārthaṃ sa hi sarvasattvān saddharmacaryāmupadiśya nūnam /",
  "SA05bst-108u:busto_21.4_1": "śānteśvaraḥ śākyamunistathāgataḥ sattvottamaḥ śāntapuraṃ praviṣṭaḥ //",
  "SA05bst-108u:busto_21.5_0": "gambhīraśāntaṃ virajāsamādhipadaṃ praviṣṭe jinabuddhagocare /",
  "SA05bst-108u:busto_21.5_1": "śūnyāśca kāyāstvatha śrāvakāṇāṃ śūnyā vihārā dvipadottamānām //",
  "SA05bst-108u:busto_21.6_0": "gambhīraśāntaṃ virajāsamādhipadaṃ praviṣṭe jinabuddhagocare /",
  "SA05bst-108u:busto_21.6_1": "śūnyāśca kāyāstvatha śrāvakāṇāṃ śūnyā vihārā dvipadottamānām //",
  "SA05bst-108u:busto_21.6_2": "te sarvadharmā prakṛtiśca śūnyā sattvā hi śūnyā nahi jātu vidyate //",
  "SA05bst-108u:busto_21.7_0": "nityaṃ ca nityaṃ ca jinaṃ smarāmi nityaṃ ca śocāmi jinasya darśanam /",
  "SA05bst-108u:busto_21.7_1": "nityaṃ ca nityaṃ praṇidhiṃ karomi saṃbuddhapūjyasya ca darśanārtham //",
  "SA05bst-108u:busto_21.8_0": "sthāpyeha nityaṃ dharaṇīṣu jānu śokābhitapto jinadarśanāya /",
  "SA05bst-108u:busto_21.8_1": "odantakāruṇyavināyakastvamatīva tṛṣṇā sugatasya darśane //",
  "SA05bst-108u:busto_21.9_0": "satāṃ varo yadvijahāra nityaṃ dadāhi me darśanatoyaśītalam /",
  "SA05bst-108u:busto_21.9_1": "sattvāḥ satṛṣṇāstava rūpadarśane prahlādayainān karuṇājalena //",
  "SA05bst-108u:busto_21.10_0": "kāruṇyabhāvaṃ kuru nātha nāyaka dadāhi me darśanaṃ saumyarūpam /",
  "SA05bst-108u:busto_21.10_1": "tvaṃ pāhi trātarjagadekadeśitā śūnyāśca kāyāstvatha śrāvakāṇām //",
  "SA05bst-108u:busto_21.11_0": "ākāśatulyā gaganasvabhāvā māyāmarīcyodakacandrakāyāḥ /",
  "SA05bst-108u:busto_21.11_1": "sarve ca sattvāḥ sukhitasvabhāvā bhavantu bho nāyaka tvatprasādāt //",
  "SA05bst-108u:138_0": "bodhisattvasamuccayānāma kuladevatāviracitaṃ",
  "SA05bst-108u:139_0": "buddhastotraṃ samāptam //",
  "SA05bst-108u:141_0": "Digital Sanskrit Buddhist Canon, Stotra section, text no. 22:",
  "SA05bst-108u:142_0": "Caityavandanāstotram",
  "SA05bst-108u:142_1": "jātiṃ bodhiṃ prabalamatulaṃ dharmacakramaraṇye",
  "SA05bst-108u:142_2": "caitye cāryaṃ tribhuvananamitaṃ śrīmataṃ prātihāryam /",
  "SA05bst-108u:142_3": "sthāne caitye girinagaranibhe devadevāvatāraṃ",
  "SA05bst-108u:142_4": "vande bhaktyā praṇamitaśirasā nirvṛtā yena buddhāḥ //",
  "SA05bst-108u:142_5": "vaiśālyāṃ dharmacakre prathitajinavare parvate gṛdhrakūṭe",
  "SA05bst-108u:142_6": "śrāvastyāṃ lumbikāyāṃ kuśinagaravare kāpilākhye ca sthāne /",
  "SA05bst-108u:142_7": "kauśalyāṃ sthūlakūṭe madhuravarapure nandagopāsarāte",
  "SA05bst-108u:142_8": "ye cānye dhātucaityā daśabalabalitā tān namasyāmi buddhān //",
  "SA05bst-108u:143_0": "kailāśe hemakūṭe himavati nilaye mandare merūśṛṅge",
  "SA05bst-108u:143_1": "pātāle vaijayante dhanapatinilaye siddhagandharvaloke",
  "SA05bst-108u:busto_22.3_0": "brahmāṇḍe viṣṇubhūmyāṃ paśupatinagare candrasūryātireke",
  "SA05bst-108u:busto_22.3_1": "ye cānye dhātucaityā daśabalavalitā tān namasyāmi buddhān //",
  "SA05bst-108u:busto_22.3_2": "kāśmīre cīnadeśe khasatavarapure balkale siṃhale vā",
  "SA05bst-108u:busto_22.3_3": "rātādye siṃhapoṭe satatamavirataṃ vallakhe kāpilākhye /",
  "SA05bst-108u:busto_22.3_4": "nepāle kāmarūpe kuvasavarapure kāntiśobhāsarāte",
  "SA05bst-108u:busto_22.3_5": "ye cānye dhātucaityā daśabalavalitā tān namasyāmi buddhān //",
  "SA05bst-108u:busto_22.3_6": "ye ca syurdhātugarbhā daśabalatanujāḥ kumbhasaṃjñāśca caityāḥ",
  "SA05bst-108u:busto_22.3_7": "aṅgārāḥ kṣārasthāne himarajatanumāstūparatnaprakāśam /",
  "SA05bst-108u:busto_22.3_8": "pātāle ye ca bhūmyāṃ giriśikharagatā ye ca vittāḥ samantād",
  "SA05bst-108u:busto_22.3_9": "buddhānāṃ ye ca vimbāḥ pratidinasukṛtastān namasyāmi buddhān //",
  "SA05bst-108u:144_0": "śrī caityavandanā samāptā //",
  "SA05bst-108u:146_0": "Digital Sanskrit Buddhist Canon, Stotra section, text no. 23:",
  "SA05bst-108u:147_0": "Cakrasaṃvarastutiḥ",
  "SA05bst-108u:147_1": "(herukaviśuddhistotraṃ vā)",
  "SA05bst-108u:148_0": "om namaḥ śrīcakrasaṃvarāya",
  "SA05bst-108u:149_0": "śrīherukaṃ mahāvīraṃ cakrasaṃvarasaṃvaram /",
  "SA05bst-108u:busto_23.1_0": "namāmi mārajetāraṃ ḍākinījālamā(nā)yakam //",
  "SA05bst-108u:busto_23.2_0": "vande tāṃ vajravārāhīṃ mahārāgānurūpiṇīm /",
  "SA05bst-108u:busto_23.2_1": "ḍākinīṃ ca tathā lāmāṃ khaṇḍarohāṃ ca rūpiṇīm //",
  "SA05bst-108u:busto_23.3_0": "catvāro(tvare ')mṛtabhāṇḍāṃ ca bodhicittena pūritām /",
  "SA05bst-108u:busto_23.3_1": "pullīramalayaśirasi pracaṇḍāṃ vajraḍākinīm //",
  "SA05bst-108u:busto_23.4_0": "jālandharaśikhāṃ caiva caṇḍākṣīṃ gatakilviṣām /",
  "SA05bst-108u:busto_23.4_1": "oḍiyānāhvaye sarve śrotre devīṃ prabhāvatīm //",
  "SA05bst-108u:busto_23.5_0": "arbude pṛṣṭhavaṃśe tu mahānāsāṃ namāmyaham /",
  "SA05bst-108u:busto_23.5_1": "godāvarīṃ pure vāme karṇe vīramatīṃ śubhām //",
  "SA05bst-108u:busto_23.6_0": "rāmeśvarīṃ bhruvormadhye kharvarīṃ varavarṇinīm /",
  "SA05bst-108u:busto_23.6_1": "devīkoṭṭe sthitāṃ maitre śrīmallaṅkeśvarīprabhām //",
  "SA05bst-108u:busto_23.7_0": "mālave skandhadeśe tu drumacchāyāṃ namāmyaham /",
  "SA05bst-108u:busto_23.7_1": "kāmarūpe kakṣadvaye devīmairāvatīṃ śubhām //",
  "SA05bst-108u:busto_23.8_0": "oḍre stanadvaye vāpi śrīmahābhairavāṃ satīm /",
  "SA05bst-108u:busto_23.8_1": "triśakunyāhvaye nābhau vāyuvegāṃ manoramām //",
  "SA05bst-108u:busto_23.9_0": "kośale nāsikāgre vā surābhakṣīṃ namāmyaham /",
  "SA05bst-108u:busto_23.9_1": "kaliṅge vadane ramye śyāmādevīṃ sanātanīm //",
  "SA05bst-108u:busto_23.10_0": "lampāke kaṇṭhadeśe tu subhadrāṃ varasundarīm /",
  "SA05bst-108u:busto_23.10_1": "kāñcīpretahṛdaye hayakarṇāṃ manoramām //",
  "SA05bst-108u:busto_23.11_0": "himālaye pure meḍhre namasyāmi khagānanām /",
  "SA05bst-108u:busto_23.11_1": "pretapuryāṃ tathā liṅge kauberyāṃ śasyanīśvarīm //",
  "SA05bst-108u:busto_23.12_0": "gṛhadevatā gude sthāne khaṇḍarohāṃ manoharām /",
  "SA05bst-108u:busto_23.12_1": "saurāṣṭre ūruyugale śauṇḍino sukhadāyinīm //",
  "SA05bst-108u:busto_23.13_0": "suvarṇadvīpe jaṃghāyāṃ saṃsthitāṃ cakravarmiṇīm /",
  "SA05bst-108u:busto_23.13_1": "nagare cāṅgulīsthāne suvīrāṃ varayoginīm //",
  "SA05bst-108u:busto_23.14_0": "sindhau ca pādayoḥ pṛṣṭhe sthitāṃ devīṃ mahābalām /",
  "SA05bst-108u:busto_23.14_1": "marau cāṅguṣṭhayugale ca saṃsthitāṃ cakravartinīm //",
  "SA05bst-108u:busto_23.15_0": "kulatājānudvaye devīṃ mahāvīryā namāmyaham /",
  "SA05bst-108u:busto_23.15_1": "khaṇḍakapālavīrādyāṃ svaprajñāśiṣṭavigrahām //",
  "SA05bst-108u:busto_23.16_0": "mama bhaktyā mahāvīrāṃ kāyavākacittacakragām /",
  "SA05bst-108u:busto_23.16_1": "kākatuṇḍīmulūkāsyāṃ śvānāsyāṃ śūkarānanām //",
  "SA05bst-108u:busto_23.17_0": "yamadāḍhīṃ yamadūtīṃ yamadaṃṣṭrīṃ yamāntikām /",
  "SA05bst-108u:busto_23.17_1": "etā devīrnamasyāmi digvidikṣu ca saṃsthitāḥ //",
  "SA05bst-108u:busto_23.18_0": "vīravīreśvarīnāthaṃ herukaṃ parameśvaram /",
  "SA05bst-108u:busto_23.18_1": "stutvedaṃ devatīcakraṃ yanmayopārjitaṃ śubham //",
  "SA05bst-108u:busto_23.18_2": "tena puṇyena loko 'stu vajraḍāko jagadguruḥ //",
  "SA05bst-108u:150_0": "śrīcakrasaṃvarasya stutiḥ samāptā //",
  "SA05bst-108u:152_0": "Digital Sanskrit Buddhist Canon, Stotra section, text no. 24:",
  "SA05bst-108u:153_0": "Caṇḍikādaṇḍakastotram",
  "SA05bst-108u:153_1": "om namaḥ śrīcaṇḍikāyai ūṃ ūṃ ūṃ ugracaṇḍaṃ cacakitacakitaṃ caṃcarā(lā)",
  "SA05bst-108u:153_2": "durganetraṃ hūṃ hūṃ hūṃkārarūpaṃ prahasitavadanaṃ khaṅgapāśān dharantam /",
  "SA05bst-108u:153_3": "daṃ daṃ daṃ daṇḍapāṇiṃ ḍamaruḍimiḍimāṃ ḍaṇḍamānaṃ bhramantaṃ",
  "SA05bst-108u:153_4": "bhraṃ bhraṃ bhraṃ bhrāntanetraṃ jayatu vijayate siddhicaṇḍī namaste //",
  "SA05bst-108u:153_5": "ghraṃ ghraṃ ghraṃ ghorarūpaṃ ghughuritaghuritaṃ ghargharīnādaghoṣaṃ",
  "SA05bst-108u:153_6": "huṃ huṃ huṃ hāsyarūpaṃ tribhuvanadharitaṃ khecaraṃ kṣetrapālam /",
  "SA05bst-108u:153_7": "bhrūṃ bhrūṃ bhrūṃ bhūtanāthaṃ sakalajanahitaṃ tasya dehā (?) piśācaṃ",
  "SA05bst-108u:153_8": "hūṃ hūṃ hūṃkāranādaiḥ sakalabhayaharaṃ siddhicaṇḍī namaste //",
  "SA05bst-108u:153_9": "vraṃ vraṃ vraṃ vyomaghoraṃ bhramati bhuvanataḥ saptapātālatālaṃ",
  "SA05bst-108u:153_10": "kraṃ kraṃ kraṃ kāmarūpaṃ dhadhakitadhakitaṃ tasya haste triśūlam /",
  "SA05bst-108u:153_11": "druṃ druṃ druṃ durgarūpaṃ bhramati ca caritaṃ tasya dehasvarūpaṃ",
  "SA05bst-108u:153_12": "maṃ maṃ maṃ mantrasiddhaṃ sakalabhayaharaṃ siddhicaṇḍī namaste //",
  "SA05bst-108u:153_13": "jhaṃ jhaṃ jhaṃkārarūpaṃ jhamati jhamajhamā jhaṃjhamānā samantāt",
  "SA05bst-108u:153_14": "kaṃ kaṃ kaṃkāladhārī dhudhuritadhuritaṃ dhundhumārī kumārī /",
  "SA05bst-108u:153_15": "dhūṃ dhūṃ dhūṃ dhūmravarṇā bhramati bhuvanataḥ kālapāstriśūlaṃ",
  "SA05bst-108u:153_16": "taṃ taṃ taṃ tīvrarūpaṃ mama bhayaharaṇaṃ siddhicaṇḍī namaste //",
  "SA05bst-108u:153_17": "raṃ raṃ raṃ rāyarudraṃ rurudhitarudhitaṃ dīrghajihvākarālaṃ",
  "SA05bst-108u:153_18": "paṃ paṃ paṃ pretarūpaṃ samayavijayinaṃ sumbhadambhe nisumbhe /",
  "SA05bst-108u:153_19": "saṃgrāme prītiyāte jayatu vijayate sṛṣṭisaṃhārakārī",
  "SA05bst-108u:153_20": "hrīṃ hrīṃ hrīṃkāranāde bhavabhayaharaṇaṃ siddhicaṇḍī namaste //",
  "SA05bst-108u:153_21": "hūṃkārī kālarupī narapiśitamukhā sāndraraudrārajihve",
  "SA05bst-108u:153_22": "hūṃkārī ghoranāde paramaśiraśikhā hāratī piṅgalākṣe /",
  "SA05bst-108u:153_23": "paṅke jātābhijāte curu curu curute kāminī kāṇḍakaṇṭhe",
  "SA05bst-108u:153_24": "kaṅkālī kālarātrī bhagavati varade siddhicaṇḍī namaste //",
  "SA05bst-108u:153_25": "ṣṭrīṃ ṣṭrīṃ ṣṭrīṃkāranāde tribhuvananamite ghoraghorātighoraṃ",
  "SA05bst-108u:153_26": "kaṃ kaṃ kaṃ kālarūpaṃ ghughuritaghuritaṃ ghuṃ ghumā bindurūpī /",
  "SA05bst-108u:153_27": "dhūṃ dhūṃ dhūṃ dhūmravarṇā bhramati bhuvanataḥ kālapāśatriśūlaṃ",
  "SA05bst-108u:153_28": "taṃ taṃ taṃ tīvrarūpaṃ mama bhayaharaṇaṃ siddhicaṇḍī namaste //",
  "SA05bst-108u:153_29": "jhrīṃ jhrīṃ jhrīṃkāravṛnde pracaritamahasā vāmahaste kapḥlaṃ",
  "SA05bst-108u:153_30": "khaṃ khaṃ khaṃ khaṅgahaste ḍamaruḍimaḍimāṃ muṇḍamālāsuśobhām /",
  "SA05bst-108u:153_31": "ruṃ ruṃ ruṃ rudramālābharaṇavibhūṣitā dirghajihvā karālā",
  "SA05bst-108u:153_32": "devi śrī ugracaṇḍī bhagavati varade siddhicaṇḍī namaste //",
  "SA05bst-108u:busto_24.9_0": "āruṇavarṇasaṅkāśā khaḍgapheṭakabindukā /",
  "SA05bst-108u:busto_24.9_1": "kāmarūpī mahādevī ugracaṇḍī namo 'stute //",
  "SA05bst-108u:154_0": "śrī caṇḍikādaṇḍakastotraṃ samāptam //",
  "SA05bst-108u:156_0": "Digital Sanskrit Buddhist Canon, Stotra section, text no. 25:",
  "SA05bst-108u:157_0": "Catuḥṣaṣṭisaṃvarastotram",
  "SA05bst-108u:busto_25.1_0": "śrīherukaṃ mahāvīraṃ viśuddhaṃ kuliśeśvaram /",
  "SA05bst-108u:busto_25.1_1": "namāmi sarvabhāvena ḍākinīgaṇabhūṣitam //",
  "SA05bst-108u:busto_25.2_0": "saṃvarāya namastubhyaṃ dvayākārāya namo namaḥ /",
  "SA05bst-108u:busto_25.2_1": "cakrasthitāya devāya cakrasaṃvara te namaḥ //",
  "SA05bst-108u:busto_25.3_0": "meṣavaktra namaste 'stu śivaśaktisvarūpiṇe /",
  "SA05bst-108u:busto_25.3_1": "mahākrodhasvarūpāya meṣasaṃvara te namaḥ //",
  "SA05bst-108u:busto_25.4_0": "aśvānanāya devāya ratikarmaratāya ca /",
  "SA05bst-108u:busto_25.4_1": "bhuktimuktipradātre ca aśvasaṃvara te namaḥ //",
  "SA05bst-108u:busto_25.5_0": "vyāghrāsyāya namastubhyaṃ śaktiyuktāya vai namaḥ /",
  "SA05bst-108u:busto_25.5_1": "surāmāṃsarato nityaṃ vyāghrasaṃvara te namaḥ //",
  "SA05bst-108u:busto_25.6_0": "kūrmāsyāya namastubhyaṃ surate saṃratāya ca /",
  "SA05bst-108u:busto_25.6_1": "namo devādhidevāya kūrmasaṃvara te namaḥ //",
  "SA05bst-108u:busto_25.7_0": "namāmi matsyavaktrāya mānavānāṃ hitāya vai /",
  "SA05bst-108u:busto_25.7_1": "namo namaste deveśa matsyasaṃvara te namaḥ //",
  "SA05bst-108u:busto_25.8_0": "makarākāravaktrāya mahāśaktidharāya ca /",
  "SA05bst-108u:busto_25.8_1": "manovāñchāpradātre ca makarasaṃvara te namaḥ //",
  "SA05bst-108u:busto_25.9_0": "saṃvarāyoṣṭravaktrāya śaktikāliṅgaṇāya ca /",
  "SA05bst-108u:busto_25.9_1": "maithune tatparāyātha uṣṭrasaṃvara te namaḥ //",
  "SA05bst-108u:busto_25.10_0": "namāmi gajavaktrāya yonau liṅgapradāya ca /",
  "SA05bst-108u:busto_25.10_1": "namo bhagavate tubhyaṃ gajasaṃvara te namaḥ //",
  "SA05bst-108u:busto_25.11_0": "maṇḍūkānananāthāya trailokyeśāya te namaḥ /",
  "SA05bst-108u:busto_25.11_1": "namo devādhidevāya maṇḍūkasaṃvarāya ca //",
  "SA05bst-108u:busto_25.12_0": "namāmi cāvivaktrāya nityaṃ ratiratāya ca /",
  "SA05bst-108u:busto_25.12_1": "namaste devadeveśa ahisaṃvara te namaḥ //",
  "SA05bst-108u:busto_25.13_0": "śukānanāya devāya dvayākārākāraśobhine /",
  "SA05bst-108u:busto_25.13_1": "namo namaste bhīmāṅga śukasaṃvara te namaḥ //",
  "SA05bst-108u:busto_25.14_0": "saṃvarāya namaste 'stu śaktiyuktāya vai namaḥ /",
  "SA05bst-108u:busto_25.14_1": "siṃhānanāya vai nityaṃ siṃhasaṃvara te namaḥ //",
  "SA05bst-108u:busto_25.15_0": "markaṭānanadevāya śakticumbanaratāya ca /",
  "SA05bst-108u:busto_25.15_1": "namaste 'stu namaste 'stu harisaṃvara te namaḥ //",
  "SA05bst-108u:busto_25.16_0": "śvānavaktra namaste 'stu śakticumbanakāriṇe /",
  "SA05bst-108u:busto_25.16_1": "namaste bhagavan deva śvānasaṃvara te namaḥ //",
  "SA05bst-108u:busto_25.17_0": "varāhāsyavarevāna bhagakrīḍanakāraka /",
  "SA05bst-108u:busto_25.17_1": "namāmi śaktiyuktāya ghṛṣṭisaṃvara te namaḥ //",
  "SA05bst-108u:busto_25.18_0": "jambukāsyāya devāya śaktikāliṅgaṇāya ca /",
  "SA05bst-108u:busto_25.18_1": "sarvapāpaharāyaiva śivāsaṃvara te namaḥ //",
  "SA05bst-108u:busto_25.19_0": "namāmi gṛdhravaktrāya duḥkhanāśāya te namaḥ /",
  "SA05bst-108u:busto_25.19_1": "dvayākārasiddhidevāya gṛdhrasaṃvara te namaḥ //",
  "SA05bst-108u:busto_25.20_0": "kākānanāya śuddhayakṣa śṛṅgārarūpadhāriṇe /",
  "SA05bst-108u:busto_25.20_1": "namo bhagavate tubhyaṃ kākasaṃvara te namaḥ //",
  "SA05bst-108u:busto_25.21_0": "ulūkavaktriṇe tubhyaṃ mahāsaukhyapradāya ca /",
  "SA05bst-108u:busto_25.21_1": "yonimaithunakṛddevolūkasaṃvara te namaḥ //",
  "SA05bst-108u:busto_25.22_0": "tārkṣyānanāya devāya tāriṇe bhavasāgarāt /",
  "SA05bst-108u:busto_25.22_1": "namastubhyaṃ namastubhyaṃ namo garuḍasaṃvara //",
  "SA05bst-108u:busto_25.23_0": "govaktrāya namastubhyaṃ gohatyāpāpahāriṇe /",
  "SA05bst-108u:busto_25.23_1": "gotravṛddhipradātre ca dhenusaṃvara te namaḥ //",
  "SA05bst-108u:busto_25.24_0": "gardabhākāravaktrāya gatāgatakṣayāya te /",
  "SA05bst-108u:busto_25.24_1": "gaṇeśvarāya devāya kharasaṃvara te namaḥ //",
  "SA05bst-108u:busto_25.25_0": "mahiṣāsyāya devāya mahāpralayakāriṇe /",
  "SA05bst-108u:busto_25.25_1": "śaktiyuktāya devāya namao mahiṣasaṃvara //",
  "SA05bst-108u:busto_25.26_0": "viḍālāsya namastubhyaṃ mūtrakūṇḍaprakrīḍine /",
  "SA05bst-108u:busto_25.26_1": "śreṣṭhāya parameśāya namo mārjārasaṃvara //",
  "SA05bst-108u:busto_25.27_0": "namāmi śālvavaktrāya dvayaṅgamekeva śobhitam /",
  "SA05bst-108u:busto_25.27_1": "namāmi devadeveśa namaḥ śarabhasaṃvara //",
  "SA05bst-108u:busto_25.28_0": "siddhāya siddharūpāya guṇāya guṇavartine /",
  "SA05bst-108u:busto_25.28_1": "krauñcāsyāya namastubhyaṃ krauñcasaṃvara te namaḥ //",
  "SA05bst-108u:busto_25.29_0": "ulkānanāya śuddhāya uttamāya namo namaḥ /",
  "SA05bst-108u:busto_25.29_1": "ugrāya bhīmarūpāya ulkasaṃvara te namaḥ //",
  "SA05bst-108u:busto_25.30_0": "haṃsavaktra namaste 'stu haṃsasvarasvarūpiṇe /",
  "SA05bst-108u:busto_25.30_1": "haṃsaḥso 'haṃsvarūpāya haṃsasaṃvara te namaḥ //",
  "SA05bst-108u:busto_25.31_0": "mṛgavaktrāya devāya namāmi parameśvara /",
  "SA05bst-108u:busto_25.31_1": "ṛddhisiddhipradātre ca mṛgasaṃvara te namaḥ //",
  "SA05bst-108u:busto_25.32_0": "śaktiyukta namaste 'stu cakravākānanāya ca /",
  "SA05bst-108u:busto_25.32_1": "namaste cakavākākhyasaṃvarāya namo namaḥ //",
  "SA05bst-108u:busto_25.33_0": "ajānanāya vīrāya avidyānāśine namaḥ /",
  "SA05bst-108u:busto_25.33_1": "apavargaphalāptyarthamajasaṃvara te namaḥ //",
  "SA05bst-108u:busto_25.34_0": "kukkuṭāsyāya devāya kulavṛddhikarāya ca /",
  "SA05bst-108u:busto_25.34_1": "namaste kauṭukeśāya tubhyaṃ kukkuṭasaṃvara //",
  "SA05bst-108u:busto_25.35_0": "kṛṣṇasārasavaktrāya namaste karmasambhava /",
  "SA05bst-108u:busto_25.35_1": "kālanāśāya devāya eṇasaṃvara te namaḥ //",
  "SA05bst-108u:busto_25.36_0": "mūṣānanāya pūrṇāya jñānadāya namo namaḥ /",
  "SA05bst-108u:busto_25.36_1": "sarvadaityavināśaya mūṣasaṃvara te namaḥ //",
  "SA05bst-108u:busto_25.37_0": "sālūkāsya namaste 'stu mānādivaradāya ca /",
  "SA05bst-108u:busto_25.37_1": "siddhibuddhipradātre ca namaḥ sālūkasaṃvara //",
  "SA05bst-108u:busto_25.38_0": "namaḥ kapolavaktrāya prajñopāyātmarūpiṇe /",
  "SA05bst-108u:busto_25.38_1": "namaste 'stu mahāvīra kapotasaṃvarāya ca //",
  "SA05bst-108u:busto_25.39_0": "namāmi grāhavaktrāya bhuktimuktipradāya ca /",
  "SA05bst-108u:busto_25.39_1": "namo 'stu sarvabhūteśa grāhasaṃvara te namaḥ //",
  "SA05bst-108u:busto_25.40_0": "namaste cihlavaktrāya namaste maithune rata /",
  "SA05bst-108u:busto_25.40_1": "namaste bhagavan deva cihlasaṃvara te namaḥ //",
  "SA05bst-108u:busto_25.41_0": "caṭakāsyāya devāya namaste 'stu jagadguro /",
  "SA05bst-108u:busto_25.41_1": "namaste 'stu guṇādhīśa caṭakasaṃvara te namaḥ //",
  "SA05bst-108u:busto_25.42_0": "sārasāsya namastubhyaṃ namaste guṇasāgara /",
  "SA05bst-108u:busto_25.42_1": "namo bhagavate tubhyaṃ sārasasaṃvarāya ca //",
  "SA05bst-108u:busto_25.43_0": "khañjanāsyāya devāya mahādevāya te namaḥ /",
  "SA05bst-108u:busto_25.43_1": "nirvāṇapadadātre khañjarīṭasaṃvarāya ca //",
  "SA05bst-108u:busto_25.44_0": "namaste kṣemakaryāsya bhuktimuktipradāya ca /",
  "SA05bst-108u:busto_25.44_1": "namo bhagavate deva kṣemakarisaṃvarāya te //",
  "SA05bst-108u:busto_25.45_0": "śaśakāsya namastubhyaṃ namaste bhuvaneśvara /",
  "SA05bst-108u:busto_25.45_1": "karmapradāya te nityaṃ namaḥ śaśakasaṃvara //",
  "SA05bst-108u:busto_25.46_0": "namo bhallūkavaktrāya ratikrīḍāparāya ca /",
  "SA05bst-108u:busto_25.46_1": "kāryasiddhipradātre ca namo bhallūkasaṃvara //",
  "SA05bst-108u:busto_25.47_0": "pikāsyāya namastubhyaṃ mantrasiddhikarāya ca /",
  "SA05bst-108u:busto_25.47_1": "trilokeśāya sarvāya pikasaṃvara te namaḥ //",
  "SA05bst-108u:busto_25.48_0": "namāmi vakavaktrāya śaktiyuktagaṇādhipa /",
  "SA05bst-108u:busto_25.48_1": "namāmi devadeveśa vakasaṃvara te namaḥ //",
  "SA05bst-108u:busto_25.49_0": "khaṅgivaktrāya devāya sarvadā śirasā namaḥ /",
  "SA05bst-108u:busto_25.49_1": "namo 'stu parameśāya khaṅgisaṃvara te namaḥ //",
  "SA05bst-108u:busto_25.50_0": "karkaṭāsya namastubhyaṃ namaḥ saṃsārahetave /",
  "SA05bst-108u:busto_25.50_1": "pāpapuñjavināśāya namaḥ karkaṭasaṃvara //",
  "SA05bst-108u:busto_25.51_0": "namaḥ śallakivaktrāya sarvadoṣanivāriṇe /",
  "SA05bst-108u:busto_25.51_1": "saṃsārapāśanāśāya namaḥ śallakisaṃvara //",
  "SA05bst-108u:busto_25.52_0": "vṛścikāsya namastubhyaṃ balakalyāṇadāya ca /",
  "SA05bst-108u:busto_25.52_1": "namo namaste devāya namo vṛścikasaṃvara //",
  "SA05bst-108u:busto_25.53_0": "alivaktrāya devāya alimodāya te namaḥ /",
  "SA05bst-108u:busto_25.53_1": "alilokavināśāya alisaṃvara te namaḥ //",
  "SA05bst-108u:busto_25.54_0": "jāhakāsya namaste 'stu janamohakṛtāya vai /",
  "SA05bst-108u:busto_25.54_1": "jayakalyāṇadātre ca namo jāhakasaṃvara //",
  "SA05bst-108u:busto_25.55_0": "camarīvaktra te nityaṃ cāturyaphaladāyine /",
  "SA05bst-108u:busto_25.55_1": "caturvargapradātre ca namaścamarisaṃvara //",
  "SA05bst-108u:busto_25.56_0": "sīmnivaktranamastubhyaṃ siddhitvaphaladāyine /",
  "SA05bst-108u:busto_25.56_1": "namo bhagavate nityaṃ sīmnisaṃvara te namaḥ //",
  "SA05bst-108u:busto_25.57_0": "namāmi godhavaktrāya namaste bhīmavikrama /",
  "SA05bst-108u:busto_25.57_1": "namaste divyanetrāya godhāsaṃvara te namaḥ //",
  "SA05bst-108u:busto_25.58_0": "cakorāsya namastubhyaṃ cāñcalyadoṣanāśaka /",
  "SA05bst-108u:busto_25.58_1": "namo bhagavate tubhyaṃ cakorasaṃvarāya ca //",
  "SA05bst-108u:busto_25.59_0": "godhikāsyāya satataṃ sṛṣṭisaṃhārakariṇe /",
  "SA05bst-108u:busto_25.59_1": "namaste paramānanda godhikāsaṃvarāya ca //",
  "SA05bst-108u:busto_25.60_0": "madhumākṣikavaktrāya namaste mānadāyaka /",
  "SA05bst-108u:busto_25.60_1": "sarvajñāya pareśāya namo mākṣikasaṃvara //",
  "SA05bst-108u:busto_25.61_0": "pataṅgavaktra te nityaṃ parameśa namaḥ sadā /",
  "SA05bst-108u:busto_25.61_1": "divyāya divaseśāya namaḥ pataṅgasaṃvara //",
  "SA05bst-108u:busto_25.62_0": "naravaktrāya devāya narakadhnāya te namaḥ /",
  "SA05bst-108u:busto_25.62_1": "nānārūpadadhānāya narasaṃvara te namaḥ //",
  "SA05bst-108u:busto_25.63_0": "sṛṣṭirūpa jagaddhāma sṛjate sarvabhūtakam /",
  "SA05bst-108u:busto_25.63_1": "namo namaste satataṃ sṛṣṭisaṃvara te namaḥ //",
  "SA05bst-108u:busto_25.64_0": "sthitirūpāya devāya guṇāya guṇavartine /",
  "SA05bst-108u:busto_25.64_1": "namaḥ sāravināśāya sthitisaṃvara te namaḥ //",
  "SA05bst-108u:busto_25.65_0": "sarvalokasya saṃhārakartre te parameśvara /",
  "SA05bst-108u:busto_25.65_1": "tasmādahaṃ namasyāmi namaḥ pralayasaṃvara //",
  "SA05bst-108u:busto_25.66_0": "jyotirvaktra paraṃ dhāma namaste jagadīśvara /",
  "SA05bst-108u:busto_25.66_1": "parātparataraṃ sūkṣma jyotiḥsaṃvara te namaḥ //",
  "SA05bst-108u:busto_25.67_0": "itīdaṃ saṃvarastotraṃ triṣu lokeṣu durlabham /",
  "SA05bst-108u:busto_25.67_1": "parātparataraṃ stotraṃ catuḥṣaṣṭipramāṇakam //",
  "SA05bst-108u:busto_25.68_0": "catuḥṣaṣṭipramāṇeṣu ādyamādyaṃ tu vaktritam /",
  "SA05bst-108u:busto_25.68_1": "bhūyo granthamayāccātra ādyamātraṃ pracoditam //",
  "SA05bst-108u:busto_25.69_0": "kanyārthī labhate kanyāṃ dhanārthī labhate dhanam /",
  "SA05bst-108u:busto_25.69_1": "vidyārthī labhate vidyāṃ mokṣārthī mokṣamāpnuyāt //",
  "SA05bst-108u:busto_25.70_0": "vaśīkaraṇamuccāṭaṃ māramohanastambhanam /",
  "SA05bst-108u:busto_25.70_1": "ākarṣaṇaṃ ca vidveṣaṃ dhātuvādaṃ rasāyanam //",
  "SA05bst-108u:busto_25.71_0": "guṭikāṃ pādukāsiddhiṃ khaṅgasiddhiṃ tathaiva ca /",
  "SA05bst-108u:busto_25.71_1": "khecarīsiddhi vaidyāṅgaṃ mantrasiddhiṃ ca vākpaṭuḥ //",
  "SA05bst-108u:busto_25.72_0": "parakāyapraveśaṃ ca dravyākarṣaṇameva ca /",
  "SA05bst-108u:busto_25.72_1": "labhate stotrarājena satyaṃ satyaṃ mayoditam //",
  "SA05bst-108u:busto_25.73_0": "durbhikṣaṃ cāpadi pāṭhaṃ kurute śubhamāpnuyāt /",
  "SA05bst-108u:busto_25.73_1": "ativṛṣṭāvanāvṛṣṭau mahāmārīsamudbhave //",
  "SA05bst-108u:busto_25.74_0": "rājyabhraṃśe jñānabhraṃśe strībhraṃśe ca dhanakṣaye /",
  "SA05bst-108u:busto_25.74_1": "kalahe ca vivāde ca paṭhate stotramuttamam //",
  "SA05bst-108u:busto_25.75_0": "bhikṣukebhyaḥ sahasrebhyaḥ tulyaṃ dānakṛtaṃ phalam /",
  "SA05bst-108u:busto_25.75_1": "bahunātra kimuktena brahmāṇḍadānajaṃ phalam //",
  "SA05bst-108u:158_0": "śrīsaṃvarāgame mahātantre amitābhavairocanasaṃvāde",
  "SA05bst-108u:158_1": "śrīcakrasaṃvarādicatuḥṣaṣṭisaṃvarastotraṃ samāptam //",
  "SA05bst-108u:160_0": "Digital Sanskrit Buddhist Canon, Stotra section, text no. 26:",
  "SA05bst-108u:161_0": "Daśabhūmīśvaro nāma mahāyānasūtraratnarājastotram",
  "SA05bst-108u:161_1": "śamadamaniratānāṃ śāntadāntāśayānāṃ",
  "SA05bst-108u:161_2": "khagapathasadṛśānāmantarīkṣasamānām /",
  "SA05bst-108u:161_3": "khilamalavidhutanāṃ mārgajñānasthitānāṃ",
  "SA05bst-108u:161_4": "śṛṇuta varaviśeṣaṃ bodhisattvāṃśca śreṣṭhān //",
  "SA05bst-108u:161_5": "kuśalasatasahasraṃ saṃcitaṃ kalpakoṭayā",
  "SA05bst-108u:161_6": "subuddhaśatasahasraṃ pūjayitvā gṛhītam /",
  "SA05bst-108u:161_7": "pratyekajinavarānvai pūjayitvā tvanantān",
  "SA05bst-108u:161_8": "sakalajagahitāya jāyate bodhicittam //",
  "SA05bst-108u:161_9": "uta tapatapitānāṃ kṣāntipāraṃgatānāṃ",
  "SA05bst-108u:161_10": "hṛtaśritacaritānāṃ puṇyajñānodgatānām /",
  "SA05bst-108u:161_11": "vipulagatimatīnāṃ puṇyajñānāśayānāṃ",
  "SA05bst-108u:161_12": "daśabalasamatulyaṃ jāyate bodhicittam //",
  "SA05bst-108u:161_13": "pramuditasumatīnāṃ dānadharme ratānāṃ",
  "SA05bst-108u:161_14": "sakalajagahitārthaṃ nityamevodyatānām /",
  "SA05bst-108u:161_15": "jinaguṇaniratānāṃ sattvarakṣāvratānāṃ",
  "SA05bst-108u:161_16": "tribhuvanahitakartṛ jāyate bodhicittam //",
  "SA05bst-108u:161_17": "akuśalaviratānāṃ śuddhamārge sthitānāṃ",
  "SA05bst-108u:161_18": "vrataniyamaratānāṃ śāntasaumyendriyāṇām /",
  "SA05bst-108u:161_19": "jinaśaraṇagatānāṃ bodhicaryāśayānāṃ",
  "SA05bst-108u:161_20": "tribhuvanahitasādhyaṃ jāyate bodhicittam //",
  "SA05bst-108u:161_21": "anugatakuśalānāṃ kṣāntisvārasyabhājāṃ",
  "SA05bst-108u:161_22": "viditaguṇarasānāṃ tyaktamānotsavānām /",
  "SA05bst-108u:161_23": "nihitaśubhamatīnāṃ dānasaumyāśayānāṃ",
  "SA05bst-108u:161_24": "sakalahitavidhānaṃ jāyate bodhicittam //",
  "SA05bst-108u:161_25": "pracalati śubhakārye dhīravīryāḥ sahāyā",
  "SA05bst-108u:161_26": "nikhilajanahitārthaṃ prodyate mānasiṃhaḥ /",
  "SA05bst-108u:161_27": "avirataguṇasādhyā nirjitakleśasaṃdhā",
  "SA05bst-108u:161_28": "jhaṭiti manasi teṣāṃ jāyate bodhicittam //",
  "SA05bst-108u:161_29": "susamavahitacittā dhvastamohāndhakārā",
  "SA05bst-108u:161_30": "vigalitamadamānā tyaktasaṃkliṣṭamārgāḥ /",
  "SA05bst-108u:161_31": "samasukhaniratā ye tyaktasaṃsārasaṃgā",
  "SA05bst-108u:161_32": "jhaṭiti manasi teṣāṃ jāyate bodhicittam //",
  "SA05bst-108u:161_33": "vimalakhasamacittā jñānavijñānavijñā",
  "SA05bst-108u:161_34": "nihatanamucimārā vāntakleśābhimānāḥ /",
  "SA05bst-108u:161_35": "jinapadaśaraṇasthā labdhatattvārthakāye",
  "SA05bst-108u:161_36": "sapadi manasi teṣāṃ jāyate bodhicittam //",
  "SA05bst-108u:161_37": "tribhuvanaśivasādhyopāyavijñānadhīrāḥ",
  "SA05bst-108u:161_38": "karibalaparihāropāyavidṛddhimantaḥ /",
  "SA05bst-108u:161_39": "sugataguṇasamīhā ye ca puṇyānurāgā",
  "SA05bst-108u:161_40": "sapadi manasi teṣāṃ jāyate bodhicittam //",
  "SA05bst-108u:161_41": "tribhuvanahitakāmā bodhisaṃbhārapūrtyai",
  "SA05bst-108u:161_42": "praṇihitamanasā ye duṣkare 'pi caranti /",
  "SA05bst-108u:161_43": "avirataśubhakarma prodyatāṃ bodhisattvāḥ",
  "SA05bst-108u:161_44": "sapadi manasi teṣāṃ jāyate bodhicittam //",
  "SA05bst-108u:161_45": "daśabalaguṇakāmā bodhicaryānuraktā",
  "SA05bst-108u:161_46": "vijitakaribalaughāstyaktamānānuṣaṅgāḥ /",
  "SA05bst-108u:161_47": "anugataśubhamārgā labdhadharmārthakāmā",
  "SA05bst-108u:161_48": "jhaṭiti manasi teṣāṃ jāyate bodhicittam //",
  "SA05bst-108u:161_49": "iti gaṇitaguṇāṃśā bodhicaryāścarantu",
  "SA05bst-108u:161_50": "jinapadapraṇidhānā satsamṛddhiṃ labhantu /",
  "SA05bst-108u:161_51": "tribhuvanapariśuddhā bodhicittaṃ labhantu",
  "SA05bst-108u:161_52": "triśaraṇapariśuddhā bodhisattvā bhavantu //",
  "SA05bst-108u:busto_26.14_0": "daśapāramitāḥ pūrya daśabhūmīśvaro bhavet /",
  "SA05bst-108u:busto_26.14_1": "bhūyo 'pi kathyate hyetacchṛṇutaivaṃ samāsataḥ //",
  "SA05bst-108u:busto_26.15_0": "bodhicittaṃ yadāsādya saṃpradānaṃ karoti yaḥ /",
  "SA05bst-108u:busto_26.15_1": "tadā pramuditāṃ prāpto jambūdvīpeśvaro bhavet //",
  "SA05bst-108u:busto_26.16_0": "tatrasthaḥ pālayet sattvān yathecchapratipādanaiḥ /",
  "SA05bst-108u:busto_26.16_1": "svayaṃ dāne pratiṣṭhitvā parāṃścāpi niyojayet //",
  "SA05bst-108u:busto_26.17_0": "sarvān bodhau pratiṣṭhāpya saṃpūrṇadānapāragaḥ /",
  "SA05bst-108u:busto_26.17_1": "etatkarmānubhāvena saṃvaraṃ samupācaret //",
  "SA05bst-108u:busto_26.18_0": "sampacchīlaṃ samādhāya saṃvaraṃ kuśalī bhavet /",
  "SA05bst-108u:busto_26.18_1": "tataḥ sa vimalāṃ prāptaścāturdvīpeśvaro bhavet //",
  "SA05bst-108u:busto_26.19_0": "tatrasthaḥ pālayet sattvānakuśalaṃ nivārayet /",
  "SA05bst-108u:busto_26.19_1": "svayaṃ śīle pratiṣṭhitvā parāṃścāpi niyojayet //",
  "SA05bst-108u:busto_26.20_0": "sarvān bodhau pratiṣṭhāpya sampūrṇakuśalī bhavet /",
  "SA05bst-108u:busto_26.20_1": "etaddharmavipākena kṣāntivratamupāśrayet //",
  "SA05bst-108u:busto_26.21_0": "samyak kṣāntivrataṃ dhṛtvā kṣāntibhṛt kuśalī bhavet /",
  "SA05bst-108u:busto_26.21_1": "tataḥ prābhākarīṃ prāptastrayastriṃśādhipo bhavet //",
  "SA05bst-108u:busto_26.22_0": "tatrasthaḥ pālayet satvān kleśamārganivāraṇaiḥ /",
  "SA05bst-108u:busto_26.22_1": "svayaṃ kṣāntivrate sthitvā parāṃścāpi niyojayet //",
  "SA05bst-108u:busto_26.23_0": "sattvān bodhau pratiṣṭhāpya śāntipāraṃgato bhavet /",
  "SA05bst-108u:busto_26.23_1": "etatpuṇyavipākena vīryabalamupāśrayet //",
  "SA05bst-108u:busto_26.24_0": "samyag vīryaṃ samādhāya vīryabhṛtkuśalī bhavet /",
  "SA05bst-108u:busto_26.24_1": "tataścārciṣmatīṃ prāpya sudhāmādhipatirbhavet //",
  "SA05bst-108u:busto_26.25_0": "tatrasthaḥ pālayan sarvān kudṛṣṭīḥ saṃnivārayet /",
  "SA05bst-108u:busto_26.25_1": "samyagdṛṣṭau pratiṣṭhāya bodhayitvā prayatnataḥ //",
  "SA05bst-108u:busto_26.26_0": "svayaṃ dhyānavrate sthitvā parāṃścāpi niyojayet /",
  "SA05bst-108u:busto_26.26_1": "sarvān bodhau pratiṣṭhāpya dhyānapāraṃgato bhavet //",
  "SA05bst-108u:busto_26.27_0": "etatpuṇyavipākena dhyānapāraṃ samārabhet /",
  "SA05bst-108u:busto_26.27_1": "sarvakleśān vinirjitya samādhisusthito bhavet //",
  "SA05bst-108u:busto_26.28_0": "samyagdhyānaṃ samādhāya samādhikuśalī bhavet /",
  "SA05bst-108u:busto_26.28_1": "tataḥ sudurjayāṃ prāptaḥ sa tuṣitādhipo bhavet //",
  "SA05bst-108u:busto_26.29_0": "tatrasthaḥ pālayetsattvāṃstīrthyamārganivāraṇaiḥ /",
  "SA05bst-108u:busto_26.29_1": "sattvadharmaṃ pratiṣṭhāpya bodhayitvā prayatnataḥ //",
  "SA05bst-108u:busto_26.30_0": "svayaṃ dhyānavrate sthitvā parāṃścāpi niyojayet /",
  "SA05bst-108u:busto_26.30_1": "sarvān bodhau pratiṣṭhāpya dhyānapāraṃgato bhavet //",
  "SA05bst-108u:busto_26.31_0": "etatpuṇyavipākena prajñāvratamupāśrayet /",
  "SA05bst-108u:busto_26.31_1": "sarvānmārān vinirjitya prajñābhijñāsamṛddhimān //",
  "SA05bst-108u:busto_26.32_0": "samyak prajñāṃ samādhāya svābhijñākuśalī bhavet /",
  "SA05bst-108u:busto_26.32_1": "tataścābhimukhīṃ prāptaḥ sunirmitādhipo bhavet //",
  "SA05bst-108u:busto_26.33_0": "tatrasthaḥ pālayet sattvānabhimānanivāraṇaiḥ /",
  "SA05bst-108u:busto_26.33_1": "śūnyatāṃ supratiṣṭhāpya bodhayitvā prayatnataḥ //",
  "SA05bst-108u:busto_26.34_0": "svayaṃ prajñāvrate sthitvā parāṃścāpi niyojayet /",
  "SA05bst-108u:busto_26.34_1": "sarvān bodhau pratiṣṭhāpya prajñāpāraṃgato bhavet //",
  "SA05bst-108u:busto_26.35_0": "etatpuṇyavipākaiśca samupāyavrataṃ caret /",
  "SA05bst-108u:busto_26.35_1": "sarvaduṣṭān vinirjitya saddharmakuśalī sudhīḥ //",
  "SA05bst-108u:busto_26.36_0": "samupāyavidhānena sattvān bodhau niyojayet /",
  "SA05bst-108u:busto_26.36_1": "tato dūraṅgamāṃ prāpto vaśavartīśvaro bhavet //",
  "SA05bst-108u:busto_26.37_0": "tatrasthaḥ pālayetsattvānabhisamayabodhanaiḥ /",
  "SA05bst-108u:busto_26.37_1": "bodhisattvaniyāmeṣu pratiṣṭhāya prabodhayet //",
  "SA05bst-108u:busto_26.38_0": "tatropāye svayaṃ sthitvā parāṃścāpi niyojayet /",
  "SA05bst-108u:busto_26.38_1": "sarvān bodhau pratiṣṭhāpya upāyapārago bhavet //",
  "SA05bst-108u:busto_26.39_0": "etatpuṇyānubhāvaśca supraṇidhīnupāśrayet /",
  "SA05bst-108u:busto_26.39_1": "mithyādṛṣṭiṃ vinirjitya samyagdṛṣṭiḥ kṛto budhaiḥ //",
  "SA05bst-108u:busto_26.40_0": "supratiṣṭhitacittena samyagbodhau pratiṣṭhitaḥ /",
  "SA05bst-108u:busto_26.40_1": "tataścāpyacalāṃ prāpto buddhayā sāhasrikādhipaḥ //",
  "SA05bst-108u:busto_26.41_0": "tatrasthaḥ pālayetsattvān tripānaṃ saṃpibet śanaiḥ /",
  "SA05bst-108u:busto_26.41_1": "lokadhātau parijñāne pratiṣṭhāpya prabodhayet //",
  "SA05bst-108u:busto_26.42_0": "supraṇidhau svayaṃ sthitvā parāṃścāpi niyojayen /",
  "SA05bst-108u:busto_26.42_1": "sarvān bodhau pratiṣṭhāpya prāṇiṣu pārago bhavet //",
  "SA05bst-108u:busto_26.43_0": "etatpuṇyānusāraiśca balavratamupāśrayet /",
  "SA05bst-108u:busto_26.43_1": "sarvaduṣṭān vinirjitya sambodhikṛtaniścayaḥ //",
  "SA05bst-108u:busto_26.44_0": "samyagyatnasamutsāhaiḥ sarvatīrthyān vinirjayet /",
  "SA05bst-108u:busto_26.44_1": "tataḥ sādhumatīṃ prāpto mahābrahmā bhavet kṛtī //",
  "SA05bst-108u:busto_26.45_0": "tatrasthaḥ pālayan sattvān buddhayānopadeśanaiḥ /",
  "SA05bst-108u:busto_26.45_1": "sattvāsamaparijñāne samyagbodhau prabodhayet //",
  "SA05bst-108u:busto_26.46_0": "svayaṃ bale pratiṣṭhitvā parāṃścāpi niyojayet /",
  "SA05bst-108u:busto_26.46_1": "sarvān bodhau pratiṣṭhāpya balapāraṃgato bhavet //",
  "SA05bst-108u:busto_26.47_0": "etatpuṇyavipākaiśca jñānavratamupāśrayet /",
  "SA05bst-108u:busto_26.47_1": "caturmārān vinirjitya bodhisattvaguṇākaraḥ //",
  "SA05bst-108u:busto_26.48_0": "samyagjñānaṃ samādhāya saddharmakuśalo bhavet /",
  "SA05bst-108u:busto_26.48_1": "dharmameghāṃ tataḥ prāpto maheśvaro bhavet kṛtī //",
  "SA05bst-108u:busto_26.49_0": "tatrasthaḥ pālayan sarvān sarvākārānubodhanaiḥ /",
  "SA05bst-108u:busto_26.49_1": "sarvākāravare jñāne pratiṣṭhāpya prabodhayet //",
  "SA05bst-108u:busto_26.50_0": "svayaṃ jñāne pratiṣṭhitvā parāṃścāpi niyojayet /",
  "SA05bst-108u:busto_26.50_1": "sarvān bodhau pratiṣṭhāpya jñānapāraṃgato bhavet //",
  "SA05bst-108u:busto_26.51_0": "etatpuṇyānubhāvaiśca daśabhūmīśvaro jinaḥ /",
  "SA05bst-108u:busto_26.51_1": "sarvākāraguṇādhāraḥ sarvajño dharmalābhavit //",
  "SA05bst-108u:busto_26.52_0": "iti matvā bhuvabhiśca sambuddhapadalabdhaye /",
  "SA05bst-108u:busto_26.52_1": "daśapāramitārūpe caritavyaṃ samāhitaiḥ //",
  "SA05bst-108u:busto_26.53_0": "tathā bodhiṃ śivāṃ prāpya caturmārān vinirjayet /",
  "SA05bst-108u:busto_26.53_1": "sarvān bodhau pratiṣṭhāpya nirvṛtiṃ samavāpsyatha //",
  "SA05bst-108u:busto_26.54_0": "etajjñātvā paricchāyāṃ caradhvaṃ bodhiśāsane /",
  "SA05bst-108u:busto_26.54_1": "nirvidhnaṃ bodhimāsādya labhadhvaṃ saugataṃ padam //",
  "SA05bst-108u:162_0": "etāstā khalvāha jinaputro daśabodhisattvabhūmayaḥ samāsato nirdiṣṭāḥ sarvākāravaropetāḥ sarvajñānānugatā draṣṭavyāḥ /",
  "SA05bst-108u:162_1": "tasyāṃ velāyāmayaṃ trisāhasralokadhātuṣaḍvikāraṃ prākampata vividhāni ca puṇyāni viyatto nyapatan /",
  "SA05bst-108u:162_2": "divyamānuṣakāṇi ca bhūtāni saṃpravāditānyabhūvan,",
  "SA05bst-108u:162_3": "anumodanāṃśagena ca yāvadakaniṣṭhabhuvanaṃ vijñaptamabhūt /",
  "SA05bst-108u:163_0": "śrībodhisattvacaryāprasthānād daśabhūmīśvaro nāma mahāyānasūtraratnarājastotraṃ samāptam //",
  "SA05bst-108u:165_0": "Digital Sanskrit Buddhist Canon, Stotra section, text no. 27:",
  "SA05bst-108u:166_0": "Dharmadhātunāmastavaḥ",
  "SA05bst-108u:busto_27.1_0": "vaṃ kāraṃ vajrasattvaṃ ca vajrāsanasadāsthitam /",
  "SA05bst-108u:busto_27.1_1": "vāruṇamaṇḍalavyāpi vairocana namo 'stu te //",
  "SA05bst-108u:busto_27.2_0": "akāramādisvabhāvamākāśe vyāpitaṃ tathā /",
  "SA05bst-108u:busto_27.2_1": "arkanīlasamasteja akṣobhyaśrī namo 'stu te //",
  "SA05bst-108u:busto_27.3_0": "rakāraṃ lakṣmīsvabhāvaṃ nānāratnamanekadhā",
  "SA05bst-108u:busto_27.3_1": "raṃ vyāpitaṃ ca pṛthvīṃ ratnasaṃbhava namo 'stu te //",
  "SA05bst-108u:busto_27.4_0": "akāramasthiraṃ bhāvaṃ padmanāgasamaprabham /",
  "SA05bst-108u:busto_27.4_1": "agnitejaḥsamādhisthaṃ amitābha namo 'stu te //",
  "SA05bst-108u:busto_27.5_0": "akāraṃ tatsvabhāvaṃ ca gandhavāhasamaprabham /",
  "SA05bst-108u:busto_27.5_1": "akāraviśvavajraṃ ca amodhasiddhi namo 'stu te //",
  "SA05bst-108u:busto_27.6_0": "dhakāraṃ dharmasvabhāvaṃ dharmasaṃghasvarūpakam /",
  "SA05bst-108u:busto_27.6_1": "dhātvaṣṭakaṃ kīrtitaṃ ca dharmadhātu namo 'stu te //",
  "SA05bst-108u:busto_27.7_0": "sakāraṃ sarvasampattiḥ sarvamaṅgalamarthanam /",
  "SA05bst-108u:busto_27.7_1": "sarvasiddhistvamevātha siddhivajra namo 'stu te //",
  "SA05bst-108u:167_0": "śrī dharmadhātunāmastavaḥ samāptaḥ //",
  "SA05bst-108u:169_0": "Digital Sanskrit Buddhist Canon, Stotra section, text no. 28:",
  "SA05bst-108u:170_0": "Dharmadhātuvāgīśvaramaṇḍalastotram",
  "SA05bst-108u:busto_28.1_0": "mañjuśriyaṃ mahāvīraṃ sarvamāravināśanam /",
  "SA05bst-108u:busto_28.1_1": "sarvasiddhīśvaraṃ nāthaṃ vāgīśvaraṃ namāmyaham //",
  "SA05bst-108u:busto_28.2_0": "mañjughoṣaṃ mahāvīraṃ sarvamāravināśanam /",
  "SA05bst-108u:busto_28.2_1": "sarvākārapradātāraṃ dharmadhātuṃ namāmyaham //",
  "SA05bst-108u:busto_28.3_0": "mahoṣṇīṣaṃ sitacchatraṃ tejorāśiṃ jayoditam /",
  "SA05bst-108u:busto_28.3_1": "vikiraṇodgataṃ caiva mahogratejasaṃ name //",
  "SA05bst-108u:busto_28.4_0": "akṣobhyaṃ ca mahābodhiṃ vajrasattvaṃ namāmyaham /",
  "SA05bst-108u:busto_28.4_1": "vajrarājaṃ vajrarāgaṃ vajrasādhuṃ namāmyaham //",
  "SA05bst-108u:busto_28.5_0": "śrīratnasambhavaṃ nāthaṃ vajraratnaṃ namāmyaham /",
  "SA05bst-108u:busto_28.5_1": "vajrasūryaṃ vajraketuṃ vajrahāsaṃ name sadā //",
  "SA05bst-108u:busto_28.6_0": "amitābhaṃ mahārājaṃ vajradharmaṃ namāmyaham /",
  "SA05bst-108u:busto_28.6_1": "vajratīkṣṇaṃ mahāketuṃ vajrabhāṣaṃ name name //",
  "SA05bst-108u:busto_28.7_0": "amoghasiddhiṃ siddheśaṃ vajrakarma namāmyaham /",
  "SA05bst-108u:busto_28.7_1": "vajrarakṣaṃ vajrayakṣaṃ vajrasandhiṃ name sadā //",
  "SA05bst-108u:busto_28.8_0": "locanākhyāṃ mahādevīṃ pāṇḍarākhyāṃ namāmyaham /",
  "SA05bst-108u:busto_28.8_1": "māmakīṃ caiva devīṃ tāṃ tārādevīṃ name name //",
  "SA05bst-108u:busto_28.9_0": "vajrāṅkuśaṃ mahāvīraṃ vajrapāśaṃ mahatprabham /",
  "SA05bst-108u:busto_28.9_1": "vajrasphoṭaḥ mahānāthaṃ vajrāveśaṃ name name //",
  "SA05bst-108u:busto_28.10_0": "adhimuktīśvarīṃ bhūmiṃ pramuditāṃ namāmyaham /",
  "SA05bst-108u:busto_28.10_1": "vimalākhyāṃ mahābhūmiṃ prabhākarīṃ name name //",
  "SA05bst-108u:busto_28.11_0": "arciṣmatīṃ sudurjayāṃ cābhimukhīṃ namāmyaham /",
  "SA05bst-108u:busto_28.11_1": "dūraṅgamāmacalākhyāṃ sādhumatīśvarīṃ name //",
  "SA05bst-108u:busto_28.12_0": "dharmameghāṃ mahāmeghāṃ samatākhyāṃ prabhāṃ name /",
  "SA05bst-108u:busto_28.12_1": "ratnapāramitāṃ devīṃ dānapāramitāṃ name //",
  "SA05bst-108u:busto_28.13_0": "śīlapāramitāṃ devīṃ kṣāntipāramitāṃ name /",
  "SA05bst-108u:busto_28.13_1": "vīryapāramitāṃ devīṃ dhyānapāramitāṃ śraye //",
  "SA05bst-108u:busto_28.14_0": "prajñāpāramitāṃ devīm upāyākhyaṃ namāmyaham /",
  "SA05bst-108u:busto_28.14_1": "praṇidhānabalaṃ caiva jñānapāramitāṃ sadā //",
  "SA05bst-108u:busto_28.15_0": "karmapāramitāṃ devīṃ namāmi satataṃ tathā /",
  "SA05bst-108u:busto_28.15_1": "āyuścittapariṣkāraṃ karmopapattikāṃ name //",
  "SA05bst-108u:busto_28.16_0": "ṛddhyākhyāmadhimuktiṃ ca praṇidhānāṃ namāmyaham /",
  "SA05bst-108u:busto_28.16_1": "jñānākhyavaśitāṃ devīṃ dharmākhyavaśitāṃ name //",
  "SA05bst-108u:busto_28.17_0": "tathatāṃ ca mahādevīṃ buddhabodhiṃ namāmyaham /",
  "SA05bst-108u:busto_28.17_1": "vasumatīṃ mahālakṣmīṃ ratnajvālāṃ name name //",
  "SA05bst-108u:busto_28.18_0": "uṣṇīṣavijayāṃ devīṃ mārīcīṃ parṇaśābarīm /",
  "SA05bst-108u:busto_28.18_1": "jāṅguliṃ dhāraṇīṃ vande anantamukhadhāraṇīm //",
  "SA05bst-108u:busto_28.19_0": "cundāṃ prajñāṃ ca padmāṃ ca sarvāvaraṇaśodhanīm /",
  "SA05bst-108u:busto_28.19_1": "akṣayajñānakāraṇḍaṃ dharmakāyavatīṃ name //",
  "SA05bst-108u:busto_28.20_0": "dharmapratividaṃ devamarthaṃ ca pratisaṃvidam /",
  "SA05bst-108u:busto_28.20_1": "niruktisaṃvidaṃ devaṃ pratibhānākhyasaṃvidam //",
  "SA05bst-108u:busto_28.21_0": "vajralāsyāṃ vajramālāṃ vajragītāṃ name sadā /",
  "SA05bst-108u:busto_28.21_1": "vajranṛtyāṃ mahādevīṃ namāmi satataṃ mudā //",
  "SA05bst-108u:busto_28.22_0": "samantabhadraṃ bodhīśamakṣayatāṃ matiṃ name /",
  "SA05bst-108u:busto_28.22_1": "kṣitigarbhaṃ khagarbhaṃ ca bodhisattvaṃ namāmyaham //",
  "SA05bst-108u:busto_28.23_0": "gagaṇagañjanātheśaṃ ratnapāṇiṃ name name /",
  "SA05bst-108u:busto_28.23_1": "sāgaramatiṃ bodhīśaṃ vajragarbhaṃ namāmyaham //",
  "SA05bst-108u:busto_28.24_0": "lokeśvaraṃ mahāsatvaṃ sthānaprāptaṃ namāmyaham /",
  "SA05bst-108u:busto_28.24_1": "candraprabhaṃ mahātejaṃ vande 'haṃ jālinīprabham //",
  "SA05bst-108u:busto_28.25_0": "amitaprabhabodhośaṃ śrīpatiṃ bhānukūṭakam /",
  "SA05bst-108u:busto_28.25_1": "sarvaśokatamodghāṭaviṣkambhinaṃ namāmyaham //",
  "SA05bst-108u:busto_28.26_0": "yamāntakaṃ mahāvīraṃ prajñāntakaṃ name name /",
  "SA05bst-108u:busto_28.26_1": "padmāntakaṃ mahāvīraṃ vighnāntakaṃ namāmyaham //",
  "SA05bst-108u:busto_28.27_0": "trailokyavijayaṃ vīraṃ vajrajvālāṃ namāmyaham /",
  "SA05bst-108u:busto_28.27_1": "herukaṃ vajravīreśaṃ parameśaṃ namāmyaham //",
  "SA05bst-108u:busto_28.28_0": "cakravarttīśvaraṃ vande sumbharājaṃ namāmyaham /",
  "SA05bst-108u:busto_28.28_1": "puṣpāṃ dhūpāṃ mahādīpāṃ gandhāṃ devīṃ namāmyaham //",
  "SA05bst-108u:busto_28.29_0": "vajrarūpāṃ vajraśabdāṃ rasavajrāṃ namāmyaham /",
  "SA05bst-108u:busto_28.29_1": "vajrasparśāṃ mahādevīṃ viśvavarṇāṃ name sadā //",
  "SA05bst-108u:busto_28.30_0": "indrayamajaleśāṃśca kuberamīśvaraṃ namaḥ /",
  "SA05bst-108u:busto_28.30_1": "agniṃ nairṛtyanāthaṃ ca vāyurājaṃ namāmyaham //",
  "SA05bst-108u:busto_28.31_0": "brahmāṇaṃ viṣṇudevaṃ ca maheśvaraṃ kumārakam /",
  "SA05bst-108u:busto_28.31_1": "brahmāṇīṃ ca mahādevīṃ rudrāṇīṃ vaiṣṇavīṃ name //",
  "SA05bst-108u:busto_28.32_0": "kaumārīṃ raktavarṇāṃ ca mahendrāṇīṃ namāmyaham /",
  "SA05bst-108u:busto_28.32_1": "vārāhīṃ kālikāṃ caṇḍīṃ bhṛṅgiṇaṃ gaṇanāyakam //",
  "SA05bst-108u:busto_28.33_0": "mahākālaṃ mahābhīmaṃ nandikeśaṃ raviṃ name /",
  "SA05bst-108u:busto_28.33_1": "candraṃ bhaumaṃ budhaṃ vande guruṃ śukraṃ śanaiścaram //",
  "SA05bst-108u:busto_28.34_0": "rāhuṃ ketuṃ balabhadraṃ jayakaraṃ name sadā /",
  "SA05bst-108u:busto_28.34_1": "madhukaraṃ vasantaṃ ca anantaṃ vāsukiṃ name //",
  "SA05bst-108u:busto_28.35_0": "takṣaṃ karkoṭakaṃ padmaṃ mahāpadmaṃ namāmyaham /",
  "SA05bst-108u:busto_28.35_1": "śaṅkhapālaṃ ca kulikaṃ vemacitraṃ valiṃ name //",
  "SA05bst-108u:busto_28.36_0": "prahlādaṃ ca mahādaityaṃ vairocanaṃ name sadā /",
  "SA05bst-108u:busto_28.36_1": "guruḍendra sumbharājaṃ paṃcaśikhaṃ namāmyaham //",
  "SA05bst-108u:busto_28.37_0": "sarvārthasiddhiṃ vighneśaṃ pūrṇabhadraṃ namāmyaham /",
  "SA05bst-108u:busto_28.37_1": "maṇibhadraṃ mahāyakṣaṃ dhanadaṃ ca maheśvaram //",
  "SA05bst-108u:busto_28.38_0": "vaiśravaṇaṃ mahāvīraṃ civikuṇḍalinaṃ namāmyaham /",
  "SA05bst-108u:busto_28.38_1": "kelimāliṃ sukhendraṃ ca calendraṃ ca namāmyaham //",
  "SA05bst-108u:busto_28.39_0": "hāratīṃ yakṣiṇīṃ devīṃ bahuputravatīṃ name /",
  "SA05bst-108u:busto_28.39_1": "aśvinīṃ bharaṇīṃ tārāṃ kṛttikāṃ rohaṇīṃ tathā //",
  "SA05bst-108u:busto_28.40_0": "mṛgaśīrṣāṃ tathaivārdrāṃ punarvasuṃ namāmyaham /",
  "SA05bst-108u:busto_28.40_1": "puṣyamāśleṣakātārāṃ maghāṃ ca pūrvāphālgunīm //",
  "SA05bst-108u:busto_28.41_0": "uttarāphālgunīṃ hastaṃ citrāṃ svātiṃ viśākhakām /",
  "SA05bst-108u:busto_28.41_1": "anurādhāṃ tathā jyeṣṭhāṃ mūlatārāṃ namāmyaham //",
  "SA05bst-108u:busto_28.42_0": "pūrvāṣāḍhottarāṣāḍhāṃ śravaṇāṃ ca namāmyaham /",
  "SA05bst-108u:busto_28.42_1": "dhaniṣṭhāṃ śatabhiṣāṃ ca pūrvottarābhādrapadām //",
  "SA05bst-108u:busto_28.43_0": "revatīṃ ca mahātārām abhijitaṃ namāmyaham /",
  "SA05bst-108u:busto_28.43_1": "vajrāṅkuśaṃ mahāvīraṃ vajrapāśaṃ namāmyaham //",
  "SA05bst-108u:busto_28.44_0": "vajrasphoṭaṃ mahābhīmaṃ vajrāṃśaṃ vai name name /",
  "SA05bst-108u:busto_28.44_1": "vāgīśvaraṃ mahābodhiṃ sarvavighnavināśakam //",
  "SA05bst-108u:busto_28.45_0": "sarvajñaṃ jñānadātāraṃ dharmadhātuṃ namāmyaham /",
  "SA05bst-108u:busto_28.45_1": "mañjuśriyaṃ mahājñānaṃ sarvavidyāpradeśvaram /",
  "SA05bst-108u:busto_28.45_2": "sarvākārasvarūpaṃ ca vādirājaṃ namāmyaham //",
  "SA05bst-108u:171_0": "śrī dharmadhātuvāgīśvaramaṇḍalastotraṃ samāptam //",
  "SA05bst-108u:173_0": "Digital Sanskrit Buddhist Canon, Stotra section, text no. 29:",
  "SA05bst-108u:174_0": "Gaṇḍīstavaḥ",
  "SA05bst-108u:175_0": "ācārya-āryadevakṛtaḥ",
  "SA05bst-108u:175_1": "āpātālāntadevāḥ suranaragarūḍā daityagandharvayakṣāḥ",
  "SA05bst-108u:175_2": "siddhā vidyādharādyā jaladhitaṭagatā nāgasattvāḥ samagrāḥ /",
  "SA05bst-108u:175_3": "gaṇḍīśabdaṃ samantād rabhasitamanasaḥ svāsane 'smin prasannāḥ",
  "SA05bst-108u:175_4": "śrotuṃ[sādho]radhīrā vimalaguṇagaṇasyāsya trailokyabandhoḥ //",
  "SA05bst-108u:175_5": "līlāvāsitacāmaraiścaladaho kāñcīprapañcālasat",
  "SA05bst-108u:175_6": "prāñcatkāñcanakiṅkiṇībhiraraṇat svāsīvahaṃsasvanāḥ /",
  "SA05bst-108u:175_7": "tāruṇyāmalanīlanīrajadala śyāmāṅkamārāṅganā-",
  "SA05bst-108u:175_8": "ścakrūryasya na mānasasya vikṛtiṃ buddhāya tasmai namaḥ //",
  "SA05bst-108u:175_9": "yeṣāmasti prasādo bhagavati sugate mārabhidyogayukte",
  "SA05bst-108u:175_10": "ye vā sadyaḥ prasannāḥ sugatasutakṛte svasti yeṣāṃ ca bhaktiḥ /",
  "SA05bst-108u:175_11": "gaṇḍīmāhatya cāsmin jagati śubhakarāṃ śākyasiṃhasya śāstuḥ",
  "SA05bst-108u:175_12": "kṛtvā śuddhāntasaṃsthāṃ suvihitamanasaḥ śrotumāyānti sarve //",
  "SA05bst-108u:175_13": "buddhaṃ trailokyanāthaṃ suranaranamitaṃ pārasaṃsāratīraṃ",
  "SA05bst-108u:175_14": "dhīraṃ gambhīravantaṃ sakalaguṇanidhiṃ dharmarājyābhiṣiktam /",
  "SA05bst-108u:175_15": "tṛṣṇāmārāntakāraṃ kalikaluṣaharaṃ kāmalobhāntavantaṃ",
  "SA05bst-108u:175_16": "taṃ vande śākyasiṃhaṃ praṇamitaśirasā sarvakālaṃ namāmi //",
  "SA05bst-108u:175_17": "ṛmpaṃ ṛmpaṃ ṛṛmpaṃ ṭama ṭama ṭaṭamaṃ tundatundaṃ tutundaṃ",
  "SA05bst-108u:175_18": "saṃ saṃ saṃ saṃ saṃ saṃ saṃ samasamamasamaṃ durma durma drudurmam /",
  "SA05bst-108u:175_19": "nāgirnāgirnanāgistakhitakhitakhitastatyajurye raṇe vai",
  "SA05bst-108u:175_20": "kaiḥ kaiḥ kaiḥ kaiśca kaiḥ kairjagati bhayaharā kīrtyate dharmagaṇḍī //",
  "SA05bst-108u:175_21": "kuruta kuruta śrīpaṃ dhyānasannāhamagnaṃ",
  "SA05bst-108u:175_22": "grasati na khalu yāvad durnivāraḥ kṛtāntaḥ /",
  "SA05bst-108u:175_23": "iti vadati janaughe bodhitā bhikṣusaṅghāḥ",
  "SA05bst-108u:175_24": "kṣapitaduritapakṣākīrṇaniḥśeṣadoṣāḥ //",
  "SA05bst-108u:175_25": "yasminnabhyudite 'khilaṃ tribhuvanaṃ yātyastamastaṅgate",
  "SA05bst-108u:175_26": "yena jñānagabhastihastavisarairhastaṃ yatastanyate /",
  "SA05bst-108u:175_27": "saddharmāmalamaṇḍalo daśabalaḥ saṃsārarātryantakaḥ",
  "SA05bst-108u:175_28": "pāyādvai munibhāskaraḥ suragaṇān buddhaḥ prajābāndhavaḥ //",
  "SA05bst-108u:175_29": "cittaṃ yena jitaṃ gajendracapalaṃ jñānākṣarairnāṅkuśai-",
  "SA05bst-108u:175_30": "rnaṣṭaṃ rāgatamo 'ndhakārapaṭalaṃ jñānāgninā nāgninā /",
  "SA05bst-108u:175_31": "dhvastaṃ mārabalaṃ praśāntamatinā kṣāntyāyudhairnāyudhai-",
  "SA05bst-108u:175_32": "staṃ vande praṇatārtināśanapaṭuṃ buddhaṃ prabuddhaṃ munim //",
  "SA05bst-108u:175_33": "tīrthyānāmāśu sainyaṃ jhaṭiti vighaṭayan nākaniṣṭhapratiṣṭhaṃ",
  "SA05bst-108u:175_34": "bhūyiṣṭhābhiḥ prabhābhirbhuvanamavataraṃstrāsayan bhāsurābhiḥ /",
  "SA05bst-108u:175_35": "lakṣmīḥ pātālamūle sthitakanakamahāgarbhasiṃhāsanasthā",
  "SA05bst-108u:175_36": "gītajyotiḥ svayaṃ vo diśatu daśabalo darśitaprātihāryaḥ //",
  "SA05bst-108u:175_37": "pādāṅguṣṭhe niviṣṭāṃ kṣipati pṛthuśilādyaiḥ sa rājātigurvī",
  "SA05bst-108u:175_38": "cograṃ grīṣmapratāpapraśamamupagato valgunā mantrapūtām /",
  "SA05bst-108u:175_39": "tāmeva trāsyamāno vighaṭayati sukhaṃ śvāsaniḥśvāsavātān",
  "SA05bst-108u:175_40": "lokaṃ siddhāḥ praṇemuḥ sa diśatu bhagavān sampadaṃ sarvadarśī //",
  "SA05bst-108u:175_41": "bhagnā mārādirūpāḥ pralayabhayakarā baddhasannaddhakakṣā",
  "SA05bst-108u:175_42": "nānā tīkṣṇāgrahastāḥ karituragamukhāḥ siṃhanādaṃ nadantaḥ /",
  "SA05bst-108u:175_43": "buddhatvaṃ yena nītāḥ kuvalayadaladṛśā[prekṣitā] bhikṣusaṅghāḥ",
  "SA05bst-108u:175_44": "dharmaṃ kāntaṃ[nitānta]maghadalanapaṭuṃ tīrthikāṇāṃ śṛṇudhvam //",
  "SA05bst-108u:175_45": "cittaṃ yasyāṅganāyā ratitaraladṛśā 'pāṅgabhaṅgaiḥ subhaṅgaiḥ",
  "SA05bst-108u:175_46": "kṣobhaṃ naivāśu nītaṃ kucakalaśabharairhāralīḍhaiḥ sulīḍhaiḥ /",
  "SA05bst-108u:175_47": "tasyaiṣā dharmagaṇḍī madhurakalaravaṃ rāvate bhikṣusaṅghaṃ",
  "SA05bst-108u:175_48": "dharmaṃ kāntaṃ tadīyaṃ paramabhayakaraṃ tīrthikāṇāṃ śṛṇudhvam //",
  "SA05bst-108u:175_49": "yaḥ śrīmān dharmacakre pramuditamanasā dharmaratnaikamauli-",
  "SA05bst-108u:175_50": "rbhūyāṃsaṃ pūrṇadehaṃ vikasitavadanaṃ dharmaratnodagirantam /",
  "SA05bst-108u:175_51": "siṃhākrāntāsanasthaḥ kanakagirinibho dharmanādaṃ nadantaṃ",
  "SA05bst-108u:175_52": "tasyeyaṃ dharmagaṇḍī praṇadati satataṃ saṃśṛṇudhvaṃ jinasya //",
  "SA05bst-108u:175_53": "mā mā mā mīyakaṇṭhairḍimaḍimagagatā gāgagāgairgalantaiḥ",
  "SA05bst-108u:175_54": "nā nā nā nopanītaṃ nanu nanu nanu mā dhuryamādhuryakāntaiḥ /",
  "SA05bst-108u:175_55": "gītaiḥ kāmāṅganānāṃ pracalitamabhavad yasya ceto na śarmi",
  "SA05bst-108u:175_56": "tasyaiṣā dharmaketoḥ paṭupaṭaharavā rāraṭītyugragaṇḍī //",
  "SA05bst-108u:175_57": "kiṃ saṃvartapradattaprasavavanacarā dīrghasaṃrambhanādāḥ",
  "SA05bst-108u:175_58": "kiṃ vā nirvāṭaghātaḥ kimuta bhagavatī hukṛtirvajrapāṇeḥ /",
  "SA05bst-108u:175_59": "tatsarvaṃ vai janānāṃ pravacanamatayo draṣṭumantaḥpravṛttā",
  "SA05bst-108u:175_60": "buddhasyodāramūrtestridaśabhayakaro gaṇḍivādaḥ sa eṣaḥ //",
  "SA05bst-108u:175_61": "ūrjāsaṃghātimārā vikṛtanakhamukhā raudrasiṃha[sva]rūpāḥ",
  "SA05bst-108u:175_62": "pātāle ratnadīpe prakaṭamaṇigaṇāḥ śabditāḥ parvatendrāḥ /",
  "SA05bst-108u:175_63": "devendrairmauliratnaiḥ praṇamitacaraṇasyāsya viśvaikabandho",
  "SA05bst-108u:175_64": "rautyeṣā hanyamānā yatiṣu śubhavidaḥ śākyasiṃhasya gaṇḍī //",
  "SA05bst-108u:175_65": "kīrtirnātha pramathakamanaṅgo 'stu vā tattvadīyā",
  "SA05bst-108u:175_66": "dīnānāthoddharaṇa purato gīyate māraśatroḥ /",
  "SA05bst-108u:175_67": "khindaṃ khindaṃ khikhindaṃ khuda khuda sukhadaṃ dattake dattutundaṃ",
  "SA05bst-108u:175_68": "tundaṃ tundaṃ tutundaṃ dhvanipaṭupaṭahaiḥ siddhagandharvanāgaiḥ //",
  "SA05bst-108u:175_69": "mārairnānāprakārairvikṛtaśatamukhairbhūrivaktrairjvaladbhi-",
  "SA05bst-108u:175_70": "rbhīmairaṭṭāṭṭahāsaiḥ palalakavalitaiḥ siṃhanādaṃ nadadbhiḥ /",
  "SA05bst-108u:175_71": "kālākārairanekairgahanabhayakaraiḥ sarvato bhīṣayadbhi-",
  "SA05bst-108u:175_72": "rvyāptaṃ ceto na yasya kṣaṇamapi niyataṃ mārabhaṅgaḥ sa vo 'vyāt //",
  "SA05bst-108u:175_73": "rājā niṣkaṇṭarājyo bhavatu vasumatī sarvasasyābhipurṇā",
  "SA05bst-108u:175_74": "kāle varṣantu meghā vyapagatavipadaḥ santu lokāḥ samastāḥ /",
  "SA05bst-108u:175_75": "vīhāre karmapūrṇaṃ yadakhilanṛṇāṃ sarvavidhnopaśānti-",
  "SA05bst-108u:175_76": "ranyonyaprītibhāvād bhavatu sukhamayo vītarāgāryasaṅghaḥ //",
  "SA05bst-108u:175_77": "śāstuḥ saddharmaratnaṃ sugatavarasutān prerayantī viśuddhayed",
  "SA05bst-108u:175_78": "rāgadveṣairvimūḍhān viṣamapathagatān rāvayantī jayantī /",
  "SA05bst-108u:175_79": "sattvānuttārayantī praśamaśaraśatairvidyamānārthavantaṃ",
  "SA05bst-108u:175_80": "śāstuḥ saṃprītihāryaṃ vividhavararutaiḥ śāntikārī janasya //",
  "SA05bst-108u:175_81": "spheṭantaṃ vāranāryā vikaṭagaṇaghaṭāṭṭāṭṭahāsaṃ nadantaṃ",
  "SA05bst-108u:175_82": "khelantaṃ visphurantaṃ jvaladanalaśikhākāntalīlāṃ dadantam /",
  "SA05bst-108u:175_83": "bhantaṃ premaprakāmaṃ sphuṭaduruvacasaṃ kāmadhātvīśvaratvaṃ",
  "SA05bst-108u:175_84": "taṃ vande vandanīyaṃ sakalabhayaharaṃ buddhavīraṃ suvīram //",
  "SA05bst-108u:175_85": "saṃpanne 'ṅguṣṭhapadme jhaṭiti hṛdi tathā kaṇṭha evopakaṇṭhe",
  "SA05bst-108u:175_86": "ḍhakkāsaṃkāśatālaiḥkalapaṭupaṭahaiḥ śaṅkhanirghoṣighoṣaiḥ /",
  "SA05bst-108u:175_87": "hā hā huṃ hūṃ kṛtā ye jhaṭiti kaṭakaṭairbhīmanādānumodaiḥ",
  "SA05bst-108u:175_88": "kṣudraṃ ceto na caitat suravarajayino yasya tasmai namo 'stu //",
  "SA05bst-108u:175_89": "garjantaṃ vāgviśeṣaṃ prakaṭapaṭuravairdivyagāndharvaśabdai-",
  "SA05bst-108u:175_90": "rnānānāgendrayakṣaiḥ stuticaṭulaśataiḥ pūjyamānā mahadbhiḥ /",
  "SA05bst-108u:175_91": "sāṃkhye māheśvarīyānasuragurutam.................................",
  "SA05bst-108u:175_92": ".............................mārabhantī karakamalagatā śāntimārāraṭīti //",
  "SA05bst-108u:175_93": "dattvā sarvasvadānī kratukanakamayaṃ vārāṇānāṃ śataṃ vā",
  "SA05bst-108u:175_94": "rājyaṃ putraṃ kalatraṃ svatanumapi śiraścakṣuṣāṃ vā sahasram /",
  "SA05bst-108u:175_95": "yenā...........................bhirapi śatairvatsarāṇāṃ vyayatvāt",
  "SA05bst-108u:175_96": "samyaksambodhiragrā sa jayati sugataḥ śāntaye sajjanānām //",
  "SA05bst-108u:175_97": "nānārūpavirūpadṛśyavikṛterbhūyo grased bhūtibhi-",
  "SA05bst-108u:175_98": "rbodhairyoṣiti rodhanaprajanitajyotirjvala[dbandha]naiḥ /",
  "SA05bst-108u:175_99": "mārasyānucarairna yasya sudhiyaḥ kiñcinmanaḥ kampitaṃ",
  "SA05bst-108u:175_100": "nṛtyairvā sugatasya mārajayino gaṇḍī raṇatyadbhūtam //",
  "SA05bst-108u:175_101": "yasyā nādaṃ niśamya śravaṇasukhakaraṃ yānti tṛptiṃ samantāt",
  "SA05bst-108u:175_102": "pretā bhūmīmukhādyāḥ pṛthutaravapuṣaḥ kṣutpipāsābhibhūtāḥ /",
  "SA05bst-108u:175_103": "samyagabhaktyā prasannaiḥ suranaravapuṣaiḥ śrūyate cāturairyā",
  "SA05bst-108u:175_104": "sā gaṇḍī pātu viśvaṃ daśabalabalinastasya mānā manojñā //",
  "SA05bst-108u:175_105": "nānāvādyakarīndravājimahiṣavyāghrādiśabdairyutaṃ",
  "SA05bst-108u:175_106": "cañcatkuntasubāṇatomaragadācakrādiśastrodyatam /",
  "SA05bst-108u:175_107": "bhagnaṃ sainyamanena yodhasahitaṃ mārasya yena kṣaṇāt",
  "SA05bst-108u:175_108": "tasyeyaṃ karuṇānidherbhagavataḥ pāyājjagad gaṇḍikā //",
  "SA05bst-108u:175_109": "dharme saṃrambhacittāḥ prabhavahatavidhiḥ pāpataḥ sarvadaiva",
  "SA05bst-108u:175_110": "dāne śīle kṣamāyāṃ paṭhati sakaruṇe sajjanāḥ saṃyatāḥ syuḥ /",
  "SA05bst-108u:175_111": "ityevaṃ sarvasattvān sumadhuraraṇitairbodhayantī viśuddhā",
  "SA05bst-108u:175_112": "tannaḥ puṇyairvacobhistrijagati sakalaṃ buddhavīrasya gaṇḍī //",
  "SA05bst-108u:175_113": "śṛṇvantī sāvadhānā praśamatataśarābhyāsanairnaiva śabdaṃ",
  "SA05bst-108u:175_114": "sendrādānandavajrī svabhuvananṛpatestuṅgaveleva devān /",
  "SA05bst-108u:175_115": "vandībhūtān munīndrān pravacanapaṭutākārasaṃrambhaśabdai-",
  "SA05bst-108u:175_116": "ryā gaṇḍī daṇḍaghātakramamanuraṇanād dundubhīvad dhunoti //",
  "SA05bst-108u:175_117": "huṃkārī padmayonistripuravijayino vallabhaḥ śūlapāṇi-",
  "SA05bst-108u:175_118": "rviṣṇuryad vajrapāṇiḥ surapatirasuradhvaṃsanaścakrapāṇiḥ /",
  "SA05bst-108u:175_119": "ye vā cānye stuvanti pramatanijarave kṣobhabhāve kimāste",
  "SA05bst-108u:175_120": "sarve tasyāṅaghrimūle vinayamupagatā geyamantraṃ stuvāmi //",
  "SA05bst-108u:175_121": "ajñān sarvajñanāthān munipadasahitān bhrāmayantī trilokaṃ",
  "SA05bst-108u:175_122": "mārāṃścānyaprakārairvividhabhayakarān trāsayantī samastān /",
  "SA05bst-108u:175_123": "pāpān protsārayantī viṣayaratidhiyaḥ paṇḍitān bodhayantī",
  "SA05bst-108u:175_124": "proccaiḥ saṃruddhabodhyān pravadati bhuvane śākyasiṃhasya gaṇḍī //",
  "SA05bst-108u:175_125": "vyāghrayai dattvā svadehaṃ guṇaśatanivahaṃ puṇyasambhāralabdhaṃ",
  "SA05bst-108u:175_126": "buddhatvaṃ yaḥ prayātaḥ pratihatadurito manmathonmādanārthī /",
  "SA05bst-108u:175_127": "śāstā yaścādvitīyo bhavabhayabhiduro bhinnapāpābhisandhi-",
  "SA05bst-108u:175_128": "stasyeyaṃ vai vicitrā stanati bhagavataḥ śākyasiṃhasya gaṇḍī //",
  "SA05bst-108u:175_129": "māyādevyāśca kukṣau janitajinavaraḥ śākyasiṃho munīndro",
  "SA05bst-108u:175_130": "bhūmni prāyāttu madhye pravarasumuninā lokavṛkṣasya mūle /",
  "SA05bst-108u:175_131": "devendrabrahmarudrāsuranaravibudhaiḥ snāpito yaḥ sa deva-",
  "SA05bst-108u:175_132": "staṃ vande bhaktiratnaiḥ śaśadharakiraṇākṣodidehaṃ munīndram //",
  "SA05bst-108u:175_133": "mārairnānāprakārairasiparaśudhanurbāṇahastairjvaladbhi-",
  "SA05bst-108u:175_134": "rbhīmāsyairduṣṭadaṃṣṭrairgajabhujagamukhaiḥ siṃhavaktraiḥ śvavaktraiḥ /",
  "SA05bst-108u:175_135": "pratyañcenonamasya kṣaṇamapi śamitastasya buddhasya pādau",
  "SA05bst-108u:175_136": "gantuṃ loko 'pi sarvo dhruvamiti gatabhīścaiṣu gaṇḍī ninādyā //",
  "SA05bst-108u:176_0": "śrī gaṇḍīstavaḥ samāptaḥ /",
  "SA05bst-108u:176_1": "kṛtiriyam ācārya-āryadevapādānām //",
  "SA05bst-108u:178_0": "Digital Sanskrit Buddhist Canon, Stotra section, text no. 30:",
  "SA05bst-108u:179_0": "Gaṇeśastotram",
  "SA05bst-108u:179_1": "kharvaṃ sthūlataraṃ gajendravadanaṃ lambodaraṃ sundaraṃ",
  "SA05bst-108u:179_2": "vidhneśaṃ madhugandhalubdhamadhupavyālolagaṇḍasthalam /",
  "SA05bst-108u:179_3": "dantodghāṭavidāritāhitajanaṃ sindūraśobhākaraṃ",
  "SA05bst-108u:179_4": "vande śailasutāsutaṃ gaṇapatiṃ siddhipradaṃ kāmadam //",
  "SA05bst-108u:busto_30.2_0": "herambaḥ paramo devaḥ kāryasiddhividhāyakaḥ /",
  "SA05bst-108u:busto_30.2_1": "saibhāgyarupasampannāṃ dehi me sukhasampadam //",
  "SA05bst-108u:busto_30.3_0": "ekadantaṃ mahākāyaṃ lambodaraṃ gajānanam /",
  "SA05bst-108u:busto_30.3_1": "sarvasiddhipradātāraṃ gaṅgāputraṃ namāmyaham //",
  "SA05bst-108u:busto_30.3_2": "vande taṃ gaṇanāthamāryamanaghaṃ dāridrayadāvānalaṃ",
  "SA05bst-108u:busto_30.3_3": "śuṇḍādaṇḍavidhūyamānaśamalaṃ saṃsārasindhostarim /",
  "SA05bst-108u:busto_30.3_4": "yaṃ natvā surakoṭayaḥ prabhuvaraṃ siddhiṃ labhante parāṃ",
  "SA05bst-108u:busto_30.3_5": "sindūrārūṇavigrahaṃ paripataddānāmbudhārāhṛtam //",
  "SA05bst-108u:busto_30.3_6": "uccairbrahmāṇḍakhaṇḍadvitayasahacaraṃ kumbhayugmaṃ dadhānaḥ",
  "SA05bst-108u:busto_30.3_7": "preṣannāgāripakṣapratibhaṭavikaṭaśrotratālābhirāmaḥ /",
  "SA05bst-108u:busto_30.3_8": "devaḥ śambhorapatyaṃ bhujagapatitanusparddhivardhiṣṇuhasta-",
  "SA05bst-108u:busto_30.3_9": "strailokyāścaryamūrtirjayati trijagatāmīśvaraḥ kuñjarāsyaḥ //",
  "SA05bst-108u:busto_30.6_0": "gaṇapatiśca herambo vidhnarājo vināyakaḥ /",
  "SA05bst-108u:busto_30.6_1": "devīputro mahātejā mahābalaparākramaḥ //",
  "SA05bst-108u:busto_30.7_0": "mahodaro mahākāyaścaikadanto gajānanaḥ /",
  "SA05bst-108u:busto_30.7_1": "śvetavastro mahādīptastrinetro gaṇanāyakaḥ //",
  "SA05bst-108u:busto_30.8_0": "akṣamālāṃ ca dantaṃ ca gṛhṇan vai dakṣiṇe kare /",
  "SA05bst-108u:busto_30.8_1": "paraśuṃ modakapātraṃ ca vāmahaste vidhārayan //",
  "SA05bst-108u:busto_30.9_0": "nānāpuṣparato devo nānāgandhānulepanaḥ /",
  "SA05bst-108u:busto_30.9_1": "nāgayajñopavītāṅgo nānāvidhnavināśanaḥ //",
  "SA05bst-108u:busto_30.10_0": "devāsuramanuṣyāṇāṃ siddhagandharvavanditam /",
  "SA05bst-108u:busto_30.10_1": "trailokyavidhnahartāramākhvārūḍhaṃ namāmyaham //",
  "SA05bst-108u:busto_30.11_0": "sumukhaścaikadantaśca kapilo gajakarṇakaḥ /",
  "SA05bst-108u:busto_30.11_1": "lambodaraśca vikaṭo vidhnarājo vināyakaḥ //",
  "SA05bst-108u:busto_30.12_0": "dhūmraketurgaṇādhyakṣo bhālacandro gajānanaḥ /",
  "SA05bst-108u:busto_30.12_1": "vakratuṇḍaḥ śūrpakarṇo herambaḥ skandapūrvajaḥ //",
  "SA05bst-108u:busto_30.13_0": "ṣoḍaśaitāni nāmāni yaḥ paṭhecchuṇuyādapi /",
  "SA05bst-108u:busto_30.13_1": "vidyārambhe vivāhe ca praveśe nirgame tathā //",
  "SA05bst-108u:busto_30.14_0": "saṃgrāme saṃkaṭe caiva vidhnastasya na jāyate /",
  "SA05bst-108u:busto_30.14_1": "vidhnavallīkuṭhārāya gaṇādhipataye namaḥ //",
  "SA05bst-108u:180_0": "śrīgaṇeśastotraṃ samāptam //",
  "SA05bst-108u:182_0": "Digital Sanskrit Buddhist Canon, Stotra section, text no. 31:",
  "SA05bst-108u:183_0": "Guhyeśvarīstotram",
  "SA05bst-108u:183_1": "bhagavati bahurūpe nirvikāre nirañje",
  "SA05bst-108u:183_2": "nimitanikhilarūpe niścayātītarūpe /",
  "SA05bst-108u:183_3": "akhilanigamapāre nityanityasvabhāve",
  "SA05bst-108u:183_4": "caraṇakamalayugmaṃ naumi devi tvadīyam //",
  "SA05bst-108u:183_5": "hasitamukhaśaśāṅkaṃ jyotsnayā rātribhūtaṃ",
  "SA05bst-108u:183_6": "daśaśatakiraṇodyadvaktramādhyandinaṃ te /",
  "SA05bst-108u:183_7": "aruṇavadanaśobhā audayī cāstakāle",
  "SA05bst-108u:183_8": "caraṇakamalayugmaṃ naumi devi tvadīyam //",
  "SA05bst-108u:183_9": "galajaṭharapadeṣu svargamartyāhilokāḥ",
  "SA05bst-108u:183_10": "sakalabhagaṇadantā romarājī drumāste /",
  "SA05bst-108u:183_11": "giraya iva nitambā raktaśuklāḥ samudrāś",
  "SA05bst-108u:183_12": "caraṇakamalayugmaṃ naumi devi tvadīyam //",
  "SA05bst-108u:183_13": "pavanadahanavegāḥ śvāsapraśvāsa eva",
  "SA05bst-108u:183_14": "pralayaprabhavakālo mīlanonmīlanābhyām /",
  "SA05bst-108u:183_15": "dvidaśatapanabhūtā bhīmavaktrāstvadīyāś",
  "SA05bst-108u:183_16": "caraṇakamalayugmaṃ naumi devi tvadīyam //",
  "SA05bst-108u:183_17": "anupamatanudehaṃ vyāpyamānaṃ samantān",
  "SA05bst-108u:183_18": "nikhilanigamasāraṃ darśayan devi divyam /",
  "SA05bst-108u:183_19": "tribhuvanamakhilaṃ te darśitumeti buddhiś",
  "SA05bst-108u:183_20": "caraṇakamalayugmaṃ naumi devi tvadīyam //",
  "SA05bst-108u:183_21": "vidhimukhavibudhāste kiṃkarāḥ pādasaṃsthā",
  "SA05bst-108u:183_22": "mukuṭavidhṛtabuddhe sarvamārgā hi śuddhe /",
  "SA05bst-108u:183_23": "kimu tava mahimānaṃ varṇaye guhyadevi",
  "SA05bst-108u:183_24": "caraṇakamalayugmaṃ naumi devi tvadīyam //",
  "SA05bst-108u:183_25": "anupaṭhati samāptau pūjane bhaktimān yo",
  "SA05bst-108u:183_26": "nutimati vitagoti spaṣṭamevāsya buddhiḥ /",
  "SA05bst-108u:183_27": "sakalajanajananyā bhaktisampattimuccaiḥ",
  "SA05bst-108u:183_28": "karatalavaśagāstāḥ siddhipuṣṭayau labhante //",
  "SA05bst-108u:184_0": "śrī svayaṃbhūpurāṇoddhṛtaṃ mañjunāthakṛtaṃ",
  "SA05bst-108u:184_1": "guhyeśvarīstotraṃ samāptam //",
  "SA05bst-108u:186_0": "Digital Sanskrit Buddhist Canon, Stotra section, text no. 32:",
  "SA05bst-108u:187_0": "Gururatnatrayastotram",
  "SA05bst-108u:188_0": "om namoratnatrayāya",
  "SA05bst-108u:188_1": "tṛṣṇājihvamasadvikalpaśirasaṃ pradveṣacañcatphalaṃ",
  "SA05bst-108u:188_2": "kāmakrodhavitarkadarśanamatho rāgapracaṇḍekṣaṇam /",
  "SA05bst-108u:188_3": "mohāsyaṃ svaśarīrakoṭiśatacintātigaṃ dāruṇaṃ",
  "SA05bst-108u:188_4": "prajñāmantrabalena yaḥ śamitavān buddhāya tasmai namaḥ //",
  "SA05bst-108u:busto_32.2_0": "buddhaṃ prabuddhaṃ varadharmarājaṃ śāntaṃ viśuddhaṃ samakīrtidaṃ taṃ /",
  "SA05bst-108u:busto_32.2_1": "guṇākaraṃ sattvamunīndrarājaṃ śrīmanmahābodhimahaṃ namāmi //",
  "SA05bst-108u:189_0": "iti buddharatnastotram /",
  "SA05bst-108u:189_1": "yo jātyādikaduḥkhataptamahasāṃ cakṣuḥ satāṃ prāṇināṃ",
  "SA05bst-108u:189_2": "yastraidhātukapañjarādaharahaḥ sattvān samākarṣati /",
  "SA05bst-108u:189_3": "atrāṇaṃ ca jagatsamuddharati yaḥ saṃkleśaduḥkhārṇavāt",
  "SA05bst-108u:189_4": "saṃbuddhāṃśca punaścyutācca mahate dharmāya tasmai namaḥ //",
  "SA05bst-108u:189_5": "yā sarvajñatayā nayatyupaśamaṃ śāntaiṣiṇaḥ śrāvakān",
  "SA05bst-108u:189_6": "yā mārgajñatayā jagaddhitakṛtā lokārthasampādikā /",
  "SA05bst-108u:189_7": "sarvākāramidaṃ vadanti munayo viśvasya yā saṃgatā",
  "SA05bst-108u:189_8": "tasyai śrāvakabodhisattvagaṇino buddhasya mātre namaḥ //",
  "SA05bst-108u:190_0": "itidharmaratnastotram /",
  "SA05bst-108u:190_1": "catvāraḥ pratyutpannagā bhavasukhe susvādavidveṣiṇa-",
  "SA05bst-108u:190_2": "ścatvāraśca phale sthitāḥ śamaratāḥ śāntā mahāyoginaḥ /",
  "SA05bst-108u:190_3": "ityaṣṭau varapuṃgalā bhagavatā yasmin gaṇe vyākṛtāḥ",
  "SA05bst-108u:190_4": "prajñāśīlasamādhitaptavapuṣā saṃghāya tasmai namaḥ //",
  "SA05bst-108u:190_5": "buddhaṃ namāmi satataṃ varapadmapāṇiṃ",
  "SA05bst-108u:190_6": "maitryātmakaṃ gaganagaṃjasamantabhadram /",
  "SA05bst-108u:190_7": "yakṣādhipaṃ parihitoddhṛtamañjughoṣaṃ",
  "SA05bst-108u:190_8": "viṣkambhiṇaṃ kṣitigarbhaṃ praṇamāmi bhaktyā //",
  "SA05bst-108u:191_0": "iti saṃgharatnastotram /",
  "SA05bst-108u:busto_32.7_0": "gururbuddho gururdharmo guruḥ saṃghastathaiva ca /",
  "SA05bst-108u:busto_32.7_1": "gururvajradharaḥ śrīmān tasmai śrīgurave namaḥ //",
  "SA05bst-108u:192_0": "śrī gururatnatrayastotraṃ samāptam //",
  "SA05bst-108u:194_0": "Digital Sanskrit Buddhist Canon, Stotra section, text no. 33:",
  "SA05bst-108u:195_0": "Hāratīstotram",
  "SA05bst-108u:196_0": "śrī hāratīdevyaiḥ namaḥ",
  "SA05bst-108u:busto_33.1_0": "kundaprasūnasadṛśīṃ rucirāṅgarāgāṃ nānāvibhūṣaṇavibhūṣitavajradehām /",
  "SA05bst-108u:busto_33.1_1": "savyena hastakamalena bhayārtihantrīṃ yakṣeśvarīṃ bahusutāṃ praṇamāmi bhaktyā //",
  "SA05bst-108u:busto_33.1_2": "āliṅgitāṃ nijamasavyabhujena putrān",
  "SA05bst-108u:busto_33.1_3": "netraistribhiśca pariśobhitacārudehām /",
  "SA05bst-108u:busto_33.1_4": "nānāvidhairmaṇigaṇai racitaṃ kirīṭaṃ",
  "SA05bst-108u:busto_33.1_5": "yakṣeśvarīṃ bahusutāṃ praṇamāmi bhaktyā //",
  "SA05bst-108u:busto_33.1_6": "tāṃ vahnimaṇḍalagatāṃ vasupatrapadme",
  "SA05bst-108u:busto_33.1_7": "śrīratnapīṭha uparisthitapādapadmām /",
  "SA05bst-108u:busto_33.1_8": "yakṣādibhiḥ parivṛtāṃ lalitāsanasthāṃ",
  "SA05bst-108u:busto_33.1_9": "yakṣeśvarīṃ bahusutāṃ praṇamāmi bhaktyā //",
  "SA05bst-108u:busto_33.1_10": "lokatrayārtiśamanīṃ śiśujīvadātrīṃ",
  "SA05bst-108u:busto_33.1_11": "śrīhāratīṃ karuṇayā nijabhaktadakṣām /",
  "SA05bst-108u:busto_33.1_12": "duḥkhāpahāṃ janamanoharabhogabhājāṃ",
  "SA05bst-108u:busto_33.1_13": "yakṣeśvarīṃ bahusutāṃ praṇamāmi bhaktyā //",
  "SA05bst-108u:busto_33.1_14": "saṃtrāsinīṃ piśunavṛttivatāṃ janānāṃ",
  "SA05bst-108u:busto_33.1_15": "visphoṭakādirujarāśivināśakartrīm /",
  "SA05bst-108u:busto_33.1_16": "bhakteṣu dhātṛsadṛśīṃ ca suśītalāṅgīṃ",
  "SA05bst-108u:busto_33.1_17": "yakṣeśvarīṃ bahusutāṃ praṇamāmi bhaktyā //",
  "SA05bst-108u:busto_33.1_18": "buddhānuśāsanaratāmatisūkṣmarūpāṃ",
  "SA05bst-108u:busto_33.1_19": "lokatrayārcitapadāṃ karuṇārcibhūtām /",
  "SA05bst-108u:busto_33.1_20": "gandharvakinnaragaṇaiḥ parisevyamānāṃ",
  "SA05bst-108u:busto_33.1_21": "yakṣeśvarīṃ bahusutāṃ praṇamāmi bhaktyā //",
  "SA05bst-108u:busto_33.1_22": "keyūrakuṇḍalasukaṅkaṇanūpurāḍhyāṃ",
  "SA05bst-108u:busto_33.1_23": "nānāvicitravasanapradadhānaśīlām /",
  "SA05bst-108u:busto_33.1_24": "saṃrakṣaṇīṃ śiśugaṇān paripālayantīṃ",
  "SA05bst-108u:busto_33.1_25": "yakṣeśvarīṃ bahusutāṃ praṇamāmi bhaktyā //",
  "SA05bst-108u:busto_33.1_26": "svarbhūrasātalamavasthitabhuktidāna-",
  "SA05bst-108u:busto_33.1_27": "saṃsaktapūrṇahṛdayāṃ triguṇātmarūpām /",
  "SA05bst-108u:busto_33.1_28": "tāṃ saṃsmarāmyaharahaḥ śaraṇaṃ prapadye",
  "SA05bst-108u:busto_33.1_29": "yakṣeśvarīṃ bahusutāṃ praṇamāmi bhaktyā //",
  "SA05bst-108u:busto_33.1_30": "rakṣākarīṃ stutimimāṃ prapaṭhenmanuṣyaḥ",
  "SA05bst-108u:busto_33.1_31": "śrīhāratīṃ nijagṛhe śiśurakṣaṇāya /",
  "SA05bst-108u:busto_33.1_32": "vācaṃ śriyaṃ suvipulaṃ ca sukhādi sarvaṃ",
  "SA05bst-108u:busto_33.1_33": "dātrī trikaṃ paṭhati yaḥ prayataḥ prabhāte //",
  "SA05bst-108u:197_0": "śrībhavaratnavinirgataṃ bālarakṣākaraṃ hāratīstotraṃ samāptam //",
  "SA05bst-108u:199_0": "Digital Sanskrit Buddhist Canon, Stotra section, text no. 34:",
  "SA05bst-108u:200_0": "Kalyāṇapañcaviṃśatistotram",
  "SA05bst-108u:200_1": "śrīmānādyaḥ svayambhūramitaruciramoghābhigho 'kṣobhyabuddhaḥ",
  "SA05bst-108u:200_2": "śrīmān vairocanākhyo maṇibhavamunirāḍ vajrasattvaḥ susattvaḥ /",
  "SA05bst-108u:200_3": "śrīprajā vajradhātvī sakalaśubhakarī āryatārādikāstāḥ",
  "SA05bst-108u:200_4": "kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
  "SA05bst-108u:200_5": "devī sampatprasādā gaṇapatihṛdayā vajravidrāviṇo sā",
  "SA05bst-108u:200_6": "uṣṇīṣāparṇadevī kiṭivaravadanā mātṛkā khecarāṇām /",
  "SA05bst-108u:200_7": "koṭolakṣākṣadevo svagaṇaparivṛtā pañcarakṣā surakṣā",
  "SA05bst-108u:200_8": "kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
  "SA05bst-108u:200_9": "ratne dīpaṅkarākhyo maṇikusumajinaḥ śrīvipaśyī śikhī ca",
  "SA05bst-108u:200_10": "viśvambhuḥ śrīkakutsaḥ sa ca kanakamuniḥ kāśyapaḥ śākyasiṃhaḥ /",
  "SA05bst-108u:200_11": "pratyutpannābhyabhūtaḥ sakaladaśabalo pāramāhātmyasindhuḥ",
  "SA05bst-108u:200_12": "kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
  "SA05bst-108u:200_13": "śrīmānāryāvalokeśvarajinajavaro maitreyānantagañjo",
  "SA05bst-108u:200_14": "buddhaḥ sāmantabhadraḥ kuliśavaradharo mañjunātho maheśaḥ /",
  "SA05bst-108u:200_15": "sarvāghorī......kṣitija khagarbhābhidhānau mahāntau",
  "SA05bst-108u:200_16": "kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
  "SA05bst-108u:200_17": "buddhādhiṣṭhānakandodbhavavarakamalo nāgadāsābhidhānaḥ",
  "SA05bst-108u:200_18": "satyāṃ tāṃ yauvanātho nijavarabhuvanājjyotirekaṃ sasarja /",
  "SA05bst-108u:200_19": "ekāṃśaṃ pañca bhūtvā viharati satataṃ pañcabuddhātmako 'sau",
  "SA05bst-108u:200_20": "kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
  "SA05bst-108u:200_21": "yā prajñā guhyarūpā tridalakamalajā santu devaprasādā",
  "SA05bst-108u:200_22": "nairātmā pīṭharūpā bahuvihitahitā brahmaviṣṇvīśavandyā /",
  "SA05bst-108u:200_23": "durgāyāṃ mārgakṛtsne kṛtanativaradā prādurāsīdagādhaiḥ",
  "SA05bst-108u:200_24": "kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
  "SA05bst-108u:200_25": "maitrīyāṃśādabhūd yo vanamahadupare ratnacūḍāsyaratnaṃ",
  "SA05bst-108u:200_26": "jyotiḥ saṃgamya bhavyaṃ bhavajaladhitarī ratnaliṅgeśvarākhyaḥ /",
  "SA05bst-108u:200_27": "śrīvatso vītarāgāṣṭakakṛtamahimā vyaktarūpāḥ(paḥ)svayambhūḥ",
  "SA05bst-108u:200_28": "kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
  "SA05bst-108u:200_29": "trātuṃ gokarṇaduṣṭaṃ japasi dhṛtamatiṃ lokanāthājñayā 'bhūt",
  "SA05bst-108u:200_30": "padmākāraṃ khagañjābhidhajinatanayo vāgmatīpūratīre /",
  "SA05bst-108u:200_31": "śrīgokarṇeśvaraḥ sa pitṛjanahatakṛd vāgmatīsaṃgame 'smin",
  "SA05bst-108u:200_32": "kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
  "SA05bst-108u:200_33": "kruddhaṃ nāgādhirājaṃ kulikasamavidhaṃ trāsayan kīlavad yo",
  "SA05bst-108u:200_34": "lokānāṃ bhadrahetoḥ gamanavadupari śrīgirau vītarāgaḥ /",
  "SA05bst-108u:200_35": "śrī sāmantādyabhadro dhvajakṛtirabhavat kālināmā maheśaḥ",
  "SA05bst-108u:200_36": "kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
  "SA05bst-108u:200_37": "pātuṃ taṃ sarvapādaṃ kamaladharagirā vajrapāṇirjihīte",
  "SA05bst-108u:200_38": "lokānāṃ rakṣaṇārthaṃ punarapi kalaśākāratāṃśādabhūt saḥ /",
  "SA05bst-108u:200_39": "śrīmān sarveśvarākhyo jinavaratanayo daṇḍaśūlau dadhānaḥ",
  "SA05bst-108u:200_40": "kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
  "SA05bst-108u:200_41": "durbodhaṃ mañjugartavyajanasukharataṃ kaminīsuprabodhaṃ",
  "SA05bst-108u:200_42": "kṛtvā prājñaṃ mahāntaṃ kavivaramakaronmañjudevastato 'pi /",
  "SA05bst-108u:200_43": "śvāsaṃ saṃdhāya bhavyaṃ sakalaguṇapadaṃ prāpya garteśasaṃjñāḥ",
  "SA05bst-108u:200_44": "kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
  "SA05bst-108u:200_45": "matsyākārābhirāsīt sakalavaraṇaviṣkambhināmā susattvaḥ",
  "SA05bst-108u:200_46": "sālaṅkāraḥ phaṇīndrairadadadakhilakāt yoḍiyākhyo yayāsau /",
  "SA05bst-108u:200_47": "niṣkāśyāśaṃ phaṇīndreśvara iti samabhūd vītarāgo 'pyarāgaḥ",
  "SA05bst-108u:200_48": "kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
  "SA05bst-108u:200_49": "sa śrīmānoḍiyāne vyatatapatapasā sātapatraḥ sutīre",
  "SA05bst-108u:200_50": "pṛthvīgarbhākhyabauddho.........jhaṭiti taṃ sthāpayāmāsa vāsam /",
  "SA05bst-108u:200_51": "gandheśo vītarāgo 'bhavadakhilasuhṛllokanāthāgratasthaḥ",
  "SA05bst-108u:200_52": "kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
  "SA05bst-108u:200_53": "śaṃkhaṃ dadhmau saharṣaḥ smaradamitasutaṃ vikramāt prāptasiddhiḥ",
  "SA05bst-108u:200_54": "yasmāllokeśvarājñāvinihitaharayaḥ prādurāsīt khagarbhaḥ /",
  "SA05bst-108u:200_55": "yaḥ svāśaṃ sthāpayitvā nijapuramagamad vikrameśābhidhānaṃ",
  "SA05bst-108u:200_56": "kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
  "SA05bst-108u:200_57": "nāgastārkṣyeṇa yasmādalabhadanusukhaṃ puṇyanāmā sutīrthaḥ",
  "SA05bst-108u:200_58": "pārvatyā yatra tepe kalahanivasane śāntatīrthaḥ praśāntaḥ /",
  "SA05bst-108u:200_59": "taptaṃ rudreṇa durgābhilaṣitamanasā śaṅkarākhyastriveṇaḥ",
  "SA05bst-108u:200_60": "kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
  "SA05bst-108u:200_61": "tīrtho rājābhidhāno yadalabhadavanīpālarājyaṃ virūpo",
  "SA05bst-108u:200_62": "vyādhaścaitaśca yasmāt surapatisadanaṃ prāgamat kāmatīrthaḥ /",
  "SA05bst-108u:200_63": "vajrācāryeṇa paśyaṃ yadabhiṣavakṛtaḥ saṃgamo nirmalākhyaḥ",
  "SA05bst-108u:200_64": "kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
  "SA05bst-108u:200_65": "dīnairāptaṃ nidhānaṃ yadapacitiparairākarākhyo hi tīrtho",
  "SA05bst-108u:200_66": "jñairlabdhaṃ jñānamasmād yadudakamatibhirjñānasaṃjñaikatīrthaḥ /",
  "SA05bst-108u:200_67": "cintāmaṇyākhyatīrthābhidhavadabhiṣavairyatra prāpto 'bhilāṣaḥ",
  "SA05bst-108u:200_68": "kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
  "SA05bst-108u:200_69": "yatra snātairmudāptetisamabhidhamabhūd yaśca prāmodatīrthaḥ",
  "SA05bst-108u:200_70": "prādāt sallakṣaṇaṃ yaḥ svapayasi saratāṃ tīrthasallakṣaṇākhyaḥ /",
  "SA05bst-108u:200_71": "yatra snātvā balākhyaḥ surapatirajayad dvīpamākhyaṃbhatīrthaḥ",
  "SA05bst-108u:200_72": "kalyāṇaṃ vaḥ kriyāsuḥ kvacidapi saratāṃ tiṣṭhātāṃ naumyahaṃ tāḥ //",
  "SA05bst-108u:200_73": "vidyādharyākhyadevī gaganapathagatā yoginī vajrapūrvā",
  "SA05bst-108u:200_74": "hārītaḥ śrīhanūmān sagaṇapatimahākālacūḍākhyavandyāḥ /",
  "SA05bst-108u:200_75": "brahmāṇyādyāśca devyaḥ saharisukhavarakṣāranāskandayuktāḥ",
  "SA05bst-108u:200_76": "kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
  "SA05bst-108u:200_77": "vāgmatyā mūlapucchaprabhṛtaya upatīrthāstathā keśacaityāḥ",
  "SA05bst-108u:200_78": "śaṅkhoccasthāśca jātoccayagirilalitaścaityabhaṭṭārako 'sau /",
  "SA05bst-108u:200_79": "phullocco draṣṭadevī tadanu bhagavatīdhyānaproccādisaṃsthāḥ",
  "SA05bst-108u:200_80": "kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
  "SA05bst-108u:200_81": "mañjuśrīparvatastho 'nucaraviracito mañjuśobhākhyacaityaḥ",
  "SA05bst-108u:200_82": "śāntaśrīnirmiteṣu prakṛtavasatayaḥ pañcadevāpureṣu /",
  "SA05bst-108u:200_83": "pucchāgraścaityavaryo 'bhyakathadanupamaṃ yatra śāketpurāśaṃ",
  "SA05bst-108u:200_84": "kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
  "SA05bst-108u:200_85": "ādhārākhyo hṛdisthaḥ sagaṇaphaṇipatirvidhnarājāntakaśca",
  "SA05bst-108u:200_86": "nāgaścānandaloke harihariharivāhākhyatrailokyavaṃśe /",
  "SA05bst-108u:200_87": "lokeśāyākṣamatvastadanu saphalayāśābhilokaikanāthaḥ",
  "SA05bst-108u:200_88": "kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
  "SA05bst-108u:200_89": "hevajraḥ saṃvaro 'sau saparijanagaṇaścaṇḍavīrastrilokī",
  "SA05bst-108u:200_90": "vīro yogāmbaro 'sau yamanidhanakarādyā daśakroḍha(dha)rājāḥ /",
  "SA05bst-108u:200_91": "guhyā bāhyāśca sarve parimitapramukhā nāmasaṃgītivyākhyā",
  "SA05bst-108u:200_92": "kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
  "SA05bst-108u:200_93": "śīrṣe prāgāt payo 'sau sahitaparijanaścandrasāhositādriḥ",
  "SA05bst-108u:200_94": "chitvā śoṣe hrade 'smin puravarakamalo lokavāsāḥ parasya /",
  "SA05bst-108u:200_95": "svasthībhūtāmbusaṃsthaḥ sakalajinavaraṃ prābhajanmañjunāthaḥ",
  "SA05bst-108u:200_96": "kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
  "SA05bst-108u:200_97": "saukhāvatyāśca vaṅgaṃ tadanu janahite potale prāgamad yaḥ",
  "SA05bst-108u:200_98": "śānto 'vagrāhadoṣe lalitapuravaraṃ prāviśan devahūtaḥ /",
  "SA05bst-108u:200_99": "sa śrīmān vajrapāṇiḥ sajaṭadharahayagrīvapārṣadgaṇeśaḥ",
  "SA05bst-108u:200_100": "kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //",
  "SA05bst-108u:201_0": "śrī svayambhupurāṇoddhṛtā kalyāṇapañcaviṃśatistutiḥ samāptā //",
  "SA05bst-108u:203_0": "Digital Sanskrit Buddhist Canon, Stotra section, text no. 35:",
  "SA05bst-108u:204_0": "Kalyāṇatriṃśatikāstotram",
  "SA05bst-108u:busto_35.1_0": "evaṃkārasamāpannā kāyavākacittabuddhitaḥ /",
  "SA05bst-108u:busto_35.1_1": "karomi satataṃ tasyā nutiṃ pūjāṃ pradakṣiṇām //",
  "SA05bst-108u:busto_35.2_0": "yā devī sarvasattvānāṃ sṛṣṭisaṃhārakāriṇī /",
  "SA05bst-108u:busto_35.2_1": "namastasyai namastasyai namastasyai namo namaḥ //",
  "SA05bst-108u:busto_35.3_0": "yā devī sarvabhūtānāṃ pratipāle pratiṣṭhitā /",
  "SA05bst-108u:busto_35.3_1": "namastasyai namastasyai namastasyai namo namaḥ //",
  "SA05bst-108u:busto_35.4_0": "yā devī devadevīnāṃ devatārūpiṇī sthitā /",
  "SA05bst-108u:busto_35.4_1": "namastasyai namastasyai namastasyai namo namaḥ //",
  "SA05bst-108u:busto_35.5_0": "yā devī daityadurdāntadāharūpā bhayānakā /",
  "SA05bst-108u:busto_35.5_1": "namastasyai namastasyai namastasyai namo namaḥ //",
  "SA05bst-108u:busto_35.6_0": "yā devī sarvanāgānāṃ sahasramukhanāginī /",
  "SA05bst-108u:busto_35.6_1": "namastasyai namastasyai namastasyai namo namaḥ //",
  "SA05bst-108u:busto_35.7_0": "yā devī saptapātāle śāntarūpeṇa saṃsthitā /",
  "SA05bst-108u:busto_35.7_1": "namastasyai namastasyai namastasyai namo namaḥ //",
  "SA05bst-108u:busto_35.8_0": "yā devī naranārīṇāṃ vedamātā cidambikā /",
  "SA05bst-108u:busto_35.8_1": "namastasyai namastasyai namastasyai namo namaḥ //",
  "SA05bst-108u:busto_35.9_0": "yā devī kṣatriṇīvaiśyāśūdrījātiprapūjitā /",
  "SA05bst-108u:busto_35.9_1": "namastasyai namastasyai namastasyai namo namaḥ //",
  "SA05bst-108u:busto_35.10_0": "yā devī pretalokānāṃ pālanāya maharddhikā /",
  "SA05bst-108u:busto_35.10_1": "namastasyai namastasyai namastasyai namo namaḥ //",
  "SA05bst-108u:busto_35.11_0": "yā devī sarvatiryakṣu tāriṇī tāpanāśinī /",
  "SA05bst-108u:busto_35.11_1": "namastasyai namastasyai namastasyai namo namaḥ //",
  "SA05bst-108u:busto_35.12_0": "yā devī nārakīyāṇāṃ duḥkhabhājāṃ ca mātṛkā /",
  "SA05bst-108u:busto_35.12_1": "namastasyai namastasyai namastasyai namo namaḥ //",
  "SA05bst-108u:busto_35.13_0": "yā devī ṣoḍaśasaṃkhyanarakāṇāṃ vināśinī /",
  "SA05bst-108u:busto_35.13_1": "namastasyai namastasyai namastasyai namo namaḥ //",
  "SA05bst-108u:busto_35.14_0": "yā devī dveṣirāgīṇāṃ mohināṃ durdurīkṛtā /",
  "SA05bst-108u:busto_35.14_1": "namastasyai namastasyai namastasyai namo namaḥ //",
  "SA05bst-108u:busto_35.15_0": "yā devī kāmakrodhābhyāṃ krodharūpeṇa saṃsthitā /",
  "SA05bst-108u:busto_35.15_1": "namastasyai namastasyai namastasyai namo namaḥ //",
  "SA05bst-108u:busto_35.16_0": "yā devī lobhalābhānāṃ laṅghanāya vilambitā /",
  "SA05bst-108u:busto_35.16_1": "namastasyai namastasyai namastasyai namo namaḥ //",
  "SA05bst-108u:busto_35.17_0": "yā devī māyāyā mātā mātṝṇāṃ vajrayogiṇī /",
  "SA05bst-108u:busto_35.17_1": "namastasyai namastasyai namastasyai namo namaḥ //",
  "SA05bst-108u:busto_35.18_0": "yā devī rājacaurāgnisiṃhaśatruvināśinī /",
  "SA05bst-108u:busto_35.18_1": "namastasyai namastasyai namastasyai namo namaḥ //",
  "SA05bst-108u:busto_35.19_0": "yā devī jalanāgāhidurbhikṣabhayatāriṇī /",
  "SA05bst-108u:busto_35.19_1": "namastasyai namastasyai namastasyai namo namaḥ //",
  "SA05bst-108u:busto_35.20_0": "yā devī pañcabhūtānāṃ candre sūrye pratiṣṭhitā /",
  "SA05bst-108u:busto_35.20_1": "namastasyai namastasyai namastasyai namo namaḥ //",
  "SA05bst-108u:busto_35.21_0": "yā devī bhautikī velā ālikālivicāriṇī /",
  "SA05bst-108u:busto_35.21_1": "namastasyai namastasyai namastasyai namo namaḥ //",
  "SA05bst-108u:busto_35.22_0": "yā devī sarvapīṭheśī kṣetrarūpopachandikā /",
  "SA05bst-108u:busto_35.22_1": "namastasyai namastasyai namastasyai namo namaḥ //",
  "SA05bst-108u:busto_35.23_0": "yā devī pīlavākhyātā upapīlavamīlitā /",
  "SA05bst-108u:busto_35.23_1": "namastasyai namastasyai namastasyai namo namaḥ //",
  "SA05bst-108u:busto_35.24_0": "yā devī dvādaśe cakre rāśilagnavibhūṣiṇī /",
  "SA05bst-108u:busto_35.24_1": "namastasyai namastasyai namastasyai namo namaḥ //",
  "SA05bst-108u:busto_35.25_0": "yā devī ṣaḍaṃge deśe prodbuddhamukhacandrikā /",
  "SA05bst-108u:busto_35.25_1": "namastasyai namastasyai namastasyai namo namaḥ //",
  "SA05bst-108u:busto_35.26_0": "yā devī caṇḍacakreṣu gāminī parameśvarī /",
  "SA05bst-108u:busto_35.26_1": "namastasyai namastasyai namastasyai namo namaḥ //",
  "SA05bst-108u:busto_35.27_0": "yā devī kāyavākacitte mantrarūpeṇa gāminī /",
  "SA05bst-108u:busto_35.27_1": "namastasyai namastasyai namastasyai namo namaḥ //",
  "SA05bst-108u:busto_35.28_0": "yā devī nirmalātmā śrīrṛddhisiddhibalapradā /",
  "SA05bst-108u:busto_35.28_1": "namastasyai namastasyai namastasyai namo namaḥ //",
  "SA05bst-108u:busto_35.29_0": "yā devo sarvajantūnāṃ sadā maṅgalakāriṇī /",
  "SA05bst-108u:busto_35.29_1": "namastasyai namastasyai namastasyai namo namaḥ //",
  "SA05bst-108u:busto_35.30_0": "ya idaṃ paṭhate dhīmān devyā bhaktisamanvitaḥ /",
  "SA05bst-108u:busto_35.30_1": "buddhatvaṃ labhate śīghraṃ kalyāṇaṃ maṅgalaṃ śivam //",
  "SA05bst-108u:205_0": "śrī trikāyanivāsinīvajradevyāḥ kalyāṇatriṃśatikāstotraṃ samāptam //",
  "SA05bst-108u:207_0": "Digital Sanskrit Buddhist Canon, Stotra section, text no. 36:",
  "SA05bst-108u:208_0": "Kamalākarasarvatathāgatastotram",
  "SA05bst-108u:209_0": "atha khalu kamalavane sarvatathāgatastavenātītānāgatapratyutpannānāṃ buddhānāṃ",
  "SA05bst-108u:209_1": "bhagavato 'tyastāvīt",
  "SA05bst-108u:busto_36.1_0": "ye jinapūrvakāye bhavanti ye ca dhriyanti daśadiśi loke /",
  "SA05bst-108u:busto_36.1_1": "tān hi jināṃśca karomi praṇāmaṃ taṃ jinasaṃghamahaṃ prabhijaṣye //",
  "SA05bst-108u:busto_36.2_0": "śāntapraśāntaviśuddhamunīndraṃ svarṇasuvarṇaprabhāsitagātram /",
  "SA05bst-108u:busto_36.2_1": "sarvasurāsurasusvaraghoṣaṃ brahmarutasvaragarjitaghoṣam //",
  "SA05bst-108u:busto_36.3_0": "ṣaṭpadabhauṃramahīruhakeśaṃ nīlasukuñcitakāśanikāśam /",
  "SA05bst-108u:busto_36.3_1": "śaṅkhatuṣārasupāṇḍaradantaṃ hemavirājitabhāṣitanābham //",
  "SA05bst-108u:busto_36.4_0": "nīlaviśālaviśuddhasunetraṃ nīlamivotpalaphullitakṣetram /",
  "SA05bst-108u:busto_36.4_1": "padmasuvarṇavibhāntasujihvaṃ padmaprabhāṣitapadmasukhābham //",
  "SA05bst-108u:busto_36.5_0": "śaṅkhamṛṇālanibhaṃ sukhatārṇaṃ dakṣiṇavartitaveḍulitarṇam /",
  "SA05bst-108u:busto_36.5_1": "sūkṣmaniśākarakṣīṇaśaśīva mātrasumantrasarojasunābham //",
  "SA05bst-108u:busto_36.6_0": "kāñcanakoṭisuvarṇasunāsamunnatamṛdutarapādapapatram /",
  "SA05bst-108u:busto_36.6_1": "agradharāgraviśiṣṭanāsāgraṃ mṛdukarasarvajinaṃ satataṃ tam //",
  "SA05bst-108u:busto_36.7_0": "ekasamekataromamukhāgraṃ bālasuromapradakṣiṇavartam /",
  "SA05bst-108u:busto_36.7_1": "nīlanibhojjvalakuṇḍalajātaṃ nīlavirājitamaulasugrīvam //",
  "SA05bst-108u:busto_36.8_0": "jātasamānaprabhāṣitagātraṃ pūjitasarvadaśadiśi loke /",
  "SA05bst-108u:busto_36.8_1": "duḥkhamanantaṃ praśamitalokaṃ sarvasukhena ca tarpitalokam //",
  "SA05bst-108u:busto_36.9_0": "narakasthāsu ca tiryaggatiṣu pretasurāsuramanujagatīṣu /",
  "SA05bst-108u:busto_36.9_1": "sarvapiśācasukhārpitasattvaṃ sarvapraśāntamapāyagatīṣu //",
  "SA05bst-108u:busto_36.10_0": "varṇasuvarṇaṃ kanakanibhāsaṃ kāñcanataptaprabhāsitagātram /",
  "SA05bst-108u:busto_36.10_1": "saumyaśaśāṅkasuvimalavaktraṃ vikasitarājitasuvimalavadanam //",
  "SA05bst-108u:busto_36.11_0": "taruṇaruhāgrakakomalagātraṃ siṃhavivādakavikramanādam /",
  "SA05bst-108u:busto_36.11_1": "lambitahastapralambitabāhuṃ mārutapreritasālalajihvam //",
  "SA05bst-108u:busto_36.12_0": "vyomaprabhojjvalamuṃcitaraśmiṃ sūryamiva prabhayā pratapantam /",
  "SA05bst-108u:busto_36.12_1": "nirmalagātravarebhi munīndraṃ sarvaprabhāsitakṣetramanantam //",
  "SA05bst-108u:busto_36.13_0": "candraniśākarabhāskarajālaṃ kṣetramanantasahasragateṣu /",
  "SA05bst-108u:busto_36.13_1": "te 'pi ca niścitasarvi babhūva buddhaprabhāsavirocanatāyai //",
  "SA05bst-108u:busto_36.14_0": "buddhadivākaralokapradīpaṃ buddhadivākararaśmisahasram /",
  "SA05bst-108u:busto_36.14_1": "kṣetramanantasahasragateṣu paśyatu lokatathāgatasūryam //",
  "SA05bst-108u:busto_36.15_0": "puṇyaśatāni sahasra ca kṛtvā sarvaguṇebhiralaṃkṛtagātram /",
  "SA05bst-108u:busto_36.15_1": "sauragajendranibhaṃ jitabāhuṃ vimalarakṣitamaṇḍitabāhum //",
  "SA05bst-108u:busto_36.16_0": "bhūmitalopama śālitatulyaṃ sūkṣmarajopamamāgatabuddhāḥ /",
  "SA05bst-108u:busto_36.16_1": "sūkṣmarajopama ye ca bhavanti sūkṣmarajopama ye tiṣṭhanti //",
  "SA05bst-108u:busto_36.17_0": "tāṃśca jinān prakaromi praṇāmaṃ kāyena vācā manasā prasannā /",
  "SA05bst-108u:busto_36.17_1": "puṣpapradāna sugandhapradānairvarṇaśatena śuciśca smarāmi //",
  "SA05bst-108u:busto_36.18_0": "jihvaśatairapi buddhaguṇānāṃ kalpasahasraśatena hi vaktum /",
  "SA05bst-108u:busto_36.18_1": "ye ca sunirvṛtasādhujinānāṃ sā ca lalāṭa vicitra anekaiḥ //",
  "SA05bst-108u:busto_36.19_0": "ekajinasya guṇān nahi śakyo jihvasahasreṇa bhāṣitu kiṃcit /",
  "SA05bst-108u:busto_36.19_1": "kāmamaśakti hi sarvajinānāṃ ekaguṇasya hi vistaravaktum //",
  "SA05bst-108u:busto_36.20_0": "sarva sadevakuloktasamūhaḥ sarvabhavāgra bhavajalapūrṇān /",
  "SA05bst-108u:busto_36.20_1": "ye jalagrahaṇatu śakyapramāṇaṃ naiva tu ekaguṇā sugatāntam //",
  "SA05bst-108u:busto_36.21_0": "varṇitu sustutamajjinasarvaṃ kāyatu vāca prasannamanena /",
  "SA05bst-108u:busto_36.21_1": "prameya saṃcita puṇyaphalāgraṃ tena ca sattva prabhotu jinatvam //",
  "SA05bst-108u:busto_36.22_0": "eva tu viśvaṃ narapatibuddhaṃ eva karomi nṛpaḥpraṇidhānam /",
  "SA05bst-108u:busto_36.22_1": "yatra ca kutra ci mabhyabhaveta jāti anāgata kalpamanantā //",
  "SA05bst-108u:busto_36.23_0": "īdṛśabherī paśyami svapne īdṛśanādaṃ tatra śṛṇomi /",
  "SA05bst-108u:busto_36.23_1": "īdṛśa jinastuti kamalākareṇa jāti jarāsmara tatra labheyam //",
  "SA05bst-108u:busto_36.24_0": "buddhaguṇāni anantamatulyaṃ ye 'pi ca durlabha kalpasahasram /",
  "SA05bst-108u:busto_36.24_1": "anuśruta ye ca svapnagate 'pi teṣu ca deśayi divasagato 'pi //",
  "SA05bst-108u:busto_36.25_0": "duḥkhasamudra vimocayi sattvā pūrayi ṣaḍabhiḥ pāramitābhiḥ /",
  "SA05bst-108u:busto_36.25_1": "bodhimanuttara puṇya labheyaṃ kṣatrabhavettamabhāsamapatthyā //",
  "SA05bst-108u:busto_36.26_0": "bheripradānavipākaphalena sarvajināna ca saṃstutihetoḥ /",
  "SA05bst-108u:busto_36.26_1": "saṃmukhapaśyami śākyamunīndraṃ vyākaraṇaṃ hyahu tatra labheyam //",
  "SA05bst-108u:busto_36.27_0": "yau ima dārakadvau mama putrau kanakendra kanakaprabhāśvarau /",
  "SA05bst-108u:busto_36.27_1": "tau ubhi dāraka tatra labheyaṃ bodhimanuttaravyākaraṇaṃ ca //",
  "SA05bst-108u:busto_36.28_0": "ye pi ca sattva anekamanantā śaraṇavihīnā vyasanagatāśca /",
  "SA05bst-108u:busto_36.28_1": "teṣu bhaveya anāgata sarvatrāṇaparāyaṇa śaraṇapradaśca //",
  "SA05bst-108u:busto_36.29_0": "duḥkhasamudbhava saṃkṣayakartā sarvasukhasya ca ākarabhaṃta /",
  "SA05bst-108u:busto_36.29_1": "kalpa anāgata bodhi careyaṃ yattahu pūrvaṃ koṭi gatāśca //",
  "SA05bst-108u:busto_36.30_0": "svarṇaprabhāsottamadeśanatāya pāpasamudraṃ śoṣatu mahyam /",
  "SA05bst-108u:busto_36.30_1": "karmasamudra vikīryatu mahyaṃ kleśasamudra vichidyatu mahyam //",
  "SA05bst-108u:busto_36.31_0": "puṇyasamudraṃ pūryatu mahyaṃ jñānasamudra viśodhyatu mahyam /",
  "SA05bst-108u:busto_36.31_1": "vimalajñāna prabhāsavareṇa kāma prabhā ca bhaviṣyatu mahyam //",
  "SA05bst-108u:busto_36.32_0": "puṇyaprabhāsa vilocanatā ca sarvatriloki viśiṣṭa bhaveyam /",
  "SA05bst-108u:busto_36.32_1": "puṇyavareṇa samanvita nityaṃ duḥkhasamudra uttārayitā ca //",
  "SA05bst-108u:busto_36.33_0": "sarvasukhasya ca sāgarakalpaṃ kalpamanāgata bodhi careyam /",
  "SA05bst-108u:busto_36.33_1": "yatnata pūrvaka koṭigatāyā īdṛśakṣatraviśiṣṭa triloke //",
  "SA05bst-108u:210_0": "śrīsuvarṇaprabhoktaṃ kamalākarasarvatathāgatastotraṃ samāptam //",
  "SA05bst-108u:212_0": "Digital Sanskrit Buddhist Canon, Stotra section, text no. 37:",
  "SA05bst-108u:busto_37.1_0": "kalpādike bhavasi ko hi mamāgabhāva sarvasvasāra karuṇāmaya viśvamūrte /",
  "SA05bst-108u:busto_37.1_1": "kāryādike praṇamatīti samantakaṃ tvāṃ śrīlokanātha tava pādayugaṃ name 'ham //",
  "SA05bst-108u:busto_37.2_0": "ākṛṣṇakena rajasā vinivartamānaścāyāsi saumya sakalaḥ prativāsare ca /",
  "SA05bst-108u:busto_37.2_1": "hemasvarūparathakena samujjvalena śrīlokanātha tava pādayugaṃ name 'ham //",
  "SA05bst-108u:busto_37.3_0": "brahmā tvameva hi sa viprakulaprasiddho viṣṇuśca vaiṣṇavamate varadharmaketuḥ /",
  "SA05bst-108u:busto_37.3_1": "sarvajñako 'si vimate prabhavo 'vyayaśca śrīlokanātha tava pādayugaṃ name 'ham //",
  "SA05bst-108u:busto_37.4_0": "bauddhānvaye bhavasi vajrakasūryarūpo yogeśvaro hi śubhayogakamārgakeṣu /",
  "SA05bst-108u:busto_37.4_1": "gaṅgādharo bhavabhayasya vināśakāri śrīlokanātha tava pādayugaṃ name 'ham //",
  "SA05bst-108u:busto_37.5_0": "kāruṇyabhāvahṛdayaḥ sahajaḥ sarocirvicchinnakalmaṣacayo guṇasāgaraśca /",
  "SA05bst-108u:busto_37.5_1": "cintāmaṇistvamasi lokaguruḥ kṛpeśa śrīlokanātha tava pādayugaṃ name 'ham //",
  "SA05bst-108u:busto_37.6_0": "bandhūkavarṇa bahurūpa viśālanetra sarvaprasūtikṛtaniṣkṛtikaḥ sudanta /",
  "SA05bst-108u:busto_37.6_1": "tvaṃ padmapāṇi vimalottama mitrarūpaḥ śrīlokanātha tava pādayugaṃ name 'ham //",
  "SA05bst-108u:busto_37.6_2": "tava bahulacaritraṃ kaḥ samartho 'sti vaktuṃ",
  "SA05bst-108u:busto_37.6_3": "tadapi mukharabhāvaiḥ stūyase tvaṃ mayātra /",
  "SA05bst-108u:busto_37.6_4": "yadapi padamaśuddhaṃ sarvametat kṣamasva",
  "SA05bst-108u:busto_37.6_5": "stutiriti kusumasrak bhaktimātrārcanaṃ syāt //",
  "SA05bst-108u:213_0": "śrīmadāryāvalokiteśvarabhaṭṭārakasya stotraṃ samāptam //",
  "SA05bst-108u:215_0": "Digital Sanskrit Buddhist Canon, Stotra section, text no. 38:",
  "SA05bst-108u:216_0": "Lokātītastavaḥ",
  "SA05bst-108u:busto_38.1_0": "lokātīta namastubhyaṃ viviktajñānavedine /",
  "SA05bst-108u:busto_38.1_1": "yastvaṃ jagaddhitāyaiva khinnaḥ karuṇayā ciram //",
  "SA05bst-108u:busto_38.2_0": "skandhamātravinirmukto na sattvo 'stīti tena tam /",
  "SA05bst-108u:busto_38.2_1": "sattvārthaṃ ca parikhedamagamastvaṃ mahāmune //",
  "SA05bst-108u:busto_38.3_0": "te 'pi skandhāstvayā dhīman dhīmadbhayaḥ saṃprakāśitāḥ /",
  "SA05bst-108u:busto_38.3_1": "māyāmarīcigandharvanagarasvapnasannibhāḥ //",
  "SA05bst-108u:busto_38.4_0": "hetutaḥ saṃbhavo yeṣāṃ tadabhāvānna santi ye /",
  "SA05bst-108u:busto_38.4_1": "kathaṃ nāma na tatspaṣṭaṃ pratibimbasamāgatāḥ //",
  "SA05bst-108u:busto_38.5_0": "bhūtānyacakṣurgrāhyāṇi tanmayaṃ cākṣuṣaṃ katham /",
  "SA05bst-108u:busto_38.5_1": "rūpaṃ tvayaivaṃ bruvatā rūpagrāho nivāritaḥ //",
  "SA05bst-108u:busto_38.6_0": "vedanīyaṃ vinā nāsti vedanā 'to nirātmikā /",
  "SA05bst-108u:busto_38.6_1": "tacca vedyaṃ svabhāvena nāstītyabhimataṃ tava //",
  "SA05bst-108u:busto_38.7_0": "saṃjñārthayorananyatve mukhaṃ dahyeta vahninā /",
  "SA05bst-108u:busto_38.7_1": "anyatve 'dhigamābhāvastvayokto bhūtavādinā //",
  "SA05bst-108u:busto_38.8_0": "kartā svatantraḥ karmā 'pi tvayoktaṃ vyavahārataḥ /",
  "SA05bst-108u:busto_38.8_1": "parasparāpekṣikī tu siddhiste 'bhimatā 'nayoḥ //",
  "SA05bst-108u:busto_38.9_0": "na kartā 'sti na bhoktā 'sti puṇyāpuṇyaṃ pratītyajam /",
  "SA05bst-108u:busto_38.9_1": "yatpratītya na tajjātaṃ proktaṃ vācaspate tvayā //",
  "SA05bst-108u:busto_38.10_0": "ajñāpyamānaṃ na jñeyaṃ vijñānaṃ tadvinā na ca /",
  "SA05bst-108u:busto_38.10_1": "tasmāt svabhāvato na sto jñānajñeye tvamūcivān //",
  "SA05bst-108u:busto_38.11_0": "lakṣyāllakṣaṇamanyaccet syāttallakṣyamalakṣaṇam /",
  "SA05bst-108u:busto_38.11_1": "tayorabhāvo 'nanyatve vispaṣṭaṃ kathitaṃ tvayā //",
  "SA05bst-108u:busto_38.12_0": "lakṣyalakṣaṇanirmuktaṃ vāgudāhāravarjitam /",
  "SA05bst-108u:busto_38.12_1": "śāntaṃ jagadidaṃ dṛṣṭaṃ bhavatā jñānacakṣuṣā //",
  "SA05bst-108u:busto_38.13_0": "na sannutpadyate bhāvo nāpyasan sadasanna ca /",
  "SA05bst-108u:busto_38.13_1": "na svato nāpi parato na dvābhyāṃ jāyate katham //",
  "SA05bst-108u:busto_38.14_0": "na sataḥ sthitiyuktasya vināśa upapadyate /",
  "SA05bst-108u:busto_38.14_1": "nāsato 'śvaviṣāṇena samasya samatā katham //",
  "SA05bst-108u:busto_38.15_0": "bhāvānnārthāntaraṃ nāśo nāpyanarthāntaraṃ matam /",
  "SA05bst-108u:busto_38.15_1": "arthāntare bhavennityo nāpyanarthāntare bhavet //",
  "SA05bst-108u:busto_38.16_0": "ekatve nahi bhāvasya vināśa upapadyate /",
  "SA05bst-108u:busto_38.16_1": "pṛthaktvena hi bhāvasya vināśa upapadyate //",
  "SA05bst-108u:busto_38.17_0": "vinaṣṭāt kāraṇāttāvat kāryotpattirna yujyate /",
  "SA05bst-108u:busto_38.17_1": "na vā 'vinaṣṭāt svapnena tulyotpattirmatā tava //",
  "SA05bst-108u:busto_38.18_0": "niruddhādvā 'niruddhādvā bījādaṅkurasaṃbhavaḥ /",
  "SA05bst-108u:busto_38.18_1": "māyotpādavadutpādaḥ sarva eva tvayocyate //",
  "SA05bst-108u:busto_38.19_0": "atastvayā jagadidaṃ parikalpasamudbhavam /",
  "SA05bst-108u:busto_38.19_1": "parijñātamasadbhūtamanutpannaṃ na naśyati //",
  "SA05bst-108u:busto_38.20_0": "nityasya saṃsṛtirnāsti naivānityasya saṃsṛtiḥ /",
  "SA05bst-108u:busto_38.20_1": "svapnavat saṃsṛtiḥ proktā tvayā tattvavidāṃvara //",
  "SA05bst-108u:busto_38.21_0": "svayaṃ kṛtaṃ parakṛtaṃ dvābhyāṃ kṛtamahetukam /",
  "SA05bst-108u:busto_38.21_1": "tārkikairiṣyate duḥkhaṃ tvayātūktaṃ pratītyajam //",
  "SA05bst-108u:busto_38.22_0": "yaḥ pratītyasamutpādaḥ śūnyatā saiva te matā /",
  "SA05bst-108u:busto_38.22_1": "bhāvaḥ svatantro nāstīti siṃhanādastavātulaḥ //",
  "SA05bst-108u:busto_38.23_0": "sarvasaṅkalpahānāya śūnyatāmṛtadeśanā /",
  "SA05bst-108u:busto_38.23_1": "yasya tasyāmapi grāhastvayā 'sāvavasāditaḥ //",
  "SA05bst-108u:busto_38.24_0": "nirīhāvaśikāḥ śūnyā māyāvat pratyayodbhavāḥ /",
  "SA05bst-108u:busto_38.24_1": "sarvadharmāstvayā nātha niḥsvabhāvāḥ prakāśitāḥ //",
  "SA05bst-108u:busto_38.25_0": "na tvayotpāditaṃ kiñcinna kiñcicca nirodhitam /",
  "SA05bst-108u:busto_38.25_1": "yathā pūrvaṃ tathā paścāt tathatāṃ buddhavānasi //",
  "SA05bst-108u:busto_38.26_0": "āryairniṣevitāmetāmanāgamya hi bhāvanām /",
  "SA05bst-108u:busto_38.26_1": "animittasya vijñānaṃ bhavatīha kathaṃcana //",
  "SA05bst-108u:busto_38.27_0": "animittamanāgamya mokṣo nāsti tvamuktavān /",
  "SA05bst-108u:busto_38.27_1": "atastvayā mahāyāne tat sākalyena darśitam //",
  "SA05bst-108u:busto_38.28_0": "yadavāptaṃ mayā puṇyaṃ stutvā tvāṃ stutibhājanam /",
  "SA05bst-108u:busto_38.28_1": "nimittabandhanāpetaṃ bhūyāt tenākhilaṃ jagat //",
  "SA05bst-108u:217_0": "śrīlokātītastavaḥ samāptaḥ //",
  "SA05bst-108u:219_0": "Digital Sanskrit Buddhist Canon, Stotra section, text no. 39:",
  "SA05bst-108u:220_0": "Lokeśvaraśatakam",
  "SA05bst-108u:221_0": "vajradattācāryaviracitam",
  "SA05bst-108u:222_0": "om namo lokanāthāya /",
  "SA05bst-108u:222_1": "bhāsvanmāṇikyabhāso mukuṭabhṛti namannākanāthottamāṅge",
  "SA05bst-108u:222_2": "bhaktiprahve sarojāsanaśirasi hasanmālatīmālikābhaḥ /",
  "SA05bst-108u:222_3": "maulau mīlanmṛgāṅgāmakṛśakapiśatāṃ śāmbhave śātayantyo",
  "SA05bst-108u:222_4": "loke lokeśapādāmalanakhaśaśabhṛtkāntayaḥ santu śāntyai //",
  "SA05bst-108u:222_5": "nirdhūtā dhūrjaṭīndorna khalu paṭu jaṭāpiṅgamāsaṅgaśāraiḥ",
  "SA05bst-108u:222_6": "sārairārānmayūkhairna ca harimukuṭāmandamāṇikyabhābhiḥ /",
  "SA05bst-108u:222_7": "kālimno nāpi līnā vibudhagaṇalalatkuntalālīnalīnāl",
  "SA05bst-108u:222_8": "lokeśvaryo 'nivāryāścaraṇanakharucaḥ santu vo dhvāntaśāntyai //",
  "SA05bst-108u:222_9": "paryāptodārakoṣasphuṭatarakamalābhogasaṃpattihetur",
  "SA05bst-108u:222_10": "dūrībhūtapriyāṇāmapahṛtaviṣamātaṅkaśaṅkā janānām /",
  "SA05bst-108u:222_11": "na kṣiptālaṅghanairapyupaśamitatamodurgrahodbhūtabhītir",
  "SA05bst-108u:222_12": "lokeśāṅghryorapūrvā nakhaśiśirarūcāṃ candrikā vaḥ punātu //",
  "SA05bst-108u:222_13": "niḥśeṣaṃ kleśarāśīndhanadahanamahāpāvakoccaiḥ śikhā vo",
  "SA05bst-108u:222_14": "līlālokāstrilokyāmapahṛtagahanābaddhamohāndhakārāḥ /",
  "SA05bst-108u:222_15": "vahniskandheṣvabandhyā narakabhuvi sudhāvārivistāradhārāḥ",
  "SA05bst-108u:222_16": "saṃsārīṃ saṃharantāṃ nakhanivaharucaḥ padmabhṛtpādajātāḥ //",
  "SA05bst-108u:222_17": "svacchandacchedivāñcchāvitaraṇacaturācintyacintāmaṇīnām",
  "SA05bst-108u:222_18": "udgāḍhātaṅkaśaṅkodgamaśamanamanohāriṇī hārabhāsām /",
  "SA05bst-108u:222_19": "spaṣṭāvirbhūtanānāguṇanivahadhṛtādarśabimbacchavīnāṃ",
  "SA05bst-108u:222_20": "chāyā vaḥ pātu lokeśvaracaraṇabhuvāmunmayūukhā nakhānām //",
  "SA05bst-108u:222_21": "nāthasyodañcaduccāmitarucirucibhī rocamānorucūḍā-",
  "SA05bst-108u:222_22": "rociṣṇoruccakāsaccaraṇanakharucāṃ saṃcayo 'sau ciraṃ vaḥ /",
  "SA05bst-108u:222_23": "atyuccīyāt tadarcācaturasuraśiraścāruratnoccayoccair",
  "SA05bst-108u:222_24": "nānāniścārirociścayaracitaśacīrucyacāpopacāraḥ //",
  "SA05bst-108u:222_25": "śrīmadbhogonnatīnāmabhimataviṣayaprāptidānādahīnāṃ",
  "SA05bst-108u:222_26": "sevābhājāṃ samantādavicalitarucaḥ prītimutpādayantaḥ /",
  "SA05bst-108u:222_27": "vaimalyātulyabimbopahasitaśaśinaḥ śātitadhvāntadoṣās",
  "SA05bst-108u:222_28": "toṣaṃ māṇikyadīpā iva dadatu nakhāḥ padmapāṇeḥ padorvaḥ //",
  "SA05bst-108u:222_29": "rājadrājīvapāṇernakhanivaharucāṃ pādapadmodbhavānām",
  "SA05bst-108u:222_30": "udbhedo bhedako 'sau bhavatu bhavabhiyāṃ nirbharāṇāṃ bharaṃ vaḥ /",
  "SA05bst-108u:222_31": "jātastaddehabhūmecaviratakaruṇāvāridattopakāro",
  "SA05bst-108u:222_32": "yo 'nalpaḥ kalpavṛkṣāṅkuranikara ivopāttavijñānabījaḥ //",
  "SA05bst-108u:222_33": "lokeśasyāṅghripadmaprabhavanakharuco dattamārārisenā-",
  "SA05bst-108u:222_34": "saṃtrāsāḥ śoṇatūṇonmukhanihitaphalāmoghabāṇāṃśuśobhāḥ /",
  "SA05bst-108u:222_35": "śaśvatsaṃsāraghorāvaṭapatitajanottāraṇāsajjarajju-",
  "SA05bst-108u:222_36": "prārohā rohayantāṃ duradhigamamahāsaṃpaduccaiḥ padaṃ vaḥ //",
  "SA05bst-108u:222_37": "bhāsvantaḥ kleśakarmaśramavivaśajagattāpavicchedaśūrāṃ",
  "SA05bst-108u:222_38": "dūrāddoṣopalabdheḥ paṭubudhaguravastārakā ye janasya /",
  "SA05bst-108u:222_39": "sāndrānandaṃ dadānāḥ sakalaśaśadharaśrībhṛto niṣkalaṅkās",
  "SA05bst-108u:222_40": "te vaścintāmacintyāḥ kamalakaranakhāḥ pādajātā jayantu //",
  "SA05bst-108u:222_41": "bhāsvatkhaṇḍendukhaṇḍairapacitiracanā kiṃ kṛtā śambhuneyaṃ",
  "SA05bst-108u:222_42": "nyastā ratnāvalī vā kimu niratiśayotkaṇṭhayā bodhilakṣmyā /",
  "SA05bst-108u:222_43": "devairdivyādbhutānāmasamasumanasāṃ lambitā mālikā nu",
  "SA05bst-108u:222_44": "prīyātpaṅktirnakhānāmiti janitamatirlokanāthāṅghrijā vaḥ //",
  "SA05bst-108u:222_45": "kvāyaṃ rājīvajanmā namadamaraśirastuṅgamāṇikyaśayyā-",
  "SA05bst-108u:222_46": "śaśvatsuptāṅghrireṇuḥ kva ca dharaṇitalālambamaulipraṇāmaḥ /",
  "SA05bst-108u:222_47": "itthaṃ saṃjātahāsā iva rucinicayairdanturā ye durantā",
  "SA05bst-108u:222_48": "dhvāntacchedāya lokeśvaracaraṇabhavāste nakhā vo bhavantu //",
  "SA05bst-108u:222_49": "śūrāstāpāpahāre śiśiratarasudhāśīkarāsārakārāḥ",
  "SA05bst-108u:222_50": "prākārāḥ krūradūraprasaraduruśarāsāramārāpakāre /",
  "SA05bst-108u:222_51": "saṃsārākārakārāgṛhabṛhadudarodāraduḥkhaprakāraṃ",
  "SA05bst-108u:222_52": "ghoraṃ vaḥ saṃharantāṃ caraṇanakharucaḥ śrīkarāḥ padmapāṇeḥ //",
  "SA05bst-108u:222_53": "bhāso lokeśapādaprabhavanakhabhuvāṃ dūradurvāramāra-",
  "SA05bst-108u:222_54": "vyāmuktavyāpibāṇāvaraṇajavanikābhrāntimutpādayantyaḥ /",
  "SA05bst-108u:222_55": "saṃkleśānīkanāśasphuṭapiśunamahāketusaṃghātakalpās",
  "SA05bst-108u:222_56": "trailokyāśakyaśaktitribhavajayabṛhadvaijayantyo jayanti //",
  "SA05bst-108u:222_57": "samyaksaṃbodhicetaḥ śaśina iva samudbhāsibhāsāṃ samūho",
  "SA05bst-108u:222_58": "nirdagdhakleśabhūtipracaya iva bṛhanmuktimārgānilāstaḥ /",
  "SA05bst-108u:222_59": "vinyastādabhraśubhropalaphalaka iva krūramārairabhedyaḥ",
  "SA05bst-108u:222_60": "pāyādutprekṣito vo nakharucinikaraḥ pādajaḥ padmapāṇeḥ //",
  "SA05bst-108u:222_61": "vailakṣyeṇekṣaṇīyāḥ kṣaṇamasamatamaḥkṣepadakṣāḥ kṣapāṇāṃ",
  "SA05bst-108u:222_62": "nāthenākṣuṇṇapakṣakṣatinijavipadā niṣkalaṅkākṣayā ye /",
  "SA05bst-108u:222_63": "akṣīṇārātipakṣakṣapaṇapaṭujagadrakṣaṇākṣuṇṇadīkṣā-",
  "SA05bst-108u:222_64": "rakṣā rakṣantu lokeśvaracaraṇanakhāste 'kṣaṇakṣepato vaḥ //",
  "SA05bst-108u:222_65": "satsaṃpatsādhanasya pravarakamalabhṛtpādadurgāśrayasya",
  "SA05bst-108u:222_66": "trailokyaśrījigīṣornakharucinivahasyātulo 'bhyuccayo vaḥ /",
  "SA05bst-108u:222_67": "mitreṇāptodayena sphuṭamanuvalatālambhitātyantavṛddheḥ",
  "SA05bst-108u:222_68": "pāyāt sāpāyasarvavyasanaripumahāyānasaṃsiddhihetuḥ //",
  "SA05bst-108u:222_69": "avrīḍaścūḍayā 'sau vahati paśupatiḥ kāmamardhendubhūṣāṃ",
  "SA05bst-108u:222_70": "śaureḥ śobhābhilāṣaḥ kathamapi kṛtinaḥ kaustubhenāstameti /",
  "SA05bst-108u:222_71": "dṛṣṭe 'smin so 'pi mogho maghavamaṇimahāmaulirityāptacittair",
  "SA05bst-108u:222_72": "yatkāntyācinti lokaiścaraṇanakhagaṇaḥ padmapāṇeḥ sa jīyāt //",
  "SA05bst-108u:busto_39.19_0": "ārāduccairudañcatkṛtavitatiradhastārako nārakāṇām /",
  "SA05bst-108u:busto_39.19_1": "udyannīhārarociḥ śucirarivadanaśyāmatāpātahetuḥ /",
  "SA05bst-108u:busto_39.19_2": "durvijñeyānubhāvo nikhilajagadatispaṣṭadṛṣṭiprakāśaḥ",
  "SA05bst-108u:busto_39.19_3": "pādāmbhojāvalambī nakhakiraṇacayaḥ pātu vo buddhamauleḥ //",
  "SA05bst-108u:busto_39.19_4": "dṛṣṭo hṛṣṭāmareśārcanacaturavadhūmuktakarpūrapāṃśu-",
  "SA05bst-108u:busto_39.19_5": "prodbhāso bhaktibhārapravaṇaharajaṭābhūtivibhrāntabhūmiḥ /",
  "SA05bst-108u:busto_39.19_6": "pūjāvikṣiptalakṣmīkarakamalagalatkeśarāgrāṇureṇu-",
  "SA05bst-108u:busto_39.19_7": "cchāyaḥ pāyādapāyānnakhakaravisaraḥ padmahastāṅghrijo vaḥ //",
  "SA05bst-108u:busto_39.19_8": "merau niṣpītapītadyutiramarakarisphārasindūradhūlī-",
  "SA05bst-108u:busto_39.19_9": "śoṇaśrīśāntaśūro haritaharihayāhīnahārityahārī /",
  "SA05bst-108u:busto_39.19_10": "mīlannīlāvabhāso nakharucivisaraḥ padmabhṛtpādapadmād",
  "SA05bst-108u:busto_39.19_11": "udyaddugdhābdhivṛddhitrasadamaravadhūvīkṣito rakṣatād vaḥ //",
  "SA05bst-108u:busto_39.19_12": "śobhā saṃbhāvyate 'smin himakaradhavalairnāmaraiścāmarairvā",
  "SA05bst-108u:busto_39.19_13": "bhaktyārambheṇa rambhe parikirasi mudhā kiṃ nu karpūradhūlīḥ /",
  "SA05bst-108u:busto_39.19_14": "kiṃ te puṣpaiḥ prakīrṇaiḥ śaciśucibhiriti svāminā svarbhuvāṃ vaḥ",
  "SA05bst-108u:busto_39.19_15": "pūjāyāmabjapāṇernakharucinivahaḥ pādajo varṇito 'vyāt //",
  "SA05bst-108u:busto_39.19_16": "kailāsodbhāsivindhye kavalitabalijitkāyakālimni kālī-",
  "SA05bst-108u:busto_39.19_17": "līlālāvaṇyalepe vihataharitimaśvetapūṣāśvaraśmau /",
  "SA05bst-108u:busto_39.19_18": "lokeśāṅghrernakhānāmurukaranikare kiṃ mayetīva śīrṇaṃ",
  "SA05bst-108u:busto_39.19_19": "śītāṃśoḥ pātu pūjācaturasurajanākīrṇakuṇḍacchalād vaḥ //",
  "SA05bst-108u:busto_39.19_20": "pādāḥ pādodbhavānāmativitatibhṛtāṃ buddhamaulernakhānāṃ",
  "SA05bst-108u:busto_39.19_21": "pāre saṃsārayādaḥpatigamanamahāsetubandhāyamānāḥ /",
  "SA05bst-108u:busto_39.19_22": "udyaddurvāraduḥkhānalaśamanamahāpuṇyasaṃbhāravāri-",
  "SA05bst-108u:busto_39.19_23": "svacchandācchacchaṭābhā jhaṭiti vighaṭanaṃ kurvatāṃ vo bhavasya //",
  "SA05bst-108u:busto_39.19_24": "kālīkāntendukānteḥ paribhavavidhṛtirbhūrikailāsabhūbhṛd-",
  "SA05bst-108u:busto_39.19_25": "bhāsāṃ hāsāvagītirhatirapi himavadgauratāgauravasya /",
  "SA05bst-108u:busto_39.19_26": "kṣīrākūpārapūraplutirapi kakubhāṃ nākanāgīyadanta-",
  "SA05bst-108u:busto_39.19_27": "cchedacchāyākṣatirvo nakharucivitatiḥ pātu lokeśvarāṅghryoḥ //",
  "SA05bst-108u:busto_39.19_28": "yatpūjāpārijāte valitamalikulaṃ mīlati śrīsaroje",
  "SA05bst-108u:busto_39.19_29": "sevāsaktaḥ svayaṃbhūrmukulitanalinād duḥsthito yatra tasthau /",
  "SA05bst-108u:busto_39.19_30": "yenāśyāmā dinaśrīḥ śamitasuravadhūklāntidoṣā niśā 'bhūt",
  "SA05bst-108u:busto_39.19_31": "pādo 'sau padmapāṇernakhavidhuvilasaccandrikaḥ pātu yuṣmān //",
  "SA05bst-108u:busto_39.19_32": "kānto vibhrāntakāntāmarayuvatijanairarcito dṛṣṭipātaiḥ",
  "SA05bst-108u:busto_39.19_33": "śubhraṃ vibhrāṇmṛṇālīnikaramiva nakhodyotanodbhūtaśobhaḥ /",
  "SA05bst-108u:busto_39.19_34": "kāmīvānalpakāmaprasaraparavaśānekacaryāpravṛttaḥ",
  "SA05bst-108u:busto_39.19_35": "pādo vaḥ padmapāṇeravatu surapurīcandanāmandacarcaḥ //",
  "SA05bst-108u:busto_39.19_36": "ānandāmandabhārollasadamarakaraiḥ pārijāte vikīrṇe",
  "SA05bst-108u:busto_39.19_37": "kālīyaḥ kālakūṭotkaṭapaṭala iva prollasadbhṛṅgasārthe /",
  "SA05bst-108u:busto_39.19_38": "śreyo vaḥ śrīrvidhattāmalamamalanakhadyotadugdhābdhimadhyād",
  "SA05bst-108u:busto_39.19_39": "udyantī padmapāṇeścaraṇasarasijasyācyutaprītihetoḥ //",
  "SA05bst-108u:busto_39.19_40": "vāñchāvicchittikhedocchaladanalaśikhāchedakacchocchryo vaḥ",
  "SA05bst-108u:busto_39.19_41": "padmacchāyānukāracchalitamadhukarācchādanācchāditaśrīḥ /",
  "SA05bst-108u:busto_39.19_42": "svacchandānacchamūrchacchucinakhakiraṇocchūnagucchairatuccho",
  "SA05bst-108u:busto_39.19_43": "deyāt pādo 'bjakānticchuritakararūco 'cchinnamicchāmakṛcchrāt //",
  "SA05bst-108u:busto_39.19_44": "udbhūtodbhāsicakradyutiramalanakhairadvitīyoditaśrīr",
  "SA05bst-108u:busto_39.19_45": "bibhrāṇo lakṣaṇānāṃ gaṇamatulaguṇāgaṇyapuṇyopanītam /",
  "SA05bst-108u:busto_39.19_46": "niḥśeṣadvīpadīpaprabhavadatimahadvaibhavo buddhamauleḥ",
  "SA05bst-108u:busto_39.19_47": "pāyāt pādo namasyadbhuvanapatiśiraścakravartī ciraṃ vaḥ //",
  "SA05bst-108u:busto_39.19_48": "kīrṇairākāśagaṅgākanakakamalinīkuḍmalaiḥ ko guṇo 'smin",
  "SA05bst-108u:busto_39.19_49": "kiṃ gītairgītameva sphuṭasarasirūhabhrāntibhṛṅgāvalībhiḥ /",
  "SA05bst-108u:busto_39.19_50": "śakyaṃ māṇikyadāmnāmiha rūciranakhe śobhituṃ netyavādīd",
  "SA05bst-108u:busto_39.19_51": "yatpūjāyāṃ sureśaḥ sa jayati caraṇo vārijavyagrapāṇeḥ //",
  "SA05bst-108u:busto_39.19_52": "yo nāthasyaiva nāsīdapi khalu sugateḥ kāraṇaṃ janmabhājāṃ",
  "SA05bst-108u:busto_39.19_53": "yasmin padmābhilāṣī na madhupanivahaḥ pakṣapātī jano 'pi /",
  "SA05bst-108u:busto_39.19_54": "yenorvī nātigurvī natimatiguruṇā lambhitāpi trilokī",
  "SA05bst-108u:busto_39.19_55": "lokaṃ pādaḥ sa pāyāt sugataśaśadharadyotavidyotamauleḥ //",
  "SA05bst-108u:busto_39.19_56": "yo 'līnāṃ pānadānādakṛta dhṛtamudaṃ saṃhatiṃ sevakānāṃ",
  "SA05bst-108u:busto_39.19_57": "yasminnālaṃ vihīnaṃ na khalu haritatātyantaśobhopadhānam /",
  "SA05bst-108u:busto_39.19_58": "deyādvo laukanāthiściramamaraśiraḥśāyireṇūtkaro 'sau",
  "SA05bst-108u:busto_39.19_59": "śreyaḥ śrīvāsabhūmirnakhakiraṇahasatkeśaraḥ pādapadmaḥ //",
  "SA05bst-108u:busto_39.19_60": "dehadrohāvahogrāhitahativihito dehināṃ hetirīhā-",
  "SA05bst-108u:busto_39.19_61": "siddherāhūtirāho hṛtiratimahato bṛṃhatāṃhomahimnaḥ /",
  "SA05bst-108u:busto_39.19_62": "kleśavyūhāhitehāhutivihitabṛhaddrohiduḥkhāgnidāha-",
  "SA05bst-108u:busto_39.19_63": "vyāpohā vāhinī stādvahuvihitahitā padmahastāṅaghribhāvaḥ //",
  "SA05bst-108u:busto_39.19_64": "buddhālaṃkāramauleravikalakamalabhrāntibhṛdbhṛṅgamālā",
  "SA05bst-108u:busto_39.19_65": "vācālā nirvicārā racayatu caraṇotsarpiṇī saṃpadaṃ vaḥ /",
  "SA05bst-108u:busto_39.19_66": "sattvatrāṇaikakāryā sthiratarasucirāvasthitisthāpanārthaṃ",
  "SA05bst-108u:busto_39.19_67": "vinyastā śṛṅkhaleva pracurakaruṇayā sthūlakālāyasasya //",
  "SA05bst-108u:busto_39.19_68": "rājīvāntaḥpalāśāvaliruciramṛdurvajrasāro visāro",
  "SA05bst-108u:busto_39.19_69": "krudhyadvairipramuktapraharaṇanivahasyodbhavadbhaṅgabhūmiḥ /",
  "SA05bst-108u:busto_39.19_70": "rakto rāgopaśānteratiśayabalavatkāraṇaṃ tāraṇāyāṃ",
  "SA05bst-108u:busto_39.19_71": "saṃsārāmbhonidhervaḥ sugataśaśibhṛto 'pāstakhedo 'stu pādaḥ //",
  "SA05bst-108u:busto_39.19_72": "jambhārerjṛmbhitāmbhoruharuciracaye cāpalenāpyalīnā",
  "SA05bst-108u:busto_39.19_73": "nālaṃ lolāpi lolā harakaravihitānandakundotkare 'pi /",
  "SA05bst-108u:busto_39.19_74": "bhrājiṣṇau viṣṇukīrṇe parimalini puraḥ pārijāte 'pyajāta-",
  "SA05bst-108u:busto_39.19_75": "prītiryatrālimālā ramati jinabhṛtaḥ so 'ṅaghripadmo 'vatād vaḥ //",
  "SA05bst-108u:busto_39.19_76": "bhūyādudbhūtabhūridyutinivahalasatkeśarodbhāsuro vo",
  "SA05bst-108u:busto_39.19_77": "raktacchāyānuviddhonmukhanakhadaśanodbhāsikāntyā karālaḥ /",
  "SA05bst-108u:busto_39.19_78": "trasyaddurvṛttavairidvipataralacalallocanālokanīyo",
  "SA05bst-108u:busto_39.19_79": "lokeśasyāṅaghrisiṃhaḥ kamalabhavajaṭāraṇyaśāyī śivāya //",
  "SA05bst-108u:busto_39.19_80": "acchīyānapyanaccho laghurapi na laghurlaṅghane diṅmukhānāṃ",
  "SA05bst-108u:busto_39.19_81": "trailokyānandano 'pi prabalaparapuravyāpisantāpahetuḥ /",
  "SA05bst-108u:busto_39.19_82": "lāvaṇyālepalipto 'pyatiśayamadhuro vaidhurādherniroddhā",
  "SA05bst-108u:busto_39.19_83": "pādoddyotaḥ kriyād vo jinarūcivikasanmālikāśekharasya //",
  "SA05bst-108u:busto_39.19_84": "rājīvai rājarājo harirapi haritairhāribhiḥ pārijātaiḥ",
  "SA05bst-108u:busto_39.19_85": "kundaiḥ sānandamindurbahuvasuvisarairvāsavo bhāsamānaiḥ /",
  "SA05bst-108u:busto_39.19_86": "prītaḥ pāśī palāśairiti vibudhajanaḥ prājyapūjāviśeṣaṃ",
  "SA05bst-108u:busto_39.19_87": "yatrānuprāsakāvyāyitamatata sa vaḥ pātu pādo 'bjapāṇeḥ //",
  "SA05bst-108u:busto_39.19_88": "bhānurbhāsāṃ vikāśe nutimakṛta nakheṣūnmukho nākanāthaḥ",
  "SA05bst-108u:busto_39.19_89": "śarvaḥ śākhāgraparvaṇyavicalanayano 'pyantakaḥ prāntakāntau /",
  "SA05bst-108u:busto_39.19_90": "yasyāsāmānyaśobhāviṣayamatiśayaṃ draṣṭumāsīdanīśo",
  "SA05bst-108u:busto_39.19_91": "niḥśeṣaṃ divyalokaḥ sa jayati caraṇo buddhabimbāṅkamauleḥ //",
  "SA05bst-108u:busto_39.19_92": "samyaksaṃbuddhabhānusphuṭavikaṭajaṭāpuñjakuñjorumūrteḥ",
  "SA05bst-108u:busto_39.19_93": "saṃsārāmbhodhimajjadgurutarajanatāmedinīstambhanasya /",
  "SA05bst-108u:busto_39.19_94": "bhūyād bhadrāya pādaḥ kamaladharagireḥ sevitaḥ siddhasārthaiḥ",
  "SA05bst-108u:busto_39.19_95": "paryantodvāntakāntisravadaruṇamahādhātumannirjharo vaḥ //",
  "SA05bst-108u:busto_39.19_96": "saṃsārādhvaprabandhaśramasakalajagatklāntisaṃśāntihetu-",
  "SA05bst-108u:busto_39.19_97": "cchāyasyecchāphalasya sphuṭanakhakusumodbhāsiśākhābhṛto vaḥ /",
  "SA05bst-108u:busto_39.19_98": "lokeśāṅaghridrumasya praṇatasurajanairmaulimālālavāle",
  "SA05bst-108u:busto_39.19_99": "mūle saṃpādito 'vyānmaṇikalaśabhṛtaḥ svacchadhāmāmbusekaḥ //",
  "SA05bst-108u:busto_39.19_100": "saṃmūlakleśajālaprabalaripubalonmūlanasthūlalābhā-",
  "SA05bst-108u:busto_39.19_101": "llabdhollāso vilāsī balavijayilasanmaulilīlālayo vaḥ /",
  "SA05bst-108u:busto_39.19_102": "pāda pāyādatulyāmalakamalabhṛto 'līkaphullābjalobha-",
  "SA05bst-108u:busto_39.19_103": "vyālolānalpalāpollasadalipaṭalālluptasaṃgītilolaḥ //",
  "SA05bst-108u:busto_39.19_104": "trailokyaiśvaryalakṣmīcapalakarivadhūsaṃyamālānadaṇḍaḥ",
  "SA05bst-108u:busto_39.19_105": "kaṣṭakleśāhidaṣṭaskhaladakhilajagatpālane dakṣatarkṣaḥ /",
  "SA05bst-108u:busto_39.19_106": "durvārāntaḥpraveśākṛśanarakapure dvāragāḍhārgalo vo",
  "SA05bst-108u:busto_39.19_107": "bhūtyai lokeśapādo bhavajaladhisamullaṅghanaikaplavo 'stu //",
  "SA05bst-108u:busto_39.19_108": "iti pādukādeśanā vṛtto nṛttaprakāraḥ sapadi vighaṭitā vādyavidyānavadyā",
  "SA05bst-108u:busto_39.19_109": "no gītaṃ nāvagītaṃ kṛtarasaracanairnaiva bhāvairabhāvi /",
  "SA05bst-108u:busto_39.19_110": "ityantaḥ smeraśākre sadasi na śakitā yatra pūjāpsarobhiḥ",
  "SA05bst-108u:busto_39.19_111": "kartuṃ bhāvāturābhiḥ sa jayati janitātṛptirūpaḥ sarojī //",
  "SA05bst-108u:busto_39.19_112": "uddāmasthāmavāmakramaviṣamamilanmāramānapramāthī",
  "SA05bst-108u:busto_39.19_113": "madhyādunmāthimohodgamamamitamahomaulirāyāmabhīmam /",
  "SA05bst-108u:busto_39.19_114": "śrīmanniḥsīmabhūmāsamamahimamahākāmadhāmātibhūmau",
  "SA05bst-108u:busto_39.19_115": "sattvapremaprakāmaprathitamṛdumanā nirvirāmāśrayo vaḥ //",
  "SA05bst-108u:busto_39.19_116": "sāraprākāraghorāvaraṇanivaraṇo bandhanakrūradūra-",
  "SA05bst-108u:busto_39.19_117": "sphārāvārātiraudre narakanagarikākāradhāriṇyarīṇām /",
  "SA05bst-108u:busto_39.19_118": "kārāgārodare yaḥ smaraṇaśaraṇatāṃ kāraṇākātarāṇāṃ",
  "SA05bst-108u:busto_39.19_119": "yātaḥ satkārakārī gurutarakaruṇaḥ pātu lokeśvaro vaḥ //",
  "SA05bst-108u:busto_39.19_120": "kalpāntollāsihelācaladanilacalollolakallolamālā-",
  "SA05bst-108u:busto_39.19_121": "vācāle nakrajālākulakalilajale vāridhāvullalantaḥ /",
  "SA05bst-108u:busto_39.19_122": "ālambe yasya nīlotpalavimalamahākuṭṭimālīnalīlām",
  "SA05bst-108u:busto_39.19_123": "ālīyante ladhīyaḥ sa jagati kamalī pālanāyāla mastu //",
  "SA05bst-108u:busto_39.19_124": "dhūmaughobandhabandhīkṛtavidhuravidhubradhnanirbandhadhāmā",
  "SA05bst-108u:busto_39.19_125": "nīrodhodbhedabādhābudhavibudhavadhūdhīratoddhāradhuryaḥ /",
  "SA05bst-108u:busto_39.19_126": "yannāmādhītidhārādharavidhṛtikṛtāmeti dhūmadhvajo 'pi",
  "SA05bst-108u:busto_39.19_127": "pradhvaṃsaṃ sādhu dheyānniravadhi sa vidhiṃ buddhadhāro dhṛtervaḥ //",
  "SA05bst-108u:busto_39.19_128": "krodhādutkṣiptakālāyudhakaranikaraḥ krūrasūtkārakārī",
  "SA05bst-108u:busto_39.19_129": "dānaklidyatkapolākulamadhupakulākāṇḍakālorukāyaḥ /",
  "SA05bst-108u:busto_39.19_130": "krānto yannāmakaṣṭāṅkuśahatikṛpaṇaḥ kātareṇa karīndro",
  "SA05bst-108u:busto_39.19_131": "lokeśaḥ sa prakāmopakaraṇakaruṇaḥ kāmakṛtyaṃ kriyād vaḥ //",
  "SA05bst-108u:busto_39.19_132": "sūtkāriśvāsapoṣākṛśaviṣavamathuploṣiroṣāśrayāśā",
  "SA05bst-108u:busto_39.19_133": "daṃśāśādarśitāsyā bhṛśatataśiraso nāśane dandaśūkāḥ /",
  "SA05bst-108u:busto_39.19_134": "yannāmāśīviṣeśadviṣi viśati viṣāṃ dhīṣu naśyantyanīśā",
  "SA05bst-108u:busto_39.19_135": "lokeśaḥ so 'stu viśvaśrayadativiṣamakleśarāśeḥ śamāya //",
  "SA05bst-108u:busto_39.19_136": "gandhodgārorugarvagrahaṇagajagaṇagrāsagītogravegaḥ",
  "SA05bst-108u:busto_39.19_137": "sāvegodagragāmī galagahanaguhāgāḍhagambhīragarjaḥ /",
  "SA05bst-108u:busto_39.19_138": "yogairyugyopayogānagami mṛgapatiryadgaṇodgītiyogād",
  "SA05bst-108u:busto_39.19_139": "duryogaṃ vaḥ sa yogī sthagayatu sugatāsaṅgituṅgottamāṅgaḥ //",
  "SA05bst-108u:busto_39.19_140": "bhūyo 'pāyānumeyaḥ kṣatadayahṛdayo bhīvidhāyī vihāya",
  "SA05bst-108u:busto_39.19_141": "stheyān śailopameyaḥ śrayadaligavayacchāyakāyo nikāyaḥ /",
  "SA05bst-108u:busto_39.19_142": "sadyogopāyamāyāmaya iva vilayaṃ yātavān yātavīryo",
  "SA05bst-108u:busto_39.19_143": "yatpādadhyāyineyaḥ sa sugatanilayo jāyatāṃ vo jayāya //",
  "SA05bst-108u:busto_39.19_144": "saṃtrāsāvāsabhūmiṃ kalivisarasaradyādasaṃ bhāsvarāsi-",
  "SA05bst-108u:busto_39.19_145": "prāsaprollāsibhaṅgaṃ prasṛtasitalasatketusatphenahāsyām /",
  "SA05bst-108u:busto_39.19_146": "yatsevāsādhunāvā dviṣadasamasamitsārasenāsravantīṃ",
  "SA05bst-108u:busto_39.19_147": "sotsāhāḥ saṃcarante sukhamasukhamasau saṃhriyād vaḥ sarojī //",
  "SA05bst-108u:busto_39.19_148": "bhūbhṛtsaṃbhārabhedaprabhukaravibhavo bhūribhūbhogabhīmaṃ",
  "SA05bst-108u:busto_39.19_149": "bibhrāṇaścitrabhānuṃ bhavadatibharabhīsaṃbhramodbhrāntibhūtaḥ /",
  "SA05bst-108u:busto_39.19_150": "dambholirbhītibhājāmabhavadabhipatannāśunābhāvabhūmir",
  "SA05bst-108u:busto_39.19_151": "bhakteryasya prabhāvāt sa bhavatu bhavabhidvo bhṛtāmbhojaśobhī //",
  "SA05bst-108u:busto_39.19_152": "ābādhādhūtadhairyaścyutividhisavidho durvidhakrodhavedho",
  "SA05bst-108u:busto_39.19_153": "bādhāduḥsādharodhoddhurabahuvividhavyādhisaṃbādhadehaḥ /",
  "SA05bst-108u:busto_39.19_154": "yasya dhyānāvadhānādadhikadhṛtisudhādhānasaṃdhāritāsu-",
  "SA05bst-108u:busto_39.19_155": "rdhīmānnādhervidheyo dhiyamavatu sa vo bodhaye buddhamūrdhā //",
  "SA05bst-108u:busto_39.19_156": "ārādāhūtiyātṛkṣitipatiratulārātiśātipratāpa-",
  "SA05bst-108u:busto_39.19_157": "prodgītirdaṇḍanītiprathitapitṛpatikhyātijiddaṇḍanītiḥ /",
  "SA05bst-108u:busto_39.19_158": "yatpādādhītiśakteḥ kupitamatiratiprītimāyāti bhūter",
  "SA05bst-108u:busto_39.19_159": "vyāghātodbhūtiheturjinavṛṣavasatiḥ saṃhriyād vaḥ sa bhītim //",
  "SA05bst-108u:busto_39.19_160": "brahmā jihmāyito 'bhūdagururapi guruḥ khaṇḍitākhaṇḍaloktir",
  "SA05bst-108u:busto_39.19_161": "viṣṇustūṣṇīmadhṛṣṭo vacanaviracane vītagarvo 'pi śarvaḥ /",
  "SA05bst-108u:busto_39.19_162": "tuṣṭāstuṣṭūṣavo 'pi sphuṭamiti vibudhā no budhā yadguṇoktau",
  "SA05bst-108u:busto_39.19_163": "sa śrīmānabjapāṇirjayati jinamanogocarāntarguṇaughaḥ //",
  "SA05bst-108u:busto_39.19_164": "dhātrā citraṃ caritraṃ suraripuripuṇā satrinetreṇa netre",
  "SA05bst-108u:busto_39.19_165": "gotrāmitreṇa gotraṃ gatirapi guruṇā rātripeṇāpi gātram /",
  "SA05bst-108u:busto_39.19_166": "maitraṃ mitreṇa putrīyitasakalajagatprema putreṇa cātre-",
  "SA05bst-108u:busto_39.19_167": "ryatredaṃ stotrapātraṃ stutamavatu sa vo 'mātrasatto 'bjapāṇiḥ //",
  "SA05bst-108u:busto_39.19_168": "yasmin brahmā bahutvaṃ bahubahumatavānānanānāṃ nijānāṃ",
  "SA05bst-108u:busto_39.19_169": "skando 'pyānandagarbhaṃ nutiṣu natikṛtau nāganātho 'pi mūrdhnaḥ /",
  "SA05bst-108u:busto_39.19_170": "śakraḥ ślāghyāmanaiṣīnnayanadaśaśatāṃ yaṃ vilokya trilokī-",
  "SA05bst-108u:busto_39.19_171": "lokeśo nirvirāmānatinayanaratistotrapātraṃ sa pāyāt //",
  "SA05bst-108u:busto_39.19_172": "khedī khe dīptaraśmiḥ kila viphalamasāvadhvanīnodhvanīno",
  "SA05bst-108u:busto_39.19_173": "lokālokārthamāste nanu kamalabhṛto dīptatāpaḥ pratāpaḥ /",
  "SA05bst-108u:busto_39.19_174": "dhīrairdhīrairakāri stutiriti vihitollāsabhāsāṃ sabhāsāṃ",
  "SA05bst-108u:busto_39.19_175": "yasyāryasyāstu tasmājjagati kṛtaripukṣiprasādaḥ prasādaḥ //",
  "SA05bst-108u:busto_39.19_176": "nyastā yasminnamasye natirapi nitarāmunnatiḥ puṇyadhāmnāṃ",
  "SA05bst-108u:busto_39.19_177": "niḥsāmānyaikamānye 'pacitirupacitirbhūyasī bhaktibhājām /",
  "SA05bst-108u:busto_39.19_178": "dhyānasthānasya yasya smṛtirapi sahasā vismṛtirbhūtabhīteḥ",
  "SA05bst-108u:busto_39.19_179": "so 'nantācintyaloke vihitahitapatho lokanātho 'vatādvaḥ //",
  "SA05bst-108u:busto_39.19_180": "dambho dambholiraindraḥ kvacidakṛta surārātiśāto 'tiśāto",
  "SA05bst-108u:busto_39.19_181": "hārī hārīraṇāsau balavati viphalābhīṣu rājīṣu rājī /",
  "SA05bst-108u:busto_39.19_182": "cakre cakreṇa nārthaṃ haririti janatā nūnamāheti heti-",
  "SA05bst-108u:busto_39.19_183": "vyāsavyāsaktimuktān jayati ripujanollāsarojī sarojī //",
  "SA05bst-108u:busto_39.19_184": "lokātotaṃ dadhānaḥ sukhamapi jagatāṃ tīvraduḥkhena duḥkhī",
  "SA05bst-108u:busto_39.19_185": "nityaṃ nityānurakto 'pyaśaraṇakṛpaṇaprāṇabhṛdyogayuktaḥ /",
  "SA05bst-108u:busto_39.19_186": "trailokyasyaikanātho 'pyasamarucijanārādhanābandhuro yaḥ",
  "SA05bst-108u:busto_39.19_187": "so 'vyāt saṃbuddhamaulirvihitavisadṛśācintyacaryaściraṃ vaḥ //",
  "SA05bst-108u:busto_39.19_188": "nirvicchedatrilokīnihitanirupamasnehayogānuyogān",
  "SA05bst-108u:busto_39.19_189": "nirvāṇo na prakampyo balavadalaghubhistīrthikonmattavātaiḥ /",
  "SA05bst-108u:busto_39.19_190": "jīyāllokeśadīpaḥ sa bhuvanabhavanodbhūtamohāndhakāra-",
  "SA05bst-108u:busto_39.19_191": "dhvaṃso 'vidhvaṃsadhāmā parahitakaraṇodyogasaṃvṛttavarttiḥ //",
  "SA05bst-108u:busto_39.19_192": "kvāsau sarvatra maitrī kva viṣamabahalakleśavidveṣidāhaḥ",
  "SA05bst-108u:busto_39.19_193": "kva prauḍhā muktiśaktiḥ kva ca dṛḍhakaruṇāpāśaniṣpandabandhaḥ /",
  "SA05bst-108u:busto_39.19_194": "kvopekṣāpakṣapātaḥ kvaparahitakṛtivyagratā tadvicitraṃ",
  "SA05bst-108u:busto_39.19_195": "citraṃ rājīvapāṇeścaritamatijagajjāyatāṃ jyotijidvaḥ //",
  "SA05bst-108u:busto_39.19_196": "sarvāgraḥ sarvarūpaprathanapṛthunayaḥ sarvadā sarvanāthaḥ",
  "SA05bst-108u:busto_39.19_197": "sarveṣāṃ sarvathā yo vinayavidhimahāsarvagurvarthasiddhyai /",
  "SA05bst-108u:busto_39.19_198": "sarvaiḥ sātotagarvairgurumahimaguṇaiḥ kharvayan sarvagarvān",
  "SA05bst-108u:busto_39.19_199": "sarvaḥ sarvaprado vaḥ saphalayatu rūcīḥ sarvavinmaulirurvīḥ //",
  "SA05bst-108u:busto_39.19_200": "īśaḥ svāmī prajānāṃ patiramaragururlokapālo mahendro",
  "SA05bst-108u:busto_39.19_201": "bhāsvān dattāridaṇḍaḥ parajayabalijid vittado jaitrapāśaḥ /",
  "SA05bst-108u:busto_39.19_202": "ityantarhāsagarbhaṃ bhaṇati parijane 'nvarthanāmnāṃ nijānāṃ",
  "SA05bst-108u:busto_39.19_203": "pātre yatrānulajjairnatamamaragaṇairabjapāṇiḥ sa jīyāt //",
  "SA05bst-108u:busto_39.19_204": "varyāryāṇāṃ vareṇyo varaparavidhurotsāraṇā saṃvaro vo",
  "SA05bst-108u:busto_39.19_205": "durvāraiḥ sāramārairamitakaradharo durdharo vairivīraiḥ /",
  "SA05bst-108u:busto_39.19_206": "vīro vīrārivārī pracurataravarodārasaṃbhāravāri-",
  "SA05bst-108u:busto_39.19_207": "sphārāsārorudhārāvisaravitaraṇādhīradhārādharaḥ syāt //",
  "SA05bst-108u:busto_39.19_208": "nityodyukte 'tiśakte prabhavati nalinodbhāsi haste samasto",
  "SA05bst-108u:busto_39.19_209": "nāthī saṃsārayādaḥpatipathapathako loka ityākalayya /",
  "SA05bst-108u:busto_39.19_210": "yasmin vinyasya bhāraṃ laghuralaghukṛpo viśvadīpaṃ prapede",
  "SA05bst-108u:busto_39.19_211": "buddho 'vandhyapratijñākṛtadhṛtividhṛtirnirvṛtiṃ so 'vatādvaḥ //",
  "SA05bst-108u:busto_39.19_212": "uccairūḍho garīyān sugata iva jagatkāryasaṃbhārabhāro",
  "SA05bst-108u:busto_39.19_213": "nyastā haste praśastā nija iva kamalālaṃkṛtirbhaktibhājām /",
  "SA05bst-108u:busto_39.19_214": "nirvāṇaṃ nārakāgnernicaya iva ciraṃ prāpitaḥ sattvasārthaḥ",
  "SA05bst-108u:busto_39.19_215": "tīvrakleśaprabandho jana iva śamito yena pāyāt sa yuṣmān //",
  "SA05bst-108u:busto_39.19_216": "yo nānānantarūpaprakaṭanapaṭimakhyātamāyo 'pyamāyaḥ",
  "SA05bst-108u:busto_39.19_217": "saṃśāntāśeṣabhīrapyatikaruṇatayā kātarācārakārī /",
  "SA05bst-108u:busto_39.19_218": "vītakrodho 'pi duṣṭāśayadamanabudhakrodhanityānubandhaḥ",
  "SA05bst-108u:busto_39.19_219": "saṃbuddhodbhāsimauliḥ sa jayati mahatāṃ cintanīyo 'pyacintyaḥ //",
  "SA05bst-108u:busto_39.19_220": "dhatte naivottamāṅgaṃ paramapitu vapuryo 'mitābhābhirāmaṃ",
  "SA05bst-108u:busto_39.19_221": "sannālaṃ nāravindaṃ gurubhayavidhurā vairisenāpi yasya /",
  "SA05bst-108u:busto_39.19_222": "yenābaddhā jaṭā no jagadahitahativyāpṛtenāpi kakṣā",
  "SA05bst-108u:busto_39.19_223": "dakṣo 'sau rakṣatādvaḥ kupitayamamukhālokanāllokanāthaḥ //",
  "SA05bst-108u:busto_39.19_224": "śeṣāśaṅkī cakampe bhavasalilanidhiḥ kleśasārthaiḥ pralīnaṃ",
  "SA05bst-108u:busto_39.19_225": "viśrāntaṃ bodhisattvairmunirapi śuśubhe ślāghyanirvāṇalīlaḥ /",
  "SA05bst-108u:busto_39.19_226": "yasminnābaddhakakṣe prasarati parito 'śeṣasattvārthakārya-",
  "SA05bst-108u:busto_39.19_227": "vyāyāme sa prakāmaṃ śamayatu sugatāvāsamaulirmalaṃ vaḥ //",
  "SA05bst-108u:223_0": "iti bhagavadvarṇanā /",
  "SA05bst-108u:223_1": "pratyūhavyūhabādhāvighaṭanaviṣame mānasasyāpyabhūmau",
  "SA05bst-108u:223_2": "karmaṇyekāntaśarmacchidi jagadahitocchittaye padmapāṇiḥ /",
  "SA05bst-108u:223_3": "nighnaḥ krīto 'tha bhīto balavadiva yayā nirvikāro niyuktaḥ",
  "SA05bst-108u:223_4": "sā nāthasyātigurvī prabhuravatu kṛpā niṣkṛpādantakādvaḥ //",
  "SA05bst-108u:223_5": "bhūmirnaivābhibhūtermṛdutaramapi yallokadhātūnanantān",
  "SA05bst-108u:223_6": "atyantāvīryavīryaṃ yugapadapi bhṛśaṃ bhāsayaṃstrāsaśāntyai /",
  "SA05bst-108u:223_7": "khadyotodyotaleśānukṛtivilisitāśeṣatejasvitejas",
  "SA05bst-108u:223_8": "tejo lokeśvaraṃ vo haratu hṛdi bhavadbhūrimohāndhakāram //",
  "SA05bst-108u:223_9": "niḥśeṣākāśadhāturjana iva janitāpūritāśaḥ samantāt",
  "SA05bst-108u:223_10": "prārabdhaḥ sarvabhāsāmiva niratiśayāpāyarāśervilopaḥ /",
  "SA05bst-108u:223_11": "sārdhaṃ sāndrāndhakāraiḥ śamamagami mahānṛddhimānmānimāro",
  "SA05bst-108u:223_12": "yenodbhāsaḥ sa bhūyāt sarasirūhabhṛto bhūtaye jāyatāṃ vaḥ //",
  "SA05bst-108u:223_13": "īśo 'nyadyotanāśo balabhiditarabhāduḥśamadhvāntarāśeḥ",
  "SA05bst-108u:223_14": "sattvadrohāśayānāmanupamatapano yo 'cyutaścitrabhānuḥ /",
  "SA05bst-108u:223_15": "nānānantācalādivyavahitaviṣayodbhāsane śaktidhārī",
  "SA05bst-108u:223_16": "lokeśodbhāsa ekopyamaragaṇanibho bhībhide vaḥ sa bhūyāt //",
  "SA05bst-108u:223_17": "saṃpannāśeṣasattvapracurajalacarecchāsukhaṃ yatra dūraṃ",
  "SA05bst-108u:223_18": "durlaṅghaye yāntyadhastād giraya iva janānarthadustīrthyasārthāḥ /",
  "SA05bst-108u:223_19": "durvāro 'sau samantāt pṛthubhavabhuvanābhāvasaṃrambhajṛmbhī",
  "SA05bst-108u:223_20": "bhīdāvāgnipraśāntyai karakamalavibhāmbhonidhirjṛmbhatādvaḥ //",
  "SA05bst-108u:223_21": "nirvāṇo nārakāgniḥ kimiti yadi vineyeṣu dharmāmṛtaugho-",
  "SA05bst-108u:223_22": "rāśirbaddho jaṭānāṃ yadi gatirahitaḥ kiṃ samaho ripūṇām /",
  "SA05bst-108u:223_23": "mardhāgāre garīyān yadi vasati jino bandhurā kiṃ trilokī",
  "SA05bst-108u:223_24": "nāthasyetthaṃ vicitrā vyavahṛtirahitaṃ hantu vo lokabandhoḥ //",
  "SA05bst-108u:223_25": "mūrcchatyekāpi sattvāśayavaśavihitākārabhedābhirāmā",
  "SA05bst-108u:223_26": "durbhedābhūtakalpā caladacalamahārambhadambholikoṭiḥ /",
  "SA05bst-108u:223_27": "laukeśī sanmanīṣākumudaśaśirucistīrthikānarthakoṭi-",
  "SA05bst-108u:223_28": "dhvāntāntardhānabhānurbhavatu bhavabhide deśanā śāsanī vaḥ //",
  "SA05bst-108u:223_29": "durvādonmādanādipracuramadakaṇādākṣapādādivādi-",
  "SA05bst-108u:223_30": "prodyannānāvivādāspadamadasadasāṃ sāpavādo vivādaḥ /",
  "SA05bst-108u:223_31": "utsādaḥ sapramādonmadajanavipadāṃ kovidānāṃ prasādo",
  "SA05bst-108u:223_32": "bhāvānutpādavādo jayati jinavapuḥ pādasaṃpādamauleḥ //",
  "SA05bst-108u:224_0": "trastavyastāriśastraṃ trayi jagati cakāsti stuto yadgabhasti-",
  "SA05bst-108u:224_1": "stomo vistīrṇatoyaṃ marunilayasadāṃ vistaradhvastatāpaḥ",
  "SA05bst-108u:busto_39.84_0": "sa stādastāhitāstro balivalikuliśaḥ padmahastasya hasto -",
  "SA05bst-108u:busto_39.84_1": "'nāpāstyaiḥ vaṃ samastatribhuvanavikasatsādhvasāpāstiśastaḥ //",
  "SA05bst-108u:busto_39.84_2": "saṃvartodvṛttavātavyatikaraviṣayottuṅgaśailadrumālī-",
  "SA05bst-108u:busto_39.84_3": "nirmūlonmūlanāya prabhurarikariṇāṃ śātitānalpadarpaḥ /",
  "SA05bst-108u:busto_39.84_4": "bhadro lokeśvarasya praṇayimadhukarākarṣadānaughavarṣī",
  "SA05bst-108u:busto_39.84_5": "hastastamberamo vo bhavaripunagarībhañjanāyālamastu //",
  "SA05bst-108u:busto_39.84_6": "satkoṣaṃ sannidhānaṃ ghanarucijinatāvāñchitācchedasiddhau",
  "SA05bst-108u:busto_39.84_7": "yadyātaṃ śātakoṭimanukṛtimahitatrāsisatpatrakoṭi /",
  "SA05bst-108u:busto_39.84_8": "samyaksaṃbodhilakṣmīkṛtavasatiguṇaślāghayaivāvimuktaṃ",
  "SA05bst-108u:busto_39.84_9": "muktestatkāraṇaṃ vaḥ karakamalamalaṃ lokanāthasya bhūyāt //",
  "SA05bst-108u:busto_39.84_10": "śaśvadvardhiṣṇutṛṣṇāvikalagaladarīvihvalapretarāśer",
  "SA05bst-108u:busto_39.84_11": "āhlādotpādi satyaṃ kamalamadhivasadbodhilakṣmīkamabjam /",
  "SA05bst-108u:busto_39.84_12": "satpadmaṃ bhūtivāñcchāvinihitamanasāṃ sādhusevāpadaṃ yat",
  "SA05bst-108u:busto_39.84_13": "tallokeśasya yuṣmān paṭurucipaṭalīrājirājīvamavyāt //",
  "SA05bst-108u:busto_39.84_14": "nānāduḥkhapratānāṃ tanukiraṇaghanottāpanakleśabhānu-",
  "SA05bst-108u:busto_39.84_15": "mlānaṃ dīnānanaṃ yajjanamanujanayatyātapatropamānam /",
  "SA05bst-108u:busto_39.84_16": "glāniṃ mā gādahīnaṃ tadakhilabhuvanānyūnabhānūdvitānaṃ",
  "SA05bst-108u:busto_39.84_17": "līnaṃ lokeśapāṇau nalinamamalinaṃ mlānimeno nayedvaḥ //",
  "SA05bst-108u:busto_39.84_18": "sthāmnaḥ sthānaṃ mahimno mahadudayapadaṃ dhāmadhāmnāṃ prathimnas",
  "SA05bst-108u:busto_39.84_19": "trāsāvāso ripūṇāṃ durabhibhavabhavādbhībhidodbhūtibhūmiḥ /",
  "SA05bst-108u:busto_39.84_20": "kāntaṃ śobhāniśāntaṃ vasatiratijagadvīryavistārirāśer",
  "SA05bst-108u:busto_39.84_21": "lokeśasyāstu bāhurbahujagadahitocchedanācaṇḍadaṇḍaḥ //",
  "SA05bst-108u:busto_39.84_22": "yallāvaṇyāmṛtaughaṃ kṣaradapi janitātaṅkamevāhitānāṃ",
  "SA05bst-108u:busto_39.84_23": "tṛptiṃ naiva prayacchatyatha punaratanuprīṇanaṃ locanānām /",
  "SA05bst-108u:busto_39.84_24": "śobhāgāraṃ viśobhīkṛtasakalajagadbhūṣaṇaṃ bhūṣaṇānāṃ",
  "SA05bst-108u:busto_39.84_25": "tadbhuyādekacīraṃ sukhamasukhanude bhāsvadambhojino vaḥ //",
  "SA05bst-108u:busto_39.84_26": "mlānaṃ rūpābhimānairjagati saphalatāṃ locanaiḥ puṇyabhājāṃ",
  "SA05bst-108u:busto_39.84_27": "yātaṃ ghātaṃ tu tṛṣṇātatitaralatarairyatra lāvaṇyasindhau /",
  "SA05bst-108u:busto_39.84_28": "manye 'saṃkhyaiḥ śaśāṅkaprabhṛtibhiratulaṃ kāntimadbhiḥ kṛtaṃ syād",
  "SA05bst-108u:busto_39.84_29": "ekaṃ yadyāsyamasyāpyatijayi jayatāṃ tanmukhaṃ padmapāṇeḥ //",
  "SA05bst-108u:busto_39.84_30": "yasmin vidveṣabhājāmaviratavilasatkāntitoyaughameghaiḥ",
  "SA05bst-108u:busto_39.84_31": "saṃvṛttaṃ dāhadāyi sphuṭataramasakṛddurdinaṃ dehināṃ tu /",
  "SA05bst-108u:busto_39.84_32": "dhautā dhvastānubandhā bahulamalamaṣīpaṅkalepaprabandhāḥ",
  "SA05bst-108u:busto_39.84_33": "tadbuddhāgāramūrddhāmukhamatisukhadaṃ stādvicitrakriyaṃ vaṃ //",
  "SA05bst-108u:busto_39.84_34": "iṣṭābjākliṣṭapāṇeḥ sphuṭavikaṭakuṭīkuṭṭimāntopaviṣṭa-",
  "SA05bst-108u:busto_39.84_35": "spaṣṭaśliṣṭāmitābhadyutipaṭupaṭalāpāṭalābhāpaṭimnaḥ /",
  "SA05bst-108u:busto_39.84_36": "śobhāviṣṭairadṛṣṭoparighanaghaṭanasyotkaṭāṭopabandhaḥ",
  "SA05bst-108u:busto_39.84_37": "kūṭasyāvyājjaṭānāṃ kaṭurakaṭasuhṛtsaṃkaṭātkaṅkaṭo vaḥ //",
  "SA05bst-108u:busto_39.84_38": "atyantāhlādahetoraviratavistṛtasyāmitābhaprabhāmbhaḥ",
  "SA05bst-108u:busto_39.84_39": "saṃbhārasyaiva sekān niratiśayamṛjāsundaro labdhavṛddhiḥ /",
  "SA05bst-108u:busto_39.84_40": "uddāmāmodidivyādbhutakusumacayairarcitaścintitārtha-",
  "SA05bst-108u:busto_39.84_41": "prāpteḥ saṃpattaye stānnalinadharajaṭākalpavallīcayo vaḥ //",
  "SA05bst-108u:busto_39.84_42": "yāsāṃ baddho vimuktiṃ gamayati niyatāmujjhitānyādhivāso",
  "SA05bst-108u:busto_39.84_43": "niḥsāmānyāṃ vibhūṣāṃ janayati vapuṣā yāsu nātho 'mitābhaḥ /",
  "SA05bst-108u:busto_39.84_44": "sarvāmodacchido yā nirupamavahalāmodaliptākhilāśā",
  "SA05bst-108u:busto_39.84_45": "laukeśyo 'vaśyalabhyāṃ mṛtimativikaṭāstā jaṭā vo harantu //",
  "SA05bst-108u:busto_39.84_46": "saṃghāto no jaṭānāmakhilajanamanobandhane pāśarāśir",
  "SA05bst-108u:busto_39.84_47": "lāvaṇyaṃ nāpi duḥkhānalavikalajagajjīvanīyo 'mṛtaughaḥ /",
  "SA05bst-108u:busto_39.84_48": "nāmbhojaṃ duṣṭadamyāntakaturagakaśākleśadoṣātimoṣaḥ",
  "SA05bst-108u:busto_39.84_49": "pratyāśā poṣasiddhiṃ diśatu jinaśaśiśleṣikeśaḥ śriyo vaḥ //",
  "SA05bst-108u:busto_39.84_50": "uddāmāpiṅgatejaḥprasaraviracitāśeṣadigdāhamoha-",
  "SA05bst-108u:busto_39.84_51": "trastātrāṇātrilokīkavalanarabhasollāsikālāgnikalpam /",
  "SA05bst-108u:busto_39.84_52": "daṣṭauṣṭhaṃ duṣṭadṛṣṭijvalitamanuhayagrīvamābaddhalakṣmyā",
  "SA05bst-108u:busto_39.84_53": "jātā lokeśvarī vaḥ kṣaṇamatulakṛpākātarā dṛṣṭiravyāt //",
  "SA05bst-108u:busto_39.84_54": "lopaṃ lokaḥ prayāti sphuṭamakhilamahābhūbhṛtāmadya tūrṇaṃ",
  "SA05bst-108u:busto_39.84_55": "cūrṇībhāvo dharāṇāmapi jalanidhayaḥ śoṣamāyāntyanantāḥ /",
  "SA05bst-108u:busto_39.84_56": "itthaṃ yasyāntakopabhrukuṭibharabhavadbhaṅgabhīmāllalāṭā-",
  "SA05bst-108u:busto_39.84_57": "nniryāntīṃ vīkṣya devīmatulabhujabalaistrastamabjī sa jīyāt //",
  "SA05bst-108u:busto_39.84_58": "stutyaiḥ stutyā gurūṇāmapi jagati gururvanditā vandanīyair",
  "SA05bst-108u:busto_39.84_59": "mūrtevānalpakalpārjitasakalajagattrāṇanirvyājaśaktiḥ /",
  "SA05bst-108u:busto_39.84_60": "lokasyārticchidā yaiḥ svayamatulakṛpaivābjino nirgatā stāt",
  "SA05bst-108u:busto_39.84_61": "tārā saṃsārakārodaraguruvilasatkāraṇāhāriṇī vaḥ //",
  "SA05bst-108u:busto_39.84_62": "gīrvāṇagrāmagīto gurugaṇanaguṇo gīṣpateragragābhir",
  "SA05bst-108u:busto_39.84_63": "grāhyonudgāḍhavargasphuṭagatigahano haṃsagāmyugragābhiḥ /",
  "SA05bst-108u:busto_39.84_64": "gambhīrodgāriṇībhirnigaditagarimāgeyapūgālpabhāgaḥ",
  "SA05bst-108u:busto_39.84_65": "samyaggamyaḥ samagro 'vatu sugatagirāmabjino vo guṇaughaḥ //",
  "SA05bst-108u:busto_39.101_0": "kavirapi janmani janmani bhaktaścaraṇe 'valokiteśvarasya /",
  "SA05bst-108u:busto_39.101_1": "prakṛtiśaraṇagottaradhīḥ parahitagurukāryakāryaḥ syām //",
  "SA05bst-108u:225_0": "mahākṣapaṭalikaśrīvajradattakaviviracitaṃ śrīlokeśvaraśatakaṃ samāptam //",
  "SA05bst-108u:227_0": "Digital Sanskrit Buddhist Canon, Stotra section, text no. 40:",
  "SA05bst-108u:228_0": "Lokeśvarastotram",
  "SA05bst-108u:busto_40.1_0": "nānākṛtiṃ sukṛtinaṃ jagataḥ śaraṇyaṃ lokeśakeśavaharātmadharairavaśyam /",
  "SA05bst-108u:busto_40.1_1": "saṃsārasāgarataraṃ kamalāyatākṣaṃ śrīlokanāthavibudhaṃ śubhadaṃ bhajāmi //",
  "SA05bst-108u:busto_40.2_0": "rakṣākaraṃ sakalabhītivatāṃ janānāṃ vāmānanaṃ kanakakuṇḍalacārukarṇam /",
  "SA05bst-108u:busto_40.2_1": "graiveyakādimaṇikābharaṇena śobhaṃ śrīlokanāthavibudhaṃ śubhadaṃ bhajāmi //",
  "SA05bst-108u:busto_40.3_0": "bhaktyā natasya manujasya vipadvirāmaṃ svargāpavargaphaladaṃ varadaṃ dayālum /",
  "SA05bst-108u:busto_40.3_1": "devādhidevamamaraṃ jinasaṃghavantaṃ śrīlokanāthavibudhaṃ śubhadaṃ bhajāmi //",
  "SA05bst-108u:busto_40.4_0": "santaptarūpatilakaṃ tilakaṃ surāṇāṃ ratnākaraṃ kanakakuntakaśobhahastam /",
  "SA05bst-108u:busto_40.4_1": "bhrājiṣṇumābharaṇadhāraṇadikpradaṃ taṃ śrīlokanāthavibudhaṃ śubhadaṃ bhajāmi //",
  "SA05bst-108u:busto_40.5_0": "durgandhadurgatiharaṃ duritāpahāraṃ durbhikṣanāśakaraṇaṃ karuṇākaraṃ tam /",
  "SA05bst-108u:busto_40.5_1": "vidyāpradaṃ guṇanidhiṃ śubhaśuddhadehaṃ śrīlokanāthavibudhaṃ śubhadaṃ bhajāmi //",
  "SA05bst-108u:busto_40.6_0": "itthaṃ varaṃ sakalabhūtagaṇādhināthaṃ trailokyanāthamamarairapi vandyamānam /",
  "SA05bst-108u:busto_40.6_1": "evaṃ kvacid rathavare sukhasaṃpraviṣṭaṃ śrīlokanāthavibudhaṃ śubhadaṃ bhajāmi //",
  "SA05bst-108u:busto_40.7_0": "yakṣādikinnaranarairmunibhiśca nāgairvidyādharaiḥ suragaṇairdanujaiḥ piśācaiḥ /",
  "SA05bst-108u:busto_40.7_1": "sarvopakāranamitaṃ puṭitā grahastaiḥ śrīlokanāthavibudhaṃ śubhadaṃ bhajāmi //",
  "SA05bst-108u:busto_40.8_0": "gandhādicandanayutaṃ mṛganābhibhiśca karpūrakuṅkumavarairharicandanaiśca /",
  "SA05bst-108u:busto_40.8_1": "tasyānulepanakṛtena suśobhitāṅgaṃ śrīlokanāthavibudhaṃ śubhadaṃ bhajāmi //",
  "SA05bst-108u:busto_40.9_0": "rogādināśanakaraṃ bhajatāṃ sunāma śokādiduḥkhaharaṇaṃ sukhacintanīyam /",
  "SA05bst-108u:busto_40.9_1": "pīyūṣatulyavacanaṃ mṛdujātagātraṃ śrīlokanāthavibudhaṃ śubhadaṃ bhajāmi //",
  "SA05bst-108u:busto_40.10_0": "ājānulambitakaraṃ gajarājamadhyaṃ saundaryakuṇḍaśikharaṃ sphaṭikābhadantam /",
  "SA05bst-108u:busto_40.10_1": "atyantasundaratanuṃ śubhalakṣaṇāṅgaṃ śrīlokanāthavibudhaṃ śubhadaṃ bhajāmi //",
  "SA05bst-108u:busto_40.11_0": "ye lokanāthasya sadā surabhyaṃ stotraṃ paṭhiṣyanti janā sabhāvāḥ /",
  "SA05bst-108u:busto_40.11_1": "śrīlokanātho 'pi tadīpsitārthaṃ svahastagrastastvaritaṃ dadāti //",
  "SA05bst-108u:229_0": "śrīlokeśvarastotraṃ samāptam //",
  "SA05bst-108u:231_0": "Digital Sanskrit Buddhist Canon, Stotra section, text no. 41:",
  "SA05bst-108u:232_0": "Madhyamakaśāstrastutiḥ",
  "SA05bst-108u:233_0": "ācārya-candrakīrtikṛtā",
  "SA05bst-108u:233_1": "yadbuddhairiha śāsanaṃ navavidhaṃ sūtrādi saṃkīrtitaṃ",
  "SA05bst-108u:233_2": "lokānāṃ caritānurodhanipuṇaṃ satyadvayāpāśrayam /",
  "SA05bst-108u:233_3": "tasmin rāganirākṛtau nahi kathā dveṣakṣaye jāyate",
  "SA05bst-108u:233_4": "dveṣasyāpi nirākṛtau nahi kathā rāgakṣaye jāyate //",
  "SA05bst-108u:233_5": "mānāderapi yat kṣayāya vacanaṃ nānyaṃ malaṃ hanti tat",
  "SA05bst-108u:233_6": "tasmādvayāpitaraṃ na tatra ca punastāstā mahārthāḥ kathāḥ /",
  "SA05bst-108u:233_7": "mā mohasya parikṣayāya tu kathā kleśānaśeṣānasau",
  "SA05bst-108u:233_8": "hanyānmohasamāśritā hi sakalāḥ kleśā jinairbhāṣitāḥ //",
  "SA05bst-108u:233_9": "mohasyāsya parikṣayāya ca yato dṛṣṭāḥ pratītyādaya-",
  "SA05bst-108u:233_10": "stattvaṃ tat pratipacca saiva sugataiḥ saṃkīrtitā madhyamā /",
  "SA05bst-108u:233_11": "kāyo dharmamayo muneḥ sa ca yataḥ sā śūnyatetyucyate",
  "SA05bst-108u:233_12": "buddhānāṃ hṛdayaṃ sa cāpi mahatī vidyeti saṃkīrtyate //",
  "SA05bst-108u:233_13": "yasmātsarvaguṇākaro 'yamudito buddhairatastatkathā",
  "SA05bst-108u:233_14": "śāstre madhyamake 'tha vistaratarā mukhyātmanā varṇitā /",
  "SA05bst-108u:233_15": "kāruṇyadrutacetasā pravacanaṃ buddhvā yathāvasthitaṃ",
  "SA05bst-108u:233_16": "buddhānāṃ tanayena tena sudhiyā nāgārjunenādarāt //",
  "SA05bst-108u:233_17": "gambhīraṃ jinaśāsanaṃ na hi jano yo vetti tatsaṃvide",
  "SA05bst-108u:233_18": "maunīndrād vacasaḥ pṛthaṅnigadituṃ vāñchanti tattvaṃ ca ye /",
  "SA05bst-108u:233_19": "anye ye 'pi kubuddhayaḥ pravacanaṃ vyācakṣate cānyathā",
  "SA05bst-108u:233_20": "teṣāṃ cāpi nirākṛtau kṛtamidaṃ śāstraṃ hatāntardvayam //",
  "SA05bst-108u:233_21": "spaṣṭaṃ rāhulabhadrapādasahito nāgārjuno tanmataṃ",
  "SA05bst-108u:233_22": "devenāpyanugamyamānavacanaḥ kālaṃ ciraṃ diṣṭavān /",
  "SA05bst-108u:233_23": "tacchāstrapravivekaniścitadhiyastīrthyān vijityākhilāṃ-",
  "SA05bst-108u:233_24": "stacchiṣyā api śāsanaṃ munivarasyādiṣṭavantaściram //",
  "SA05bst-108u:233_25": "āyātāya śiro 'rthiṃne karuṇayā protkṛtya dattvā śiraḥ",
  "SA05bst-108u:233_26": "saṃyāte tu sukhāvatīṃ jinasute nāgārjune tatkṛtāḥ /",
  "SA05bst-108u:233_27": "granthāḥ śiṣyagaṇāśca te 'pi bahunā kālena nāśaṃ gatāḥ",
  "SA05bst-108u:233_28": "tattvārke 'stamite 'dhunā na hi mataṃ spaṣṭaṃ tadasti kvacit //",
  "SA05bst-108u:233_29": "utprekṣā racitārthamātranipuṇe duraṃgate satpathād",
  "SA05bst-108u:233_30": "unmatte 'tha nipīya tarkamadirāṃ loke 'dhunā bhūyasā /",
  "SA05bst-108u:233_31": "sarvajñoditatattvabodharahite bauddhe mate vyākule",
  "SA05bst-108u:233_32": "dhanyo 'sau kṣaṇamapyapāsya vimatiṃ yaḥ śūnyatāṃ gāhate //",
  "SA05bst-108u:233_33": "bhītyā vastunibandhanoparacitairyaḥ śāstrapāśairvṛta-",
  "SA05bst-108u:233_34": "ścittvotplutya ca yāti vastuparikhāṃ caiko mṛgo 'sau mahān /",
  "SA05bst-108u:233_35": "taṃ pratyadya na cintayā mama guṇaścaikastu yo nādhunā",
  "SA05bst-108u:233_36": "taṃ pratyeva tadanyaśāstramathanī vṛttiḥ kṛteyaṃ mayā //",
  "SA05bst-108u:233_37": "dṛṣṭvā sūtrasamuccayaṃ parikathāṃ ratnāvalīṃ saṃstutī-",
  "SA05bst-108u:233_38": "rabhyasyāticiraṃ ca śāstragaditāstāḥ kārikā yatnataḥ /",
  "SA05bst-108u:233_39": "yuktyākhyāmatha ṣaṣṭikāṃ saviḍalāṃ tāṃ śūnyatāsaptatiṃ",
  "SA05bst-108u:233_40": "yā cāsāvatha vigrahasya racitā vyāvartinī tāmapi //",
  "SA05bst-108u:233_41": "dṛṣṭvā tacchatakādikaṃ bahuvidhaṃ sūtraṃ gabhīraṃ tathā",
  "SA05bst-108u:233_42": "vṛttiṃ cāpyatha buddhapālitakṛtāṃ sūkṣmāṃ ca yadbhāvinā /",
  "SA05bst-108u:233_43": "pāramparyasamāgataṃ pravicayāccāsāditaṃ yanmayā",
  "SA05bst-108u:233_44": "piṇḍīkṛtya tadetadunnatadhiyāṃ tuṣṭau samāveditam //",
  "SA05bst-108u:233_45": "cintāmaṇḍala eṣa tarkamathanaḥ sākṣādihāvasthitān",
  "SA05bst-108u:233_46": "arthān samyaganākulān paṭudhiyāṃ vāgāṃśubhirbhāsayan /",
  "SA05bst-108u:233_47": "vṛttiṃ spaṣṭatarāmimāṃ ca vidadhaccandro 'dhunā kīrtimān",
  "SA05bst-108u:233_48": "lokānāmudito nihanti vimatīḥ sāndrāndhakāraiḥ saha //",
  "SA05bst-108u:233_49": "kṛtvā vṛttimimāmanākulapadāṃ satprakriyāmādarāt",
  "SA05bst-108u:233_50": "śrāddhānāṃ sudhiyāṃ na niścayavidhau yuktyāgamāpāśrayām /",
  "SA05bst-108u:233_51": "yatpuṇyaṃ mama śūnyateva vipulaṃ tenaiva loko 'khila-",
  "SA05bst-108u:233_52": "styaktvā dṛṣṭigaṇaṃ prayātu padavīṃ sarvaprapañcacchidām //",
  "SA05bst-108u:233_53": "śāstāraṃ praṇipatya gautamamahaṃ taddharmatāvasthitān",
  "SA05bst-108u:233_54": "sambuddhān sakalaṃ jinātmajagaṇaṃ dharmaṃ ca tairbhāṣitam /",
  "SA05bst-108u:233_55": "cakṣurbhūtamanantabuddhavacanasyālocane dehinām",
  "SA05bst-108u:233_56": "yo 'muṃ madhyamakaṃ cakāra kṛpayā nāgārjunastaṃ name //",
  "SA05bst-108u:234_0": "śrī candrakīrtikṛtā madhyamakaśāstrastutiḥ samāptā //",
  "SA05bst-108u:235_0": "Digital Sanskrit Buddhist Canon, Stotra section, text no. 42:",
  "SA05bst-108u:236_0": "Mahābodhibhaṭṭārakastotram",
  "SA05bst-108u:237_0": "om namaḥ śākyasiṃhāya",
  "SA05bst-108u:busto_42.1_0": "siddhaṃ prasiddhaṃ vijitāmaraṃ ca śāntaṃ virāgaṃ suviśuddhaśīlam /",
  "SA05bst-108u:busto_42.1_1": "viśveśvaraṃ sarvaguṇākaraṃ vai śrīśākyasiṃhaṃ praṇamāmi nityam //",
  "SA05bst-108u:busto_42.2_0": "chatrābhaśīrṣaṃ varanīlakeśaṃ corṇāsuśobhaṃ hi mahālalāṭam /",
  "SA05bst-108u:busto_42.2_1": "nīlotpalābhaṃ nayanaṃ viśālaṃ śrīśākyasiṃhaṃ praṇamāmi nityam //",
  "SA05bst-108u:busto_42.3_0": "uttuṅganāsaṃ bharapīnagaṇḍaṃ bimbauṣṭhakalpaṃ mṛgarājavakṣasam /",
  "SA05bst-108u:busto_42.3_1": "uttaptahemābhasuvarṇavarṇaṃ śrīśākyasiṃhaṃ praṇamāmi nityam //",
  "SA05bst-108u:busto_42.4_0": "pāyodhakoṣaṃ śubhakarṇaśobhaṃ gaṇḍastrirekhāvaracailabhūṣam /",
  "SA05bst-108u:busto_42.4_1": "prājānubāhuṃ dvipanāsakalpaṃ śrīśākyasiṃhaṃ praṇamāmi nityam //",
  "SA05bst-108u:busto_42.5_0": "vicitrapuṣpairnarayākṣamānaṃ śrīvatsabhadradvigaṇopayuktam /",
  "SA05bst-108u:busto_42.5_1": "aśītisuvyañjanagātraśobhaṃ śrīśākyasiṃhaṃ praṇamāmi nityam //",
  "SA05bst-108u:busto_42.6_0": "śāstāramagryaṃ naravīravīraṃ māyāsutaṃ kāruṇikaṃ jinendram /",
  "SA05bst-108u:busto_42.6_1": "śauddhodaniṃ lokavidaṃ munīndraṃ śrīśākyasiṃhaṃ praṇamāmi nityam //",
  "SA05bst-108u:busto_42.7_0": "cakrāṅkapāṇiṃ navapallavābhaṃ mattebhalīlāgamanaṃ virājam /",
  "SA05bst-108u:busto_42.7_1": "devāsurairvanditapādayugmaṃ śrīśākyasiṃhaṃ praṇamāmi nityam //",
  "SA05bst-108u:busto_42.8_0": "traiduḥkhaduḥkhād bhayavedilokān trāṇaṃ ca nītuṃ varabodhimātraiḥ /",
  "SA05bst-108u:busto_42.8_1": "jihvā ca mattehi sucakṣu sarvaṃ śrīśākyasiṃhaṃ praṇamāmi nityam //",
  "SA05bst-108u:238_0": "mahābodhibhaṭṭārakastotraṃ samāptam //",
  "SA05bst-108u:240_0": "Digital Sanskrit Buddhist Canon, Stotra section, text no. 43:",
  "SA05bst-108u:241_0": "Mahābodhivandanāṣṭakam",
  "SA05bst-108u:busto_43.1_0": "sauvarṇavarṇaṃ kalaviṅkaghoṣaṃ brahmasvaraṃ kāruṇikaṃ susevyam /",
  "SA05bst-108u:busto_43.1_1": "narottamaṃ śīlaviśuddhadehaṃ śrīmanmahābodhimahaṃ namāmi //",
  "SA05bst-108u:busto_43.2_0": "śākyendravaṃśodbhavadivyadehaṃ tṛṣṇācchidaṃ mārabhidaṃ jineśam /",
  "SA05bst-108u:busto_43.2_1": "jñānāspadaṃ kleśabhidaṃ dineśaṃ śrīmanmahābodhimahaṃ namāmi //",
  "SA05bst-108u:busto_43.3_0": "samantabhadraṃ varalakṣaṇāṅgaṃ sattvārthasiddhiṃ sukṛtaiḥ praṇamyam /",
  "SA05bst-108u:busto_43.3_1": "śreyaskaraṃ sattvahitaikacittaṃ śrīmanmahābodhimahaṃ namāmi //",
  "SA05bst-108u:busto_43.4_0": "dharmodakaṃ yaḥ kṛpayotsasarja rāgāgnisandīpitapudgalānām /",
  "SA05bst-108u:busto_43.4_1": "sukhāya saṃbodhipayomucaṃ taṃ śrīmanmahābodhimahaṃ namāmi //",
  "SA05bst-108u:busto_43.5_0": "bhavābdhinistāraṇasetubhūtaṃ tathāgataṃ tattvavidaṃ nṛsiṃham /",
  "SA05bst-108u:busto_43.5_1": "trailokyanāthaṃ varabodhiratnaṃ śrīmanmahābodhimahaṃ namāmi //",
  "SA05bst-108u:busto_43.6_0": "padārthasampādanasuvratasthaṃ māyāsutaṃ mārabhidaṃ jitārim /",
  "SA05bst-108u:busto_43.6_1": "śāstāramagryaṃ varabodhisattvaṃ śrīmanmahābodhimahaṃ namāmi //",
  "SA05bst-108u:busto_43.7_0": "lokeśanāthaṃ harināthanāthaṃ bhūteśanāthaṃ suranāthanātham /",
  "SA05bst-108u:busto_43.7_1": "kṛtāntanāthaṃ naranāthanāthaṃ śrīmanmahābodhimahaṃ namāmi //",
  "SA05bst-108u:busto_43.8_0": "sa buddharūpaḥ sa hi dharmarūpaḥ sa eva saṃgho 'pi vineyakānām /",
  "SA05bst-108u:busto_43.8_1": "abhūccharaṇyaḥ śaraṇāgatānāṃ śrīmanmahābodhimahaṃ namāmi //",
  "SA05bst-108u:242_0": "śrīmanmahābodhivandanāṣṭakaṃ samāptam //",
  "SA05bst-108u:244_0": "Digital Sanskrit Buddhist Canon, Stotra section, text no. 44:",
  "SA05bst-108u:245_0": "Mahācakravartināmāṣṭottaraśatastotram",
  "SA05bst-108u:busto_44.1_0": "vajrasattva mahāvajra vajranātha susādhaka /",
  "SA05bst-108u:busto_44.1_1": "vajrābhiṣeka vajrābha vajraketu(to) namo 'stu te //",
  "SA05bst-108u:busto_44.2_0": "hāsavajra mahādharma vajrakośa mahāvara /",
  "SA05bst-108u:busto_44.2_1": "sarvamaṇḍalarājāgrya niṣprapañca namo 'stu te //",
  "SA05bst-108u:busto_44.3_0": "vajrakarma mahārakṣa caṇḍayakṣa mahāgraha /",
  "SA05bst-108u:busto_44.3_1": "vajramuṣṭi mahāmudra sarvamudra namo 'stu te //",
  "SA05bst-108u:busto_44.4_0": "bodhicitta mahābodhe buddha sarvatathāgata /",
  "SA05bst-108u:busto_44.4_1": "vajrayāna mahājñāna mahāyāna namo 'stu te //",
  "SA05bst-108u:busto_44.5_0": "sarvārtha sarvatattvārtha mahāsattvārtha sarvavit /",
  "SA05bst-108u:busto_44.5_1": "sarvajña sarvakṛt sarva sarvadarśi namo 'stu te //",
  "SA05bst-108u:busto_44.6_0": "vajrātmaka suvajrāgrya vajravīrya suvajradhṛk /",
  "SA05bst-108u:busto_44.6_1": "mahāsamaya tattvārtha mahāsatya namo 'stu te //",
  "SA05bst-108u:busto_44.7_0": "vajrāṅkuśa mahākāma surate sumahāprabha /",
  "SA05bst-108u:busto_44.7_1": "vajraprabha prabhodyota buddhaprabha namo 'stu te //",
  "SA05bst-108u:busto_44.8_0": "vajrarājāgrya vajrāgrya vidyāgryāgrya narottama /",
  "SA05bst-108u:busto_44.8_1": "vajrottama mahāgryāgrya vidyottama namo 'stu te //",
  "SA05bst-108u:busto_44.9_0": "vajradhāto mahāguhya vajraguhya suguhyadhṛk /",
  "SA05bst-108u:busto_44.9_1": "vajrasūkṣma mahādhyāna vajrakārya namo 'stu te //",
  "SA05bst-108u:busto_44.10_0": "buddhāgrya buddhavajrāgrya buddhabodhe mahābudha /",
  "SA05bst-108u:busto_44.10_1": "buddhajñāna mahābuddha buddhabuddha namo 'stu te //",
  "SA05bst-108u:busto_44.11_0": "buddhapūjā-mahāpūjā-sattvapūjāsupūjaka /",
  "SA05bst-108u:busto_44.11_1": "mahopāya mahāsiddhe vajrasiddhi namo 'stu te //",
  "SA05bst-108u:busto_44.12_0": "tathāgata mahākāya tathāgatasarasvate /",
  "SA05bst-108u:busto_44.12_1": "tathāgatamahācitta vajracitta namo 'stu te //",
  "SA05bst-108u:busto_44.13_0": "buddhādhipa jinājñākṛd buddhamitra jināgraja /",
  "SA05bst-108u:busto_44.13_1": "mahāvairocana vibho śāntaraudra namo 'stu te //",
  "SA05bst-108u:busto_44.14_0": "tathāgatamahātattva bhūtakoṭe mahānaya /",
  "SA05bst-108u:busto_44.14_1": "sarvapāramitājñāna paramārtha namo 'stu te //",
  "SA05bst-108u:busto_44.15_0": "samantabhadra caryāgrya māra mārapramadarka /",
  "SA05bst-108u:busto_44.15_1": "sarvāgrya samatājñāna sarvatraga namo 'stu te //",
  "SA05bst-108u:busto_44.16_0": "buddhahuṃkara huṃkāra vajrahuṃkara dāmaka /",
  "SA05bst-108u:busto_44.16_1": "viśvavajrāḍga vajrogra vajrapāṇe namo 'stu te //",
  "SA05bst-108u:busto_44.17_0": "vandayaḥ pūjyaśca mānyaśca satkartavyastathāgataiḥ /",
  "SA05bst-108u:busto_44.17_1": "yasmād vajradṛḍhaṃ cittaṃ vajrasattvastvamucyase //",
  "SA05bst-108u:busto_44.18_0": "tvadadhīnā hi saṃbodhiḥ pitā tvaṃ sarvadarśinām /",
  "SA05bst-108u:busto_44.18_1": "saṃbhūtāḥ saṃbhaviṣyanti tvāmāsādya tathāgatāḥ //",
  "SA05bst-108u:busto_44.19_0": "anena stotrarājena yaḥ stuyādbai subhaktitaḥ /",
  "SA05bst-108u:busto_44.19_1": "yo gāyaṃstu stuyāt so 'pi bhavedvajradharopamaḥ //",
  "SA05bst-108u:busto_44.20_0": "adhyeṣayāmastvāṃ nātha sarvabuddhavaśaṃkaram /",
  "SA05bst-108u:busto_44.20_1": "sarvasattvārthakāryārthamutpādaya svakaṃ kulam //",
  "SA05bst-108u:246_0": "mahācakravartināmāṣṭottaraśatādhyeṣaṇāstotraṃ sampūrṇam //",
  "SA05bst-108u:248_0": "Digital Sanskrit Buddhist Canon, Stotra section, text no. 45:",
  "SA05bst-108u:249_0": "Mahākālastotram",
  "SA05bst-108u:busto_45.1_0": "namasyāmi mahākālaṃ sarvasampattidāyakam /",
  "SA05bst-108u:busto_45.1_1": "kharvaṃ lambodaraṃ nīlamaṣṭanāgavibhūṣitam //",
  "SA05bst-108u:busto_45.2_0": "dvibhujaikamukhaṃ vīraṃ kapālakṛtaśekharam /",
  "SA05bst-108u:busto_45.2_1": "vyāghracarmakaṭīveṣṭaṃ śatārdhamuṇḍamālinam //",
  "SA05bst-108u:busto_45.3_0": "bhāvābhāvaparicchinnaṃ jagatsaṃbodhakārakam /",
  "SA05bst-108u:busto_45.3_1": "sarvabhāvātmakaṃ nāthaṃ jagannātha namo 'stu te //",
  "SA05bst-108u:busto_45.4_0": "kṛṣṇavarṇaṃ mahātejaṃ siddhasādhakarakṣakam /",
  "SA05bst-108u:busto_45.4_1": "kartikapālinaṃ nāthaṃ mahākāla namo 'stu te //",
  "SA05bst-108u:busto_45.5_0": "vyāghracarmāmbaradharaṃ mahākrodhasvarūpiṇam /",
  "SA05bst-108u:busto_45.5_1": "dvādaśādityasaṃkāśaṃ mahākāla namo 'stu te //",
  "SA05bst-108u:busto_45.6_0": "mahādaṃṣṭrākarālāsyaṃ lalajjihvaṃ sabhairavam /",
  "SA05bst-108u:busto_45.6_1": "mahāraktābhanayanaṃ mahākāla namo 'stu te //",
  "SA05bst-108u:busto_45.7_0": "vibhrannaraśiromālāṃ nāgarājavibhūṣitam /",
  "SA05bst-108u:busto_45.7_1": "śmaśrutundilakaṃ vandyaṃ mahākāla namo 'stu te //",
  "SA05bst-108u:busto_45.8_0": "sabhrūbhaṅgaṃ trinetraṃ caivordhvapiṅgordhvakesaram /",
  "SA05bst-108u:busto_45.8_1": "yugāntānalapuñjābhaṃ mahākāla namo 'stu te //",
  "SA05bst-108u:busto_45.9_0": "trāsakaṃ sarvadaityānā(masthya)sṛṅmāṃsabhakṣakam /",
  "SA05bst-108u:busto_45.9_1": "rakṣitāraṃ bhaktimatāṃ mahākāla namo 'stu te //",
  "SA05bst-108u:busto_45.10_0": "siddhisādhanamantrasya viheṭhījyanarāśanam /",
  "SA05bst-108u:busto_45.10_1": "yugmasyāśvāsadātāraṃ mahākāla namo 'stu te //",
  "SA05bst-108u:busto_45.11_0": "saṃsārajaladheḥ pāraṃ naukā yānaikagāminī /",
  "SA05bst-108u:busto_45.11_1": "naukāyāne svatejāstvaṃ mahākāla namo 'stu te //",
  "SA05bst-108u:busto_45.12_0": "mahākālastavaṃ caitad yaḥ paṭhed bhaktimān naraḥ /",
  "SA05bst-108u:busto_45.12_1": "bhayārto mucyate bhīteraricintā nivartate //",
  "SA05bst-108u:busto_45.13_0": "mahākālaṃ namaskṛtya yathoktakulajanmataḥ /",
  "SA05bst-108u:busto_45.13_1": "tena sujanmā bhavati sarvasiddhiparāyaṇaḥ //",
  "SA05bst-108u:250_0": "śrīmahākālastotraṃ sampūrṇam //",
  "SA05bst-108u:252_0": "Digital Sanskrit Buddhist Canon, Stotra section, text no. 46:",
  "SA05bst-108u:253_0": "Mahāpratisarāstotram",
  "SA05bst-108u:253_1": "om namaḥ śrīmahāpratisarāyai",
  "SA05bst-108u:busto_46.1_0": "yasyāḥ smaraṇamātreṇa sarve pāpāḥ kṣayaṃ gatāḥ /",
  "SA05bst-108u:busto_46.1_1": "yayā yukto vajrakāyo namastasyai namo namaḥ //",
  "SA05bst-108u:busto_46.2_0": "yāṃ smaran rākṣasaḥ krūro māṭharaṃ kukṣisaṃsthitam /",
  "SA05bst-108u:busto_46.2_1": "prākṣipad goviṣaṃ nadyāṃ namastasyai namo namaḥ //",
  "SA05bst-108u:busto_46.3_0": "yā 'rakṣat vaṇijaḥ putraṃ krūrasarpād vadhodyatāt /",
  "SA05bst-108u:busto_46.3_1": "viṣadāhamumūrṣuṃ ca namastasyai namo namaḥ //",
  "SA05bst-108u:busto_46.4_0": "brahmadatto mahārājo yayā rakṣitamastakaḥ /",
  "SA05bst-108u:busto_46.4_1": "ripuṃ jitvā virājo 'bhūnnamastasyai namo namaḥ //",
  "SA05bst-108u:busto_46.5_0": "bhikṣurduḥśīlako rogī yayā kaṇṭhe prabandhitaḥ /",
  "SA05bst-108u:busto_46.5_1": "prāṇānmuktvā yayau svargaṃ namastasyai namo namaḥ //",
  "SA05bst-108u:busto_46.6_0": "samudre potasaṃkṣubdhe vaṇijāṃ prāṇarakṣakaḥ /",
  "SA05bst-108u:busto_46.6_1": "yāṃ smaran sārthavāho 'bhūnnamastasyai namo namaḥ //",
  "SA05bst-108u:busto_46.7_0": "yasyāṃ ca pratibaddhāyāṃ bhāryāyāṃ sutamāptavān /",
  "SA05bst-108u:busto_46.7_1": "prasāritabhujo rājā namastasyai namo namaḥ //",
  "SA05bst-108u:busto_46.8_0": "daridro yāṃ prati smṛtvā dīnārān pradadau jine /",
  "SA05bst-108u:busto_46.8_1": "rājā 'bhīṣṭapradātā 'bhūnnamastasyai namo namaḥ //",
  "SA05bst-108u:busto_46.9_0": "yāṃ prabaddhvā 'surairyuddhaṃ śakraścūḍāmaṇau prabhuḥ /",
  "SA05bst-108u:busto_46.9_1": "labdhavān vijayaṃ vajrī namastasyai namo namaḥ //",
  "SA05bst-108u:busto_46.10_0": "yasyā mantrabalenaiva pūrya pāramitāśca ṣaṭ /",
  "SA05bst-108u:busto_46.10_1": "mārā jitā jinairbuddhairnamastasyai namo namaḥ //",
  "SA05bst-108u:busto_46.11_0": "apadhīro vadhārho 'pi prakṣiptaḥ sarvasaṅkaṭe /",
  "SA05bst-108u:busto_46.11_1": "yāṃ smṛtvā parimukto 'bhūnnamastasyai namo namaḥ //",
  "SA05bst-108u:busto_46.12_0": "yayā bandhitakaṇṭhaśca mukto 'bhūt pāpasaṅkaṭāt /",
  "SA05bst-108u:busto_46.12_1": "nagare nāyako 'bhūcca namastasyai namo namaḥ //",
  "SA05bst-108u:busto_46.13_0": "yā cā 'parājitā vidyā sarvabuddhaiśca dhāritā /",
  "SA05bst-108u:busto_46.13_1": "mudritā bhāṣitā nityaṃ paṭhitā parideśitā //",
  "SA05bst-108u:busto_46.14_0": "likhitā moditā sattvahitāya pūjitā sadā /",
  "SA05bst-108u:busto_46.14_1": "smṛtā kāyagatā kṛtvā namastasyai namo namaḥ //",
  "SA05bst-108u:busto_46.15_0": "yasyāḥ smaraṇamātrānna durlabhaṃ bhuvanatraye /",
  "SA05bst-108u:busto_46.15_1": "pāṭhasvādhyāyanādvāpi namastasyai namo namaḥ //",
  "SA05bst-108u:busto_46.16_0": "yā vidyā durlabhā buddhairvyākṛtā suptaśaṃsitā /",
  "SA05bst-108u:busto_46.16_1": "mahatī dhāraṇī khyātā sarvapāpakṣayaṅkarī //",
  "SA05bst-108u:busto_46.17_0": "mahābalā mahāvīryā mahātejā mahatprabhā /",
  "SA05bst-108u:busto_46.17_1": "mahāguṇavatī vidyā sarvabhāravidāraṇī //",
  "SA05bst-108u:busto_46.18_0": "pāpasandhisamudghātī mārabandhapramocanī /",
  "SA05bst-108u:busto_46.18_1": "jananī bodhisattvānāṃ sarvaduṣṭavināśinī //",
  "SA05bst-108u:busto_46.19_0": "rakṣaṇī poṣaṇī dhātrī paramantravighātinī /",
  "SA05bst-108u:busto_46.19_1": "kārkhodaviṣayogānāṃ vidhvaṃsanakarī śivā //",
  "SA05bst-108u:busto_46.20_0": "mahādhyānaratānāṃ ca gṛhṇatāṃ likhatāṃ sadā /",
  "SA05bst-108u:busto_46.20_1": "pāṭhādhyayanakṛtāṃ nityaṃ dadhatāṃ śṛṇvatāṃ tathā //",
  "SA05bst-108u:busto_46.21_0": "parebhyo deśitā caiva nityaṃ manasi bhāvitā /",
  "SA05bst-108u:busto_46.21_1": "sā pustakagatāṃ kṛtvā pūjyamānā namaskṛtā //",
  "SA05bst-108u:busto_46.22_0": "sarvapāpaharī bhadrā bodhisaṃbhārapūriṇī /",
  "SA05bst-108u:busto_46.22_1": "namastasyai namastasyai namastasyai namo namaḥ //",
  "SA05bst-108u:busto_46.23_0": "yasyā mantraprabhāveṇa sarvabhayānyupadravāḥ /",
  "SA05bst-108u:busto_46.23_1": "duṣṭāḥ suramanuṣyāśca daityagandharvarākṣasāḥ //",
  "SA05bst-108u:busto_46.24_0": "grahāḥ skandā apasmārāḥ piśācā yakṣakinnarāḥ /",
  "SA05bst-108u:busto_46.24_1": "ḍākinyaḥ śākinīsaṃghā nāgā kārkhodavyādhayaḥ //",
  "SA05bst-108u:busto_46.25_0": "jvarāśca vividhā rogāḥ parakarmakṛtāstathā /",
  "SA05bst-108u:busto_46.25_1": "viṣāgniśastramantrāṇi vidyutaḥ kālavāyavaḥ //",
  "SA05bst-108u:busto_46.26_0": "ativṛṣṭiranāvṛṣṭiḥ sarvaśatrubhayāni ca /",
  "SA05bst-108u:busto_46.26_1": "tathānye pāpasargā vā vinaśyanti na saṃśayaḥ //",
  "SA05bst-108u:busto_46.27_0": "sarvakāryāṇi siddhyanti namastasyai namo namaḥ /",
  "SA05bst-108u:busto_46.27_1": "yaścaitāṃ dhārayedvidyāṃ kaṇṭhe bāhau ca mastake //",
  "SA05bst-108u:busto_46.28_0": "nityaṃ rakṣanti devāstaṃ daityā nāgāśca mānuṣāḥ /",
  "SA05bst-108u:busto_46.28_1": "gandharvāḥ kinnarā yakṣā bhūtapretapiśācakāḥ //",
  "SA05bst-108u:busto_46.29_0": "ḍākinyo rākṣasā dūtyaḥ kūṣmāṇḍāḥ kaṭhapūtanāḥ /",
  "SA05bst-108u:busto_46.29_1": "trisandhyaṃ yaḥ paṭhennityaṃ buddhā rakṣanti taṃ sadā //",
  "SA05bst-108u:busto_46.30_0": "pratyekāḥ śrāvakāścaiva bodhisattvā mahardhikāḥ /",
  "SA05bst-108u:busto_46.30_1": "yoginaḥ siddhamantrāśca mahāvīryā maharṣayaḥ //",
  "SA05bst-108u:busto_46.31_0": "vajrapāṇiśca yakṣendraḥ śakraśca tridaśaiḥ saha /",
  "SA05bst-108u:busto_46.31_1": "catvāraśca mahārājā brahmaviṣṇumaheśvarāḥ //",
  "SA05bst-108u:busto_46.32_0": "nandikṛṣṇo mahākālaḥ kārtikeyo gaṇeśvaraḥ /",
  "SA05bst-108u:busto_46.32_1": "bhairavā mātṛkā durgāstathā 'nye mārakāyikāḥ //",
  "SA05bst-108u:busto_46.33_0": "vidyādevyo mahāvīryā mahābalaparākramāḥ /",
  "SA05bst-108u:busto_46.33_1": "māmakī bhṛkuṭī tārā cāṅkuśī vajraśṛṅkhalā //",
  "SA05bst-108u:busto_46.34_0": "mahāśvetā mahākālī vajradūtī supāśikā /",
  "SA05bst-108u:busto_46.34_1": "vajramālā mahāvidyā suvīryā 'mṛtakuṇḍalī //",
  "SA05bst-108u:busto_46.35_0": "vajrā 'parājitā caṇḍī kālakarṇī mahābalā /",
  "SA05bst-108u:busto_46.35_1": "tathā dhanyā mahābhāgā padmakuṇḍalireva ca //",
  "SA05bst-108u:busto_46.36_0": "maṇicūḍā puṣpadantī svarṇakeśī ca piṅgalā /",
  "SA05bst-108u:busto_46.36_1": "ekajaṭā mahādevī dhanyā vidyunmālinī //",
  "SA05bst-108u:busto_46.37_0": "kapālinī ca laṅkeśī brahmakṣitikanāyikā /",
  "SA05bst-108u:busto_46.37_1": "hārītī pāñcikāścaiva śaṅkhinī kūṭadantinī //",
  "SA05bst-108u:busto_46.38_0": "śrīḥ sarasvatī lakṣmīḥ siddheśvarī sadānugā /",
  "SA05bst-108u:busto_46.38_1": "tamevā 'nye 'pi rakṣanti yasya vidyā kare sthitā //",
  "SA05bst-108u:busto_46.39_0": "sa bhavet sarvasattvānāṃ mokṣārthaṃ ca samudyataḥ /",
  "SA05bst-108u:busto_46.39_1": "namastasyai namastasyai namastasyai namo namaḥ //",
  "SA05bst-108u:254_0": "śrīmahāpratisarāstotraṃ samāptam //",
  "SA05bst-108u:256_0": "Digital Sanskrit Buddhist Canon, Stotra section, text no. 47:",
  "SA05bst-108u:257_0": "Mahogratārāṣṭakastotram",
  "SA05bst-108u:257_1": "mātarnīlasarasvati praṇamatāṃ saubhāgyasampatprade",
  "SA05bst-108u:257_2": "pratyālīḍhapadasthite śavahṛdi smerānanāmbhoruhe /",
  "SA05bst-108u:257_3": "phullendīvaralocanatrayayute kartīkapālotpale",
  "SA05bst-108u:257_4": "khaḍgaṃ cādadhatī tvameva śaraṇaṃ tvāmīśvarīmāśraye //",
  "SA05bst-108u:257_5": "vācāmīśvari bhaktakalpalatike sarvārthasiddhīśvari",
  "SA05bst-108u:257_6": "sadyaḥ prākṛtagadyapadyaracanāsarvārthasiddhiprade /",
  "SA05bst-108u:257_7": "nīlendīvaralocanatrayayute kāruṇyavārāṃnidhe",
  "SA05bst-108u:257_8": "saubhāgyāmṛtavarṣaṇena kṛpayā siñca tvamasmādṛśam //",
  "SA05bst-108u:257_9": "kharve garvasamahapūritatano sarpādibhūṣojjvale",
  "SA05bst-108u:257_10": "vyāghratvakparivītasundarakaṭivyādhūtaghaṇṭāṅkite /",
  "SA05bst-108u:257_11": "sadyaḥkṛttagaladrajaḥparilasanmuṇḍadvayīmūrdhaja-",
  "SA05bst-108u:257_12": "granthiśreṇinṛmuṇḍadāmalalite bhīme bhayaṃ nāśaya //",
  "SA05bst-108u:257_13": "māyānaṅgavikārarūpalalanābindvardhacandrātmike",
  "SA05bst-108u:257_14": "huṃphaṭkāramayi tvameva śaraṇaṃ mantrātmike mādṛśaḥ /",
  "SA05bst-108u:257_15": "mūrtiste janani tridhāmaghaṭitā sthūlātisūkṣmā parā",
  "SA05bst-108u:257_16": "vedanāṃ nahi gocarā kathamapi prāptāṃ nu tāmāśraye //",
  "SA05bst-108u:257_17": "tvatpādāmbujasevayā sukṛtino gacchanti sāyujyatāṃ",
  "SA05bst-108u:257_18": "tasya śrīparameśvarī trinayanabrahmādisaumyātmanaḥ /",
  "SA05bst-108u:257_19": "saṃsārāmbudhimajjane paṭutanūn devendramukhyān surān",
  "SA05bst-108u:257_20": "mātastvatpadasevane hi vimukhān ko mandadhīḥ sevate //",
  "SA05bst-108u:257_21": "mātastvatpadapaṅkajadvayarajomudrāṅkakoṭīriṇa-",
  "SA05bst-108u:257_22": "ste devāsurasaṃgare vijayino niḥśaṅkamaṅke gatāḥ /",
  "SA05bst-108u:257_23": "devo 'haṃ bhuvane na me sama iti sparddhāṃ vahantaḥ pare",
  "SA05bst-108u:257_24": "tattulyā niyataṃ tathā ciramamī nāśaṃ vrajanti svayam //",
  "SA05bst-108u:257_25": "tvannāmasmaraṇāt palāyanaparā draṣṭuṃ ca śaktā na te",
  "SA05bst-108u:257_26": "bhūtapretapiśācarākṣasagaṇā yakṣāśca nāgādhipāḥ /",
  "SA05bst-108u:257_27": "daityā dānavapuṅgavāśca khacarā vyāghrādikā jantavo",
  "SA05bst-108u:257_28": "ḍākinyaḥ kupitāntakāśca manujā mātaḥ kṣaṇaṃ bhūtale //",
  "SA05bst-108u:257_29": "lakṣmīḥ siddhagaṇāśca pādukamukhāḥ siddhāstathā vāriṇāṃ",
  "SA05bst-108u:257_30": "stambhaścāpi raṇāṅgaṇe gajaghaṭāstambhastathā mohanam /",
  "SA05bst-108u:257_31": "mātastvatpadasevayā khalu nṛṇāṃ siddhyanti te te guṇāḥ",
  "SA05bst-108u:257_32": "kāntiḥ kāntatarā bhavecca mahatī mūḍho 'pi vācaspatiḥ //",
  "SA05bst-108u:busto_47.9_0": "tārāṣṭakamidaṃ ramyaṃ bhaktimān yaḥ paṭhennaraḥ /",
  "SA05bst-108u:busto_47.9_1": "prātarmadhyāhnakāle ca sāyāhne niyataḥ śuciḥ //",
  "SA05bst-108u:busto_47.10_0": "labhate kavitāṃ divyāṃ sarvaśāstrārthavid bhavet /",
  "SA05bst-108u:busto_47.10_1": "lakṣmīmanaśvarāṃ prāpya bhuktvā bhogān yathepsitān //",
  "SA05bst-108u:busto_47.11_0": "kīrti kāntiṃ ca nairujyaṃ sarveṣāṃ priyatāṃ vrajet /",
  "SA05bst-108u:busto_47.11_1": "vikhyātiṃ caiva lokeṣu prāpyānte mokṣamāpnuyāt //",
  "SA05bst-108u:258_0": "śrīmahogratārāṣṭakastotraṃ samāptam //",
  "SA05bst-108u:260_0": "Digital Sanskrit Buddhist Canon, Stotra section, text no. 48:",
  "SA05bst-108u:261_0": "Mahogratārāstutiḥ",
  "SA05bst-108u:262_0": "om namaḥ śrī ugratārāyai",
  "SA05bst-108u:263_0": "prakaṭavikaṭadaṃṣṭrā ghorarudrāṭṭahāsā",
  "SA05bst-108u:263_1": "naraśirakṛtamālā meghagambhīrarāvā /",
  "SA05bst-108u:263_2": "tribhuvanajanadhātrī khaḍgavinyastahastā",
  "SA05bst-108u:busto_48.1_0": "ghorarūpe mahārāve sarvaśatrukṣayaṅkari /",
  "SA05bst-108u:busto_48.1_1": "bhaktebhyo varade devi trāhi māṃ śaraṇāgatam //",
  "SA05bst-108u:busto_48.2_0": "surāsurārcite devi siddhagandharvasevite /",
  "SA05bst-108u:busto_48.2_1": "jāḍyapāpahare devi trāhi māṃ śaraṇāgatam //",
  "SA05bst-108u:busto_48.3_0": "sarvamaṇḍala(madhyasthe) sarvasattvahite 'naghe /",
  "SA05bst-108u:busto_48.3_1": "siddhānāṃ pūjite devi trāhi māṃ śaraṇāgatam //",
  "SA05bst-108u:busto_48.4_0": "ghorarūpasthite devi sarvaprāṇahare stute /",
  "SA05bst-108u:busto_48.4_1": "ugratāre namo nityaṃ trāhi māṃ śaraṇāgatam //",
  "SA05bst-108u:busto_48.5_0": "jaṭājūṭasamāyukte lalajjihvordhvakāriṇi /",
  "SA05bst-108u:busto_48.5_1": "drutabuddhiprade devi trāhi māṃ śaraṇāgatam //",
  "SA05bst-108u:busto_48.6_0": "somarūpe koṭṭarūpe candrarūpe namo 'stu te /",
  "SA05bst-108u:busto_48.6_1": "śaktirūpe namastubhyaṃ trāhi māṃ śaraṇāgatam //",
  "SA05bst-108u:busto_48.7_0": "jaḍo 'haṃ śaktihīno 'haṃ na tavādhigame kṣamaḥ /",
  "SA05bst-108u:busto_48.7_1": "mando mandamatiścāhaṃ trāhi māṃ śaraṇāgatam //",
  "SA05bst-108u:busto_48.8_0": "snāne dāne tathā jāpye balidāne tathā kratau /",
  "SA05bst-108u:busto_48.8_1": "prasthāne ca na śakto 'haṃ trāhi māṃ śaraṇāgatam //",
  "SA05bst-108u:busto_48.9_0": "śaktihīnamanāthaṃ ca sarvapāpasamanvitam /",
  "SA05bst-108u:busto_48.9_1": "tvāṃ vinā na gatiryasya trāhi māṃ śaraṇāgatam //",
  "SA05bst-108u:busto_48.10_0": "gaurī lakṣmīrmahāmāyā umā devī sarasvatī /",
  "SA05bst-108u:busto_48.10_1": "sarvāstvameva he mātastrāhi māṃ śaraṇāgatam //",
  "SA05bst-108u:busto_48.11_0": "gandhapuṣpādidravyaiśca vandhanādibhireva ca /",
  "SA05bst-108u:busto_48.11_1": "devīṃ sampūjya yatnena labhate vāñchitaṃ phalam //",
  "SA05bst-108u:busto_48.12_0": "aṣṭamyāṃ ca caturdaśyāṃ navamyāṃ yaḥ paṭhennaraḥ /",
  "SA05bst-108u:busto_48.12_1": "paramāṃ siddhimāpnoti nātra kāryā vicāraṇā //",
  "SA05bst-108u:busto_48.13_0": "mokṣārthī labhate mokṣaṃ dhanārthī labhate dhanam /",
  "SA05bst-108u:busto_48.13_1": "vidyārthī labhate vidyāṃ tarkavyākaraṇādikām //",
  "SA05bst-108u:busto_48.14_0": "idaṃ stotraṃ paṭhitvā tu saṃgrāme praviśennaraḥ /",
  "SA05bst-108u:busto_48.14_1": "tasya śatruḥ kṣayaṃ yāti sadā prajñā prajāyate //",
  "SA05bst-108u:busto_48.15_0": "pīḍāyāmatha saṃdhāne vipadāyāṃ tathā bhaye /",
  "SA05bst-108u:busto_48.15_1": "ya idaṃ paṭhate stotraṃ śubhaṃ tasya na saṃśayaḥ //",
  "SA05bst-108u:264_0": "śrīmahogratārāstutiḥ samāptā //",
  "SA05bst-108u:266_0": "Digital Sanskrit Buddhist Canon, Stotra section, text no. 49:",
  "SA05bst-108u:267_0": "Maṅgalaṣoḍaśastutiḥ",
  "SA05bst-108u:busto_49.1_0": "yena puṇyāṭavīsthenāneke śāsanavartinaḥ /",
  "SA05bst-108u:busto_49.1_1": "divodāsādayo bhūpāḥ sa no rakṣatu mārajit //",
  "SA05bst-108u:busto_49.2_0": "lokānāṃ grahabaddhānāṃ rakṣārthaṃ puṇyakānane /",
  "SA05bst-108u:busto_49.2_1": "grahānadamayad yo vai sa no rakṣatu tadbhayāt //",
  "SA05bst-108u:busto_49.3_0": "kāśyapādyān maharṣīṃstān ānandādyāṃśca brāhmaṇān /",
  "SA05bst-108u:busto_49.3_1": "prāvrājayat sumuktyarthaṃ sa no rakṣatu muktidaḥ //",
  "SA05bst-108u:busto_49.4_0": "sauvarṇadhānyadānena dīnaṃ vipramapālayat /",
  "SA05bst-108u:busto_49.4_1": "durbhikṣabhayato nityaṃ sa no rakṣatu śākyarāṭ //",
  "SA05bst-108u:busto_49.5_0": "yo maitrakanyako bhūtvā mātṛdrohiṇamatyagāt /",
  "SA05bst-108u:busto_49.5_1": "cakraṃ dūrīkṛtaṃ yena sa no rakṣatu mātṛvān //",
  "SA05bst-108u:busto_49.6_0": "supriyo badaradvīpayātrāptamaṇivṛṣṭibhiḥ /",
  "SA05bst-108u:busto_49.6_1": "kāśīyān prākarodāḍhyān sa no rakṣatu kāñcanaiḥ //",
  "SA05bst-108u:busto_49.7_0": "bhūtvā yaḥ sudhano nāma nidhānaṃ samadarśayat /",
  "SA05bst-108u:busto_49.7_1": "dāridrayaduḥkhato nityaṃ sa no rakṣatu sarvavit //",
  "SA05bst-108u:busto_49.8_0": "kuṣṭhādirogaharaṇe rājagṛhamupāviśat /",
  "SA05bst-108u:busto_49.8_1": "tattadrogabhayānnityaṃ sa no rakṣatu dharmarāṭ //",
  "SA05bst-108u:busto_49.9_0": "yaḥ kuśo bhūpatirbhūtvā 'ṣṭamīmāhātmyamuttamam /",
  "SA05bst-108u:busto_49.9_1": "prakāśayannije dehe sa no rakṣatu dharmavit //",
  "SA05bst-108u:busto_49.10_0": "saudāsaṃ satyavacasā kāśyāmasthāpayannṛpān /",
  "SA05bst-108u:busto_49.10_1": "bandhanānmocayāmāsa sa no rakṣatu sarvavit //",
  "SA05bst-108u:busto_49.11_0": "gopān rarakṣa yo devyāḥ prabhāvaṃ saṃprakāśayan /",
  "SA05bst-108u:busto_49.11_1": "vahnidāhāribhayataḥ sa no rakṣatu bhītihā //",
  "SA05bst-108u:busto_49.12_0": "yo 'ndhībhūtāṃ mātaraṃ svāṃ cūḍāratnaṃ jale vyadhāt /",
  "SA05bst-108u:busto_49.12_1": "divyanetrān janān kṛtvā sa no rakṣatu netradaḥ //",
  "SA05bst-108u:busto_49.13_0": "virūpaṃ prākarot putraṃ chāyāsīnaṃ susundaram /",
  "SA05bst-108u:busto_49.13_1": "sarvalakṣaṇasampannaṃ sa no rakṣatu sarvadaḥ //",
  "SA05bst-108u:busto_49.14_0": "sakalānandanāmānaṃ rājye yaḥ prābhyaṣecayat /",
  "SA05bst-108u:busto_49.14_1": "santatisthitikurvāṇaḥ sa no rakṣatu sthairyakṛt //",
  "SA05bst-108u:busto_49.15_0": "viṣadaṃ bhrātaraṃ yaścākṣamad bhikṣun viṣāśinaḥ /",
  "SA05bst-108u:busto_49.15_1": "rarakṣa dhāraṇīvijñaḥ sa no rakṣatu nirviṣaḥ //",
  "SA05bst-108u:busto_49.16_0": "śrīsvayaṃbhudarśanāya naipālīyān prayāsitum /",
  "SA05bst-108u:busto_49.16_1": "kapilān prasthito yo 'sau sa no rakṣatu santatam //",
  "SA05bst-108u:268_0": "bhadrakalpāvadānoddhṛtā śākyasiṃhasya maṅgalaṣoḍaśastutiḥ samāptā //",
  "SA05bst-108u:270_0": "Digital Sanskrit Buddhist Canon, Stotra section, text no. 50:",
  "SA05bst-108u:271_0": "Maṅgalāṣṭakam",
  "SA05bst-108u:271_1": "mañjuśrīrlokanātho jinavaramakuṭo jambhalo vajrasattvaḥ",
  "SA05bst-108u:271_2": "maitreyo vajrapāṇiḥ sukhakarakamalo rāhulo bhadrapālaḥ /",
  "SA05bst-108u:271_3": "buddho vairocanādyastribhuvananamitaḥ kṣīṇaniḥśeṣadoṣa-",
  "SA05bst-108u:271_4": "stuṣṭāḥ sarvārthasiddhiṃ dadatu samarasā maṅgalaṃ bodhisattvāḥ //",
  "SA05bst-108u:271_5": "hṛṣṭo hūṃkāravajraḥ paśupatidamako vajraghaṇṭā ca hṛṣṭā",
  "SA05bst-108u:271_6": "pīto hālāhalāsyo ripugaṇamathano ṭakkirājo mahātmā /",
  "SA05bst-108u:271_7": "akṣobhyo ratnaketuḥ pratidinamacalo gaṇḍahastiryamāri-",
  "SA05bst-108u:271_8": "stuṣṭāḥ sarvārthasiddhiṃ dadatu samarasā maṅgalaṃ bodhisattvāḥ //",
  "SA05bst-108u:271_9": "saṃghastrailokyabandhurguṇagaṇanilayo bodhicittaḥ sucittaḥ",
  "SA05bst-108u:271_10": "bodhiścānandasiddho vijitakalimalo heruko nīladaṇḍaḥ /",
  "SA05bst-108u:271_11": "buddhaḥ sāraṅgarājo vijitajinaguṇo sarvasattvānukampī",
  "SA05bst-108u:271_12": "tuṣṭāḥ sarvārthasiddhiṃ dadatu samarasā maṅgalaṃ bodhisattvāḥ //",
  "SA05bst-108u:271_13": "prajñā candrāvatārā tadanujabhṛkuṭī jñānasaṃbhārabhārā",
  "SA05bst-108u:271_14": "mārīcī māramārā sakalabhayaharā pītavarṇā trivaktrā /",
  "SA05bst-108u:271_15": "māyūrī māmakī ca kṣapitaripugaṇā pāṇḍarā rocanādyā-",
  "SA05bst-108u:271_16": "stuṣṭāḥ sarvārthasiddhiṃ dadatu samarasā maṅgalaṃ bodhisattvāḥ //",
  "SA05bst-108u:271_17": "gāndhārī jāṅgulī ca bhujagahṛtaphaṇā khaḍgapāśāṅkuśogrā",
  "SA05bst-108u:271_18": "vārāhī vajrahastā asiparaśudharā dharmadhātvīśvarī ca /",
  "SA05bst-108u:271_19": "keyūrī jñānasārā dhvajanihitakarā ṣaṭkarā śābarī ca",
  "SA05bst-108u:271_20": "tuṣṭāḥ sarvārthasiddhiṃ dadatu samarasā maṅgalaṃ bodhisattvāḥ //",
  "SA05bst-108u:271_21": "vaiṇyā mālyā sugītā prathitajinavare śābarī dhūpavajrā",
  "SA05bst-108u:271_22": "vaitālī gandhavajrā prahasitavadanā svargatirāryatārā /",
  "SA05bst-108u:271_23": "lakṣmīrbuddhasya bodhiḥ sakalabhayaharā śāradā dīpavajrā",
  "SA05bst-108u:271_24": "tuṣṭāḥ sarvārthasiddhiṃ dadatu samarasā maṅgalaṃ bodhisattvāḥ //",
  "SA05bst-108u:271_25": "vaiśālyāṃ dharmacakre prathitanijabale parvate gṛdhrakūṭe",
  "SA05bst-108u:271_26": "śrāvastyāṃ lumbinīke kṣitinihitakarā koṃkaṇe bodhivṛkṣā /",
  "SA05bst-108u:271_27": "śrīvatsāśvatthapatraṃ suravaranamitaṃ śrīphalaṃ śaṅkhacakraṃ",
  "SA05bst-108u:271_28": "tuṣṭāḥ sarvārthasiddhiṃ dadatu samarasā maṅgalaṃ bodhisattvāḥ //",
  "SA05bst-108u:271_29": "chatraṃ dūrvā ca padmaṃ dhvajamapi nihitaṃ lo(ro)canā matsyakūrmau",
  "SA05bst-108u:271_30": "vārāhaḥ pūrṇakumbho munivaravacanaṃ vajraghaṇṭāninādaḥ /",
  "SA05bst-108u:271_31": "buddhānāṃ prātihāryaṃ suravaranamitaṃ hāsyalāsye vilāsā-",
  "SA05bst-108u:271_32": "stuṣṭāḥ sarvārthasiddhiṃ dadatu samarasā maṅgalaṃ bodhisattvāḥ //",
  "SA05bst-108u:272_0": "maṅgalāṣṭakaṃ samāptam //",
  "SA05bst-108u:274_0": "Digital Sanskrit Buddhist Canon, Stotra section, text no. 51:",
  "SA05bst-108u:275_0": "Mañjuśrīstotram",
  "SA05bst-108u:busto_51.1_0": "śrīmañjunāthakamalāsanaratnamaulirvidyādhipo bhuvanamaṇḍalacakravartī /",
  "SA05bst-108u:busto_51.1_1": "dhyānādhipocitavirājitasaumyarūpo vandāmahe suranarāsuravanditāryam //",
  "SA05bst-108u:busto_51.2_0": "bālākṛtiḥ kuvalayojjvalalolahastaḥ keyūrahāramaṇikuṇḍalaghṛṣṭagaṇḍaḥ /",
  "SA05bst-108u:busto_51.2_1": "khādaṃśca ṣoḍaśaradaṃ sukumārarūpaṃ vandāmahe suravarārcitamañjughoṣam //",
  "SA05bst-108u:busto_51.3_0": "romāgrakūpavivare parivartamānaṃ viśvaprapañcakaraṇaṃ sugatātmajasya /",
  "SA05bst-108u:busto_51.3_1": "traividyamantra tava nātha guṇārṇaveṇa sūkṣmāya buddhatanayāya namo 'stu tasmai //",
  "SA05bst-108u:busto_51.4_0": "gambhīradharmanayamārgasukhapratiṣṭhaṃ jñānodadhiṃ nikhilasattvakṛtārthakāram /",
  "SA05bst-108u:busto_51.4_1": "prajñānidhānaguṇasāgaramaprameyaṃ mañjuśriyaṃ jinasutaṃ satataṃ namāmi //",
  "SA05bst-108u:busto_51.5_0": "viditasakalatattvaḥ kṣiptasantāpasattvastribhuvana upakārī sarvaduḥkhāpahārī /",
  "SA05bst-108u:busto_51.5_1": "madanamathanavīraścārurūpaḥ sucīrastribhuvanajanatoṣaḥ pātu māṃ mañjughoṣaḥ //",
  "SA05bst-108u:busto_51.6_0": "bālendurucirābhāsaṃ varābharaṇabhūṣitam /",
  "SA05bst-108u:busto_51.6_1": "prajñābjāmalapatrākṣaṃ vande mañjuśriyaṃ sadā //",
  "SA05bst-108u:busto_51.7_0": "pātraṃ vāmakare yasya bhramannañjalisaṃnibham /",
  "SA05bst-108u:busto_51.7_1": "nāmnā te sarvato lakṣmīrmañjughoṣaṃ namāmyaham //",
  "SA05bst-108u:busto_51.8_0": "khaḍgapustakahastāya candramaṇḍalavartine /",
  "SA05bst-108u:busto_51.8_1": "ajñānadhvāntasūryāya mañjughoṣāya te namaḥ //",
  "SA05bst-108u:busto_51.9_0": "jñānottaraprabhāketuṃ praṇidhānamatiṃ tathā /",
  "SA05bst-108u:busto_51.9_1": "śāntendriyaṃ mañjughoṣaṃ bhaktitaḥ praṇamāmyaham //",
  "SA05bst-108u:276_0": "śrī mañjuśrīstavastotraṃ samāptam //",
  "SA05bst-108u:278_0": "Digital Sanskrit Buddhist Canon, Stotra section, text no. 52:",
  "SA05bst-108u:279_0": "Mañjuvajrastotram",
  "SA05bst-108u:279_1": "mañjugarbhakṛtam namaḥ śrīmañjuvajrāya",
  "SA05bst-108u:279_2": "śaśadharamiva śubhraṃ khaḍgapustākapāṇiṃ",
  "SA05bst-108u:279_3": "suruciramaliśāntaṃ pañcacīraṃ kumāram /",
  "SA05bst-108u:279_4": "pṛthutaravaramokṣaṃ padmapatrāyatākṣaṃ",
  "SA05bst-108u:279_5": "kumatidahanadakṣaṃ mañjughoṣaṃ namāmi //",
  "SA05bst-108u:279_6": "kṛtamṛgaripuyānaṃ dattabhaktapradānaṃ",
  "SA05bst-108u:279_7": "suradanujanṛyānaṃ bodhisattvapradhānam /",
  "SA05bst-108u:279_8": "akhilaguṇanidhānaṃ sarvavidyāvitānaṃ",
  "SA05bst-108u:279_9": "karasarasijabāṇaṃ mañjughoṣaṃ namāmi //",
  "SA05bst-108u:279_10": "vibhṛtasakalakoṣaṃ kṣālitājñānadoṣaṃ",
  "SA05bst-108u:279_11": "smaraṇabhajanatoṣaṃ dūrarāgādidoṣam /",
  "SA05bst-108u:279_12": "vihitasasurapoṣaṃ siddhidākhyānayoṣaṃ",
  "SA05bst-108u:279_13": "kṛtajaḍapariśoṣaṃ mañjughoṣaṃ namāmi //",
  "SA05bst-108u:279_14": "gaṇapatiśarajanmaśrīmahākālasiṃhaiḥ",
  "SA05bst-108u:279_15": "parivṛtamiva candrābhābhamindīvarākṣam /",
  "SA05bst-108u:279_16": "asiśarajapamālāpustakaṃ saṃvahantam",
  "SA05bst-108u:279_17": "urasi lalitamālaṃ mañjughoṣaṃ namāmi //",
  "SA05bst-108u:279_18": "surapatiśamanāyāpyeṣa mitrāgnirakṣaḥ-",
  "SA05bst-108u:279_19": "pavanapramathapālaiḥ saṃvṛtaṃ smeravaktram /",
  "SA05bst-108u:279_20": "khagapatirathagātraṃ brahmavandyaṃ ramomā-",
  "SA05bst-108u:279_21": "vihitacaraṇabhaktaṃ mañjughoṣaṃ namāmi //",
  "SA05bst-108u:279_22": "yadasikaṭhinadhārācchedamārgābhivāhā(haḥ)",
  "SA05bst-108u:279_23": "sakalasaliladhārāpātitāṅgāṅgamantraḥ /",
  "SA05bst-108u:279_24": "bahuparicayasthalyāṃ bhūminadyāpi reje",
  "SA05bst-108u:279_25": "bahutaramahimānaṃ mañjughoṣaṃ namāmi //",
  "SA05bst-108u:279_26": "bhavadabhinavanutyā toṣitā guhyadevī",
  "SA05bst-108u:279_27": "nikhilanigamasārā suprakāśā 'tireje /",
  "SA05bst-108u:279_28": "bhavajalanidhipāraṃ dānakalpadrumāgraṃ",
  "SA05bst-108u:279_29": "galitabahumahograṃ mañjughoṣaṃ namāmi //",
  "SA05bst-108u:279_30": "vibhajati janaloko dharmadhātuṃ maheśaṃ",
  "SA05bst-108u:279_31": "daśaśatadalapadme saṃsthitaṃ jyotiraiśam /",
  "SA05bst-108u:279_32": "tadapi tava praśastaṃ devamāhātmyamīśaṃ",
  "SA05bst-108u:279_33": "vibhajati bhujageśaṃ mañjughoṣaṃ namāmi //",
  "SA05bst-108u:279_34": "paṭhati yadidamiṣṭaṃ mālinīpadyabandhaṃ",
  "SA05bst-108u:279_35": "sa bhavati kavirājo vādisiṃhāsanasthaḥ /",
  "SA05bst-108u:279_36": "sakalavisabhāsu projjvaladvāksudhāraḥ",
  "SA05bst-108u:279_37": "kalitasakalavidyo bhūṣaṇo bhavyadakṣaḥ //",
  "SA05bst-108u:280_0": "svayambhūpurāṇoddhṛtaṃ mañjugarbhaviracittaṃ",
  "SA05bst-108u:281_0": "mañjuvajrastotraṃ samāptam //",
  "SA05bst-108u:283_0": "Digital Sanskrit Buddhist Canon, Stotra section, text no. 53:",
  "SA05bst-108u:284_0": "Māravijayastotram",
  "SA05bst-108u:busto_53.1_0": "jitamārakaliṃ jagadekaguruṃ surayakṣamahoragadaityanatam /",
  "SA05bst-108u:busto_53.1_1": "catusatyasudeśitamārgamimaṃ guṇameghamahaṃ praṇamāmi sadā //",
  "SA05bst-108u:busto_53.2_0": "bhavabhīmamahodadhimadhyagataṃ kṛpaṇārtaravaṃ samavekṣya janam /",
  "SA05bst-108u:busto_53.2_1": "parimocayituṃ ya iha praṇidhiṃ pracakāra vibhuṃ tamahaṃ praṇataḥ //",
  "SA05bst-108u:busto_53.3_0": "girirājanibhaṃ śaradindudhiyaṃ sumukhaṃ subhujaṃ vararūpadharam /",
  "SA05bst-108u:busto_53.3_1": "sugataṃ gatamapratimaṃ sugataṃ praṇato 'smi sadā jagadarthakaram //",
  "SA05bst-108u:busto_53.4_0": "kanakaprabhayā paripītatanuṃ varadundubhitoyadavalgurutam /",
  "SA05bst-108u:busto_53.4_1": "gajahaṃsavilambitadhīragataṃ śirasā 'bhinato 'smi guṇaikanidhim //",
  "SA05bst-108u:busto_53.5_0": "taruṇārkasamairacalairnayanaiḥ sphuradugramahāśanibhīmaravaiḥ /",
  "SA05bst-108u:busto_53.5_1": "namucipraharairasiśaktidharaiścalito 'si vibho na hi tvaṃ vikṛtaiḥ //",
  "SA05bst-108u:busto_53.6_0": "lavalīphalapāṇḍurakarṇapuṭāḥ kucabhāravināmitagātralatāḥ /",
  "SA05bst-108u:busto_53.6_1": "nahi tvāmaśakan khalu nāgasutāḥ śvasitaiḥ skhalitairapi kampayitum //",
  "SA05bst-108u:busto_53.7_0": "taravaḥ kusumastabakābharaṇā bahuratnasahasracitāśca nagāḥ /",
  "SA05bst-108u:busto_53.7_1": "na tathābhiratiṃ janayanti satāṃ janayanti yathā tava vīraguṇāḥ //",
  "SA05bst-108u:busto_53.8_0": "sphuṭacitrapadaṃ bahuyuktiyutaṃ gamakaṃ vacanaṃ tava karṇasukham /",
  "SA05bst-108u:busto_53.8_1": "śubhamārgaphalaṃ prasamīkṣyajanā na gṛṇanti punastvadṛte 'nyavacaḥ //",
  "SA05bst-108u:busto_53.9_0": "iti vaḥ śaraṇaṃ samavekṣya janā na patantyapi kalpaśatairniraye /",
  "SA05bst-108u:busto_53.9_1": "vinihatya ca doṣaripūn bahulān pariyanti śubhaṃ varamokṣapuram //",
  "SA05bst-108u:busto_53.10_0": "tava saumyatayā 'pyabhibhūtatamo na virājati śītakaro gagane /",
  "SA05bst-108u:busto_53.10_1": "tava kāñcanakuṅkumasaprabhayā prabhayā 'bhihato na vibhāti raviḥ //",
  "SA05bst-108u:busto_53.11_0": "tava nātha śubhe vadanāmburūhe nayanabhramarā nipatanti nṛṇām /",
  "SA05bst-108u:busto_53.11_1": "pratibuddhadale kamale vimale bhramarā iva puṣpaśatākulitāḥ //",
  "SA05bst-108u:busto_53.12_0": "iti toṭakamantravarairatulaiḥ parikīrtya mayā tava varṇalavān /",
  "SA05bst-108u:busto_53.12_1": "yadupārjitamadya śubhaṃ vipulaṃ śivamastu tato bhuvi devanṛṇām //",
  "SA05bst-108u:285_0": "śrīmāravijayastotraṃ samāptam //",
  "SA05bst-108u:286_0": "Digital Sanskrit Buddhist Canon, Stotra section, text no. 54:",
  "SA05bst-108u:287_0": "Nairātmāṣṭakastotram",
  "SA05bst-108u:busto_54.1_0": "nirālambanirākāranirvikalpasvarūpiṇī /",
  "SA05bst-108u:busto_54.1_1": "nairātmā varadā devī nityameva namo 'stu te //",
  "SA05bst-108u:busto_54.2_0": "ekavaktrāṃ trinetrāṃ ca ūrdhvapiṅgalamūrdhajām /",
  "SA05bst-108u:busto_54.2_1": "kare kartikapālāṃ ca namāmi viśvamātarīm //",
  "SA05bst-108u:busto_54.3_0": "navanṛtyabhūṣitāṃ ca sahasramukharūpiṇīm /",
  "SA05bst-108u:busto_54.3_1": "yogeśvarīṃ yogagamyāṃ namāmi jñānarūpiṇīm //",
  "SA05bst-108u:busto_54.4_0": "śavārūḍhāṃ mahātejāṃ sarvaduṣṭanikṛntanīm /",
  "SA05bst-108u:busto_54.4_1": "sarvapāpaharāṃ devīṃ namāmi jagadīśvarīm //",
  "SA05bst-108u:busto_54.5_0": "gaurīṃ caurīṃ ca vetālīṃ ghasmarīṃ pukkasīṃ tathā /",
  "SA05bst-108u:busto_54.5_1": "śabarīṃ cāṇḍālīṃ ḍombīṃ namāmi cāṣṭayoginīm //",
  "SA05bst-108u:busto_54.6_0": "brahmāviṣṇuśivaśakracaturmāravināśinīm /",
  "SA05bst-108u:busto_54.6_1": "trailokyamohinīṃ devīṃ namāmi surasundarīm //",
  "SA05bst-108u:busto_54.7_0": "akṣamālavibhūṣāṅgīm akārabījasambhavām /",
  "SA05bst-108u:busto_54.7_1": "nityaṃ dhyānaratāṃ devīṃ namāmi viśvamātarīm //",
  "SA05bst-108u:busto_54.8_0": "sarvabhūtapriyāṃ devīṃ sarvamantraprabodhinīm /",
  "SA05bst-108u:busto_54.8_1": "sarvamantramayīṃ mātarnairātmāṃ tvāṃ namāmyaham //",
  "SA05bst-108u:288_0": "nairātmāṣṭakastotraṃ samāptam //",
  "SA05bst-108u:290_0": "Digital Sanskrit Buddhist Canon, Stotra section, text no. 55:",
  "SA05bst-108u:291_0": "Narakoddhārastotram",
  "SA05bst-108u:busto_55.1_0": "dāridrayapaṅkasaṃmagnaṃ saṃsārākhyamahodadhau /",
  "SA05bst-108u:busto_55.1_1": "pratijñātaṃ samutpāde trāhi māṃ hi tathāgata //",
  "SA05bst-108u:busto_55.2_0": "timirāgārasaṃviṣṭamanarthaduḥkhavedinam /",
  "SA05bst-108u:busto_55.2_1": "bandhuvargaiḥ parityaktaṃ trāhi māṃ hi tathāgata //",
  "SA05bst-108u:busto_55.3_0": "mātāpitṛbhaginyādi putradārasuhṛjjanāḥ /",
  "SA05bst-108u:busto_55.3_1": "indrajālasamā dṛṣṭāstrāhi māṃ hi tathāgata //",
  "SA05bst-108u:busto_55.4_0": "mayā arijanasyārthe sukṛtaṃ karma duṣkṛtam /",
  "SA05bst-108u:busto_55.4_1": "ekākī taṃ hi bhokṣyāmi trāhi māṃ hi tathāgata //",
  "SA05bst-108u:busto_55.5_0": "jīrṇakūpe mahāghore anavagāhasāgare /",
  "SA05bst-108u:busto_55.5_1": "andhībhūto 'smyahaṃ nātha trāhi māṃ hi tathāgata //",
  "SA05bst-108u:busto_55.6_0": "jīrṇanauikāsamārūḍho mahāsāgaralaṃghane /",
  "SA05bst-108u:busto_55.6_1": "durlaṅghyaṃ ca mayā dṛṣṭaṃ trāhi māṃ hi tathāgata //",
  "SA05bst-108u:busto_55.7_0": "dharmādharma na vijñātaṃ gamyāgamyaṃ na veditam /",
  "SA05bst-108u:busto_55.7_1": "acetano 'smyahaṃ nātha trāhi māṃ hi tathāgata //",
  "SA05bst-108u:busto_55.8_0": "mātṛghātādikaṃ pañcānantaryaṃ vā mayā kṛtam /",
  "SA05bst-108u:busto_55.8_1": "pacyāmi narake ghore trāhi māṃ hi tathāgata //",
  "SA05bst-108u:busto_55.9_0": "kṛtaṃ mayā stūpabhedaṃ saṃghakāryaṃ vināśitam /",
  "SA05bst-108u:busto_55.9_1": "kṛtā mayā sattvahiṃsā trāhi māṃ hi tathāgata //",
  "SA05bst-108u:busto_55.10_0": "ihaloke sukhairhīnaṃ paraloke na vedanam /",
  "SA05bst-108u:busto_55.10_1": "veṣṭitaṃ karmasūtreṇa trāhi māṃ hi tathāgata //",
  "SA05bst-108u:busto_55.11_0": "kāśapuṣpaṃ yathākāśe bhramate vāyunā hatam /",
  "SA05bst-108u:busto_55.11_1": "īdṛśaṃ jīvitaṃ loke trāhi māṃ hi tathāgata //",
  "SA05bst-108u:busto_55.12_0": "aṭavī kaṃṭakācchannā bahuvṛkṣasamākulā /",
  "SA05bst-108u:busto_55.12_1": "panthānaṃ nātra paśyāmi trāhi māṃ hi tathāgata //",
  "SA05bst-108u:busto_55.13_0": "anaparādhāḥ kupitena mayā 'kāṇḍe hatā mṛgāḥ /",
  "SA05bst-108u:busto_55.13_1": "rājahatyāṃ tadā manye trāhi māṃ hi tathāgata //",
  "SA05bst-108u:busto_55.14_0": "narake pacyamānasya kaścit trātā bhaviṣyati /",
  "SA05bst-108u:busto_55.14_1": "gacchāmi śaraṇaṃ kasya trāhi māṃ hi tathāgata //",
  "SA05bst-108u:busto_55.15_0": "vaidyānāṃ vaidyarājastvaṃ sarvavyādhicikitsakaḥ /",
  "SA05bst-108u:busto_55.15_1": "lokanātha bhavatrātā trailokye sacarācare //",
  "SA05bst-108u:292_0": "narakoddhārastotraṃ samāptam //",
  "SA05bst-108u:294_0": "Digital Sanskrit Buddhist Canon, Stotra section, text no. 56:",
  "SA05bst-108u:295_0": "Niraupamyastavaḥ",
  "SA05bst-108u:busto_56.1_0": "niraupamya namastubhyaṃ niḥsvabhāvārthavādine /",
  "SA05bst-108u:busto_56.1_1": "yastvaṃ dṛṣṭivipannasya lokasyaiva hitodyataḥ //",
  "SA05bst-108u:busto_56.2_0": "na ca nāma tvayā kiñcid dṛṣṭaṃ bauddhena cakṣuṣā /",
  "SA05bst-108u:busto_56.2_1": "anuttarā ca te nātha dṛṣṭistattvārthadarśinī //",
  "SA05bst-108u:busto_56.3_0": "na boddhā na ca boddhavyamastīha paramārthataḥ /",
  "SA05bst-108u:busto_56.3_1": "aho paramadurbodhāṃ dharmatāṃ buddhavānasi //",
  "SA05bst-108u:busto_56.4_0": "na tvayotpāditaḥ kaścid dharmo nāpi nirodhitaḥ /",
  "SA05bst-108u:busto_56.4_1": "samatādarśanenaiva prāptaṃ padamanuttamam //",
  "SA05bst-108u:busto_56.5_0": "na saṃsārātprakarṣeṇa tvayā nirvāṇamīpsitam /",
  "SA05bst-108u:busto_56.5_1": "śāntiste 'dhigatā nātha saṃsārānaparādhitaḥ //",
  "SA05bst-108u:busto_56.6_0": "tvaṃ vivedaikarasatāṃ saṃkleśavyavadānayoḥ /",
  "SA05bst-108u:busto_56.6_1": "dharmadhātvavinirbhedād viśuddhaścāsi sarvataḥ //",
  "SA05bst-108u:busto_56.7_0": "nodāhṛtaṃ tvayā kiñcidekamapyakṣaraṃ vibho /",
  "SA05bst-108u:busto_56.7_1": "kṛtsnaśca vaineyajano dharmavarṣeṇa tarpitaḥ //",
  "SA05bst-108u:busto_56.8_0": "na te 'sti saktiḥ skandheṣu na dhātvāyataneṣu ca /",
  "SA05bst-108u:busto_56.8_1": "ākāśasamacittastvaṃ sarvadharmeṣu niśritaḥ //",
  "SA05bst-108u:busto_56.9_0": "sattvasaṃjñā ca te nātha sarvathā na pravartate /",
  "SA05bst-108u:busto_56.9_1": "duḥkhārteṣu ca sattveṣu tvamatīva kṛpātmakaḥ //",
  "SA05bst-108u:busto_56.10_0": "sukhaduḥkhātmanairātmyanityānityādiṣu prabho /",
  "SA05bst-108u:busto_56.10_1": "iti nānāvikalpeṣu buddhistava na sajjate //",
  "SA05bst-108u:busto_56.11_0": "na gatirnāgatiḥ kāciddharmāṇāmiti te mati /",
  "SA05bst-108u:busto_56.11_1": "na kvacidrāśitaḥ prokto dharmārthaparamārthavit //",
  "SA05bst-108u:busto_56.12_0": "sarvatrānugataścāsi na ca yāto 'si kutracit /",
  "SA05bst-108u:busto_56.12_1": "janmadharmaśarīrābhyāmacintyastvaṃ mahāmune //",
  "SA05bst-108u:busto_56.13_0": "ekatvānyatvarahitaṃ pratiśrutkopamaṃ jagat /",
  "SA05bst-108u:busto_56.13_1": "saṃkrāntināśāya gataṃ buddhavān tvamanindita //",
  "SA05bst-108u:busto_56.14_0": "śāśvatocchedarahitaṃ lakṣyalakṣaṇavarjitam /",
  "SA05bst-108u:busto_56.14_1": "saṃsāramavabuddhastvaṃ svapnamāyādivat prabho //",
  "SA05bst-108u:busto_56.15_0": "vāsanāmūlaparyantakleśanadyo vinirjitāḥ /",
  "SA05bst-108u:busto_56.15_1": "kleśaprakṛtitaścaiva tvayāmṛtamupārjitam //",
  "SA05bst-108u:busto_56.16_0": "alakṣaṇaṃ tvayā dhīraṃ dṛṣṭaṃ rūpamarūpavat /",
  "SA05bst-108u:busto_56.16_1": "lakṣaṇojjvalagātraśca dṛśyase rūpagocare //",
  "SA05bst-108u:busto_56.17_0": "na ca rūpeṇa dṛṣṭena dṛṣṭa ityabhidhīyase /",
  "SA05bst-108u:busto_56.17_1": "dharmadṛṣṭyā sudṛṣṭo 'si dharmatā na ca dṛśyate //",
  "SA05bst-108u:busto_56.18_0": "śauṣīryo nāsti te kāyo māṃsāsthirudhiro na ca /",
  "SA05bst-108u:busto_56.18_1": "indrāyudhamiva kāyaṃ vinā darśitavānasi //",
  "SA05bst-108u:busto_56.19_0": "nāmayo nāśuciḥ kāye kṣuttṛṣṇāsambhavo na ca /",
  "SA05bst-108u:busto_56.19_1": "tvayā lokānuvṛttyarthaṃ darśitā laukikī kriyā //",
  "SA05bst-108u:busto_56.20_0": "karmāvaraṇadoṣaśca sarvathā 'nagha nāsti te /",
  "SA05bst-108u:busto_56.20_1": "tvayā lokānukampāyai karmaplotiḥ pradarśitā //",
  "SA05bst-108u:busto_56.21_0": "dharmadhātorasaṃbhedād yānabhedo 'sti na prabho /",
  "SA05bst-108u:busto_56.21_1": "yānatritayamākhyātaṃ tvayā sattvāvatārataḥ //",
  "SA05bst-108u:busto_56.22_0": "nityo dhruvaḥ śivaḥ kāyastava dharmamayo jina /",
  "SA05bst-108u:busto_56.22_1": "vineyajanahetośca darśitā nirvṛtistvayā //",
  "SA05bst-108u:busto_56.23_0": "lokadhātuṣvasaṃkhyeṣu tvadbhaktaiḥ punarīkṣase /",
  "SA05bst-108u:busto_56.23_1": "cyutijanmābhisaṃbodhicakranirvṛtilālasaiḥ //",
  "SA05bst-108u:busto_56.24_0": "na te 'sti manyanā nātha na vikalpo na ceñjanā /",
  "SA05bst-108u:busto_56.24_1": "anābhogena te loke buddhakṛtyaṃ pravartate //",
  "SA05bst-108u:busto_56.25_0": "iti sugatamacintyamaprameyaṃ guṇakusumairavakīrya mayā prāptam /",
  "SA05bst-108u:busto_56.25_1": "kuśalamiha bhavantu tena sattvāḥ paramagabhīramunīndradharmabhājanāḥ //",
  "SA05bst-108u:296_0": "niraupamyastavaḥ samāptaḥ //",
  "SA05bst-108u:298_0": "Digital Sanskrit Buddhist Canon, Stotra section, text no. 57:",
  "SA05bst-108u:299_0": "Pañcākṣarastotram",
  "SA05bst-108u:busto_57.1_0": "namo buddhāya na jāto na mṛtaścaiva na rūpo nāpi rūpavān /",
  "SA05bst-108u:busto_57.1_1": "na saṃsāre na nirvāṇe na kārastena sūcyate //",
  "SA05bst-108u:busto_57.2_0": "mohadhvaṃsakaro nityaṃ mokṣasaukhyapradāyakaḥ /",
  "SA05bst-108u:busto_57.2_1": "mohanaṃ sarvamārāṇāṃ mokārastena sūcyate //",
  "SA05bst-108u:busto_57.3_0": "buddhānāmuditaṃ dhyānaṃ buddhānāṃ janamelakam /",
  "SA05bst-108u:busto_57.3_1": "buddhaniḥkleśa saṃbuddha bukārastena sūcyate //",
  "SA05bst-108u:busto_57.4_0": "dhāryate bodhisattvaiḥ sa dharmadhātugatiḥ sadā /",
  "SA05bst-108u:busto_57.4_1": "dharmāṇāṃ paramo dharmaḥ dhakārastena sūcyate //",
  "SA05bst-108u:busto_57.5_0": "yathā nāsti tathā nāsti yathā nāsti tathāsti yaḥ /",
  "SA05bst-108u:busto_57.5_1": "yathāvādī tathākārḥ yakārastena sūcyate //",
  "SA05bst-108u:busto_57.6_0": "pañcākṣaramidaṃ puṇyaṃ pavitraṃ pāpanāśanam /",
  "SA05bst-108u:busto_57.6_1": "ye paṭhanti divārātrau te yānti paramāṃ gatim //",
  "SA05bst-108u:300_0": "śrī pañcākṣarastotraṃ samāptam //",
  "SA05bst-108u:302_0": "Digital Sanskrit Buddhist Canon, Stotra section, text no. 58:",
  "SA05bst-108u:303_0": "Pañcarakṣādevīstotrāṇi",
  "SA05bst-108u:304_0": "1 mahāpratisarāstotram",
  "SA05bst-108u:304_1": "om namaḥ śrīmahāpratisarāyai",
  "SA05bst-108u:busto_58.1_0": "mahāsāhasrike loke sāhasrahitakāriṇām /",
  "SA05bst-108u:busto_58.1_1": "sahasrasattvajananīṃ naumi sāhasramardinīm //",
  "SA05bst-108u:busto_58.2_0": "sopadravāyāṃ vaiśālyāṃ mahotsavo yataḥ sadā /",
  "SA05bst-108u:busto_58.2_1": "mahopasargaśamanīṃ naumi sāhasramardinīm //",
  "SA05bst-108u:busto_58.3_0": "yakṣarākṣasabhūtānāṃ damanīṃ duṣṭacetasām /",
  "SA05bst-108u:busto_58.3_1": "duritopadravahatāṃ naumi sāhasramardinīm //",
  "SA05bst-108u:busto_58.4_0": "yaddhāraṇīpaṭhanato rakṣitaḥ śākyakeśarī /",
  "SA05bst-108u:busto_58.4_1": "viṣato viṣadigdhāṃ tāṃ naumi sāhasramardinīm //",
  "SA05bst-108u:busto_58.5_0": "madhumiśritabhaiṣajyaṃ sarvaroganivāraṇam /",
  "SA05bst-108u:busto_58.5_1": "mṛtasañjīvanaṃ loke naumi sāhasramardinīm //",
  "SA05bst-108u:305_0": "śrīmahāpratisarārakṣādevīstotraṃ samāptam /",
  "SA05bst-108u:305_1": "2 mahāmantrānusāriṇīstotram",
  "SA05bst-108u:305_2": "om namaḥ śrīmahāmantrānusāriṇyai",
  "SA05bst-108u:306_0": "śrīmahāmantrānusāriṇīstotraṃ samāptam /",
  "SA05bst-108u:306_1": "3 mahāmāyūrīstotram",
  "SA05bst-108u:306_2": "om namaḥ śrīmahāmāyūrīryai",
  "SA05bst-108u:307_0": "śrīmahāmāyūrīrakṣādevīstotraṃ samāptam /",
  "SA05bst-108u:307_1": "4 mahāśītavatīrakṣādevīstotram",
  "SA05bst-108u:307_2": "om namo mahāśītavatyai",
  "SA05bst-108u:308_0": "śrī mahāśītavatīrakṣādevīstotraṃ samāptam /",
  "SA05bst-108u:308_1": "5 mahāsāhasrapramardinīstotram",
  "SA05bst-108u:309_0": "śrīmahāsāhasramardinīrakṣādevīstotraṃ samāptam //",
  "SA05bst-108u:311_0": "Digital Sanskrit Buddhist Canon, Stotra section, text no. 59:",
  "SA05bst-108u:312_0": "Pañcatathāgatastotram",
  "SA05bst-108u:busto_59.1_0": "śrībuddha buddhādhipa buddharūpa buddhānvitān bodhayase vibuddhaḥ /",
  "SA05bst-108u:busto_59.1_1": "buddhyā samastān khalu buddhaputra santoṣya yogena tu buddhameghām //",
  "SA05bst-108u:busto_59.2_0": "śrīvajra vajrāmala jātavajra vajreṇa dīptena pradīpya lokam /",
  "SA05bst-108u:busto_59.2_1": "dadan yogena tu vajrasaṃvarṣaṃ vajrātmabhāvaṃ kuruṣe suvajra //",
  "SA05bst-108u:busto_59.3_0": "śrīratna ratnākara ratnamegha ratnena ratnaṃ ramase suratna /",
  "SA05bst-108u:busto_59.3_1": "vidārya dāridrayaghanaṃ janānāṃ sutejasā ratnamahādhvajena //",
  "SA05bst-108u:busto_59.4_0": "śrīpadma padmottama padmasattva padmānsamastān khalupadmajālaiḥ /",
  "SA05bst-108u:busto_59.4_1": "vibodhya padmodbhava padmatoyaiḥ padme kule sthāpayase supadma //",
  "SA05bst-108u:busto_59.5_0": "śrīviśva viśvāviśa viśvajñānaṃ viśvena viśvaviṣayena lipta /",
  "SA05bst-108u:busto_59.5_1": "viśvena sattvān vinayeṣu viśvaṃ vidyāṃ suvidyḥṃ sukhapḥcitḥmiti //",
  "SA05bst-108u:313_0": "śrīpañcatathāgatastotraṃ samāptam //",
  "SA05bst-108u:315_0": "Digital Sanskrit Buddhist Canon, Stotra section, text no. 60:",
  "SA05bst-108u:316_0": "Pañcatathāgatastutigāthā",
  "SA05bst-108u:busto_60.1_0": "om namaḥ śrīpañcabhūtāntāya /",
  "SA05bst-108u:busto_60.1_1": "namaste varadarājāgra bhūtakoṭi namostu te /",
  "SA05bst-108u:busto_60.1_2": "namaste śūnyatāgarbha buddhabodhi namo 'stu te //",
  "SA05bst-108u:busto_60.2_0": "buddharāga namaste 'stu buddhakāma namo 'stu te /",
  "SA05bst-108u:busto_60.2_1": "buddhaprīti namaste 'stu buddhamoda namo namaḥ //",
  "SA05bst-108u:busto_60.3_0": "buddhasmita namastubhyaṃ buddhahāsa namo namaḥ /",
  "SA05bst-108u:busto_60.3_1": "buddhavāca namaste 'stu buddhabhāva namo namaḥ //",
  "SA05bst-108u:busto_60.4_0": "abhavodbhava namaste 'stu namaste buddhasaṃbhava /",
  "SA05bst-108u:busto_60.4_1": "gaganodbhava namaste 'stu namaste jñānasaṃbhava //",
  "SA05bst-108u:317_0": "māyājāla namastubhyaṃ namaste buddhanāyaka /",
  "SA05bst-108u:317_1": "namaste sarvasarvebhyo jñānakāya namo 'stu te /",
  "SA05bst-108u:318_0": "śrī pañcatathāgatastutigāthā samāptā //",
  "SA05bst-108u:320_0": "Digital Sanskrit Buddhist Canon, Stotra section, text no. 61:",
  "SA05bst-108u:321_0": "Paramārthastavaḥ",
  "SA05bst-108u:busto_61.1_0": "kathaṃ stoṣyāmi te(taṃ) nāthamanutpannamanālayam /",
  "SA05bst-108u:busto_61.1_1": "lokopamāmatikrāntaṃ vākpathātītagocaram //",
  "SA05bst-108u:busto_61.2_0": "tathāpi yādṛśo vā 'si tathatārtheṣu gocaraḥ /",
  "SA05bst-108u:busto_61.2_1": "lokaprajñaptimāgamya stoṣye 'haṃ bhaktito gurum //",
  "SA05bst-108u:busto_61.3_0": "anutpannasvabhāvena utpādaste na vidyate /",
  "SA05bst-108u:busto_61.3_1": "na gatirnāgatirnātha abhāvāya namo 'stu te //",
  "SA05bst-108u:busto_61.4_0": "na bhāvo nāpyabhāvo 'si nocchedo nāpi śāśvataḥ /",
  "SA05bst-108u:busto_61.4_1": "na nityo nāpyanityastvamadvayāya namo 'stu te //",
  "SA05bst-108u:busto_61.5_0": "na hyeko haritamāñjiṣṭho varṇaste nopalabhyate /",
  "SA05bst-108u:busto_61.5_1": "na pītaḥ śuklaḥ kṛṣṇo vā avarṇāya namo 'stu te //",
  "SA05bst-108u:busto_61.6_0": "na mahān nāpi hrasvo 'si na dīrghaḥ parimaṇḍalaḥ /",
  "SA05bst-108u:busto_61.6_1": "apramāṇagatiṃ prāpto 'pramāṇāya namo 'stu te //",
  "SA05bst-108u:busto_61.7_0": "na dūre nāpi vāsanne nākāśe nāpi vā kṣitau /",
  "SA05bst-108u:busto_61.7_1": "na saṃsāre na nirvāṇe asthitāya namo 'stu te //",
  "SA05bst-108u:busto_61.8_0": "asthitaḥ sarvadharmeṣu dharmadhātugatiṃ gataḥ /",
  "SA05bst-108u:busto_61.8_1": "parāṃ gambhīratāṃ prāpto gambhīrāya namo 'stu te //",
  "SA05bst-108u:busto_61.9_0": "evaṃ stute stuto bhūyādathavā kiṃ vata stutaḥ /",
  "SA05bst-108u:busto_61.9_1": "śūnyeṣu sarvadharmeṣu kaḥ stutaḥ kena vā stutaḥ //",
  "SA05bst-108u:busto_61.10_0": "kastvāṃ śaknoti saṃstotumutpādavyayavarjitam /",
  "SA05bst-108u:busto_61.10_1": "yasya nānto na madhyaṃ vā grāhyagrāho na vidyate //",
  "SA05bst-108u:busto_61.11_0": "na gataṃ nāgataṃ stutvā sugataṃ gativarjitam /",
  "SA05bst-108u:busto_61.11_1": "tena puṇyena loko 'yaṃ vrajatāṃ saugatīṃ gatim //",
  "SA05bst-108u:322_0": "śrī paramārthastavaḥ samāptaḥ //",
  "SA05bst-108u:324_0": "Digital Sanskrit Buddhist Canon, Stotra section, text no. 62:",
  "SA05bst-108u:325_0": "Pīṭhastavaḥ",
  "SA05bst-108u:325_1": "1",
  "SA05bst-108u:325_2": "brahmāṇī tattvarūpā vividhaghanaravā ghoracaṇḍī ca raudrī",
  "SA05bst-108u:325_3": "kaumārī kīrtikāmā pibati madhumadaṃ vaiṣṇavī gāyamānā /",
  "SA05bst-108u:325_4": "vārāhī vādayantī paṭutarapaṭahān nṛtyamānā tathaindrī",
  "SA05bst-108u:325_5": "cāmuṇḍā cāpi lakṣmīrharagaṇasahitā mātaro vaḥ punantu //",
  "SA05bst-108u:busto_62.2_0": "gaṇapatiṃ ca herambaṃ vighnarājaṃ vināyakam /",
  "SA05bst-108u:busto_62.2_1": "devaputraṃ mahāvīryaṃ mahābalaparākramam //",
  "SA05bst-108u:busto_62.3_0": "mahodaraṃ mahākāyamekadantaṃ gajānanam /",
  "SA05bst-108u:busto_62.3_1": "śvetavarṇaṃ mahādīptiṃ trinetraṃ gaṇanāyakam //",
  "SA05bst-108u:busto_62.4_0": "akṣamālā(ca) varadaṃ dakṣiṇakarasaṃsthitam /",
  "SA05bst-108u:busto_62.4_1": "paraśurmuṇḍapātraṃ ca vāmahastavidhāraṇam //",
  "SA05bst-108u:busto_62.5_0": "nānāpuṣparataṃ devaṃ nānāgandhāvalepanam /",
  "SA05bst-108u:busto_62.5_1": "nāgayajñopavītāṅgaṃ nānāvighnavināśanam //",
  "SA05bst-108u:busto_62.6_0": "devāsuramanuṣyaiśca siddhagandharvakinnaraiḥ /",
  "SA05bst-108u:busto_62.6_1": "pūjitaṃ vighnahantāraṃ mūṣakāṭaṃ namāmyaham //",
  "SA05bst-108u:busto_62.7_0": "brahmāṇī brahmasāvitrī brahmatattvavivedinī /",
  "SA05bst-108u:busto_62.7_1": "caturbhujā caturvaktrā caturdevaparāyaṇā //",
  "SA05bst-108u:busto_62.8_0": "caturdeśe ciraṃ vyāpī caturyugopakāriṇī /",
  "SA05bst-108u:busto_62.8_1": "haṃsayuktavimānasthā saumyarūpā pitāmahī //",
  "SA05bst-108u:busto_62.9_0": "pustakaṃ puṣpamālāṃ ca varadābhayadhāriṇī /",
  "SA05bst-108u:busto_62.9_1": "pītapuṣparatā devī pītāṅgā pītasannibhā //",
  "SA05bst-108u:busto_62.10_0": "pītopahārasaṃyuktā pītagandhānulepinī /",
  "SA05bst-108u:busto_62.10_1": "udumbaradrumasthā ca prayāgakṣetravāsinī //",
  "SA05bst-108u:326_0": "pūrvapīṭhe sthitā nityaṃ brahmaśaktirnamo 'stu te /",
  "SA05bst-108u:busto_62.11_0": "māheśvarī mahādevī mohamāyāniraṃja(kṛṃta) nī //",
  "SA05bst-108u:busto_62.12_0": "mahāvṛṣasamārūḍhā mahāhuṃkāranādinī /",
  "SA05bst-108u:busto_62.12_1": "hemamukta(ktā)nibhadehā kapālaśaśiśekharā //",
  "SA05bst-108u:busto_62.13_0": "trilocanā triśulī ca akṣasūtrakamaṇḍalū /",
  "SA05bst-108u:busto_62.13_1": "nānālaṅkārasarvāṅgī dakṣiṇena varapradā //",
  "SA05bst-108u:busto_62.14_0": "sṛṣṭisthitivināśānāṃ sarvathāpīśvareśvarī /",
  "SA05bst-108u:busto_62.14_1": "śvetapuṣparatā devī śvetagandhānulepinī //",
  "SA05bst-108u:busto_62.15_0": "śvetavastraparīdhānā mudrābharaṇabhūṣitā /",
  "SA05bst-108u:busto_62.15_1": "vārāṇasyāṃ mahākṣetre tāra(la)vṛkṣanivāsinī //",
  "SA05bst-108u:327_0": "uttare saṃsthitā pīṭhe māheśvarī namo 'stu te /",
  "SA05bst-108u:busto_62.16_0": "bālabhāve mahāraudrī kaumārī raktalocanī //",
  "SA05bst-108u:busto_62.17_0": "raktavarṇadharā devī sindūrārūṇavigrahā /",
  "SA05bst-108u:busto_62.17_1": "caturbhujā śaktisūtrasiddhapātradharā śubhā //",
  "SA05bst-108u:busto_62.18_0": "kaumārī paramā śaktirmayūravaravāhinī /",
  "SA05bst-108u:busto_62.18_1": "raktavastraparīdhānā raktamāṃsāvasāyinī //",
  "SA05bst-108u:busto_62.19_0": "kolāpuramahākṣetre vaṭavṛkṣanivāsinī /",
  "SA05bst-108u:busto_62.19_1": "agnipīṭhasthitā nityaṃ kaumārī te namo namaḥ //",
  "SA05bst-108u:busto_62.20_0": "vaiṣṇavī viṣṇumāyā ca daityadurdāntanāśinī /",
  "SA05bst-108u:busto_62.20_1": "haritaśyāmavarṇāṅgī garuḍopari saṃsthitā //",
  "SA05bst-108u:busto_62.21_0": "śaṅkhacakragadāhastā caturbāhuvibhūṣitā /",
  "SA05bst-108u:busto_62.21_1": "raktajvālā mahākrīḍā nānābharaṇabhūṣitā //",
  "SA05bst-108u:328_0": "haritapuṣpagandhā ca haritavastradhāriṇī /",
  "SA05bst-108u:busto_62.23_0": "svarge martye ca pātāle sthitirūpeṇa saṃsthitā /",
  "SA05bst-108u:busto_62.23_1": "tiṣṭhantī pīṭhanairṝtye nārāyaṇī namo 'stu te //",
  "SA05bst-108u:busto_62.24_0": "vārāhī ghoraraktāṅgī raktakeśī mahodarī /",
  "SA05bst-108u:busto_62.24_1": "daṃṣṭrāvādinī gambhīrā raktanetrā trilocanī //",
  "SA05bst-108u:busto_62.25_0": "kapālamālikā mālā vicitrapuṣpaśobhitā /",
  "SA05bst-108u:busto_62.25_1": "mahāśūkasamārūḍhā jvalitāgnisamaprabhā //",
  "SA05bst-108u:busto_62.26_0": "aṅkuśakartikādaṇḍahāḍābharaṇabhūṣitā /",
  "SA05bst-108u:busto_62.26_1": "trinetrā jvalitadehā ca duṣṭadarpavināśinī //",
  "SA05bst-108u:busto_62.27_0": "jayantīkṣetrasaṃsthānā nimbavṛkṣasamāśritā /",
  "SA05bst-108u:busto_62.27_1": "yāmyapīṭhe sthitā nityaṃ kolarūpī namo 'stu te //",
  "SA05bst-108u:busto_62.28_0": "śakreśvarī sahasrākṣo kuṅkumāruṇavigrahā /",
  "SA05bst-108u:busto_62.28_1": "sureśvarī devadevī sarvālaṅkārabhūṣitā //",
  "SA05bst-108u:busto_62.29_0": "caturbhujā viśālākṣī chatraghaṇṭāvidhāraṇī /",
  "SA05bst-108u:busto_62.29_1": "mahāvajradharā devī sthitā cairāvate gaje //",
  "SA05bst-108u:busto_62.30_0": "nānāpuṣparatā devī nānāratnavibhūṣiṇī /",
  "SA05bst-108u:busto_62.30_1": "nānāgandhaviliptāṅgī nānāvastravirājinī //",
  "SA05bst-108u:busto_62.31_0": "cīra(na)kṣetre mahākṣetre karañjavṛkṣasaṃsthitā /",
  "SA05bst-108u:busto_62.31_1": "nāgapīṭhasthitā nityaṃ śakreśvari namo 'stu te //",
  "SA05bst-108u:busto_62.32_0": "cāmuṇḍā caṇḍikā caṇḍī pracaṇḍasurasundarī /",
  "SA05bst-108u:busto_62.32_1": "caṇḍāṭṭahāsā caṇḍākṣī pracaṇḍacaṇḍanāśinī //",
  "SA05bst-108u:busto_62.33_0": "daṃṣṭrākarālā raktāṅgī kapilakeśī mahodarī /",
  "SA05bst-108u:busto_62.33_1": "kṛṣā(pā)ṇī bhīṣaṇī raudrī jihvālalanabhīṣaṇā //",
  "SA05bst-108u:busto_62.34_0": "mahāpretāsanārūḍhā bhujāṣṭakasuśobhinī /",
  "SA05bst-108u:busto_62.34_1": "asicarmayutā hastaiḥ ḍamarukhaṭvāṅgadhāriṇī //",
  "SA05bst-108u:busto_62.35_0": "kartikapālahastā ca varadābhayabhūṣitā /",
  "SA05bst-108u:busto_62.35_1": "hāḍālaṅkārasarvāṅgī aripratyasudā priyā //",
  "SA05bst-108u:busto_62.36_0": "sahasrasūryasaṃkāśā ropakūpaṃ prati prati /",
  "SA05bst-108u:busto_62.36_1": "jvālāmālākulā dehe(sūrya)koṭisamaprabhā //",
  "SA05bst-108u:busto_62.37_0": "bhūtavetālaḍākinyaḥ parivārāśca rākṣasāḥ /",
  "SA05bst-108u:busto_62.37_1": "ekamakṣamahākṣetre aśvatthavṛkṣavāsinī /",
  "SA05bst-108u:busto_62.37_2": "pīṭhe marutasaṃsthāne cāmuṇḍāyai namo 'stu te //",
  "SA05bst-108u:busto_62.38_0": "mahālakṣmīrmahādevī bhogāḍhyā guṇasundarī /",
  "SA05bst-108u:busto_62.38_1": "vaidūryapādukārūḍhā siṃhāsanasthitā sudhīḥ //",
  "SA05bst-108u:busto_62.39_0": "caturbhujā viśālākṣī khaḍgakheṭakadhāriṇo /",
  "SA05bst-108u:busto_62.39_1": "pātrabindudharā devī hārdhayuk(hārārdhayuga)kuṇḍalī //",
  "SA05bst-108u:busto_62.40_0": "ratnakhacitasarvāṅgī cūḍāmaṇivibhūṣitā /",
  "SA05bst-108u:busto_62.40_1": "vicitrapuṣparatnā ca vastragandhānulepanā //",
  "SA05bst-108u:busto_62.41_0": "trailokyavyāpinī devī sarvasthā sacarācarā /",
  "SA05bst-108u:busto_62.41_1": "siddhagandharvanamitā vidyādharasurārcitā //",
  "SA05bst-108u:busto_62.42_0": "devīkoṭamahākṣetre plakṣasaṃsthā varā balā /",
  "SA05bst-108u:busto_62.42_1": "īśānapīṭhasaṃsthānā mahālakṣmīḥ namo 'stu te //",
  "SA05bst-108u:busto_62.43_0": "jananī sarbabuddhānāṃ sarvasantoṣakāriṇī /",
  "SA05bst-108u:busto_62.43_1": "tvameva sarvarūpā ca tvameva viśvarūpiṇī //",
  "SA05bst-108u:busto_62.44_0": "bhairavaṃ bhīṣaṇaṃ raudraṃ ghoragambhorarūpiṇam /",
  "SA05bst-108u:busto_62.44_1": "nirañjananibhaṃ dehaṃ sarvakāmamahotsavam //",
  "SA05bst-108u:busto_62.45_0": "nānābhujasamākīrṇā nānāvastradharā śubhā /",
  "SA05bst-108u:busto_62.45_1": "babhrurardhaśirorūhā dāvāgnisamatejasā //",
  "SA05bst-108u:busto_62.46_0": "trilocanā mahātejā agnisūryasamaprabhā /",
  "SA05bst-108u:busto_62.46_1": "triśūlaṃ muṇḍaṃ khaṭvāṅgaṃ ḍamaruṃ tarjanīṃ dhvajam //",
  "SA05bst-108u:busto_62.47_0": "prajñāṃ tatpustakaṃ caiva khaḍgacarmadharā śubhā /",
  "SA05bst-108u:busto_62.47_1": "pāśāṅkuśadharaṃ devaṃ vajrasūcīmahādharam //",
  "SA05bst-108u:busto_62.48_0": "kapālakartikaṃ cakraṃ gajacarmāvaguṇṭhitam /",
  "SA05bst-108u:busto_62.48_1": "daṃṣṭrākarālavadanaṃ vyāghracarmakaṭīvṛtam //",
  "SA05bst-108u:busto_62.49_0": "sālaṅkāreṇa sarvāṅgaṃ narāsthipuṣpaśobhitam /",
  "SA05bst-108u:busto_62.49_1": "śīrṣamālādharā devī kāpālikoṭaraṃ śubham //",
  "SA05bst-108u:busto_62.50_0": "cūḍāmaṇiṃ mahātejaṃ kapālaṃ candrabhūṣitam /",
  "SA05bst-108u:busto_62.50_1": "mahāpretāsanaṃ nityaṃ nīyamānā sadā priyā //",
  "SA05bst-108u:busto_62.51_0": "sahasrasūryasaṃkāśā chatrabindusamanvitā /",
  "SA05bst-108u:busto_62.51_1": "catuṣpīṭhasthitā nityam aṣṭakṣetranivāsinī //",
  "SA05bst-108u:busto_62.52_0": "aṣṭamūrtisthitā devī aṣṭakayoginīpriyā /",
  "SA05bst-108u:busto_62.52_1": "bhadrapīṭhe sthitā nityaṃ bhadrakālīsamāvṛtā //",
  "SA05bst-108u:busto_62.53_0": "bhadrakāraṇakartā tvaṃ vīrabhadra namo 'stu te /",
  "SA05bst-108u:busto_62.53_1": "asitāṅgo ruruścaiva caṇḍo 'tha krodhabhairavaḥ //",
  "SA05bst-108u:busto_62.54_0": "unmattabhairavaścaiva kapālī bhīṣaṇastathā /",
  "SA05bst-108u:busto_62.54_1": "saṃhārabhairavañcāṣṭabhairavāya namo 'stu te //",
  "SA05bst-108u:busto_62.55_0": "svasthānā svādhikārā ca svasvarūpā svavīrakā /",
  "SA05bst-108u:busto_62.55_1": "svasvacchavṛkṣatānaṃ na divyākṣaṃ caiva bhūmigāḥ //",
  "SA05bst-108u:busto_62.56_0": "daśadikkṣetrapālaṃ ca kṣetrāṇi ca caturdaśa /",
  "SA05bst-108u:busto_62.56_1": "pañcāśakṣetrapālaṃ ca kṣetrapāla namo 'stu te //",
  "SA05bst-108u:busto_62.57_0": "nāthanātha mahānātha ādinātha mahāmate /",
  "SA05bst-108u:busto_62.57_1": "śrīnātha siddhanātha mīnanātha namo 'stu te //",
  "SA05bst-108u:busto_62.58_0": "kṣetranātha pīṭhanātha dvīpanātha mahātmane /",
  "SA05bst-108u:busto_62.58_1": "pretanātha bhūtanātha baḍhanātha namo 'stu te //",
  "SA05bst-108u:busto_62.59_0": "trināthaṃ navanāthaṃ ca ṣoḍaśanāthamuttamam /",
  "SA05bst-108u:busto_62.59_1": "saptaviṃśatipañcāśacaturaśīti namo 'stu te //",
  "SA05bst-108u:busto_62.60_0": "sarveṣāṃ nāthasiddhānāṃ mataṃ cakṣustvamavyayam /",
  "SA05bst-108u:busto_62.60_1": "potasadma tathā vīrastataḥ sarva namo 'stu te //",
  "SA05bst-108u:busto_62.61_0": "ekavāraṃ dvivāraṃ ca trivāraṃ yaḥ paṭhennaraḥ /",
  "SA05bst-108u:busto_62.61_1": "śatamāvartayed yena prāpnoti phalamuttamam //",
  "SA05bst-108u:busto_62.62_0": "nāśayecchokacintādi nāśayed vighnamaṇḍalam /",
  "SA05bst-108u:busto_62.62_1": "nāśeyed rogakalahān nāśayed duḥkhaduṣkaram //",
  "SA05bst-108u:busto_62.63_0": "nāśayed bhayadāridrayaṃ nāśayed ripujaṃ bhayam /",
  "SA05bst-108u:busto_62.63_1": "nāśayedagnicaurādi nāśayed rājakopajam //",
  "SA05bst-108u:busto_62.64_0": "nāśayed vigrahaṃ ghoraṃ parakṛtābhicārakam /",
  "SA05bst-108u:busto_62.64_1": "nāśayed dveṣarāgādi nāśayet sarvapātakam //",
  "SA05bst-108u:busto_62.65_0": "āyurārogyamaiśvaryadhanadhānyapravardhanam /",
  "SA05bst-108u:busto_62.65_1": "dharmārthakāmamokṣāṇāṃ yaśaḥsaubhāgyavardhanam //",
  "SA05bst-108u:busto_62.66_0": "ṛddhiṃ siddhiṃ śriyaṃ lakṣmīṃ vidyāṃ jñānaṃ sutādi ca /",
  "SA05bst-108u:busto_62.66_1": "buddhiṃ prajāṃ sumitrāṇi vardhayecca dine dine //",
  "SA05bst-108u:busto_62.67_0": "nākāle maraṇaṃ caiva utpātaṃ nāśayet sadā /",
  "SA05bst-108u:busto_62.67_1": "sarve rogāḥ praśāmyanti dīrghamāyuravāpyate //",
  "SA05bst-108u:329_0": "śrīpīṭhastavastotraṃ samāptam //",
  "SA05bst-108u:331_0": "Digital Sanskrit Buddhist Canon, Stotra section, text no. 63:",
  "SA05bst-108u:332_0": "Potalakāṣṭakam",
  "SA05bst-108u:busto_63.1_0": "jaya siddhasurāsuralokaguruṃ kamalāsanasaṃsthitapādayugam /",
  "SA05bst-108u:busto_63.1_1": "daśapāramitādikapadmadharaṃ praṇamāmi sadā varakāruṇikam //",
  "SA05bst-108u:busto_63.2_0": "bahukoṭinarādhipalabdhavaraṃ jaya susthitasusthitanāthamunim /",
  "SA05bst-108u:busto_63.2_1": "bhavasāgarapāragatādhikaraṃ śaraṇāgatasattvahitārthakaram //",
  "SA05bst-108u:busto_63.3_0": "kamalāsanacārusurupadharaṃ amitābhatathāgatamaulidharam /",
  "SA05bst-108u:busto_63.3_1": "kamalojjvalabhūṣitagātravaraṃ navabhāskaraśobhanadīptikaram //",
  "SA05bst-108u:busto_63.4_0": "mṛdutāmranakhāṅguliśobhamukhaṃ śaśibimbasamaprabhasaumyamukham /",
  "SA05bst-108u:busto_63.4_1": "ṣaḍabhijñaguṇākaravandyatanuṃ varasusthitanūpurahārayutam //",
  "SA05bst-108u:busto_63.5_0": "maṇikuṇḍalamaṇḍitagaṇḍayugaṃ ghanagarjitatulyagabhīrarutam /",
  "SA05bst-108u:busto_63.5_1": "girigahvaradyotanivāsakṛtaṃ vṛṣavāhanahaṃsamṛgāyuśatam //",
  "SA05bst-108u:busto_63.6_0": "ṛṣidevagaṇādhipasaṃstutikaṃ jinarūpadharātmakabodhiparam /",
  "SA05bst-108u:busto_63.6_1": "dvipadottamanāthasurādhipatiṃ bahusattvavimocanamuktikaram //",
  "SA05bst-108u:busto_63.7_0": "dhvajachatrasuśobhitavāmakaraṃ malayāgiricandanadhūparatim /",
  "SA05bst-108u:busto_63.7_1": "kamalotpalapāṭalidāmadharaṃ praṇamāmyatha pāṭalivṛddhikaram //",
  "SA05bst-108u:busto_63.8_0": "jvararogavivarjitakuṣṭhaharaṃ bahubodhimanāghanabhadrakaram /",
  "SA05bst-108u:busto_63.8_1": "navadurgatināśanamārgapradaṃ karuṇātathatādvayaviśvapatim //",
  "SA05bst-108u:333_0": "śrīāryāvalokiteśvarasya potalakāṣṭakaṃ samāptam //",
  "SA05bst-108u:335_0": "Digital Sanskrit Buddhist Canon, Stotra section, text no. 64:",
  "SA05bst-108u:336_0": "Prajñāpāramitāstotram",
  "SA05bst-108u:337_0": "lakṣā bhagavatīkṛtam",
  "SA05bst-108u:338_0": "om namaḥ śrīprajñāpāramitāyai",
  "SA05bst-108u:busto_64.1_0": "nirvikalpe namastubhyaṃ prajñāpāramite 'mite /",
  "SA05bst-108u:busto_64.1_1": "yā tvaṃ sarvānavadyāṅgi niravadyairnirīkṣyase //",
  "SA05bst-108u:busto_64.2_0": "ākāśamiva nirlepāṃ niṣprapañcāṃ nirakṣarām /",
  "SA05bst-108u:busto_64.2_1": "yastvāṃ paśyati bhāvena sa paśyati tathāgatam //",
  "SA05bst-108u:busto_64.3_0": "tava cārye guṇāḍhyāyā buddhasya ca jagadguroḥ /",
  "SA05bst-108u:busto_64.3_1": "na paśyantyantaraṃ santaścandracandrikayoriva //",
  "SA05bst-108u:busto_64.4_0": "kṛpātmakāṃ prapadya tvāṃ buddhadharmapurassarām /",
  "SA05bst-108u:busto_64.4_1": "sukhenāyānti māhātmyamatulaṃ bhaktavatsale //",
  "SA05bst-108u:busto_64.5_0": "sakṛdapyāśaye śuddhe yastvāṃ vidhivadīkṣyate /",
  "SA05bst-108u:busto_64.5_1": "tenāpi niyataṃ siddhiḥ prāpyate 'moghadarśane //",
  "SA05bst-108u:busto_64.6_0": "sarveṣāmapi vīrāṇāṃ parārthe niyatātmanām /",
  "SA05bst-108u:busto_64.6_1": "vyāpikā jagatīmenāṃ mātā tvamasi vatsalā //",
  "SA05bst-108u:busto_64.7_0": "ye buddhā lokaguravaḥ putrāstava kṛpālavaḥ /",
  "SA05bst-108u:busto_64.7_1": "tena tvamasi kalyāṇi sarvasattvapitāmahī //",
  "SA05bst-108u:busto_64.8_0": "sarvapāramitābhistvaṃ nirmalābhiraninditā /",
  "SA05bst-108u:busto_64.8_1": "candralekheva tārābhiranuprotā 'si sarvataḥ //",
  "SA05bst-108u:busto_64.9_0": "vineyajanamāsādya tatra tatra tathāgataiḥ /",
  "SA05bst-108u:busto_64.9_1": "bahurūpā tvamevaikā nānānāmabhirīkṣyase //",
  "SA05bst-108u:busto_64.10_0": "prabhāṃ prāpyeva dīptāṃśoravaśyāyodavindavaḥ /",
  "SA05bst-108u:busto_64.10_1": "tvāṃ prāpya pralayaṃ yānti doṣāvādāśca vādinām //",
  "SA05bst-108u:busto_64.11_0": "tvameva trāsajananī bālānāṃ bhīmadarśanā /",
  "SA05bst-108u:busto_64.11_1": "āśvāsajananī cāpi viduṣāṃ saumyadarśanā //",
  "SA05bst-108u:busto_64.12_0": "yasya tvayyapyabhiṣvaṅgastvannāthasya na vidyate /",
  "SA05bst-108u:busto_64.12_1": "tasyāmba! kathamanyatra rāgadveṣau bhaviṣyataḥ //",
  "SA05bst-108u:busto_64.13_0": "nāgacchasi kutaścittvaṃ kutracinna ca gacchasi /",
  "SA05bst-108u:busto_64.13_1": "sthāneṣvapi ca sarveṣu vidvadbhirnopalabhyase //",
  "SA05bst-108u:busto_64.14_0": "ye tvāmeva na paśyanti prapadyante ca bhāvataḥ /",
  "SA05bst-108u:busto_64.14_1": "prapadya ca vimucyante tadidaṃ mahadadbhutam //",
  "SA05bst-108u:busto_64.15_0": "tvāmeva badhyate paśyannapaśyanna vibadhyate /",
  "SA05bst-108u:busto_64.15_1": "tvāmeva mucyate paśyannapaśyanna vimucyate //",
  "SA05bst-108u:busto_64.16_0": "aho vismayanīyāsi gambhīrāsi yaśasvinī /",
  "SA05bst-108u:busto_64.16_1": "sudurbodhāsi māyeva dṛśyase na ca dṛśyase //",
  "SA05bst-108u:busto_64.17_0": "buddhaiḥ pratyekabuddhaiśca śrāvakaiśca niṣevite /",
  "SA05bst-108u:busto_64.17_1": "mārgastvameko mokṣasya nāstyanya iti niścayaḥ //",
  "SA05bst-108u:busto_64.18_0": "vyavahāraṃ puraskṛtya prajñaptyartha śarīriṇām /",
  "SA05bst-108u:busto_64.18_1": "kṛpayā lokanāthaistvamucyase ca na cocyase //",
  "SA05bst-108u:busto_64.19_0": "śaktaḥ kastvāmiha stotuṃ nirnimittāṃ nirañjanām /",
  "SA05bst-108u:busto_64.19_1": "sarveṣāṃ viṣayātītā yā tvaṃ kvacidaniśritā //",
  "SA05bst-108u:busto_64.20_0": "satyevamapi saṃvṛtyā vākyārthairvayamīdṛśaiḥ /",
  "SA05bst-108u:busto_64.20_1": "tvāmastutyāmapi stutvā tuṣṭuvantaḥ sunirvṛtāḥ //",
  "SA05bst-108u:busto_64.21_0": "prajñāpāramitāṃ stutvā yanmayopacitaṃ śubham /",
  "SA05bst-108u:busto_64.21_1": "tenāstvāśu jagat kṛtsnaṃ prajñāpāraparāyaṇam //",
  "SA05bst-108u:339_0": "śrīlakṣābhagavatī kṛtaṃ prajñāpāramitāstotraṃ samāptam //",
  "SA05bst-108u:341_0": "Digital Sanskrit Buddhist Canon, Stotra section, text no. 65:",
  "SA05bst-108u:342_0": "Prajñāpāramitāstutiḥ",
  "SA05bst-108u:343_0": "om namaḥ śrīprajñāpāramitāyai",
  "SA05bst-108u:busto_65.1_0": "nirvikalpe nirālambe niravadye niraṃjane /",
  "SA05bst-108u:busto_65.1_1": "nityānitye nirvikāre prajñe devi namo 'stu te //",
  "SA05bst-108u:busto_65.2_0": "buddhānāṃ jananīśāni bodhisattvapitāmahi /",
  "SA05bst-108u:busto_65.2_1": "prapitāmahi sattvānāṃ prajñe devi namo 'stu te //",
  "SA05bst-108u:busto_65.3_0": "mātarmātarjaganmātariti saṃjapatāṃ nṛṇām /",
  "SA05bst-108u:busto_65.3_1": "manorathaprade śuddhe prajñe devi namo 'stu te //",
  "SA05bst-108u:busto_65.4_0": "lakṣmīstvamasi kalyāṇi śrīrdhīḥ śraddhā dhṛtiḥ smṛtiḥ /",
  "SA05bst-108u:busto_65.4_1": "sarvasvarūpe sarveśi prajñe devi namo 'stu te //",
  "SA05bst-108u:busto_65.5_0": "lokottare laukike ca prajñāpāramite 'mite /",
  "SA05bst-108u:busto_65.5_1": "daśa pāramitākāre prajñe devi namo 'stu te //",
  "SA05bst-108u:344_0": "śrīprajñāpāramitāstutiḥ samāptā //",
  "SA05bst-108u:346_0": "Digital Sanskrit Buddhist Canon, Stotra section, text no. 66:",
  "SA05bst-108u:347_0": "Pratisarāstotram",
  "SA05bst-108u:348_0": "om namaḥ śrīpratisarāyai pratisarai!",
  "SA05bst-108u:busto_66.1_0": "amaraughaiḥ pūjitāṃ tvāṃ nato 'smi pratipadajanarakṣākāriṇīṃ sarvakālam /",
  "SA05bst-108u:busto_66.1_1": "bhṛgudahanasamudrāpātaduḥkhe surakṣāṃ ripuviṣabhayahatrīṃ rājyabhogādikartrīm //",
  "SA05bst-108u:busto_66.2_0": "parivṛtanijavargān bhaktadattāpavargān kalitaduritavargān mokṣalābhaikamārgān /",
  "SA05bst-108u:busto_66.2_1": "kṛtanarasurasargān kāritānaṅgabhaṅgān stutikṛtamunigargān sarvarakṣaikasaṅgān //",
  "SA05bst-108u:busto_66.3_0": "prahṛtasakalavighne sarvalokaikamānye daśabalakṛtadhanye pañcadevīvareṇye /",
  "SA05bst-108u:busto_66.3_1": "viṣamapadaśaraṇye sarvadā tvāṃ namasye vasita iva araṇye dāvadagdhe virasye //",
  "SA05bst-108u:busto_66.4_0": "sakalajanasuvāñchāpūraṇe kāmadhenumabhilaṣitaphalāptyai kalpavṛkṣāgravallīm /",
  "SA05bst-108u:busto_66.4_1": "asurasuranarādyairvanditāṅghryabjayugmāmurasi lalitānānāratnamālādiyuktām //",
  "SA05bst-108u:busto_66.5_0": "uḍupatiśatadīptāṃ śaṅkhakundāvadātāṃ grahabhayapariśāntāṃ vajrasattvātmikāṃ tām /",
  "SA05bst-108u:busto_66.5_1": "śravaṇalalitalole kuṇḍale saṃvahantīṃ mukuṭamaṇiśikhābhiḥ kāśitāṃ tāṃ namāmi //",
  "SA05bst-108u:busto_66.5_2": "janani sakaladuḥkhāttāraṇī tvaṃ prasīda",
  "SA05bst-108u:busto_66.5_3": "sapadi vigatarakṣāṃ rakṣa me mātaraṃ ca /",
  "SA05bst-108u:busto_66.5_4": "sakaruṇaruditaṃ māṃ tvaddayāsvasthabhūtaṃ",
  "SA05bst-108u:busto_66.5_5": "kṛtasarasinipātāṃ tvaṃ gatistvaṃ gatirnau //",
  "SA05bst-108u:busto_66.5_6": "paṭhati pratisarāyāḥ stotrametatsadā yo",
  "SA05bst-108u:busto_66.5_7": "jvalanajalaviṣāṇāṃ coraśārdūlakānām /",
  "SA05bst-108u:busto_66.5_8": "sagadanidhanakānāṃ bhītayā nāśayantī",
  "SA05bst-108u:busto_66.5_9": "pratipadamalabhagnaṃ kāmunā dhairyalābham //",
  "SA05bst-108u:busto_66.5_10": "nijajanapariyuktā dharmakāmārthavṛddhā",
  "SA05bst-108u:busto_66.5_11": "ripugaṇaparimuktā saukhyameva prabhuktā /",
  "SA05bst-108u:busto_66.5_12": "dadati vipulabhogyaṃ kāmadā sarvadā 'sau",
  "SA05bst-108u:busto_66.5_13": "nihatasakalapāpaṃ mokṣamāyānti cānte //",
  "SA05bst-108u:busto_66.5_14": "vigalitanayanāmbuḥ sāñjaliḥ saṃvilāpī",
  "SA05bst-108u:busto_66.5_15": "stutimiti pracakāra traibhavānāṃ jananyāḥ /",
  "SA05bst-108u:busto_66.5_16": "bhavatu mama tu saṃpat sarvabhāvā kṛśāno",
  "SA05bst-108u:busto_66.5_17": "tanu kuśalasurakṣā itthamevaṃ sucittaḥ //",
  "SA05bst-108u:busto_66.5_18": "vipacatu mayi sarvaṃ mādṛśaṃ karma bhogyaṃ",
  "SA05bst-108u:busto_66.5_19": "sasuranaracayānāṃ bhrātṛmātṛdruhāṇām /",
  "SA05bst-108u:busto_66.5_20": "kuruta kuruta dhairyaṃ yena mokṣaṃ sulabhyaṃ",
  "SA05bst-108u:busto_66.5_21": "jaṭharanilayavāsaṃ māstu pāpaṃ kadācit //",
  "SA05bst-108u:busto_66.5_22": "udaranarakavāsaṃ ye tadā sāvatāraṃ",
  "SA05bst-108u:busto_66.5_23": "satataśubhasucetāḥ sādhayiṣyāmi bodhim /",
  "SA05bst-108u:busto_66.5_24": "kṛtajagati surakṣāṃ yena kaivalyaprāptiḥ",
  "SA05bst-108u:busto_66.5_25": "iti muditasucetāḥ karmaṇā digdhacittaḥ //",
  "SA05bst-108u:busto_66.5_26": "pratisara avatāryāṃ sāmbikāṃ mā vilamba",
  "SA05bst-108u:busto_66.5_27": "aniśamitivadan so nindayan vai svakarma /",
  "SA05bst-108u:busto_66.5_28": "pratibhayaviṣadigdhastasthivānarbhakaḥ san",
  "SA05bst-108u:busto_66.5_29": "muhuriha hi śaraṇyāṃ tāṃ smaran sarvarakṣām //",
  "SA05bst-108u:busto_66.13_0": "aho sudhanyā jagadekamātā prakrāntadaivā ripuvargabhītā /",
  "SA05bst-108u:busto_66.13_1": "yasyāḥ prabhāvādvihitātyapāpāt prayāti vahnirjalaśītalatvam //",
  "SA05bst-108u:busto_66.14_0": "prabhāvatāho punareva tasyāḥ vahniṃ jalaṃ cāpi giriṃ sthalaṃ vai /",
  "SA05bst-108u:busto_66.14_1": "yasyāḥ smṛtenaiva savismatīyān vaiśvānaraḥ prāpa dvidhākṛtiṃ tām //",
  "SA05bst-108u:busto_66.15_0": "gopāśarīraṃ hradapātaśītaṃ śaitaṃ tvanāśārthamivādhikoṣṇām /",
  "SA05bst-108u:busto_66.15_1": "daivādidattābhijane samantānnitāntadūrādatipāpadattām //",
  "SA05bst-108u:349_0": "śrībhadrakalpāvadānoddhṛtaṃ yaśodharāgarbhasthabālakṛtaṃ pratisarāstotraṃ samāptam //",
  "SA05bst-108u:351_0": "Digital Sanskrit Buddhist Canon, Stotra section, text no. 67:",
  "SA05bst-108u:352_0": "Rakṣākāla(kara)stavaḥ",
  "SA05bst-108u:353_0": "om namo lokanāthāya",
  "SA05bst-108u:busto_67.1_0": "mayā kṛtāni pāpāni kāyavākacittasaṃcayaiḥ /",
  "SA05bst-108u:busto_67.1_1": "tatsarvaṃ hara me nātha rakṣa māṃ lokanāyaka //",
  "SA05bst-108u:busto_67.2_0": "nepāle dvādaśābdeṣu anāvṛṣṭirmahābhayam /",
  "SA05bst-108u:busto_67.2_1": "narendradevaṃ saṃsthāpya rakṣa māṃ lokanāyaka //",
  "SA05bst-108u:busto_67.3_0": "martyabhūmau ca pātāle duḥkhino bahulaukikāḥ /",
  "SA05bst-108u:busto_67.3_1": "sukhavṛddhikarasteṣāṃ rakṣa māṃ lokanāyaka //",
  "SA05bst-108u:busto_67.4_0": "yatra yatra gatastatra sarvasattvānukampayā /",
  "SA05bst-108u:busto_67.4_1": "samuddharasi pāpebhyo rakṣa māṃ lokanāyaka //",
  "SA05bst-108u:busto_67.5_0": "saṃsāre vyāpito 'haṃ tu kathaṃ pāraṃ prayāsyate /",
  "SA05bst-108u:busto_67.5_1": "tvameva śaraṇaṃ tatra rakṣa māṃ lokanāyaka //",
  "SA05bst-108u:busto_67.6_0": "sarvadevamayastvaṃ hi sarvabuddhamayastathā /",
  "SA05bst-108u:busto_67.6_1": "sarvasiddhimayaścaiva rakṣa māṃ lokanāyaka //",
  "SA05bst-108u:busto_67.7_0": "sadā kṛpāmayastvaṃ hi sadā rakṣāmayo 'si ca /",
  "SA05bst-108u:busto_67.7_1": "sadā prajñāmayastvaṃ hi rakṣa māṃ lokanāyaka //",
  "SA05bst-108u:busto_67.8_0": "yena yena kṛtaṃ karma tena tenaiva dhāritam /",
  "SA05bst-108u:busto_67.8_1": "yadyadicchāṃ pradātāsi rakṣa māṃ lokanāyaka //",
  "SA05bst-108u:busto_67.9_0": "sukhāvatīṃ na saṃprāptaṃ yāvaddhi sarvasattvakam /",
  "SA05bst-108u:busto_67.9_1": "tāvatsaṃsāragarte 'smin rakṣa māṃ lokanāyaka //",
  "SA05bst-108u:busto_67.10_0": "jñānināṃ jñānarūpo 'si duḥkhināṃ duḥkhahārakaḥ /",
  "SA05bst-108u:busto_67.10_1": "kāmināṃ kāmarūpo 'si rakṣa māṃ lokanāyaka //",
  "SA05bst-108u:busto_67.11_0": "pūjanīyo 'si lokeśa praṇavasya svarūpadhṛk /",
  "SA05bst-108u:busto_67.11_1": "vandanīyaḥ sadā tvaṃ hi rakṣa māṃ lokanāyaka //",
  "SA05bst-108u:busto_67.12_0": "bharti vā bhartiko vāpi mitraṃ vā śatruko 'pi vā /",
  "SA05bst-108u:busto_67.12_1": "sarvatra ca dayāyukto rakṣa māṃ lokanāyaka //",
  "SA05bst-108u:busto_67.13_0": "lokanātha jagatsvāmin subhaktikṛtacetasā /",
  "SA05bst-108u:busto_67.13_1": "tvāṃ namāmi punarbhūyo rakṣa māṃ lokanāyaka //",
  "SA05bst-108u:busto_67.14_0": "anekaduḥkhabhāgasmi bhīṣmairvai kaṣṭasaṃkaṭaiḥ /",
  "SA05bst-108u:busto_67.14_1": "dayasva cāvalokeśa mocayasva ca māṃ kṣaṇāt //",
  "SA05bst-108u:busto_67.15_0": "sarvadekṣāsusampātaṃ vartayan kuru me 'kṣayam /",
  "SA05bst-108u:busto_67.15_1": "astu te karuṇā mahyaṃ bhaktiṃ caivācalāṃ kuru //",
  "SA05bst-108u:354_0": "śrīmadāryāvalokiteśvarabhaṭṭārakasya rakṣākāla(kara)stavaḥ samāptaḥ //",
  "SA05bst-108u:356_0": "Digital Sanskrit Buddhist Canon, Stotra section, text no. 68:",
  "SA05bst-108u:357_0": "Ratnamālāstotram",
  "SA05bst-108u:358_0": "ācāryavanaratnapādaviracitam lokeśvaraṃ",
  "SA05bst-108u:busto_68.1_0": "vimalaśūnyakṛpārdracittaṃ mārgajñatāprathitadeśanayārthavācam /",
  "SA05bst-108u:busto_68.1_1": "sarvajñatādiparipūrṇaviśuddhadehaṃ jñānādhikāralalitaṃ śirasā namāmi //",
  "SA05bst-108u:busto_68.2_0": "vaineyabhedavaśato bahudhāvabhāsaireko 'pi pātragajaleṣu śaśīva yasmāt /",
  "SA05bst-108u:busto_68.2_1": "saṃlakṣase parahitānugataiva tasmād buddhistvaho paramavismayanīyarūpā //",
  "SA05bst-108u:busto_68.3_0": "saṃpūrṇacandravadane lalito lalāṭadeśādvinirgatamaheśvaradevaputraḥ /",
  "SA05bst-108u:busto_68.3_1": "vaineyaśāmbhavajanapratibodhanārthaṃ devādhidevapratimānuja īśvarastvam //",
  "SA05bst-108u:busto_68.4_0": "vaineyakomalabhavapratibodhanāya kiṃ dhāma saṃbhṛta mahāśubhalakṣaṇaṃ te /",
  "SA05bst-108u:busto_68.4_1": "niryāta eva hi pitāmahadevapūjāṃ lokeśvareśvaraparaṃ śirasā namāmi //",
  "SA05bst-108u:busto_68.5_0": "vaineyavaiṣṇavajanapratibodhanāya rājīvapāṇihṛdayāt pratiniḥsṛto 'sau /",
  "SA05bst-108u:busto_68.5_1": "nārāyaṇo 'pi bhuvaneśvara eva tasmāt puṃsāṃ tvameva paramottama eva nānyaḥ //",
  "SA05bst-108u:busto_68.6_0": "candrārkasādarabalāhitabhaktibhājāṃ saṃdarśanārthamibhanīlasulocanābhyām /",
  "SA05bst-108u:busto_68.6_1": "yanniḥsṛtau śaśiravī bhuvi locanābhyāṃ dhvastāntarālatamasaṃ tamahaṃ namāmi //",
  "SA05bst-108u:busto_68.7_0": "sārasvatīvinayayojitabhaktibhājāṃ bodhāya vai bhagavatīha sarasvatīyam /",
  "SA05bst-108u:busto_68.7_1": "dṛṣṭāgratastava jinātmajapaprasūtā prajñābhilāṣiphaladaṃ tamahaṃ namāmi //",
  "SA05bst-108u:busto_68.8_0": "vaineyavāyujanitākṣaramārgasiddhyai yo lokanātha sugato 'tha viniḥsṛto 'sau /",
  "SA05bst-108u:busto_68.8_1": "devaḥ samīraṇavaro bhuvi janmabhājāmīryāpathārthaphaladaṃ tamahaṃ namāmi //",
  "SA05bst-108u:busto_68.9_0": "vaineyavāruṇaśivāyanamīpsitānāṃ saṃbodhanārthamudarātsugatātmajānām /",
  "SA05bst-108u:busto_68.9_1": "yanniḥsṛto varuṇadevavaro 'pyakasmādaiśvaryasiddhi phaladaṃ tamahaṃ namāmi //",
  "SA05bst-108u:busto_68.10_0": "vaineyasaṃmataphalādyabhilāṣiṇo vai saṃsiddhaye pravaralakṣaṇapādapadme /",
  "SA05bst-108u:busto_68.10_1": "yanniḥsṛtā bhagavatī dharaṇī prasiddhā trailokyanāthamasamaṃ satataṃ namāmi //",
  "SA05bst-108u:busto_68.11_0": "saṃsāramuktamapi susthitameva tatra kāruṇyataśca bhavacāriṇi sattvavarge /",
  "SA05bst-108u:busto_68.11_1": "bhūyāt sthitirmama sadāsthirasā bhavantamevaṃ mahāśayavaraṃ paramaṃ namāmi //",
  "SA05bst-108u:busto_68.12_0": "ekena pādatalakena bhavatsvakena cakrāntasaṃvaramanantaralokadhātau /",
  "SA05bst-108u:busto_68.12_1": "kalpāntadagdhabhuvane jvalitogravahnirniḥśvāsavāyubalatastava nirvṛtaḥ syāt //",
  "SA05bst-108u:busto_68.13_0": "svāṃ tarjanīṃ mukhadhṛto 'hitatarjanena saṃcālitāśca bahumerugaṇā nakhasya /",
  "SA05bst-108u:busto_68.13_1": "koṣoddhṛtaṃ jaladhitoyamaśeṣataḥ syāt sāmarthyamīdṛśamaho bhavataḥ kuto 'nyat //",
  "SA05bst-108u:busto_68.14_0": "kvedaṃ ca śaiśavaparaṃ nanu cārurupaṃ saṃdarśanīyavarakomalabālacandram /",
  "SA05bst-108u:busto_68.14_1": "durvāramāramathanaṃ ca mayaikasahyaṃ vikrāntaduḥsahaparaṃ kva ca ceṣṭitaṃ te //",
  "SA05bst-108u:busto_68.15_0": "eṣā batāñjananibhorujanāvalī sā kauṭilyacāruvikaṭā svaśiroruhāgre /",
  "SA05bst-108u:busto_68.15_1": "kleśendhane jvalitavisphuritatvavahnerdhūmāvalīva vimalā nanu lakṣyate te //",
  "SA05bst-108u:busto_68.16_0": "tvatkāntileśavimalā daśadikpratānaiḥ pakṣāsitakṣayakṛśā sakalā suśobhā /",
  "SA05bst-108u:busto_68.16_1": "paryanta iṣṭaśaśino bhavaneṣu yatte manye virāji nikhilaṃ tava kāntileśāt //",
  "SA05bst-108u:busto_68.17_0": "bandhurhi ko mārgikasaṃmataṃ mataṃ naro narī sā sa ca satpathaṃ patham /",
  "SA05bst-108u:busto_68.17_1": "parārthasaṃpāditasaṃvaraṃ varaṃ namāmi bhūmīśvararājinaṃ jinam //",
  "SA05bst-108u:busto_68.18_0": "anityanirvāṇapade sthitaṃ sthitaṃ prabhāsvarādhiṣṭhitasaṃhitaṃ hitam /",
  "SA05bst-108u:busto_68.18_1": "śamīkṛtāśeṣajanaṃ śivaṃ śivaṃ namāmi bhūmīśvararājinaṃ jinam //",
  "SA05bst-108u:busto_68.19_0": "gabhastimālāmitasaṃkulaṃ kulaṃ tatra svapāṇau dhṛtapaṅkajaṃ kajam /",
  "SA05bst-108u:busto_68.19_1": "ratānugāśobhitasaṃrataṃ rataṃ namāmi bhūmīśvararājinaṃ jinam //",
  "SA05bst-108u:busto_68.20_0": "svadharmadhātuṃ karuṇāparaṃ paraṃ śubhādisaṃbhārasusaṃbhṛtaṃ bhṛtam /",
  "SA05bst-108u:busto_68.20_1": "vikalpahīnaṃ dhvanideśakaṃ śakaṃ namāmi bhūmīśvarājinaṃ jinam //",
  "SA05bst-108u:busto_68.21_0": "tathatātathatādvayaśātaśataṃ sadasatparipūritadharmakatham /",
  "SA05bst-108u:busto_68.21_1": "kathanīyavirājitasatyaparaṃ praṇame dharaṇīśvararājavaram //",
  "SA05bst-108u:busto_68.22_0": "varavārijarūpi jagatprasaraṃ sarasīruhalocanacārutaram /",
  "SA05bst-108u:busto_68.22_1": "tarasāpi rasatvaviśuddhiparaṃ praṇame dharaṇīścarājavaram //",
  "SA05bst-108u:busto_68.23_0": "varanirmitabhogaparārtharataṃ rataśūnyanirañjanadharmadharam /",
  "SA05bst-108u:busto_68.23_1": "dharaṇīndravibhūṣitasiddhiparaṃ praṇame dharaṇīśvararājavaram //",
  "SA05bst-108u:busto_68.24_0": "varasatsahajodadhicandramukhaṃ sukhabhāṣitasattvavimuktipadam /",
  "SA05bst-108u:busto_68.24_1": "padabhūṣaṇalakṣaṇatānuparaṃ praṇame dharaṇīśvararājavaram //",
  "SA05bst-108u:busto_68.25_0": "lokeśvareyaṃ(māṃ) tava ratnamālāmacīkaracchrīvanaratnapādaḥ /",
  "SA05bst-108u:busto_68.25_1": "avāpi yattena śubhapraviṣṭaṃ tenaiva loko 'stu samantabhadraḥ //",
  "SA05bst-108u:359_0": "śrīmadāryāvalokiteśvarabhaṭṭārakasya ratnamālāstotraṃ samāptam //",
  "SA05bst-108u:360_0": "Digital Sanskrit Buddhist Canon, Stotra section, text no. 69:",
  "SA05bst-108u:361_0": "Rūpastavaḥ",
  "SA05bst-108u:busto_69.1_0": "sarvabhūtamaṇikampita tubhyaṃ kṣāntimeva caritaṃ tava rūpam /",
  "SA05bst-108u:busto_69.1_1": "sarvarūpavaradivyasurūpaṃ taṃ namāmi daśabalavararūpam //",
  "SA05bst-108u:busto_69.2_0": "bhṛṅgarājaśikhimūrdhni sukeśaṃ kokilābhaśikhidivyasukeśam /",
  "SA05bst-108u:busto_69.2_1": "snigdhanīlamṛdukuñcitakeśaṃ taṃ namāmi daśabalavarakeśam //",
  "SA05bst-108u:busto_69.3_0": "śaṅkhakundakumudaṃ vimaromaṃ janmaduḥkhavigataṃ vimaromam /",
  "SA05bst-108u:busto_69.3_1": "rogaśokavimate vimaromaṃ taṃ namāmi daśabalavararomam //",
  "SA05bst-108u:busto_69.4_0": "pūrṇacandradyutiśobhitavaktraṃ tuṅganāsamaṇibhāśubhavaktram /",
  "SA05bst-108u:busto_69.4_1": "buddhapaṅkajinabhāmaravaktraṃ taṃ namāmi daśabalavaravaktram //",
  "SA05bst-108u:busto_69.5_0": "raśmisahasravicitrasumūrdhni puṣpavarṣaśatapūjitamūrdhni /",
  "SA05bst-108u:busto_69.5_1": "ratnavarṣaśatapūjitamūrdhni taṃ namāmi daśabalavaramūrdhni //",
  "SA05bst-108u:busto_69.6_0": "netrapatākavilambitaśīrṣaṃ kāñcanachatravaropitaśīrṣam /",
  "SA05bst-108u:busto_69.6_1": "netravitānasuśobhitaśīrṣaṃ taṃ namāmi daśabalavaraśīrṣam //",
  "SA05bst-108u:busto_69.7_0": "divyāmbaramukuṭaṃ maṇimukuṭaṃ candraprabhāmukuṭāmaṇimukuṭam /",
  "SA05bst-108u:busto_69.7_1": "āgataśīrṣamakhaṇḍitamukuṭaṃ taṃ namāmi daśabalavaramukuṭam //",
  "SA05bst-108u:busto_69.8_0": "cārudalāyatapaṅkajanetraṃ divyajñānavipulāyatanetram /",
  "SA05bst-108u:busto_69.8_1": "dhyānamokṣaśubhasaṃskṛtanetraṃ taṃ namāmi daśabalavaranetram //",
  "SA05bst-108u:busto_69.9_0": "śuddhakarṇaśubhaśuddhasukarṇaṃ śuddhaprajñavaraśobhitakarṇam /",
  "SA05bst-108u:busto_69.9_1": "śuddhajñānavaraśuddhasukarṇaṃ taṃ namāmi daśabalavarakarṇam //",
  "SA05bst-108u:busto_69.10_0": "śubhrakundaśaśipaṅkajadantaṃ tīkṣṇasulakṣaṇanirmaladantam /",
  "SA05bst-108u:busto_69.10_1": "viśvapañcadaśapañcasudantaṃ taṃ namāmi daśabalavaradantam //",
  "SA05bst-108u:busto_69.11_0": "uccavākyasasurāsurajihvāṃ dharmajñānakṛtapāpadajihvām /",
  "SA05bst-108u:busto_69.11_1": "gandhadhūpasasurāsurajihvāṃ taṃ namāmi daśabalavarajihvām //",
  "SA05bst-108u:busto_69.12_0": "meghasudundubhināditaghoṣaṃ satyadharmanayasuviditaghoṣam /",
  "SA05bst-108u:busto_69.12_1": "divyavādiparavāditaghoṣaṃ taṃ namāmi daśabalavaraghoṣam //",
  "SA05bst-108u:busto_69.13_0": "grīvagrīvadaśagrīvasugrīvaṃ kṣāntivīryaṃ tava grīvasugrīvam /",
  "SA05bst-108u:busto_69.13_1": "hemavarṇamaṇigrīvasugrīvaṃ taṃ namāmi daśabalavaragrīvam //",
  "SA05bst-108u:busto_69.14_0": "siṃhakāyahimakundasukāyaṃ dhyānakāyaguṇasāgarakāyam /",
  "SA05bst-108u:busto_69.14_1": "aṣṭasulakṣaṇanirmalakāyaṃ taṃ namāmi daśabalavarakāyam //",
  "SA05bst-108u:busto_69.15_0": "śvetaraktaśubhaśobhitavastraṃ nīlapītaharitāyitavastram /",
  "SA05bst-108u:busto_69.15_1": "hāradhavalaśubhaśobhitavastraṃ taṃ namāmi daśabalavaravastram //",
  "SA05bst-108u:busto_69.16_0": "hemanāgakarasaṃskṛtabāhū puṣpadānakṛtaśobhitabāhū /",
  "SA05bst-108u:busto_69.16_1": "dhīravīryasumanoharabāhū taṃ (tau) namāmi daśabalavarabāhū //",
  "SA05bst-108u:busto_69.17_0": "cāmaracakrasuśobhitahastaṃ vimalasukomalapaṅkajahastam /",
  "SA05bst-108u:busto_69.17_1": "bhūtapretaśaraṇāgatahastaṃ taṃ namāmi daśabalavarahastam //",
  "SA05bst-108u:busto_69.18_0": "rāgadveṣatanuvarjitacittaṃ kalpakoṭisamabhāvitacittam /",
  "SA05bst-108u:busto_69.18_1": "śīlajñānasamabhāvitacittaṃ taṃ namāmi daśabalavaracittam //",
  "SA05bst-108u:busto_69.19_0": "padmanābhaśubhaśobhitanābhaṃ padmayoniśubhaśobhitanābham /",
  "SA05bst-108u:busto_69.19_1": "brahmajyotisuśobhitanābhaṃ taṃ namāmi daśabalavaranābham //",
  "SA05bst-108u:busto_69.20_0": "cakrasulakṣaṇabhūṣitapādaṃ aṅkuśaśaktivirājitapādam /",
  "SA05bst-108u:busto_69.20_1": "nāgayakṣagaṇavanditapādaṃ taṃ namāmi daśabalavarapādam //",
  "SA05bst-108u:busto_69.21_0": "bhāskaradyutirājitapādaṃ devadānavagaṇavanditapādam /",
  "SA05bst-108u:busto_69.21_1": "sarvadevagaṇavanditapādaṃ taṃ namāmi daśabalavarapādam //",
  "SA05bst-108u:busto_69.22_0": "sarvadevagaṇapūjitaśīrṣaṃ sūryakoṭisamabhāvitaśīrṣam /",
  "SA05bst-108u:busto_69.22_1": "divyajvālajvalitārpitaśīrṣaṃ taṃ namāmi daśabalavaraśīrṣam //",
  "SA05bst-108u:busto_69.23_0": "puṣpadhūpaśatapūjitaśīrṣaṃ dīpagandhaśatapūjitaśīrṣam /",
  "SA05bst-108u:busto_69.23_1": "mālyavastraśatapūjitaśīrṣaṃ taṃ namāmi daśabalavaraśīrṣam //",
  "SA05bst-108u:busto_69.24_0": "tribhuvanadharmakalābhyuṣṇīṣaratnachatramukuṭādipūjitam /",
  "SA05bst-108u:busto_69.24_1": "ye paṭhanti sugatastavamenaṃ te labhanti śubhamokṣapathādhigamam //",
  "SA05bst-108u:362_0": "śrīmadāryāvalokiteśvarabhaṭṭārakasya rūpastavaṃ samāptam //",
  "SA05bst-108u:364_0": "Digital Sanskrit Buddhist Canon, Stotra section, text no. 70:",
  "SA05bst-108u:365_0": "Ṣaḍabhijñastotram",
  "SA05bst-108u:busto_70.1_0": "rūpalakṣaṇasaṃpūrṇo hīnoccasamasevanaḥ /",
  "SA05bst-108u:busto_70.1_1": "sandarśaya sadā dānaṃ namaste dānapāraga //",
  "SA05bst-108u:busto_70.2_0": "śabdalakṣaṇasaṃpūrṇaḥ suśobho guṇasāgaraḥ /",
  "SA05bst-108u:busto_70.2_1": "saṃśrāvaya sadā śīlaṃ namaste śīlapāraga //",
  "SA05bst-108u:busto_70.3_0": "gandhalakṣaṇasaṃpūrṇo divyaprāṇo vināyakaḥ /",
  "SA05bst-108u:busto_70.3_1": "saṃprāpaya jina kṣāntiṃ namaste kṣāntipāraga //",
  "SA05bst-108u:busto_70.4_0": "rasalakṣaṇasaṃpūrṇaḥ sujihvo dharmadeśakaḥ /",
  "SA05bst-108u:busto_70.4_1": "bhāṣasva saugataṃ dharmaṃ namaste vīryapāragaḥ //",
  "SA05bst-108u:busto_70.5_0": "sparśalakṣaṇasaṃpūrṇaḥ aniruddho nirīhakaḥ /",
  "SA05bst-108u:busto_70.5_1": "saṃsparśaya jina dhyānaṃ namaste dhyānapāraga //",
  "SA05bst-108u:busto_70.6_0": "dharmalakṣaṇasaṃpūrṇaḥ sattveṣu samacintakaḥ /",
  "SA05bst-108u:busto_70.6_1": "prajñopāyamahāprāpta namaste buddhipāraga //",
  "SA05bst-108u:busto_70.7_0": "ṣaḍabhijñastavaṃ yo 'yaṃ trisandhyaṃ bhaktimān paṭhet /",
  "SA05bst-108u:busto_70.7_1": "saṃsārabandhanaṃ hitvā sa yāti paramāṃ gatim //",
  "SA05bst-108u:366_0": "śrīmahābuddhabhaṭṭārakasya ṣaḍabhijñastotraṃ samāptam //",
  "SA05bst-108u:368_0": "Digital Sanskrit Buddhist Canon, Stotra section, text no. 71:",
  "SA05bst-108u:369_0": "Ṣaḍgatistotram",
  "SA05bst-108u:busto_71.1_0": "paṅkeruhasthāya padāmbujāya bandhūkapuṣpāruṇasundarāya /",
  "SA05bst-108u:busto_71.1_1": "sarojahastāya jaṭādharāya namo 'stu tasmai karūṇāmayāya //",
  "SA05bst-108u:busto_71.2_0": "kāputradeśodbhavamaṅgalāya jinendrarūpāya tathāgatāya /",
  "SA05bst-108u:busto_71.2_1": "saṃsāraduḥkhārṇavapāragāya namo 'stu tasmai karūṇāmayāya //",
  "SA05bst-108u:busto_71.3_0": "samantabhadrāya surārcitāya suvarṇagraiveyakabhūṣitāya /",
  "SA05bst-108u:busto_71.3_1": "cūḍāmaṇiśīrṣadharāya tubhyaṃ namo 'stu tasmai karūṇāmayāya //",
  "SA05bst-108u:busto_71.4_0": "saundaryasāndrāya vṛṣāsanāya bhaktārtihantre ca tathāgatāya /",
  "SA05bst-108u:busto_71.4_1": "mahārharatnaiḥ parimaṇḍitāya namo 'stu tasmai karūṇāmayāya //",
  "SA05bst-108u:busto_71.5_0": "satkaṇṭhakaṇṭhāya manoharāya trailokyasaṃpūjitasampadāya /",
  "SA05bst-108u:busto_71.5_1": "kāruṇyasaṃpūrṇahṛdambujāya namo 'stu tasmai karūṇāmayāya //",
  "SA05bst-108u:busto_71.6_0": "stotraṃ pracakre bhuvi śaṃkhakarma puṇyārthato yacchatarājadhīmān /",
  "SA05bst-108u:busto_71.6_1": "ye ye paṭhiṣyanti narāḥ prayatnāt te te gatāḥ śrīsuraharmyaramyam //",
  "SA05bst-108u:370_0": "śrī āryāvalokiteśvarasya ṣaḍgatistotraṃ samāptam //",
  "SA05bst-108u:372_0": "Digital Sanskrit Buddhist Canon, Stotra section, text no. 72:",
  "SA05bst-108u:373_0": "Saptabuddhastotram",
  "SA05bst-108u:373_1": "utpanno vandhumatyāṃ nṛpativarakule yo vipaśyītināmnā",
  "SA05bst-108u:373_2": "yasyāśītisahasrāṇyamaranaragurorāyurāsīd gatānām /",
  "SA05bst-108u:373_3": "yena prāptaṃ jinatvaṃ daśabalabalinā potalāvṛkṣamūle",
  "SA05bst-108u:373_4": "taṃ vande jñānavāri praṇamitasakalaṃ kleśavahniṃ jinendram //",
  "SA05bst-108u:373_5": "vaṃśe pṛthvīśvarāṇāṃ mahati puravare yaḥ prajāto 'rūṇākṣo",
  "SA05bst-108u:373_6": "varṣāṇāmāyurāsīt sakalaguṇanidheryasya saptāyutānām /",
  "SA05bst-108u:373_7": "saṃprāptā yena bodhiḥ parahitapaṭunā puṇḍarīkasya mūle",
  "SA05bst-108u:373_8": "taṃ vande jñānarāśiṃ śikhinamṛṣivaraṃ prāptasaṃsārapāram //",
  "SA05bst-108u:373_9": "yo jāto nopamāyāṃ suprathitayaśasāmanvaye pārthivānā-",
  "SA05bst-108u:373_10": "māyuḥ ṣaṣṭisahasrādabhavadurumateryasya saṃvatsarāṇām /",
  "SA05bst-108u:373_11": "jitvā kleśānaśeṣānamṛtamadhigataṃ yena śālasya mūle",
  "SA05bst-108u:373_12": "taṃ vande dharmarājaṃ bhuvanahitakaraṃ viśvabhūnāmadheyam //",
  "SA05bst-108u:373_13": "kṣemāvatyāṃ prajāto manujapatisame yo vaśī vipravaṃśe",
  "SA05bst-108u:373_14": "āyurvarṣāyutāni pravaraguṇanidheraṣṭacatvāri caiva /",
  "SA05bst-108u:373_15": "jainendraṃ yena labdhaṃ tribhavavadhakaraṃ jñānakhaḍgeśvareṇa",
  "SA05bst-108u:373_16": "vande 'haṃ siṃhakāyaṃ sugatamanupamaṃ kakupchandaṃ munīndram //",
  "SA05bst-108u:373_17": "śobhāvatyāṃ dvijānāṃ narapatimahite yo 'nvaye saṃprasūtas",
  "SA05bst-108u:373_18": "tasyāmāyuḥ sahasrāṇyatiśayavapuṣastriṃśadevaṃ babhūva /",
  "SA05bst-108u:373_19": "buddhatvaṃ yena ratnācalavaraguruṇaudumbare prāptamāsīd",
  "SA05bst-108u:373_20": "taṃ vande śāsitāraṃ kanakamunimṛṣiṃ dhvastamohāndhakāram //",
  "SA05bst-108u:373_21": "vārāṇasyāṃ kṛṣīśakṣitipatimahite vipravaṃśe 'bhijāto",
  "SA05bst-108u:373_22": "yasyāmāyuḥ sahasrāṇyatiśayamahitaṃ viṃśatirvatsarāṇām /",
  "SA05bst-108u:373_23": "yena nyagrodhamūle tribhavajalanidhiḥ poṣito divyagatyā",
  "SA05bst-108u:373_24": "taṃ vande vandanīyaṃ munivaramanaghaṃ kāśyapaṃ lokanātham //",
  "SA05bst-108u:373_25": "yo jātaḥ śrīviśāle kapilapuravare śākyarājendravaṃśe",
  "SA05bst-108u:373_26": "yasyāsīdāyurekaṃśatamiha śaradāṃ sarvalokaikabandhoḥ /",
  "SA05bst-108u:373_27": "nirgatyāśvatthamūle namucimapi satā 'nuttarā yena bodhis",
  "SA05bst-108u:373_28": "taṃ vande śākyasiṃhaṃ suranaranamitaṃ buddhamādityabandhum //",
  "SA05bst-108u:373_29": "jātiṃ vipretivaṃśe nṛpavaramahite ketumatyāṃ gṛhītvā",
  "SA05bst-108u:373_30": "buddhatvaṃ yena labdhamatiguṇanidhinā nāgavṛkṣasya mūle /",
  "SA05bst-108u:373_31": "aṣṭāvabdāyutāni kṣapitabhagavato bhāvi yasyāgramāyur",
  "SA05bst-108u:373_32": "vande maitreyanāthaṃ tuṣitapuravare bhāvinaṃ lokanātham //",
  "SA05bst-108u:373_33": "stutvā vai saptabuddhān sakalamupagatān saptasaptārkabhāso",
  "SA05bst-108u:373_34": "maitreyaṃ ca stuvan vai tuṣitapuragataṃ bhāvinaṃ lokanātham /",
  "SA05bst-108u:373_35": "yatpuṇyaṃ saṃprasūtaṃ śubhagatiphaladaṃ dehināmeva sarvaṃ",
  "SA05bst-108u:373_36": "chitvā saṃkleśapāśān munaya iva caran nirvṛtiṃ sa prayātu //",
  "SA05bst-108u:374_0": "śrīsaptabuddhastotraṃ samāptam //",
  "SA05bst-108u:375_0": "Digital Sanskrit Buddhist Canon, Stotra section, text no. 73:",
  "SA05bst-108u:376_0": "Saptajinastavaḥ",
  "SA05bst-108u:busto_73.1_0": "jagadguruṃ suranaralokapūjitaṃ kṛpāpaṭuṃ parahitamokṣadeśakam /",
  "SA05bst-108u:busto_73.1_1": "vipaśyinaṃ tribhavamahaughasāragaṃ namāmi taṃ sugatagatiṃ tathāgatam //",
  "SA05bst-108u:busto_73.2_0": "anantapāre bhavasāgare 'smin nimajyamānaṃ prasamīkṣya lokam /",
  "SA05bst-108u:busto_73.2_1": "prakāśito yena hitāya dharmo namo 'stu tasmai śikhine jināya //",
  "SA05bst-108u:busto_73.3_0": "vande viśvabhuvaṃ buddhaṃ candrārkādhikatejasam /",
  "SA05bst-108u:busto_73.3_1": "sāgaraughamivāgāghaṃ jñānena vinayena ca //",
  "SA05bst-108u:busto_73.4_0": "yasyenduraśmipratimairyaśobhiralaṃkṛtā bhāti vasundhareyam /",
  "SA05bst-108u:busto_73.4_1": "audumbaraṃ puṣpamivādbhutaṃ taṃ vande kakupchandamahāmunīndram //",
  "SA05bst-108u:busto_73.5_0": "visāriṇā vigatamalena cetasā virāgiṇā satatahitānukāriṇā",
  "SA05bst-108u:busto_73.5_1": "hataṃ tamo vigatamalena yena taṃ surārcitaṃ kanakamuniṃ namāmyaham //",
  "SA05bst-108u:busto_73.6_0": "prataptacāmīkararaśmigauraṃ sahasrasūryādhikadīptatejasam /",
  "SA05bst-108u:busto_73.6_1": "lokottamaṃ sarvajanābhivandyaṃ vandāmyahaṃ kāśyapanāmadheyam //",
  "SA05bst-108u:busto_73.7_0": "vākyāṃśujālaiḥ pratibodhya lokaṃ sūryāśujālairiva padmaṣaṇḍam /",
  "SA05bst-108u:busto_73.7_1": "yo nirvṛtaḥ śākyamunipradīpastasmaiḥ namaḥ paramakāruṇikāya śāstre //",
  "SA05bst-108u:busto_73.8_0": "maitreyanāmā tuṣitālayastho yasyaikajanmāntaritā hi bodhiḥ /",
  "SA05bst-108u:busto_73.8_1": "utpatsyate yaḥ sugataḥ pṛthivyāṃ sarvātmanā 'haṃ praṇato 'smi tasmai //",
  "SA05bst-108u:busto_73.9_0": "stutvā mayā saptajinānatītānanāgataṃ cāṣṭamabodhisattvam /",
  "SA05bst-108u:busto_73.9_1": "yatpuṇyamāsāditaprameyaṃ nirāmayāstena bhavantu sattvāḥ //",
  "SA05bst-108u:377_0": "śrīsaptajinastavaḥ samāptaḥ //",
  "SA05bst-108u:379_0": "Digital Sanskrit Buddhist Canon, Stotra section, text no. 74:",
  "SA05bst-108u:380_0": "Saptākṣarastotram",
  "SA05bst-108u:busto_74.1_0": "namāmi jinanāthāya nityānityavidhāyine /",
  "SA05bst-108u:busto_74.1_1": "nirambaravilāsāya nirvikalpāya te namaḥ //",
  "SA05bst-108u:busto_74.2_0": "mokṣadātā kṛtamokṣo mokṣasaukhyapradāyakaḥ /",
  "SA05bst-108u:busto_74.2_1": "merumaṇḍalamadhyasthamokṣadāya namo 'stu te //",
  "SA05bst-108u:busto_74.3_0": "lolakandarpapāśāya lokeśāya mahātmane /",
  "SA05bst-108u:busto_74.3_1": "lokarakṣāya devāya lokanāthāya te namaḥ //",
  "SA05bst-108u:busto_74.4_0": "kanakācalamadhyasthakinnarairupapadyate /",
  "SA05bst-108u:busto_74.4_1": "kīrtihetoḥ samādhyeṣā kāntidaṃ tvāmupāsmahe //",
  "SA05bst-108u:busto_74.5_0": "nāthamantrasamujjvālanāgābharaṇadhāriṇe /",
  "SA05bst-108u:busto_74.5_1": "niravadyāya buddhāya bodhidāya namo 'stu te //",
  "SA05bst-108u:busto_74.6_0": "sthānarakṣākṛtā dhīra sthānabhraṣṭaprapālaka /",
  "SA05bst-108u:busto_74.6_1": "locanā-māmakī-tārā-pāṇḍarābhyo namo namaḥ //",
  "SA05bst-108u:busto_74.7_0": "yakṣarākṣasavetālabhujaṅgabhayahāriṇe /",
  "SA05bst-108u:busto_74.7_1": "amitābhakirīṭāya siddhidāya namo 'stu te //",
  "SA05bst-108u:busto_74.8_0": "bhikṣuromasahasrāṇi bhikṣurakṣāya te namaḥ /",
  "SA05bst-108u:busto_74.8_1": "ślokāṣṭakamidaṃ puṇyaṃ kīrtitaṃ te samādhipa //",
  "SA05bst-108u:381_0": "śrīmadāryāvalokiteśvarasya saptākṣarastotraṃ samāptam //",
  "SA05bst-108u:383_0": "Digital Sanskrit Buddhist Canon, Stotra section, text no. 75:",
  "SA05bst-108u:384_0": "Saptavidhānuttarastotram",
  "SA05bst-108u:385_0": "namaḥ śrīlokanāthāya",
  "SA05bst-108u:385_1": "amitaruciśiraḥsthaṃ padmapatrāyatākṣaṃ",
  "SA05bst-108u:385_2": "duritakṛtavināśaṃ mohamāyā 'hitākṣam /",
  "SA05bst-108u:385_3": "karadhṛtakanakābjaṃ lokapālaikadakṣaṃ",
  "SA05bst-108u:385_4": "praṇamitaśirasā 'haṃ naumi taṃ lokanātham //",
  "SA05bst-108u:385_5": "aruṇavaruṇaśobhābodhivijñānahetuṃ",
  "SA05bst-108u:385_6": "maṇimayamukuṭaṃ saṃsārakāmbhodhisetum /",
  "SA05bst-108u:385_7": "kṛtamanasijanāśaṃ bodhisattvādiketuṃ",
  "SA05bst-108u:385_8": "praṇamitaśirasā 'haṃ naumi taṃ lokanātham //",
  "SA05bst-108u:385_9": "sarasijakṛtavāsaṃ dūrakandarpapāśaṃ",
  "SA05bst-108u:385_10": "suranaradanujāśaṃ pūrṇacandraprakāśam /",
  "SA05bst-108u:385_11": "sukṛtajanavilāsaṃ koṭisūryāvabhāsaṃ",
  "SA05bst-108u:385_12": "praṇamitaśirasā 'haṃ naumi taṃ lokanātham //",
  "SA05bst-108u:385_13": "urasi vihitanāgaṃ mocitāśeṣarāgaṃ",
  "SA05bst-108u:385_14": "bhavajaladhivibhāgaṃ mokṣasaukhyaikamārgam /",
  "SA05bst-108u:385_15": "pratapitakanakāṅgaṃ bodhibodhaikarāgaṃ",
  "SA05bst-108u:385_16": "praṇamitaśirasā 'haṃ naumi taṃ lokanātham //",
  "SA05bst-108u:385_17": "jinavarasutarājaṃ muktimālāvirājaṃ",
  "SA05bst-108u:385_18": "sulalitaphaṇirājaṃ kīrṇitācābhirājam /",
  "SA05bst-108u:385_19": "pramuditavalirājaṃ pālitāmartyarājaṃ",
  "SA05bst-108u:385_20": "praṇamitaśirasā 'haṃ naumi taṃ lokanātham //",
  "SA05bst-108u:385_21": "dhṛtamadhukararūpaṃ kṣuptipāsāntakūpaṃ",
  "SA05bst-108u:385_22": "sucaritahayarūpaṃ siṃhalādantabhūpam /",
  "SA05bst-108u:385_23": "agurusurabhidhūpaṃ dhāritāśeṣarūpaṃ",
  "SA05bst-108u:385_24": "praṇamitaśirasā 'haṃ naumi taṃ lokanātham //",
  "SA05bst-108u:385_25": "trividhavidhṛtapāpaṃ me harantaṃ tritāpaṃ",
  "SA05bst-108u:385_26": "pratidinamitijāpaṃ devacakre vilāpam /",
  "SA05bst-108u:385_27": "nirayabhayakalāpaṃ bhedakājñānacāpaṃ",
  "SA05bst-108u:385_28": "praṇamitaśirasā 'haṃ naumi taṃ lokanātham //",
  "SA05bst-108u:385_29": "vihitaśubhajanānāṃ muktitāpodyatānāṃ",
  "SA05bst-108u:385_30": "vigalitakaluṣāṇāṃ bhaktipūjāratānām /",
  "SA05bst-108u:385_31": "varakuśalasamūhaṃ saṃprapede svabhaktyā",
  "SA05bst-108u:385_32": "praṇamitaśirasā 'haṃ naumi taṃ lokanātham //",
  "SA05bst-108u:385_33": "daśabalakṛtasiddhiṃ saṃvadhe buddhabodhiṃ",
  "SA05bst-108u:385_34": "jananamaraṇabhītaṃ mārapāśābhinītam /",
  "SA05bst-108u:385_35": "manasi malinavṛtte pūritājñānavitte",
  "SA05bst-108u:385_36": "praṇamitaśirasā 'haṃ naumi taṃ lokanātham //",
  "SA05bst-108u:385_37": "pravarasugataratnaṃ dharmakāyaṃ saṃsaṃghaṃ",
  "SA05bst-108u:385_38": "kṣaraṇamiha prayāmi kāritānaṅgabhaṅgam /",
  "SA05bst-108u:385_39": "pramuditamanasāptaṃ bodhilābhaikayatnaṃ",
  "SA05bst-108u:385_40": "praṇamitaśirasā 'haṃ naumi taṃ lokanātham //",
  "SA05bst-108u:385_41": "śrīlokanāthacaraṇāmbujabhaktipadma-",
  "SA05bst-108u:385_42": "pīyūṣanandaracitānativistarāḍhyam /",
  "SA05bst-108u:385_43": "yatsaptadhārcanayutaṃ sarasātihṛdyaṃ",
  "SA05bst-108u:385_44": "saukhyāvatīgamanamārgakaraṃ tu sadyaḥ //",
  "SA05bst-108u:385_45": "stutvā lokaguruṃ munīśvaramimaṃ sarvārthasiddhipradaṃ",
  "SA05bst-108u:385_46": "yatpuṇyaṃ samupārjitaṃ vrajatu tatpuṇyena saukhyāvatīm /",
  "SA05bst-108u:385_47": "śrīlokeśvarapādapaṅkajarasollāsaikaharṣoditaṃ",
  "SA05bst-108u:385_48": "lokakleśaharaṃ sudurjayavaraṃ jitvā pramuktāmalam //",
  "SA05bst-108u:386_0": "śrīmadāryāvalokiteśvarasya saptavidhānuttararastotraṃ samāptam //",
  "SA05bst-108u:388_0": "Digital Sanskrit Buddhist Canon, Stotra section, text no. 76:",
  "SA05bst-108u:389_0": "Ṣaṭpāramitāstotram",
  "SA05bst-108u:busto_76.1_0": "dānabalena samudgatabuddho dānabalādhipatā narasiṃhe /",
  "SA05bst-108u:busto_76.1_1": "dānabalekṣaka śrūyati śabdaḥ kāruṇikena pure praviśantam //",
  "SA05bst-108u:busto_76.2_0": "śīlabalena samudgatabuddho śīlabalādhipatā narasiṃhe /",
  "SA05bst-108u:busto_76.2_1": "śīlabalekṣaka śrūyati śabdaḥ kāruṇikena pure praviśantam //",
  "SA05bst-108u:busto_76.3_0": "kṣāntibalena samudgatabuddho kṣāntibalādhipatā narasiṃhe /",
  "SA05bst-108u:busto_76.3_1": "kṣāntibalekṣaka śrūyati śabdaḥ kāruṇikena pure praviśantam //",
  "SA05bst-108u:busto_76.4_0": "vīryabalena samudgatabuddho vīryabalādhipatā narasiṃhe /",
  "SA05bst-108u:busto_76.4_1": "vīryabalekṣaka śruyati śabdaḥ kāruṇikena pure praviśantam //",
  "SA05bst-108u:busto_76.5_0": "dhyānabalena samudgatabuddho dhyānabalādhipatā narasiṃhe /",
  "SA05bst-108u:busto_76.5_1": "dhyānabalekṣaka śruyati śabdaḥ kāruṇikena pure praviśantam //",
  "SA05bst-108u:busto_76.6_0": "prajñabalena samudgatabuddhaḥ prajñabalādhipatā narasiṃhe /",
  "SA05bst-108u:busto_76.6_1": "prajñabalekṣaka śrūyati śabdaḥ kāruṇikena pure praviśantam //",
  "SA05bst-108u:390_0": "śrīṣaṭpāramitāstotraṃ samāptam //",
  "SA05bst-108u:392_0": "Digital Sanskrit Buddhist Canon, Stotra section, text no. 77:",
  "SA05bst-108u:393_0": "Ṣaṭtriṃśatsaṃvarastutiḥ",
  "SA05bst-108u:busto_77.1_0": "śrīsaṃvaraṃ mahāvīraṃ vārāhīṃ cāpi yoginīm /",
  "SA05bst-108u:busto_77.1_1": "namāmi sarvabhāvena yoginījālanāyakam //",
  "SA05bst-108u:busto_77.2_0": "ḍākinīṃ ca tathā lāmāṃ khaṇḍarohāṃ ca rūpiṇīm /",
  "SA05bst-108u:busto_77.2_1": "caturo 'mṛtabhāṇḍāṃśca bodhicittena pūritān //",
  "SA05bst-108u:busto_77.3_0": "pullīramalayodbhūtaṃ khaṇḍakapālasaṃvaram /",
  "SA05bst-108u:busto_77.3_1": "pracaṇḍāliṅgaṇaṃ vīraṃ namāmi śirasi sthitam //",
  "SA05bst-108u:busto_77.4_0": "jālandharātsamutpannaṃ mahākaṃkālasaṃvaram /",
  "SA05bst-108u:busto_77.4_1": "caṇḍālyāliṅgaṇaṃ vīraṃ śikhādeśe sthitaṃ name //",
  "SA05bst-108u:busto_77.5_0": "oḍiyānātsamudbhūtaṃ kaṃkālanāma saṃvaram /",
  "SA05bst-108u:busto_77.5_1": "prabhāvatīsamāpannaṃ savyakarṇasthitaṃ name //",
  "SA05bst-108u:busto_77.6_0": "arbudapīṭhamadhyasthaṃ saṃvaraṃ vikaṭadaṃṣṭriṇam /",
  "SA05bst-108u:busto_77.6_1": "mahānāsāsamāpannaṃ pṛṣṭhadeśe sthitaṃ name //",
  "SA05bst-108u:busto_77.7_0": "godāvarīsamudbhūtaṃ surāvīriṇasaṃvaram /",
  "SA05bst-108u:busto_77.7_1": "saṃpuṭaṃ vīramatyākhyā vāmakarṇasthitaṃ name //",
  "SA05bst-108u:busto_77.8_0": "rāmeśvarodbhavaṃ vīraṃ amitābhākhyasaṃvaram /",
  "SA05bst-108u:busto_77.8_1": "kharvarosaṃpuṭaṃ nāthaṃ bhruvormadhyasthitaṃ name //",
  "SA05bst-108u:busto_77.9_0": "devīkoṭodbhavaṃ nāthaṃ vajraprabhākhyasaṃvaram /",
  "SA05bst-108u:busto_77.9_1": "laṅkeśvarīsamāpannaṃ namāmi netrakoṇagam //",
  "SA05bst-108u:busto_77.10_0": "māravākhyātsamutpannaṃ vajradehākhyasaṃvaram /",
  "SA05bst-108u:busto_77.10_1": "drumacchāyāsamāpannaṃ namāmi skandhadeśagam //",
  "SA05bst-108u:busto_77.11_0": "kāmarūpodbhavaṃ vīraṃ aṅgulikākhyasaṃvaram /",
  "SA05bst-108u:busto_77.11_1": "airāvatīsamāpannaṃ namāmi kakṣadeśagam //",
  "SA05bst-108u:busto_77.12_0": "okārasthānasaṃjātaṃ vajrajaṭilasaṃvaram /",
  "SA05bst-108u:busto_77.12_1": "bhairavāliṅgaṇaṃ vīraṃ tanuyugodbhavaṃ name //",
  "SA05bst-108u:busto_77.13_0": "triśakunyadbhavaṃ nāthaṃ mahāvīrākhyasaṃvaram /",
  "SA05bst-108u:busto_77.13_1": "vāyuvegāsamāpannaṃ nābhideśasthitaṃ name //",
  "SA05bst-108u:busto_77.14_0": "kauśalāyāṃ samudbhūtaṃ vajrahūṃkārasaṃvaram /",
  "SA05bst-108u:busto_77.14_1": "surābhakṣīsamāpannaṃ namāmi nāsikāgrajam //",
  "SA05bst-108u:busto_77.15_0": "kaliṅgapīṭhasaṃjātaṃ suprabhānāma saṃvaram /",
  "SA05bst-108u:busto_77.15_1": "śyāmādevī samāpannaṃ namāmi mukhabhāgajam //",
  "SA05bst-108u:busto_77.16_0": "lampākasthānasaṃbhūtaṃ vajraprabhākhyasaṃvaram /",
  "SA05bst-108u:busto_77.16_1": "subhadrāliṅgaṇaṃ vīraṃ kaṇṭhadeśodbhavaṃ name //",
  "SA05bst-108u:busto_77.17_0": "kāñcyākhyapīṭhasaṃjātaṃ mahābhairavasaṃvaram /",
  "SA05bst-108u:busto_77.17_1": "hayakarṇāsamāpannaṃ namāmi hṛdimadhyagam //",
  "SA05bst-108u:busto_77.18_0": "himālayodbhavaṃ vīraṃ virūpākṣākhyasaṃvaram /",
  "SA05bst-108u:busto_77.18_1": "khagānanāsamāpannaṃ meḍhrasthānagataṃ name //",
  "SA05bst-108u:busto_77.19_0": "pretapuryāṃ samudbhūtaṃ mahābalākhyasaṃvaram /",
  "SA05bst-108u:busto_77.19_1": "cakravegāsamāpannaṃ liṅgasthānagataṃ name //",
  "SA05bst-108u:busto_77.20_0": "guhadeśātsamudbhūtaṃ ratnavajrākhyasaṃvaram /",
  "SA05bst-108u:busto_77.20_1": "khaṇḍarohāsamāpannaṃ namāmi gudamadhyagam //",
  "SA05bst-108u:busto_77.21_0": "saurāṣṭradeśasaṃbhūtaṃ hayagrīvākhyasaṃvaram /",
  "SA05bst-108u:busto_77.21_1": "śauṇḍinyāliṅgaṇaṃ vīraṃ namāmi urumadhyagam //",
  "SA05bst-108u:busto_77.22_0": "suvarṇadvīpasaṃjātam ākāśagarbhasaṃvaram /",
  "SA05bst-108u:busto_77.22_1": "cakravarmiṇīsamāpannaṃ jaṅghāmadhyagataṃ name //",
  "SA05bst-108u:busto_77.23_0": "nagarapīṭhamadhyasthaṃ śrīherukākhyasaṃvaram /",
  "SA05bst-108u:busto_77.23_1": "suvīrāliṅgaṇaṃ vīraṃ namāmyaṅgulivartinam //",
  "SA05bst-108u:busto_77.24_0": "sindhudeśasamudbhūtaṃ padmanṛtyākhyasaṃvaram /",
  "SA05bst-108u:busto_77.24_1": "mahābalāsamāpannaṃ pādapṛṣṭhagataṃ name //",
  "SA05bst-108u:busto_77.25_0": "marutīpīṭhasaṃjātaṃ vairocanākhyasaṃvaram /",
  "SA05bst-108u:busto_77.25_1": "cakravartinīsamāpannaṃ namāmyaṅguṣṭhamadhyagam //",
  "SA05bst-108u:busto_77.26_0": "kulatāyāḥ samudbhūtaṃ vajrasattvākhyasaṃvaram /",
  "SA05bst-108u:busto_77.26_1": "mahāvīryāsamāpannaṃ jānudvayagata name //",
  "SA05bst-108u:busto_77.27_0": "pūrvadvāre sthitaṃ vīraṃ vajracaṇḍākhyasaṃvaram /",
  "SA05bst-108u:busto_77.27_1": "kākāsyāliṅgaṇaṃ vīraṃ namāmi suranāyakam //",
  "SA05bst-108u:busto_77.28_0": "uttaradvāramadhyasthaṃ vajrānalākhyasaṃvaram /",
  "SA05bst-108u:busto_77.28_1": "ulūkāsyāsamāpannaṃ namāmi yakṣanāyakam //",
  "SA05bst-108u:busto_77.29_0": "paścimadvāramadhyasthaṃ vajroṣṇīṣākhyasaṃvaram /",
  "SA05bst-108u:busto_77.29_1": "śvānāsyāsampuṭaṃ vīraṃ namāmi pannagādhipam //",
  "SA05bst-108u:busto_77.30_0": "dakṣiṇadvāramadhyasthaṃ vajrakuṇḍalisaṃvaram /",
  "SA05bst-108u:busto_77.30_1": "śūkarāsyāsamāpannaṃ namāmi yamanāyakam //",
  "SA05bst-108u:busto_77.31_0": "āgneyadigvimātrasthaṃ vajrayakṣākhyasaṃvaram /",
  "SA05bst-108u:busto_77.31_1": "yamadāḍhīsamāpannaṃ namāmi vahnināyakam //",
  "SA05bst-108u:busto_77.32_0": "nairṛtyadigvibhāṣasthaṃ vajrakīlākhyasaṃvaram /",
  "SA05bst-108u:busto_77.32_1": "yamadūtīsamāpannaṃ namāmi rākṣasādhipam //",
  "SA05bst-108u:busto_77.33_0": "vāyavyadigvibhāgasthaṃ vajramahābalāhvayam /",
  "SA05bst-108u:busto_77.33_1": "yamadaṃṣṭrīsamāpannaṃ namāmi pavanādhipam //",
  "SA05bst-108u:busto_77.34_0": "īśānadigvibhāgasthaṃ vajrabhīṣaṇasaṃvaram /",
  "SA05bst-108u:busto_77.34_1": "yamamathanīsamāpannaṃ namāmi bhūtanāyakam //",
  "SA05bst-108u:busto_77.35_0": "etāndevān namasyāmi digvidikṣu susaṃsthitān /",
  "SA05bst-108u:busto_77.35_1": "vīrān vīreśvarīḥ sarvā herukaṃ parameśvaram //",
  "SA05bst-108u:busto_77.36_0": "sahajānandātmakaṃ devaṃ viśuddhaṃ tāṇḍavānvitam /",
  "SA05bst-108u:busto_77.36_1": "ḍākinījālamadhyasthaṃ pratyātmavedyagocaram //",
  "SA05bst-108u:busto_77.37_0": "stutvedaṃ devatīcakraṃ yanmayopārjitaṃ śubham /",
  "SA05bst-108u:busto_77.37_1": "tena puṇyena loko 'stu vajraḍākaparāyaṇaḥ //",
  "SA05bst-108u:394_0": "śrī ṣaṭtriṃśatsaṃvaragaṇacakramaṇḍalastutiḥ samāptāḥ //",
  "SA05bst-108u:395_1": "Digital Sanskrit Buddhist Canon, Stotra section, text no. 78:",
  "SA05bst-108u:396_0": "Sattvārādhanagāthā",
  "SA05bst-108u:397_0": "ārya nāgārjunakṛtā",
  "SA05bst-108u:busto_78.1_0": "sattvārthameva mayi tiṣṭhati sattvaśraddhā nānyatra sā, hyahamaho 'dhigṛhītasattvaḥ /",
  "SA05bst-108u:busto_78.1_1": "caryā 'dhamā karuṇayā rahitā bhaved yā saṃbhāvyate karuṇayaiva prahāṇamasyāḥ //",
  "SA05bst-108u:busto_78.2_0": "sattveṣu yasya nitarāṃ karuṇāpravṛttirārādhakaḥ sa mama śāsanamarmavettā /",
  "SA05bst-108u:busto_78.2_1": "śīlaṃ śrutiśca karuṇā ca sudhośca yasya nityaṃ sa eva sugatārcanakṛnnigadyate //",
  "SA05bst-108u:busto_78.3_0": "kalyāṇakāramadhikṛtya gato 'smi siddhiṃ sattvārthameva tanumeṣa samudvahāmi /",
  "SA05bst-108u:busto_78.3_1": "naivaṃ kriyeta yadi sattvahitaṃ mayā ced vyarthaṃ karomi tanupoṣaṇamannapānaiḥ //",
  "SA05bst-108u:busto_78.4_0": "sattvān hinasti manasāpi hi yaḥ sa kasmānmāmeva saṃśrayati yo mayi nirvyapekṣaḥ /",
  "SA05bst-108u:busto_78.4_1": "pūjā tu sā bhavati sattvahitekṣaṇāpi pūjyasya yā manasi tuṣṭimupādadāti //",
  "SA05bst-108u:busto_78.5_0": "hiṃsātmikā paraviheṭhanasambhavā vā pūjā na pūjyamanugacchati saṃskṛtāpi /",
  "SA05bst-108u:busto_78.5_1": "dārāḥ sutāśca vibhavaśca mahattva(cca) rājyaṃ māṃsaṃ ca śoṇitavase nayate śarīram //",
  "SA05bst-108u:busto_78.6_0": "yeṣāṃ priyatvamadhikṛtya mayojjhitaṃ yat yastān viheṭhayati tena viheṭhito 'ham /",
  "SA05bst-108u:busto_78.6_1": "sattvopakāraparamā hi mamāgrapūjā sattvāpakāraparayā ca parābhavaḥ syāt //",
  "SA05bst-108u:busto_78.6_2": "sattvān prāpya mayā kṛtāni kuśalānyārādhitāstāyinaḥ",
  "SA05bst-108u:busto_78.6_3": "prāptāḥ pāramitāśca sattvasamiterevārthamātiṣṭhatā /",
  "SA05bst-108u:busto_78.6_4": "sattvārthena samudyatena manasā mārasya bhagnaṃ balaṃ",
  "SA05bst-108u:busto_78.6_5": "sattvaireva tathā tathā viracitaṃ yenāsmi buddhaḥ kṛtaḥ //",
  "SA05bst-108u:busto_78.6_6": "kasmin vastuni siddhyatāmiha kṛpā maitrī ca kvālambatāṃ",
  "SA05bst-108u:busto_78.6_7": "kvopekṣāmuditādivastuviṣayaḥ kasmin vimokṣādayaḥ /",
  "SA05bst-108u:busto_78.6_8": "kasyārthe karuṇāpareṇa manasaḥ kṣāntiściraṃ bhāvitā",
  "SA05bst-108u:busto_78.6_9": "na syurjanmani janma(ni) priyavidhau mitraṃ yadi prāṇinaḥ //",
  "SA05bst-108u:busto_78.6_10": "sattvā eva gajādibhāvagatayo dattā mayā 'nekaśaḥ",
  "SA05bst-108u:busto_78.6_11": "sattvā eva ca pātratāmupagataṃ deyaṃ mayā grāhitāḥ /",
  "SA05bst-108u:busto_78.6_12": "sattvaireva vicitrabhāvagamanādasmatkṛpā vardhitā",
  "SA05bst-108u:busto_78.6_13": "sattvāneva na pālayāmi yadi cet kasyārthamarthaḥ kṛtaḥ //",
  "SA05bst-108u:busto_78.6_14": "saṃsāre vyasanābhighātabahule na syuryadi prāṇino",
  "SA05bst-108u:busto_78.6_15": "janmāvartaviḍambanena yamalokaṃ prāpya sātmīkṛtāḥ /",
  "SA05bst-108u:busto_78.6_16": "saṃsārāttaraṇaṃ ca saugatamidaṃ mahātmyamatyadbhutaṃ",
  "SA05bst-108u:busto_78.6_17": "kasyārthena samīhitaṃ yadi na me sattvā bhaveyuḥ priyāḥ //",
  "SA05bst-108u:busto_78.6_18": "yāvaccedaṃ jvalati jagataḥ śāsanaṃ śāsanaṃ me",
  "SA05bst-108u:busto_78.6_19": "tāvat stheyaṃ parahitaparairātmavadbhirbhavadbhiḥ /",
  "SA05bst-108u:busto_78.6_20": "śrutvā śrutvā mama viracitaṃ sattvahetorakhinnaiḥ",
  "SA05bst-108u:busto_78.6_21": "khedaḥ kāryo na ca tanumimaṃ muktasāraṃ bhavadbhiḥ //",
  "SA05bst-108u:398_0": "samyaksambuddhabhāṣitā sattvārādhanagāthā samāptā //",
  "SA05bst-108u:400_0": "Digital Sanskrit Buddhist Canon, Stotra section, text no. 79:",
  "SA05bst-108u:401_0": "Śākyasiṃhastotram",
  "SA05bst-108u:402_0": "brahmaṇā kṛtam",
  "SA05bst-108u:403_0": "namaḥ śākyendrāya /",
  "SA05bst-108u:busto_79.1_0": "namo 'stu lokādhipa śākyarāja saddharmapaṅkeruhabhāskarāya /",
  "SA05bst-108u:busto_79.1_1": "kleśārivargābhihatāya tubhyaṃ saṃbodhidīpairhatamohajāla //",
  "SA05bst-108u:busto_79.2_0": "brahmarṣirājarṣisurarṣisaṅghaiḥ prāptuṃ na yacchakyamanekaratnaiḥ /",
  "SA05bst-108u:busto_79.2_1": "prāptaṃ tvayā jñānamanantadharmaṃ yenākariṣyaḥ sakalasya haityam //",
  "SA05bst-108u:busto_79.3_0": "pravartitaṃ yena sudharmacakraṃ yasmin mahī sodadhiśailarājā /",
  "SA05bst-108u:busto_79.3_1": "ānanditeva calitā hyajasraṃ namo 'stu tubhyaṃ tribhavādhipāya //",
  "SA05bst-108u:busto_79.4_0": "yasmiṃśca vātāstriguṇena yuktā vavurnabhasto nipatanti vastrāḥ(rṣāḥ) /",
  "SA05bst-108u:busto_79.4_1": "vicitrapuṣpāṇi sugandhi vāri namo 'stu tubhyaṃ jagadekanātha //",
  "SA05bst-108u:busto_79.5_0": "ananyajeyo namucirvariṣṭhaiḥ sainyairvṛtaḥ koṭiśatapramāṇaiḥ /",
  "SA05bst-108u:busto_79.5_1": "jitaṃ tvayaikena nirāyudhena namo 'stu tubhyaṃ balavartanāya //",
  "SA05bst-108u:busto_79.6_0": "yena trilokīṃ pratipālituṃ tanmāyāsukajjājvalayan(?) prajātam /",
  "SA05bst-108u:busto_79.6_1": "svabhāvato janmajarāntakāriṇe namo 'stu tubhyaṃ jagadekanātha //",
  "SA05bst-108u:busto_79.7_0": "traidhātulokeṣu vikāsituṃ tāṃ saṃbodhicaryāmapavargasetum /",
  "SA05bst-108u:busto_79.7_1": "tuṣitāyuto janma cakāra martye namo 'stu tubhyaṃ varabodhirāja //",
  "SA05bst-108u:busto_79.8_0": "samyak pratijñāṃ pratikṛtya yena saṃpreṣyate mokṣapure janaughaḥ /",
  "SA05bst-108u:busto_79.8_1": "tadarthamāyāsi ca martyaloke namo 'stu tubhyaṃ sumahatpratijña //",
  "SA05bst-108u:busto_79.9_0": "yaścāṣṭakaṃ brahmakṛtaṃ supuṇyaṃ paṭhiṣyati śākyavarāgrataḥ sthaḥ /",
  "SA05bst-108u:busto_79.9_1": "duḥkhaṃ mahāpāpabhayaṃ ca hitvā śrīśrīghane yāsyati pattane mudā //",
  "SA05bst-108u:404_0": "brahmaṇā kṛtaṃ śrīśākyasiṃhastotraṃ samāptam //",
  "SA05bst-108u:406_0": "Digital Sanskrit Buddhist Canon, Stotra section, text no. 80:",
  "SA05bst-108u:407_0": "Śākyasiṃhastotram",
  "SA05bst-108u:408_0": "chando 'mṛtoddhṛtam",
  "SA05bst-108u:busto_80.1_0": "namāmi taṃ bhikṣugaṇairūpetaṃ tathāgatairvṛkṣatale niṣaṇṇam /",
  "SA05bst-108u:busto_80.1_1": "anantarodīritalakṣmabhājau pādau yadīyāvupajātayastāḥ //",
  "SA05bst-108u:busto_80.2_0": "śākyendravaṃśālalitāvataṃsamaṃśādhikābhaṃ kanakādhikābham /",
  "SA05bst-108u:busto_80.2_1": "namāmi buddhaṃ hyupajātisiddhaṃ sarvārthasiddhākhyakumāravaryam //",
  "SA05bst-108u:busto_80.3_0": "namāmi nityaṃ niravadyavṛttaṃ niraṃjanaṃ nirmaladeharūpam /",
  "SA05bst-108u:busto_80.3_1": "niḥśeṣasattvoddharaṇaikacittaṃ candrānanaṃ śubhrapadāravindam //",
  "SA05bst-108u:busto_80.4_0": "śauddhodaniṃ gautamipālanīyaṃ māyāsutaṃ mārajitaṃ mahāntam /",
  "SA05bst-108u:busto_80.4_1": "maheśvarādyairmahanīyamūrtimameyamāhātmyamameyadharmam //",
  "SA05bst-108u:busto_80.5_0": "bhavodadhestīrṇamanantapuṇyaṃ bhavādidevairabhivandyapādam /",
  "SA05bst-108u:busto_80.5_1": "anantabhavyākṛtibhāvanīyaṃ taṃ naumi bhavyojjvalabhūṣitāṅgam //",
  "SA05bst-108u:busto_80.6_0": "babhāṇa vaṃśasthaviro nṛpādhipo janān pratītyāhvayatātmajaṃ mama /",
  "SA05bst-108u:busto_80.6_1": "kṛtāribhaṅgaṃ jinarājamīśvaraṃ gataṃ ṣaḍabdaṃ ca viyogabhāvayoḥ //",
  "SA05bst-108u:busto_80.7_0": "bhajasva vaṃśasthaviraṃ munīśvaraṃ mahāvane vṛkṣatale śucisthale /",
  "SA05bst-108u:busto_80.7_1": "jagaddhitaṃ yajjanana jarāntakaṃ jagajjananyā varadakṣapārśvajam //",
  "SA05bst-108u:busto_80.8_0": "śākyendravaṃśodadhicandramudgataṃ śrīśākyasiṃhaṃ caturānanaiḥ stuvan /",
  "SA05bst-108u:busto_80.8_1": "prāśiṣṭa brahmā caturānanaṃ svakaṃ caturguṇaṃ puṇyamavāptamityaho //",
  "SA05bst-108u:busto_80.9_0": "daityendravaṃśāgnirasau janārdano dvābhyāṃ vidhāyāñjalimambujāsanam /",
  "SA05bst-108u:busto_80.9_1": "doṣṇāmamaṃsaccaturaścaturbhujād dvaiguṇyamāptaṃ sukṛtaṃ mayeti //",
  "SA05bst-108u:409_0": "chando 'mṛtoddhṛtaṃ śrīśākyasiṃhastotraṃ samāptam //",
  "SA05bst-108u:411_0": "Digital Sanskrit Buddhist Canon, Stotra section, text no. 81:",
  "SA05bst-108u:412_0": "Śākyasiṃhastotram",
  "SA05bst-108u:412_1": "durgatipariśodhanoddhṛtam",
  "SA05bst-108u:413_0": "om namaḥ śākyasiṃhāya",
  "SA05bst-108u:busto_81.1_0": "namaste śākyasiṃhāya dharmacakrapravartaka /",
  "SA05bst-108u:busto_81.1_1": "traidhātukaṃ jagatsarvaṃ śodhayet sarvadurgatim //",
  "SA05bst-108u:busto_81.2_0": "namaste vajroṣṇīṣāya dharmadhātusvabhāvaka /",
  "SA05bst-108u:busto_81.2_1": "sarvasattvahitārthāya ātmatattvapradeśaka //",
  "SA05bst-108u:busto_81.3_0": "namaste ratnoṣṇīṣāya samantāttattvabhāvanaiḥ /",
  "SA05bst-108u:busto_81.3_1": "traidhātukaṃ sthitaṃ sarvamabhiṣekapradāyaka //",
  "SA05bst-108u:busto_81.4_0": "namaste padmoṣṇīṣāya svabhāvapratyabhāṣaka /",
  "SA05bst-108u:busto_81.4_1": "āśvāsayanyaḥ sattveṣu dharmāmṛtaṃ pravartayet //",
  "SA05bst-108u:busto_81.5_0": "namaste viśvoṣṇīṣāya svabhāvakṛtamanusthita /",
  "SA05bst-108u:busto_81.5_1": "viśvakarmakaro hyeṣa sattvānāṃ duḥkhaśāntaye //",
  "SA05bst-108u:busto_81.6_0": "namaste tejoṣṇīṣāya traidhātukamabhāṣaka /",
  "SA05bst-108u:busto_81.6_1": "sarvasattva upāyeṣu sattvadṛṣṭaṃ kariṣyate //",
  "SA05bst-108u:busto_81.7_0": "namaste dhvajoṣṇīṣāya cintāmaṇidhvajādhara /",
  "SA05bst-108u:busto_81.7_1": "dānena sarvasattvānāṃ sarvāśāparipūraka //",
  "SA05bst-108u:busto_81.8_0": "namaste tṛṣṇoṣṇīṣāya kleśopakleśachedana /",
  "SA05bst-108u:busto_81.8_1": "caturmārabalaṃ bhagnaṃ sattvānāṃ bodhiprāptaye //",
  "SA05bst-108u:busto_81.9_0": "namaste chatroṣṇīṣāya ātapatraṃ suśobhanam /",
  "SA05bst-108u:busto_81.9_1": "traidhātuka jagatsarvaṃ dharmarājatvaprāpakam //",
  "SA05bst-108u:busto_81.10_0": "lāsyā mālā tathā gītā nṛtyā devīcatuṣṭayam /",
  "SA05bst-108u:busto_81.10_1": "puṣpā dhūpā ca dīpā ca gandhādevī namo 'stu te //",
  "SA05bst-108u:busto_81.11_0": "dvāramadhyasthitā ye ca aṃkuśapāśaphoṭakāḥ /",
  "SA05bst-108u:busto_81.11_1": "śraddhābhāvavinirjñātaṃ dvārapāla namo 'stu te //",
  "SA05bst-108u:busto_81.12_0": "vedikādau sthitā ye ca catasro dvārapālikāḥ /",
  "SA05bst-108u:busto_81.12_1": "muditādau daśa sthitvā bodhisattva namostu te //",
  "SA05bst-108u:busto_81.13_0": "brahmendrarudracandrārkā lokapālāścaturdiśam /",
  "SA05bst-108u:busto_81.13_1": "agnī rākṣasavāyuśca bhūtādhipate namostu te //",
  "SA05bst-108u:busto_81.14_0": "anena stotrarājena saṃsthito maṇḍalāgrataḥ /",
  "SA05bst-108u:busto_81.14_1": "vajraghaṇṭāgharo mantrī idaṃ stotramudāharet //",
  "SA05bst-108u:414_0": "durgatipariśodhanoddhṛtaṃ śrīśākyasiṃhastotraṃ samāptam //",
  "SA05bst-108u:416_0": "Digital Sanskrit Buddhist Canon, Stotra section, text no. 82:",
  "SA05bst-108u:417_0": "Śākyasiṃhastotram",
  "SA05bst-108u:418_0": "navagrahakṛtam",
  "SA05bst-108u:busto_82.1_0": "praṇamāmi jinaṃ sugataṃ satataṃ tapanīyahiraṇyaśarīracchavim /",
  "SA05bst-108u:busto_82.1_1": "varacakravibhūṣitapāṇitalaṃ sasurāsuramānuṣapāpaharam //",
  "SA05bst-108u:busto_82.2_0": "praṇamāmi munīndraguruṃ lalitaṃ satatākulanirjitamārabalam /",
  "SA05bst-108u:busto_82.2_1": "daśapāramitāpratibodhakaraṃ caturrāryavibodhakaraṃ sukaram //",
  "SA05bst-108u:busto_82.3_0": "praṇamāmi hitaṅkaradevanaraṃ sanarāmarapūjitadevavaram /",
  "SA05bst-108u:busto_82.3_1": "amarādikaṣaḍgatihaityakaraṃ sajarājanimṛtyubhayādiharam //",
  "SA05bst-108u:busto_82.4_0": "praṇamāmi sukhākarabodhibharaṃ svasukhaṃ pradadau karuṇāśayataḥ /",
  "SA05bst-108u:busto_82.4_1": "paraduḥkhamasahya cakāra janurgatadoṣanirākulaśākyakule //",
  "SA05bst-108u:busto_82.5_0": "praṇamāmi ca lokahitāya gṛhaṃ vijahau pitaraṃ ramaṇīsahitam /",
  "SA05bst-108u:busto_82.5_1": "hayakaṇṭhakachandakadevavṛto mudito 'bhyagamat suvane vijane //",
  "SA05bst-108u:busto_82.6_0": "praṇamāmi tapovanasubhramitaṃ pracakāra ca yastu maharṣigaṇān /",
  "SA05bst-108u:busto_82.6_1": "caturāryakabrahmavihāraparān sugatasmaraṇaikatapovratikān //",
  "SA05bst-108u:busto_82.7_0": "praṇamāmi mahādrumamūlavare sutṛṇāsanasaṃśritavajradharam /",
  "SA05bst-108u:busto_82.7_1": "śatakoṭisumārabalāstraharaṃ śatasaṃkhyatathāgataputravṛtam //",
  "SA05bst-108u:busto_82.8_0": "praṇamāmi ca mallikapañcaśatā vaṇijaḥ pratipālanameva kṛtāḥ /",
  "SA05bst-108u:busto_82.8_1": "vaṇijārpitapañcasudhānayakaṃ śubhapāyasabhojanabhakṣakṛtam //",
  "SA05bst-108u:busto_82.9_0": "praṇamāmi suvartitadharmavaraṃ mṛgadāvavane caturāsanake /",
  "SA05bst-108u:busto_82.9_1": "vidhiśakrasurāsuralokavṛtaṃ suśarīramahojjvalasarvadiśam //",
  "SA05bst-108u:busto_82.10_0": "gurunirmitakaṃ sugatastavakaṃ paṭhanaṃ kurute kila yo manujaḥ /",
  "SA05bst-108u:busto_82.10_1": "graharogabhayaṃ nahi tasya sadā sa tu yāsyati mokṣapure supure //",
  "SA05bst-108u:419_0": "ādityādinavagrahakṛtaṃ śrīśākyasiṃhastotraṃ samāptam //",
  "SA05bst-108u:421_0": "Digital Sanskrit Buddhist Canon, Stotra section, text no. 83:",
  "SA05bst-108u:422_0": "Śākyasiṃhastotram",
  "SA05bst-108u:423_0": "śaṅkarakṛtam",
  "SA05bst-108u:423_1": "namāmi saugataṃ jinaṃ lasadvitānabhāsuraṃ",
  "SA05bst-108u:423_2": "sahasrasūryarociṣaṃ śaśāṅkakoṭinirmalam /",
  "SA05bst-108u:423_3": "saromakūpamaṇḍalād galatsusūkṣmatejasaṃ",
  "SA05bst-108u:423_4": "sahasranemicakritāṅaghripadmapāṇiśobhitam //",
  "SA05bst-108u:423_5": "bhajāmi lokanāyakaṃ saśokaroganāśakaṃ",
  "SA05bst-108u:423_6": "jarāvipadbhayāntakaṃ bhavārṇavapratārakam /",
  "SA05bst-108u:423_7": "prabuddhapaṅkajāsanaṃ vibuddhabodhikānanaṃ",
  "SA05bst-108u:423_8": "trilokalokabhāvanaṃ jagattrayaikapāvanam //",
  "SA05bst-108u:423_9": "namo 'stu pālabhuṃ jagaccakāra janma mānavaṃ",
  "SA05bst-108u:423_10": "viśuddhaśākyasāgare payonidhau śaśī yathā /",
  "SA05bst-108u:423_11": "kathāsudhāmayo 'dhunā vinodayiṣyate bhavān",
  "SA05bst-108u:423_12": "trijālamohatāmasaṃ vināśayiṣyase jvalan //",
  "SA05bst-108u:423_13": "sthitāya bodhimaṇḍape hitāya lokasaṃcayaṃ",
  "SA05bst-108u:423_14": "jitāya mārasainyakaṃ śritāya sattṛṇāsanam /",
  "SA05bst-108u:423_15": "sujātaśākyabhūpateryutāya pāramārthakai-",
  "SA05bst-108u:423_16": "rvṛtāya bodhisaṃvarairnamo 'stu dharmarāja te //",
  "SA05bst-108u:423_17": "bhajāmi bhavyabhāvukaṃ bhavasya bhāvabhedakaṃ",
  "SA05bst-108u:423_18": "subodhivaibhavodbhavaṃ subhādrikaṃ śubhāṃśikam /",
  "SA05bst-108u:423_19": "bhavaughabhārabhedituṃ babhāra bodhibhārakaṃ",
  "SA05bst-108u:423_20": "subhadrabhānubhāsvaraṃ subhāvitaṃ śubhāvaham //",
  "SA05bst-108u:423_21": "jinendramūlamaṇḍape lasadvitānavistṛte",
  "SA05bst-108u:423_22": "sahasrakalpapādape prapūrṇavatpraśobhite /",
  "SA05bst-108u:423_23": "hiraṇyaratnavedikākuśāsanasthitaṃ vibhuṃ",
  "SA05bst-108u:423_24": "namāmi śākyasaugataṃ tathāgataṃ varaṃ sadā //",
  "SA05bst-108u:423_25": "paṭhanti ye jināgrato vinirmitaṃ hareṇa tat",
  "SA05bst-108u:423_26": "supañcapañcacāmaraṃ trikālameva maṅgalam /",
  "SA05bst-108u:423_27": "sukīrtidharmasaṃyutaṃ lasanti sapta vṛddhayo",
  "SA05bst-108u:423_28": "vrajanti te sukhāvatīṃ sukhena satsukhāvatīm //",
  "SA05bst-108u:424_0": "śaṅkarakṛtaṃ śrīśākyasiṃhastotraṃ samāptam //",
  "SA05bst-108u:425_0": "Digital Sanskrit Buddhist Canon, Stotra section, text no. 84:",
  "SA05bst-108u:426_0": "Śākyasiṃhastotram",
  "SA05bst-108u:427_0": "surapatikṛtam",
  "SA05bst-108u:427_1": "naubhi śrīśākyasiṃhaṃ sakalahitakaraṃ dharmarājaṃ maheśaṃ",
  "SA05bst-108u:427_2": "sarvajñaṃ jñānakāyaṃ trimalavirahitaṃ saugataṃ bodhirājam /",
  "SA05bst-108u:427_3": "dharmādhāraṃ munīndraṃ daśabalabalinaṃ śrīghanaṃ viśvarūpaṃ",
  "SA05bst-108u:427_4": "saṃbuddhaṃ lokanāthaṃ sakalabhayaharaṃ saṃsthitaṃ martyaloke //",
  "SA05bst-108u:427_5": "yastvaṃ dharmādhimeśaṃ(peśaḥ) sakalajinasutaiḥ saṃśritaḥ śvetaketu-",
  "SA05bst-108u:427_6": "rityākhyāṃ bodhihetustadanu ca tuṣitā cāgatā bodhirāja /",
  "SA05bst-108u:427_7": "maitreyaṃ sthāpayitvā pramuditamanasaṃ svāsane cābhiṣiñcya",
  "SA05bst-108u:427_8": "māyāgarbhe pavitre 'śucimalarahite ratnavyūhe niveśa //",
  "SA05bst-108u:427_9": "garbhe sthitvā 'pi yastvaṃ sakalahitakarīṃ dharmavyākhyāṃ karoṣi",
  "SA05bst-108u:427_10": "kāle mātuḥ sukakṣātsakalanijakaraiḥ kāśayat saṃprajātaḥ /",
  "SA05bst-108u:427_11": "lokācāraṃ ca kṛtvā vihitadaśavidhiṃ vai vivāhādi tattat",
  "SA05bst-108u:427_12": "tyaktvā sarvāṃśca rājyaṃ sakalajanahite nirgataṃ tvāṃ name 'ham //",
  "SA05bst-108u:427_13": "ūrṇākośācca yasya pratidinamasakṛt dakṣiṇāvartarociḥ",
  "SA05bst-108u:427_14": "prodyaddedīpyamānatribhuvanakuharadhvastamohāndhakāram /",
  "SA05bst-108u:427_15": "catvāriṃśatsudantodgalitakaracayairbhāpayannārakīyān",
  "SA05bst-108u:427_16": "proddhṛtvā svargaloke suratarukalite sthāpitā yena vande //",
  "SA05bst-108u:427_17": "yatpāṇī cakracihnāvabhimataphaladau dānapāraṃgatatvo-",
  "SA05bst-108u:427_18": "dyatkāntā bhūmidevī svagaṇaparivṛtā bhedayitvā 'vaniṃ tām /",
  "SA05bst-108u:427_19": "sthitvāgre pūjayitvā namucimabhigataṃ bhartsayitvā dviṣantaṃ",
  "SA05bst-108u:427_20": "sākṣībhūtā nilīnā praṇamitaśirasā tvāṃ name 'haṃ jinendram //",
  "SA05bst-108u:427_21": "yasyodgrīvasya cāgre vidhiharamadhuhṛllokasaṃsthaiḥ pravīṇair",
  "SA05bst-108u:427_22": "draṣṭuṃ naivābhiśaktyā kimu manujapure vāsitairmādṛśaiśca /",
  "SA05bst-108u:427_23": "brahmāṇḍaṃ laṅghayitvā taraṇiśaśadharau dyauśca nakṣatralokaṃ",
  "SA05bst-108u:427_24": "ūrdhvaṃ lokottarākhye nijabhuvanavare bhāsitaṃ tvāṃ name 'ham //",
  "SA05bst-108u:427_25": "yadvaktraṃ paṅkajābhaṃ suradanavasanākarṇikākesarāḍhyaṃ",
  "SA05bst-108u:427_26": "brahmāṇḍaṃ jūmbhate 'smin bhuvanagaṇavṛttaṃ saṃśritaṃ karṇikāvat /",
  "SA05bst-108u:427_27": "dṛṣṭvā saṃmūrcchito 'bhūnnamuciranucaraistrāsi sarvajñanātha",
  "SA05bst-108u:427_28": "kṛtvā kecitprayātāḥ śaraṇamabhimataṃ śrīghanaṃ tvāṃ name 'ham //",
  "SA05bst-108u:427_29": "saṃkhyājñānapravīṇāstribhuvanasadane paṇḍitā ye vasanti",
  "SA05bst-108u:427_30": "taiḥ sarvairmīlayitvā yadi tava mahimā varṇyate kalpakālam /",
  "SA05bst-108u:427_31": "pāraṃ gantuṃ samarthā nahi nikhilaguṇakṣīrasindhoḥ kathañcid",
  "SA05bst-108u:427_32": "ekākī kiṃ samarthāstadapi mama mano bodhanārthaṃ name tvām //",
  "SA05bst-108u:427_33": "paṭhyante stotrametatsurapatiracitaṃ sragdharāvṛttasaṃjñaṃ",
  "SA05bst-108u:427_34": "śakrādyā lokapālāḥ pratipadanucarāḥ saṃkariṣyanti rakṣām /",
  "SA05bst-108u:427_35": "saukhyaṃ bhuktveha loke tadanu surapateḥ kalpavṛkṣābhikīrṇe",
  "SA05bst-108u:427_36": "sthitvā gacchanti cānte sugatasutamahīṃ sarvalaukaikagamyām //",
  "SA05bst-108u:428_0": "surapatikṛtaṃ śrīśākyasiṃhastotraṃ samāptam //",
  "SA05bst-108u:430_0": "Digital Sanskrit Buddhist Canon, Stotra section, text no. 85:",
  "SA05bst-108u:431_0": "Śākyasiṃhastotram",
  "SA05bst-108u:432_0": "viṣṇukṛtam",
  "SA05bst-108u:433_0": "om namaḥ sarvajñāya",
  "SA05bst-108u:434_0": "name śrīghana tvāṃ sadābhāvabhakto bhavāmbhodhisetuṃ lasanmokṣahetum /",
  "SA05bst-108u:busto_85.2_0": "name dānaśīlakṣamādhyānavīryaṃ mahajjñānapāraṃgataṃ saugatatvam /",
  "SA05bst-108u:busto_85.2_1": "caturbrahmavaihāralokoddharantaṃ catuḥsatyadharmopadeśaṃ suveśam //",
  "SA05bst-108u:busto_85.3_0": "name bodhirājaṃ sugamye virājaṃsuramye vane devarājādigamyam /",
  "SA05bst-108u:busto_85.3_1": "caturthāsanasthaṃ hitārthaṃ diśantaṃ kṛtānekasusthaṃ jagadrakṣaṇastham //",
  "SA05bst-108u:busto_85.4_0": "caturmāralokaṃ mahadvīryavantaṃ jayantaṃ hasantaṃ trijālaṃ ca kālam /",
  "SA05bst-108u:busto_85.4_1": "kṣamānaddhadehaṃ name muktagehaṃ trilokyaikanāthaṃ tathā śākyanātham //",
  "SA05bst-108u:busto_85.5_0": "name mārasainyaṃ jitaṃ yena sarvaṃ nirastreṇa sāhāyyamuktena nūnam /",
  "SA05bst-108u:busto_85.5_1": "kṣamāvarma maitrīdhanurdhāriṇā ca jagatpālituṃ bodhivṛkṣasthitena //",
  "SA05bst-108u:busto_85.6_0": "name śītavyañjairlasaddehagehaṃ jane snehavantaṃ vane gehavantam /",
  "SA05bst-108u:busto_85.6_1": "yutaṃ dvādhikaistriṃśakairlakṣaṇākhyairmahādurlabhaṃ traibhave lokapūjyam //",
  "SA05bst-108u:busto_85.7_0": "name dharmameghāsthitaṃ supratiṣṭhaṃ kalau nāthahīne bhaveyaṃ sanāthaḥ /",
  "SA05bst-108u:busto_85.7_1": "tathā pālituṃ svāṃ pratijñāṃ cakāra janiṃ śākyavaṃśe mahīpāvataṃse //",
  "SA05bst-108u:busto_85.8_0": "name bhāgyato labhyate darśanaṃ te tathā bhāgyabhājo svayameti buddhiḥ /",
  "SA05bst-108u:busto_85.8_1": "sthito dharmameghe kathaṃ darśanaṃ syād vihīnā na tatrābhigantuṃ praśaktāḥ //",
  "SA05bst-108u:busto_85.9_0": "idānīṃ bhavatpādapadmotthitena rajaḥpuñjakena trilokaṃ pavitram /",
  "SA05bst-108u:busto_85.9_1": "tathāsmācchirāṃsi pavitrāṇi satyaṃ cariṣyāmi bodhiṃ bhavacchāsanena //",
  "SA05bst-108u:busto_85.10_0": "bhujaṅgaprayātaṃ kṛtaṃ mādhavena paṭhed yo jinasyāgratastho hi nityam /",
  "SA05bst-108u:busto_85.10_1": "sadā maṅgalaṃ tasya gehe sudehe prasannāśca rakṣāṃ kariṣyanti buddhāḥ //",
  "SA05bst-108u:busto_85.11_0": "trijālaṃ ca chitvā sukhāni prabhuktvā tathā dānaśīlādipāraṃgatāśca /",
  "SA05bst-108u:busto_85.11_1": "mahābodhilabdhā jagatpālakṣodaṃ gamiṣyanti cānte sukhāvatyupākhyām //",
  "SA05bst-108u:435_0": "śrīśākyasiṃhasya viṣṇukṛtaṃ bhujaṅgaprayātastotraṃ samāptam //",
  "SA05bst-108u:437_0": "Digital Sanskrit Buddhist Canon, Stotra section, text no. 86:",
  "SA05bst-108u:438_0": "Śākyasiṃhastotram",
  "SA05bst-108u:439_0": "yaśodharākṛtam",
  "SA05bst-108u:busto_86.1_0": "eṣo hi bhavatastāto janmamṛtyujarāntakaḥ /",
  "SA05bst-108u:busto_86.1_1": "sarvārthasiddhanāmneti śākyasiṃho 'dhunā suta //",
  "SA05bst-108u:busto_86.2_0": "yasya chāyāmupāśritya divyātisundaro bhaveḥ /",
  "SA05bst-108u:busto_86.2_1": "dvātriṃśallakṣaṇadharaṃ pitaraṃ darśayādhunā //",
  "SA05bst-108u:busto_86.3_0": "caturaśītisāhasraṃ strīṇāṃ vihāya nirmadaḥ /",
  "SA05bst-108u:busto_86.3_1": "tapovanamagād yo 'sau vandayainaṃ maharddhikam //",
  "SA05bst-108u:busto_86.4_0": "saptaratnāni rājyaṃ ca mahaiśvaryapadaṃ varam /",
  "SA05bst-108u:busto_86.4_1": "hitvā pravrajito yo 'sau taṃ darśaya jagadgurum //",
  "SA05bst-108u:busto_86.5_0": "māyākhyāyāḥ pitāmahyā yo 'janaddakṣakukṣitaḥ /",
  "SA05bst-108u:busto_86.5_1": "lumbinyāmudayāt sūrya iva taṃ pitaraṃ nama //",
  "SA05bst-108u:busto_86.6_0": "abhayāyāḥ kuleśvaryā yena pādāmbuje natam /",
  "SA05bst-108u:busto_86.6_1": "traidhātukādhipaṃ devaṃ pitaraṃ tvaṃ sadā nama //",
  "SA05bst-108u:busto_86.7_0": "viśvāmitramupādhyāyaṃ yo 'yojayat susaṃvare /",
  "SA05bst-108u:busto_86.7_1": "bālakrīḍābhiraktātmā tātamenaṃ sadā nama //",
  "SA05bst-108u:busto_86.8_0": "jambūtarusamāsīnaṃ pañcarṣayo hatatviṣaḥ /",
  "SA05bst-108u:busto_86.8_1": "nirmāninaḥ prābhajan yamenaṃ tātaṃ sadā nama //",
  "SA05bst-108u:busto_86.9_0": "pitaraṃ bodhayitvā yo 'tyājayattu ṣaḍaṃśakam /",
  "SA05bst-108u:busto_86.9_1": "dayākaraṃ jagadvandyaṃ janakaṃ praṇamātmaja //",
  "SA05bst-108u:busto_86.10_0": "yo 'jayaddevadattādīn māninaḥ sarvavit sudhīḥ /",
  "SA05bst-108u:busto_86.10_1": "sarvaphalādidaṃ vijñaṃ sudhiyaṃ janakaṃ bhaja //",
  "SA05bst-108u:busto_86.11_0": "yātrāyāmāturaṃ jīrṇaṃ mṛtaṃ dṛṣṭivivarjitam /",
  "SA05bst-108u:busto_86.11_1": "svayaṃ vijño 'pi papraccha sadā taṃ janakaṃ bhaja //",
  "SA05bst-108u:busto_86.12_0": "kāmāgnirnāharadyasya cittaṃ pramadavāsinaḥ /",
  "SA05bst-108u:busto_86.12_1": "nirañjanaṃ nirvikalpaṃ suta taṃ janakaṃ bhaja //",
  "SA05bst-108u:busto_86.13_0": "kanakāśvaṃ samāruhya chandakena bahiryayau /",
  "SA05bst-108u:busto_86.13_1": "deśānniśīthe tridaśaiḥ stūyamānaṃ mudā bhaja //",
  "SA05bst-108u:busto_86.14_0": "hayaṃ nivartayāmāsa chandakaṃ ca tapovanāt /",
  "SA05bst-108u:busto_86.14_1": "sukaṇṭhābharaṇaṃ dattvā bhaṇainaṃ vanacāriṇam //",
  "SA05bst-108u:busto_86.15_0": "nairañjanāmupāsṛtya prākarod yastapovratam /",
  "SA05bst-108u:busto_86.15_1": "jagaddhitārthaṃ ṣaḍvarṣamenaṃ bhaja tapaḥparam //",
  "SA05bst-108u:busto_86.16_0": "bodhidrumasamāsīno jitvā māraṃ suduḥsaham /",
  "SA05bst-108u:busto_86.16_1": "prālabhadbodhiratnaṃ yo darśayainaṃ tathāgatam //",
  "SA05bst-108u:busto_86.17_0": "mṛgadāvasthitaḥ kāśyāṃ dharmacarkra pravartayan /",
  "SA05bst-108u:busto_86.17_1": "brahmādibhirvṛto yo 'sau darśayainaṃ guruṃ suta //",
  "SA05bst-108u:busto_86.18_0": "iti mātroditaṃ śrutvā rāhulaḥ so 'tivismitaḥ /",
  "SA05bst-108u:busto_86.18_1": "praṇamya pitaraṃ paśyan mudamāpa smitānanaḥ //",
  "SA05bst-108u:440_0": "śrīśākyasiṃhastotraṃ yaśodharākṛtaṃ samāptam //",
  "SA05bst-108u:442_0": "Digital Sanskrit Buddhist Canon, Stotra section, text no. 87:",
  "SA05bst-108u:443_0": "Śāradāṣṭakastotram",
  "SA05bst-108u:busto_87.1_0": "śaṅkhendukundahimasannibhacārudehāṃ haṃsasthitāṃ kamalapatrasurocanīyām /",
  "SA05bst-108u:busto_87.1_1": "divyāmbarābharaṇabhūṣitasaumyarūpāṃ śrīśāradāṃ bhagavatīṃ satataṃ namāmi //",
  "SA05bst-108u:busto_87.2_0": "saṃsārasāgaramahodadhimagnasattvasantāriṇīṃ suranarārcitapādapadmām /",
  "SA05bst-108u:busto_87.2_1": "hārārddhahāramaṇikuṇḍalamaṇḍitāṅgīṃ śrīśāradāṃ bhagavatīṃ satataṃ namāmi //",
  "SA05bst-108u:busto_87.3_0": "yā bhāratīti kathitā jananī ca loke mohāndhakārabharabhagnakṛtāṃ janānām /",
  "SA05bst-108u:busto_87.3_1": "saṃkīrtitā munibhirastasamastadoṣaiḥ śrīśāradāṃ bhagavatīṃ satataṃ namāmi //",
  "SA05bst-108u:busto_87.4_0": "vīṇānuvādanaratāṃ sphaṭikākṣamālāsaṃdhāriṇīṃ kanakapustakadhāriṇīṃ ca /",
  "SA05bst-108u:busto_87.4_1": "ratnaiḥ śubhaiḥ surucirāṃ kṛtahastapadmāṃ śrīśāradāṃ bhagavatīṃ satataṃ namāmi //",
  "SA05bst-108u:busto_87.5_0": "pūjyā sadaiva jananī parivandanīyā devyā gaṇā manasi saṃparimodanīyāḥ /",
  "SA05bst-108u:busto_87.5_1": "jīvārthinaḥ phalabhṛto guṇavarṇanā ca śrīśāradāṃ bhagavatīṃ satataṃ namāmi //",
  "SA05bst-108u:busto_87.6_0": "natvā bhajejjagati yo jananīṃ prasiddhāṃ kuryātsadā bhagavatī kilapañcasaukhyam /",
  "SA05bst-108u:busto_87.6_1": "saundaryarūpaguṇavittasubhogabhājaṃ śrī śāradāṃ bhagavatīṃ satataṃ namāmi //",
  "SA05bst-108u:busto_87.7_0": "pūjopahāravalibhiḥ paripūjanīyā devyā gaṇādikamanojñasuvaktrapadmāḥ /",
  "SA05bst-108u:busto_87.7_1": "yaiḥ pūjitā bhagavatī kila jāḍyahantrī śrīśāradāṃ bhagavatīṃ satataṃ namāmi //",
  "SA05bst-108u:busto_87.8_0": "yasyāḥ prasādamavagamya sukhapradāyāstrailokyanāthauditārkasamaprabhaḥ syāt /",
  "SA05bst-108u:busto_87.8_1": "dharmārthakāmaphaladāmatha mokṣadāṃ ca śrīśāradāṃ bhagavatīṃ satataṃ namāmi //",
  "SA05bst-108u:444_0": "śrīśāradāṣṭakastotraṃ samāptam //",
  "SA05bst-108u:446_0": "Digital Sanskrit Buddhist Canon, Stotra section, text no. 88:",
  "SA05bst-108u:447_0": "Sragdharāpañcakastotram",
  "SA05bst-108u:447_1": "vande 'haṃ tattvarūpaṃ tatavitatabhavaṃ bhavyahavyasvabhāvaṃ",
  "SA05bst-108u:447_2": "buddhānāmādibuddhaṃ kṛtavividhahitaṃ tejasāṃ sannidhānam /",
  "SA05bst-108u:447_3": "samyaksaṃbodhimūrti triguṇavilasitaṃ pañcajñānaikahetuṃ",
  "SA05bst-108u:447_4": "nairākāraṃ nirañjaṃ gaganavadaniśaṃ nirmalaṃ cittacaityam //",
  "SA05bst-108u:447_5": "jyotīrūpe tvadīye vinilayatapasā dānaśīlakṣamāsu",
  "SA05bst-108u:447_6": "vīryadhyānākhyaprajñodadhikṛtataraṇo māṇivṛnde sujātau /",
  "SA05bst-108u:447_7": "bodhiṃ prāpto 'smi cāsmin sakalapūravare cākaniṣṭhe mahimni",
  "SA05bst-108u:447_8": "vande tvāṃ viśvarūpaṃ sphaṭikamaṇirivopāttanānāprabhedam //",
  "SA05bst-108u:447_9": "nānā vaidhyaṃ supūjyopakaraṇamaniśaṃ ḍhaukitaṃ sarvalokaiḥ",
  "SA05bst-108u:447_10": "kiṃ cāhaṃ ḍhaukayiṣye tvadanunayamanāstyaktarājyādidravyaḥ /",
  "SA05bst-108u:447_11": "jātau jātau ca jātau kṛtasukṛtacayaṃ kāyavāṅmānasaistai-",
  "SA05bst-108u:447_12": "statsarvaṃ ḍhaukayiṣye nijatanusahitaṃ saṃgṛhāṇa subuddhe //",
  "SA05bst-108u:447_13": "ekaṃ yugmaṃ tṛtīyaṃ yugalayugamatho pañcamaṃ ṣaṣṭhasaṃjñaṃ",
  "SA05bst-108u:447_14": "saptāṣṭau vai navākhyaṃ daśamamatha tathaikādaśaṃ dvādaśākhyam /",
  "SA05bst-108u:447_15": "trāyodaśyaṃ caturdaśyamatha śarakamaṭhaṃ caikataḥ saṃprasūtam",
  "SA05bst-108u:447_16": "ānantyaṃ svaṃ tadaivaṃ jagadakhilamabhūt tvāṃ name caikarūpam //",
  "SA05bst-108u:447_17": "eko vairocanākhyastadaparajino buddha akṣobhyasaṃjñaḥ",
  "SA05bst-108u:447_18": "ratnādyaḥ saṃbhavo 'sau tritaya amṛtaruksaṃjñakasturyasaṃkhyaḥ /",
  "SA05bst-108u:447_19": "pañcākhyo 'moghasiddhistadanu ca jagati khyātasaṃkhyādyasaṃkhyā",
  "SA05bst-108u:447_20": "devā daityāśca martyā bhavadavayavajāḥ sarvadā 'haṃ nato 'smi //",
  "SA05bst-108u:448_0": "śrīśākyasiṃhabuddhakṛtaṃ sragdharāpañcakaṃ samāptam //",
  "SA05bst-108u:450_0": "Digital Sanskrit Buddhist Canon, Stotra section, text no. 89:",
  "SA05bst-108u:451_0": "Suprabhātastotram",
  "SA05bst-108u:452_0": "śrīharṣadevabhūpativiracitam",
  "SA05bst-108u:452_1": "stutamapi surasaṅghaiḥ siddhagandharvayakṣair",
  "SA05bst-108u:452_2": "divi bhuvi suvicitraiḥ stotravāgbhiryatīśaiḥ /",
  "SA05bst-108u:452_3": "ahamapi kṛtaśaktirnaumi saṃbuddhamāryaṃ",
  "SA05bst-108u:452_4": "nabhasi garuḍayāte kiṃ na yānti dvirephāḥ //",
  "SA05bst-108u:452_5": "kṣapitaduritapakṣaḥ kṣīṇaniḥśeṣadoṣo",
  "SA05bst-108u:452_6": "dravitakanakavarṇaḥ phullapadmāyatākṣaḥ /",
  "SA05bst-108u:452_7": "surucirapariveṣaḥ suprabhāmaṇḍalaśrīḥ",
  "SA05bst-108u:452_8": "daśabala tava nityaṃ suprabhātaṃ prabhātam //",
  "SA05bst-108u:452_9": "madanabalavijetuḥ kāpathocchedakartus",
  "SA05bst-108u:452_10": "tribhuvanahitakartuḥ strīlatājālahartuḥ /",
  "SA05bst-108u:452_11": "samasukhaphaladāturbhetturajñānaśailaṃ",
  "SA05bst-108u:452_12": "daśabala tava nityaṃ suprabhātaṃ prabhātam //",
  "SA05bst-108u:452_13": "asurasuranarāṇāṃ yo 'grajanmāgradevaḥ",
  "SA05bst-108u:452_14": "sakalabhuvanadhātau lokasṛṣṭyaikaśabdaḥ /",
  "SA05bst-108u:452_15": "svapiti manujadhātā abjayoniḥ svayambhūr",
  "SA05bst-108u:452_16": "daśabala tava nityaṃ suprabhātaṃ prabhātam //",
  "SA05bst-108u:452_17": "udayagiritaṭastho vidrumacchedatāmras",
  "SA05bst-108u:452_18": "timiranikarahantā cakṣurekaṃ prajānām /",
  "SA05bst-108u:452_19": "ravirapi madalolaḥ sarvathā so 'pi supto",
  "SA05bst-108u:452_20": "daśabala tava nityaṃ suprabhātaṃ prabhātam //",
  "SA05bst-108u:452_21": "dviradadaśanapāṇḍuḥ śītaraśmiḥ śaśāṅkas",
  "SA05bst-108u:452_22": "tilaka iva rajanyāḥ sarvacūḍāmaṇiryaḥ /",
  "SA05bst-108u:452_23": "avigatamadarāgaḥ sarvathā so 'pi supto",
  "SA05bst-108u:452_24": "daśabala tava nityaṃ suprabhātaṃ prabhātam //",
  "SA05bst-108u:452_25": "prabalabhujacatuṣkaḥ ṣoḍaśārdhārdhavaktro",
  "SA05bst-108u:452_26": "japaniyamavidhijñaḥ sāmavedapravaktā /",
  "SA05bst-108u:452_27": "amalakamalayoniḥ so 'pi brahmā prasupto",
  "SA05bst-108u:452_28": "daśabala tava nityaṃ suprabhātaṃ prabhātam //",
  "SA05bst-108u:452_29": "himagiriśikharasthaḥ sarpayajñopavītī",
  "SA05bst-108u:452_30": "tripuradahanadakṣo vyāghracarmottarīyaḥ /",
  "SA05bst-108u:452_31": "saha girivaraputryā so 'pi suptastriśūlī",
  "SA05bst-108u:452_32": "daśabala tava nityaṃ suprabhātaṃ prabhātam //",
  "SA05bst-108u:452_33": "jvalitakuliśapāṇirdurjayo dānavānāṃ",
  "SA05bst-108u:452_34": "surapatirapi śacyā vibhrame mūḍhacetāḥ /",
  "SA05bst-108u:452_35": "aniśiniśiprasuptaḥ kāmapaṅke nimagno",
  "SA05bst-108u:452_36": "daśabala tava nityaṃ suprabhātaṃ prabhātam //",
  "SA05bst-108u:452_37": "kuvalayadalanīlaḥ puṇḍarīkāyatākṣaḥ",
  "SA05bst-108u:452_38": "suraripubalahantā viśvakṛdviśvarūpī /",
  "SA05bst-108u:452_39": "harirapi cirasupto garbhavāsairamukto",
  "SA05bst-108u:452_40": "daśabala tava nityaṃ suprabhātaṃ prabhātam //",
  "SA05bst-108u:452_41": "kapilajaṭakalāpo raktatāmrāruṇākṣaḥ",
  "SA05bst-108u:452_42": "paśupatiratikāle saṅgabhaṅgaikadakṣaḥ /",
  "SA05bst-108u:452_43": "smaraśaradalitāṅgaḥ so 'pi supto hutāśo",
  "SA05bst-108u:452_44": "daśabala tava nityaṃ suprabhātaṃ prabhātam //",
  "SA05bst-108u:452_45": "humaśaśikumudābho madyapānāruṇākṣo",
  "SA05bst-108u:452_46": "dṛḍhakaṭhinabhujāṅgo lāṅgalī śaktihastaḥ /",
  "SA05bst-108u:452_47": "bala iha śayito 'sau revatīkaṇṭhalagno",
  "SA05bst-108u:452_48": "daśabala tava nityaṃ suprabhātaṃ prabhātam //",
  "SA05bst-108u:452_49": "gajamukhadaśanaikaḥ sarvato vighnahantā",
  "SA05bst-108u:452_50": "vigalitamadavāriḥ ṣaṭpadākīrṇagaṇḍaḥ /",
  "SA05bst-108u:452_51": "gaṇapatirapi supto vāruṇīpānamatto",
  "SA05bst-108u:452_52": "daśabala tava nityaṃ suprabhātaṃ prabhātam //",
  "SA05bst-108u:452_53": "atasikusumanīlo yasya śaktiḥ karāgre",
  "SA05bst-108u:452_54": "navakamalavapuṣmān ṣaṇmukhaḥ krauñcahantā /",
  "SA05bst-108u:452_55": "trinayanatanayo 'sau nityasuptaḥ kumāro",
  "SA05bst-108u:452_56": "daśabala tava nityaṃ suprabhātaṃ prabhātam //",
  "SA05bst-108u:452_57": "aśanavasanahīnā bhāvyamānā virūpā",
  "SA05bst-108u:452_58": "alamakhilavighātaiḥ pretavaddagdhadehāḥ /",
  "SA05bst-108u:452_59": "ubhayagativihīnāste 'pi nagnāḥ prasuptā",
  "SA05bst-108u:452_60": "daśabala tava nityaṃ suprabhātaṃ prabhātam //",
  "SA05bst-108u:452_61": "ṛṣaya iha mahānto vatsabhṛgvaṅgirādyāḥ",
  "SA05bst-108u:452_62": "kratupulahavasiṣṭhā vyāsavālmīkigargāḥ /",
  "SA05bst-108u:452_63": "parayuvativilāsairmohitāste 'pi suptāḥ",
  "SA05bst-108u:452_64": "daśabala tava nityaṃ suprabhātaṃ prabhātam //",
  "SA05bst-108u:452_65": "yamavaruṇakuberā yakṣadaityoragendrāḥ",
  "SA05bst-108u:452_66": "divi bhuvi gagane vā lokapālāstathānye /",
  "SA05bst-108u:452_67": "yuvatimadakaṭākṣairvīṃkṣitāste 'pi suptā",
  "SA05bst-108u:452_68": "daśabala tava nityaṃ suprabhātaṃ prabhātam //",
  "SA05bst-108u:busto_89.18_0": "bhavajalanidhimagnā mohajālāvṛtāṅgā manukapilakaṇādā bhrāmitā mūḍhacittāḥ /",
  "SA05bst-108u:busto_89.18_1": "samasukhaparihīnā vāliśāste 'pi suptā daśabala tava nityaṃ suprabhātaṃ prabhātam //",
  "SA05bst-108u:busto_89.19_0": "ajñānanidrarajanītamasi prasuptā tṛṣṇāviśālaśayane viṣayopadhāne /",
  "SA05bst-108u:busto_89.19_1": "kāle śubhāśubhaphalaṃ parikīryamāṇe jāgarti yaḥ satatameva namo 'stu tasmai //",
  "SA05bst-108u:busto_89.20_0": "tīrtheṣu gokulaśatāni pibanti toyaṃ tṛptiṃ vrajanti na ca tatkṣayamabhyupaiti /",
  "SA05bst-108u:busto_89.20_1": "tadvanmune kaviśatairapi saṃstutasya na kṣīyate guṇanidhirguṇasāgarasya //",
  "SA05bst-108u:busto_89.21_0": "suprabhātaṃ tavaikasya jñānonmīlitacakṣuṣaḥ /",
  "SA05bst-108u:busto_89.21_1": "ajñānatimirāndhānāṃ nityamastamito raviḥ //",
  "SA05bst-108u:busto_89.22_0": "punaḥ prabhātaṃ punarutthito raviḥ punaḥ śaśāṅkaḥ punareva śarvarī /",
  "SA05bst-108u:busto_89.22_1": "mṛtyurjarā janma tathaiva he mune gatāgataṃ mūḍhajano na buddhyate //",
  "SA05bst-108u:busto_89.23_0": "suprabhātaṃ sunakṣatraṃ śriyā pratyabhinanditam /",
  "SA05bst-108u:busto_89.23_1": "buddhaṃ dharmaṃ ca saṅghaṃ va praṇamāmi dine dine //",
  "SA05bst-108u:busto_89.23_2": "stutvā lokaguruṃ mahāmunivaraṃ saddharmapuṇyodgamaṃ",
  "SA05bst-108u:busto_89.23_3": "nirdvandvaṃ hatarāgadveṣatimiraṃ śāntendriyaṃ nispṛham /",
  "SA05bst-108u:busto_89.23_4": "yatpuṇyaṃ samupārjitaṃ khalu mayā tenaiva loko 'khilaṃ",
  "SA05bst-108u:busto_89.23_5": "pratyūṣastutiharṣito daśabale śraddhāṃ parāṃ vindatām //",
  "SA05bst-108u:453_0": "śrīharṣadevabhūpativiracitaṃ daśabalasya suprabhātastotraṃ samāptam //",
  "SA05bst-108u:455_0": "Digital Sanskrit Buddhist Canon, Stotra section, text no. 90:",
  "SA05bst-108u:456_0": "Svayaṃbhūstavaḥ",
  "SA05bst-108u:busto_90.1_0": "namaste viśvarūpāya jyotīrūpāya te namaḥ /",
  "SA05bst-108u:busto_90.1_1": "namaḥ svayaṃbhave nityaṃ jagaduddhārahetave //",
  "SA05bst-108u:busto_90.1_2": "tvaṃ buddhastvaṃ ca dharmo daśabalatanayastvaṃ tathā bodhisattva-",
  "SA05bst-108u:busto_90.1_3": "stvaṃ bhikṣuḥ śrāvakastvaṃ kuliśavaradharastvaṃ tathā dharmadhātuḥ /",
  "SA05bst-108u:busto_90.1_4": "tvaṃ brahmā tvaṃ ca viṣṇuḥ pramathagaṇapatistvaṃ mahendro yamastvaṃ",
  "SA05bst-108u:busto_90.1_5": "tvaṃ pāśī tvaṃ dhaneśastvamanalapavanau nairṛtastvaṃ maheśaḥ //",
  "SA05bst-108u:busto_90.1_6": "bhūtāḥ pretāścatiryak tvamamaramaditimārnavāstvaṃ vayaṃ ca",
  "SA05bst-108u:busto_90.1_7": "cāturyonistvameva triguṇavaratanuḥ pañcajñānaikamūrtiḥ /",
  "SA05bst-108u:busto_90.1_8": "varṇāstvaṃ kālamāsā dinamapi rajanī pañcabhūtāstvameva",
  "SA05bst-108u:busto_90.1_9": "annaṃ ratnaṃ ca sarvaṃ matirati mahatī naḥ sadā tvāṃ natāḥ smaḥ //",
  "SA05bst-108u:busto_90.1_10": "pañcajñānena buddhān sṛjasi svayamatho bodhisattvāṃśca pañca-",
  "SA05bst-108u:busto_90.1_11": "bhūtānetān guṇāṃstrīnajaharigiriśān sthāvarāñjaṅgamāṃśca /",
  "SA05bst-108u:busto_90.1_12": "sarveṣāṃ cetasi stho naṭayasi sakalaṃ sarvato rakṣako 'si",
  "SA05bst-108u:busto_90.1_13": "tvaṃ bījaṃ cāṅkurastvaṃ phalamapi viṭapī sarvadā tvāṃ natāḥ smaḥ //",
  "SA05bst-108u:busto_90.1_14": "śreṣṭhaṃ kṣatraṃ tvamasmin prabhavasi bhagavān sarvataḥ sarvadevān",
  "SA05bst-108u:busto_90.1_15": "grāmāṃstīrthāni deśān nṛpasahitanarān naigamāṃścāpi sarvān /",
  "SA05bst-108u:busto_90.1_16": "dvīpeṣvanyeṣvapi tvaṃ vibhajasi sakalaṃ jyotiṣāṃ saṃvibhāgam",
  "SA05bst-108u:busto_90.1_17": "bījībhūtaikadīpo 'syakhilamapi jagadvayāpakastvāṃ natāḥ smaḥ //",
  "SA05bst-108u:busto_90.6_0": "jyotistvadīyaṃ parito visāri sitāruṇaśyāmakapītaraktaṃ",
  "SA05bst-108u:busto_90.6_1": "dṛṣṭaṃ tataḥ sarvamidaṃ bhavantaṃ manyāmahe tvāṃ praṇatāḥ sma nityam //",
  "SA05bst-108u:busto_90.7_0": "nutiṃ mahārājakṛtāṃ ye paṭhiṣyanti mānavāḥ /",
  "SA05bst-108u:busto_90.7_1": "cakravartipadaṃ prāpya te hi muktimavāpnuyuḥ //",
  "SA05bst-108u:457_0": "śrīcāturmahārājakṛtaṃ svayaṃbhūstavaṃ samāptam //",
  "SA05bst-108u:459_0": "Digital Sanskrit Buddhist Canon, Stotra section, text no. 91:",
  "SA05bst-108u:460_0": "Svayambhūstotram",
  "SA05bst-108u:busto_91.1_0": "jagatkṛte svayaṃbhuvamanādilīnamavyayam /",
  "SA05bst-108u:busto_91.1_1": "tanorvipajjarātmakṛtsvayaṃbhuvaṃ namāmyaham //",
  "SA05bst-108u:busto_91.2_0": "sahasrapatrapaṅkajaṃ lasatsukarṇikodbhavam /",
  "SA05bst-108u:busto_91.2_1": "samastakāmanāpradaṃ svayaṃbhuvaṃ namāmyaham //",
  "SA05bst-108u:busto_91.3_0": "sahasrabhānurañjanaṃ niyutacandranandanam /",
  "SA05bst-108u:busto_91.3_1": "surādilokavandanaṃ svayaṃbhuvaṃ namāmyaham //",
  "SA05bst-108u:busto_91.4_0": "tvameva rājase guṇairbhuvi sthito virājase /",
  "SA05bst-108u:busto_91.4_1": "tridhātuka vibhāvase svayaṃbhuvaṃ namāmyaham //",
  "SA05bst-108u:busto_91.5_0": "ayaṃ ka ityayaṃ hṛdā mīmāṃsituṃ na śaktavān /",
  "SA05bst-108u:busto_91.5_1": "praghāsamātramīkṣitaḥ svayaṃbhuvaṃ namāmyaham //",
  "SA05bst-108u:busto_91.6_0": "paṭhanti ye narā mudā svayaṃbhuvaḥ stutiṃ sadā /",
  "SA05bst-108u:busto_91.6_1": "trivargasiddhimāpya te labhanti muktimeva tām //",
  "SA05bst-108u:461_0": "śrībṛhatsvayaṃbhūpurāṇoddhṛtaṃ śikhinirmitaṃ",
  "SA05bst-108u:461_1": "svayambhūstotraṃ samāptam //",
  "SA05bst-108u:463_0": "Digital Sanskrit Buddhist Canon, Stotra section, text no. 92:",
  "SA05bst-108u:464_0": "Vāgīśvaravarṇanāstotram",
  "SA05bst-108u:busto_92.1_0": "brahmādidevamanujāsurapūjitāṅgaṃ jñānādisarvanilayaṃ guṇarājavantam /",
  "SA05bst-108u:busto_92.1_1": "jñānādhipaṃ guṇamayaṃ guṇavṛddhimantaṃ vāgīśvaraṃ suraguruṃ satataṃ namāmi //",
  "SA05bst-108u:busto_92.2_0": "vedādiśāstraracanākhilamantravijñaṃ stotraiḥ kathādibhiraśeṣasugītaśabdam /",
  "SA05bst-108u:busto_92.2_1": "yaṃ kīryayanti munayo naravāṇyabhijñaṃ vāgīśvaraṃ suraguruṃ satataṃ namāmi //",
  "SA05bst-108u:busto_92.3_0": "jñānapradhānakaśarīramacintyabuddhiṃ vācaspatiṃ divi bhuvi stutakīrtidaṃ tam /",
  "SA05bst-108u:busto_92.3_1": "jñāneśvaraṃ tribhuvaneśacarācaraṃ taṃ vāgīśvaraṃ suraguruṃ satataṃ namāmi //",
  "SA05bst-108u:busto_92.4_0": "ratnādiśilpaparikalpanapūrṇajñeyaṃ citraṃ vicitritaguṇaṃ janamānanīyam /",
  "SA05bst-108u:busto_92.4_1": "sarvajñakārakadharād hṛdi brahmapuñjaṃ vāgīśvaraṃ suraguruṃ satataṃ namāmi //",
  "SA05bst-108u:busto_92.5_0": "caryāvidhau ratipatiṃ sthiradhairyabodhiṃ dhyānādhipaṃ vividhinā sukharañjanīyam /",
  "SA05bst-108u:busto_92.5_1": "vidyāpratiṣṭhitaguruṃ bhuvanetipūrṇaṃ vāgīśvaraṃ suraguruṃ satataṃ namāmi //",
  "SA05bst-108u:busto_92.6_0": "vāṇīpatiṃ bhujacatuṣṭayabāṇacāpaṃ pustaṃ kṛpāṇamaniśaṃ kramaśo dadhānam /",
  "SA05bst-108u:busto_92.6_1": "sarveṣṭadaṃ jagati yaccaṇāravindaṃ vāgīśvaraṃ suraguruṃ satataṃ namāmi //",
  "SA05bst-108u:465_0": "śrīvāgīśvaravarṇanāstotraṃ samāptam //",
  "SA05bst-108u:467_0": "Digital Sanskrit Buddhist Canon, Stotra section, text no. 93:",
  "SA05bst-108u:468_0": "Vāgvāṇīstotram",
  "SA05bst-108u:busto_93.1_0": "sarasvatīṃ namasyāmi cetanāṃ hṛdi saṃsthitām /",
  "SA05bst-108u:busto_93.1_1": "kaṇṭhasthāṃ padmayoniṃ ca hrīṃkārasupriyāṃ sadā //",
  "SA05bst-108u:busto_93.2_0": "matidāṃ varadāṃ caiva sarvakāmapradāyinīm /",
  "SA05bst-108u:busto_93.2_1": "keśavasya priyāṃ devīṃ vīṇāhastāṃ varapradām //",
  "SA05bst-108u:busto_93.3_0": "aiṃ hrīṃ mantrapriyāṃ caiva kumatidhvaṃsakāriṇīm /",
  "SA05bst-108u:busto_93.3_1": "svaprakāśāṃ nirālambāmajñānatimirāpahām //",
  "SA05bst-108u:busto_93.4_0": "mokṣapradāṃ sunityāṃ suvaradāṃ śodhanapriyām /",
  "SA05bst-108u:busto_93.4_1": "ādityamaṇḍale līnāṃ praṇamāmi jinapriyām //",
  "SA05bst-108u:busto_93.5_0": "jñānākārāṃ jagaddīpāṃ bhaktapāśavināśinīm /",
  "SA05bst-108u:busto_93.5_1": "iti samyak stutā devī vāgīśena mahātmanā //",
  "SA05bst-108u:busto_93.6_0": "ātmānaṃ darśayāmāsa śaradindusamaprabhā /",
  "SA05bst-108u:busto_93.6_1": "sarasvatyuvāca varaṃ vṛṇīṣva bhadanta yatte manasi vartate //",
  "SA05bst-108u:busto_93.7_0": "bṛhaspatiruvāca prasannā yadi me devī divyaṃ jñānaṃ pradīyatām /",
  "SA05bst-108u:busto_93.7_1": "sarasvatyuvāca stotreṇānena ye bhaktyā māṃ stuvanti sadā narāḥ //",
  "SA05bst-108u:busto_93.8_0": "labhante paramaṃ jñānaṃ mama tulyaparākramam /",
  "SA05bst-108u:busto_93.8_1": "kavitvaṃ matprasādena tathā ca vipulaṃ yaśaḥ //",
  "SA05bst-108u:busto_93.9_0": "trisandhyaṃ prayato bhūtvā yaḥ stotraṃ paṭhate naraḥ /",
  "SA05bst-108u:busto_93.9_1": "tasya kaṇṭhe sadā vāsaṃ kariṣyāmi na saṃśayaḥ //",
  "SA05bst-108u:469_0": "om aiṃ vāgvādini mama jihvāyāṃ eeṃ hrīṃ mantrasarasvati svāhā /",
  "SA05bst-108u:470_0": "bṛhaspatikṛtaṃ śrīvāgvāṇīstotraṃ samāptam //",
  "SA05bst-108u:472_0": "Digital Sanskrit Buddhist Canon, Stotra section, text no. 94:",
  "SA05bst-108u:473_0": "Vajradevīstotram",
  "SA05bst-108u:474_0": "ācāryanāgārjunaviracitam",
  "SA05bst-108u:475_0": "om namaḥ śrīyoginīdevyai",
  "SA05bst-108u:475_1": "ḍākī yā sarvabuddhā sakalabhayaharā vyāpinī viśvamātā",
  "SA05bst-108u:475_2": "ekāsyā raktavarṇā trinayanamuditā khecarī śreṣṭhaśobhā /",
  "SA05bst-108u:475_3": "prajvālī divyadehā gagaṇakṛtapadā dvibhujā muktakeśā",
  "SA05bst-108u:475_4": "khaṭvāṅgaṃ vāmapāṇau dahinakaratikādhāriṇī svargarupā //",
  "SA05bst-108u:475_5": "nagnāṅgā grīvamālyā naraśirasahitā bhūṣaṇaṃ pañcamudrā",
  "SA05bst-108u:475_6": "sattvānāṃ mārgamokṣā 'nuttaravaradā jñānasiddhipradātā (trī) /",
  "SA05bst-108u:475_7": "śrīdevī prāṇirakṣākṛtajagatahitā yoginī vajradīpti-",
  "SA05bst-108u:475_8": "stvatpādau padmarūpau praṇamitaśirasā naumi vidyādharīśe //",
  "SA05bst-108u:busto_94.3_0": "bhagavatī mahādevī bhavatyāḥ śaraṇaṃ vajre /",
  "SA05bst-108u:busto_94.3_1": "vande pādāmbuje nityaṃ bhajāmi tvāṃ prasīda me //",
  "SA05bst-108u:busto_94.4_0": "jananī sarvabuddhānāṃ tvameva bodhidāyinī /",
  "SA05bst-108u:busto_94.4_1": "sarveṣāṃ bodhisattvānāṃ mātā hitānupālinī //",
  "SA05bst-108u:busto_94.5_0": "sarvahitārthasaṃbhartrī sarvapāpaviśodhinī /",
  "SA05bst-108u:busto_94.5_1": "duṣṭamāragaṇān kṣobhya mahānandasukhapradā //",
  "SA05bst-108u:busto_94.6_0": "saddharmasādhanotsāhe balavīryaguṇapradā /",
  "SA05bst-108u:busto_94.6_1": "niḥkleśastimitadhyānasamādhisukhadāyinī //",
  "SA05bst-108u:busto_94.7_0": "prajñāguṇamahāratnaśrīsamṛddhipradāyinī /",
  "SA05bst-108u:busto_94.7_1": "bhagavatyāḥ padāmbhoje śaraṇastho bhajāmyaham //",
  "SA05bst-108u:busto_94.8_0": "namāmi vajravārāhīṃ sarvapāpapramocanīm /",
  "SA05bst-108u:busto_94.8_1": "māravidhvaṃsinīṃ devīṃ buddhatvaphaladāyinīm //",
  "SA05bst-108u:busto_94.9_0": "naumi śrīvajravārāhīṃ mantramūrtiṃ jineśvarīm /",
  "SA05bst-108u:busto_94.9_1": "atyantavaradāṃ devīṃ ṛddhisiddhivarapradām //",
  "SA05bst-108u:busto_94.10_0": "vairocanakulodbhūtāṃ muktakeśīṃ trilocanām /",
  "SA05bst-108u:busto_94.10_1": "sandhyāsindūravarṇābhāṃ vande tvāṃ kuliśeśvarīm //",
  "SA05bst-108u:busto_94.11_0": "pañcamudraśiraḥśobhāṃ skandhe khaṭvāṅgadhāriṇīm /",
  "SA05bst-108u:busto_94.11_1": "kare vajrakaroṭasthāṃ vande vajravilāsinīm //",
  "SA05bst-108u:busto_94.12_0": "mudrāpañcadharāṃ dehe muṇḍamālāvibhūṣitām /",
  "SA05bst-108u:busto_94.12_1": "līlāhāsyamukhāmbhojāṃ vande trailokyasundarīm //",
  "SA05bst-108u:busto_94.13_0": "bhairavādyāṃ trimukhīṃ ca vikrāntikaṇṭhacarcikām /",
  "SA05bst-108u:busto_94.13_1": "vidveṣaghanaghorāṃ ca vande bhīmabhayaṅkarīm //",
  "SA05bst-108u:busto_94.14_0": "rāgavirāgayormadhye bhāvābhāvavikhaṇḍitām /",
  "SA05bst-108u:busto_94.14_1": "samudbhūtāṃ sadā devīṃ vande tāṃ jñānaḍākinīm //",
  "SA05bst-108u:busto_94.15_0": "pañcāmṛtasurāpānapañcaśālisubhojinīm /",
  "SA05bst-108u:busto_94.15_1": "gītavādyaratāṃ nityaṃ vande tvāṃ suravanditām //",
  "SA05bst-108u:busto_94.16_0": "sadaiva sahajānandāṃ nityabhūtāṃ sarvālayām /",
  "SA05bst-108u:busto_94.16_1": "raṇaccaraṇanūpuryāṃ vande nṛtyaparāyaṇām //",
  "SA05bst-108u:busto_94.17_0": "tvāṃ devīṃ siddhidātrīṃ ca yogācārasadāratām /",
  "SA05bst-108u:busto_94.17_1": "buddhanirvāṇadātrīṃ tvāṃ vande buddhasya mātaram //",
  "SA05bst-108u:busto_94.18_0": "raktāṅgīṃ vajravārāhīṃ divyarūpasvarūpiṇīm /",
  "SA05bst-108u:busto_94.18_1": "krāntimūrtidayādevīṃ namāmi vajrayoginīm //",
  "SA05bst-108u:busto_94.19_0": "bandhūkapuṣpasaṅkāśāṃ śāntarūpāṃ jineśvarīm /",
  "SA05bst-108u:busto_94.19_1": "ṛddhisiddhipradāṃ devīṃ namāmi vajrayoginīm //",
  "SA05bst-108u:busto_94.20_0": "dvādaśavarṣasampannāṃ navanṛtyasvarūpiṇīm /",
  "SA05bst-108u:busto_94.20_1": "trailokyavyāpinīṃ devīṃ namāmi vajrayoginīm //",
  "SA05bst-108u:476_0": "śrīnāgārjunapādācāryaviracitaṃ vajradevīstotraṃ samāptam //",
  "SA05bst-108u:478_0": "Digital Sanskrit Buddhist Canon, Stotra section, text no. 95:",
  "SA05bst-108u:479_0": "Vajramahākālastotram",
  "SA05bst-108u:480_0": "ācāryanāgārjunakṛtam",
  "SA05bst-108u:480_1": "hāṃ hāṃ hāṃkāranādaiḥ kilikilitaravaiḥ bhūtavetālavṛndair",
  "SA05bst-108u:480_2": "hu huṃkāraiḥ samantānnarapiśitamukhai raktamālākulāṅgaiḥ /",
  "SA05bst-108u:480_3": "khaṭvāṅgaskannapāṇirnarakarakadharaḥ kāmarūpī virūpī",
  "SA05bst-108u:480_4": "piṅgākṣaḥ piṅgakeśaḥ śavagaṇanalakaḥ kṣetrapālo 'vatādvaḥ //",
  "SA05bst-108u:480_5": "pheṃ pheṃ pheṃkāranādaiḥ pratijanitabṛhadvahnigarbhāṅgavaktre",
  "SA05bst-108u:480_6": "mālāṃ kaṇṭhe nidhāya prakaṭabhayavapurbhūṣitāṅgopaśobhaḥ /",
  "SA05bst-108u:480_7": "īṣadraktādharoṣṭho 'sṛkasakalavṛtāmālinā muktapāṇiḥ",
  "SA05bst-108u:480_8": "klīṃ ḍāṃ klīṃ ḍāṃ ninādairvaradahanabhuvi kṣetrapaḥ pātu yuṣmān //",
  "SA05bst-108u:481_0": "kṣaṃ kṣaṃ kṣaṃ kṣāntimūrtiḥ kalakalakalakṛt kṣāntivṛddhiṃ prakurvan /",
  "SA05bst-108u:481_1": "krāntākrāntaikaviśvaḥ kahakahakathano nīlajīmūtavarṇaḥ /",
  "SA05bst-108u:busto_95.3_0": "krāntākrāntaikaviśvaḥ kahakahakathano nīlajīmūtavarṇaḥ /",
  "SA05bst-108u:busto_95.3_1": "hrīṃ śrīṃ klīṃ mantradehaḥ paca paca dahanairjātamantraḥ samantād",
  "SA05bst-108u:busto_95.3_2": "vighnānutsāryamāṇaḥ śamayatu niyataṃ śātravān kṣetrapālaḥ //",
  "SA05bst-108u:busto_95.3_3": "hā hā hā hāṭṭahāsairatiśayabhayakṛt sarvadā 'satpaśūnāṃ",
  "SA05bst-108u:busto_95.3_4": "pāpānām, vighnahantā pratidivasamasau prāptasaṃbodhilābhaḥ /",
  "SA05bst-108u:busto_95.3_5": "huṃ phaṭ huṃphaṭaninādaistribhuvanakuharaṃ pūrayan pūrṇaśaktiḥ",
  "SA05bst-108u:busto_95.3_6": "pāyācchrīkṣetrapālaḥ kapilatarajaṭājūṭakleśāṅgabhāraḥ //",
  "SA05bst-108u:busto_95.3_7": "khaṃ khaṃ khaṃ khaṅgapāṇirlalalalalalito rūpato raktapāṇiḥ",
  "SA05bst-108u:busto_95.3_8": "raṃ raṃ raṃ raktanetro ru ru rudhirakaraścarcitaścaṇḍavegaḥ /",
  "SA05bst-108u:busto_95.3_9": "kruṃ kruṃ kruṃ krodhadṛṣṭiḥ kuha kuha kuṭilaḥ kuñcitāśeṣaduṣṭaḥ",
  "SA05bst-108u:busto_95.3_10": "ḍaṃ ḍaṃ ḍaṃ ḍāmarāṅgo ḍamarukasahito rakṣatāt kṣetrapālaḥ //",
  "SA05bst-108u:busto_95.3_11": "yaṃ yaṃ yaṃ yāti viśvaṃ yamaniyamayuto yāmino 'yāmino vā",
  "SA05bst-108u:busto_95.3_12": "vaṃ vaṃ vaṃ vātavego jhaṭiti karakadhṛt prāptalokopacāraḥ /",
  "SA05bst-108u:busto_95.3_13": "bhrūṃ bhrūṃ bhrūṃ bhīṣaṇāṅgo bhṛkuṭikṛtabhayo muktivān sādhakānāṃ",
  "SA05bst-108u:busto_95.3_14": "kṣaṃ kṣaṃ kṣaṃ kṣemakārī kṣapayatu duritaṃ rakṣatāt kṣetrapālaḥ //",
  "SA05bst-108u:busto_95.3_15": "klāṃ klāṃ klāṃ krāntimūrtistribhuvanamaniśaṃ kledayan sarvadā yaḥ",
  "SA05bst-108u:busto_95.3_16": "paṃ paṃ paṃ pāśahastaḥ paraśudhṛtakaraḥ pālayan pālanīyān /",
  "SA05bst-108u:busto_95.3_17": "mudrāṇāṃ mantramūrtistvamabhimataphalado mantriṇāṃ mantratulyaḥ",
  "SA05bst-108u:busto_95.3_18": "kṣetrāṇāṃ pālako 'sau sakalajitatanuḥ pātu yuṣmāṃścirāyuḥ //",
  "SA05bst-108u:busto_95.3_19": "klīṃ klīṃ klīṃ kṛttivāsā kṛtaripuniyamaḥ kleśitānāṃ sadeśaḥ",
  "SA05bst-108u:busto_95.3_20": "kaṃ kaṃ kaṃ kapālamālī kalikaluṣaharaḥ kālavṛndābhakāyaḥ /",
  "SA05bst-108u:busto_95.3_21": "caṃ caṃ caṃ caṇḍavegaḥ pracaritasamayāḥ kālabhūtaikalokaḥ",
  "SA05bst-108u:busto_95.3_22": "saṃ saṃ saṃ saṃyatātmā samayaśubhaphalaṃ lakṣyatāṃ pātu yuṣmān //",
  "SA05bst-108u:busto_95.3_23": "mantrāṇāṃ manrakāyo niyatayamadyutiḥ satpathe śūddhatīre",
  "SA05bst-108u:busto_95.3_24": "ācāryaḥ sādhako vā japati ca niyataṃ puṇyavān jāyate 'sau /",
  "SA05bst-108u:busto_95.3_25": "āyuḥ śrīḥ kīrtilakṣmīrdhṛtibalamatulaṃ śāntipuṣṭī prabhā ca",
  "SA05bst-108u:busto_95.3_26": "sarvajñatvaṃ ca nityaṃ dinaniśamatulaṃ naśyate vighnajātam //",
  "SA05bst-108u:482_0": "śrīvajramahākālastotraṃ samāptam //",
  "SA05bst-108u:484_0": "Digital Sanskrit Buddhist Canon, Stotra section, text no. 96:",
  "SA05bst-108u:485_0": "Vajrapāṇināmāṣṭottaraśatastotram",
  "SA05bst-108u:busto_96.1_0": "vajrasattva mahāsattva mahāyāna mahātmaka /",
  "SA05bst-108u:busto_96.1_1": "mahāprabha mahāśuddha mahānātha namo 'stu te //",
  "SA05bst-108u:busto_96.2_0": "vajrarāja mahāvajra vajra sarvatathāgata /",
  "SA05bst-108u:busto_96.2_1": "mahāsattva mahāvīrya mahopāya namo 'stu te //",
  "SA05bst-108u:busto_96.3_0": "vajrarāga mahāśuddha sarvasaukhya mahāsukha /",
  "SA05bst-108u:busto_96.3_1": "sukhāgryānādinidhana mahākāma namo 'stu te //",
  "SA05bst-108u:busto_96.4_0": "vajrasādhu mahātuṣṭi sādhukāra praharṣaka /",
  "SA05bst-108u:busto_96.4_1": "mahāharṣa mahāmoda suprāmodya namo 'stu te //",
  "SA05bst-108u:busto_96.5_0": "vajraratna mahārāja svābhiṣeka mahāmate /",
  "SA05bst-108u:busto_96.5_1": "sarvaratna mahāśobhavibhūṣaṇa namo 'stu te //",
  "SA05bst-108u:busto_96.6_0": "vajrateja mahāteja vajraprabha mahādyute /",
  "SA05bst-108u:busto_96.6_1": "jinaprabha mahājvāla buddhaprabha namo 'stu te //",
  "SA05bst-108u:busto_96.7_0": "vajraketu mahāketu mahādhvaja dhanaprada /",
  "SA05bst-108u:busto_96.7_1": "ākāśaketo mahāyaṣṭi tyāgadhvaja namo 'stu te //",
  "SA05bst-108u:busto_96.8_0": "vajrahāsa mahāhāsa mahāprītipramodana /",
  "SA05bst-108u:busto_96.8_1": "prītivega ratiprīte dharmaprīte namo 'stu te //",
  "SA05bst-108u:busto_96.9_0": "vajradharma mahādharma sarvadharmasuśodhaka /",
  "SA05bst-108u:busto_96.9_1": "buddhadharma sudharmāgrya rāgadharma namo 'stu te //",
  "SA05bst-108u:busto_96.10_0": "vajratīkṣṇa mahākośa prajñājñāna mahāmate /",
  "SA05bst-108u:busto_96.10_1": "pāpacchedamahākhaḍga buddhaśastra namo 'stu te //",
  "SA05bst-108u:busto_96.11_0": "vajrahetu mahācakra buddhacakra mahānidhe /",
  "SA05bst-108u:busto_96.11_1": "sarvamaṇḍaladharmāgra dharmacakra namo 'stu te //",
  "SA05bst-108u:busto_96.12_0": "vajrabhāṣa mahābhāṣa niṣprapañca mahākṣara /",
  "SA05bst-108u:busto_96.12_1": "anakṣara mahājāpa buddhavāca namo 'stu te //",
  "SA05bst-108u:busto_96.13_0": "vajrakarma sukarmāgrya mahākarma sukarmakṛt /",
  "SA05bst-108u:busto_96.13_1": "guhyapūja mahāpūja buddhapūja namo 'stu te //",
  "SA05bst-108u:busto_96.14_0": "vajrarakṣa mahāvarma kavacāgrya mahādṛḍha /",
  "SA05bst-108u:busto_96.14_1": "mahārakṣa mahāsāra buddhavīrya namo 'stu te //",
  "SA05bst-108u:busto_96.15_0": "vajrayakṣa mahākrodha sarvaduṣṭabhayānaka /",
  "SA05bst-108u:busto_96.15_1": "sarvabuddhamahopāya agrayakṣa namo 'stu te //",
  "SA05bst-108u:busto_96.16_0": "mahāsandhi mahāmudra mahāsamayabandhaka /",
  "SA05bst-108u:busto_96.16_1": "mahāmuṣṭe samudrāgrya vajramuṣṭe namo 'stu te //",
  "SA05bst-108u:busto_96.17_0": "vandyo mānyaśca pūjyaśca satkartavyastathāgataiḥ /",
  "SA05bst-108u:busto_96.17_1": "yasmādanādinidhanaṃ bodhicittaṃ tvamucyase //",
  "SA05bst-108u:busto_96.18_0": "tvāmāsādya jināḥ sarve bodhisattvāśca śauriṇaḥ /",
  "SA05bst-108u:busto_96.18_1": "saṃbhūtāḥ saṃbhaviṣyanti buddhabodhyagrahetavaḥ //",
  "SA05bst-108u:busto_96.19_0": "namaste vajrasattvāya vajraratnāya te namaḥ /",
  "SA05bst-108u:busto_96.19_1": "namaste vajradharmāya namaste vajrakarmaṇe //",
  "SA05bst-108u:busto_96.20_0": "tvāmabhiṣṭutya nāmāgraiḥ praṇamya ca subhāvataḥ /",
  "SA05bst-108u:busto_96.20_1": "yatpuṇyaṃ tena sarvo hi buddhabodhimavāpnuyāt //",
  "SA05bst-108u:busto_96.21_0": "idamuccārayetsamyag nāmāṣṭaśatamuttamam /",
  "SA05bst-108u:busto_96.21_1": "sakṛdvāraṃ subhaktisthaḥ sarvabuddhatvamāpnuyāt //",
  "SA05bst-108u:486_0": "śrīvajrapāṇināmāṣṭottaraśatastotraṃ samāptam //",
  "SA05bst-108u:488_0": "Digital Sanskrit Buddhist Canon, Stotra section, text no. 97:",
  "SA05bst-108u:489_0": "Vajrasattvastotram",
  "SA05bst-108u:490_0": "vande śrī",
  "SA05bst-108u:490_1": "vajrasattvaṃ bhuvanavaraguruṃ sarvabuddhaṃ bhavantaṃ",
  "SA05bst-108u:490_2": "nānārūpaṃ jinendraṃ timirabhayaharaṃ nirmitaṃ meruśāntam /",
  "SA05bst-108u:490_3": "dharmādhāraṃ munīnāṃ jinaguṇaśubhadaṃ maṇḍalaṃ vajradhātuṃ",
  "SA05bst-108u:490_4": "sarvānandaikarūpaṃ paramasukhamayaṃ dehināṃ mokṣahetum //",
  "SA05bst-108u:busto_97.2_0": "ajñānagāḍhatimirārṇavamagnasattvamohāndhakāratamavāraṇacandraraśmiḥ /",
  "SA05bst-108u:busto_97.2_1": "jñānaṃ prakāśya paripūritavīryadhyānaṃ śrīvajrasattvamasamaṃ śirasā namāmi //",
  "SA05bst-108u:busto_97.3_0": "yasmin surāsurasurendranarendravṛndāstvatpādapadmapatitā bhramarāḥ śirobhiḥ /",
  "SA05bst-108u:busto_97.3_1": "tatsiddhisādhanapayodhimahānidhānaṃ śrīlokanāthacaraṇaṃ śaraṇaṃ prayāmi //",
  "SA05bst-108u:busto_97.3_2": "buddhaṃ trailokyanāthaṃ suravaranamitaṃ pārasaṃsāratīrṇaṃ",
  "SA05bst-108u:busto_97.3_3": "dhīraṃ gāmbhīryavantaṃ sakalaguṇanidhiṃ dharmarājābhiṣiktam /",
  "SA05bst-108u:busto_97.3_4": "tṛṣṇāmohāndhakāraṃ kalikaluṣaharaṃ kāmalobhādavantaṃ",
  "SA05bst-108u:busto_97.3_5": "taṃ vande śākyasiṃhaṃ praṇamitaśirasā sarvakālaṃ namāmi //",
  "SA05bst-108u:busto_97.5_0": "hrīṃkārasaṃbhavaṃ nāthaṃ karuṇāsnigdhamānasam /",
  "SA05bst-108u:busto_97.5_1": "amoghapāśanāmānaṃ lokanāthaṃ namāmyaham //",
  "SA05bst-108u:busto_97.6_0": "māmakī locanā tārā padminī jinadhātave /",
  "SA05bst-108u:busto_97.6_1": "sarvabuddhālayaṃ caityaṃ dharmadhātuṃ namāmi tam //",
  "SA05bst-108u:busto_97.7_0": "namastāre ture vīre tuttāre bhayanāśini /",
  "SA05bst-108u:busto_97.7_1": "ture sarvāture kāle svāhākāraṃ namāmyaham //",
  "SA05bst-108u:busto_97.8_0": "saddharmapuṇḍarīkākṣaṃ sarvajñaguṇasāgaram /",
  "SA05bst-108u:busto_97.8_1": "samantabhadraśāstāraṃ śākyasiṃhaṃ namāmyaham //",
  "SA05bst-108u:491_0": "śrīvajrasattvastotraṃ samāptam //",
  "SA05bst-108u:493_0": "Digital Sanskrit Buddhist Canon, Stotra section, text no. 98:",
  "SA05bst-108u:494_0": "Vajrasattvastutiḥ",
  "SA05bst-108u:495_0": "atha khalu bhagavantaḥ sarvatathāgatāḥ bhagavantaṃ mahāvajrasattvaṃ stuvanti sma-",
  "SA05bst-108u:busto_98.1_0": "mohavajrasvabhāvastvaṃ yamāriratibhīṣaṇaḥ /",
  "SA05bst-108u:busto_98.1_1": "sarvabuddhamayaḥ śāntaḥ kāyavajra namo 'stu te //",
  "SA05bst-108u:busto_98.2_0": "piśunavajrasvabhāvastvaṃ yamāriratibhīṣaṇaḥ /",
  "SA05bst-108u:busto_98.2_1": "cittavajrapratīkāśo ratnavajra namo 'stu te //",
  "SA05bst-108u:busto_98.3_0": "rāgavajrasvabhāvastvaṃ yamāriratibhīṣaṇaḥ /",
  "SA05bst-108u:busto_98.3_1": "sarvaghoṣavarāgrāgrya vāgvajra namo 'stu te //",
  "SA05bst-108u:busto_98.4_0": "īrṣyāvajrasvabhāvastvaṃ yamāriratibhīṣaṇaḥ /",
  "SA05bst-108u:busto_98.4_1": "kāyavajrapratīkāśa saṅgapāṇe namo 'stu te //",
  "SA05bst-108u:busto_98.5_0": "sarvabuddhasvabhāvastvaṃ sarvabuddhaikasaṃgrahaḥ /",
  "SA05bst-108u:busto_98.5_1": "sarvabuddhavarāgrāgrya maṇḍaleśa namo 'stu te //",
  "SA05bst-108u:496_0": "śrīmahāvajrasattvastutiḥ samāptā //",
  "SA05bst-108u:498_0": "Digital Sanskrit Buddhist Canon, Stotra section, text no. 99:",
  "SA05bst-108u:499_0": "Vajravilāsinīstotram",
  "SA05bst-108u:500_0": "mahāpaṇḍitavibhūticandrapādakṛtam",
  "SA05bst-108u:501_0": "om namaḥ śrīvajrayoginyai",
  "SA05bst-108u:busto_99.1_0": "devāsuranaravanditacaraṇe bhavamagnoddharaṇārpitacaraṇe /",
  "SA05bst-108u:busto_99.1_1": "tvayi rodimi nutisavyapadeśaḥ kiṃ paśyasi punaraniśamaśeṣam //",
  "SA05bst-108u:busto_99.2_0": "mātardevi kirasi kaṇamuṣṭiṃ janayad yajñasutaḥ kimatuṣṭim /",
  "SA05bst-108u:busto_99.2_1": "vajravārāhi narāhisurāṇāṃ tvaṃ śaraṇaṃ tava nāmaparāṇām //",
  "SA05bst-108u:busto_99.3_0": "harikara(ri)śikhiphaṇitaskarabhītistvatparacitte naiva sameti /",
  "SA05bst-108u:busto_99.3_1": "mātardevi nibhālaya mahyaṃ kiṃ sahase mama duḥkhamasahyam //",
  "SA05bst-108u:busto_99.4_0": "tarjanavajrakaroṭa(vi)dhāriṇi duṣṭaṃ tuṣṭaya māranivāriṇi /",
  "SA05bst-108u:busto_99.4_1": "abhinavakomalakaracaraṇāṅgi trivalisamucchadasaptavibhaṅgi //",
  "SA05bst-108u:busto_99.5_0": "grāhyagrāhakabhāvaviśuddhe pādakarāṅgulijālapinaddhe /",
  "SA05bst-108u:busto_99.5_1": "āyatapārśvāṅgulikaracaraṇe dhvastavyādhijarājanimaraṇe //",
  "SA05bst-108u:busto_99.6_0": "udgatareṇurūrdhvagataromā vajrayogavivṛtāmṛtadhāmā /",
  "SA05bst-108u:busto_99.6_1": "bālamarīcivilokanarakte jagatāṃ duḥkhanirākṛtiśakte //",
  "SA05bst-108u:busto_99.7_0": "subhru tanūdari madhyakṛśāṅgi karṇāntāyatalocanabhṛṅgi(bhaṅgi) /",
  "SA05bst-108u:busto_99.7_1": "ḍākinye (va hi) viśvamaśeṣaṃ loko vetti na te bahuveṣam //",
  "SA05bst-108u:busto_99.8_0": "yatnamṛte jagadarthasamṛddhiścintitamātrajanepsitasiddhiḥ /",
  "SA05bst-108u:busto_99.8_1": "mūḍho vetti na duṣkṛtakarma prāvṛṣīva na śilāṅkurajanma //",
  "SA05bst-108u:busto_99.9_0": "andha ivārkaśaśāṅkādarśī pāpajano hyanubhāvasparśī /",
  "SA05bst-108u:busto_99.9_1": "cintāmaṇimajñā na vidanti prajñe tvasya phalāni phalanti //",
  "SA05bst-108u:busto_99.10_0": "cakrāṅkitakarapādamanojñe jñānānalabhasmīkṛtasaṅge /",
  "SA05bst-108u:busto_99.10_1": "kāyavacanamanasā kṛtaduritaṃ rāgadveṣamohaparikari(li)tam //",
  "SA05bst-108u:busto_99.11_0": "taddiśāmi tava devi samakṣaṃ yāvadyāmi na durgatipakṣam /",
  "SA05bst-108u:busto_99.11_1": "manaḥ paramārthaṃ tanustava vedī sa bhavati naiva duritaparikhedī //",
  "SA05bst-108u:busto_99.12_0": "lakṣaṇanikhilālakṣitagātre sakalānuvyañjanagatapātre /",
  "SA05bst-108u:busto_99.12_1": "navayauvanamadamantharapiṇḍe calakuṇḍalayugamaṇḍitagaṇḍe //",
  "SA05bst-108u:busto_99.13_0": "tuṅganitambaghanastanabhāre galakālambiniraṃśuka(ṅkuśa)hāre /",
  "SA05bst-108u:busto_99.13_1": "saṃvaramadhupavicumbimukhābje tadbhujayugaparirabdhahṛdabje //",
  "SA05bst-108u:busto_99.14_0": "nirbharasuratasukhāvikalākṣi muktaśiroruhavasananirapekṣe /",
  "SA05bst-108u:busto_99.14_1": "herukarāhudaṣṭamukhacandre sasmitaracita hūṃ hūṃ kṛtamantre //",
  "SA05bst-108u:busto_99.15_0": "patimaulisthitavidhumamṛṣantī kimu candrārkau vapu(ra)muṣantī /",
  "SA05bst-108u:busto_99.15_1": "mātaste jagadanupamarūpaṃ tadvicāraya paramārtha sa(sva)rūpam //",
  "SA05bst-108u:busto_99.16_0": "kleśadāhiṃ(ha)śamanāmṛtavacanaṃ tadvineyajanaśuddhiviracanam /",
  "SA05bst-108u:busto_99.16_1": "padminīti nalināmalagandhaḥ karuṇāparajagadarthanibandhaḥ //",
  "SA05bst-108u:busto_99.17_0": "divyasudhādhara(gata)rasapānaṃ tajjagadadvayabodhinidhānam /",
  "SA05bst-108u:busto_99.17_1": "pratyaṅgasparśo 'pyanimittaṃ sahajāmbudhiviplāvitacittam //",
  "SA05bst-108u:busto_99.18_0": "kiṃ tvaṃ mātaḥ kariṣyasi tābhiḥ ṣaṭtriṃśacchatakoṭyabalābhiḥ /",
  "SA05bst-108u:busto_99.18_1": "yadyanyāṃ manute bahutātastadvihāya jhagiti dehi nu mātaḥ //",
  "SA05bst-108u:busto_99.19_0": "nāḍīcakranirodha --------------------------------- mahāsukhasaṃvara /",
  "SA05bst-108u:busto_99.19_1": "devi tvaṃ śatabhāvavikalpā śūnyasamādhirapākṛtatulyā (talpā) //",
  "SA05bst-108u:busto_99.20_0": "śūnyakṛpe sahajādvayamuktaṃ vajrāya(jrayā)namidamavadhi(vi)bhaktam /",
  "SA05bst-108u:busto_99.20_1": "bhāvābhāvasamastākāśavyāpī bhavati sa tattvavikāśaḥ //",
  "SA05bst-108u:busto_99.21_0": "udbhavanti tata eva vimokṣā bodhipakṣanikhilapratipakṣāḥ /",
  "SA05bst-108u:busto_99.21_1": "buddhānāmāveṇikadharmaḥ sattvarāśiparipācitakarmaḥ //",
  "SA05bst-108u:busto_99.22_0": "yadvā yānatrayaniryāṇaṃ dhūmādikamapi cāparimāṇam /",
  "SA05bst-108u:busto_99.22_1": "tvadbhaktyā yadalambhi śubhaṃ me bhavatu mano bhavatīparamaṃ me /",
  "SA05bst-108u:busto_99.22_2": "sakalakaluṣarahitaṃ guṇasindhustvatparamaṃ hyata eva na bandhuḥ //",
  "SA05bst-108u:502_0": "guhyasamayasādhanatantre śrīvajravilāsinīstotraṃ samāptam /",
  "SA05bst-108u:502_1": "kṛtiriyaṃ mahāpaṇḍitavibhūticandrapādānām //",
  "SA05bst-108u:504_0": "Digital Sanskrit Buddhist Canon, Stotra section, text no. 100:",
  "SA05bst-108u:505_0": "Vajravilāsinīsādhanāstavaḥ",
  "SA05bst-108u:busto_100.1_0": "ravivikasvarabhāsvarasundarīprabalakeśarasaṃvarakarṇikāt /",
  "SA05bst-108u:busto_100.1_1": "udayamastakaśṛṅgasamullasannavasupūrṇaśaśāṅkakarāṅkitām //",
  "SA05bst-108u:busto_100.2_0": "vividhapuṣparasāsavavedyapi drutavilambitamadhyanadaddhvaniḥ /",
  "SA05bst-108u:busto_100.2_1": "alirupetya niśārdhamahotsave dhayati tadgatadhīriti vismayaḥ //",
  "SA05bst-108u:busto_100.3_0": "udayate 'stamupaiti niśākaraḥ punarato 'pyudayācalamaulitām /",
  "SA05bst-108u:busto_100.3_1": "ubhayakoṭikalāpinirīkṣaṇe na ca śaśī na vibhāti divākaraḥ //",
  "SA05bst-108u:busto_100.4_0": "ravirudeti sarojadalāntare śikharato 'pi vidhuḥ pravilīyate /",
  "SA05bst-108u:busto_100.4_1": "vrajati cordhvamasau vaḍavānalo gilati rāhuradhaḥ śaśibhāskarau //",
  "SA05bst-108u:busto_100.5_0": "kamalinīkamalāsanalocanaprakaṭagocaragocaramīlanam /",
  "SA05bst-108u:busto_100.5_1": "prathamamaṅgamidaṃ kuliśāmbujadvayanimīlanamatra tato 'param //",
  "SA05bst-108u:busto_100.6_0": "sapadi sādhakabījanigharṣaṇāt tritayamambarameti caturthakam /",
  "SA05bst-108u:busto_100.6_1": "sahajamakṣayadhāmakalāvalīkalitakālavilāpanaleliham //",
  "SA05bst-108u:busto_100.7_0": "yadi suśikṣitavajravilāsinīgurumukhādhigamo 'dhigato bhavet /",
  "SA05bst-108u:busto_100.7_1": "bhavati yasya tadottamamadhyamādhamaviniścayameti sa tattvadṛk //",
  "SA05bst-108u:506_0": "śrīvajravilāsinīsādhanāstavaḥ samāptaḥ //",
  "SA05bst-108u:508_0": "Digital Sanskrit Buddhist Canon, Stotra section, text no. 101:",
  "SA05bst-108u:509_0": "Vajrayoginīpraṇāmaikaviśikā",
  "SA05bst-108u:510_0": "om namaḥ śrīvajrayoginyai",
  "SA05bst-108u:busto_101.1_0": "evaṃkārasamāsīnā(ne) sahajānandarūpiṇi /",
  "SA05bst-108u:busto_101.1_1": "prajñā(vi)jñānadehasthā (sthe) namaste vajrayogini //",
  "SA05bst-108u:busto_101.2_0": "vicitrādipramo(bhe)dena caturānandadehade /",
  "SA05bst-108u:busto_101.2_1": "rāgapāramitāprāpte namaste vajrayogini //",
  "SA05bst-108u:busto_101.3_0": "śaratpūrṇendusaṃkāśe sattvajāṣṭakayogaje /",
  "SA05bst-108u:busto_101.3_1": "varṇāgrabījasaṃbhūte namaste vajrayogini //",
  "SA05bst-108u:busto_101.4_0": "bhāvābhāvadvayātīte ādyantamadhyavarjite /",
  "SA05bst-108u:busto_101.4_1": "svaparatvavinirmukte namaste vajrayogini //",
  "SA05bst-108u:busto_101.5_0": "rāgārāgayormiśraṃ(śre) saṃkalpatrayavarjitaṃ(te) /",
  "SA05bst-108u:busto_101.5_1": "mahāsukhasukhakāre namaste vajrayogini //",
  "SA05bst-108u:busto_101.6_0": "sattvārthakaraṇairyukte jātasaṃbhogarūpiṇi /",
  "SA05bst-108u:busto_101.6_1": "karuṇāraktadehaste(sthe) namaste vajrayogini //",
  "SA05bst-108u:busto_101.7_0": "bhavanirvāṇamārūḍhe rūpākāravirājite /",
  "SA05bst-108u:busto_101.7_1": "kāyavākacittanetrāya(dye) namaste vajrayogini //",
  "SA05bst-108u:busto_101.8_0": "vāme kapālakhaṭvāṅge dakṣiṇe kartidhāriṇi /",
  "SA05bst-108u:busto_101.8_1": "śūnyatākaruṇāvāhi namaste vajrayogini //",
  "SA05bst-108u:busto_101.9_0": "jinadurdāntabībhatsi(tse) sarvamāraniṣūdini /",
  "SA05bst-108u:busto_101.9_1": "nirjitāśeṣasevāgre namaste vajrayogini //",
  "SA05bst-108u:busto_101.10_0": "kalā(kalāpa)saṃyukte śmaśānāṣṭanivāsini /",
  "SA05bst-108u:busto_101.10_1": "buddhanāṭarasairyukte namaste vajrayogini //",
  "SA05bst-108u:busto_101.11_0": "sattvāśayavaśenaiva nirmitānekarūpiṇo (ṇi) /",
  "SA05bst-108u:busto_101.11_1": "śyāmapītasitābhāse namaste vajrayogini //",
  "SA05bst-108u:busto_101.12_0": "pañcabuddhajanotpanne pañcayoginitāṃ gate /",
  "SA05bst-108u:busto_101.12_1": "tathā paramāṇusaṃkhyāte namaste vajrayogini //",
  "SA05bst-108u:busto_101.13_0": "śaive śaktiriti khyāte tīrthe caṇḍīti kalpite /",
  "SA05bst-108u:busto_101.13_1": "vede vedeti prakhyāte namaste vajrayogini //",
  "SA05bst-108u:busto_101.14_0": "kulākhye kubjikākhyāte ātmaveṣavatī mate /",
  "SA05bst-108u:busto_101.14_1": "viśvarūpe kriyākāre namaste vajrayogini //",
  "SA05bst-108u:busto_101.15_0": "sattvadṛṣṭivirodhena gatā naiva vidhāyini /",
  "SA05bst-108u:busto_101.15_1": "sarvākāravaropete namaste vajrayogini //",
  "SA05bst-108u:busto_101.16_0": "nairātmyadharmagambhīrayogadṛṣṭyaikagocare /",
  "SA05bst-108u:busto_101.16_1": "sadasatkalpanātīte namaste vajrayogini //",
  "SA05bst-108u:busto_101.17_0": "śyāmapītādinirmukte varṇāvarṇavivarjite /",
  "SA05bst-108u:busto_101.17_1": "prajñāpāramitāmātarnamaste vajrayogini //",
  "SA05bst-108u:busto_101.18_0": "nirvikalpe nirālambe niṣprapañce nirālaye /",
  "SA05bst-108u:busto_101.18_1": "viyadvayāpi(ni) nairātmye namaste vajrayogini //",
  "SA05bst-108u:busto_101.19_0": "sarvaratnavidāṃ pātre janani vajrayogini /",
  "SA05bst-108u:busto_101.19_1": "namaste vajravārāhi namaste vajrayogini //",
  "SA05bst-108u:busto_101.20_0": "tvaṃ sadgurumukhakamalānnirgatā kāmarūpiṇī /",
  "SA05bst-108u:busto_101.20_1": "mahā 'jñānavināśāya namaste vajrayogini //",
  "SA05bst-108u:busto_101.21_0": "iti guṇayuktāyā māturvidhāyaikaviṃśikām /",
  "SA05bst-108u:busto_101.21_1": "puṇyaṃ yadavāptaṃ tena janāḥ santu(labhantu) pūrṇatvam //",
  "SA05bst-108u:511_0": "śrīvajrayoginīpraṇāmaikaviṃśikā samāptā //",
  "SA05bst-108u:513_0": "Digital Sanskrit Buddhist Canon, Stotra section, text no. 102:",
  "SA05bst-108u:514_0": "Vajrayoginyāḥ piṇḍārthastutiḥ",
  "SA05bst-108u:515_0": "siddhācāryavirūpādaviaracitā",
  "SA05bst-108u:515_1": "om namo vajrayoginyai / om namo buddhadharmasaṃghebhyaḥ /",
  "SA05bst-108u:515_2": "om namo gurubuddhabodhisattvebhyaḥ /",
  "SA05bst-108u:515_3": "om namo locanādidaśavajravilāsinībhyaḥ /",
  "SA05bst-108u:515_4": "namo yamāntakādidaśakroḍha(dha) vīrebhyaḥ /",
  "SA05bst-108u:515_5": "vārāhī śauṇḍinī caiva caṇḍālī ḍombinī tathā /",
  "SA05bst-108u:busto_102.1_0": "naṭanī rajakī brāhmī kapālinī ca sāsa(śāśva) tā //",
  "SA05bst-108u:busto_102.2_0": "amṛtā 'mṛtakuṇḍalī ca jñānajyotiḥprakāśikā /",
  "SA05bst-108u:busto_102.2_1": "sarvāśāvīradevīnāmiyamekā mahāsukhā //",
  "SA05bst-108u:busto_102.3_0": "śūnyatā gīyate cāsau parāśaktiḥ parātparā /",
  "SA05bst-108u:busto_102.3_1": "amṛtordhvamanā divyā upāyā nityavāhinī //",
  "SA05bst-108u:busto_102.4_0": "khecarī bhūcarī caiva pātālavāsinī tathā /",
  "SA05bst-108u:busto_102.4_1": "pravi(ti)ṣṭhāpūraṇī nityaṃ trailokyakṣobhatī(bhiṇī) tathā //",
  "SA05bst-108u:busto_102.5_0": "bindunādakalā devī candrasūryātmikā hi sā",
  "SA05bst-108u:busto_102.5_1": "(nityā) nairmāṇikī caiva saṃbhāgī ca mahāsukhā //",
  "SA05bst-108u:busto_102.6_0": "bindunādakalātītā prajñāpāramitā matā /",
  "SA05bst-108u:busto_102.6_1": "sarvabhāvasvabhāvā hi sarvabhāvavivarjitā //",
  "SA05bst-108u:busto_102.7_0": "pralayotpattihīnā ca pralayotpattikāriṇī /",
  "SA05bst-108u:busto_102.7_1": "śāśvatatvāt sthitā proktā śāśvatena ca varjitā //",
  "SA05bst-108u:busto_102.8_0": "gambhīrāliṅgitodārā mahārthā svadhimuktikā /",
  "SA05bst-108u:busto_102.8_1": "śūnyatātrayahīnā ca prabhāsvarasvarūpiṇī //",
  "SA05bst-108u:busto_102.9_0": "ekārākṣararūpā ca vaṃkārākṣarasaṃgatā /",
  "SA05bst-108u:busto_102.9_1": "vicitrādikṣaṇairyuktā caturānandarūpiṇī //",
  "SA05bst-108u:busto_102.10_0": "bāhyamaṇḍalacakre 'pi sphurantī ca trikāyataḥ /",
  "SA05bst-108u:busto_102.10_1": "kāyavākacittabhāveṣu kāyavākacittabhūṣaṇī //",
  "SA05bst-108u:busto_102.11_0": "atītya kāyavākacittaiḥ samatvena ca madhyagā /",
  "SA05bst-108u:busto_102.11_1": "nairātmyarūpiṇī devī tathatāyāṃ pratiṣṭhitā //",
  "SA05bst-108u:busto_102.12_0": "kamalakuliśākrāntaśūnyatātrayarūpiṇī /",
  "SA05bst-108u:busto_102.12_1": "lalanārasanāyogādavadhūtī mahāsukhā //",
  "SA05bst-108u:busto_102.13_0": "saṃsāratāraṇī caiṣāṃ tathā tāsāṃ pratītyajā /",
  "SA05bst-108u:busto_102.13_1": "yāṃ labdhvā yoginīṃ muktā bhavasaṃsārabandhanāt //",
  "SA05bst-108u:busto_102.14_0": "ityeṣā ṛddhidā proktā siddhidā caiva yoginī /",
  "SA05bst-108u:busto_102.14_1": "mokṣadvāraparā caiva satatābhyāsakāriṇām //",
  "SA05bst-108u:busto_102.15_0": "vajravat kurute dehaṃ rasasiddhiṃ dadāti ca /",
  "SA05bst-108u:busto_102.15_1": "gurupādaprasādena labdheyaṃ vajrayoginī //",
  "SA05bst-108u:busto_102.16_0": "ya(e) tasyāḥ pāṭhamātreṇa puṇyasaṃbhāramādarāt /",
  "SA05bst-108u:busto_102.16_1": "prāpnoti satataṃ yogī jñānasaṃbhārasaṃbhṛtaḥ //",
  "SA05bst-108u:516_0": "śrīguhyasamayatantre piṇḍārthāḥ ṣoḍaśaślokāstrikāyavajrayoginyāḥ samāptāḥ /",
  "SA05bst-108u:516_1": "kṛtiriyaṃ siddhācāryaśrīvirupādānāmiti //",
  "SA05bst-108u:518_0": "Digital Sanskrit Buddhist Canon, Stotra section, text no. 103:",
  "SA05bst-108u:519_0": "Vajrayoginyāḥ stutipraṇidhānam",
  "SA05bst-108u:520_0": "siddhācāryavirūpādaviracitam",
  "SA05bst-108u:busto_103.1_0": "om namaḥ śrī vajrayoginyai, namobuddhadharmasaṃghebhyaḥ, namo gurubuddhabodhisattvebhyaḥ,",
  "SA05bst-108u:busto_103.1_1": "namo locanādidaśavajravilāsinībhyaḥ,",
  "SA05bst-108u:busto_103.1_2": "namo yamāntakādidaśakrodhavīrebhyaḥ saprajñebhyaḥ /",
  "SA05bst-108u:busto_103.1_3": "om o ā hūṃ iti kāyavākacita indriyavijñānāni,",
  "SA05bst-108u:busto_103.1_4": "vākacittāni manovijñānāni, paracittajñānābhijñā, parakāyapraveśābhijñā puṇḍarīkeṣu nābhisthe raktasūrya maṇḍalaḥ /",
  "SA05bst-108u:busto_103.2_0": "dharmodayā padmamadhye sindūrāruṇarūpiṇī /",
  "SA05bst-108u:busto_103.2_1": "triśṛṅgā hi trikoṇā vā catuḥpīṭhasamanvitā //",
  "SA05bst-108u:busto_103.3_0": "hrīṃkāraṃ madhyabhāge 'syāḥ pītavarṇaḥ prakīrtitaḥ /",
  "SA05bst-108u:busto_103.3_1": "tadbhavā pītavarṇā ca avadhūtyā(tī) svayaṃ sthitā //",
  "SA05bst-108u:busto_103.4_0": "lalanāyāṃ tu suśyāmā rasanāyāṃ ca gaurikā /",
  "SA05bst-108u:busto_103.4_1": "pratyālīḍhapadā nāmnā madhye pītā manoramā //",
  "SA05bst-108u:busto_103.5_0": "trimārge saṃsthitā devī trikāyavajrayoginī /",
  "SA05bst-108u:busto_103.5_1": "seyaṃ nāmnā bhavedekā sarvasambuddhaḍākinī //",
  "SA05bst-108u:busto_103.6_0": "trailokye divyarūpā ca sarvāśāparipūrikā /",
  "SA05bst-108u:busto_103.6_1": "svakartinā kartitaṃ ca vāmahaste svamastakam //",
  "SA05bst-108u:busto_103.7_0": "dakṣiṇe 'syā sthitā kartirjagato duḥkhacchedinī /",
  "SA05bst-108u:busto_103.7_1": "asyā vāme sthitā śyāmā nāmnā sā varavarṇinī //",
  "SA05bst-108u:busto_103.8_0": "karparaḥ savyahaste ca kartirvāme ca saṃsthitā /",
  "SA05bst-108u:busto_103.8_1": "dakṣiṇe caiva pītā vai vajravairocanī sthitā //",
  "SA05bst-108u:busto_103.9_0": "kartikā dakṣiṇe haste vāme kapāladhāriṇī /",
  "SA05bst-108u:busto_103.9_1": "pratyālīḍhapadā devī nagnikā tu viśeṣataḥ //",
  "SA05bst-108u:busto_103.10_0": "karau ca dvau tayoḥ pādau viparītau tathā sthitau /",
  "SA05bst-108u:busto_103.10_1": "buddhānāṃ jananī madhyā samyaksambuddharūpiṇī //",
  "SA05bst-108u:busto_103.11_0": "akṣayā subhagā nityaṃ hantrī ca mṛtyujanmanoḥ /",
  "SA05bst-108u:busto_103.11_1": "dharmasaṃbhoganirmāṇamahāsukhasvarūpiṇī //",
  "SA05bst-108u:busto_103.12_0": "seyaṃ tribhuvane devī rājaye candravatsadā /",
  "SA05bst-108u:busto_103.12_1": "kabandhādavadhūtyāśca praviśetsvamukheṣvasṛk //",
  "SA05bst-108u:busto_103.13_0": "lalanārasanābhyāṃ ca niḥsṛtya śirasi tathā /",
  "SA05bst-108u:busto_103.13_1": "karūṇāraktarūpeṇa pibantī sarvaśāntaye //",
  "SA05bst-108u:busto_103.14_0": "duḥkhaṃ saṃprekṣya lokānāṃ caturmāraniṣūdinī /",
  "SA05bst-108u:busto_103.14_1": "daurmanasyādi kartyā ca kartantī sarvameva tat //",
  "SA05bst-108u:busto_103.15_0": "stutā hi jinamātastvaṃ suprasīda bhavārṇave /",
  "SA05bst-108u:busto_103.15_1": "svārthaṃ kartuṃ parārthaṃ ca bhavāmyahaṃ yathā kṣamaḥ //",
  "SA05bst-108u:busto_103.16_0": "tattvayā devī kartavyamanugrahaṃ mayi sṛja /",
  "SA05bst-108u:busto_103.16_1": "bālo 'hamajñarūpī ca kāyavākacittadoṣataḥ //",
  "SA05bst-108u:busto_103.17_0": "gurubhaktiṃ na jāne 'haṃ tvadbhaktiṃ ca viśeṣataḥ /",
  "SA05bst-108u:busto_103.17_1": "ityākalaya lokeśi kṛpā mayi vidhīyatām //",
  "SA05bst-108u:busto_103.18_0": "kāyavākacetasāṃ sāmyaṃ kuru me tvaṃ prasādataḥ /",
  "SA05bst-108u:busto_103.18_1": "yena muñcāmi saṃsāraṃ ṣaḍgatiṃ na viśāmyaham //",
  "SA05bst-108u:busto_103.19_0": "yathā ca vajravaddeho yāvanmukto bhavāmyaham /",
  "SA05bst-108u:busto_103.19_1": "māraiḥ sarvaiḥ parityakto yathā kāyo bhavenmama //",
  "SA05bst-108u:busto_103.20_0": "līlayā siddhibhāgāḥ syurnirvighnaḥ sarvasiddhibhāk /",
  "SA05bst-108u:busto_103.20_1": "sarvasādhanasiddhi syāt kāyaścaivājarāmaraḥ //",
  "SA05bst-108u:busto_103.21_0": "trāsanaṃ sarvamārāṇāṃ sarvāśāparipūraṇam /",
  "SA05bst-108u:busto_103.21_1": "dehi me tvaṃ varāṃ siddhiṃ hitvā caiva gamāgamam //",
  "SA05bst-108u:busto_103.22_0": "mano vilīyatāṃ devi pañcendriyānusaṃyutam /",
  "SA05bst-108u:busto_103.22_1": "siddhyecca vajrasattvāyuryauvanārogyasatsukham //",
  "SA05bst-108u:busto_103.23_0": "tvatprasādānmahāmudrā sarveṣāmeva saṃbhavet /",
  "SA05bst-108u:busto_103.23_1": "devāsuramanuṣyāśca yatra yatra ca saṃsthitāḥ /",
  "SA05bst-108u:busto_103.23_2": "sukhinaste ca sarve syurbuddhatvaphalalābhinaḥ //",
  "SA05bst-108u:521_0": "śrīguhyasamayatantre trikāyavajrayoginyāḥ stutipraṇidhānaṃ samāptam /",
  "SA05bst-108u:521_1": "kṛtiriyaṃ siddhācārya śrīvirūpādānām //",
  "SA05bst-108u:523_0": "Digital Sanskrit Buddhist Canon, Stotra section, text no. 104:",
  "SA05bst-108u:524_0": "Vasantatilakāstutiḥ",
  "SA05bst-108u:busto_104.1_0": "pādaguhyagudanābhihṛcchirodhātumaṇḍalagamerupṛṣṭhagam /",
  "SA05bst-108u:busto_104.1_1": "nāḍikāsamayavajrapadmagaṃ tvāṃ namāmyubhayacittaherukam //",
  "SA05bst-108u:busto_104.2_0": "guhyakokanadakarṇikāntaravyomapañcakamahānabhaḥsthitam /",
  "SA05bst-108u:busto_104.2_1": "dharmadhātutilakādvayādvayaṃ tvāṃ namāmi sahajātmaherukam //",
  "SA05bst-108u:busto_104.3_0": "kālameghapaṭalāntarocchaladavidyudugrapaṭalādhikatviṣam /",
  "SA05bst-108u:busto_104.3_1": "sattvabhājanayugapradāhikāṃ tvāṃ namāmi jagadamba herukīm //",
  "SA05bst-108u:busto_104.4_0": "nābhicakrakuharāmburāśito vajravārijasamājasaṃbhavām /",
  "SA05bst-108u:busto_104.4_1": "saudhasārarasapānalampaṭāṃ tvāṃ namāmi baḍavānalatviṣam //",
  "SA05bst-108u:525_0": "śrīvasantatilakāstutiḥ samāptā //",
  "SA05bst-108u:527_0": "Digital Sanskrit Buddhist Canon, Stotra section, text no. 105:",
  "SA05bst-108u:528_0": "Vasudhārānāmadhāraṇīstotram",
  "SA05bst-108u:529_0": "om namo",
  "SA05bst-108u:busto_105.1_0": "bhagavatyai āryaśrīvasudhārāyai divyarūpī surūpī ca saumyarūpī balapradā /",
  "SA05bst-108u:busto_105.1_1": "vasudharī vasudhāraṇī vasuśrī śrīkarī varā //",
  "SA05bst-108u:busto_105.2_0": "dharaṇī dhāraṇī dhātā śaraṇyā bhaktavatsalā /",
  "SA05bst-108u:busto_105.2_1": "prajñāpāramitā devī prajñā śrībuddhivardhinī //",
  "SA05bst-108u:busto_105.3_0": "vidyādharī śivā sūkṣmā śāstā sarvatra mātṛkā /",
  "SA05bst-108u:busto_105.3_1": "taruṇī tāru(ra)ṇī devī vidyādāneśvareśvarī //",
  "SA05bst-108u:busto_105.4_0": "bhūṣitā bhūtamātā ca sarvābharaṇabhūṣitā /",
  "SA05bst-108u:busto_105.4_1": "durdāntatrāsanī bhītā ugrā ugraparākramā //",
  "SA05bst-108u:busto_105.5_0": "dānapāramitā devī varṣaṇī divyarūpiṇī /",
  "SA05bst-108u:busto_105.5_1": "nidhānaṃ sarvamāṅgalyā kīrtirlakṣmīryaśaḥśubhā //",
  "SA05bst-108u:busto_105.6_0": "dahanī mālinī caṇḍī śabarī sarvamātrikā /",
  "SA05bst-108u:busto_105.6_1": "kṛtāntaśāsanī raudrī kaumārī viśvarūpiṇī //",
  "SA05bst-108u:busto_105.7_0": "vīryapāramitā devī jagadānandarocanī /",
  "SA05bst-108u:busto_105.7_1": "tāpasī ugrarūpī ca ṛddhisiddhibalapradā //",
  "SA05bst-108u:busto_105.8_0": "dhanyā puṇyā mahābhāgā ajitā jitavikramā /",
  "SA05bst-108u:busto_105.8_1": "jagadekahitā vidyā saṃgrāme tāraṇī śubhā //",
  "SA05bst-108u:busto_105.9_0": "kṣāntipāramitā devī śīlinī dhyānadhyāyino /",
  "SA05bst-108u:busto_105.9_1": "padminī padmadhārī ca padmapriyā padmāsanī //",
  "SA05bst-108u:busto_105.10_0": "śuddharūpī mahātejā hemavarṇā prabhākarī /",
  "SA05bst-108u:busto_105.10_1": "cintāmaṇimahādevī prajñāpustakadhāriṇī //",
  "SA05bst-108u:busto_105.11_0": "nidhānaṃ kūṭimāruḍhidhanyāgāradhanapriyā /",
  "SA05bst-108u:busto_105.11_1": "traidhātukaṃ mahā ādi divyābharaṇabhūṣiṇī //",
  "SA05bst-108u:busto_105.12_0": "mātarī sarvabuddhānāṃ ratnadhāte(tvī)śvareśvarī /",
  "SA05bst-108u:busto_105.12_1": "śūnyatā bhāvanī devī bhāvābhāvavivarjitā //",
  "SA05bst-108u:busto_105.13_0": "vainye(ne)ya kiṃ na vinyastā divyakleśanichedanī /",
  "SA05bst-108u:busto_105.13_1": "bhī(bhe) dinī sarvamārāṇāṃ saptapātālakṣobhinī (ṇī) //",
  "SA05bst-108u:busto_105.14_0": "brahmāṇī vedamātā ca guhyā ca guhyavāsinī /",
  "SA05bst-108u:busto_105.14_1": "sarasvatī viśālākṣī caturbrahmavihāriṇī //",
  "SA05bst-108u:busto_105.15_0": "tāthāgatī mahāramyā vajriṇī dharmadhāriṇī /",
  "SA05bst-108u:busto_105.15_1": "karmadhāteśvarī vidyā viśvajvālābhamaṇḍalī //",
  "SA05bst-108u:busto_105.16_0": "bodha(dhi)nī sarvasattvānāṃ bodhyaṅgakṛtaśekharī /",
  "SA05bst-108u:busto_105.16_1": "dhyānā dhīrmuktisaṃpannā advayadvayabhāvinī //",
  "SA05bst-108u:busto_105.17_0": "sarvārthasādhanī bhadrā strīrūpāmitavikramā /",
  "SA05bst-108u:busto_105.17_1": "darśinī buddhamārgāṇāṃ naṣṭamārgapradarśinī //",
  "SA05bst-108u:busto_105.18_0": "vāgīśvarī mahāśāntirgoptrī dhātrī dhanapradā /",
  "SA05bst-108u:busto_105.18_1": "strīrūpadhāriṇī siddhā yoginī yogajeśvarī //",
  "SA05bst-108u:busto_105.19_0": "manoharī mahākrāntiḥ saubhāgyapriyadarśinī /",
  "SA05bst-108u:busto_105.19_1": "sārthavāhakṛpādṛṣṭiḥ sarvatāthāgatātmakī //",
  "SA05bst-108u:busto_105.20_0": "namaste 'stu mahādevī sarvasattvārthadāyinī /",
  "SA05bst-108u:busto_105.20_1": "namaste divyarūpī ca vasudhārā namo 'stu te //",
  "SA05bst-108u:busto_105.21_0": "aṣṭottaraśataṃ nāma trikālaṃ yaṃ paṭhet pumān /",
  "SA05bst-108u:busto_105.21_1": "prāpnoti niyataṃ siddhimīpsitārthamanorathān //",
  "SA05bst-108u:busto_105.22_0": "yadajñānakṛtaṃ pāpam ānantaryasudāruṇam /",
  "SA05bst-108u:busto_105.22_1": "tatsarvaṃ kṣapayatyāśu smaraṇāt sa(rva)bhadrakam //",
  "SA05bst-108u:busto_105.23_0": "athavā śīlasaṃpannaḥ saptajātismaro bhavet /",
  "SA05bst-108u:busto_105.23_1": "priyaścādeyavākyena rūpavān priyadarśanaḥ //",
  "SA05bst-108u:busto_105.24_0": "viprakṣatriyakuleṣu ādeyamupajāyate /",
  "SA05bst-108u:busto_105.24_1": "ante bhūmīśvaraṃ prāptaḥ paścāt prāpta(ḥ) sukhāvatīm //",
  "SA05bst-108u:530_0": "śrīvasudhārānāmadhāraṇīstotraṃ samyaksaṃbuddhabhāṣitaṃ samāptam //",
  "SA05bst-108u:532_0": "Digital Sanskrit Buddhist Canon, Stotra section, text no. 106:",
  "SA05bst-108u:533_0": "Vasudhārāstotram",
  "SA05bst-108u:busto_106.1_0": "yā samyaguktavidhibhiḥ paripathyamānā lakṣmīṃ dadāti vipulāṃ sugatopabhogān /",
  "SA05bst-108u:busto_106.1_1": "tāṃ dhāraṇīṃ sakalasattvahitaikacittāṃ bhaktyā namāmi satataṃ vasudhārasaṃjñām //",
  "SA05bst-108u:busto_106.2_0": "yā saṃsmṛtā sucirasusthataraṃ pravṛddhaṃ dāridrayaduḥkhaduritaṃ śamate narāṇām /",
  "SA05bst-108u:busto_106.2_1": "tāṃ kalpavṛkṣasadṛśīṃ vasudhārasaṃjñāṃ nityaṃ namāmi śirasā jagatāṃ hitāya //",
  "SA05bst-108u:busto_106.3_0": "ratnākarīṃ ratnanidhānakoṣāṃ vicitraratnāṃ pratibhāsavarṣām /",
  "SA05bst-108u:busto_106.3_1": "ratnāvalīṃ ratnamayīṃ vicitrāṃ namāmi cāryāṃ vasudhāradhārām //",
  "SA05bst-108u:busto_106.4_0": "tāṃ ratnapāṇisaphalāmavabhāsayā te tyāgāvataṃsadayaśekharamudvahantīm /",
  "SA05bst-108u:busto_106.4_1": "hārārdhahāracalakuṇḍalabhūṣitāṅgīmāryāṃ namāmi vasuvṛṣṭikarīṃ śaraṇyām //",
  "SA05bst-108u:534_0": "śrīvasudhārākalpoddhṛtaṃ vasudhārāstotraṃ samāptam //",
  "SA05bst-108u:536_0": "Digital Sanskrit Buddhist Canon, Stotra section, text no. 107:",
  "SA05bst-108u:537_0": "Vidyākṣarastotram",
  "SA05bst-108u:busto_107.1_0": "omkārotpannaśuklābhaṃ madhyasiṃhāsanasthitam /",
  "SA05bst-108u:busto_107.1_1": "bodhyaṃ trimudrayā yuktaṃ vairocanamuniṃ numaḥ //",
  "SA05bst-108u:busto_107.2_0": "hūṃkārotpannanīlābhaṃ pūrve gajāsanasthitam /",
  "SA05bst-108u:busto_107.2_1": "bhūsparśamudrayā yuktam akṣobhyaṃ śrīghana numaḥ //",
  "SA05bst-108u:busto_107.3_0": "trāṃkārotpannahemābhaṃ dakṣiṇe 'śvamārūḍham /",
  "SA05bst-108u:busto_107.3_1": "varadamudrayā yuktaṃ namāmi ratnasaṃbhavam //",
  "SA05bst-108u:busto_107.4_0": "jhiṅkārotpannaraktābhaṃ paścime mayūrāsanam /",
  "SA05bst-108u:busto_107.4_1": "dhyānamūrtidharaṃ nātham amitābhamuniṃ numaḥ //",
  "SA05bst-108u:busto_107.5_0": "khaṅkārotpannaśyāmābham uttare garuḍāsanam /",
  "SA05bst-108u:busto_107.5_1": "abhayamudrasaṃbaddhamamoghasiddhiṃ namāmyaham //",
  "SA05bst-108u:busto_107.6_0": "rocanā māmakī caiva pāṇḍarā tāraṇī tathā /",
  "SA05bst-108u:busto_107.6_1": "brahmādikoṇasaṃsthāśca caturdevyo namo namaḥ //",
  "SA05bst-108u:busto_107.7_0": "niraṃjanaṃ nirākāraṃ pratyekajyotirūpiṇam /",
  "SA05bst-108u:busto_107.7_1": "caityamadhyasthitaṃ devaṃ vajrasattvaṃ numo vayam //",
  "SA05bst-108u:538_0": "śrī buddhabhaṭṭārakasya vidyākṣarastotraṃ samāptam //",
  "SA05bst-108u:540_0": "Digital Sanskrit Buddhist Canon, Stotra section, text no. 108:",
  "SA05bst-108u:541_0": "Advayaparamārthā nāmasaṅgītiḥ",
  "SA05bst-108u:542_0": "om namaḥ śrīmahāmañjunāthāya",
  "SA05bst-108u:busto_108.1_0": "atha vajradharaḥ śrīmān durdāntadamakaḥ paraḥ /",
  "SA05bst-108u:busto_108.1_1": "trilokavijayī vīro guhyarāṭ kuliśeśvaraḥ //",
  "SA05bst-108u:busto_108.2_0": "vibuddhapuṇḍarīkākṣaḥ protphullakamalānanaḥ /",
  "SA05bst-108u:busto_108.2_1": "prollālayan vajravaraṃ svakareṇa muhurmuhaḥ //",
  "SA05bst-108u:busto_108.3_0": "bhṛkuṭītaraṅgapramukhairanantairvajrapāṇibhiḥ /",
  "SA05bst-108u:busto_108.3_1": "durdāntadamakairvīrairvīravībhatsarupibhiḥ //",
  "SA05bst-108u:busto_108.4_0": "ullālayadibhiḥ svakaraiḥ prasphuradvajrakoṭibhiḥ /",
  "SA05bst-108u:busto_108.4_1": "prajñopāyamahākaruṇājagadarthakaraiḥ paraiḥ //",
  "SA05bst-108u:busto_108.5_0": "hṛṣṭatuṣṭāśayairmuditaiḥ krodhavigraharupibhiḥ /",
  "SA05bst-108u:busto_108.5_1": "buddhakṛtyakarairnāthaiḥ sārddhaṃ praṇatavigrahai //",
  "SA05bst-108u:busto_108.6_0": "praṇamya nāthaṃ saṃbuddhaṃ bhagavantaṃ tathāgatam /",
  "SA05bst-108u:busto_108.6_1": "kṛtāñjalipuṭo bhūtvā idamāha sthito 'grataḥ //",
  "SA05bst-108u:busto_108.7_0": "maddhitāya mamārthāya anukampāya me vibho /",
  "SA05bst-108u:busto_108.7_1": "māyājālābhisaṃbodheryathālābhi bhavāmyaham //",
  "SA05bst-108u:busto_108.8_0": "ajñānapaṅkamagnānāṃ kleśavyākulacetasām /",
  "SA05bst-108u:busto_108.8_1": "hitāya sarvasattvānāmanuttaraphalāptaye //",
  "SA05bst-108u:busto_108.9_0": "prakāśayatu saṃbuddho bhagavān śāstā jagadguruḥ /",
  "SA05bst-108u:busto_108.9_1": "mahāsamayatattvajña indriyāśayavit paraḥ //",
  "SA05bst-108u:busto_108.10_0": "bhagavan! jñānakāyasya mahoṣṇīṣasya gīṣpateḥ /",
  "SA05bst-108u:busto_108.10_1": "mañjuśrījñānasattvasya jñānamūrteḥ svayambhuvaḥ //",
  "SA05bst-108u:busto_108.11_0": "gambhīrārthāmudārārthāṃ mahārthāmasamāṃ śivām /",
  "SA05bst-108u:busto_108.11_1": "ādimadhyāntakalyāṇīṃ nāmasaṅgītimuttāmām //",
  "SA05bst-108u:busto_108.12_0": "yātītairbhāṣitā buddhairbhāṣiṣyante hyānāgatāḥ /",
  "SA05bst-108u:busto_108.12_1": "pratyutpannāśca saṃbuddhā yāṃ bhāṣante punaḥ punaḥ //",
  "SA05bst-108u:busto_108.13_0": "māyājāle mahātantre yā cāsmin saṃpragīyate /",
  "SA05bst-108u:busto_108.13_1": "mahāvajradharairhṛṣṭairameyairmantradhāribhiḥ //",
  "SA05bst-108u:busto_108.14_0": "ahaṃ caināṃ dhārayiṣyāmyāniryāṇād dṛḍhāśayaḥ /",
  "SA05bst-108u:busto_108.14_1": "yathā bhavāmyahaṃ nātha sarvasaṃbuddhaguhyadhṛk //",
  "SA05bst-108u:busto_108.15_0": "prakāśayiṣye sattvānāṃ yathāśayaviśeṣataḥ /",
  "SA05bst-108u:busto_108.15_1": "aśeṣakleśanāśāya aśeṣājñānahānaye //",
  "SA05bst-108u:busto_108.16_0": "evamadhyeṣya guhyendro vajrapāṇistathāgatam /",
  "SA05bst-108u:busto_108.16_1": "kṛtāñjaliputo bhūtvā prahvakāyaḥsthito 'grataḥ //",
  "SA05bst-108u:busto_108.17_0": "iti adhyeṣaṇājñānagāthāḥ ṣoḍaśa /",
  "SA05bst-108u:busto_108.17_1": "atha śākyamunirbhagavān saṃbuddho dvipadottamaḥ /",
  "SA05bst-108u:busto_108.17_2": "nirṇamayyāyatāṃ sphītāṃ svajihvāṃ svamukhācchubhām //",
  "SA05bst-108u:busto_108.18_0": "smitaṃ saṃdaśrya lokānāmapāyatrayaśodhanam /",
  "SA05bst-108u:busto_108.18_1": "trilokābhāsakaraṇaṃ caturmārāriśāsanam //",
  "SA05bst-108u:busto_108.19_0": "trilokamāpūrayantyā brāhma madhurayā girā /",
  "SA05bst-108u:busto_108.19_1": "pratyabhāṣata guhyendraṃ vajrapāṇiṃ mahābalam //",
  "SA05bst-108u:busto_108.20_0": "sādhu vajradhara śrīman sādhu te vajrapāṇaye /",
  "SA05bst-108u:busto_108.20_1": "yastvaṃ jagaddhitārthāya mahākaruṇayānvitaḥ //",
  "SA05bst-108u:busto_108.21_0": "mahārthāṃ nāmasaṅgītiṃ pavitrāmaghanāśinīm /",
  "SA05bst-108u:busto_108.21_1": "mañjuśrījñānakāyasya mattaḥ śrotuṃ samudyataḥ //",
  "SA05bst-108u:busto_108.22_0": "tatsādhu deśayāmyeṣaḥ ahaṃ te guhyakādhipa /",
  "SA05bst-108u:busto_108.22_1": "śṛṇu tvamekāgramanāstatsādhu bhagavanniti //",
  "SA05bst-108u:543_0": "iti prativacanajñānagāthāḥ ṣaṭ /",
  "SA05bst-108u:busto_108.23_0": "atha śākyamunirbhagavān sakalaṃ mantrakulaṃ mahat /",
  "SA05bst-108u:busto_108.23_1": "mantravidyādharakulaṃ vyavalokya kulatrayam //",
  "SA05bst-108u:544_0": "lokalokottarakulaṃ lokālokakulaṃ mahat /",
  "SA05bst-108u:544_1": "mahāmudrākulaṃ cāgryaṃ mahoṣṇīṣakulaṃ mahat // BuSto_108.24 /",
  "SA05bst-108u:545_0": "iti ṣaṭkulāvalokanajñānagāthe dve /",
  "SA05bst-108u:busto_108.25_0": "imāṃ ṣaṇmantrarājānāṃ saṃyuktāmadvayo dayām /",
  "SA05bst-108u:busto_108.25_1": "anutpādadharmiṇīṃ gāthāṃ bhāṣate sma girāṃpateḥ //",
  "SA05bst-108u:busto_108.26_0": "a ā i ī u ū e ai o au aṃ aḥ sthito hṛdi /",
  "SA05bst-108u:busto_108.26_1": "jñānamūrtirahaṃ buddho buddhānāṃ tryadhvavartinām //",
  "SA05bst-108u:busto_108.27_0": "om vajratīkṣṇaduḥkhacchedaprajñājñānamūrtaye /",
  "SA05bst-108u:busto_108.27_1": "jñānakāyavāgīśvarārapacanāya te namaḥ //",
  "SA05bst-108u:546_0": "iti māyājālābhisaṃbodhikramagāthāstisraḥ /",
  "SA05bst-108u:busto_108.28_0": "tadyathā bhagavān buddhaḥ saṃbuddho 'kārasambhavaḥ /",
  "SA05bst-108u:busto_108.28_1": "akāraḥ sarvavarṇāgryo mahārthaḥ paramākṣaraḥ //",
  "SA05bst-108u:busto_108.29_0": "mahāprāṇo hyanutpādo vāgadāhāravarjitaḥ /",
  "SA05bst-108u:busto_108.29_1": "sarvābhilāpahetvgryaḥ sarvavāksuprabhāsvaraḥ //",
  "SA05bst-108u:busto_108.30_0": "mahāmahamahārāgaḥ sarvasattvaratiṅkaraḥ /",
  "SA05bst-108u:busto_108.30_1": "mahāmahamahādveṣaḥ sarvakleśamahāripuḥ //",
  "SA05bst-108u:busto_108.31_0": "mahāmahamahāmoho mūḍhadhīmohasūdanaḥ /",
  "SA05bst-108u:busto_108.31_1": "mahāmahamahākrodho mahākrodharipurmahān //",
  "SA05bst-108u:busto_108.32_0": "mahāmahamahālobhaḥ sarvalobhaniṣūdanaḥ /",
  "SA05bst-108u:busto_108.32_1": "mahākāmo mahāsaukhyo mahāmodo mahāratiḥ //",
  "SA05bst-108u:busto_108.33_0": "mahārupo mahākāyo mahāvarṇo mahāvapuḥ /",
  "SA05bst-108u:busto_108.33_1": "mahānāmā mahodāro mahāvipulamaṇḍalaḥ //",
  "SA05bst-108u:busto_108.34_0": "mahāprajñāyudhadharo mahākleśāṅkuśo 'graṇīḥ /",
  "SA05bst-108u:busto_108.34_1": "mahāyaśā mahākīrtirmahājyotirmahādyutiḥ //",
  "SA05bst-108u:busto_108.35_0": "mahāmāyādharo vidvān mahāmāyārthasādhakaḥ /",
  "SA05bst-108u:busto_108.35_1": "mahāmāyāratirato mahāmāyendrajālikaḥ //",
  "SA05bst-108u:busto_108.36_0": "mahādānapatiḥ śreṣṭho mahāśīladharo 'graṇīḥ /",
  "SA05bst-108u:busto_108.36_1": "mahākṣāntidharo dhīro mahāvīryaparākramaḥ //",
  "SA05bst-108u:busto_108.37_0": "mahādhyānasamādhistho mahāprajñāśarīradhṛk /",
  "SA05bst-108u:busto_108.37_1": "mahābalo mahāpāyaḥ praṇidhirjñānasāgaraḥ //",
  "SA05bst-108u:busto_108.38_0": "mahāmaitrīmayo 'meyo mahākāruṇiko 'gradhīḥ /",
  "SA05bst-108u:busto_108.38_1": "mahāprajño mahādhīmān mahopāyo mahākṛtiḥ //",
  "SA05bst-108u:busto_108.39_0": "mahāṛddhibalopeto mahāvego mahājavaḥ /",
  "SA05bst-108u:busto_108.39_1": "maharddhiko maheśākhyo mahābalaparākramaḥ //",
  "SA05bst-108u:busto_108.40_0": "mahābhavādrisaṃbhettā mahāvajradharo dhanaḥ /",
  "SA05bst-108u:busto_108.40_1": "mahākrūro mahāraudro mahābhayabhayaṅkara //",
  "SA05bst-108u:busto_108.41_0": "mahāvidyottamo nātho mahāmantrottamo guruḥ /",
  "SA05bst-108u:busto_108.41_1": "mahāyānanayāruḍho mahāyānanayottamaḥ //",
  "SA05bst-108u:busto_108.42_0": "iti vajradhātumaṇḍalajñānagāthāścaturdaśa /",
  "SA05bst-108u:busto_108.42_1": "mahāvairocano buddho mahāmaunī mahāmuniḥ /",
  "SA05bst-108u:busto_108.42_2": "mahāmantranayodbhūto mahāmantranayātmakaḥ //",
  "SA05bst-108u:busto_108.43_0": "daśapāramitāprāpto daśapāramitāśrayaḥ /",
  "SA05bst-108u:busto_108.43_1": "daśapāramitāśuddhirdaśapāramitānayaḥ //",
  "SA05bst-108u:busto_108.44_0": "daśabhūmīśvaro nātho daśabhūmipratiṣṭhitaḥ /",
  "SA05bst-108u:busto_108.44_1": "daśajñānaviśuddhātmā daśajñānaviśuddhadhṛk //",
  "SA05bst-108u:busto_108.45_0": "daśākāro daśārthārtho munīndro daśabalo vibhuḥ /",
  "SA05bst-108u:busto_108.45_1": "aśeṣaviśvārthakaro daśākāravaśī mahān //",
  "SA05bst-108u:busto_108.46_0": "anādirniṣprapañcātmā śuddhātmā tathatātmakaḥ /",
  "SA05bst-108u:busto_108.46_1": "bhūtavādī yathāvādī tathākārī ananyavāk //",
  "SA05bst-108u:busto_108.47_0": "advayo dvayavādī ca bhūtakoṭivyavasthitaḥ /",
  "SA05bst-108u:busto_108.47_1": "nairātmyasiṃhanirṇādī kutīthryamṛgabhīkaraḥ //",
  "SA05bst-108u:busto_108.48_0": "sarvatrago 'moghagatistathāgatamanojavaḥ /",
  "SA05bst-108u:busto_108.48_1": "jino jitārirvijayo cakravartī mahābalaḥ //",
  "SA05bst-108u:busto_108.49_0": "gaṇamukhyo gaṇācāryo gaṇeśo gaṇapatirvaśī /",
  "SA05bst-108u:busto_108.49_1": "mahānubhāvo dhaureyo 'nanyaneyo mahānayaḥ //",
  "SA05bst-108u:busto_108.50_0": "vāgiśo vākpatirvāgmī vācaspatiranantagoḥ /",
  "SA05bst-108u:busto_108.50_1": "satyavāk satyavādī ca catuḥsatyopadeśakaḥ //",
  "SA05bst-108u:busto_108.51_0": "avaivartiko hyanāgāmo khaḍgaḥ pratyekanāyakaḥ /",
  "SA05bst-108u:busto_108.51_1": "nānāniryāṇaniryāto mahābhūtaikakāraṇaḥ //",
  "SA05bst-108u:busto_108.52_0": "arhan kṣīṇāsravo bhikṣurvītarāgo jitendriyaḥ /",
  "SA05bst-108u:busto_108.52_1": "kṣemaprāpto 'bhayaprāptaḥ śītībhūto hyānāvilaḥ //",
  "SA05bst-108u:busto_108.53_0": "vidyācaraṇasaṃpannaḥ sugato lokavitparaḥ /",
  "SA05bst-108u:busto_108.53_1": "nirmamo nirahaṅkāraḥ satyadvayanayasthitaḥ //",
  "SA05bst-108u:busto_108.54_0": "saṃsārapārakoṭisthaḥ kṛtakṛtyaḥ sthalasthitaḥ /",
  "SA05bst-108u:busto_108.54_1": "kaivalyajñānaniṣṭhiyutaḥ prajñāśastro vidāraṇaḥ //",
  "SA05bst-108u:busto_108.55_0": "saddharmmo dharmarāḍ bhāsvān lokālokakaraḥ paraḥ /",
  "SA05bst-108u:busto_108.55_1": "dharmeśvaro dharmarājaḥ śreyomārgopadeśakaḥ //",
  "SA05bst-108u:busto_108.56_0": "siddhārthaḥ siddhasaṃkalpaḥ sarvasaṃkalpavarjitaḥ /",
  "SA05bst-108u:busto_108.56_1": "nirvikalpo 'kṣayo dhāturdharmadhātuḥ paro 'vyayaḥ //",
  "SA05bst-108u:busto_108.57_0": "puṇyavān puṇyasaṃbhāro jñānaṃ jñānākaraṃ mahat /",
  "SA05bst-108u:busto_108.57_1": "jñānavān sadasajjñānī saṃbhāradvayasaṃbhṛtaḥ //",
  "SA05bst-108u:busto_108.58_0": "śāśvato viśvarāḍ yogī dhyānaṃ dhyeyo dhiyāṃpatiḥ /",
  "SA05bst-108u:busto_108.58_1": "pratyātmavedyo hyacalaḥ paramādyastrikāyadhṛk //",
  "SA05bst-108u:busto_108.59_0": "pañcakāyātmako buddhaḥ pañcajñānātmako vibhuḥ /",
  "SA05bst-108u:busto_108.59_1": "pañcabuddhātmamukuṭaḥ pañcacakṣurasaṅgadhṛk //",
  "SA05bst-108u:busto_108.60_0": "janakaḥ sarvabuddhānāṃ buddhaputraḥ parovaraḥ /",
  "SA05bst-108u:busto_108.60_1": "prajñābhavodbhavo yonirdharmayonirbhavāntakṛt //",
  "SA05bst-108u:busto_108.61_0": "ghanaikasāro vajrātmā sadyojāto jagatpatiḥ /",
  "SA05bst-108u:busto_108.61_1": "gaganodbhavaḥ svayambhūḥ prajñājñānānalo mahān //",
  "SA05bst-108u:busto_108.62_0": "vairocano mahādīptirjñānajyotirvirocanaḥ /",
  "SA05bst-108u:busto_108.62_1": "jagatpradīpo jñānolko mahātejāḥ prabhāsvaraḥ //",
  "SA05bst-108u:busto_108.63_0": "vidyārājo 'gramantreśo mantrarājo mahārthakṛt /",
  "SA05bst-108u:busto_108.63_1": "mahoṣṇīṣo 'dbhutoṣṇīṣo viśvadarśī viyatpatiḥ //",
  "SA05bst-108u:busto_108.64_0": "sarvabuddhātmabhāvāgryo jagadānandalocanaḥ /",
  "SA05bst-108u:busto_108.64_1": "viśvarupī vidhātā ca pūjyo, mānyo mahāṛṣiḥ //",
  "SA05bst-108u:busto_108.65_0": "kulatrayadharo mantrī mahāsamayamantradhṛk /",
  "SA05bst-108u:busto_108.65_1": "ratnatrayadharaḥ śreṣṭhastriyānottamadeśakaḥ //",
  "SA05bst-108u:busto_108.66_0": "amoghapāśo vijayī vajrapāśo mahāgrahaḥ /",
  "SA05bst-108u:busto_108.66_1": "vajrāṅkuśo mahāpāśaḥ vajrabhairavabhīkaraḥ //",
  "SA05bst-108u:547_0": "iti suviśuddhadharmadhātujñānagāthāḥ pādonapañcaviṃśatiḥ /",
  "SA05bst-108u:busto_108.67_0": "krodharāṭ ṣaṇmukho bhīmaḥ ṣaṇṇetraḥ ṣaḍbhujo balī /",
  "SA05bst-108u:busto_108.67_1": "daṃṣṭrākarālaḥ kaṅkālo halāhalaḥ śatānanaḥ //",
  "SA05bst-108u:busto_108.68_0": "yamāntako vighnarājo vajravego bhayaṅkaraḥ /",
  "SA05bst-108u:busto_108.68_1": "vighuṣṭavajro hṛdvajro māyāvajro mahodaraḥ //",
  "SA05bst-108u:busto_108.69_0": "kuliśeśo vajrayonirvajramaṇḍo nabhopamaḥ /",
  "SA05bst-108u:busto_108.69_1": "acalaikajaṭāṭopo gajacarmapaṭārdradhṛk //",
  "SA05bst-108u:busto_108.70_0": "hāhākāro mahāghoro hīhīkāro bhayānakaḥ /",
  "SA05bst-108u:busto_108.70_1": "aṭṭahāso mahāhāso vajrahāso mahāravaḥ //",
  "SA05bst-108u:busto_108.71_0": "vajrasattvo mahāsattvo vajrarājo mahāsukhaḥ /",
  "SA05bst-108u:busto_108.71_1": "vajracaṇḍo mahāmodo vajrahūṃkārahūṃkṛtiḥ //",
  "SA05bst-108u:busto_108.72_0": "vajrabāṇāyudhadharo vajrakhaḍgo nikṛntanaḥ /",
  "SA05bst-108u:busto_108.72_1": "viśvavajradharo bajrī ekavajrī raṇañjahaḥ //",
  "SA05bst-108u:busto_108.73_0": "vajrajvālākarālākṣo vajrajvālāśiroruhaḥ /",
  "SA05bst-108u:busto_108.73_1": "vajrāveśo mahāveśaḥ śatākṣo vajralocanaḥ //",
  "SA05bst-108u:busto_108.74_0": "vajraromāṅkuratanurvajraromaikavigrahaḥ /",
  "SA05bst-108u:busto_108.74_1": "vajrakoṭinakhārambho vajrasāraghanacchavi //",
  "SA05bst-108u:busto_108.75_0": "vajramālādharaḥ śrīmān vajrābharaṇabhūṣitaḥ /",
  "SA05bst-108u:busto_108.75_1": "hāhāṭṭahāso nirghoṣo vajraghoṣaḥ ṣaḍakṣaraḥ //",
  "SA05bst-108u:busto_108.76_0": "mañjughoṣo mahānādastrailokyaikaravo mahān /",
  "SA05bst-108u:busto_108.76_1": "ākāśadhātuparyantaghoṣo ghoṣavatāṃ varaḥ //",
  "SA05bst-108u:busto_108.77_0": "ityādarśajñānagāthāḥ pādena sārdhaṃ daśa /",
  "SA05bst-108u:busto_108.77_1": "tathatābhūtanairātmyabhūtakoṭiranakṣaraḥ /",
  "SA05bst-108u:busto_108.77_2": "śūnyatāvādivṛṣabho gambhīrodāragarjanaḥ //",
  "SA05bst-108u:busto_108.78_0": "dharmaśaṅkho mahāśabdo dharmagaṇḍī mahāraṇaḥ /",
  "SA05bst-108u:busto_108.78_1": "apratiṣṭhitanirvāṇo daśadigdharmadundubhiḥ //",
  "SA05bst-108u:busto_108.79_0": "arupo rupavānagryo nānārupo manomayaḥ /",
  "SA05bst-108u:busto_108.79_1": "sarvarupāvabhāsaśrīraśeṣapratibimbadhṛk //",
  "SA05bst-108u:busto_108.80_0": "apradhṛṣyo maheśākhyastraidhātukamaheśvaraḥ /",
  "SA05bst-108u:busto_108.80_1": "samucchritāryamārgastho dharmaketurmahodaya //",
  "SA05bst-108u:busto_108.81_0": "trailokyaikakumārāṅgaḥ sthaviro vṛddhaḥ prajāpati /",
  "SA05bst-108u:busto_108.81_1": "dvātriṃśallakṣaṇadharaḥ kāntastrailokyasundaraḥ //",
  "SA05bst-108u:busto_108.82_0": "lokajñānaguṇācāryo lokācāryo viśāradaḥ /",
  "SA05bst-108u:busto_108.82_1": "nāthastrātā trilokāptaḥ śaraṇaṃ tāyyanuttaraḥ //",
  "SA05bst-108u:busto_108.83_0": "gaganābhogasambhogaḥ sarvajñajñānasāgaraḥ /",
  "SA05bst-108u:busto_108.83_1": "avidyāṇḍakośasaṃbhettā bhavapañjaradāraṇaḥ //",
  "SA05bst-108u:busto_108.84_0": "śamitāśeṣasaṃkleśaḥ saṃsārārṇavapāragaḥ /",
  "SA05bst-108u:busto_108.84_1": "jñānābhiṣekamukuṭaḥ samyaksaṃbuddhabhūṣaṇaḥ //",
  "SA05bst-108u:busto_108.85_0": "triduḥkhaduḥkhaśamanastryanto 'nantastrimuktigaḥ /",
  "SA05bst-108u:busto_108.85_1": "sarvāvaraṇanirmukta ākāśasamatāṃ gataḥ //",
  "SA05bst-108u:busto_108.86_0": "sarvakleśamalātītastryadhvānadhvagatiṃ gataḥ /",
  "SA05bst-108u:busto_108.86_1": "sarvasattvamahānāgo guṇaśekharaśekharaḥ //",
  "SA05bst-108u:busto_108.87_0": "sarvopadhivinirmukto vyomavatrmani susthitaḥ /",
  "SA05bst-108u:busto_108.87_1": "mahācintāmaṇidharaḥ sarvaratnottamo vibhuḥ //",
  "SA05bst-108u:busto_108.88_0": "mahākalpataruḥ sphīto mahābhadraghaṭottamaḥ /",
  "SA05bst-108u:busto_108.88_1": "sarvasattvārthakṛtkarttā hitaiṣī sattvavatsalaḥ //",
  "SA05bst-108u:busto_108.89_0": "śubhāśubhajñaḥ kālajñaḥ samayajñaḥ samayo vibhuḥ /",
  "SA05bst-108u:busto_108.89_1": "sattvendriyajño velajño vimuktitrayakovidaḥ //",
  "SA05bst-108u:busto_108.90_0": "guṇī guṇajño dharmajñaḥ praśasto maṅgalodayaḥ /",
  "SA05bst-108u:busto_108.90_1": "sarvamaṅgalamāṅgalyaḥ kīrtirlakṣmīryaśaḥ śubhaḥ //",
  "SA05bst-108u:busto_108.91_0": "mahotsavo mahāśvāso mahānando mahāratiḥ /",
  "SA05bst-108u:busto_108.91_1": "satkāraḥ satkṛtirbhūtiḥ pramodaḥ śrīryaśaspatiḥ //",
  "SA05bst-108u:busto_108.92_0": "vareṇyo varadaḥ śreṣṭhaḥ śaraṇyaḥ śaraṇottamaḥ /",
  "SA05bst-108u:busto_108.92_1": "mahābhayāriḥ pravaro niḥśeṣabhayanāśanaḥ //",
  "SA05bst-108u:busto_108.93_0": "śikhī śikhaṇḍī jaṭilo jaṭī mauṇḍī kirīṭimān /",
  "SA05bst-108u:busto_108.93_1": "pañcānanaḥ pañcaśikhaḥ pañcacīrakaśekharaḥ //",
  "SA05bst-108u:busto_108.94_0": "mahābratadharo mauñjī brahmacārī bratottamaḥ /",
  "SA05bst-108u:busto_108.94_1": "mahātapāstaponiṣṭhaḥ snātako gautamo 'graṇī //",
  "SA05bst-108u:busto_108.95_0": "brahmavid brāhmaṇo brahmā brahmanirvāṇamāptavān /",
  "SA05bst-108u:busto_108.95_1": "muktirmokṣo vimokṣāṅgo vimuktiḥ śāntatā śivaḥ //",
  "SA05bst-108u:busto_108.96_0": "nirvāṇaṃ nirvṛtiḥ śāntiḥ śreyo niryāṇamantagaḥ /",
  "SA05bst-108u:busto_108.96_1": "sukhaduḥkhāntakṛnniṣṭhā vairāgyamupadhikṣayaḥ //",
  "SA05bst-108u:busto_108.97_0": "ajayo 'nupamo 'vyakto nirābhāso nirañjanaḥ /",
  "SA05bst-108u:busto_108.97_1": "niṣkalaḥ sarvago vyāpī sūkṣmo bījamanāśravaḥ //",
  "SA05bst-108u:busto_108.98_0": "arajo virajo vimalo vāntadoṣo nirāmayaḥ /",
  "SA05bst-108u:busto_108.98_1": "suprabuddho vibuddhātmā sarvajñaḥ sarvavitparaḥ //",
  "SA05bst-108u:busto_108.99_0": "vijñānadharmatātīto jñānamadvayarupadhṛk /",
  "SA05bst-108u:busto_108.99_1": "nirvikalpo nirābhogastryadhvasaṃbuddhakāryakṛt //",
  "SA05bst-108u:busto_108.100_0": "anādinidhano buddha ādibuddho niranvayaḥ /",
  "SA05bst-108u:busto_108.100_1": "jñānaikacakṣuramalo jñānamūrtistathāgataḥ //",
  "SA05bst-108u:busto_108.101_0": "vāgīśvaro mahāvādī vādirāḍ vādipuṅgavaḥ /",
  "SA05bst-108u:busto_108.101_1": "vadatāṃvaro variṣṭho vādisiṃho 'parājitaḥ //",
  "SA05bst-108u:busto_108.102_0": "samantadarśī prāmodyastejomālī sudarśanaḥ /",
  "SA05bst-108u:busto_108.102_1": "śrīvatsaḥ suprabho dīptirbhābhāsurakaradyutiḥ //",
  "SA05bst-108u:busto_108.103_0": "mahābhiṣagvaraḥ śreṣṭhaḥ śalyahartā niruttaraḥ /",
  "SA05bst-108u:busto_108.103_1": "aśeṣabhaiṣajyataruḥ kleśavyādhirmahāripuḥ //",
  "SA05bst-108u:busto_108.104_0": "trailokyatilakaḥ kāntaḥ śrīmān nakṣatramaṇḍalaḥ /",
  "SA05bst-108u:busto_108.104_1": "daśadigvyomaparyyanto dharmadhvajamahocchrayaḥ //",
  "SA05bst-108u:busto_108.105_0": "jagacchatraikavipulo maitrīkaruṇamaṇḍalaḥ /",
  "SA05bst-108u:busto_108.105_1": "padmanṛtyeśvaraḥ śrīmān ratnacchatro mahāvibhuḥ //",
  "SA05bst-108u:busto_108.106_0": "sarvabuddhamahārājaḥ sarvabuddhātmabhāvadhṛk /",
  "SA05bst-108u:busto_108.106_1": "sarvabuddhamahāyogaḥ sarvabuddhaikaśāsanaḥ //",
  "SA05bst-108u:busto_108.107_0": "vajraratnābhiṣekaśrīḥ sarvaratnādhipeśvaraḥ /",
  "SA05bst-108u:busto_108.107_1": "sarvalokeśvarapatiḥ sarvavajradharādhipaḥ //",
  "SA05bst-108u:busto_108.108_0": "sarvabuddhamahācittaḥ sarvabuddhamanogatiḥ /",
  "SA05bst-108u:busto_108.108_1": "sarvabuddhamahākāyaḥ sarvabuddhasarasvatī //",
  "SA05bst-108u:busto_108.109_0": "vajrasūryyamahāloko vajrenduvimalaprabhaḥ /",
  "SA05bst-108u:busto_108.109_1": "virāgādimahārāgo viśvavarṇojjvalaprabhaḥ //",
  "SA05bst-108u:busto_108.110_0": "sambuddhavajraparyaṅko buddhasaṅgītidharmadhṛk /",
  "SA05bst-108u:busto_108.110_1": "buddhapadmodbhavaḥ śrīmān sarvajñajñānakoṣadhṛk //",
  "SA05bst-108u:busto_108.111_0": "viśvamāyādharo rājā buddhavidyādharo mahān /",
  "SA05bst-108u:busto_108.111_1": "vajratīkṣṇo mahākhaḍgo viśuddhaḥ paramākṣaraḥ //",
  "SA05bst-108u:busto_108.112_0": "duḥkhacchedamahāyānavajradharmamahāyudhaḥ /",
  "SA05bst-108u:busto_108.112_1": "jinajig vajragāmbhīryo vajrabuddhiryathārthavit //",
  "SA05bst-108u:busto_108.113_0": "sarvapāramitāpūrī sarvabhūmivibhūṣaṇaḥ /",
  "SA05bst-108u:busto_108.113_1": "viśuddhadharmanairātmyaḥ samyagjñānenduhṛtprabhaḥ //",
  "SA05bst-108u:busto_108.114_0": "māyājālamahodyogaḥ sarvatantrādhipaḥ paraḥ /",
  "SA05bst-108u:busto_108.114_1": "aśeṣavajraparyaṅko niḥśeṣajñānakāyadhṛk //",
  "SA05bst-108u:busto_108.115_0": "samantabhadraḥ sumatiḥ kṣitigarbho jagaddhṛtiḥ /",
  "SA05bst-108u:busto_108.115_1": "sarvabuddhamahāgarbho viśvanirmāṇacakradṛk //",
  "SA05bst-108u:busto_108.116_0": "sarvabhāvasvabhāvāgyraḥ sarvabhāvasvabhāvadhṛk /",
  "SA05bst-108u:busto_108.116_1": "anutpādadharmā viśvārthaḥ sarvadharmasvabhāvadhṛk //",
  "SA05bst-108u:busto_108.117_0": "ekakṣaṇamahāprājñaḥ sarvadharmāvabodhadhṛk /",
  "SA05bst-108u:busto_108.117_1": "sarvadharmābhisamayo bhūtāntamuniragradhīḥ //",
  "SA05bst-108u:busto_108.118_0": "stimitaḥ suprasannātmā samyaksaṃbuddhabodhidhṛk /",
  "SA05bst-108u:busto_108.118_1": "pratyakṣaḥ sarvabuddhānāṃ jñānārciḥ suprabhāsvaraḥ //",
  "SA05bst-108u:busto_108.119_0": "iti pratyavekṣaṇajñānagāthāḥ dvācatvāriṃśat /",
  "SA05bst-108u:busto_108.119_1": "iṣṭārthasādhakaḥ paraḥ sarvāpāyaviśodhakaḥ /",
  "SA05bst-108u:busto_108.119_2": "sarvasattvottamo nāthaḥ sarvasattvapramocakaḥ //",
  "SA05bst-108u:busto_108.120_0": "kleśasaṃgrāmaśūraikaḥ ajñānaripudarpahā /",
  "SA05bst-108u:busto_108.120_1": "dhīśṛṅgāradharaḥ śrīmān vīrabībhatsarupadhṛk //",
  "SA05bst-108u:busto_108.121_0": "bāhudaṇḍaśatākṣepapadanikṣepanarttanaḥ /",
  "SA05bst-108u:busto_108.121_1": "śrīmacchatabhujābhogagaganābhoganarttanaḥ //",
  "SA05bst-108u:busto_108.122_0": "ekapādatalākrāntamahīmaṇḍatale sthitaḥ /",
  "SA05bst-108u:busto_108.122_1": "brahmāṇḍaśikharākrāntapādāṅguṣṭhanakhe sthitaḥ //",
  "SA05bst-108u:548_0": "ekārtho 'dvayadharmārthaḥ paramārtho 'vinaśvaraḥ /",
  "SA05bst-108u:busto_108.124_0": "aśeṣabhāvārtharatiḥ śūnyatāratiragradhīḥ /",
  "SA05bst-108u:busto_108.124_1": "bhavarāgādyatītaśca bhavatrayamahāratiḥ //",
  "SA05bst-108u:busto_108.125_0": "śuddhaḥ śubhrābhradhavalaḥ śaraccandrāṃśusuprabhaḥ /",
  "SA05bst-108u:busto_108.125_1": "bālārkamaṇḍalacchāyo mahārāganakhaprabhaḥ //",
  "SA05bst-108u:busto_108.126_0": "indranīlāgrasaccīro mahānīlakacāgradhṛk /",
  "SA05bst-108u:busto_108.126_1": "mahāmaṇimayūkhaśrīrbuddhanirvāṇabhūṣaṇaḥ //",
  "SA05bst-108u:busto_108.127_0": "lokadhātuśatākampī ṛddhipādamahākramaḥ /",
  "SA05bst-108u:busto_108.127_1": "mahāsmṛtidharastattvaścatuḥsmṛtisamādhirāṭ //",
  "SA05bst-108u:busto_108.128_0": "bodhyaṅgakusumāmodastathāgataguṇodadhiḥ /",
  "SA05bst-108u:busto_108.128_1": "aṣṭāṅgamārganayavit samyaksaṃbuddhamārgavit //",
  "SA05bst-108u:busto_108.129_0": "sarvasattvamahāsaṅgo niḥsaṅgo gaganopamaḥ /",
  "SA05bst-108u:busto_108.129_1": "sarvasattvamanojātaḥ sarvasattvamanojavaḥ //",
  "SA05bst-108u:busto_108.130_0": "sarvasattvetdriyārthajñaḥ sarvasattvamanoharaḥ /",
  "SA05bst-108u:busto_108.130_1": "pañcaskandhārthatattvajñaḥ pañcaskandhaviśuddhadhṛk //",
  "SA05bst-108u:busto_108.131_0": "sarvaniryāṇakoṭisthaḥ sarvaniryāṇakovidaḥ /",
  "SA05bst-108u:busto_108.131_1": "sarvaniryāṇamārgasthaḥ sarvaniryāṇadeśakaḥ //",
  "SA05bst-108u:busto_108.132_0": "dvādaśāṅgabhavotkhāto dvādaśākāraśuddhadhṛk /",
  "SA05bst-108u:busto_108.132_1": "catuḥsatyanayākāro aṣṭajñānāvabodhadhṛk //",
  "SA05bst-108u:busto_108.133_0": "dvādaśākārasatyārthaḥ ṣoḍaśākāratattvavit /",
  "SA05bst-108u:busto_108.133_1": "viṃśatyākārasaṃbodhirvibuddhaḥ sarvavitparaḥ //",
  "SA05bst-108u:busto_108.134_0": "ameyabuddhanirmāṇakāyakoṭivibhāvakaḥ /",
  "SA05bst-108u:busto_108.134_1": "sarvakṣaṇābhisamayaḥ sarvacittakṣaṇārthavit //",
  "SA05bst-108u:busto_108.135_0": "nānāyānanayopāyajagadarthavibhāvakaḥ /",
  "SA05bst-108u:busto_108.135_1": "yānatritayaniryāta ekayānaphale sthita //",
  "SA05bst-108u:busto_108.136_0": "kleśadhātuviśuddhātmā karmadhātukṣayaṅkaraḥ /",
  "SA05bst-108u:busto_108.136_1": "oghodadhisamuttīrṇo yogakāntāranisṛtaḥ //",
  "SA05bst-108u:busto_108.137_0": "kleśopakleśasaṃkleśasuprahīṇasavāsanaḥ /",
  "SA05bst-108u:busto_108.137_1": "prajñopāyamahākaruṇā amoghajagadarthakṛt //",
  "SA05bst-108u:busto_108.138_0": "sarvasaṃjñāprahoṇārtho vijñānārtho nirodhakṛt /",
  "SA05bst-108u:busto_108.138_1": "sarvasattvamanoviṣayaḥ sarvasattvamanogatiḥ //",
  "SA05bst-108u:busto_108.139_0": "sarvasattvamano 'ntasthastaccittasamatāṅgataḥ /",
  "SA05bst-108u:busto_108.139_1": "sarvasattvamanohlādī sarvasattvamanoratiḥ //",
  "SA05bst-108u:busto_108.140_0": "siddhānto vibhramāpetaḥ sarvabhrāntivivarjitaḥ /",
  "SA05bst-108u:busto_108.140_1": "niḥsaṃdigdhamatistryarthaḥ sarvārthastriguṇātmakaḥ //",
  "SA05bst-108u:busto_108.141_0": "pañcaskandhārthastrikālaḥ sarvakṣaṇavibhāvakaḥ /",
  "SA05bst-108u:busto_108.141_1": "ekakṣaṇābhisaṃbuddhaḥ sarvabuddhasvabhāvadhṛk //",
  "SA05bst-108u:busto_108.142_0": "anaṅgakāyaḥ kāyāgyraḥ kāyakoṭivibhāvakaḥ /",
  "SA05bst-108u:busto_108.142_1": "aśeṣarupasandarśī ratnaketurmahāmaṇiḥ //",
  "SA05bst-108u:549_0": "iti samatājñānagāthāścaturviśatiḥ /",
  "SA05bst-108u:busto_108.143_0": "sarvasaṃbuddhaboddhavyo buddhabodhiranuttaraḥ /",
  "SA05bst-108u:busto_108.143_1": "anakṣaro mantrayonirmahāmantra kulatrayaḥ //",
  "SA05bst-108u:busto_108.144_0": "sarvamantrārthajanako mahābinduranakṣaraḥ /",
  "SA05bst-108u:busto_108.144_1": "pañcākṣaro mahāśūnyo binduśūnyaḥ ṣaḍakṣaraḥ //",
  "SA05bst-108u:busto_108.145_0": "sarvākāro nirākāraḥ ṣoḍaśārdhārdhabindudhṛk /",
  "SA05bst-108u:busto_108.145_1": "akalaḥ kalanātīścaturthadhyānakoṭidhṛk //",
  "SA05bst-108u:busto_108.146_0": "sarvadhyānakalābhijñaḥ samādhikulagotravit /",
  "SA05bst-108u:busto_108.146_1": "samādhikāyaḥ kāyāgyraḥ sarvasaṃbhogakāyarāṭ //",
  "SA05bst-108u:busto_108.147_0": "nirmāṇakāyaḥ kāyāgyro buddhanirmāṇavaṃśadhṛk /",
  "SA05bst-108u:busto_108.147_1": "daśadigviśvanirmāṇo yathāvajjagadarthakṛt //",
  "SA05bst-108u:busto_108.148_0": "devātidevo devendraḥ surendro dānavādhipaḥ /",
  "SA05bst-108u:busto_108.148_1": "amarendraḥ suraguruḥ pramathaḥ pramatheśvaraḥ //",
  "SA05bst-108u:busto_108.149_0": "uttīrṇabhavakāntāra ekaḥ śāstā jagadguruḥ /",
  "SA05bst-108u:busto_108.149_1": "prakhyātadaśadigloko dharmadānapatirmahān //",
  "SA05bst-108u:busto_108.150_0": "maitrīsannāhasannaddhaḥ karuṇāvarmavarmitaḥ /",
  "SA05bst-108u:busto_108.150_1": "prajñākhaḍgo dhanurbāṇaḥ kleśājñānaraṇañjahaḥ //",
  "SA05bst-108u:busto_108.151_0": "mārārirmārajidvīraścaturmārabhayāntakṛt /",
  "SA05bst-108u:busto_108.151_1": "sarvamāracamūjetā sambaddho lokanāyakaḥ //",
  "SA05bst-108u:busto_108.152_0": "vandyaḥ pūjyo 'bhivādyaśca mānanīyaśca nityaśaḥ /",
  "SA05bst-108u:busto_108.152_1": "arcanīyatamo mānyo namasyaḥ paramo guruḥ //",
  "SA05bst-108u:busto_108.153_0": "trailokyaikakramagatirvyomaparyyantavikramaḥ /",
  "SA05bst-108u:busto_108.153_1": "traividyaḥ śrotriyaḥ pūtaḥ ṣaḍabhijñaḥ ṣaḍanusmṛtiḥ //",
  "SA05bst-108u:busto_108.154_0": "bodhisattvo mahāsattvo lokātīto maharddhikaḥ /",
  "SA05bst-108u:busto_108.154_1": "prajñāpāramitāniṣṭhaḥ prajñātattvatvamāgataḥ //",
  "SA05bst-108u:busto_108.155_0": "ātmavitparavitsarvaḥ sarvīyo hyagrapudgalaḥ /",
  "SA05bst-108u:busto_108.155_1": "sarvopamāmatikrānto jñeyo jñānādhipaḥ paraḥ //",
  "SA05bst-108u:busto_108.156_0": "dharmadānapatiḥ śreṣṭhaścaturmudrārthadeśakaḥ /",
  "SA05bst-108u:busto_108.156_1": "paryupāsyatamo jagatāṃ niryāṇatrayayāyinām //",
  "SA05bst-108u:busto_108.157_0": "paramārthaviśuddhaśrīstrailokyasubhago mahān /",
  "SA05bst-108u:busto_108.157_1": "sarvasampatkaraḥ śrīmān mañjuśrīḥ śrīmatāṃvaraḥ //",
  "SA05bst-108u:busto_108.158_0": "iti kṛtyānuṣṭhānajñānagāthāḥ pañcadaśa /",
  "SA05bst-108u:busto_108.158_1": "namaste varadavajrāgyra bhūtakoṭe namo 'stu te /",
  "SA05bst-108u:busto_108.158_2": "namaste śūnyatāgarbha buddhabodhe namostu te //",
  "SA05bst-108u:busto_108.159_0": "buddharāga namaste 'stu buddhakāma namo namaḥ /",
  "SA05bst-108u:busto_108.159_1": "buddhaprīte namastubhyaṃ buddhamoda namo namaḥ //",
  "SA05bst-108u:busto_108.160_0": "buddhasmita namastubhyaṃ buddhahāsa namo namaḥ /",
  "SA05bst-108u:busto_108.160_1": "buddhavāca namastubhyaṃ buddhabhāva namo namaḥ //",
  "SA05bst-108u:busto_108.161_0": "abhavodbhava namastubhyaṃ namaste buddhasaṃbhava /",
  "SA05bst-108u:busto_108.161_1": "gaganodbhava namastubhyaṃ namaste jñānasaṃbhava //",
  "SA05bst-108u:busto_108.162_0": "māyājāla namastubhyaṃ namaste buddhanāṭaka /",
  "SA05bst-108u:busto_108.162_1": "namaste sarvasarvebhyo jñānakāya namo 'stu te //"
}