{
    "GR14astavgpu:0": " aṣṭāvakragītā",
    "GR14astavgpu:1": " janaka uvāca",
    "GR14astavgpu:2": " kathaṃ jñānam avāpto 'ti kathaṃ muktir bhaviṣyati /",
    "GR14astavgpu:3": " vairāgyaṃ ca kathaṃ prāptam etad brūhi mama prabho // Avg_1.1 //",
    "GR14astavgpu:4": " aṣṭāvakra uvāca",
    "GR14astavgpu:5": " muktim icchasi cet tāta viṣayān viṣavat tyaja /",
    "GR14astavgpu:6": " kṣamārjavadayātoṣa-satyaṃ pīyūṣavad bhaja // Avg_1.2 //",
    "GR14astavgpu:7": " na pṛthvī na jalaṃ nāgnir na vāyur dyaur na vā bhavān /",
    "GR14astavgpu:8": " eṣāṃ sākṣiṇam ātmānaṃ cid-rūpaṃ viddhi muktaye // Avg_1.3 //",
    "GR14astavgpu:9": " yadi dehaṃ pṛthak kṛtya citi viśrāmya tiṣṭhasi /",
    "GR14astavgpu:10": " adhunaiva sukhī śānto bandha-mukto bhaviṣyasi // Avg_1.4 //",
    "GR14astavgpu:11": " na tvaṃ viprādiko varṇo nāśramī nākṣa-gocaraḥ /",
    "GR14astavgpu:12": " asaṅgo 'si nirākāro viśva-sākṣī sukhī bhava // Avg_1.5 //",
    "GR14astavgpu:13": " dharmādharmau sukhaṃ duḥkhaṃ mānasāni na te vibho /",
    "GR14astavgpu:14": " na kartāsi na bhoktāsi mukta evāsi sarvadā // Avg_1.6 //",
    "GR14astavgpu:15": " eko draṣṭāsi sarvasya mukta-prāyo 'si sarvadā /",
    "GR14astavgpu:16": " ayam eva hi te bandho draṣṭāraṃ paśyasītaram // Avg_1.7 //",
    "GR14astavgpu:17": " ahaṃ kartety ahaṃ-māna-mahā-kṛṣṇāhi-daṃśitaḥ /",
    "GR14astavgpu:18": " nāhaṃ karteti viśvāsāmṛtaṃ pītvā sukhī bhava // Avg_1.8 //",
    "GR14astavgpu:19": " eko viśuddha-bodho 'ham iti niścaya-vahninā /",
    "GR14astavgpu:20": " prajvālyājñāna-gahanaṃ vīta-sokaḥ sukhī bhava // Avg_1.9 //",
    "GR14astavgpu:21": " yatra viśvam idaṃ bhāti kalpitaṃ rajju-sarpavat /",
    "GR14astavgpu:22": " ānanda-paramānandaḥ sa bodhas tvaṃ sukhaṃ cara // Avg_1.10 //",
    "GR14astavgpu:23": " muktābhimānī mukto hi baddho baddhābhimāny api /",
    "GR14astavgpu:24": " kiṃ vadantīha satye 'yaṃ yā matiḥ sā gatir bhavet // Avg_1.11 //",
    "GR14astavgpu:25": " ātmā sākṣī vibhuḥ pūrṇa eko muktaś cid akriyaḥ /",
    "GR14astavgpu:26": " asaṅgo nispṛhaḥ śānto bhramāt saṃsāravān iva // Avg_1.12 //",
    "GR14astavgpu:27": " kūṭasthaṃ bodham advaitam ātmānaṃ paribhāvaya /",
    "GR14astavgpu:28": " ābhāso 'haṃ bhramaṃ muktvā bhāvaṃ bāhyam athāntaraṃ // Avg_1.13 //",
    "GR14astavgpu:29": " dehābhimāna-pāśena ciraṃ baddho 'si putraka /",
    "GR14astavgpu:30": " bodho 'haṃ jñāna-khaḍgena tan niṣkṛtya sukhī bhava // Avg_1.14 //",
    "GR14astavgpu:31": " niḥsaṅgo niṣkriyo 'si tvaṃ sva-prakāśo nirañjanaḥ /",
    "GR14astavgpu:32": " ayam eva hi te bandhaḥ samādhim anutiṣṭhasi // Avg_1.15 //",
    "GR14astavgpu:33": " tvayā vyāptam idaṃ viśvaṃ tvayi protaṃ yathārthataḥ /",
    "GR14astavgpu:34": " śudddha-buddha-svarūpas tvaṃ,",
    "GR14astavgpu:35": " mā gamaḥ kṣudra-cittatām // Avg_1.16 //",
    "GR14astavgpu:36": " nirapekṣo nirvikāro nirbharaḥ śītalāśayaḥ /",
    "GR14astavgpu:37": " agādha-buddhir akṣubdho bhava cin-mātra-vāsanaḥ // Avg_1.17 //",
    "GR14astavgpu:38": " sākāram anṛtaṃ viddhi nirākāraṃ tu niścalam /",
    "GR14astavgpu:39": " etat-tattvopadeśena na punar-bhava-sambhavaḥ // Avg_1.18 //",
    "GR14astavgpu:40": " yathaivādarśam adhyasthe rūpe 'ntaḥ paritas tu saḥ /",
    "GR14astavgpu:41": " tathaivāsmin śarīre 'ntaḥ paritaḥ parameśvaraḥ // Avg_1.19 //",
    "GR14astavgpu:42": " ekaṃ sarva-gataṃ vyoma bahir antar yathā ghaṭe /",
    "GR14astavgpu:43": " nityaṃ nirantaraṃ brahma sarva-bhūta-gaṇe tathā // Avg_1.20 //",
    "GR14astavgpu:44": " janaka uvāca",
    "GR14astavgpu:45": " aho nirañjanaḥ śānto bodho 'haṃ prakṛteḥ paraḥ /",
    "GR14astavgpu:46": " etāvantam ahaṃ kālaṃ mohenaiva viḍambitaḥ // Avg_2.1 //",
    "GR14astavgpu:47": " yathā prakāśayāmy eko deham enaṃ tathā jagat /",
    "GR14astavgpu:48": " ato mama jagat sarvam athavā na ca kiṃcana // Avg_2.2 //",
    "GR14astavgpu:49": " saśarīram aho viśvaṃ parityajya mayādhunā /",
    "GR14astavgpu:50": " kutaścit kauśalād eva paramātmā vilokyate // Avg_2.3 //",
    "GR14astavgpu:51": " yathā na toyato bhinnās taraṅgāḥ phena-budbudāḥ /",
    "GR14astavgpu:52": " ātmano na tathā bhinnaṃ viśvam ātma-vinirgatam // Avg_2.4 //",
    "GR14astavgpu:53": " tantu-mātro bhaved eva paṭo yadvad vicāritaḥ /",
    "GR14astavgpu:54": " ātma-tanmatram evedaṃ tadvad viśvaṃ vicāritam // Avg_2.5 //",
    "GR14astavgpu:55": " yathaivekṣu-rase kḷptā tena vyāptaiva śarkarā /",
    "GR14astavgpu:56": " tathā viśvaṃ mayi kḷptaṃ mayā vyāptaṃ nirantaram // Avg_2.6 //",
    "GR14astavgpu:57": " ātmājñānāj jagad bhāti ātma-jñānān na bhāsate /",
    "GR14astavgpu:58": " rajjvajñānād ahir bhāti taj-jñānād bhāsate na hi // Avg_2.7 //",
    "GR14astavgpu:59": " prakāśo me nijaṃ rūpaṃ nātirikto 'smy ahaṃ tataḥ /",
    "GR14astavgpu:60": " yadā prakāśate viśvaṃ tadāham bhāsa eva hi // Avg_2.8 //",
    "GR14astavgpu:61": " aho vikalpitaṃ viśvam ajñānān mayi bhāsate /",
    "GR14astavgpu:62": " rūpyaṃ śuktau phaṇī rajjau vāri sūryakare yathā // Avg_2.9 //",
    "GR14astavgpu:63": " matto vinirgataṃ viśvaṃ mayy eva layam eṣyati /",
    "GR14astavgpu:64": " mṛdi kumbho jale vīciḥ kanake kaṭakaṃ yathā // Avg_2.10 //",
    "GR14astavgpu:65": " aho ahaṃ namo mahyaṃ,",
    "GR14astavgpu:66": " vināśo yasya nāsti me /",
    "GR14astavgpu:67": " brahmādi-stamba-paryantaṃ jagannāśe 'pi tiṣṭhataḥ // Avg_2.11 //",
    "GR14astavgpu:68": " aho ahaṃ namo mahyaṃ eko 'haṃ dehavān api /",
    "GR14astavgpu:69": " kvacin na gantā nāgantā vyāpya viśvam avasthitaḥ // Avg_2.12 //",
    "GR14astavgpu:70": " aho ahaṃ namo mahyaṃ dakṣo nāstīha mat-samaḥ /",
    "GR14astavgpu:71": " asaṃspṛśya śarīreṇa yena viśvaṃ ciraṃ dhṛtam // Avg_2.13 //",
    "GR14astavgpu:72": " aho ahaṃ namo mahyaṃ yasya me nāsti kiṃcana /",
    "GR14astavgpu:73": " athavā yasya me sarvaṃ yad vāṅ-manasa-gocaram // Avg_2.14 //",
    "GR14astavgpu:74": " jñānaṃ jñeyaṃ tathā jñātā tritayaṃ nāsti vāstavam /",
    "GR14astavgpu:75": " ajñānād bhāti yatredaṃ so 'ham asmi nirañjanaḥ // Avg_2.15 //",
    "GR14astavgpu:76": " dvaita-mūlam aho duḥkhaṃ nānyat tasyāsti bheṣajam /",
    "GR14astavgpu:77": " dṛśyam etan mṛṣā sarvaṃ eko 'haṃ cid-raso 'malaḥ // Avg_2.16 //",
    "GR14astavgpu:78": " bodha-mātro 'ham ajñānād upadhiḥ kalpito mayā /",
    "GR14astavgpu:79": " evaṃ vimṛśato nityaṃ nirvikalpe sthitir mama // Avg_2.17 //",
    "GR14astavgpu:80": " na me bandho 'sti mokṣo vā bhrāntiḥ śāntā nirāśrayā /",
    "GR14astavgpu:81": " aho mayi sthitaṃ viśvaṃ vastuto na mayi sthitam // Avg_2.18 //",
    "GR14astavgpu:82": " sa-śarīram idaṃ viśvaṃ na kiṃcid iti niścitam /",
    "GR14astavgpu:83": " śuddha-cin-mātra ātmā ca tat kasmin kalpanādhunā // Avg_2.19 //",
    "GR14astavgpu:84": " śarīraṃ svarga-narakau bandha-mokṣau bhayaṃ tathā /",
    "GR14astavgpu:85": " kalpanā-mātram evaitat kiṃ me kāryaṃ cidātmanaḥ // Avg_2.20 //",
    "GR14astavgpu:86": " aho jana-samūhe 'pi na dvaitaṃ paśyato mama /",
    "GR14astavgpu:87": " araṇyam iva saṃvṛttaṃ kva ratiṃ karavāṇy aham // Avg_2.21 //",
    "GR14astavgpu:88": " nāham deho na me deho jīvo nāham, ahaṃ hi cit /",
    "GR14astavgpu:89": " ayam eva hi me bandha āsīt yā jīvite spṛhā // Avg_2.22 //",
    "GR14astavgpu:90": " aho bhuvana-kallolair vicitrair drāk samutthitam /",
    "GR14astavgpu:91": " mayy ananta-mahāmbhodhau citta-vāte samudyate // Avg_2.23 //",
    "GR14astavgpu:92": " mayy ananta-mahāmbhodhau citta-vāte praśāmyati /",
    "GR14astavgpu:93": " abhāgyāj jīva-vaṇijo jagat poto vinaśvaraḥ // Avg_2.24 //",
    "GR14astavgpu:94": " mayy ananta-mahāmbhodhav āścaryaṃ jīva-vīcayaḥ /",
    "GR14astavgpu:95": " udyanti ghnanti khelanti praviśanti svabhāvataḥ // Avg_2.25 //",
    "GR14astavgpu:96": " aṣṭāvakra uvāca",
    "GR14astavgpu:97": " avināśinam ātmānam ekaṃ vijñāya tattvataḥ /",
    "GR14astavgpu:98": " tavātma-jñasya dhīrasya katham arthārjane ratiḥ // Avg_3.1 //",
    "GR14astavgpu:99": " ātmājñānād aho prītir viṣaya-bhrama-gocare /",
    "GR14astavgpu:100": " śukter ajñānato lobho yathā rajata-vibhrame // Avg_3.2 //",
    "GR14astavgpu:101": " viśvaṃ sphurati yatredaṃ taraṅgā iva sāgare /",
    "GR14astavgpu:102": " so 'ham asmīti vijñāya,",
    "GR14astavgpu:103": " kiṃ dīna iva dhāvasi // Avg_3.3 //",
    "GR14astavgpu:104": " śrutvāpi śuddha-caitanyam ātmānam atisundaram /",
    "GR14astavgpu:105": " upasthetyanta-saṃsakto mālinyam adhigacchati // Avg_3.4 //",
    "GR14astavgpu:106": " sarva-bhūteṣu cātmānaṃ sarva-bhūtāni cātmani /",
    "GR14astavgpu:107": " muner jānata āścaryaṃ mamatvam anuvartate // Avg_3.5 //",
    "GR14astavgpu:108": " āsthitaḥ paramādvaitaṃ mokṣārthe 'pi vyavasthitaḥ /",
    "GR14astavgpu:109": " āścaryaṃ kāma-vaśago vikalaḥ keli-śikṣayā // Avg_3.6 //",
    "GR14astavgpu:110": " udbhūtaṃ jñāna-durmitram avadhāryātidurbalaḥ /",
    "GR14astavgpu:111": " āścaryaṃ kāmam ākāṅkṣet kālam antam anuśritaḥ // Avg_3.7 //",
    "GR14astavgpu:112": " ihāmutra viraktasya nityānitya-vivekinaḥ /",
    "GR14astavgpu:113": " āścaryaṃ mokṣa-kāmasya mokṣād eva vibhīṣikā // Avg_3.8 //",
    "GR14astavgpu:114": " dhīras tu bhojyamāno 'pi pīḍyamāno 'pi sarvadā /",
    "GR14astavgpu:115": " ātmānaṃ kevalaṃ paśyan na tuṣyati na kupyati // Avg_3.9 //",
    "GR14astavgpu:116": " ceṣṭamānaṃ śarīraṃ svaṃ paśyaty anya-śarīravat /",
    "GR14astavgpu:117": " saṃstave cāpi nindāyāṃ kathaṃ kṣubhyet mahāśayaḥ // Avg_3.10 //",
    "GR14astavgpu:118": " māyā-mātram idaṃ viśvaṃ paśyan vigata-kautukaḥ /",
    "GR14astavgpu:119": " api sannihite mṛtyau kathaṃ trasyati dhīradhīḥ // Avg_3.11 //",
    "GR14astavgpu:120": " niḥspṛhaṃ mānasaṃ yasya nairāśye 'pi mahātmanaḥ /",
    "GR14astavgpu:121": " tasyātma-jñāna-tṛptasya tulanā kena jāyate // Avg_3.12 //",
    "GR14astavgpu:122": " svabhāvād eva jānāno dṛśyam etan na kiṃcana /",
    "GR14astavgpu:123": " idaṃ grāhyam idaṃ tyājyaṃ sa kiṃ paśyati dhīradhīḥ // Avg_3.13 //",
    "GR14astavgpu:124": " antas-tyakta-kaṣāyasya nirdvandvasya nirāśiṣaḥ /",
    "GR14astavgpu:125": " yad-ṛcchay-āgato bhogo na duḥkhāya na tuṣṭaye // Avg_3.14 //",
    "GR14astavgpu:126": " aṣṭāvakra uvāca",
    "GR14astavgpu:127": " hantātma-jñasya dhīrasya khelato bhoga-līlayā /",
    "GR14astavgpu:128": " na hi saṃsāra-vāhīkair mūḍaiḥ saha samānatā // Avg_4.1 //",
    "GR14astavgpu:129": " yat padaṃ prepsavo dīnāḥ śakrādyāḥ sarva-devatāḥ /",
    "GR14astavgpu:130": " aho tatra sthito yogī na harṣam upagacchati // Avg_4.2 //",
    "GR14astavgpu:131": " taj-jñasya puṇya-pāpābhyāṃ sparśo hy antar na jāyate /",
    "GR14astavgpu:132": " na hy ākāśasya dhūmena dṛśyamānāpi saṅgati // Avg_4.3 //",
    "GR14astavgpu:133": " ātmaivedaṃ jagat sarvaṃ jñātaṃ yena mahātmanā /",
    "GR14astavgpu:134": " yad-ṛcchayā varttamānaṃ taṃ niṣeddhuṃ kṣameta kaḥ // Avg_4.4 //",
    "GR14astavgpu:135": " ā-brahma-stamba-paryante bhūta-grāme catur-vidhe /",
    "GR14astavgpu:136": " vijñasyaiva hi sāmarthyam icchānicchā-vivarjane // Avg_4.5 //",
    "GR14astavgpu:137": " ātmānam advayaṃ kaścij jānāti jagad īśvaraṃ /",
    "GR14astavgpu:138": " yad vetti tat sa kurute na bhayaṃ tasya kutracit // Avg_4.6 //",
    "GR14astavgpu:139": " aṣṭāvakra uvāca",
    "GR14astavgpu:140": " na te saṅgo 'sti kenāpi kiṃ śuddhas tyaktum icchasi /",
    "GR14astavgpu:141": " saṅghāta-vilayaṃ kurvann evam eva layaṃ vraja // Avg_5.1 //",
    "GR14astavgpu:142": " udeti bhavato viśvaṃ vāridher iva budbudaḥ /",
    "GR14astavgpu:143": " iti jñatvaikam ātmānam evam eva layaṃ vraja // Avg_5.2 //",
    "GR14astavgpu:144": " pratyakṣam apy avastutvād viśvaṃ nāsty amale tvayi /",
    "GR14astavgpu:145": " rajju-sarpa iva vyaktam evam eva layaṃ vraja // Avg_5.3 //",
    "GR14astavgpu:146": " sama-duḥkha-sukhaḥ pūrṇa āśā-nairāśyayoḥ samaḥ /",
    "GR14astavgpu:147": " sama-jīvita-mṛtyuḥ sann evam eva layaṃ vraja // Avg_5.4 //",
    "GR14astavgpu:148": " aṣṭāvakra uvāca",
    "GR14astavgpu:149": " ākāśavad ananto 'haṃ ghaṭavat prakṛtaṃ jagat /",
    "GR14astavgpu:150": " iti jñānaṃ tathaitasya na tyāgo na graho layaḥ // Avg_6.1 //",
    "GR14astavgpu:151": " mahodadhir ivāhaṃ sa prapañco vīci-saṃnibhaḥ /",
    "GR14astavgpu:152": " iti jñānaṃ tathaitasya na tyāgo na graho layaḥ // Avg_6.2 //",
    "GR14astavgpu:153": " ahaṃ sa śukti-saṅkāśo rūpyavad viśva-kalpanā /",
    "GR14astavgpu:154": " iti jñānaṃ tathaitasya na tyāgo na graho layaḥ // Avg_6.3 //",
    "GR14astavgpu:155": " ahaṃ vā sarva-bhūteṣu sarva-bhūtāny atho mayi /",
    "GR14astavgpu:156": " iti jñānaṃ tathaitasya na tyāgo na graho layaḥ // Avg_6.4 //",
    "GR14astavgpu:157": " janaka uvāca",
    "GR14astavgpu:158": " mayy ananta-mahāmbhodhau viśva-pota itas-tataḥ /",
    "GR14astavgpu:159": " bhramati svānta-vātena na mamāsty asahiṣṇutā // Avg_7.1 //",
    "GR14astavgpu:160": " mayy ananta-mahāmbhodhau jagad-vīciḥ svabhāvataḥ /",
    "GR14astavgpu:161": " udetu vastam āyātu na me vṛddhir na ca kṣatiḥ // Avg_7.2 //",
    "GR14astavgpu:162": " mayy ananta-mahāmbhodhau viśvaṃ nāma vikalpanā /",
    "GR14astavgpu:163": " atiśānto nirākāra etad evāham āsthitaḥ // Avg_7.3 //",
    "GR14astavgpu:164": " nātmā bhāveṣu no bhāvas tatrānante niranjane /",
    "GR14astavgpu:165": " ity asakto 'spṛhaḥ śānta etad evāham āstitaḥ // Avg_7.4 //",
    "GR14astavgpu:166": " aho cin-mātram evāham indra-jālopamaṃ jagat /",
    "GR14astavgpu:167": " ato mama kathaṃ kutra heyopādeya-kalpanā // Avg_7.5 //",
    "GR14astavgpu:168": " aṣṭāvakra uvāca",
    "GR14astavgpu:169": " tadā bandho yadā cittaṃ kiṃcid vāñchati ṣocati /",
    "GR14astavgpu:170": " kiṃcin muñcati gṛhṇāti kiṃcid dhṛṣyati kupyati // Avg_8.1 //",
    "GR14astavgpu:171": " tadā muktir yadā cittaṃ na vāñchati na śocati /",
    "GR14astavgpu:172": " na muñcati na gṛhṇāti na hṛṣyati na kupyati // Avg_8.2 //",
    "GR14astavgpu:173": " tadā bandho yadā cittaṃ saktaṃ kāsv api dṛṣṭiṣu /",
    "GR14astavgpu:174": " tadā mokṣo yadā cittam asaktaṃ sarva-dṛṣṭiṣu // Avg_8.3 //",
    "GR14astavgpu:175": " yadā nāhaṃ tadā mokṣo yadāhaṃ bandhanaṃ tadā /",
    "GR14astavgpu:176": " matveti helayā kiṃcit mā gṛhāṇa vimuñca mā // Avg_8.4 //",
    "GR14astavgpu:177": " aṣṭāvakra uvāca",
    "GR14astavgpu:178": " kṛtākṛte ca dvandvāni kadā śāntāni kasya vā /",
    "GR14astavgpu:179": " evaṃ jñātveha nirvedād bhava tyāga-paro 'vratī // Avg_9.1 //",
    "GR14astavgpu:180": " kasyāpi tāta dhanyasya loka-ceṣṭāvalokanāt /",
    "GR14astavgpu:181": " jīvitecchā bubhukṣā ca bubhutsopaśamaḥ gatāḥ // Avg_9.2 //",
    "GR14astavgpu:182": " anityaṃ sarvam evedaṃ tāpa-tritaya-dūṣitam /",
    "GR14astavgpu:183": " asāraṃ ninditaṃ heyam iti niścitya śāmyati // Avg_9.3 //",
    "GR14astavgpu:184": " ko 'sau kālo vayaḥ kiṃ vā yatra dvandvāni no nṛṇām /",
    "GR14astavgpu:185": " tāny upekṣya yathā-prāpta-vartī siddhim avāpnuyāt // Avg_9.4 //",
    "GR14astavgpu:186": " nānā mataṃ maharṣīṣāṃ sādhūnāṃ yogināṃ tathā /",
    "GR14astavgpu:187": " dṛṣṭvā nirvedam āpannaḥ ko na śāmyati mānavaḥ // Avg_9.5 //",
    "GR14astavgpu:188": " kṛtvā mūrti-parijñānaṃ caitanyasya na kiṃ guruḥ /",
    "GR14astavgpu:189": " nirveda-samatāyuktyā yas tārayati saṃsṛteḥ // Avg_9.6 //",
    "GR14astavgpu:190": " paśya bhūta-vikārāṃs tvaṃ bhūta-mātrān yathārthataḥ /",
    "GR14astavgpu:191": " tat-kṣaṇād bandha-nirmuktaḥ sva-rūpa-stho bhaviṣyasi // Avg_9.7 //",
    "GR14astavgpu:192": " vāsanā eva saṃsāra iti sarvā vimuñca tāḥ /",
    "GR14astavgpu:193": " tat-tyāgo vāsanā-tyāgāt sthitir adya yathā tathā // Avg_9.8 //",
    "GR14astavgpu:194": " aṣṭāvakra uvāca",
    "GR14astavgpu:195": " vihāya vairiṇaṃ kāmam arthaṃ cānartha-saṅkulam /",
    "GR14astavgpu:196": " dharmam apy etayor hetuṃ sarvatrānādaraṃ kuru // Avg_10.1 //",
    "GR14astavgpu:197": " svapnendra-jālavat paśya dināni trīṇi pañca vā /",
    "GR14astavgpu:198": " mitra-kṣetra-dhanāgāra-dāra-dāyādi-sampadaḥ // Avg_10.2 //",
    "GR14astavgpu:199": " yatra yatra bhavet tṛṣṇā,",
    "GR14astavgpu:200": " saṃsāraṃ viddhi tatra vai /",
    "GR14astavgpu:201": " prauḍha-vairāgyam āśritya vīta-tṛṣṇaḥ sukhī bhava // Avg_10.3 //",
    "GR14astavgpu:202": " tṛṣṇā-mātrātmako bandhas,",
    "GR14astavgpu:203": " tan-nāśo mokṣa ucyate /",
    "GR14astavgpu:204": " bhavāsaṃsakti-mātreṇa prāpti-tuṣṭir muhur-muhuḥ // Avg_10.4 //",
    "GR14astavgpu:205": " tvam ekaś cetanaḥ śuddho jaḍaṃ viśvam asat tathā /",
    "GR14astavgpu:206": " avidyāpi na kiṃcit sā kā bubhutsā tathāpi te // Avg_10.5 //",
    "GR14astavgpu:207": " rājyaṃ sutāḥ kalatrāṇi śarīrāṇi sukhāni ca /",
    "GR14astavgpu:208": " saṃsaktasyāpi naṣṭāni tava janmani janmani // Avg_10.6 //",
    "GR14astavgpu:209": " alam arthena kāmena sukṛtenāpi karmaṇā /",
    "GR14astavgpu:210": " ebhyaḥ saṃsāra-kāntāre na viśrāntam abhūn manaḥ // Avg_10.7 //",
    "GR14astavgpu:211": " kṛtaṃ na kati janmāni kāyena manasā girā /",
    "GR14astavgpu:212": " duḥkham āyāsadaṃ karma tad adyāpy uparamyatām // Avg_10.8 //",
    "GR14astavgpu:213": " aṣṭāvakra uvāca",
    "GR14astavgpu:214": " bhāvābhāva-vikāraś ca sva-bhāvād iti niścayī /",
    "GR14astavgpu:215": " nirvikāro gata-kleśaḥ sukhenaivopaśāmyati // Avg_11.1 //",
    "GR14astavgpu:216": " īśvaraḥ sarva-nirmātā nehānya iti niścayī /",
    "GR14astavgpu:217": " antar-galita-sarvāśaḥ śāntaḥ kvāpi na sajjate // Avg_11.2 //",
    "GR14astavgpu:218": " āpadaḥ sampadaḥ kāle daivād eveti niścayī /",
    "GR14astavgpu:219": " tṛptaḥ svasthendriyo nityaṃ na vāñchati na śocati // Avg_11.3 //",
    "GR14astavgpu:220": " sukha-duḥkhe janma-mṛtyū daivād eveti niścayī /",
    "GR14astavgpu:221": " sādhyādarśī nirāyāsaḥ kurvann api na lipyate // Avg_11.4 //",
    "GR14astavgpu:222": " cintayā jāyate duḥkhaṃ nānyatheheti niścayī /",
    "GR14astavgpu:223": " tayā hīnaḥ sukhī śāntaḥ sarvatra galita-spṛhaḥ // Avg_11.5 //",
    "GR14astavgpu:224": " nāhaṃ deho na me deho bodho 'ham iti niścayī /",
    "GR14astavgpu:225": " kaivalyam iva saṃprāpto na smaraty akṛtaṃ kṛtam // Avg_11.6 //",
    "GR14astavgpu:226": " ā-brahma-stamba-paryantam aham eveti niścayī /",
    "GR14astavgpu:227": " nirvikalpaḥ śuciḥ śāntaḥ prāptāprāpta-vinirvṛtaḥ // Avg_11.7 //",
    "GR14astavgpu:228": " nānāścaryam idaṃ viśvaṃ na kiṃcid iti niścayī /",
    "GR14astavgpu:229": " nirvāsanaḥ sphūrti-mātro na kiṃcid iva śāmyati // Avg_11.8 //",
    "GR14astavgpu:230": " janaka uvāca",
    "GR14astavgpu:231": " kāya-kṛty-āsahaḥ pūrvaṃ tato vāg-vistarāsahaḥ /",
    "GR14astavgpu:232": " atha cintāsahas tasmād evam evāham āsthitaḥ // Avg_12.1 //",
    "GR14astavgpu:233": " prīty-abhāvena śabdāder adṛśyatvena cātmanaḥ /",
    "GR14astavgpu:234": " vikṣepaikāgra-hṛdaya evam evāhaṃ āsthitaḥ // Avg_12.2 //",
    "GR14astavgpu:235": " sam-ādhyās-ādi-vikṣiptau vyavahāraḥ samādhaye /",
    "GR14astavgpu:236": " evaṃ vilokya niyamam evam evāham āsthitaḥ // Avg_12.3 ? ?? //",
    "GR14astavgpu:237": " heyopādeya-virahād evaṃ harṣa-viṣādayoḥ /",
    "GR14astavgpu:238": " abhāvād adya he brahmann evam evāham āsthitaḥ // Avg_12.4 //",
    "GR14astavgpu:239": " āśramānāśramaṃ dhyānaṃ cittas-vīkṛta-varjanam /",
    "GR14astavgpu:240": " vikalpaṃ mama vīkṣyaitair evam evāham āsthitaḥ // Avg_12.5 //",
    "GR14astavgpu:241": " karmānuṣṭhānam ajñānād yathaivoparamas tathā /",
    "GR14astavgpu:242": " buddhvā saṃyag idaṃ tattvam evam evāham āsthitaḥ // Avg_12.6 //",
    "GR14astavgpu:243": " acintyaṃ cintyamāno 'pi cintārūpaṃ bhajaty asau /",
    "GR14astavgpu:244": " tyaktvā tad-bhāvanaṃ tasmād evam evāham āsthitaḥ // Avg_12.7 //",
    "GR14astavgpu:245": " evam eva kṛtaṃ yena sa kṛtārtho bhaved asau /",
    "GR14astavgpu:246": " evam eva svabhāvo yaḥ sa kṛtārtho bhaved asau // Avg_12.8 //",
    "GR14astavgpu:247": " janaka uvāca",
    "GR14astavgpu:248": " akiṃcana-bhavaṃ svāsthyaṃ kaupīnatve 'pi durlabham /",
    "GR14astavgpu:249": " tyāgādāne vihāyāsmād aham āse yathā-sukham // Avg_13.1 //",
    "GR14astavgpu:250": " kutrāpi khedaḥ kāyasya,",
    "GR14astavgpu:251": " jihvā kutrāpi khidyate /",
    "GR14astavgpu:252": " manaḥ kutrāpi tat tyaktvā puruṣārthe sthitaḥ sukham // Avg_13.2 //",
    "GR14astavgpu:253": " kṛtaṃ kim api naiva syād iti sañcintya tattvataḥ /",
    "GR14astavgpu:254": " yadā yat kartum āyāti tat kṛtvāse yathā-sukham // Avg_13.3 //",
    "GR14astavgpu:255": " karma-naiṣkarmya-nirbandha-bhāvā deha-stha-yoginaḥ /",
    "GR14astavgpu:256": " saṃyogāyoga-virahād aham āse yathā-sukham // Avg_13.4 //",
    "GR14astavgpu:257": " arthānarthau na me sthityā gatyā na śayanena vā /",
    "GR14astavgpu:258": " tiṣṭhan gacchan svapan tasmād aham āse yathā-sukham // Avg_13.5 //",
    "GR14astavgpu:259": " svapato nāsti me hāniḥ siddhir yatnavato na vā /",
    "GR14astavgpu:260": " nāśollāsau vihāyāsmād aham āse yathā-sukham // Avg_13.6 //",
    "GR14astavgpu:261": " sukhādi-rūpā niyamaṃ bhāveṣv ālokya bhūriśaḥ /",
    "GR14astavgpu:262": " śubhāśubhe vihāyāsmād aham āse yathā-sukham // Avg_13.7 //",
    "GR14astavgpu:263": " janaka uvāca",
    "GR14astavgpu:264": " prakṛtyā śūnya-citto yaḥ pramādād bhāva-bhāvanaḥ /",
    "GR14astavgpu:265": " nidrito bodhita iva kṣīṇa-saṃsmaraṇo hi saḥ // Avg_14.1 //",
    "GR14astavgpu:266": " kva dhanāni kva mitrāṇi kva me viṣaya-dasyavaḥ /",
    "GR14astavgpu:267": " kva śāstraṃ kva ca vijñānaṃ yadā me galitā spṛhā // Avg_14.2 //",
    "GR14astavgpu:268": " vijñāte sākṣi-puruṣe paramātmani ceśvare /",
    "GR14astavgpu:269": " nairāśye bandha-mokṣe ca na cintā muktaye mama // Avg_14.3 //",
    "GR14astavgpu:270": " antar-vikalpa-śūnyasya bahiḥ sva-cchanda-cāriṇaḥ /",
    "GR14astavgpu:271": " bhrāntasyeva daśās tās tās tādṛśā eva jānate // Avg_14.4 //",
    "GR14astavgpu:272": " aṣṭāvakra uvāca",
    "GR14astavgpu:273": " yathā-tathopadeśena kṛtārthaḥ sattva-buddhimān /",
    "GR14astavgpu:274": " ājīvam api jijñāsuḥ paras tatra vimuhyati // Avg_15.1 //",
    "GR14astavgpu:275": " mokṣo viṣaya-vairasyaṃ bandho vaiṣayiko rasaḥ /",
    "GR14astavgpu:276": " etāvad eva vijñānaṃ yathecchasi tathā kuru // Avg_15.2 //",
    "GR14astavgpu:277": " vāgmi-prājña-mahodyogaṃ janaṃ mūka-jaḍālasam /",
    "GR14astavgpu:278": " karoti tattva-bodho 'yam atas tyakto bubhukṣubhiḥ // Avg_15.3 //",
    "GR14astavgpu:279": " na tvaṃ deho na te deho bhoktā kartā na vā bhavān /",
    "GR14astavgpu:280": " cid-rūpo 'si sadā sākṣī nirapekṣaḥ sukhaṃ cara // Avg_15.4 //",
    "GR14astavgpu:281": " rāga-dveṣau mano-dharmau na manas te kadācana /",
    "GR14astavgpu:282": " nirvikalpo 'si bodhātmā nirvikāraḥ sukhaṃ cara // Avg_15.5 //",
    "GR14astavgpu:283": " sarva-bhūteṣu cātmānaṃ sarva-bhūtāni cātmani /",
    "GR14astavgpu:284": " vijñāya nirahaṃ-kāro nirmamas tvaṃ sukhī bhava // Avg_15.6 //",
    "GR14astavgpu:285": " viṣvaṃ sphurati yatredaṃ taraṅgā iva sāgare /",
    "GR14astavgpu:286": " tat tvam eva na sandehaś cin-mūrte vijvaro bhava // Avg_15.7 //",
    "GR14astavgpu:287": " śraddhatsva tāta śraddhatsva nātra mohaṃ kuruṣva bhoḥ /",
    "GR14astavgpu:288": " jñāna-svarūpo bhagavān ātmā tvaṃ prakṛteḥ paraḥ // Avg_15.8 //",
    "GR14astavgpu:289": " guṇaiḥ saṃveṣṭito dehas tiṣṭhaty āyāti yāti ca /",
    "GR14astavgpu:290": " ātmā na gantā nāgantā kim enam anuśocasi // Avg_15.9 //",
    "GR14astavgpu:291": " dehas tiṣṭhatu kalpāntaṃ gacchatv adyaiva vā punaḥ /",
    "GR14astavgpu:292": " kva vṛddhiḥ kva ca vā hānis tava cin-mātra-rūpiṇaḥ // Avg_15.10 //",
    "GR14astavgpu:293": " tvayy ananta-mahāmbhodhau viśva-vīciḥ sva-bhāvataḥ /",
    "GR14astavgpu:294": " udetu vāstam āyātu na te vṛddhir na vā kṣatiḥ // Avg_15.11 //",
    "GR14astavgpu:295": " tāta cin-mātra-rūpo 'si na te bhinnam idaṃ jagat /",
    "GR14astavgpu:296": " ataḥ kasya kathaṃ kutra heyopādeya-kalpanā // Avg_15.12 //",
    "GR14astavgpu:297": " ekasminn avyaye śānte cid-ākāśe 'male tvayi /",
    "GR14astavgpu:298": " kuto janma kutaḥ karma kuto 'haṃkāra eva ca // Avg_15.13 //",
    "GR14astavgpu:299": " yat tvaṃ paśyasi tatraikas tvam eva pratibhāsase /",
    "GR14astavgpu:300": " kiṃ pṛthak bhāsate svarṇāt kaṭakāṅgada-nūpuram // Avg_15.14 //",
    "GR14astavgpu:301": " ayaṃ so 'ham ayam nāhaṃ vibhāgam iti santyaja /",
    "GR14astavgpu:302": " sarvam ātmeti niścitya niḥsaṅkalpaḥ sukhī bhava // Avg_15.15 //",
    "GR14astavgpu:303": " tavaivājñānato viśvaṃ tvam ekaḥ param-ārthataḥ /",
    "GR14astavgpu:304": " tvatto 'nyo nāsti saṃsārī nāsaṃsārī ca kaścana // Avg_15.16 //",
    "GR14astavgpu:305": " bhrānti-mātram idaṃ viśvaṃ na kiṃcid iti niścayī /",
    "GR14astavgpu:306": " nirvāsanaḥ sphūrti-mātro na kiṃcid iva śāmyati // Avg_15.17 //",
    "GR14astavgpu:307": " eka eva bhavāmbhodhāv āsīd asti bhaviṣyati /",
    "GR14astavgpu:308": " na te bandho 'sti mokṣo vā kṛta-kṛtyaḥ sukhaṃ cara // Avg_15.18 //",
    "GR14astavgpu:309": " mā saṅkalpa-vikalpābhyāṃ cittaṃ kṣobhaya cin-maya /",
    "GR14astavgpu:310": " upaśāmya sukhaṃ tiṣṭha svātmany ānanda-vigrahe // Avg_15.19 //",
    "GR14astavgpu:311": " tyajaiva dhyānaṃ sarvatra mā kiṃcid dhṛdi dhāraya /",
    "GR14astavgpu:312": " ātmā tvaṃ mukta evāsi kiṃ vimṛśya kariṣyasi // Avg_15.20 //",
    "GR14astavgpu:313": " aṣṭāvakra uvāca",
    "GR14astavgpu:314": " ācakṣva śṛṇu vā tāta nānā-śāstrāṇy-anekaśaḥ /",
    "GR14astavgpu:315": " tathāpi na tava svāsthyaṃ sarva-vismaraṇād ṛte // Avg_16.1 //",
    "GR14astavgpu:316": " bhogaṃ karma samādhiṃ vā kuru vijña tathāpi te /",
    "GR14astavgpu:317": " cittaṃ nirasta-sarvāśam atyarthaṃ rocayiṣyati // Avg_16.2 //",
    "GR14astavgpu:318": " āyāsāt sakalo duḥkhī nainaṃ jānāti kaścana /",
    "GR14astavgpu:319": " anenaivopadeśena dhanyaḥ prāpnoti nirvṛtim // Avg_16.3 //",
    "GR14astavgpu:320": " vyāpāre khidyate yas tu nimeṣonmeṣayor api /",
    "GR14astavgpu:321": " tasyālasyadhurīṇasya sukhaṃ nānyasya kasyacit // Avg_16.4 //",
    "GR14astavgpu:322": " idaṃ kṛtam idaṃ neti dvandvair muktaṃ yadā manaḥ /",
    "GR14astavgpu:323": " dharmārtha-kāma-mokṣeṣu nirapekṣaṃ tadā bhavet // Avg_16.5 //",
    "GR14astavgpu:324": " virakto viṣaya-dveṣṭā rāgī viṣaya-lolupaḥ /",
    "GR14astavgpu:325": " graha-mokṣa-vihīnas tu na virakto na rāgavān // Avg_16.6 //",
    "GR14astavgpu:326": " heyopādeyatā tāvat saṃsāra-viṭapāṅkuraḥ /",
    "GR14astavgpu:327": " spṛhā jīvati yāvad vai nirvicāradaśāspadam // Avg_16.7 //",
    "GR14astavgpu:328": " pravṛttau jāyate rāgo nirvṛttau dveṣa eva hi /",
    "GR14astavgpu:329": " nirdvandvo bālavad dhīmān evam eva vyava-sthitaḥ // Avg_16.8 //",
    "GR14astavgpu:330": " hātum icchati saṃsāraṃ rāgī duḥkha-jihāsayā /",
    "GR14astavgpu:331": " vīta-rāgo hi nirduḥkhas tasminn api na khidyati // Avg_16.9 //",
    "GR14astavgpu:332": " yasyābhimāno mokṣe 'pi dehe 'pi mamatā tathā /",
    "GR14astavgpu:333": " na ca jñānī na vā yogī kevalaṃ duḥkhabhāg asau // Avg_16.10 //",
    "GR14astavgpu:334": " haro yady upadeṣṭā te hariḥ kamala-jo 'pi vā /",
    "GR14astavgpu:335": " tathāpi na tava svāsthyaṃ sarva-vismaraṇād ṛte // Avg_16.11 //",
    "GR14astavgpu:336": " aṣṭāvakra uvāca",
    "GR14astavgpu:337": " tena jñāna-phalaṃ prāptaṃ yogābhyāsa-phalaṃ tathā /",
    "GR14astavgpu:338": " tṛptaḥ svacchendriyo nityam ekākī ramate tu yaḥ // Avg_17.1 //",
    "GR14astavgpu:339": " na kadācij jagaty asmiṃs tattva-jño hanta khidyati /",
    "GR14astavgpu:340": " yata ekena tenedaṃ pūrṇaṃ brahmāṇḍa-maṇḍalam // Avg_17.2 //",
    "GR14astavgpu:341": " na jātu viṣayāḥ ke 'pi svārāmaṃ harṣayanty amī /",
    "GR14astavgpu:342": " sallakī-pallava-prītam ivebhaṃ nimba-pallavāḥ // Avg_17.3 //",
    "GR14astavgpu:343": " yas tu bhogeṣu bhukteṣu na bhavaty adhivāsitaḥ /",
    "GR14astavgpu:344": " abhukteṣu nirākāṅkṣī tādṛśo bhava-durlabhaḥ // Avg_17.4 //",
    "GR14astavgpu:345": " bubhukṣur iha saṃsāre mumukṣur api dṛśyate /",
    "GR14astavgpu:346": " bhoga-mokṣa-nirākāṅkṣī viralo hi mahāśāyaḥ // Avg_17.5 //",
    "GR14astavgpu:347": " dharmārtha-kāma-mokṣeṣu jīvite maraṇe tathā /",
    "GR14astavgpu:348": " kasyāpy udāra-cittasya heyopādeyatā na hi // Avg_17.6 //",
    "GR14astavgpu:349": " vāñchā na viśva-vilaye na dveṣas tasya ca sthitau /",
    "GR14astavgpu:350": " yathā jīvikayā tasmād dhanya āste yathā sukhaṃ // Avg_17.7 //",
    "GR14astavgpu:351": " kṛtārtho 'nena jñānenety evaṃ galita-dhīḥ kṛtī /",
    "GR14astavgpu:352": " paśyan śṛṇvan spṛśan jighrann aśnann aste yathā sukhaṃ // Avg_17.8 //",
    "GR14astavgpu:353": " śūnyā dṛṣṭir vṛthā ceṣṭā vikalānīndriyāṇi ca /",
    "GR14astavgpu:354": " na spṛhā na viraktir vā kṣīṇa-saṃsāra-sāgare // Avg_17.9 //",
    "GR14astavgpu:355": " na jagarti na nidrāti nonmīlati na mīlati /",
    "GR14astavgpu:356": " aho para-daśā kvāpi vartate mukta-cetasaḥ // Avg_17.10 //",
    "GR14astavgpu:357": " sarvatra dṛśyate sva-sthaḥ sarvatra vimalāśayaḥ /",
    "GR14astavgpu:358": " samasta-vāsanā mukto muktaḥ sarvatra rājate // Avg_17.11 //",
    "GR14astavgpu:359": " paśyan śṛṇvan spṛśan jighrann aśnan gṛhṇan vadanvrajan /",
    "GR14astavgpu:360": " īhitānīhitair mukto mukta eva mahāśayaḥ // Avg_17.12 //",
    "GR14astavgpu:361": " na nindati na ca stauti na hṛṣyati na kupyati /",
    "GR14astavgpu:362": " na dadāti na gṛhṇāti muktaḥ sarvatra nīrasaḥ // Avg_17.13 //",
    "GR14astavgpu:363": " sānurāgāṃ striyaṃ dṛṣṭvā mṛtyuṃ vā samupasthitam /",
    "GR14astavgpu:364": " avihvala-manāḥ sva-stho mukta eva mahāśayaḥ // Avg_17.14 //",
    "GR14astavgpu:365": " sukhe duḥkhe nare nāryāṃ saṃpatsu ca vipatsu ca /",
    "GR14astavgpu:366": " viśeṣo naiva dhīrasya sarvatra sama-darśinaḥ // Avg_17.15 //",
    "GR14astavgpu:367": " na hiṃsā naiva kāruṇyaṃ nauddhatyaṃ na ca dīnatā /",
    "GR14astavgpu:368": " nāścaryaṃ naiva ca kṣobhaḥ kṣīṇa-saṃsaraṇe nare // Avg_17.16 //",
    "GR14astavgpu:369": " na mukto viṣaya-dveṣṭā na vā viṣaya-lolupaḥ /",
    "GR14astavgpu:370": " asaṃsakta-manā nityaṃ prāptāprāptam upāśnute // Avg_17.17 //",
    "GR14astavgpu:371": " samādhānāsamādhāna-hitāhita-vikalpanāḥ /",
    "GR14astavgpu:372": " śūnya-citto na jānāti kaivalyam iva saṃsthitaḥ // Avg_17.18 //",
    "GR14astavgpu:373": " nirmamo nirahaṃkāro na kiṃcid iti niścitaḥ /",
    "GR14astavgpu:374": " antar-galita-sarvāśaḥ kurvann api karoti na // Avg_17.19 //",
    "GR14astavgpu:375": " manaḥ-prakāśa-sammoha-svapna-jāḍya-vivarjitaḥ /",
    "GR14astavgpu:376": " daśāṃ kām api saṃprāpto bhaved galita-mānasaḥ // Avg_17.20 //",
    "GR14astavgpu:377": " aṣṭāvakra uvāca",
    "GR14astavgpu:378": " yasya bodhodaye tāvat svapnavad bhavati bhramaḥ /",
    "GR14astavgpu:379": " tasmai sukhaika-rūpāya namaḥ śāntāya tejase // Avg_18.1 //",
    "GR14astavgpu:380": " arjayitvākhilān arthān bhogān āpnoti puṣkalān /",
    "GR14astavgpu:381": " na hi sarva-parityāgam antareṇa sukhī bhavet // Avg_18.2 //",
    "GR14astavgpu:382": " kartavya-duḥkha-mārtaṇḍa-jvālād agdhāntarātmanaḥ /",
    "GR14astavgpu:383": " kutaḥ praśama-pīyūṣa-dhārāsāram ṛte sukham // Avg_18.3 //",
    "GR14astavgpu:384": " bhavo 'yaṃ bhāvanā-mātro na kiṃcit param-arthataḥ /",
    "GR14astavgpu:385": " nāsty abhāvaḥ sva-bhāvanāṃ bhāvābhāva-vibhāvinām // Avg_18.4 //",
    "GR14astavgpu:386": " na dūraṃ na ca saṅkocāl labdham evātmanaḥ padam /",
    "GR14astavgpu:387": " nirvikalpaṃ nirāyāsaṃ nirvikāraṃ nirañjanam // Avg_18.5 //",
    "GR14astavgpu:388": " vyāmoha-mātra-viratau svarūpādāna-mātrataḥ /",
    "GR14astavgpu:389": " vītaśokā virājante nirāvaraṇa-dṛṣṭayaḥ // Avg_18.6 //",
    "GR14astavgpu:390": " samastaṃ kalpanā-mātram ātmā muktaḥ sanātanaḥ /",
    "GR14astavgpu:391": " iti vijñāya dhīro hi kim abhyasyati bālavat // Avg_18.7 //",
    "GR14astavgpu:392": " ātmā brahmeti niścitya bhāvābhāvau ca kalpitau /",
    "GR14astavgpu:393": " niṣkāmaḥ kiṃ vijānāti kiṃ brūte ca karoti kiṃ // Avg_18.8 //",
    "GR14astavgpu:394": " ayaṃ so 'ham ayaṃ nāham iti kṣīṇā vikalpanāḥ /",
    "GR14astavgpu:395": " sarvam ātmeti niścitya tūṣṇī-bhūtasya yoginaḥ // Avg_18.9 //",
    "GR14astavgpu:396": " na vikṣepo na caikāgryaṃ nātibodho na mūḍhatā /",
    "GR14astavgpu:397": " na sukhaṃ na ca vā duḥkham upaśāntasya yoginaḥ // Avg_18.10 //",
    "GR14astavgpu:398": " svārājye bhaikṣa-vṛttau ca lābhālābhe jane vane /",
    "GR14astavgpu:399": " nirvikalpa-svabhāvasya na viṣeso 'sti yoginaḥ // Avg_18.11 //",
    "GR14astavgpu:400": " kva dharmaḥ kva ca vā kāmaḥ kva cārthaḥ kva vivekitā /",
    "GR14astavgpu:401": " idaṃ kṛtam idaṃ neti dvandvair muktasya yoginaḥ // Avg_18.12 //",
    "GR14astavgpu:402": " kṛtyaṃ kim api naivāsti na kāpi hṛdi rañjanā /",
    "GR14astavgpu:403": " yathā-jīvanam eveha jīvan-muktasya yoginaḥ // Avg_18.13 //",
    "GR14astavgpu:404": " kva mohaḥ kva ca vā viśvaṃ kva tad dhyānaṃ kva muktatā /",
    "GR14astavgpu:405": " sarva-saṅkalpa-sīmāyāṃ viśrāntasya mahātmanaḥ // Avg_18.14 //",
    "GR14astavgpu:406": " yena viśvam idaṃ dṛṣṭaṃ sa nāstīti karotu vai /",
    "GR14astavgpu:407": " nirvāsanaḥ kiṃ kurute paśyann api na paśyati // Avg_18.15 //",
    "GR14astavgpu:408": " yena dṛṣṭaṃ paraṃ brahma so 'haṃ brahmeti cintayet /",
    "GR14astavgpu:409": " kiṃ cintayati niścinto dvitīyaṃ yo na paśyati // Avg_18.16 //",
    "GR14astavgpu:410": " dṛṣṭo yenātma-vikṣepo nirodhaṃ kurute tv asau /",
    "GR14astavgpu:411": " udāras tu na vikṣiptaḥ sādhyābhāvāt karoti kim // Avg_18.17 //",
    "GR14astavgpu:412": " dhīro loka-viparyasto varttamāno 'pi lokavat /",
    "GR14astavgpu:413": " na samādhiṃ na vikṣepaṃ na lepaṃ svasya paśyati // Avg_18.18 //",
    "GR14astavgpu:414": " bhāvābhāva-vihīno yas tṛpto nirvāsano budhaḥ /",
    "GR14astavgpu:415": " naiva kiṃcit kṛtaṃ tena loka-dṛṣṭyā vikurvatā // Avg_18.19 //",
    "GR14astavgpu:416": " pravṛttau vā nirvṛttau vā naiva dhīrasya durgrahaḥ /",
    "GR14astavgpu:417": " yadā yat kartum āyāti tatkṛtvā tiṣṭhataḥ sukham // Avg_18.20 //",
    "GR14astavgpu:418": " nirvāsano nirālambaḥ svacchando mukta-bandhanaḥ /",
    "GR14astavgpu:419": " kṣiptaḥ saṃskāra-vātena ceṣṭate śuṣka-parṇavat // Avg_18.21 //",
    "GR14astavgpu:420": " asaṃsārasya tu kvāpi na harṣo na viṣāditā /",
    "GR14astavgpu:421": " sa śītala-manā nityaṃ videha iva rājate // Avg_18.22 //",
    "GR14astavgpu:422": " kutrāpi na jihāsāsti nāśo vāpi na kutracit /",
    "GR14astavgpu:423": " ātmārāmasya dhīrasya śītalācchatarātmanaḥ // Avg_18.23 //",
    "GR14astavgpu:424": " prakṛtyā śūnya-cittasya kurvato 'sya yad-ṛcchayā /",
    "GR14astavgpu:425": " prākṛtasyeva dhīrasya na māno nāvamānatā // Avg_18.24 //",
    "GR14astavgpu:426": " kṛtaṃ dehena karmedaṃ na mayā śuddha-rūpiṇā /",
    "GR14astavgpu:427": " iti cintānurodhī yaḥ kurvann api karoti na // Avg_18.25 //",
    "GR14astavgpu:428": " atad-vādīva kurute na bhaved api bāliśaḥ /",
    "GR14astavgpu:429": " jīvan-muktaḥ sukhī śrīmān saṃsarann api śobhate // Avg_18.26 //",
    "GR14astavgpu:430": " nānā-vicāra-suśrānto dhīro viśrāntim āgataḥ /",
    "GR14astavgpu:431": " na kalpate na jānāti na śṛṇoti na paśyati // Avg_18.27 //",
    "GR14astavgpu:432": " asamādher avikṣepān na mumukṣur na cetaraḥ /",
    "GR14astavgpu:433": " niścitya kalpitaṃ paśyan brahmaivāste mahāśayaḥ // Avg_18.28 //",
    "GR14astavgpu:434": " yasyāntaḥ syād ahaṅkāro na karoti karoti saḥ /",
    "GR14astavgpu:435": " nirahaṅkāra-dhīreṇa na kiṃcid akṛtaṃ kṛtam // Avg_18.29 //",
    "GR14astavgpu:436": " nodvignaṃ na ca santuṣṭam akartṛ spanda-varjitam /",
    "GR14astavgpu:437": " nirāśaṃ gata-sandehaṃ cittaṃ muktasya rājate // Avg_18.30 //",
    "GR14astavgpu:438": " nirdhyātuṃ ceṣṭituṃ vāpi yac cittaṃ na pravarttate /",
    "GR14astavgpu:439": " nirnimittam idaṃ kin tu nirdhyāyati viceṣṭate // Avg_18.31 //",
    "GR14astavgpu:440": " tattvaṃ yathārtham ākarṇya mandaḥ prāpnoti mūḍhatām /",
    "GR14astavgpu:441": " atha vāyāti saṅkocam amūḍhaḥ ko 'pi mūḍhavat // Avg_18.32 //",
    "GR14astavgpu:442": " ekāgratā nirodho vā mūḍhair abhyasyate bhṛśam /",
    "GR14astavgpu:443": " dhīrāḥ kṛtyaṃ na paśyanti suptavat sva-pade sthitāḥ // Avg_18.33 //",
    "GR14astavgpu:444": " aprayatnāt prayatnād vā mūḍho nāpnoti nirvṛtim /",
    "GR14astavgpu:445": " tattva-niścaya-mātreṇa prājño bhavati nirvṛtaḥ // Avg_18.34 //",
    "GR14astavgpu:446": " śuddhaṃ buddhaṃ priyaṃ pūrṇaṃ niṣprapañcaṃ nirāmayam /",
    "GR14astavgpu:447": " ātmānaṃ taṃ na jānanti tatrābhyāsa-parā janāḥ // Avg_18.35 //",
    "GR14astavgpu:448": " nāpnoti karmaṇā mokṣaṃ vimūḍho 'bhyāsa-rūpiṇā /",
    "GR14astavgpu:449": " dhanyo vijñāna-mātreṇa muktas tiṣṭhaty avikriyaḥ // Avg_18.36 //",
    "GR14astavgpu:450": " mūḍho nāpnoti tad brahma yato bhavitum icchati /",
    "GR14astavgpu:451": " anicchann api dhīro hi para-brahma-svarūpa-bhāk // Avg_18.37 //",
    "GR14astavgpu:452": " nirādhārā grahavya-grā mūḍhāḥ saṃsāra-poṣakāḥ /",
    "GR14astavgpu:453": " etasyānartha-mūlasya mūla-cchedaḥ kṛto budhaiḥ // Avg_18.38 //",
    "GR14astavgpu:454": " na śāntiṃ labhate mūḍho yataḥ śamitum icchati /",
    "GR14astavgpu:455": " dhīras tattvaṃ viniścitya sarvadā śānta-mānasaḥ // Avg_18.39 //",
    "GR14astavgpu:456": " kvātmano darśanaṃ tasya yad dṛṣṭam avalambate /",
    "GR14astavgpu:457": " dhīrās taṃ taṃ na paśyanti paśyanty ātmānam avyayam // Avg_18.40 //",
    "GR14astavgpu:458": " kva nirodho vimūḍhasya yo nirbandhaṃ karoti vai /",
    "GR14astavgpu:459": " svārāmasyaiva dhīrasya sarvadāsāv akṛtrimaḥ // Avg_18.41 //",
    "GR14astavgpu:460": " bhāvasya bhāvakaḥ kaścin na kiṃcid bhāvako 'paraḥ /",
    "GR14astavgpu:461": " ubhayābhāvakaḥ kaścid evam eva nirākulaḥ // Avg_18.42 //",
    "GR14astavgpu:462": " śuddham advayam ātmānaṃ bhāvayanti ku-buddhayaḥ /",
    "GR14astavgpu:463": " na tu jānanti saṃmohād yāvaj-jīvam anirvṛtāḥ // Avg_18.43 //",
    "GR14astavgpu:464": " mumukṣor buddhir ālambam antareṇa na vidyate /",
    "GR14astavgpu:465": " nirālambaiva niṣkāmā buddhir muktasya sarvadā // Avg_18.44 //",
    "GR14astavgpu:466": " viṣaya-dvīpino vīkṣya cakitāḥ śaraṇārthinaḥ /",
    "GR14astavgpu:467": " viśanti jhaṭiti kroḍaṃ nirodhaikāgrya-siddhaye // Avg_18.45 //",
    "GR14astavgpu:468": " nirvāsanaṃ hariṃ dṛṣṭvā tūṣṇīṃ viṣaya-dantinaḥ /",
    "GR14astavgpu:469": " palāyante na śaktās te sevante kṛta-cāṭavaḥ // Avg_18.46 //",
    "GR14astavgpu:470": " na mukti-kārikāṃ dhatte niḥśaṅko yukta-mānasaḥ /",
    "GR14astavgpu:471": " paśyañ chṛṇvan spṛśañ jighrann aśnann āste yathā-sukham // Avg_18.47 //",
    "GR14astavgpu:472": " vastu-śravaṇa-mātreṇa śuddha-buddhir nirākulaḥ /",
    "GR14astavgpu:473": " naivācāram-anācāram audāsyaṃ vā prapaśyati // Avg_18.48 //",
    "GR14astavgpu:474": " yadā yat kartum āyāti tadā tat-kurute ṛjuḥ /",
    "GR14astavgpu:475": " śubhaṃ vāpy aśubhaṃ vāpi tasya ceṣṭā hi bālavat // Avg_18.49 //",
    "GR14astavgpu:476": " svā-tantryāt sukham āpnoti svā-tantryāl labhate param /",
    "GR14astavgpu:477": " svā-tantryān nirvṛtiṃ gacchet svā-tantryāt paramaṃ padam // Avg_18.50 //",
    "GR14astavgpu:478": " akartṛtvam abhoktṛtvaṃ svātmano manyate yadā /",
    "GR14astavgpu:479": " tadā kṣīṇā bhavanty eva samastāś citta-vṛttayaḥ // Avg_18.51 //",
    "GR14astavgpu:480": " ucchṛṅkhalāpy akṛtikā sthitir dhīrasya rājate /",
    "GR14astavgpu:481": " na tu saspṛha-cittasya śāntir mūḍhasya kṛtrimā // Avg_18.52 //",
    "GR14astavgpu:482": " vilasanti mahābhogair viśanti giri-gahvarān /",
    "GR14astavgpu:483": " nirasta-kalpanā dhīrā abaddhā mukta-buddhayaḥ // Avg_18.53 //",
    "GR14astavgpu:484": " śrotriyaṃ devatāṃ tīrtham aṅganāṃ bhūpatiṃ priyam /",
    "GR14astavgpu:485": " dṛṣṭvā sampūjya dhīrasya na kāpi hṛdi vāsanā // Avg_18.54 //",
    "GR14astavgpu:486": " bhṛtyaiḥ putraiḥ kalatraiś ca dauhitraiś cāpi gotrajaiḥ /",
    "GR14astavgpu:487": " vihasya dhik-kṛto yogī na yāti vikṛtiṃ manāk // Avg_18.55 //",
    "GR14astavgpu:488": " santuṣṭo 'pi na santuṣṭaḥ khinno 'pi na ca khidyate /",
    "GR14astavgpu:489": " tasyāścarya-daśāṃ tāṃ tāṃ tādṛśā eva jānate // Avg_18.56 //",
    "GR14astavgpu:490": " kartavyataiva saṃsāro na tāṃ paśyanti sūrayaḥ /",
    "GR14astavgpu:491": " śūnyākārā nirākārā nirvikārā nirāmayāḥ // Avg_18.57 //",
    "GR14astavgpu:492": " akurvann api saṃkṣobhād vyagraḥ sarvatra mūḍhadhīḥ /",
    "GR14astavgpu:493": " kurvann api tu kṛtyāni kuśalo hi nirākulaḥ // Avg_18.58 //",
    "GR14astavgpu:494": " sukham āste sukhaṃ śete sukham āyāti yāti ca /",
    "GR14astavgpu:495": " sukhaṃ vakti sukhaṃ bhuṅkte vyavahāre 'pi śāntadhīḥ // Avg_18.59 //",
    "GR14astavgpu:496": " svabhāvād yasya naivārtir lokavad vyavahāriṇaḥ /",
    "GR14astavgpu:497": " mahā-hrada ivākṣobhyo gata-kleśaḥ suśobhate // Avg_18.60 //",
    "GR14astavgpu:498": " nivṛttir api mūḍhasya pravṛttir upajāyate /",
    "GR14astavgpu:499": " pravṛttir api dhīrasya nivṛtti-phalabhāginī // Avg_18.61 //",
    "GR14astavgpu:500": " parigraheṣu vairāgyaṃ prāyo mūḍhasya dṛśyate /",
    "GR14astavgpu:501": " dehe vigalitāśasya kva rāgaḥ kva virāgatā // Avg_18.62 //",
    "GR14astavgpu:502": " bhāvanābhāvanā-saktā dṛṣṭir mūḍhasya sarvadā /",
    "GR14astavgpu:503": " bhāvya-bhāvanayā sā tu svasthasyādṛṣṭi-rūpiṇī // Avg_18.63 //",
    "GR14astavgpu:504": " sarvārambheṣu niṣkāmo yaś cared bālavan muniḥ /",
    "GR14astavgpu:505": " na lepas tasya śuddhasya kriyamāṇe 'pi karmaṇi // Avg_18.64 //",
    "GR14astavgpu:506": " sa eva dhanya ātma-jñaḥ sarva-bhāveṣu yaḥ samaḥ /",
    "GR14astavgpu:507": " paśyan śṛṇvan spṛśan jighrann aśnan nistarṣa-mānasaḥ // Avg_18.65 //",
    "GR14astavgpu:508": " kva saṃsāraḥ kva cābhāsaḥ kva sādhyaṃ kva ca sādhanam /",
    "GR14astavgpu:509": " ākāśasyeva dhīrasya nirvikalpasya sarvadā // Avg_18.66 //",
    "GR14astavgpu:510": " sa jayaty artha-saṃnyāsī pūrṇa-svarasa-vigrahaḥ /",
    "GR14astavgpu:511": " akṛtrimo 'navacchinne samādhir yasya vartate // Avg_18.67 //",
    "GR14astavgpu:512": " bahunātra kim uktena jñāta-tattvo mahāśayaḥ /",
    "GR14astavgpu:513": " bhoga-mokṣa-nirākāṅkṣī sadā sarvatra nīrasaḥ // Avg_18.68 //",
    "GR14astavgpu:514": " mahad-ādi jagad-dvaitaṃ nāma-mātra-vijṛmbhitam /",
    "GR14astavgpu:515": " vihāya śuddha-bodhasya kiṃ kṛtyam avaśiṣyate // Avg_18.69 //",
    "GR14astavgpu:516": " bhrama-bhūtam idaṃ sarvaṃ kiṃcin nāstīti niścayī /",
    "GR14astavgpu:517": " alakṣya-sphuraṇaḥ śuddhaḥ svabhāvenaiva śāmyati // Avg_18.70 //",
    "GR14astavgpu:518": " śuddha-sphuraṇa-rūpasya dṛśya-bhāvam apaśyataḥ /",
    "GR14astavgpu:519": " kva vidhiḥ kva ca vairāgyaṃ kva tyāgaḥ kva śamo 'pi vā // Avg_18.71 //",
    "GR14astavgpu:520": " sphurato 'nanta-rūpeṇa prakṛtiṃ ca na paśyataḥ /",
    "GR14astavgpu:521": " kva bandhaḥ kva ca vā mokṣaḥ kva harṣaḥ kva viṣāditā // Avg_18.72 //",
    "GR14astavgpu:522": " buddhi-paryanta-saṃsāre māyā-mātraṃ vivartate /",
    "GR14astavgpu:523": " nirmamo nirahaṅkāro niṣkāmaḥ śobhate budhaḥ // Avg_18.73 //",
    "GR14astavgpu:524": " akṣayaṃ gata-santāpam ātmānaṃ paśyato muneḥ /",
    "GR14astavgpu:525": " kva vidyā ca kva vā viśvaṃ kva deho 'haṃ mameti vā // Avg_18.74 //",
    "GR14astavgpu:526": " nirodhādīni karmāṇi jahāti jaḍadhīr yadi /",
    "GR14astavgpu:527": " mano-rathān pralāpāṃś ca kartum āpnoty atatkṣaṇāt // Avg_18.75 //",
    "GR14astavgpu:528": " mandaḥ śrutvāpi tad-vastu na jahāti vimūḍhatām /",
    "GR14astavgpu:529": " nirvikalpo bahir-yatnād antar-viṣaya-lālasaḥ // Avg_18.76 //",
    "GR14astavgpu:530": " jñānād galita-karmā yo loka-dṛṣṭyāpi karma-kṛt /",
    "GR14astavgpu:531": " nāpnoty avasaraṃ kartuṃ vaktum eva na kiṃcana // Avg_18.77 //",
    "GR14astavgpu:532": " kva tamaḥ kva prakāśo vā hānaṃ kva ca na kiṃcana /",
    "GR14astavgpu:533": " nirvikārasya dhīrasya nirātaṅkasya sarvadā // Avg_18.78 //",
    "GR14astavgpu:534": " kva dhairyaṃ kva vivekitvaṃ kva nirātaṅkatāpi vā /",
    "GR14astavgpu:535": " anirvācya-svabhāvasya niḥsvabhāvasya yoginaḥ // Avg_18.79 //",
    "GR14astavgpu:536": " na svargo naiva narako jīvan-muktir na caiva hi /",
    "GR14astavgpu:537": " bahunātra kim uktena yoga-dṛṣṭyā na kiṃcana // Avg_18.80 //",
    "GR14astavgpu:538": " naiva prārthayate lābhaṃ nālābhenānuśocati /",
    "GR14astavgpu:539": " dhīrasya śītalaṃ cittam amṛtenaiva pūritam // Avg_18.81 //",
    "GR14astavgpu:540": " na śāntaṃ stauti niṣkāmo na duṣṭam api nindati /",
    "GR14astavgpu:541": " sama-duḥkha-sukhas tṛptaḥ kiṃcit kṛtyaṃ na paśyati // Avg_18.82 //",
    "GR14astavgpu:542": " dhīro na dveṣṭi saṃsāram ātmānaṃ na didṛkṣati /",
    "GR14astavgpu:543": " harṣāmarṣa-vinirmukto na mṛto na ca jīvati // Avg_18.83 //",
    "GR14astavgpu:544": " niḥsnehaḥ putra-dārādau niṣkāmo viṣayeṣu ca /",
    "GR14astavgpu:545": " niścintaḥ svaśarīre 'pi nirāśaḥ śobhate budhaḥ // Avg_18.84 //",
    "GR14astavgpu:546": " tuṣṭiḥ sarvatra dhīrasya yathā-patita-vartinaḥ /",
    "GR14astavgpu:547": " svacchandaṃ carato deśān yatrāstamita-śāyinaḥ // Avg_18.85 //",
    "GR14astavgpu:548": " patatūdetu vā deho nāsya cintā mahātmanaḥ /",
    "GR14astavgpu:549": " svabhāva-bhūmi-viśrānti-vismṛtāśeṣa-saṃsṛteḥ // Avg_18.86 //",
    "GR14astavgpu:550": " akiṃcanaḥ kāma-cāro nirdvandvaś chinna-saṃśayaḥ /",
    "GR14astavgpu:551": " asaktaḥ sarva-bhāveṣu kevalo ramate budhaḥ // Avg_18.87 //",
    "GR14astavgpu:552": " nirmamaḥ śobhate dhīraḥ sama-loṣṭāśma-kāñcanaḥ /",
    "GR14astavgpu:553": " subhinna-hṛdaya-granthir vinirdhūta-rajas-tamaḥ // Avg_18.88 //",
    "GR14astavgpu:554": " sarvatrānavadhānasya na kiṃcid vāsanā hṛdi /",
    "GR14astavgpu:555": " muktātmano vitṛptasya tulanā kena jāyate // Avg_18.89 //",
    "GR14astavgpu:556": " jānann api na jānāti paśyann api na paśyati /",
    "GR14astavgpu:557": " bruvann api na ca brūte ko 'nyo nirvāsanād ṛte // Avg_18.90 //",
    "GR14astavgpu:558": " bhikṣur vā bhūpatir vāpi yo niṣkāmaḥ sa śobhate /",
    "GR14astavgpu:559": " bhāveṣu galitā yasya śobhanāśobhanā matiḥ // Avg_18.91 //",
    "GR14astavgpu:560": " kva svācchandyaṃ kva saṅkocaḥ kva vā tattva-viniścayaḥ /",
    "GR14astavgpu:561": " nirvyājārjava-bhūtasya caritārthasya yoginaḥ // Avg_18.92 //",
    "GR14astavgpu:562": " ātma-viśrānti-tṛptena nirāśena gatārtinā /",
    "GR14astavgpu:563": " antar yad anubhūyeta tat kathaṃ kasya kathyate // Avg_18.93 //",
    "GR14astavgpu:564": " supto 'pi na suṣuptau ca svapne 'pi śayito na ca /",
    "GR14astavgpu:565": " jāgare 'pi na jāgarti dhīras tṛptaḥ pade pade // Avg_18.94 //",
    "GR14astavgpu:566": " jñaḥ sacinto 'pi niścintaḥ sendriyo 'pi nirindriyaḥ /",
    "GR14astavgpu:567": " sabuddhir api nirbuddhiḥ sāhaṅkāro 'nahaṃkṛtiḥ // Avg_18.95 //",
    "GR14astavgpu:568": " na sukhī na ca vā duḥkhī na virakto na saṅgavān /",
    "GR14astavgpu:569": " na mumukṣur na vā mukto na kiṃcin na ca kiṃcana // Avg_18.96 //",
    "GR14astavgpu:570": " vikṣepe 'pi na vikṣiptaḥ samādhau na samādhimān /",
    "GR14astavgpu:571": " jāḍye 'pi na jaḍo dhanyaḥ pāṇḍitye 'pi na paṇḍitaḥ // Avg_18.97 //",
    "GR14astavgpu:572": " mukto yathā-sthiti-svasthaḥ kṛta-kartavya-nirvṛtaḥ /",
    "GR14astavgpu:573": " samaḥ sarvatra vaitṛṣṇyān na smaraty akṛtaṃ kṛtam // Avg_18.98 //",
    "GR14astavgpu:574": " na prīyate vandyamāno nindyamāno na kupyati /",
    "GR14astavgpu:575": " naivodvijati maraṇe jīvane nābhinandati // Avg_18.99 //",
    "GR14astavgpu:576": " na dhāvati janākīrṇaṃ nāraṇyam upaśānta-dhīḥ /",
    "GR14astavgpu:577": " yathā-tathā yatra-tatra sama evāvatiṣṭhate // Avg_18.100 //",
    "GR14astavgpu:578": " janaka uvāca",
    "GR14astavgpu:579": " tattva-vijñāna-sandaṃśam ādāya hṛdayodarāt /",
    "GR14astavgpu:580": " nānā-vidha-parāmarśa-śalyoddhāraḥ kṛto mayā // Avg_19.1 //",
    "GR14astavgpu:581": " kva dharmaḥ kva ca vā kāmaḥ kva cārthaḥ kva vivekitā /",
    "GR14astavgpu:582": " kva dvaitaṃ kva ca vādvaitaṃ svamahimni sthitasya me // Avg_19.2 //",
    "GR14astavgpu:583": " kva bhūtaṃ kva bhaviṣyad vā vartamānam api kva vā /",
    "GR14astavgpu:584": " kva deśaḥ kva ca vā nityaṃ svamahimni sthitasya me // Avg_19.3 //",
    "GR14astavgpu:585": " kva cātmā kva ca vānātmā kva śubhaṃ kvāsubhaṃ yathā /",
    "GR14astavgpu:586": " kva cintā kva ca vācintā svamahimni sthitasya me // Avg_19.4 //",
    "GR14astavgpu:587": " kva svapnaḥ kva suṣuptir vā kva ca jāgaraṇaṃ tathā /",
    "GR14astavgpu:588": " kva turiyaṃ bhayaṃ vāpi svamahimni sthitasya me // Avg_19.5 //",
    "GR14astavgpu:589": " kva dūraṃ kva samīpaṃ vā bahyaṃ kvābhyantaraṃ kva vā /",
    "GR14astavgpu:590": " kva sthūlaṃ kva ca vā sūkṣmaṃ svamahimni sthitasya me // Avg_19.6 //",
    "GR14astavgpu:591": " kva mṛtyur-jīvitaṃ vā kva lokāḥ kvāsya kva laukikam /",
    "GR14astavgpu:592": " kva layaḥ kva samādhir vā svamahimni sthitasya me // Avg_19.7 //",
    "GR14astavgpu:593": " alaṃ tri-varga-kathayā yogasya kathayāpy alam /",
    "GR14astavgpu:594": " alaṃ vijñāna-kathayā viśrāntasya mamātmani // Avg_19.8 //",
    "GR14astavgpu:595": " janaka uvāca",
    "GR14astavgpu:596": " kva bhūtāni kva deho vā kvendriyāṇi kva vā manaḥ /",
    "GR14astavgpu:597": " kva śūnyaṃ kva ca nairāśyaṃ mat-svarūpe nirañjane // Avg_20.1 //",
    "GR14astavgpu:598": " kva śāstraṃ kvātma-vijñānaṃ kva vā nirviṣayaṃ manaḥ /",
    "GR14astavgpu:599": " kva tṛptiḥ kva vitṛṣṇatvaṃ gata-dvandvasya me sadā // Avg_20.2 //",
    "GR14astavgpu:600": " kva vidyā kva ca vāvidyā kvāhaṃ kvedaṃ mama kva vā /",
    "GR14astavgpu:601": " kva bandhaḥ kva ca vā mokṣaḥ svarūpasya kva rūpitā // Avg_20.3 //",
    "GR14astavgpu:602": " kva prārabdhāni karmāṇi jīvan-muktir api kva vā /",
    "GR14astavgpu:603": " kva tad videha-kaivalyaṃ nirviśeṣasya sarvadā // Avg_20.4 //",
    "GR14astavgpu:604": " kva kartā kva ca vā bhoktā niṣkriyaṃ sphuraṇaṃ kva vā /",
    "GR14astavgpu:605": " kvāparokṣaṃ phalaṃ vā kva niḥsvabhāvasya me sadā // Avg_20.5 //",
    "GR14astavgpu:606": " kva lokaḥ kva mumukṣur vā kva yogī jñānavān kva vā /",
    "GR14astavgpu:607": " kva baddhaḥ kva ca vā muktaḥ sva-svarūpe 'ham advaye // Avg_20.6 //",
    "GR14astavgpu:608": " kva sṛṣṭiḥ kva ca saṃhāraḥ kva sādhyaṃ kva ca sādhanam /",
    "GR14astavgpu:609": " kva sādhakaḥ kva siddhir vā svasvarūpe 'ham advaye // Avg_20.7 //",
    "GR14astavgpu:610": " kva pramātā pramāṇaṃ vā kva prameyaṃ kva ca pramā /",
    "GR14astavgpu:611": " kva kiṃcit kva na kiṃcid vā sarvadā vimalasya me // Avg_20.8 //",
    "GR14astavgpu:612": " kva vikṣepaḥ kva caikagryaṃ kva nirbodhaḥ kva mūḍhatā /",
    "GR14astavgpu:613": " kva harṣaḥ kva viṣādo vā sarvadā niṣkriyasya me // Avg_20.9 //",
    "GR14astavgpu:614": " kva caiṣa vyavahāro vā kva ca sā paramārthatā /",
    "GR14astavgpu:615": " kva sukhaṃ kva ca vā dukhaṃ nirvimarśasya me sadā // Avg_20.10 //",
    "GR14astavgpu:616": " kva māyā kva ca saṃsāraḥ kva prītir viratiḥ kva vā /",
    "GR14astavgpu:617": " kva jīvaḥ kva ca tad-brahma sarvadā vimalasya me // Avg_20.11 //",
    "GR14astavgpu:618": " kva pravṛttir nirvṛttir vā kva muktiḥ kva ca bandhanam /",
    "GR14astavgpu:619": " kūṭastha-nirvibhāgasya svasthasya mama sarvadā // Avg_20.12 //",
    "GR14astavgpu:620": " kvopadeśaḥ kva vā śāstraṃ kva śiṣyaḥ kva ca vā guruḥ /",
    "GR14astavgpu:621": " kva cāsti puruṣārtho vā nirupādheḥ śivasya me // Avg_20.13 //",
    "GR14astavgpu:622": " kva cāsti kva ca vā nāsti kvāsti caikaṃ kva ca dvayam /",
    "GR14astavgpu:623": " bahunātra kim uktena kiṃcin nottiṣṭhate mama // Avg_20.14 //"
}