{
  "SA11sanss12u:0": "cittaparikarma dvādaśaḥ paricchedaḥ //",
  "SA11sanss12u:1": "tad evam araṇye vasan samādhānāya yujyate //",
  "SA11sanss12u:2": "uktaṃ hi bhagavatyāṃ /",
  "SA11sanss12u:3": "sa teṣām eva satvānām arthāya dhyānapāramitāyāṃ carann avikṣiptacitto bhavati /",
  "SA11sanss12u:4": "tat kasya hetoḥ /",
  "SA11sanss12u:5": "[ Cambridge MS f94b ---> ]",
  "SA11sanss12u:6": "tathā hy asyâivaṃ bhavati /",
  "SA11sanss12u:7": "laukikī dhyānôpapattir api tāvad vikṣiptacittasya durlabhā /",
  "SA11sanss12u:8": "kaḥ punar vādo 'nuttarā samyaksaṃbodhiḥ /",
  "SA11sanss12u:9": "tasmān mayâvikṣiptacittena bhavitavyam /",
  "SA11sanss12u:10": "yāvann anuttarāṃ samyaksaṃbodhim abhisaṃbuddheyam iti //punar asyām uktaṃ /",
  "SA11sanss12u:11": "punar aparaṃ subhūte bodhisatvo mahāsatvaḥ prathamacittôtpādam upādāya dhyānapāramitāyāṃ caran sarvâkārajñatāpratisaṃyuktair manasikārair dhyānaṃ samāpadyate /",
  "SA11sanss12u:12": "sa cakṣuṣā rūpāṇi dṛṣṭvā na nimittagrāhī bhavati nânuvyañjanagrāhī /",
  "SA11sanss12u:13": "yato 'dhikaraṇam asya cakṣurindriyeṇâsaṃvarasaṃvṛtasya viharato 'bhidhyādaurmanasye 'nye vā pāpakâkuśalā dharmāś cittam anuprāpnuyuḥ /",
  "SA11sanss12u:14": "teṣāṃ saṃvarāya pratipadyate /",
  "SA11sanss12u:15": "rakṣati cakṣurindriyam /",
  "SA11sanss12u:16": "evaṃ śrotreṇa śabdān śrutvā /",
  "SA11sanss12u:17": "ghrāṇena gandhān ghrātvā /",
  "SA11sanss12u:18": "jihvayā rasān āsvādya /",
  "SA11sanss12u:19": "kāyena spraṣṭavyāni spṛṣṭvā /",
  "SA11sanss12u:20": "manasā dharmān vijñāya na nimittagrāhī bhavati /",
  "SA11sanss12u:21": "nânuvyañjanagrāhī /",
  "SA11sanss12u:22": "yato 'dhikaraṇam asya manêndriyeṇâsaṃvarasaṃvṛtasya pāpakāś cittam anuprāpnuyuḥ /",
  "SA11sanss12u:23": "teṣāṃ saṃvarāya pratipadyate /",
  "SA11sanss12u:24": "rakṣati manêndriyaṃ /",
  "SA11sanss12u:25": "sa gacchann api tiṣṭhann api niṣaṇṇo 'pi śayāno 'pi bhāṣamāṇo 'pi samāhitâvasthām asamāhitâvasthāṃ na vijahāti /",
  "SA11sanss12u:26": "sa bhavaty ahastalolaḥ /",
  "SA11sanss12u:27": "apādalolo 'mukhalolo 'prakīrṇavāk /",
  "SA11sanss12u:28": "avikṣiptêndriyo 'nuddhato 'nunnato 'capalo 'nalaso 'saṃbhrāntakāyo 'saṃbhrāntacittaḥ /",
  "SA11sanss12u:29": "śāntakāyaḥ śāntavāk śāntacittaḥ /",
  "SA11sanss12u:30": "rahasy arahasi vā kalpitêryāpathaḥ saṃtuṣṭaḥ //",
  "SA11sanss12u:31": "pe //",
  "SA11sanss12u:32": "subharaḥ supoṣaḥ /",
  "SA11sanss12u:33": "sûpāsyaḥ kalyāṇâcāragocaraḥ /",
  "SA11sanss12u:34": "saṃgaṇikayâpi vivekagocaraḥ /",
  "SA11sanss12u:35": "lābhe 'lābhe ca samo nirvikāraḥ /",
  "SA11sanss12u:36": "[ Bendall ed p203 ---> ]",
  "SA11sanss12u:37": "anunnato 'navanataḥ /",
  "SA11sanss12u:38": "evaṃ sukhe duṣkhe /",
  "SA11sanss12u:39": "stutau nindāyāṃ /",
  "SA11sanss12u:40": "yaśasy ayaśasi /",
  "SA11sanss12u:41": "jīvite maraṇe ca samo nirvikāro 'nunnato 'navanataḥ /",
  "SA11sanss12u:42": "evaṃ śatrau mitre ca /",
  "SA11sanss12u:43": "manâpavartini ... /",
  "SA11sanss12u:44": "āryeṣv anāryeṣu /",
  "SA11sanss12u:45": "śabdeṣu saṃkīrṇeṣv asaṃkīrṇeṣu /",
  "SA11sanss12u:46": "priyâpriyeṣu ca rūpeṣu samo nirvikāraḥ /",
  "SA11sanss12u:47": "anunnato 'navanataḥ /",
  "SA11sanss12u:48": "anurodhavirodhâpagataḥ /",
  "SA11sanss12u:49": "tat kasya hetoḥ /",
  "SA11sanss12u:50": "tathā",
  "SA11sanss12u:51": "[ Cambridge MS f95a ---> ]",
  "SA11sanss12u:52": "hi sa svalakṣaṇaśūnyān asaṃbhūtān aniṣpannān anabhinirvṛttān sarvadharmān paśyatîti vistaraḥ //",
  "SA11sanss12u:53": "tatra līne manasi muditā bhāvanayôttejanaṃ kuryāt /",
  "SA11sanss12u:54": "uddhate tv anityatāmanasikāraiḥ praśamaḥ //",
  "SA11sanss12u:55": "ubhayapratipakṣârthaṃ câryarāṣṭrapālôktāṃ gāthāṃ smaret /",
  "SA11sanss12u:56": "bahu kalpakoṭībhi kadāci buddho utpadyate lokahito maharṣi /",
  "SA11sanss12u:57": "labdho 'dhunā sa pravaraḥ kṣaṇo 'dya tyajati pramādaṃ yadi moktukāma /",
  "SA11sanss12u:58": "iti //",
  "SA11sanss12u:59": "tathā /",
  "SA11sanss12u:60": "mayôpamaṃ vitatham etat svapnôpamaṃ ca saṃskṛtam avekṣya na cirād bhaviṣyati viyogaḥ sarvapriyaiḥ /",
  "SA11sanss12u:61": "na nityam iha kaścit /",
  "SA11sanss12u:62": "udyujya yathā ghaṭata nityaṃ pāramitāsu bhūmiṣu baleṣu /",
  "SA11sanss12u:63": "mā jātu sraṃsaya vīryaṃ yāvan na budhyathā pravarabodhim /",
  "SA11sanss12u:64": "iti //",
  "SA11sanss12u:65": "āryalalitavistare 'py uktaṃ /",
  "SA11sanss12u:66": "jvalitaṃ tribhuvaṃ jaravyādhidukhair maraṇâgnipradīptam anātham idam /",
  "SA11sanss12u:67": "bhavaniḥśaraṇe sada mūḍha jagad bhramati bhramaro yathā kumbhagataḥ //",
  "SA11sanss12u:68": "[ Bendall ed p204 ---> ]",
  "SA11sanss12u:69": "adhruvaṃ tribhuvaṃ śaradabhranibhaṃ naṭaraṅgasamā jagi janmacyutiḥ /",
  "SA11sanss12u:70": "girinadyasamaṃ laghuśīghrajavaṃ vrajatāyu jage yatha vidyu nabhe //",
  "SA11sanss12u:71": "bhuvi devapure triapāyapathe bhavatṛṣṇâvidyavaśā janatā /",
  "SA11sanss12u:72": "parivarttiṣu pañcagatiṣv abudhā yatha kumbhakarasya hi cakra bhramī //",
  "SA11sanss12u:73": "priyarūpavaraiḥ sada snigdharutaiḥ śubhagandharasair varasparśasukhaiḥ /",
  "SA11sanss12u:74": "pariṣiktam idaṃ kalipāśa jagat mṛgalubdhakapāśi yathâiva kapi //",
  "SA11sanss12u:75": "sabhayāḥ saraṇāḥ sada vairakarāḥ bahuśokôpadrava kāmaguṇāḥ /",
  "SA11sanss12u:76": "asidhārasamā viṣapattranibhāḥ jahitâryajanair yatha mīḍhaghaṭaḥ //",
  "SA11sanss12u:77": "smṛtimoṣakarās tamasīkaraṇā bhayahetukarā dukhamūla sadā /",
  "SA11sanss12u:78": "bhavatṛṣṇalatāya vivṛddhikarāḥ sabhayāḥ saraṇā sada kāmaguṇāḥ //",
  "SA11sanss12u:79": "yathâgnikhadāḥ jvalitāḥ sabhayāḥ tatha kāmême viditâryajanaiḥ /",
  "SA11sanss12u:80": "mahapaṅkasamâśiśūlasamā madhudigdhêva kṣuradhārasamā //",
  "SA11sanss12u:81": "yatha sarpaśiro yatha mīḍhaghaṭaḥ tatha kāmême viditā viduṣām /",
  "SA11sanss12u:82": "tatha śūlasāmā dvijapeśisamā yatha śvānakaraṃ kiśavaira tathôdakacandranibhêmi kāmaguṇāḥ pratibimbêvā girighoṣa yathā /",
  "SA11sanss12u:83": "pratibhāsasamā naṭaraṅganibhā tatha svapnasamā viditâryajanaiḥ //",
  "SA11sanss12u:84": "[ Bendall ed p205 ---> ]",
  "SA11sanss12u:85": "kṣaṇikāvasikêmi kāmaguṇāḥ tatha māyamarīcisamâlikôdakabudbudaphenasamā vitathāḥ parikalpasamutthita buddha budhaiḥ //",
  "SA11sanss12u:86": "prathame vayase vararūpadharaḥ priyêṣṭamato iya bālacārī /",
  "SA11sanss12u:87": "jaravyādhidukhair hatatejavapuṃ vijahanti mṛgêva śuṣkanadīm //",
  "SA11sanss12u:88": "dhanadhānyavaro bahudravyabalī priyêṣṭamato iya bālacārī /",
  "SA11sanss12u:89": "parihīṇadhanaṃ puna kṛcchragataṃ vijahanti narêva śūnyaṭavīm //",
  "SA11sanss12u:90": "yatha puṣpadrumo saphalo va drumo narudānarataḥ tatha prītikaraḥ /",
  "SA11sanss12u:91": "dhanahīnu jarârditu yācanako bhavate tadâpriyagṛdhrasamaḥ //",
  "SA11sanss12u:92": "prabhudravyabalī vararūpadharaḥ priyasaṅgamanêndriyaprītikaraḥ /",
  "SA11sanss12u:93": "jarāvyādhidukhârditu kṣīṇadhano bhavate tadâpriyamṛtyusamaḥ //",
  "SA11sanss12u:94": "jarayā jaritaḥ samatītavayo druma vidyuhato va yathā bhavati /",
  "SA11sanss12u:95": "jarajīrṇâgāra yathā sabhayo jaraniḥśaraṇaṃ laghu brūhi mune //",
  "SA11sanss12u:96": "jara śoṣayate naranārigaṇaṃ yatha mālulatā ghana śālavanam /",
  "SA11sanss12u:97": "jara vīryaparākramavegaharī jara paṅkanimagna yathā puruṣo //",
  "SA11sanss12u:98": "jara rūpa surūpavirūpakarī jara tejaharī balasthāmaharī /",
  "SA11sanss12u:99": "sada saukhyaharī paribhāvakarī jara mṛtyukarī jarâujaharī //",
  "SA11sanss12u:100": "bahurogaśatair ghanavyādhidukhaiḥ upasṛṣṭu jagaj jvalanêva mṛgāḥ /",
  "SA11sanss12u:101": "jara vyādhigataṃ prasamīkṣya jagat dukhaniḥśaraṇaṃ laghu deśaya hī //",
  "SA11sanss12u:102": "[ Bendall ed p206 ---> ]",
  "SA11sanss12u:103": "śiśirehi yathā himadhātu mahaṃ tṛṇagulmavanâuṣadhi ojaharo /",
  "SA11sanss12u:104": "tathâujaharo 'yu vyādhi jage parihīyatîndriyarūpabalam //",
  "SA11sanss12u:105": "dhanadhānyamahârthakṣayântakaraḥ paribhāvakaraḥ sad vyādhi jage /",
  "SA11sanss12u:106": "pratighātakaraḥ priyadveṣakaraḥ paridāhakaro yatha sūryu nabhe //",
  "SA11sanss12u:107": "maraṇaṃ cyavanaṃ cyuti kālakriyā priyadravyajanena viyogu sadā /",
  "SA11sanss12u:108": "apunâgamanaṃ câsaṃgamanaṃ drumapattraphalā nadiśrotu yathā //",
  "SA11sanss12u:109": "maraṇaṃ vaśitān avaśīkurute maraṇaṃ harate nadi dāru yathā /",
  "SA11sanss12u:110": "asahāyanaro vrajate 'dvitīyaḥ svakakarmaphalânugato vivaśaḥ //",
  "SA11sanss12u:111": "maraṇaṃ grasate bahu prāṇiśatān makaro va jalâkari bhūtagaṇān /",
  "SA11sanss12u:112": "garuḍo uragaṃ mṛgarāja gaja jvalano va tṛṇâuṣadhibhūtagaṇam /",
  "SA11sanss12u:113": "iti //",
  "SA11sanss12u:114": "rājâvavādakasūtre 'py āha /",
  "SA11sanss12u:115": "tad yathā mahārāja catasṛbhyo digbhyaś catvāraḥ parvatâgaccheyur dṛḍhāḥ /",
  "SA11sanss12u:116": "[ Cambridge MS f96a ---> ]",
  "SA11sanss12u:117_0": "sāravanto 'khaṇḍâcchidrâsuṣirāḥ susaṃvṛtâikaghanā nabhaḥ spṛśantaḥ pṛthivīṃ côllikhantaḥ",
  "SA11sanss12u:117_1": "sarvatṛṇakāṣṭhaśākhāparṇapalāśâdi sarvasatvaprāṇibhūtāni nirmathnantas tebhyo na",
  "SA11sanss12u:117_2": "sukaraṃ javena vā palāyituṃ balena vā dravyamantrâuṣadhibhir vā nivartayitum /",
  "SA11sanss12u:118": "evam eva mahārāja catvārîmāni mahābhayāny āgacchanti yeṣāṃ na sukaraṃ javena vā palāyituṃ balena",
  "SA11sanss12u:119": "[ Bendall ed p207 ---> ]",
  "SA11sanss12u:120": "dravyamantrâuṣadhair vā nivartanaṃ kartum /",
  "SA11sanss12u:121": "katamāni catvāri /",
  "SA11sanss12u:122": "jarā vyādhir maraṇaṃ vipattiś ca //",
  "SA11sanss12u:123": "jarā mahārājâgacchati yauvanaṃ pramathamānā /",
  "SA11sanss12u:124": "vyādhir mahārājâgacchaty ārogyaṃ pramathamānaḥ /",
  "SA11sanss12u:125": "maraṇam āgacchati jīvitaṃ pramathamānaṃ /",
  "SA11sanss12u:126": "vipattir mahārājâgacchati sarvāḥ saṃpattīḥ pramathamānā /",
  "SA11sanss12u:127": "tat kasya hetoḥ /",
  "SA11sanss12u:128": "tad yathā mahārāja siṃho mṛgarājo rūpasaṃpanno javasaṃpannaḥ sujātanakhadaṃṣṭrākarālo mṛgagaṇam anupraviśya mṛgaṃ gṛhītvā yathākāmakaraṇīyaṃ karoti /",
  "SA11sanss12u:129": "sa ca mṛgo 'tibalaṃ vyāḍamukham āsādya vivaśo bhavati /",
  "SA11sanss12u:130_0": "evam eva mahārāja viddhasya mṛtyuśalyenâpagatamadasyâparāyaṇasya marmasu chidyamāneṣu",
  "SA11sanss12u:130_1": "mucyamāneṣu sandhiṣu māṃsaśoṇite pariśuṣyamāṇe paritaptatṛṣitavihvalavadanasya karacaraṇavikṣepâbhiyuktasyâkarmaṇyasyâsamarthasya",
  "SA11sanss12u:130_2": "lālāsiṅghāṇakapūyamūtrapurīṣôpaliptasya īṣajjīvitâvaśeṣasya karmabhavāt punar bhavam",
  "SA11sanss12u:130_3": "ālambānasya yamapuruṣabhayabhītasya kālarātrivaśagatasya caramâśvāsapraśvāseṣûparudhyamāneṣu e",
  "SA11sanss12u:131_0": "kākino 'dvitīyasyâsahāyasyêmaṃ lokaṃ jahataḥ paralokam ākrāmato mahāpathaṃ vrajato",
  "SA11sanss12u:131_1": "mahākāntāraṃ praviśato mahāgahanaṃ samavagāhamānasya mahândhakāraṃ pratipadyamānasya",
  "SA11sanss12u:131_2": "mahârṇavenôrjyamānasya karmavāyunâhriyamāṇasyânimittīkṛtāṃ diśaṃ gacchato nânyat",
  "SA11sanss12u:131_3": "trāṇaṃ nânyac charaṇaṃ nânyat parāyaṇam ṛte dharmāt /",
  "SA11sanss12u:132": "dharmo hi mahārāja tasmin samaye trāṇaṃ layanaṃ śaraṇaṃ parāyaṇaṃ bhavati /",
  "SA11sanss12u:133": "tad yathā śītârttasyâgnipratāpaḥ /",
  "SA11sanss12u:134": "agnim apagatasyânirvāpaṇaṃ /",
  "SA11sanss12u:135": "uṣṇârttasya śaityaṃ /",
  "SA11sanss12u:136": "adhvānaṃ pratipannasya śī-",
  "SA11sanss12u:137": "[ Cambridge MS f96b ---> ]",
  "SA11sanss12u:138": "talaṃ chāyôpavanaṃ /",
  "SA11sanss12u:139": "pipāsitasya śītalajalaṃ /",
  "SA11sanss12u:140": "bubhukṣitasya vā praṇītam annaṃ /",
  "SA11sanss12u:141": "vyādhitasya vaidyâuṣadhiparicārakāḥ /",
  "SA11sanss12u:142": "bhayabhītasya balavantaḥ sahāyāḥ /",
  "SA11sanss12u:143": "sādhavaḥ pratiśaraṇā bhavanti /",
  "SA11sanss12u:144": "evam eva mahārāja viddhasya mṛtyuśalyenâpagatamadasyâtrāṇasyâśaraṇasyâparāyaṇasya nânyat trāṇaṃ nânyat parāyaṇam anyatra dharmāt /",
  "SA11sanss12u:145": "tasmāt tarhi te mahārājânityatânudarśinā bhavitavyaṃ kṣayavyayânudarśinā bhavitavyaṃ maraṇabhayabhītena /",
  "SA11sanss12u:146": "dharmeṇâiva te mahārāja rājyaṃ kārayitavyaṃ nâdharmeṇa /",
  "SA11sanss12u:147": "[ Bendall ed p208 ---> ]",
  "SA11sanss12u:148": "tat kasya hetoḥ /",
  "SA11sanss12u:149": "asyâpi te mahārājâtmabhāvasyâivaṃ suciram api parirakṣitasya suciram api śucinā praṇītena khādanīyabhojanīyâsvādanīyena saṃtarpitasya saṃpravāritasya /",
  "SA11sanss12u:150": "kṣutapipāsāparigatasya kālakriyā bhaviṣyati /",
  "SA11sanss12u:151": "evaṃ kāśikauśeyadūkūlapattrôrṇākṣaumâdibhir vastraviśeṣair ācchāditasya caramaśayanâvasthitasya vividhasvedâmbuklinnamalinavasanâvṛtasya kālakriyā bhaviṣyati /",
  "SA11sanss12u:152": "evam api te mahārāja snānânulepanavāsadhūpapuṣpasurabhigandhasyâtmabhāvasya na cireṇa durgandhatā bhaviṣyati /",
  "SA11sanss12u:153_0": "evaṃ stry-āgāramadhyagatasyâpi te strīgaṇaparivṛtasya nānāvādyagītatūryanādyair upagīyamānasya",
  "SA11sanss12u:153_1": "sumanasaḥ krīḍato ramamāṇasya paricārayato maraṇabhayabhītasyâtīva duṣkhadaurmanasyābhyāṃ",
  "SA11sanss12u:153_2": "kālakriyā bhaviṣyati /",
  "SA11sanss12u:154_0": "evam api te mahārāja gṛheṣûpalepanôpalipteṣu susthāpitârgaleṣu supihitavātâyaneṣu",
  "SA11sanss12u:154_1": "bahugandhadhūpapuṣpatailavartiprajvāliteṣv āsaktapaṭṭadāmakalāpeṣu muktakusumâvakīrṇeṣu",
  "SA11sanss12u:154_2": "gandhaghaṭikānirdhūpiteṣu anyastapādapīṭhapaṭikâstaraṇagoṇikâstaraṇakācalindikaprāvaraṇasântarôchadapaṭikôbhayakṛtôpadhāneṣu",
  "SA11sanss12u:154_3": "paryaṅkeṣu śayitvā /",
  "SA11sanss12u:155": "punaś ca śṛgālakākagṛdhramṛtakaḍevaramāṃsâsthikeśarudhiravaśâkule paramabībhatse śmaśāne gataceṣṭasyâtmabhāvaḥ pṛthivyām avaśaḥ śeṣyate /",
  "SA11sanss12u:156": "evam api te mahārāja gajaskandhâśvapṛṣṭharathâbhirūḍhasya śaṅkhapaṭaheṣv āhanyamāneṣu chatreṇa dhāryamāṇena bālavyajanena vījaya-",
  "SA11sanss12u:157": "[ Cambridge MS f97a ---> ]",
  "SA11sanss12u:158": "mānasyânekahastyaśvarathapadātibhir anuyātasyâñjaliśatasahasrair namaskriyamāṇasya /",
  "SA11sanss12u:159_0": "nirgamanam anubhūya na cirān niśceṣṭasya mṛtaśayanâbhirūḍhasya caturbhiḥ puruṣair",
  "SA11sanss12u:159_1": "utkṣiptasya dakṣiṇena nagaradvāreṇa nirṇītasya mātāpitṛbhrātṛbhaginībhāryāputraduhitṛvayasyadāsīdāsakarmakarapauruṣeyaiḥ",
  "SA11sanss12u:159_2": "śokagatahṛdayair vikṣiptakeśair utkṣiptabhujaiḥ sôrastāḍaṃ paramakaruṇaṃ /",
  "SA11sanss12u:160_0": "hā putra hā nātha hā tāta hā svāminn ity ākrandamānaiḥ paurajānapadaiḥ saparibhāvadṛśyamānasya",
  "SA11sanss12u:160_1": "śmaśānaṃ nītasya punaḥ kākagṛdhraśvaśṛgālâdibhir bhakṣitasya tāny asthīny agninā",
  "SA11sanss12u:160_2": "vā dagdhāni pṛthivyāṃ vā nikhā-",
  "SA11sanss12u:161": "[ Bendall ed p209 ---> ]",
  "SA11sanss12u:162": "nitāni adbhir vā klinnāni vātâtāpavarṣair vā cūrṇīkṛtāni digvidikṣu prakṣiptāni tatrâiva pūtabhavam āyāsyanti /",
  "SA11sanss12u:163": "evam anityāḥ sarvasaṃskārâivam adhruvêti vistaraḥ //",
  "SA11sanss12u:164": "tatra kleśāḥ prādhānyena rāgadveṣamohā yasyâiṣām ekatarasya tāvat pratipakṣam ādau bhāvayet tannidānaṃ ca varjayet //",
  "SA11sanss12u:165": "tatrâryaratnameghe tāvad āha /",
  "SA11sanss12u:166": "sa rāgasya pratipakṣaṃ bhajate /",
  "SA11sanss12u:167": "rāgôtpattipratyayāṃś ca varjayati /",
  "SA11sanss12u:168": "katamaś ca sa rāgasya pratipakṣaḥ /",
  "SA11sanss12u:169": "katame ca te rāgôtpattipratyayāḥ /",
  "SA11sanss12u:170": "aśubhābhāvanârāgasya pratipakṣaḥ /",
  "SA11sanss12u:171": "janapadakalyāṇīrāgôtpattipratyayaḥ /",
  "SA11sanss12u:172": "katamā ca sâśubhābhāvanā /",
  "SA11sanss12u:173": "yad uta santy asmin kāye keśā romāṇi nakhā dantā rajo malaṃ tvak māṃsâsthi snāyuḥ śirā vṛkkā hṛdayaṃ plīhakaḥ klomakaḥ /",
  "SA11sanss12u:174": "antrāṇy antraguṇâmâśayaḥ pakvâśayaḥ /",
  "SA11sanss12u:175": "audaryakaṃ yakṛt purīṣam aśru svedaḥ kheṭaḥ siṅghāṇakaṃ vasā lasikā majjā medaḥ pittaṃ śleśmā pūyaṃ śoṇitaṃ mastakaṃ mastakaluṅgaṃ*prasrāvaḥ /",
  "SA11sanss12u:176": "eṣu ca vastuṣu bodhisatvôpaparīkṣaṇajātīyo bhavati /",
  "SA11sanss12u:177": "tasyâivam upaparīkṣamāṇasyâivaṃ bhavati /",
  "SA11sanss12u:178": "yo 'pi tāvat syād bālo mūḍhaḥ abhavyo 'kuśalaḥ so 'pi tāvad etāni vastūni",
  "SA11sanss12u:179": "[ Bendall ed p210 ---> ]",
  "SA11sanss12u:180": "jñātvā rāgacittaṃ nôtpādayet /",
  "SA11sanss12u:181": "prāg eva saprajñajātīyaḥ /",
  "SA11sanss12u:182": "evaṃ hi bodhisatvo 'śubhābhāvanābahulo bhavatîti //",
  "SA11sanss12u:183": "bhagavatyām apy uktaṃ /",
  "SA11sanss12u:184": "punar aparaṃ subhūte bodhisatvo mahāsatvaḥ prajñāpāra-",
  "SA11sanss12u:185": "[ Cambridge MS f97b ---> ]",
  "SA11sanss12u:186": "mitāyāṃ carann imam evaṃ kāyaṃ yathābhūtaṃ prajānāti /",
  "SA11sanss12u:187": "tad yathâpi nāma subhūte goghātako vā goghātakântevāsī vā gāṃ hatvā tīkṣṇena śastreṇa catvāri phalakāni kṛtvā pratyavekṣate sthito 'thavā niṣaṇṇaḥ /",
  "SA11sanss12u:188": "evam eva subhūte bodhisatvaḥ prajñāpāramitāyāṃ carann imam eva kāyaṃ dhātuśo yathābhūtaṃ prajānāti /",
  "SA11sanss12u:189": "asty asmin kāye pṛthivīdhātur abdhātur api tejodhātur api vāyudhātur apîti /",
  "SA11sanss12u:190": "pe //",
  "SA11sanss12u:191": "punar apy āha /",
  "SA11sanss12u:192": "tad yathâpi subhūte karṣakasya mūtoḍī pūrṇā nānādhānyānāṃ śālīnāṃ vrīhīṇāṃ tilānāṃ taṇḍulānāṃ mudrānāṃ māṣāṇāṃ yavānāṃ godhūmānāṃ maśūrāṇāṃ sarṣapāṇāṃ /",
  "SA11sanss12u:193": "tān etān cakṣuṣmān puruṣaḥ pratyavekṣamāṇaḥ /",
  "SA11sanss12u:194": "evaṃjātīyād ayaṃ śālir ayaṃ vrīhir amī tilâmī taṇḍulâmī mudrâmī māṣā yavâmī godhūmâmī maśūrâmī sarṣapêti //",
  "SA11sanss12u:195_0": "evam eva bodhisatvo mahāsatvaḥ prajñāpāramitāyāṃ carann imam eva kāyam ūrddhvaṃ pādatalād",
  "SA11sanss12u:195_1": "adhaḥ keśamastakanakharomatvak romaparyantaṃ pūrṇaṃ nānāprakārasyâśucer yathābhūtaṃ pratyavekṣate /",
  "SA11sanss12u:196": "santy asmin kāye keśā romāṇi nakhā yāvan mastakaṃ mastakaluṅgam akṣigūthaṃ karṇagūtham iti //",
  "SA11sanss12u:197": "pe //",
  "SA11sanss12u:198_0": "punar aparaṃ subhūte bodhisatvaḥ śmaśānagataḥ paśyati nānārūpāṇi mṛtaśarīrāṇi śmaśāne",
  "SA11sanss12u:198_1": "'paviddhāni śavaśayane ujjhitāni ekâhamṛtāni vā dvyahamṛtāni vā tryahamṛtāni vā caturahamṛtāni vā pa-",
  "SA11sanss12u:199": "[ Bendall ed p211 ---> ]",
  "SA11sanss12u:200": "ñcâhamṛtāni vā vyādhmātakāni vinīlakāni vipūyakāni vipaṭhyakāni /",
  "SA11sanss12u:201": "sêmam eva kāyaṃ tatrôpasaṃharati /",
  "SA11sanss12u:202": "ayam api kāyâivaṃdharmâivaṃsvabhāvaḥ /",
  "SA11sanss12u:203": "etāṃ dharmatām avyativṛttae iti //",
  "SA11sanss12u:204": "evaṃ hi subhūte bodhisatvo mahāsatvaḥ prajñāpāramitāyāṃ caran bahirdhā kāye kāyânudarśī viharati //",
  "SA11sanss12u:205": "pe //",
  "SA11sanss12u:206": "punar aparaṃ yadā mṛtaśarīrāṇi śmaśāne utsṛṣṭāni paśyati /",
  "SA11sanss12u:207": "ṣaḍrātramṛtāni kākair vā khādyamānāni kurarair vā gṛdhrair vā śvabhir vā śṛgālair vā tato 'nyair vā nānāvidhaiḥ prāṇakajātaiḥ khādyamānāni",
  "SA11sanss12u:208": "[ Cambridge MS f98a ---> ]",
  "SA11sanss12u:209": "sêmam eva kāyaṃ tatrôpasaṃharati /",
  "SA11sanss12u:210": "ayam api kāyâivaṃdharmâivaṃsvabhāvaḥ /",
  "SA11sanss12u:211": "etāṃ dharmatāṃ na vyativṛttae iti //",
  "SA11sanss12u:212": "punar aparaṃ yadā mṛtaśarīrāṇi paśyati śmaśāne utsṛṣṭāni vikhāditāny aśucīni durgandhāni /",
  "SA11sanss12u:213": "sêmam eva kāyaṃ tatrôpasaṃharatîti pūrvavat //",
  "SA11sanss12u:214": "pe //",
  "SA11sanss12u:215": "punar aparaṃ yadā paśyati mṛtaśarīrāṇi śivapathikāyām asthisaṃkalikāṃ māṃsaśoṇitamrakṣitāṃ snāyuvinibaddhāṃ /",
  "SA11sanss12u:216": "sa tatrêmam eva kāyam iti pūrvavat //",
  "SA11sanss12u:217": "punar aparaṃ yadā mṛtaśarīrāṇi paśyati śivapathikāyām asthisaṃkalībhūtāni apagatamāṃsaśoṇitasnāyubandhanāni /",
  "SA11sanss12u:218": "sêmam eva kāyam iti pūrvavat //",
  "SA11sanss12u:219": "punar aparaṃ yadā paśyati śivapathikāyām asthīni digvidikṣu kṣiptāni /",
  "SA11sanss12u:220": "yad utânyena pādâsthīni /",
  "SA11sanss12u:221": "anyena jaṅghâsthīni /",
  "SA11sanss12u:222": "anyena côrvasthīni /",
  "SA11sanss12u:223": "anyena śroṇikaṭāhakaṃ /",
  "SA11sanss12u:224": "[ Bendall ed p212 ---> ]",
  "SA11sanss12u:225": "anyena pṛṣṭhavaṃśam anyena pārśvakâsthīni /",
  "SA11sanss12u:226": "anyena grīvâsthīni /",
  "SA11sanss12u:227": "anyena bāhvasthīni /",
  "SA11sanss12u:228": "sêmam eva kāyam upasaṃharatîti pūrvavat //",
  "SA11sanss12u:229": "pe //",
  "SA11sanss12u:230": "punar aparaṃ yadā paśyati śivapathikāyām asthīny anekavārṣikāṇi vātânupariśoṣitāni śaṅkhasannibhāni /",
  "SA11sanss12u:231": "imam eva kāyaṃ tatrôpasaṃharatîti pūrvavat /",
  "SA11sanss12u:232": "ayam api kāyâivaṃdharmâivaṃsvabhāvâitāṃ dharmatāṃ na vyativṛttae iti //",
  "SA11sanss12u:233_0": "punar aparaṃ subhūte bodhisatvo mahāsatvaḥ prajñāpāramitāyāṃ caran yadā paśyati śivapathikāyām",
  "SA11sanss12u:233_1": "asthīny anekavārṣikāṇi tirobhūtāni nīlāni kapotavarṇāni pūtīni cūrṇakajātāni pṛthivyāṃ",
  "SA11sanss12u:233_2": "pāṃsunâsamasamībhūtāni sêmam eva kāyaṃ tatrôpasaṃharati ayam api kāyâivaṃdharmâivaṃsvabhāvaḥ /",
  "SA11sanss12u:234": "etāṃ dharmatāṃ na vyativṛttae iti //",
  "SA11sanss12u:235": "eṣa tāvat samāsato rāgasya samudācārapratipakṣaḥ /",
  "SA11sanss12u:236": "dveṣasya maitrī pratipakṣaḥ /",
  "SA11sanss12u:237": "apriyasatvâdarśanaṃ ca /",
  "SA11sanss12u:238": "tena vā saha bhojanâdyekârthatayâprītyutpādanaṃ tatra parasukhasyâśaṃsā prārthanā tṛṣṇâbhinandanaṃ maitrī /",
  "SA11sanss12u:239": "kāmarāgapratyupakārahetubhyām akliṣṭaḥ snehêty arthaḥ //",
  "SA11sanss12u:240": "sā trividhâryâkṣayamatisūtre 'bhihitā /",
  "SA11sanss12u:241": "satvârambaṇā mai-",
  "SA11sanss12u:242": "[ Cambridge MS f98b ---> ]",
  "SA11sanss12u:243": "trī prathamacittôtpādikānāṃ bodhisatvānāṃ /",
  "SA11sanss12u:244": "dharmârambaṇā caryāpratipannānāṃ bodhisatvānāṃ /",
  "SA11sanss12u:245": "anārambaṇā maitrī anutpattikadharmakṣāntipratilabdhānāṃ bodhisatvānām iti //",
  "SA11sanss12u:246": "punar buddhârambaṇā bodhisatvârambaṇā śrāvakapratyekabuddhârambaṇā satvârambaṇā ca /",
  "SA11sanss12u:247": "tatra satvârambaṇāyāḥ pūrvaṃ priye satve hitasukhôpasaṃhārān na dhyānam abhyasya /",
  "SA11sanss12u:248": "tatsame maitrīm upasaṃharet /",
  "SA11sanss12u:249": "tataḥ pariciteṣu /",
  "SA11sanss12u:250": "tatôdāsīneṣu /",
  "SA11sanss12u:251": "tataḥ samīpavāsiṣu /",
  "SA11sanss12u:252": "tataḥ svagrāmavāsiṣu /",
  "SA11sanss12u:253": "[ Bendall ed p213 ---> ]",
  "SA11sanss12u:254": "evaṃ paragrāme ca /",
  "SA11sanss12u:255": "evaṃ yāvad ekāṃ diśam adhimucya spharitvôpasaṃpadya viharati /",
  "SA11sanss12u:256": "evaṃ daśasu dikṣu /",
  "SA11sanss12u:257": "buddhâdyārambaṇāyās tv ayaṃ prayāso nâsti //sā ca vajradhvajapariṇāmanāyām uktā /",
  "SA11sanss12u:258": "sa bodhisatvacaryāyāṃ caran yāvanti kānicid dṛśyante rūpāṇi manojñāni vā pratikūlāni vā /",
  "SA11sanss12u:259": "evaṃ śabdā gandhā rasā spraṣṭavyā dharmā manojñā vā pratikūlā vā /",
  "SA11sanss12u:260": "anavadyā viśuddhāḥ kalyāṇôdāraprabhāsvarā vā yena saumanasyaṃ jāyate /",
  "SA11sanss12u:261": "sukham avakrāmati /",
  "SA11sanss12u:262": "prasādo jāyate /",
  "SA11sanss12u:263": "prītiḥ saṃbhavati /",
  "SA11sanss12u:264": "prāmodyaṃ saṃtiṣṭhate /",
  "SA11sanss12u:265": "harṣaḥ prādurbhavati /",
  "SA11sanss12u:266": "daurmanasyaṃ nivartate /",
  "SA11sanss12u:267": "cittakalyatā prādurbhavati /",
  "SA11sanss12u:268": "cittaṃ karmaṇyaṃ bhavati /",
  "SA11sanss12u:269": "āśayo mṛdubhavati /",
  "SA11sanss12u:270": "indriyāṇi prahlādaṃ gacchanti /",
  "SA11sanss12u:271": "satatasukhaṃ saṃvedayamānâivaṃ pariṇāmayati /",
  "SA11sanss12u:272_0": "sarvabuddhānām etayā pariṇāmanayā bhūyasyā mātrayā te buddhā bhagavanto 'cintyena",
  "SA11sanss12u:272_1": "buddhavihārasukhena samanvāgatā bhavantv atulyena buddhasamādhisukhena susaṃgṛhītā",
  "SA11sanss12u:272_2": "bhavantv anantasukhena bhūyasyā mātrayôpastabdhā bhavantu /",
  "SA11sanss12u:273": "apramāṇena buddhavimokṣasukhena samanvāgatā bhavantu /",
  "SA11sanss12u:274": "aprameyeṇa buddhaprātihāryasukhena susaṃgṛhītā bhavantu /",
  "SA11sanss12u:275": "acintyena buddhâsaṃgavihārasukhena suparigṛhītā bhavantu /",
  "SA11sanss12u:276": "durāsadena bu-",
  "SA11sanss12u:277": "[ Bendall ed p214 ---> ]",
  "SA11sanss12u:278": "ddhavṛṣabhitasukhenâbhichannā bhavantu /",
  "SA11sanss12u:279": "aprameyeṇa buddhabalasukhenâtyantasukhitā bhavantu /",
  "SA11sanss12u:280": "sarvaveditaśāntenânutpattisukhenâdhikārasukhā bhavantu /",
  "SA11sanss12u:281": "asaṃgavihārasatatasamāhitena tathāgatasukhenâdvayasamudā-",
  "SA11sanss12u:282": "[ Cambridge MS f99a ---> ]",
  "SA11sanss12u:283": "cāreṇâvikopitasukhā bhavantu //",
  "SA11sanss12u:284": "evaṃ bodhisatvas tatkuśalamūlaṃ tathāgateṣu pariṇamayya bodhisatveṣu pariṇamayati /",
  "SA11sanss12u:285": "yad idam aparipūrṇānām abhiprāyāṇāṃ paripūrṇāya pariṇamayati /",
  "SA11sanss12u:286": "apariśuddhānāṃ sarvajñatâdhyāśayānāṃ pariśuddhaye /",
  "SA11sanss12u:287": "apariniṣpannānāṃ sarvapāramitānāṃ pariniṣpattaye /",
  "SA11sanss12u:288": "vajrôpamasya bodhicittôtpādasyâdhiṣṭhānāya /",
  "SA11sanss12u:289": "anivartyasya sarvajñatāsaṃnāhasyâpratiprasrabdhaye /",
  "SA11sanss12u:290": "bodhisatvānāṃ kuśalamūlānāṃ mārgaṇatāyai /",
  "SA11sanss12u:291": "sarvajagatsamatāsthitasya mahāpraṇidhānasya paripūraye /",
  "SA11sanss12u:292": "sarvabodhisatvavihārāṇām adhigamāya /",
  "SA11sanss12u:293": "sarvabodhisatvêndriyāṇāṃ tīkṣṇâbhijñatāyai /",
  "SA11sanss12u:294": "sarvabodhisatvakuśalamūlānāṃ sarvajñatāsparśanatāyai //",
  "SA11sanss12u:295": "sâivaṃ tatkuśalamūlaṃ bodhisatvānām arthāya pariṇamayya buddhaśāsanâvacareṣu sarvaśrāvakapratyekabuddheṣu tatkuśalamūlam evaṃ pariṇāmayati /",
  "SA11sanss12u:296": "te kecit satvâikâcchaṭâsaṃhātamātram api buddhaśabdaṃ sṛṇvati /",
  "SA11sanss12u:297": "dharmaśabdaṃ vâryasaṃghaparyupāsanaṃ vā kurvanti teṣāṃ tatkuśalamūlam anuttarāyai samyaksaṃbodhaye pariṇāmayati buddhânusmṛtiparipūryai pariṇāmayati /",
  "SA11sanss12u:298": "dharmânusmṛtiprayogatāyai pariṇāmayati /",
  "SA11sanss12u:299": "āryasaṃghagauravāya pariṇāmayati /",
  "SA11sanss12u:300": "acirahitabuddhadarśanatāyai pariṇāmayati /",
  "SA11sanss12u:301": "cittapariśuddhaye pariṇāmayati /",
  "SA11sanss12u:302": "buddhadharmaprativedhāya pariṇāmayati /",
  "SA11sanss12u:303": "aprameyaguṇapratipattaye pariṇāmayati /",
  "SA11sanss12u:304": "sarvâbhijñākuśalapariśuddhaye pariṇāmayati /",
  "SA11sanss12u:305": "dharmavimativinivartanāya pariṇāmayati /",
  "SA11sanss12u:306": "yathā buddhaśāsanâvacareṣu pariṇāmayati /",
  "SA11sanss12u:307": "śrāvakapratyekabuddheṣu ca tathā bodhisatvaḥ sarvasatveṣu tatkuśala-",
  "SA11sanss12u:308": "[ Bendall ed p215 ---> ]",
  "SA11sanss12u:309": "mūlaṃ pariṇāmayati //",
  "SA11sanss12u:310": "yad idaṃ nairayikamārgavinivartanāya pariṇāmayati /",
  "SA11sanss12u:311": "tiryagyonivyavacchedāya pariṇāmayati /",
  "SA11sanss12u:312": "yamalokôpacchedasukhāya pariṇāmayati /",
  "SA11sanss12u:313": "niravaśeṣasarvâpāyagatyupapattivyavacchedāya pariṇāmayati //",
  "SA11sanss12u:314": "teṣāṃ ca sarvasatvānām anuttarabodhichandavivardhanatāyai pariṇā-",
  "SA11sanss12u:315": "[ Cambridge MS f99b ---> ]",
  "SA11sanss12u:316": "mayati /",
  "SA11sanss12u:317": "adhyāśayasarvajñatācittalābhāya pariṇāmayati /",
  "SA11sanss12u:318": "sarvabuddhadharmâpratikṣepāya pariṇāmayati /",
  "SA11sanss12u:319": "atyantasukhasarvajñatābhūmisaṃvartanāya pariṇāmayati /",
  "SA11sanss12u:320": "atyantasarvasatvaviśuddhaye pariṇāmayati /",
  "SA11sanss12u:321": "sarvasatvānām anantajñānâdhigamāya pariṇāmayati /",
  "SA11sanss12u:322": "pe //",
  "SA11sanss12u:323_0": "tasya yat kiñcic cīvarapiṇḍapātaśayanâsanaglānapratyayabhaiṣajyagamanâgamanaśarīrôpasthānaniṣadyâdiniṣevaṇâyatanānāṃ",
  "SA11sanss12u:323_1": "pravartanakarmêryāpathâdhiṣṭhānam īryāpathasyâvikopanaṃ kāyakarma vākkarma manaskarma",
  "SA11sanss12u:323_2": "sacuritaṃ ṣaṇṇām indriyāṇāṃ saṃvaraḥ svaśarīrâchādanamardanasnānakarma /",
  "SA11sanss12u:324_0": "aśitapītakhāditaṃ saṃmiñjitaprasāritâvalokitavilokitasuptajāgaritasvaśarīragatôpasthānaṃ",
  "SA11sanss12u:324_1": "sarvam etad bodhisatvasya sarvajñatâlambanaprayuktasya na kiñcid apariṇāmitaṃ sarvajñatāyāṃ",
  "SA11sanss12u:324_2": "sarvasatvahitasukhacittasya //",
  "SA11sanss12u:325": "pe //sarvajagatparitrāṇamanaso nityôdyuktakuśalamūlasya madapramādavyativṛttasya //",
  "SA11sanss12u:326": "pe //",
  "SA11sanss12u:327": "sarvakleśaparāṅmukhasya sarvabodhisatvânuśikṣaṇacetasaḥ sarvajñatāmārgâpratihatasya jñānabhūminiṣevaṇasya paṇḍitasaṃvāsâbhiratasya /",
  "SA11sanss12u:328": "pe //",
  "SA11sanss12u:329": "madhukarêva kuśalamūlasaṃbharaṇasya sarvajagaduccalitasantānasyânabhiniviṣṭasarvasaṃskārasya /",
  "SA11sanss12u:330": "pe //antaśaḥ śvasv api tad anyeṣv api tiryagyonigateṣv ekâudanônmiñjitam ekâlopaṃ vā parityajati /",
  "SA11sanss12u:331": "sugatāv upapattiṣu tat sarvaṃ teṣām eva hitāya teṣām eva parimocanāya pariṇāmayati /",
  "SA11sanss12u:332": "tasyās tiryagyones tasmād duṣkhârṇavāt tasmād duṣkhôpādānāt tasmād duṣkhaskandhāt tasmād duṣkhāvedanāyāḥ /",
  "SA11sanss12u:333": "tasmād duṣkhôpacayāt tasmād duṣkhâbhisaṃskā-",
  "SA11sanss12u:334": "[ Bendall ed p216 ---> ]",
  "SA11sanss12u:335": "rāt tasmād duṣkhanidānāt tato duṣkhamūlāt tasmād duṣkhâyatanāt teṣāṃ satvānāṃ vinivartanāya pariṇāmayati tadārambaṇena ca sarvasatvârambaṇīkaroti manasikaroti /",
  "SA11sanss12u:336": "tatra kuśalamūle pūrvaṅgamīkaroti /",
  "SA11sanss12u:337": "yad idaṃ sarvajñatāyāṃ pariṇāmayati /",
  "SA11sanss12u:338": "[ Cambridge MS f100a ---> ]",
  "SA11sanss12u:339": "bodhicittôtpādena pratigṛhṇāti /",
  "SA11sanss12u:340": "tatra kuśalamūlam upanayati /",
  "SA11sanss12u:341": "saṃsārakāntārād vinivartayati /",
  "SA11sanss12u:342": "anāvaraṇena buddhasukhenâbhimukhīkaroti /",
  "SA11sanss12u:343": "saṃsārasāgarād unmajjayati /",
  "SA11sanss12u:344": "buddhadharmaprayuktāya maitryā spharatîty ādi //",
  "SA11sanss12u:345": "imāś ca suvarṇabhāsôktā maitrīkaruṇāgarbhā gāthāḥ sarvâdarataḥ samanvāhṛtya bhāvayitavyântaśo vacasâpi //",
  "SA11sanss12u:346": "suvarṇabhāsôttamadundubhena śāmyantu duṣkhās trisahasraloke /",
  "SA11sanss12u:347": "apāyaduṣkhā yamalokaduṣkhā dāridryaduṣkhāś cêha triloke //",
  "SA11sanss12u:348": "anena cô dundubhighoṣanādinā śāmyantu sarvavyasanāni loke /",
  "SA11sanss12u:349": "bhavantu satvā hy abhayâhatā tathā yathâbhayāḥ śāntabhayāḥ munîndrāḥ //",
  "SA11sanss12u:350": "yathâiva sarvâryaguṇôpapannāḥ saṃsārasarvajñamahāsamudrāḥ /",
  "SA11sanss12u:351": "tathâiva bhontū guṇasāgarāḥ prajāḥ samādhibodhyaṅgaguṇair upetāḥ //",
  "SA11sanss12u:352": "anena cô dundubhighoṣanādinā bhavantu brahmasvara sarvasatvāḥ /",
  "SA11sanss12u:353": "spṛśantu buddhatvavarâgrabodhiṃ pravartayantū śubhadharmacakram //",
  "SA11sanss12u:354": "[ Bendall ed p217 ---> ]",
  "SA11sanss12u:355": "tiṣṭhantu kalpāni acintiyāni deśentu dharmaṃ jagato hitāya /",
  "SA11sanss12u:356": "hanantu kleśān vidhamantu duṣkhān samentu rāgaṃ tatha doṣa moham //",
  "SA11sanss12u:357": "ye satva tiṣṭhanti apāyabhūmau ādīptasaṃprajvalitâsthigātrāḥ /",
  "SA11sanss12u:358": "śṛṇvantu te dundubhisaṃpravāditaṃ namo 'stu buddhāya bhaṇantu vācam //",
  "SA11sanss12u:359": "jātismarāḥ satvā bhavantu sarve jātīśataṃ jātisahasrakoṭyaḥ /",
  "SA11sanss12u:360": "anusmarantū satataṃ munîndrān śṛṇvantu teṣāṃ vacanaṃ hy udāraṃ //",
  "SA11sanss12u:361": "anena cô dundubhighoṣanādinā labhantu buddhehi samāgamaṃ sadā /",
  "SA11sanss12u:362": "vivarjayantū khalu pāpakarma carantu kuśalāni śubhakriyāṇi //",
  "SA11sanss12u:363": "sarvatra kṣetreṣu ca sarvaprāṇināṃ sarve ca duṣkhāḥ praśamantu loke /",
  "SA11sanss12u:364": "ye satva vikalêndriyâṅgahīnāḥ te sarvi sakalêndriya bhontu sāṃpratam //",
  "SA11sanss12u:365": "ye vyādhitā durbalakṣīṇagātrā nistrāṇabhūtāḥ śayitā diśāsu /",
  "SA11sanss12u:366": "te sarvi mucyantu ca vyādhito laghu labhantu cârogya balêndriyāṇi //",
  "SA11sanss12u:367": "ye rājacaurabhaṭa tarjita vadhyaprāptā nānāvidhair bhayaśatair vyasanôpapannāḥ /",
  "SA11sanss12u:368": "te sa-",
  "SA11sanss12u:369": "[ Cambridge MS f100b ---> ]",
  "SA11sanss12u:370": "rvi satva vyasanâgataduṣkhitā hi mucyantu tair bhayaśataiḥ paramaiḥ sughoraiḥ //",
  "SA11sanss12u:371": "[ Bendall ed p218 ---> ]",
  "SA11sanss12u:372": "ye tāḍitā bandhanabaddhapīḍitā vividheṣu vyasaneṣu ca saṃsthitāhi /",
  "SA11sanss12u:373": "anekâyāsasahasrâkulā vicitrabhayadāruṇaśokaprāptāḥ //",
  "SA11sanss12u:374": "te sarvi mucyantv iha bandhanebhyaḥ saṃtāḍitā mucyiṣu tāḍanebhyaḥ /",
  "SA11sanss12u:375": "vadhyāś ca saṃyujyiṣu jīvitena vyasanâgatā nirbhaya bhontu sarve //",
  "SA11sanss12u:376": "ye satva kṣuttarṣapipāsapīḍitā labhantu te bhojanapānacitram /",
  "SA11sanss12u:377": "andhāś ca paśyantu vicitrarūpāṃ badhirāś ca śṛṇvantu manojñaghoṣān //",
  "SA11sanss12u:378": "nagnāś ca vastrāṇi labhantu citrāṃ daridrasatvāś ca nidhiṃ labhantu /",
  "SA11sanss12u:379": "prabhūtadhanadhānyavicitraratnaiḥ sarve ca satvāḥ sukhino bhavantu //",
  "SA11sanss12u:380": "mā kasyacid bhāvatu duṣkhavedanāḥ saukhyânvitāḥ satva bhavantu sarve /",
  "SA11sanss12u:381": "abhirūpaprāsādikasaumyarūpâneka sukha saṃcita nitya bhontu //",
  "SA11sanss12u:382": "manasânnapānāḥ susamṛddhapuṇyāḥ saha cittamātreṇa bhavantu teṣāṃ /",
  "SA11sanss12u:383": "vīṇā mṛdaṅgāḥ paṇavāḥ sughoṣakāḥ utsā sarāḥ puṣkariṇī taḍāgāḥ //",
  "SA11sanss12u:384": "suvarṇapadmôtpalapadminīś ca saha cittamātreṇa bhavantu teṣām /",
  "SA11sanss12u:385": "gandhaṃ ca mālyaṃ ca vilepanaṃ ca vāsaś ca cūrṇaṃ kusumaṃ vicitram //",
  "SA11sanss12u:386": "triṣkālavṛkṣebhi pravarṣayantu gṛhṇantu te satva bhavantu hṛṣṭāḥ /",
  "SA11sanss12u:387": "kurvantu pūjāṃ daśasū diśāsu acintiyāṃ sarvatathāgatānām //",
  "SA11sanss12u:388": "[ Bendall ed p219 ---> ]",
  "SA11sanss12u:389": "sa bodhisatvān atha śrāvakāṇāṃ dharmasya bodhi pratisṛṣṭi tasya /",
  "SA11sanss12u:390": "nīcāṃ gatiṃ satva vivarjayantu bhavantu aṣṭâkṣaṇavītivṛttāḥ //",
  "SA11sanss12u:391": "āsādayantū jinarājam uttamaṃ labhantu buddhehi samāgamaṃ sadā /",
  "SA11sanss12u:392": "sarvā striyo nitya narā bhavantu śūrāś ca vīrā vidupaṇḍitāś ca //",
  "SA11sanss12u:393": "te sarvi bodhāya carantu nityaṃ carantu te pāramitāsu ṣaṭsu /",
  "SA11sanss12u:394": "paśyantu buddhān daśasū diśāsu ratnadrumêndreṣu sukhôpaviṣṭān /",
  "SA11sanss12u:395": "vaiḍūryaratnâsanasaṃniṣaṇṇān dharmāṃś ca śṛṇvantu prakāśyamānān /",
  "SA11sanss12u:396": "iti //",
  "SA11sanss12u:397": "eṣā saṃkṣepato maitrī //",
  "SA11sanss12u:398": "dveṣasamudācārapratipakṣaḥ //",
  "SA11sanss12u:399": "mohânuśayasya pratītyasamutpādadarśanaṃ pratipakṣaḥ //",
  "SA11sanss12u:400": "tatra pratītyasamutpādaḥ śālistambasūtre 'bhihitaḥ /",
  "SA11sanss12u:401": "tatrâdhyātmikasya pratītyasamu-",
  "SA11sanss12u:402": "[ Bendall ed p220 ---> ]",
  "SA11sanss12u:403": "tpādasya",
  "SA11sanss12u:404": "[ Cambridge MS f101a ---> ]",
  "SA11sanss12u:405": "hetûpanibandhaḥ katamaḥ /",
  "SA11sanss12u:406": "yad idam avidyāpratyayāḥ saṃskārā yāvaj jātipratyayaṃ jarāmaraṇam iti /",
  "SA11sanss12u:407": "avidyā cen nâbhaviṣyan nâiva saṃskārāḥ prājñāsyanta /",
  "SA11sanss12u:408": "evaṃ yāvad yadi jātir nâbhaviṣyan na jarāmaraṇaṃ prājñāsyata /",
  "SA11sanss12u:409": "atha satyām avidyāyāṃ saṃskārāṇām abhinirvṛttir bhavati /",
  "SA11sanss12u:410": "evaṃ yāvaj jātyāṃ satyāṃ jarāmaraṇasyâbhinirvṛttir bhavati /",
  "SA11sanss12u:411": "tatrâvidyāyā nâivaṃ bhavati /",
  "SA11sanss12u:412": "ahaṃ saṃskārān abhinirvartayāmîti /",
  "SA11sanss12u:413": "saṃskārāṇām apy evaṃ na bhavati /",
  "SA11sanss12u:414": "vayam avidyayâbhinirvṛttêti /",
  "SA11sanss12u:415": "evaṃ yāvaj jātyā nâivaṃ bhavati /",
  "SA11sanss12u:416": "ahaṃ jarāmaraṇam abhinirvartayāmîti /",
  "SA11sanss12u:417": "jarāmaraṇasyâpi nâivaṃ bhavati /",
  "SA11sanss12u:418": "ahaṃ jātyā nirvṛttêti /atha ca satyām avidyāyāṃ saṃskārāṇām abhinirvṛttir bhavati prādurbhāvaḥ /",
  "SA11sanss12u:419": "evaṃ yāvaj jātyāṃ satyāṃ jarāmaraṇasyâbhinirvṛttir bhavati prādurbhāvaḥ //",
  "SA11sanss12u:420": "evam ādhyātmikasya pratītyasamutpādasya hetûpanibandho draṣṭavyaḥ //",
  "SA11sanss12u:421": "katham ādhyātmikasya pratītyasamutpādasya pratyayôpanibandho draṣṭavyêti /",
  "SA11sanss12u:422": "ṣaṇṇāṃ dhātūnāṃ samavāyāt /",
  "SA11sanss12u:423": "katam eṣāṃ ṣaṇṇāṃ dhātūnāṃ samavāyāt /",
  "SA11sanss12u:424": "yad idaṃ pṛthivy-aptejovāyvākāśavijñānadhātūnāṃ samavāyād ādhyātmikasya pratītyasamutpādasya pratyayôpanibandho draṣṭavyaḥ //",
  "SA11sanss12u:425": "tatrâdhyātmikasya pratītyasamutpādasya pṛthivīdhātuḥ katamêti /",
  "SA11sanss12u:426": "yo 'yaṃ kāyasya saṃśleṣataḥ kaṭhinabhāvam abhinirvartayaty ayam ucyate pṛthivīdhātuḥ /",
  "SA11sanss12u:427": "yaḥ kāyasyânuparigrahaṃ kṛtyaṃ karoti ayam ucyate 'bdhātuḥ /",
  "SA11sanss12u:428": "yaḥ kāyasyâśitapītabhakṣitaṃ paripācayati ayam ucyate tejodhātuḥ /",
  "SA11sanss12u:429": "yaḥ kāyasyâśvāsapraśvāsa-",
  "SA11sanss12u:430": "[ Bendall ed p221 ---> ]",
  "SA11sanss12u:431": "kṛtyaṃ karoty ayam ucyate vāyudhātuḥ /",
  "SA11sanss12u:432": "yaḥ kāyasyântaḥsauṣiryabhāvam abhinirvartayaty ayam ucyate ākāśadhātuḥ /",
  "SA11sanss12u:433": "yo nāmarūpam abhinirvartayati naḍakalāpayogena pañcavijñānakāyasaṃprayuktaṃ sâsravaṃ ca manovijñānam ayam ucyate vijñānadhātuḥ //",
  "SA11sanss12u:434": "asatsu pratyayeṣu kāyasyôtpattir na bhavati /",
  "SA11sanss12u:435": "yadâdhyātmikaḥ pṛthivīdhātur avikalo bhavaty evam aptejovāyvākāśavijñānadhātavaś câvikalā bhavanti /",
  "SA11sanss12u:436": "tataḥ sarveṣāṃ samavāyāt kāyasyôtpattir bhavati //",
  "SA11sanss12u:437": "tatra pṛthivīdhātor nâivaṃ bhavati /",
  "SA11sanss12u:438": "ahaṃ kāyasya kaṭhinabhāvam abhinirvartayāmîti /",
  "SA11sanss12u:439": "abdhātor nâivaṃ bhavati /",
  "SA11sanss12u:440": "ahaṃ kāyasyânuparigrahakṛtyaṃ karomîti /",
  "SA11sanss12u:441": "tejodhāto-",
  "SA11sanss12u:442": "[ Cambridge MS f101b ---> ]",
  "SA11sanss12u:443": "r nâivaṃ bhavati /",
  "SA11sanss12u:444": "ahaṃ kāyasyâśitapītakhāditaṃ paripācayāmîti /",
  "SA11sanss12u:445": "vāyudhātor nâivaṃ bhavati /",
  "SA11sanss12u:446": "ahaṃ kāyasyâśvāsapraśvāsakṛtyaṃ karomîti /",
  "SA11sanss12u:447": "ākāśadhātor nâivaṃ bhavati /",
  "SA11sanss12u:448": "ahaṃ kāyasyântaḥ saurṣiryaṃ karomîti /",
  "SA11sanss12u:449": "vijñānadhātor nâivaṃ bhavati /",
  "SA11sanss12u:450": "aham ebhiḥ pratyayair janitêti /",
  "SA11sanss12u:451": "atha ca satsv eṣu pratyayeṣu kāyasyôtpattir bhavati /",
  "SA11sanss12u:452": "tatra pṛthivīdhātur nâtmā na satvo na jīvo na jantur na manujo na mānavo na strī na pumān na napuṃsakaṃ /",
  "SA11sanss12u:453": "na câhaṃ /",
  "SA11sanss12u:454": "na mama /",
  "SA11sanss12u:455": "na câpy anyasya kasyacit /",
  "SA11sanss12u:456_0": "evam abdhātus tejodhātur vāyudhātur ākāśadhātur vijñānadhātur na satvo na jīvo na",
  "SA11sanss12u:456_1": "jantur na manujo na mānavo na strī na pumān na napuṃsakaṃ na câhaṃ na mama na câpy",
  "SA11sanss12u:456_2": "anyasya kasyacit //tatrâvidyā katamā /",
  "SA11sanss12u:457": "yâiṣv eva ṣaṭsu dhātuṣv ekasaṃjñā piṇḍasaṃjñā nityasaṃjñā dhruvasaṃjñā śāśvatasaṃjñā sukhasaṃjñâtmasaṃjñā satvajīvamanujamānavasaṃjñā /",
  "SA11sanss12u:458": "ahaṃkāramamakāra-",
  "SA11sanss12u:459": "[ Bendall ed p222 ---> ]",
  "SA11sanss12u:460": "saṃjñā /",
  "SA11sanss12u:461": "evamādi vividham ajñānam iyam ucyate 'vidyêti /",
  "SA11sanss12u:462": "evam avidyāyāṃ satyāṃ viṣayeṣu rāgadveṣamohāḥ pravartante /",
  "SA11sanss12u:463": "tatra ye rāgadveṣamohā viṣayeṣv amī ucyante saṃskārêti /",
  "SA11sanss12u:464": "vastuprativijñaptir vijñānaṃ /",
  "SA11sanss12u:465": "vijñānasahajāś catvāro 'rūpiṇôpādānaskandhās tan nāmarūpaṃ /",
  "SA11sanss12u:466": "catvāri ca mahābhūtāni côpādāyôpādāya r ūpam aikadhyam abhisaṃkṣipya tan nāmarūpaṃ /",
  "SA11sanss12u:467": "nāmarūpasaṃniśritānîndriyāṇi ṣaḍāyatanaṃ /",
  "SA11sanss12u:468": "trayāṇāṃ dharmāṇāṃ saṃnipātaḥ sparśaḥ /",
  "SA11sanss12u:469": "sparśânubhavanā vedanā /",
  "SA11sanss12u:470": "vedanâdhyavasānaṃ tṛṣṇā /",
  "SA11sanss12u:471": "tṛṣṇā vaipulyam upādānaṃ /",
  "SA11sanss12u:472": "upādānanirjātaṃ punarbhavajanakaṃ karma /",
  "SA11sanss12u:473": "bhavaḥ /",
  "SA11sanss12u:474": "taddhetukaskandhaprādurbhāvo jātiḥ /",
  "SA11sanss12u:475": "skandhaparipāko jarā vināśo maraṇaṃ /",
  "SA11sanss12u:476": "mriyamāṇasya mūḍhasya svâbhiṣvaṅgasyântardāhaḥ śokaḥ /",
  "SA11sanss12u:477": "lālapyanaṃ paridevaḥ /",
  "SA11sanss12u:478": "pañcavijñānakāyasaṃprayuktam aśātânubhavanaṃ duṣkhaṃ /",
  "SA11sanss12u:479": "manasikārasaṃprayuktaṃ mānasaṃ duṣkhaṃ daurmanasyam /",
  "SA11sanss12u:480": "ye cânyae evamādayôpakleśās tae upāyāsāḥ //",
  "SA11sanss12u:481": "pe //",
  "SA11sanss12u:482": "punar aparaṃ tatve 'pratipattiḥ mithyā pratipattiḥ ajñānam avidyā /",
  "SA11sanss12u:483": "evam avidyāyāṃ satyāṃ-",
  "SA11sanss12u:484": "[ Bendall ed p223 ---> ]",
  "SA11sanss12u:485": "trividhāḥ saṃskārāḥ abhinirvartante /",
  "SA11sanss12u:486": "puṇyôpagâpuṇyôpagâniñjya-",
  "SA11sanss12u:487": "[ Cambridge MS f102a ---> ]",
  "SA11sanss12u:488": "upagāś cêmae ucyante 'vidyāpratyayāḥ saṃskārêti /",
  "SA11sanss12u:489": "puṇyôpagānāṃ saṃskārāṇāṃ puṇyôpagam eva vijñānaṃ bhavati /",
  "SA11sanss12u:490": "apuṇyôpagānāṃ saṃskārāṇām apuṇyôpagam eva vijñānaṃ bhavati /",
  "SA11sanss12u:491": "āniñjyôpagānāṃ saṃskārāṇām āniñjyôpagam eva vijñānaṃ bhavati /",
  "SA11sanss12u:492": "idam ucyate saṃskārapratyayaṃ vijñānam iti /",
  "SA11sanss12u:493": "evaṃ nāmarūpaṃ /",
  "SA11sanss12u:494": "nāmarūpavivṛddhyā ṣaḍbhir āyatanadvāraiḥ kṛtyakriyāḥ pravartante /",
  "SA11sanss12u:495": "tan nāmarūpapratyayaṃ ṣaḍāyatanam ity ucyate /",
  "SA11sanss12u:496": "ṣaḍbhyâyatanebhyaḥ ṣaṭ sparśakāyāḥ pravartante 'yaṃ ṣaḍāyatanapratyayaḥ sparśêty ucyate /",
  "SA11sanss12u:497": "yajjātīyaḥ sparśo bhavati tajjātīyā vedanā pravartate /",
  "SA11sanss12u:498": "iyaṃ sparśapratyayā vedanêty ucyate /",
  "SA11sanss12u:499": "yas tāṃ vedayati viśeṣeṇâsvādayati /",
  "SA11sanss12u:500": "abhinandaty*adhyavasyaty atyadhitiṣṭhati /",
  "SA11sanss12u:501": "sā vedanāpratyayā tṛṣṇêty ucyate /",
  "SA11sanss12u:502": "āsvādanâbhinandanâdhyavasānaṃ /",
  "SA11sanss12u:503": "mā me priyarūpaśātarūpair viyogo bhavatv iti /",
  "SA11sanss12u:504": "aparityāgo bhūyo bhūyaś ca prārthanā /",
  "SA11sanss12u:505": "idaṃ tṛṣṇāpratyayam upādānam ity ucyate /",
  "SA11sanss12u:506": "evaṃ prārthayamānaḥ punarbhavajanakaṃ karma samutthāpayati kāyena vācā manasā /",
  "SA11sanss12u:507": "ayam upādānapratyayo bhavêty ucyate /",
  "SA11sanss12u:508": "yā karmanirjātānāṃ skandhānām abhinirvṛttiḥ sā bhavapratyayā jātir ity ucyate /",
  "SA11sanss12u:509": "yo jātyabhinirvṛttānāṃ skandhānām upacayaparipākād vināśo bhavati /",
  "SA11sanss12u:510": "tad idaṃ-",
  "SA11sanss12u:511": "[ Bendall ed p224 ---> ]",
  "SA11sanss12u:512": "jātipratyayaṃ jarāmaraṇam ucyate //",
  "SA11sanss12u:513": "pe //",
  "SA11sanss12u:514": "evam ayaṃ dvādaśâṅgaḥ pratītyasamutpādo 'nyonyahetuko 'nyonyapratyayato /",
  "SA11sanss12u:515": "nâivânityo na nityo /",
  "SA11sanss12u:516": "na saṃskṛto nâsaṃskṛto /",
  "SA11sanss12u:517": "na vedayitā /",
  "SA11sanss12u:518": "na kṣayadharmo na nirodhadharmo /",
  "SA11sanss12u:519": "na virāgadharmo /",
  "SA11sanss12u:520": "anādikārapravṛtto 'nudbhinno 'nupravartate nadīsrotavat //",
  "SA11sanss12u:521": "atha cêmāny asya dvādaśâṅgasya pratītyasamutpādasya catvāri aṅgāni saṃghātakriyāyai hetutvena pravartante /",
  "SA11sanss12u:522": "katamāni catvāri /",
  "SA11sanss12u:523": "yad uta /",
  "SA11sanss12u:524": "avidyā tṛṣṇā karma vijñānaṃ ca /",
  "SA11sanss12u:525": "tatra vijñānaṃ bījasvabhāvatvena hetuḥ /",
  "SA11sanss12u:526": "karma kṣetrasvabhāvatvena hetuḥ /",
  "SA11sanss12u:527": "avidyā tṛṣṇā ca kleśasvabhāvatvena hetuḥ /",
  "SA11sanss12u:528": "karmakleśā vijñānabījaṃ saṃjanayanti /",
  "SA11sanss12u:529": "tatra karma vijñānabījasya kṣetrakāryaṃ karoti /",
  "SA11sanss12u:530": "tṛṣṇā vijñānabījaṃ snehayati /",
  "SA11sanss12u:531": "avidyā vijñānabījam avakirati /",
  "SA11sanss12u:532": "asatāṃ yeṣāṃ pratyayānāṃ bījasyâbhinirvṛttir na bhavati //tatra karmaṇo nâivaṃ bhavati /",
  "SA11sanss12u:533": "ahaṃ vijñānabījasya kṣetrakāryaṃ karomîti /",
  "SA11sanss12u:534": "tṛṣṇāyâpi nâivaṃ bhavati /ahaṃ vijñānabījaṃ snehayāmîti /",
  "SA11sanss12u:535": "avidyāyâpi nâivaṃ bhavati /",
  "SA11sanss12u:536": "ahaṃ vijñānabījam avakirāmîti /",
  "SA11sanss12u:537": "vijñānabījasyâpi nâivaṃ bhavaty aham ebhiḥ pratyayair janitêti /",
  "SA11sanss12u:538": "api tu vijñānabīje karmakṣetrapratiṣṭhite tṛṣṇāsnehâbhiṣyandite 'vidyâvakīrṇe",
  "SA11sanss12u:539": "[ Cambridge MS f102b ---> ]",
  "SA11sanss12u:540": "tatra tatrôtpattyāyatanasandhau mātuḥ kukṣau virohati /",
  "SA11sanss12u:541": "nāma-",
  "SA11sanss12u:542": "[ Bendall ed p225 ---> ]",
  "SA11sanss12u:543": "rūpâṅkurasyâbhinirvṛttir bhavati /",
  "SA11sanss12u:544": "sa ca nāmarūpâṅkuro na svayaṃkṛto na parakṛto nôbhayakṛto nêśvarâdinirmito na kālapariṇāmito na câikakāraṇâdhīno nâpy ahetusamutpannaḥ /",
  "SA11sanss12u:545": "atha ca mātāpitṛsaṃyogād ṛtusamavāyād anyeṣāṃ ca pratyayānāṃ samavāyād āsvādânupraviddhaṃ vijñānabījaṃ mātuḥ kukṣau nāmarūpâṅkurabījam abhinirvartayati /",
  "SA11sanss12u:546": "asvāmikeṣu dharmeṣv amameṣv aparigraheṣv apratyarthikeṣv ākāśasameṣu māyālakṣaṇasvabhāveṣu hetupratyayānām avaikalyāt //",
  "SA11sanss12u:547": "tad yathā pañcabhiḥ kāraṇaiś cakṣurvijñānam utpadyate /",
  "SA11sanss12u:548": "katamaiḥ pañcabhiḥ //",
  "SA11sanss12u:549": "cakṣuś ca pratītya rūpaṃ câlokaṃ câkāśaṃ tajjaṃ ca manasikāraṃ ca pratītyôtpadyate cakṣurvijñānaṃ //",
  "SA11sanss12u:550": "tatra cakṣurvijñānasya cakṣurāśrayakṛtyaṃ karoti /",
  "SA11sanss12u:551": "rūpam ārambaṇakṛtyaṃ karoti /",
  "SA11sanss12u:552": "āloko 'vabhāsakṛtyaṃ karoti /",
  "SA11sanss12u:553": "ākāśam anāvaraṇakṛtyaṃ karoti /",
  "SA11sanss12u:554": "tajjamanasikāraḥ samanvāhārakṛtyaṃ karoti /",
  "SA11sanss12u:555": "asatsv eṣu pratyayeṣu cakṣurvijñānaṃ nôtpadyate //",
  "SA11sanss12u:556": "yadā cakṣur ādhyātmikam āyatanam avikalaṃ bhavati /",
  "SA11sanss12u:557": "evaṃ rūpâlokâkāśatajjamanasikārāś câvikalā bhavanti /",
  "SA11sanss12u:558": "tataḥ sarvasamavāyāc cakṣurvijñānasyôtpattir bhavati //",
  "SA11sanss12u:559": "tatra cakṣuṣo nâivaṃ bhavati /",
  "SA11sanss12u:560": "ahaṃ cakṣurvijñānasyâśrayakṛtyaṃ karomîti /",
  "SA11sanss12u:561": "rūpasyâpi nâivaṃ bhavati /",
  "SA11sanss12u:562": "ahaṃ cakṣurvijñānasyârambaṇakṛtyaṃ karomîti /",
  "SA11sanss12u:563": "ālokasyâpi nâivaṃ bhavati /",
  "SA11sanss12u:564": "aham avabhāsakṛtyaṃ karomîti /",
  "SA11sanss12u:565": "ākāśasyâpi nâivaṃ bhavati /",
  "SA11sanss12u:566": "ahaṃ cakṣurvijñānasyânāvaraṇakṛtyaṃ karomîti /",
  "SA11sanss12u:567": "tajjamanasikārasyâpi nâivaṃ bhavati /",
  "SA11sanss12u:568": "ahaṃ cakṣurvijñānasya samanvāhārakṛtyaṃ karomîti /",
  "SA11sanss12u:569": "cakṣurvijñānasyâpi nâivaṃ bhavati /",
  "SA11sanss12u:570": "aham ebhiḥ pratyayair janitêti /",
  "SA11sanss12u:571": "atha ca punaḥ satsv eṣu pratyayeṣu cakṣurvijñānasyôtpattir bhavati prādurbhāvaḥ /",
  "SA11sanss12u:572": "evaṃ śeṣāṇām indriyāṇāṃ yathâyogaṃ kartavyaṃ //",
  "SA11sanss12u:573": "tatra na kaścid dharmo 'smāl lokāt paraṃ lokaṃ saṃkrāmati /",
  "SA11sanss12u:574": "asti ca karmaphala-",
  "SA11sanss12u:575": "[ Bendall ed p226 ---> ]",
  "SA11sanss12u:576": "prativijñaptiḥ /",
  "SA11sanss12u:577": "hetupratyayānām avaikalyāt /",
  "SA11sanss12u:578": "yathā-",
  "SA11sanss12u:579": "[ Cambridge MS f103a ---> ]",
  "SA11sanss12u:580": "agnir upādānavaikalyān na jvalati /",
  "SA11sanss12u:581": "evam eva karmakleśajanitaṃ vijñānabījaṃ tatra tatrôtpattyāyatanapratisandhau mātuḥ kukṣau nāmarūpâṅkuram abhinirvartayati /",
  "SA11sanss12u:582": "asvāmikeṣu dharmeṣv amameṣv aparigraheṣv apratyarthikeṣv ākāśasameṣu māyālakṣaṇasvabhāveṣu hetupratyayānām avaikalyāt //",
  "SA11sanss12u:583": "tan nâdhyātmikaḥ pratītyasamutpādaḥ pañcabhiḥ kāraṇair draṣṭavyaḥ //",
  "SA11sanss12u:584": "katamaiḥ pañcabhiḥ /",
  "SA11sanss12u:585": "na śāśvatato nôcchedato na saṃkrāntitaḥ /",
  "SA11sanss12u:586": "parīttahetuno vipulaphalâbhinirvṛttitas tatsadṛśânuprabandhataś cêti //",
  "SA11sanss12u:587": "kathaṃ na śāśvatataḥ /",
  "SA11sanss12u:588": "yasmād anye māraṇântikāḥ skandhânyae 'upapattyaṃśikāḥ /",
  "SA11sanss12u:589": "na tu yae eva māraṇântikāḥ skandhās tae evâupapattyaṃśikāḥ skandhā /",
  "SA11sanss12u:590": "api tu māraṇântikāś ca skandhā nirudhyamānâupapattyaṃśikāḥ skandhāś ca prādurbhavanti /",
  "SA11sanss12u:591": "ato na śāśvatataḥ //",
  "SA11sanss12u:592": "kathaṃ nôcchedataḥ /",
  "SA11sanss12u:593": "na ca niruddheṣu skandheṣu aupapattyaṃśikāḥ skandhāḥ prādurbhavanti nâpy aniruddheṣu /",
  "SA11sanss12u:594": "api tu māraṇântikāś ca skandhā nirudhyante 'upapattyaṃśikāś ca prādurbhavanti /",
  "SA11sanss12u:595": "tulādaṇḍônnāmâvanāmavat /",
  "SA11sanss12u:596": "ato nôcchedataḥ //",
  "SA11sanss12u:597": "kathaṃ na saṃtrāntitaḥ /",
  "SA11sanss12u:598": "visadṛśāt satvanikāyād dhi sabhāgāḥ skandhā jātyantare 'bhinirvartante /",
  "SA11sanss12u:599": "ato na saṃkrāntitaḥ //",
  "SA11sanss12u:600": "kathaṃ parīttahetuto vipulaphalâbhinirvṛttitaḥ parīttaṃ karma",
  "SA11sanss12u:601": "[ Bendall ed p227 ---> ]",
  "SA11sanss12u:602": "kriyate /",
  "SA11sanss12u:603": "vipulaḥ phalavipāko 'nubhūyate /",
  "SA11sanss12u:604": "ataḥ parīttahetuto vipulaphalâbhinivṛttiḥ //",
  "SA11sanss12u:605": "kathaṃ tatsādṛśânuprabandhataḥ /",
  "SA11sanss12u:606": "yathā vedanīyaṃ karma kriyate /",
  "SA11sanss12u:607": "tathā vedanīyo vipāko 'nubhūyate /",
  "SA11sanss12u:608": "atas tatsadṛśânuprabandhataś cêti //",
  "SA11sanss12u:609_0": "yaḥ kaścid bhadanta śāriputrêmaṃ pratītyasamutpādaṃ bhagavatā samyakpraṇītam evaṃ",
  "SA11sanss12u:609_1": "yathābhūtaṃ samyakprajñayā satatasamitam ajīvaṃ nirjīvaṃ yathāvad aviparītam ajātam",
  "SA11sanss12u:609_2": "abhūtam akṛtam asaṃskṛtam apratigham anāvaraṇaṃ śivam abhayam ahāryam avyayam avyupaśamam",
  "SA11sanss12u:609_3": "asvabhāvaṃ paśyati /",
  "SA11sanss12u:610": "asatyatas tucchata ṛktato 'sārato 'ghato 'nityato duṣkhataḥ śūnyato 'nātmanaś ca samanupaśyati /",
  "SA11sanss12u:611": "sa na pūrvântaṃ pratisarati /",
  "SA11sanss12u:612": "kim aham abhūvam atīte 'dhvany āho svin nâbhūvam atīte 'dhvani /",
  "SA11sanss12u:613": "ko nv aham abhūvam atīte 'dhvani //",
  "SA11sanss12u:614": "aparântaṃ vā punar na pratisarati /",
  "SA11sanss12u:615": "kiṃ nu bhaviṣyāmy anāgate 'dhvany āho svin na bhaviṣyāmy anāgate 'dhvani /",
  "SA11sanss12u:616": "ko nu bhaviṣyāmîti /",
  "SA11sanss12u:617": "pratyutpannaṃ vā punar na pratisarati /",
  "SA11sanss12u:618": "kiṃ svid idaṃ kathaṃ svid idaṃ /",
  "SA11sanss12u:619": "ke santaḥ ke bhaviṣyā-",
  "SA11sanss12u:620": "[ Cambridge MS f103b ---> ]",
  "SA11sanss12u:621": "mêti //",
  "SA11sanss12u:622": "āryadaśabhūmake 'py uktaṃ /",
  "SA11sanss12u:623": "tatrâvidyātṛṣṇôpādānaṃ ca kleśavartmano 'vyavacchedaḥ /",
  "SA11sanss12u:624": "saṃskārā bhavaś ca karmavartmano 'vyavacchedaḥ /",
  "SA11sanss12u:625": "pariśeṣaṃ duṣkhavartmano 'vyavacchedaḥ /",
  "SA11sanss12u:626": "api tu khalu puna-",
  "SA11sanss12u:627": "[ Bendall ed p228 ---> ]",
  "SA11sanss12u:628": "r yad ucyate 'vidyāpratyayāḥ saṃskārêti /",
  "SA11sanss12u:629": "eṣā pūrvântiky- apekṣā //vijñānaṃ yāvad vedanêti /",
  "SA11sanss12u:630": "eṣā pratyutpannâpekṣā /",
  "SA11sanss12u:631": "tṛṣṇā yāvad bhavêti /",
  "SA11sanss12u:632": "eṣâparântiky- apekṣâta*ūrddhvam asy pravṛttir iti //",
  "SA11sanss12u:633": "pe //",
  "SA11sanss12u:634": "tasyâivaṃ bhavati /",
  "SA11sanss12u:635": "saṃyogāt saṃskṛtaṃ pravartate /",
  "SA11sanss12u:636": "visaṃyogān na pravartate /",
  "SA11sanss12u:637": "sāmagryāḥ saṃskṛtaṃ pravartate /",
  "SA11sanss12u:638": "visāmagryā na pravartate /",
  "SA11sanss12u:639": "hanta vayam evaṃ bahudoṣaduṣṭaṃ saṃskṛtaṃ viditvâsya saṃyogasyâsyāś ca sāmagryā vyavacchedaṃ kariṣyāmo /",
  "SA11sanss12u:640": "na câtyantôpaśamaṃ sarvasaṃskārāṇām adhigamiṣyāmaḥ satvaparipācanatāyai /",
  "SA11sanss12u:641": "iti //",
  "SA11sanss12u:642": "idaṃ saṃkṣepān mohaśodhanaṃ //",
  "SA11sanss12u:643": "iti śikṣāsamuccaye cittaparikarma paricchedo dvādaśamaḥ //",
  "SA11sanss12u:644": "Copyright (c) 2002 by Jens Braarvig - Oslo"
}