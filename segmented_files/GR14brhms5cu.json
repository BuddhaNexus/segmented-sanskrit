{
    "GR14brhms5cu:0": "Brahma-saṃhitā - Śrī-Jīva-gosvāmi-kṛta-dig-darśanī-ṭīkā-sahitā",
    "GR14brhms5cu:1": "īśvaraḥ paramaḥ kṛṣṇaḥ saccidānanda-vigrahaḥ |",
    "GR14brhms5cu:2": "anādir ādir govindaḥ sarva-kāraṇa-kāraṇam ||1|| // BrS_5.1 //",
    "GR14brhms5cu:3": "śrī-śrī-rādhā-kṛṣṇābhyāṃ namaḥ |",
    "GR14brhms5cu:4": "sanātana-samo yasya jyāyān śrīmān sanātanaḥ |",
    "GR14brhms5cu:5": "śrī-vallabho'nujaḥ so'sau śrī-rūpo jīva-sad-gatiḥ ||",
    "GR14brhms5cu:6": "śrī-kṛṣṇa-rūpa-mahimā mama citte mahīyatām |",
    "GR14brhms5cu:7": "yasya prasādād vyākartum icchāmi brahma-saṃhitām ||",
    "GR14brhms5cu:8": "duryojanāpi yuktārthā suvicārād ṛṣi-smṛtiḥ |",
    "GR14brhms5cu:9": "vicāre tu mamātra syād ṛṣīṇāṃ sa ṛṣir gatiḥ ||",
    "GR14brhms5cu:10": "yadyapy adhyāya-śata-yuk saṃhitā sā tathāpy asau |",
    "GR14brhms5cu:11": "adhyāyaḥ sūtra-rūpatvāt tasyāḥ sarvāṅgatāṃ gataḥ ||",
    "GR14brhms5cu:12": "śrīmad-bhāgavatādyeṣu dṛṣṭaḥ yan mṛṣṭa-buddhibhiḥ |",
    "GR14brhms5cu:13": "tad evātra parāmṛṣṭaṃ tato hṛṣṭaṃ mano mama ||",
    "GR14brhms5cu:14": "yad yac chrī-kṛṣṇa-sandarbhe vistārād vinirūpitam |",
    "GR14brhms5cu:15": "atra tat punar āmṛśya vyākhyātuṃ spṛśyate mayā ||",
    "GR14brhms5cu:16": "atha śrīmad-bhāgavate yad uktaṃ ete cāṃśa-kalāḥ puṃsaḥ kṛṣṇas tu bhagavān svayam [BhP 1.3.28] iti tad eva prathamam āha īśvara iti |",
    "GR14brhms5cu:17": "atra kṛṣṇa ity eva viśeṣya tan-nāmaiva |",
    "GR14brhms5cu:18": "kṛṣṇāvatārotsavety ādau śrī-śukādi-mahājana-prasiddhyā |",
    "GR14brhms5cu:19": "kṛṣṇāya vāsudevāya devakī-nandanāya",
    "GR14brhms5cu:20": "ity ādau sāmopaniṣadi ca |",
    "GR14brhms5cu:21": "prathama-pratītatvena",
    "GR14brhms5cu:22": "tan-nāma-vargāvirbhāva-kṛtā gargeṇa prathamam uddiṣṭatvena tathā yaṃ mantram adhikṛtya so'yam ārambhaḥ tatrāgrataḥ paricitatvena mūla-rūpatvāt",
    "GR14brhms5cu:23": "tad uktaṃ padma-purāṇe prabhāsa-khaṇḍe nārada-kuśadhvaja-saṃvāde",
    "GR14brhms5cu:24": "śrī-bhagavad-uktau - nāmnāṃ mukhyatamaṃ nāma kṛṣṇākhyaṃ me parantapa iti |",
    "GR14brhms5cu:25": "ataiva brahmāṇḍa-purāṇe śrī-kṛṣṇāṣṭottara-śata-nāma-stotre -",
    "GR14brhms5cu:26": "sahasra-nāmnāṃ puṇyānāṃ trir-āvṛttyā tu yat phalam |",
    "GR14brhms5cu:27": "ekāvṛttyā tu kṛṣṇasya nāmaikaṃ tat prayacchati ||",
    "GR14brhms5cu:28": "ity atra śrī-kṛṣṇasyety evoktaṃ yat tv agre govinda-nāmnā stoṣyate tat khalu",
    "GR14brhms5cu:29": "kṛṣṇatve'pi tasya gavendratva-vaiśiṣṭya-darśanārtham eva |",
    "GR14brhms5cu:30": "tad evaṃ rūḍhitvena prādhānyāt tasya iśvara ity ādīni viśeṣaṇāni |",
    "GR14brhms5cu:31": "atha",
    "GR14brhms5cu:32": "guṇa-dvārāpi tad dṛśyate |",
    "GR14brhms5cu:33": "yathāha gargaḥ -",
    "GR14brhms5cu:34": "āsan varṇās trayo hy asya gṛhṇato 'nuyugaṃ tanūḥ |",
    "GR14brhms5cu:35": "śuklo raktas tathā pīta idānīṃ kṛṣṇatāṃ gataḥ ||",
    "GR14brhms5cu:36": "bahūni santi nāmāni rūpāṇi ca sutasya te |",
    "GR14brhms5cu:37": "guṇa-karmānurūpāṇi tānya ahaṃ veda no janāḥ || [BhP 10.8.13-14]",
    "GR14brhms5cu:38": "anayor arthaḥ |",
    "GR14brhms5cu:39": "asya kṛṣṇatvena dṛśyamānasya prati-yugaṃ tanūr nānāvatārān gṛhṇataḥ prakāśyataḥ śuklādayas trayo āsan prakāśam avāpuḥ |",
    "GR14brhms5cu:40": "sa ca sa ca śuklādir avatāra idānīṃ sākṣād asyāvatāra-samaye kṛṣṇāṅgataḥ etasminn evāntarbhūtaḥ",
    "GR14brhms5cu:41": "ataiva kṛṣṇe kartṛtvāt sarvotkarṣakatvāt kṛṣṇa iti mukhyaṃ nāma |",
    "GR14brhms5cu:42": "tasmād asyaiva tāni rūpāṇīty āha bahūnīti |",
    "GR14brhms5cu:43": "tad evaṃ guṇa-dvārā",
    "GR14brhms5cu:44": "tan-nāmni prādhyānya-sūcakasya kṛṣṇasya tan-nāmnaḥ prādhānye labdhe -",
    "GR14brhms5cu:45": "kṛṣir bhū-vācakaḥ śabdo ṇaś ca nirvṛtivācakaḥ |",
    "GR14brhms5cu:46": "tayor aikyaṃ paraṃ brahma kṛṣṇa ity abhidhīyate ||",
    "GR14brhms5cu:47": "iti yoga-vṛttitve tasya tādṛśatvaṃ labhyate |",
    "GR14brhms5cu:48": "na cedaṃ padyam anya-param |",
    "GR14brhms5cu:49": "tad-upāsanā-tantra-gautamīya-tantre aṣṭādaśākṣara-vyākhyāyāṃ tad etat tulyaṃ padyaṃ dṛśyate",
    "GR14brhms5cu:50": "kṛṣi-śabdaś ca sattārtho ṇaś cānanda-svarūpakaḥ |",
    "GR14brhms5cu:51": "sukha-rūpo bhaved ātmā bhāvānanda-mayatvataḥ || iti |",
    "GR14brhms5cu:52": "tasmād ayam arthaḥ - bhavanty asmāt sarve'rthā iti bhūḥ dhātv-artha ucyate",
    "GR14brhms5cu:53": "bhāva-śadavat sa cātra karṣter evārthas tasyaiva prāptatvāt |",
    "GR14brhms5cu:54": "gautamīye",
    "GR14brhms5cu:55": "bhū-śabdasya sattā-vācakatve'pi tad-dhātv-artha-sattaivocyate |",
    "GR14brhms5cu:56": "ghaṭatvaṃ",
    "GR14brhms5cu:57": "sattā-vācakam ity ukte ghaṭa-sattaiva gamyate na tu paṭa-sattā na vā sāmānya-satteti |",
    "GR14brhms5cu:58_0": "atha nivṛttir ānandas tayor aikyaṃ sāmānādhikaraṇyena vyaktaṃ yat paraṃ brahma sarvato'pi sarvasyāpi bṛṃhaṇaṃ vastu tat bṛhattamaṃ",
    "GR14brhms5cu:58_1": "kṛṣṇa ity abhidhīyate kintu kṛṣer ākarṣa-mātrārthatvena ṇa-śabdasya ca pratipādyenānandena saha sāmānādhikaraṇyāsambhavād",
    "GR14brhms5cu:58_2": "dhetu-mator",
    "GR14brhms5cu:59": "abhedopacāraḥ kāryaḥ |",
    "GR14brhms5cu:60": "tac cākarṣa-prācuryārtham āyur ghṛtam itivat |",
    "GR14brhms5cu:61": "brahma-śabdasya tat-tad-arthatvaṃ ca bṛhattvād bṛṃhaṇatvāc ca tad brahma",
    "GR14brhms5cu:62": "paramaṃ vidur [ViP 1.12.57] iti viṣṇu-purāṇāt |",
    "GR14brhms5cu:63": "evam evoktaṃ bṛhad-gautamīye -",
    "GR14brhms5cu:64": "kṛṣi-śabdaś ca sattārtho ṇaś cānanda-svarūpakaḥ |",
    "GR14brhms5cu:65": "sattā-svānandayor yogāt cit paraṃ brahma cocyate || iti |",
    "GR14brhms5cu:66": "advaya-vādibhir api sattānandayor aikyaṃ tathā mantavyam |",
    "GR14brhms5cu:67": "śābdikair bhinnābhidheyatvena pratīteḥ |",
    "GR14brhms5cu:68": "sattā-śabdena cātra sarveṣāṃ satāṃ",
    "GR14brhms5cu:69": "pravṛtti-hetur yat paramaṃ sa tad evocyate |",
    "GR14brhms5cu:70": "sad eva saumyedam agra āsīd [Chā 6.2.1] iti śruteḥ |",
    "GR14brhms5cu:71": "abhinnābhidheyatve'pi vṛkṣas tarur ityvad",
    "GR14brhms5cu:72": "viśeṣaṇa-viśeṣyatvāyogād ekasya vaiyarthyāc ca |",
    "GR14brhms5cu:73": "gautamīyaṃ padyaṃ caiva vyākhyeyam |",
    "GR14brhms5cu:74": "pūrvārdhe sarvākarṣaṇa-śakti-viśiṣṭa ānandaḥ kṛṣṇa ity",
    "GR14brhms5cu:75": "arthaḥ |",
    "GR14brhms5cu:76": "uttarārdhe yasmād evaṃ sarvākarṣaka-sukha-rūpo'sau tasmād ātmā jīvaś ca tatra sukha-rūpo bhavet |",
    "GR14brhms5cu:77": "tatra hetu-bhāvaḥ premā tanmayānandatvād iti |",
    "GR14brhms5cu:78": "tad evaṃ svarūpa-guṇābhyāṃ parama-bṛhattamaḥ sarvākarṣaka ānandaḥ kṛṣṇa-śabda-vācya iti jñeyam |",
    "GR14brhms5cu:79": "sa ca śabdaḥ śrī-devakīnandana eva rūḍhaḥ |",
    "GR14brhms5cu:80": "asyaiva sarvānandakatvaṃ vāsudevopaniṣadi dṛṣṭam - devakī-nandano",
    "GR14brhms5cu:81": "nikhilam ānandayat iti |",
    "GR14brhms5cu:82": "āhuś ca nāma-kaumudī-kārāḥ - kṛṣṇa-śabdasya",
    "GR14brhms5cu:83": "tamāla-śyāmala-tviṣi śrī-yaśodā-stanandhaye para-brahmaṇi rūḍhiḥ iti |",
    "GR14brhms5cu:84": "tataś cāsau śabdo nānyatra saṅkramaṇīyaḥ |",
    "GR14brhms5cu:85": "yathāha bhaṭṭaḥ -",
    "GR14brhms5cu:86": "labdhātmikā satī rūḍhir bhaved yogāpahāriṇī |",
    "GR14brhms5cu:87": "kalpanīyā tu labhante nātmānaṃ yoga-bādhataḥ ||",
    "GR14brhms5cu:88": "iti para-brahmatvaṃ ca śrīmad-bhāgavate gūḍhaṃ paraṃ brahma",
    "GR14brhms5cu:89": "manuṣya-liṅgam [BhP 7.15.58] iti, yan-mitraṃ paramānandaṃ pūrṇaṃ brahma",
    "GR14brhms5cu:90": "sanātanam iti [BhP 10.14.32] |",
    "GR14brhms5cu:91": "śrī-viṣṇu-purāṇe - yatrāvatīrṇaṃ kṛṣṇākhyaṃ paraṃ brahma narākṛti [ViP 4.11.2] iti |",
    "GR14brhms5cu:92": "śrī-gītāsu ca brahmaṇo hi",
    "GR14brhms5cu:93": "pratiṣṭhāham [Gītā 14.27] iti |",
    "GR14brhms5cu:94": "śrī-gopāla-tāpanīṣu ca yo'sau paraṃ brahma gopālaḥ iti |",
    "GR14brhms5cu:95": "atha mūlam anusarāmaḥ |",
    "GR14brhms5cu:96": "yasmād eva tādṛk kṛṣṇa-śabda-vācyas tasmād īśvaraḥ sarva-vaśāyitā |",
    "GR14brhms5cu:97": "tad idam upalakṣitaṃ bṛhad-gautamīye",
    "GR14brhms5cu:98": "kṛṣṇa-śabdasyaivārthāntareṇa |",
    "GR14brhms5cu:99": "athavā karṣayet sarvaṃ jagat sthāvara-jaṅgamam |",
    "GR14brhms5cu:100": "kāla-rūpeṇa bhagavān tenāyaṃ kṛṣṇa ucyate || iti |",
    "GR14brhms5cu:101": "kalayati niyamayati sarvam iti kāla-śabdārthaḥ |",
    "GR14brhms5cu:102": "tathā ca tṛtīye tam uddiśoddhavasya pūrṇa eva nirṇayaḥ |",
    "GR14brhms5cu:103": "svayaṃ tv asāmyātiśayas tryadhīśaḥ",
    "GR14brhms5cu:104": "svārājya-lakṣmy-āpta-samasta-kāmaḥ |",
    "GR14brhms5cu:105": "baliṃ haradbhiś cira-loka-pālaiḥ",
    "GR14brhms5cu:106": "kirīṭa-koṭy-eḍita-pāda-pīṭhaḥ || [BhP 3.2.21] iti |",
    "GR14brhms5cu:107": "śrī-gītāsu viṣṭabhyāham idaṃ kṛtsnam ekāṃśena sthito jagat [Gītā 10.42] iti |",
    "GR14brhms5cu:109": "śrī-gopāla-tāpanyām-eko vaśī sarvagaḥ kṛṣṇa īḍyaḥ [GTU 1.19] iti |",
    "GR14brhms5cu:110": "yasmād eva tādṛg-īśvaraḥ, tasmāt paramaḥ |",
    "GR14brhms5cu:111": "sarvotkṛṣṭā mā lakṣmī-rūpāḥ śaktayo yasmin |",
    "GR14brhms5cu:112": "tad uktaṃ śrī-bhāgavate --reme ramābhir nija-kāma-samplutaḥ",
    "GR14brhms5cu:113": "[BhP 10.59.43] iti |",
    "GR14brhms5cu:114": "nāyaṃ śriyo'ṅga u nitānta-rateḥ prasādaḥ [BhP",
    "GR14brhms5cu:115": "ityādi |",
    "GR14brhms5cu:116": "tatrātiśuśubhe tābhir bhagavān devakī-sutaḥ [BhP 10.33.6] iti |",
    "GR14brhms5cu:117": "tābhir",
    "GR14brhms5cu:118": "vidhūta-śokābhir bhagavān acyuto vṛtaḥ |",
    "GR14brhms5cu:119": "vyarocatādhikam [BhP 10.32.20]",
    "GR14brhms5cu:120": "iti ca |",
    "GR14brhms5cu:121": "atraivāgre vakṣyate - śriyaḥ kāntāḥ kāntaḥ parama-puruṣaḥ [BrahmaS",
    "GR14brhms5cu:122": "5.56] iti |",
    "GR14brhms5cu:123": "tāpanyāṃ ca -kṛṣṇo vai paramaṃ daivatam [GTU 1.3] iti |",
    "GR14brhms5cu:124": "yasmād eva tādṛk paramas tasmād ādiś ca |",
    "GR14brhms5cu:125": "tad uktaṃ śrī-daśame -",
    "GR14brhms5cu:126": "śrutvājitaṃ jarāsandhaṃ nṛpater dhyāyato hariḥ |",
    "GR14brhms5cu:127": "āhopāyaṃ tam evādya uddhavo yam uvāca ha || [BhP 10.72.15] iti |",
    "GR14brhms5cu:128": "ṭīkā ca svāmi-pādānām - ādyo hariḥ śrī-kṛṣṇa ity eṣā |",
    "GR14brhms5cu:129": "ekādaśe tu tasya śreṣṭhatvam ādyatvaṃ ca yugapad āha |",
    "GR14brhms5cu:130": "puruṣam ṛṣabham ādyaṃ",
    "GR14brhms5cu:131": "kṛṣṇa-saṃjñaṃ nato'smi iti |",
    "GR14brhms5cu:132": "na caitad āditvaṃ tad-avatārāpekṣaṃ kintu anādi na vidyate ādir yasya",
    "GR14brhms5cu:133": "tādṛśaḥ |",
    "GR14brhms5cu:134": "tāpanyāṃ ca -- eko vaśī sarvagaḥ kṛṣṇa īḍyaḥ ity uktvāha nityo nityānām iti ca yasmād eva tādṛśatayā ādis tasmāt sarva-kāraṇa-kāraṇam |",
    "GR14brhms5cu:135": "tathā ca daśame taṃ prati devakī-vākyam -",
    "GR14brhms5cu:136": "yasyāṃśāṃśāṃśa-bhāgena viśvotpatti-layodayāḥ |",
    "GR14brhms5cu:137": "bhavanti kila viśvātmaṃs taṃ tvādyāhaṃ gatiṃ gatā || [BhP 10.85.31] iti |",
    "GR14brhms5cu:138": "ṭīkā ca - yasyāṃśaḥ puruṣas tasyāṃśo māyā tasyā aṃśā guṇās teṣāṃ bhāgena paramāṇu-mātra-leśena viśvotpatty-ādayo bhavanti |",
    "GR14brhms5cu:139": "taṃ tvā tvāṃ gatiṃ śaraṇaṃ gatāsmi ity eṣā |",
    "GR14brhms5cu:140": "tathā ca brahma-stutau - nārāyaṇo'ṅga",
    "GR14brhms5cu:141": "nara-bhū-jalāyanāt [BhP 10.14.3] iti |",
    "GR14brhms5cu:142": "narāj jātāni tattvāni nārāṇīti vidur budhāḥ |",
    "GR14brhms5cu:143": "tasya tāny ayanaṃ pūrvaṃ tena nārāyaṇaḥ smṛtaḥ ||",
    "GR14brhms5cu:144": "ity anena lakṣito yo nārāyaṇaḥ sa tavāṅgaṃ tvaṃ punar aṅgīty arthaḥ |",
    "GR14brhms5cu:145": "śrī-gītāsu viṣṭabhyāham idaṃ kṛtsnam ekāṃśena sthito jagat iti |",
    "GR14brhms5cu:146": "tad evaṃ kṛṣṇa-śabdasya yaugikārtho'pi sādhitaḥ |",
    "GR14brhms5cu:147": "ye ca tac-chabdena kṛṣiṇābhyāṃ paramānanda-mātraṃ vācayanti te'pi",
    "GR14brhms5cu:148": "īśvarādi-viśeṣaṇais tatra svābhāvikī śaktiṃ manyeran |",
    "GR14brhms5cu:149": "tasmin na dvitīyatvena sarva-kāraṇatvena ca vastv-antara-śaktiṃ manyeran |",
    "GR14brhms5cu:150": "tasmin na dvitīyatvena sarva-kāraṇatvena ca vastv-antara-śakty-āropāyogāt |",
    "GR14brhms5cu:151": "tathā ca śrutiḥ - ānando brahma iti |",
    "GR14brhms5cu:152": "ko hy evānyāt kaḥ prāṇyād yad eṣa ākāśa ānando na syāt |",
    "GR14brhms5cu:153": "ānandād dhīmāni bhūtāni jāyante |",
    "GR14brhms5cu:154": "[TaittU 2.7.1]",
    "GR14brhms5cu:155": "na tasya kāryaṃ karaṇaṃ ca vidyate na tat-samaś cābhyadhikaś ca dṛśyate |",
    "GR14brhms5cu:156": "parāsya śaktir vividhaiva śrūyate svābhāvikī jñāna-bala-kriyā ca || [ŚvetU 6.8] iti |",
    "GR14brhms5cu:157": "nanu sva-mate yoga-vṛttau ca sarvākarṣakaṃ parama-bṛhattamānandaḥ kṛṣṇa ity abhidhānāt avigraha eva sa ity avagamyate ānandasya vigrahānavagamāt |",
    "GR14brhms5cu:158": "satyam |",
    "GR14brhms5cu:159": "kintv ayaṃ paramo'pūrvaḥ pūrva-siddhānanda-vigrahaḥ iti |",
    "GR14brhms5cu:160": "sac-cid-ānanda-lakṣaṇo yo vigrahas tad-rūpa evety arthaḥ |",
    "GR14brhms5cu:161": "tathā ca śrī-daśame brahmaṇaḥ stave tvayy eva nitya-sukha-bodha-tanāv iti |",
    "GR14brhms5cu:162": "tāpanī-hayaśīrṣayor api - sac-cid-ānanada-rūpāya kṛṣṇāyākliṣṭa-kāriṇe iti",
    "GR14brhms5cu:163": "brahmāṇḍe ca śrī-kṛṣṇāṣṭottara-śata-nāma-stotre nanda-vraja-janānandī",
    "GR14brhms5cu:164": "sac-cid-ānanda-vigrahaḥ iti |",
    "GR14brhms5cu:165": "etad uktaṃ bhavati |",
    "GR14brhms5cu:166": "sattvaṃ khalv avyabhicāritvam ucyate tad-rūpatvaṃ ca tasya śrī-daśame brahmādi-vākye -",
    "GR14brhms5cu:167": "satye pratiṣṭhitaḥ kṛṣṇaḥ satyam atra pratiṣṭhitam |",
    "GR14brhms5cu:168": "satyāt satyaṃ ca govindas tasmāt satyo hi nāmataḥ || [Mbh 5.68.12] iti |",
    "GR14brhms5cu:169": "śrī-devakī-vākye ca --",
    "GR14brhms5cu:170": "naṣṭe loke dvi-parārdhāvasāne",
    "GR14brhms5cu:171": "mahā-bhūteṣv ādi-bhūtaṃ gateṣu |",
    "GR14brhms5cu:172": "vyakte 'vyaktaṃ kāla-vegena yāte bhavān ekaḥ śiṣyate 'śeṣa-saṃjñaḥ || [BhP 10.3.25]",
    "GR14brhms5cu:173": "martyo mṛtyu-vyāla-bhītaḥ palāyan lokān sarvān nirbhayaṃ nādyagacchat |",
    "GR14brhms5cu:174": "tat-pādābjaṃ prāpya yadṛcchayādya svasthaḥ śete mṛtyur asmād apaiti || [BhP 10.3.24] ity ādi |",
    "GR14brhms5cu:175": "eko'si prathamam [BhP 10.14.18] ity ādi śrī-brahmaṇo vākye tad amitaṃ",
    "GR14brhms5cu:176": "brahmādvayaṃ śiṣyate iti |",
    "GR14brhms5cu:177": "śrī-gītāsu brahmaṇo hi pratiṣṭhāham iti |",
    "GR14brhms5cu:178": "yasmāt kṣaram atīto'ham akṣarād api cottamaḥ |",
    "GR14brhms5cu:179": "ato'smi loke vede ca prathitaḥ puruṣottamaḥ || iti |",
    "GR14brhms5cu:180": "tāpanyām -",
    "GR14brhms5cu:181": "janma-jarābhyāṃ bhinnaḥ sthānur ayam acchedyo'yaṃ yo'sau saurye tiṣṭhati |",
    "GR14brhms5cu:182": "yo'sau goṣu tiṣṭhati, yo'sau gāḥ pālayati, yo'sau gopeṣu tiṣṭhati govindān",
    "GR14brhms5cu:183": "mṛtyur bibheti || [GTU 2.23] ity ādi ca |",
    "GR14brhms5cu:184": "tatra pūrvatra saurya iti |",
    "GR14brhms5cu:185": "saurī",
    "GR14brhms5cu:186": "yamunā, tad adūra-deśe vṛndāvane ity arthaḥ |",
    "GR14brhms5cu:187": "atha cid-rūpatvaṃ sva-prakāśatvena para-prakāśatvam |",
    "GR14brhms5cu:188": "tac coktaṃ śrī-daśame",
    "GR14brhms5cu:189": "brahmaṇā ekas tvam ātmā ity ādau svayaṃ jyotīr iti |",
    "GR14brhms5cu:190": "tāpanyāṃ -",
    "GR14brhms5cu:191": "yo brahmāṇaṃ vidadhāti pūrvaṃ yo vidyāstasmai gopāyati sma kṛṣṇaḥ |",
    "GR14brhms5cu:192": "taṃ ha daivamātmabuddhiprakāśaṃ mumukṣurvai śaraṇamanuvrajeta || [GTU 1.26] iti |",
    "GR14brhms5cu:193": "na cakṣuṣā paśyati rūpam asya yam evaiṣa vṛṇute tena labhyas tasyaiṣa ātmā vṛṇute tanuṃ svām || ity śruty-antaravat |",
    "GR14brhms5cu:194": "yathānanda-svarūpatvaṃ sarvāṃśena nirupādhi-parama-premāspadatvam |",
    "GR14brhms5cu:195": "tac ca śrī-daśame brahma-stavānte - brahman parodbhave kṛṣṇe [BhP 10.14.49]",
    "GR14brhms5cu:196": "ity-ādi-praśnottarayor vyaktam |",
    "GR14brhms5cu:197": "tathā cānubhūtam ānakadundubhinā --",
    "GR14brhms5cu:198": "vidito 'si bhavān sākṣāt puruṣaḥ prakṛteḥ paraḥ kevalānubhavānanda- svarūpaḥ sarva-buddhi-dṛk || [BhP 10.3.13] iti |",
    "GR14brhms5cu:199": "ānandaṃ brahmaṇo rūpaṃ iti śruty-antaravat |",
    "GR14brhms5cu:200": "tad evaṃ tasya sac-cid-ānanda-vigraha-rūpatve siddhe, vigraha evātmā tathātmaiva vigraha iti siddham |",
    "GR14brhms5cu:201": "tato jīvavad dehitvaṃ tasya nety api siddhāntitam |",
    "GR14brhms5cu:202": "yathoktaṃ śrī-śukena -",
    "GR14brhms5cu:203": "kṛṣṇam enam avehi tvam ātmānam akhilātmanām |",
    "GR14brhms5cu:204": "jagad-dhitāya so'py atra dehīvābhāti māyayā || [BhP 10.14.55] iti |",
    "GR14brhms5cu:205": "tathāpi tasya dehival-līlā-kṛpā-paravaśatayaivety arthaḥ |",
    "GR14brhms5cu:206": "māyā dambhe kṛpāyāṃ ca iti viśva-prakāśaḥ |",
    "GR14brhms5cu:207": "tad evam asya tathā",
    "GR14brhms5cu:208": "tathā-lakṣaṇa-śrī-kṛṣṇa-rūptave siddhe cobhaya-līlābhiniviṣṭatvena kvacid vṛṣṇīndratvaṃ kvacid govindatvaṃ ca dṛśyate |",
    "GR14brhms5cu:209": "tathāha dvādaśe śrī-sūtaḥ --",
    "GR14brhms5cu:210": "śrī-kṛṣṇa-kṛṣṇa-sakha-vṛṣṇy-ṛṣabhāvani-dhrug-",
    "GR14brhms5cu:211": "rājanya-vaṃśa-dahanānapavargya-vīrya |",
    "GR14brhms5cu:212": "govinda gopa-vanitā-vraja-bhṛtya-gīta-",
    "GR14brhms5cu:213": "tīrtha-śravaḥ śravaṇa-maṅgala pāhi bhṛtyān || [BhP 12.11.25] iti |",
    "GR14brhms5cu:214": "tad evam api svābhīṣṭa-rūpa-līlā-parikara-viśiṣṭatayā govindatvam eva svārādhyatvena yojayati govinda iti |",
    "GR14brhms5cu:215": "yathā atraivāgre stoṣyate",
    "GR14brhms5cu:216": "cintāmaṇi-prakara-sadmasu kalpa-vṛkṣa iti |",
    "GR14brhms5cu:217": "abhiṣekānte govinda iti cābhyadhāt [BhP 10.27.23] ity uktvā tat prakaraṇārambhe śrī-śuka-prārthanā",
    "GR14brhms5cu:218": "prīyān na indro gavām [BhP 10.26.25] iti gavāṃ sarvāśrayatvād",
    "GR14brhms5cu:219": "gavendratvenaiva sarvendratva-siddheḥ |",
    "GR14brhms5cu:220": "na cedaṃ nyūnaṃ mantavyam |",
    "GR14brhms5cu:221": "tathā hi go-sūktam -",
    "GR14brhms5cu:222": "gobhyo yajñāḥ pravartante gobhyo devāḥ samutthitāḥ |",
    "GR14brhms5cu:223": "gobhir vedāḥ samudgīrṇāḥ ṣaḍ-aṅga-padaka-kramāḥ || iti |",
    "GR14brhms5cu:224": "astu tāvat parama-golokāvatīrṇānāṃ tāsāṃ gavām indratvam iti tāpanīṣu ca",
    "GR14brhms5cu:225": "brahmaṇā tadīyam eva svenārādhanaṃ prakāśitam -- govindaṃ",
    "GR14brhms5cu:226": "sac-cid-ānanda-vigrahaṃ vṛndāvana-sura-bhūruha-talāsīnaṃ satataṃ",
    "GR14brhms5cu:227": "samarud-gaṇo'haṃ toṣayāmi |",
    "GR14brhms5cu:228": "[GTU 1.37] iti |",
    "GR14brhms5cu:229": "tathaiva daśame -- tad bhūri bhāgyam iha janma kim apy aṭavyām [BhP 10.14.34] ity ādi, śrī-nanda-nandanatvenaiva ca taṃ labdhuṃ prārthanā",
    "GR14brhms5cu:230": "naumīḍya te'bhra-vapuṣe taḍid-ambarāya ity ādi paśupāṅgajāya [BhP 10.14.1] iti |",
    "GR14brhms5cu:232": "tad evaṃ govinda-śabdasya nānā-pāramaiśvarya-mayy anyārthatāpi tena nābhimatā |",
    "GR14brhms5cu:233": "tathā coktaṃ - īśvaratve",
    "GR14brhms5cu:234": "parameśvaratvānuvāda-pūrvaka-tātparyāvasānatayā gautamīya-tantre",
    "GR14brhms5cu:235": "śrīmad-daśākṣara-mantrārtha-kathane -",
    "GR14brhms5cu:236": "gopīti prakṛtiṃ vidyāj janas tattva-samūhakaḥ |",
    "GR14brhms5cu:237": "anayor āśrayo vyāptyā kāraṇatvena ceśvaraḥ |",
    "GR14brhms5cu:238": "sāndrānandaṃ paraṃ jyotir vallabhatvena kathyate ||",
    "GR14brhms5cu:239": "athavā gopī prakṛtir janas tad-aṃśa-maṇḍalam |",
    "GR14brhms5cu:240": "anayor vallabhaḥ proktaḥ svāmī kṛṣṇākhya īśvaraḥ ||",
    "GR14brhms5cu:241": "kārya-kāraṇayor īśaḥ śrutibhis tena gīyate ||",
    "GR14brhms5cu:242": "aneka-janma-siddhānāṃ gopīnāṃ patir eva vā |",
    "GR14brhms5cu:243": "nanda-nandana ity uktas trailokyānanda-vardhanaḥ || iti.",
    "GR14brhms5cu:244": "prakṛtim iti māyākhyāṃ jagat-kāraṇa-śaktim ity arthaḥ tattva-samūhako",
    "GR14brhms5cu:245": "mahad-ādi-rūpaḥ |",
    "GR14brhms5cu:246": "anayor āśrayaḥ sāndrānandaṃ paraṃ jyotir īśvarao",
    "GR14brhms5cu:247": "vallabha-śabdena kathyate |",
    "GR14brhms5cu:248": "īśvaratve hetur vyāptyā kāraṇatvena ceti |",
    "GR14brhms5cu:249": "prakṛtir iti svarūpa-bhūtā māyātītā vaikuṇṭhādau prakāśamānā",
    "GR14brhms5cu:250": "mahā-lakṣmy-ākhyā śaktir ity arthaḥ |",
    "GR14brhms5cu:251": "aṃśa-maṇḍalaṃ saṅkarṣaṇādi-rūpam |",
    "GR14brhms5cu:252": "aneka-janma-siddhānām ity atra |",
    "GR14brhms5cu:253": "bahūni me vyatītāni janmāni tava cārjuna",
    "GR14brhms5cu:254": "[Gītā 4.5] iti śrī-bhagavad-gītā-vacanām anādi-janma-paramparāyām eva tātparyam |",
    "GR14brhms5cu:255": "tad evam atrāpi nanda-nandanatvam evābhimataṃ śrī-gargeṇa ca yathoktam |",
    "GR14brhms5cu:256": "prāg ayaṃ vāsudevasya kvacij jātas tavātmajaḥ [BhP 10.8.14] iti |",
    "GR14brhms5cu:257": "ātmajatvaṃ hi tasya śrī-vasudevasyāpi manasy āvirbhūtatvam evābhimatam |",
    "GR14brhms5cu:258": "āviveśāṃśa-bhāgena mana ānakadundubheḥ [BhP 10.2.16] iti |",
    "GR14brhms5cu:259": "śrī-devakyām",
    "GR14brhms5cu:260": "api dadhāra sarvātmakam ātma-bhūtaṃ kāṣṭhā yathānanda-karaṃ manastaḥ",
    "GR14brhms5cu:261": "[BhP 10.2.18] ity ādeḥ |",
    "GR14brhms5cu:262": "śrī-vrajeśvarayo'pi tathāsīd eva phalena",
    "GR14brhms5cu:263": "phala-kāraṇam anumīyate |",
    "GR14brhms5cu:264": "śrī-bhagavat-prādurbhāvasya",
    "GR14brhms5cu:265": "pūrvāvyavahita-kālaṃ vyāpya tathā tathā sarvatra darśanāt |",
    "GR14brhms5cu:266": "kintv ātmani tasyāvirbhāve saty apy ātmajatvāya pitṛ-bhāva-maya-śuddha-mahā-premaiva",
    "GR14brhms5cu:267": "prayojakam |",
    "GR14brhms5cu:268": "brahmaṇaḥ sakāśād varāha-devasyāvirbhāve'pi parasparaṃ tathā bhāva-darśanābhāvāt |",
    "GR14brhms5cu:269": "tathā nṛsiṃha-devaḥ stambhayor api |",
    "GR14brhms5cu:270": "na ca vaktavyam",
    "GR14brhms5cu:271": "udara-praveśe sati putratvaṃ syāt |",
    "GR14brhms5cu:272": "parīkṣid-rakṣaṇārthaṃ tan-mātur",
    "GR14brhms5cu:273": "udara-praviṣṭe ca tayos tādṛśa-vyavahārābhāvāt |",
    "GR14brhms5cu:274": "tasmāt",
    "GR14brhms5cu:275": "vātsalyābhidha-premaiva putratve kāraṇam |",
    "GR14brhms5cu:276": "tādṛśa-śuddha-premā tu",
    "GR14brhms5cu:277": "śrī-vrajeśvarayor eva śrī-vasudeva-devakyos tu paramaiśvarya-jñānaṃ",
    "GR14brhms5cu:278": "pratibandhakaṃ iti sādhūktaṃ prāg ayaṃ vasudevasya iti |",
    "GR14brhms5cu:279": "atha śrī-śukadevena tathaiva nirṇītaṃ nāyaṃ sukhāpo bhagavān dehināṃ",
    "GR14brhms5cu:280": "gopikā-sutaḥ [BhP 10.9.21] iti |",
    "GR14brhms5cu:281": "āgama-vidbhir api sakala-loka-maṅgalo",
    "GR14brhms5cu:282": "nanda-gopa-tanayo devatā iti |",
    "GR14brhms5cu:283": "ataḥ śrīmad-daśākṣara-viniyoge'pi tan-maya",
    "GR14brhms5cu:284": "eva dṛśyate iti |",
    "GR14brhms5cu:285": "atha viśeṣaḥ śrī-vaiṣṇava-toṣaṇyāṃ nandas tv ātmaja",
    "GR14brhms5cu:286": "utpannaḥ [BhP 10.5.1] ity ādau draṣṭavyaḥ |",
    "GR14brhms5cu:287": "sahasra-patra-kamalaṃ gokulākhyaṃ mahat padam |",
    "GR14brhms5cu:288": "tat-karṇikāraṃ tad-dhāma tad-anantāṃśa-sambhavam ||2|| // BrS_5.2 //",
    "GR14brhms5cu:289": "atha tasya tad-rūpatā-sādhakaṃ nityaṃ dhāma pratipādayati sahasra-patraṃ",
    "GR14brhms5cu:290": "kamalam ity ādinā |",
    "GR14brhms5cu:291": "sahasrāṇi patrāṇi yatra tat kamalam |",
    "GR14brhms5cu:292": "bhūmiś",
    "GR14brhms5cu:293": "cintāmaṇi-gaṇamayīti vakṣyamāṇānusāreṇa cintāmaṇi-mayaṃ padmaṃ",
    "GR14brhms5cu:294": "tad-rūpaṃ mahat sarvotkṛṣṭaṃ padaṃ sthānam |",
    "GR14brhms5cu:295": "mahataḥ śrī-kṛṣṇasya",
    "GR14brhms5cu:296": "mahā-bhagavato vā padaṃ mahā-vaikuṇṭhādi-rūpaṃ ity arthaḥ |",
    "GR14brhms5cu:297": "rūḍhir yogam apaharatīti nyāyena tasyaiva pratīteḥ |",
    "GR14brhms5cu:298": "etad abhipretyoktaṃ śrī-daśame",
    "GR14brhms5cu:299": "bhagavān gokuleśvaraḥ iti śīlārthe tv atra varac-pratyayaḥ |",
    "GR14brhms5cu:300": "ataiva tad-anukūlatvenottara-grantho'pi vyākhyeyaḥ |",
    "GR14brhms5cu:301": "tad eva cāmnātaṃ gokulaṃ vana-vaikuṇṭham iti |",
    "GR14brhms5cu:302": "tasya śrī-kṛṣṇasya dhāma",
    "GR14brhms5cu:303": "śrī-nanda-yaśodādibhiḥ saha vāsa-yogyaṃ mahāntaḥ-puraṃ taiḥ sahavāsitātvagre samuddekṣyate",
    "GR14brhms5cu:304": "tasya svarūpam āha tad iti |",
    "GR14brhms5cu:305": "anantasya",
    "GR14brhms5cu:306": "śrī-baladevasyāṃśena jyotir-vibhāga-viśeṣeṇa sambhavaḥ sadāvirbhāvo yasya",
    "GR14brhms5cu:307": "tat tathā tantreṇaitad api bodhyate |",
    "GR14brhms5cu:308": "ananto'ṃśo yasya tasya śrī-baladevasyāpi",
    "GR14brhms5cu:309": "sambhavo nivāso yatra tad iti |",
    "GR14brhms5cu:310": "karṇikāraṃ mahad yantraṃ ṣaṭ-koṇaṃ vajra-kīlakam |",
    "GR14brhms5cu:311": "ṣaḍ-aṅga-ṣaṭ-padī-sthānaṃ prakṛtyā puruṣeṇa ca || // BrS_5.3 //",
    "GR14brhms5cu:312": "premānanda-mahānanda-rasenāvasthitaṃ hi yat |",
    "GR14brhms5cu:313": "jyotī-rūpeṇa manunā kāma-bījena saṅgatam ||3|| // BrS_5.4 //",
    "GR14brhms5cu:314": "sarva-gaṇa-sevitasya śrīmad-aṣṭadaśākṣara-mantra-rājasya bahu-pīṭhasya",
    "GR14brhms5cu:315": "mukhya-pīṭham idam ity āha karṇikāram iti dvayena |",
    "GR14brhms5cu:316": "mahad-yantram iti |",
    "GR14brhms5cu:317": "yat prakṛtir eva sarvatra mantratvena pūjārthaṃ likhyate ity arthaḥ |",
    "GR14brhms5cu:318": "yantram eva darśayati ṣaṭ-koṇā abhyantare yasya tat |",
    "GR14brhms5cu:319": "vajra-kīlakaṃ karṇikāre",
    "GR14brhms5cu:320": "bīja-rūpa-hīra-kakolaka-śobhitam || yantre ca-kāropalakṣitā |",
    "GR14brhms5cu:321": "caturthy-antā",
    "GR14brhms5cu:322": "catur-akṣarī kīla-rūpā jñeyā |",
    "GR14brhms5cu:323": "ṣaṭ-koṇatve prayojanam āha ṣaḍ-aṅgāni",
    "GR14brhms5cu:324": "yasyāḥ sā ṣaṭ-padī śrīmad-aṣṭādaśākṣarī tasyāḥ sthānam |",
    "GR14brhms5cu:325": "prakṛtir mantrasya svarūpaṃ svayam eva śrī-kṛṣṇaḥ, kāraṇa-rūpatvāt |",
    "GR14brhms5cu:326": "tac coktam ṛṣy-ādi-smaraṇe - kṛṣṇaḥ prakṛtir iti |",
    "GR14brhms5cu:327": "puruṣaś ca sa eva tad-adhiṣṭhātṛ-devatā-rūpaḥ |",
    "GR14brhms5cu:328": "tābhyām avasthitam adhiṣṭhitam |",
    "GR14brhms5cu:329": "sa hi mantre caturdhā pratīyate |",
    "GR14brhms5cu:330": "mantrasya",
    "GR14brhms5cu:331": "kāraṇa-rūpatvena,",
    "GR14brhms5cu:332": "adhiṣṭhātṛ-devatā-rūpatvena, varṇa-samudāya-rūpatvena, ārādhya-rūpatvena",
    "GR14brhms5cu:333": "ca |",
    "GR14brhms5cu:334": "tatra kāraṇa-rūpatvena adhiṣṭhātṛ-devatā-rūpatvenātrocyate |",
    "GR14brhms5cu:335": "ārādhya-rūpatvena prāg uktaḥ |",
    "GR14brhms5cu:336": "īśvaraḥ paramaḥ kṛṣṇa iti |",
    "GR14brhms5cu:337": "varṇa-rūpatvenāgre uddhariṣyate kāmaḥ kṛṣṇāya iti |",
    "GR14brhms5cu:338": "yathoktaṃ",
    "GR14brhms5cu:339": "hāyaśīrṣa-pañcarātre -",
    "GR14brhms5cu:340": "vācyatvaṃ vācakatvaṃ devatā-mantrayor iha |",
    "GR14brhms5cu:341": "abhedenocyate brahma tattva-vidbhir vicārataḥ || iti |",
    "GR14brhms5cu:342": "gopāla-tāpanī-śrutiṣu -",
    "GR14brhms5cu:343": "vāyur yathaiko bhuvanaṃ praviṣṭo janye janye pañca-rūpo babhūva |",
    "GR14brhms5cu:344": "kṛṣṇas tathaiko'pi jagad-dhitārthaṃ",
    "GR14brhms5cu:345": "śabdenāsau pañca-pado vibhāti || iti |",
    "GR14brhms5cu:346": "kvacid durgāyā adhiṣṭhātṛtvaṃ śakti-śaktimator abheda-vivakṣayā yathā ca bṛhad-gautamīye",
    "GR14brhms5cu:347": "rādhā durgā śivā durgā lakṣmī durgā prakīrtitā |",
    "GR14brhms5cu:348": "gopāla-viṣṇu-pūjāyām ādy-antā na tu madhyamā ||",
    "GR14brhms5cu:349": "ataivoktaṃ gautamīya-kalpe --",
    "GR14brhms5cu:350": "yaḥ kṛṣṇaḥ saiva durgā syād yā durgā kṛṣṇa eva saḥ |",
    "GR14brhms5cu:351": "anayor antarādarśī saṃsārān no vimucyate || ity ādi |",
    "GR14brhms5cu:352": "ataḥ svayam eva śrī-kṛṣṇas tatra svarūpa-śakti-rūpeṇa durgā nāmeti |",
    "GR14brhms5cu:353": "tasmān neyaṃ māyāṃśa-bhūtā durgātigamyate |",
    "GR14brhms5cu:354": "niruktiś cātra kṛcchreṇa durgārādhanādi bahu-prayāsena gamyate jñāyate iti |",
    "GR14brhms5cu:355": "tathā ca nārada-pañcarātre śruti-vidyā-saṃvāde -",
    "GR14brhms5cu:356": "jānāty ekā parā-kāntaṃ saiva durgā tad-ātmikā |",
    "GR14brhms5cu:357": "yā parā paramā śaktir mahā-viṣṇu-svarūpiṇī ||",
    "GR14brhms5cu:358": "yasyā vijñāna-mātreṇa parāṇāṃ paramātmanaḥ |",
    "GR14brhms5cu:359": "muhūrtād eva devasya prāptir bhavati nānyathā ||",
    "GR14brhms5cu:360": "ekeyaṃ prema-sarvasva-svabhāvā śrī-kuleśvarī |",
    "GR14brhms5cu:361": "anayā sulabho jñeya ādi devo'khileśvaraḥ ||",
    "GR14brhms5cu:362": "bhaktir bhajana-sampattir bhajate prakṛtiḥ priyam |",
    "GR14brhms5cu:363": "jñāyate'tyanta duḥkhena seyaṃ prakṛtir ātmanaḥ ||",
    "GR14brhms5cu:364": "durgeti gīyate sadbhir akhaṇḍa-rasa-vallabhā |",
    "GR14brhms5cu:365": "asyā āvarikā śaktir mahā-māyākhileśvarī |",
    "GR14brhms5cu:366": "yayā mugdhaṃ jagat sarvaṃ sarva-dehābhimānataḥ || iti ca |",
    "GR14brhms5cu:367": "tathā ca sammohana-tantre jayāṃ prati śrī-durgā-vacanaṃ -",
    "GR14brhms5cu:368": "yan nāmnā nāmnī durgāhaṃ guṇair guṇavatī hy aham |",
    "GR14brhms5cu:369": "yad-vaibhavā mahā-lakṣmī rādhā nityāparā dvayā || iti |",
    "GR14brhms5cu:370": "kiṃ ca prema-rūpā ye ānanda-mahānanda-rasās tat paripāka-bhedās",
    "GR14brhms5cu:371": "tad-ātmakena tathā jyotī-rūpeṇa sva-prakāśakena manunā mantra-rūpeṇa",
    "GR14brhms5cu:372": "kāma-bījena saṅgatam iti mūlāntargatatve'pi kāma-bījasya pṛthag-uktiḥ",
    "GR14brhms5cu:373": "kutracana svātantryāpekṣayā ||3||",
    "GR14brhms5cu:374": "tat-kiñjalkaṃ tad-aṃśānāṃ tat-patrāṇi śriyām api ||4|| // BrS_5.5 //",
    "GR14brhms5cu:375": "tad evaṃ tad-dhāmoktvā tad-āvaraṇāny āha tad ity ardhena |",
    "GR14brhms5cu:376": "tasya",
    "GR14brhms5cu:377": "karṇikā-rūpa-dhāmnaḥ kiñjalkāḥ śikharāvali-valita-prācīra-paṅktya ity arthaḥ |",
    "GR14brhms5cu:378": "tac ca tad-aṃśānāṃ tasminn aṃśodāyo vidyate yeṣāṃ",
    "GR14brhms5cu:379": "parama-prema-bhājāṃ sajātīyānāṃ dhāmety arthaḥ |",
    "GR14brhms5cu:380": "gokulākhyam ity uktir eva |",
    "GR14brhms5cu:381": "teṣāṃ sajātīyatvaṃ coktaṃ śrī-bādarāyaṇinā -",
    "GR14brhms5cu:382": "evaṃ kakudminaṃ hatvā stūyamānaḥ dvijātibhiḥ |",
    "GR14brhms5cu:383": "viveśa goṣṭhaṃ sa-balo gopīnāṃ nayanotsavaḥ || [BhP 10.36.15] iti |",
    "GR14brhms5cu:384": "kaṃsa-vadhānte śrī-vraja-rājaṃ prati svayaṃ bhagavatā - jñātīn vo draṣṭum",
    "GR14brhms5cu:385": "eṣyāmo vidhāya suhṛdāṃ sukham [BhP 10.45.23] iti |",
    "GR14brhms5cu:386": "ataiva kamalasya patrāṇi śriyāṃ tat-preyasīnāṃ gopī-rūpāṇāṃ śrī-rādhādīnām upavana-rūpāṇi",
    "GR14brhms5cu:387": "dhāmānīty arthaḥ |",
    "GR14brhms5cu:388": "gopī-rūpatvaṃ cāsāṃ mantrasya tan-nāmnāliṅgitatvāt",
    "GR14brhms5cu:389": "rādhāditvaṃ ca -",
    "GR14brhms5cu:390": "devī kṛṣṇamayī proktā rādhikā para-devatā |",
    "GR14brhms5cu:391": "sarva-lakṣmī-mayī sarva-kāntiḥ sammohinī parā || iti bṛhad-gautamīyāt |",
    "GR14brhms5cu:392": "vārāṇasyāṃ viśālākṣī vimalā puruṣottame |",
    "GR14brhms5cu:393": "rukmiṇī dvāravatyāṃ tu rādhā vṛndāvane vane || iti matsya-purāṇāt |",
    "GR14brhms5cu:394": "rādhayā mādhavo devo mādhavenaiva rādhikā |",
    "GR14brhms5cu:395": "vibhrājante janeṣv ā iti",
    "GR14brhms5cu:396": "ṛk-pariśiṣṭa-śrutau ca |",
    "GR14brhms5cu:397": "atra viśeṣa-jijñāsāyāṃ kṛṣṇārcana-dīpikā draṣṭavyā |",
    "GR14brhms5cu:398": "tatra patrāṇām ucchrita-prāntānāṃ vartmāṇy agrima-sandhiṣu tu goṣṭhāni jñeyāni |",
    "GR14brhms5cu:399": "akhaṇḍa-kamalasya gokulatvāt tathaiva gokula-samāveśāc ca goṣṭhaṃ tathaiva",
    "GR14brhms5cu:400": "yat tu sthānāntare vacanam asti -",
    "GR14brhms5cu:401": "sahasrāraṃ padmaṃ dala-tatiṣu devībhir abhitaḥ parīto go-saṅghair api nikhila-kiñjalka-militaiḥ",
    "GR14brhms5cu:402": "varāṭe yasyāsti svayam akhila-śaktyā prakaṭita-",
    "GR14brhms5cu:403": "prabhāvaḥ satyaḥ śrī-parama-puruṣas taṃ kila bhaje || iti padma-bīja-koṣe",
    "GR14brhms5cu:404": "ity arthaḥ |",
    "GR14brhms5cu:405": "tatra go-saṅkhyair iti tu pāṭhaḥ samañjasaḥ |",
    "GR14brhms5cu:406": "go-saṅkhyāś ca gopāḥ iti |",
    "GR14brhms5cu:407": "gope",
    "GR14brhms5cu:408": "gopāla-gosaṅkhya-godhug-ābhīra-vallabhā ity amaraḥ |",
    "GR14brhms5cu:409": "akhila-śaktyā",
    "GR14brhms5cu:410": "prakaṭitaḥ prabhāvaḥ yena saḥ parama-puruṣaḥ śrī-kṛṣṇa ity arthaḥ ||4||",
    "GR14brhms5cu:411": "catur-asraṃ tat-paritaḥ śvetadvīpākhyam adbhutam |",
    "GR14brhms5cu:412": "catur-asraṃ catur-mūrteś catur-dhāma catuṣ-kṛtam || // BrS_5.6 //",
    "GR14brhms5cu:413": "caturbhiḥ puruṣārthaiś ca caturbhir hetubhir vṛtam |",
    "GR14brhms5cu:414": "śūlair daśabhir ānaddham ūrdhvādho dig-vidikṣv api || // BrS_5.7 //",
    "GR14brhms5cu:415": "aṣṭabhir nidhibhir juṣṭam aṣṭabhiḥ siddhibhis tathā",
    "GR14brhms5cu:416": "manu-rūpaiś ca daśabhir dik-pālaiḥ parito vṛtam || // BrS_5.8 //",
    "GR14brhms5cu:417": "śyāmair gauraiś ca raktaiś ca śuklaiś ca pārṣadarṣabhaiḥ śobhitaṃ śaktibhis tābhir adbhutābhiḥ samantataḥ ||5|| // BrS_5.9 //",
    "GR14brhms5cu:418": "atha gokulāvaraṇāny āha caturasram iti caturbhiḥ |",
    "GR14brhms5cu:419": "tasya gokulasya bahiḥ sarvataś caturasraṃ catuṣkoṇātmakaṃ sthānaṃ śvetadvīpākhyam |",
    "GR14brhms5cu:420": "tad etad upalakṣaṇaṃ golokākhyaṃ cety arthaḥ |",
    "GR14brhms5cu:421": "yadyapi gokule śvetadvīpatvam asty eva tad-avāntara-bhūmimayatvāt |",
    "GR14brhms5cu:422": "tathāpi viśeṣa-nāmnoktatvāt tenaiva tat pratīyate iti tathoktam |",
    "GR14brhms5cu:423": "kintu caturasre'py antar-maṇḍalaṃ",
    "GR14brhms5cu:424": "śrī-vṛndāvanākhyaṃ jñeyam |",
    "GR14brhms5cu:425": "tathā ca svāyambhuvāgame - dhyāyet",
    "GR14brhms5cu:426": "tatra-viśuddhātmā idaṃ sarvaṃ krameṇa ca ity ādikam uktvā tan-madhye",
    "GR14brhms5cu:427": "vṛndāvanaṃ kusumitaṃ nānā-vṛkṣa-vihaṅgamaṃ saṃsmaret ity uktam |",
    "GR14brhms5cu:428": "tathā ca bṛhad-vāmane śrutīnāṃ prārthanā pūrvakāṇi padyāni",
    "GR14brhms5cu:429": "ānanda-mātram iti yad vadanti hi purāvidaḥ |",
    "GR14brhms5cu:430": "tad-rūpe darśayāsmākaṃ yadi deyo varo hi naḥ ||",
    "GR14brhms5cu:431": "śrutvaitad darśayāmāsa svaṃ lokaṃ prakṛteḥ param |",
    "GR14brhms5cu:432": "kevalānubhavānanda-mātram akṣaram avyayam ||",
    "GR14brhms5cu:433": "yatra vṛndāvanaṃ nāma vanaṃ kāma-dughair drumaiḥ |",
    "GR14brhms5cu:434": "manorama-nikuñjāḍhyaṃ sarvartu-sukha-saṃyutam || ity ādi tac ca caturasram |",
    "GR14brhms5cu:435": "catur-mūrteś catur-vyūhasya vāsudevādi-catuṣṭayasya |",
    "GR14brhms5cu:436": "catuṣkṛtaṃ caturdhā vibhaktam catur-dhāma |",
    "GR14brhms5cu:437": "kintu deva-līlatvāt tad-upari-vyoma-yāna-sthā eva jñeyā hetubhiḥ |",
    "GR14brhms5cu:438": "tat-puruṣārtha-sādhanaiḥ |",
    "GR14brhms5cu:439": "manu-rūpaiḥ",
    "GR14brhms5cu:440": "sva-sva-mantrātmakaiḥ |",
    "GR14brhms5cu:441": "dik-pālaiḥ indrādibhiḥ |",
    "GR14brhms5cu:442": "śyāmādayaḥ catvāro vedāḥ tair ity arthaḥ |",
    "GR14brhms5cu:443": "kṛṣṇaṃ ca tatra chandobhiḥ stūyamānaṃ suvismitāḥ iti daśamāt |",
    "GR14brhms5cu:444": "śaktibhiḥ vimalādibhiḥ |",
    "GR14brhms5cu:445": "tad evaṃ goloka-nāmā ayaṃ lokaḥ śrī-bhāgavate sādhitaḥ |",
    "GR14brhms5cu:446": "nandas tv atīndriyaṃ dṛṣṭvā loka-pāla-mahodayam |",
    "GR14brhms5cu:447": "kṛṣṇe ca sannatiṃ teṣāṃ jñātibhyo vismito 'bravīt ||",
    "GR14brhms5cu:448": "te cautsukya-dhiyo rājan matvā gopās tam īśvaram |",
    "GR14brhms5cu:449": "api naḥ svagatiṃ sūkṣmām upādhāsyad adhīśvaram ||",
    "GR14brhms5cu:450": "iti svānāṃ sa bhagavān vijñāyākhila-dṛk svayam |",
    "GR14brhms5cu:451": "saṅkalpa-siddhaye teṣāṃ kṛpayaitad acintayat ||",
    "GR14brhms5cu:452": "jano vai loka etasminn avidyā-kāma-karmabhiḥ |",
    "GR14brhms5cu:453": "uccāvacāsu gatiṣu na veda svāṃ gatiṃ bhraman ||",
    "GR14brhms5cu:454": "iti sañcintya bhagavān mahā-kāruṇiko hariḥ |",
    "GR14brhms5cu:455": "darśayāmāsa lokaṃ svaṃ gopānāṃ tamasaḥ param ||",
    "GR14brhms5cu:456": "satyaṃ jñānam anantaṃ yat brahma jyotiḥ sanātanam |",
    "GR14brhms5cu:457": "yad dhi paśyanti munayo guṇāpāye samāhitāḥ ||",
    "GR14brhms5cu:458": "te tu brahma-hradaṃ nītā magnāḥ kṛṣṇena coddhṛtāḥ |",
    "GR14brhms5cu:459": "dadṛśur brahmaṇo lokaṃ yatrākrūro 'dhyagāt purā ||",
    "GR14brhms5cu:460": "nandādayas tu taṃ dṛṣṭvā paramānanda-nirvṛtāḥ |",
    "GR14brhms5cu:461": "kṛṣṇaṃ ca tatra cchandobhiḥ stūyamānaṃ suvismitāḥ || [BhP 10.28.10-17] iti",
    "GR14brhms5cu:462": "atīndriyam adṛṣṭa-pūrvam |",
    "GR14brhms5cu:463": "sva-gatiṃ sva-dhāma |",
    "GR14brhms5cu:464": "sūkṣmāṃ durjñeyām |",
    "GR14brhms5cu:465": "upādhāsyan upadhāsyati |",
    "GR14brhms5cu:466": "asmān prāpayiṣyatīty arthaḥ |",
    "GR14brhms5cu:467": "iti saṅkalpitavanta iti śeṣaḥ |",
    "GR14brhms5cu:468": "jano'sau vraja-vāsī mama svajanaḥ |",
    "GR14brhms5cu:469": "sālokya-sārṣṭi- [BhP",
    "GR14brhms5cu:470": "ity ādi padye janā itivad ubhayatrāpy anya-janatvam aprastutatam iti |",
    "GR14brhms5cu:471": "vraja-janasya tu tadīya-svajanatamatvaṃ tena svayam eva vibhāvitam -",
    "GR14brhms5cu:472": "tasmān mac-charaṇaṃ goṣṭhaṃ man-nāthaṃ mat-parigraham |",
    "GR14brhms5cu:473": "gopāye svātma-yogena so'yaṃ me vrata āhitaḥ || [BhP 10.25.18] ity anena |",
    "GR14brhms5cu:474": "sa etasmin prāpañcike loke avidyābhir yā uccāvacā deva-tiryag-ādi-rūpā",
    "GR14brhms5cu:475": "gatayas tāsu svāṃ gatiṃ bhraman tan-miśratayābhivyakteḥ tan-nirviśeṣatayā",
    "GR14brhms5cu:476": "jānan, tām eva svāṃ gatiṃ bhaved ity arthaḥ madīya-laukika-līlāveśena",
    "GR14brhms5cu:477": "jñānāṃśa-tirodhānād iti bhāvaḥ |",
    "GR14brhms5cu:478": "iti nandādayo gopāḥ kṛṣṇa-rāma-kathāṃ mudā |",
    "GR14brhms5cu:479": "kurvanto ramamāṇāś ca nāvindan bhava-vedanām || [BhP 10.11.28]",
    "GR14brhms5cu:480": "iti śrī-daśamokter avidyā-kāma-karmaṇāṃ tatrāsāmarthyāt |",
    "GR14brhms5cu:481": "gopīnāṃ svāṃ lokaṃ golokam iti |",
    "GR14brhms5cu:482": "arthāt tān praty eva sandarśayāmāsa |",
    "GR14brhms5cu:483": "tamasaḥ prakṛteḥ param svarūpa-śaktyābhivyaktatvāt |",
    "GR14brhms5cu:484": "ataiva saccidānanda-rūpa evāsau loka ity āha satyam iti |",
    "GR14brhms5cu:485": "atha śrī-vṛndāvane tādṛśa-darśanaṃ katama-deśa-sthitānāṃ teṣām ity ata",
    "GR14brhms5cu:486": "āha te tv iti |",
    "GR14brhms5cu:487": "brahma-hradaṃ akrūra-tīrthaṃ kṛṣṇena nītā punaś ca tenaiva magnāḥ majjitāḥ punaś ca tasmāt tenaivoddhṛtāḥ |",
    "GR14brhms5cu:488": "uddhṛtya punaḥ sva-sthāna-prāpitāḥ santo, brahmaṇaḥ parama-bṛhattamasya tasyaiva lokaṃ golokākhyaṃ dadṛśuḥ |",
    "GR14brhms5cu:489": "mūrdhabhiḥ satya-lokas tu brahma-lokaḥ sanātanaṃ",
    "GR14brhms5cu:490": "[BhP 2.5.38] iti dvitīye |",
    "GR14brhms5cu:491": "vaikuṇṭhāntarasyāpi tat tayākhyāteḥ |",
    "GR14brhms5cu:492": "ko'sau brahma-hradaḥ ? tatrāha yatreti |",
    "GR14brhms5cu:493": "purety etat-prasaṅgād bhāvi-kāla",
    "GR14brhms5cu:494": "ity arthaḥ |",
    "GR14brhms5cu:495": "purā purāṇe nikaṭe prabandhātīta-bhāviṣu iti koṣa-kārāḥ |",
    "GR14brhms5cu:496": "seyaṃ ca paripāṭī tat tīrthaṃ mahimānaṃ lakṣyam eva vidhātum iti bhāvaḥ |",
    "GR14brhms5cu:497": "tatra svāṃ gatim iti tadīyatā-nirdeśo gopānāṃ svaṃ lokam iti ṣaṣṭhī-sva-śabdayor",
    "GR14brhms5cu:498": "nirdeśaḥ |",
    "GR14brhms5cu:499": "kṛṣṇam iti sākṣān-nirdeśaś ca vaikuṇṭhāntaraṃ vyavacchidya",
    "GR14brhms5cu:500": "śrī-golokam eva sthāpitavān iti |",
    "GR14brhms5cu:501": "tathā ca harivaṃśe śakra-vacanam -",
    "GR14brhms5cu:502": "svargād ūrdhvaṃ brahma-loko brahmarṣi-gaṇa-sevitaḥ |",
    "GR14brhms5cu:503": "tatra soma-gatiś caiva jyotiṣāṃ ca mahātmanām ||",
    "GR14brhms5cu:504": "tasyopari gavāṃ lokaḥ sādhyās taṃ pālayanti hi |",
    "GR14brhms5cu:505": "sa hi sarva-gataḥ kṛṣṇa mahākāśa-gato mahān ||",
    "GR14brhms5cu:506": "upary upari tatrāpi gatis tava tapomayī |",
    "GR14brhms5cu:507": "yāṃ na vidmo vayaṃ sarve pṛcchanto'pi pitāmaham |",
    "GR14brhms5cu:508": "gatiḥ śama-damāḍhyānāṃ svargaḥ sukṛta-karmaṇām ||",
    "GR14brhms5cu:509": "brāhmye tapasi yuktānāṃ brahma-lokaḥ parā gatiḥ |",
    "GR14brhms5cu:510": "gavām eva tu yo loko durāroho hi sā gatiḥ ||",
    "GR14brhms5cu:511": "sa tu lokas tvayā kṛṣṇa sīdamānaḥ kṛtātmanā |",
    "GR14brhms5cu:512": "dhṛto dhṛtimatā vīra nighantopdadravān gavām || [HV 2.19.29-35] iti |",
    "GR14brhms5cu:513": "tatrāpāta-pratītārthāntare svargād ūrdhvaṃ brahmaṇo loka ity ayuktaṃ syāt",
    "GR14brhms5cu:514": "loka-trayam atikramyokteḥ |",
    "GR14brhms5cu:515": "tatra soma-gatiś caivety api na sambhavati candrasyānyeṣām api jyotiṣāṃ dhruva-lokādhastād eva gateḥ |",
    "GR14brhms5cu:516": "tatra sādhyās taṃ pālayantīty api nopapadyate |",
    "GR14brhms5cu:517": "deva-yoni-rūpāṇāṃ teṣāṃ svarga-lokasyāpi",
    "GR14brhms5cu:518": "pālanam asambhavyam |",
    "GR14brhms5cu:519": "kim uta tad-upari golokasya |",
    "GR14brhms5cu:520": "tathā tasya lokasya",
    "GR14brhms5cu:521": "surabhi-lokatve sati sarva-gata ity anupapannaṃ syāt |",
    "GR14brhms5cu:522": "śrī-bhagavad-vigraha-lokayor acintya-śaktitvena vibhutvaṃ ghaṭate na punar asyeti |",
    "GR14brhms5cu:523": "ataiva sarvātītatvāt tatrāpi tava gatir ity api śabdo vismaye prayuktaḥ |",
    "GR14brhms5cu:524": "yāṃ na vidmo vayaṃ sarve ity-ādikaṃ coktam |",
    "GR14brhms5cu:525": "tasmāt prākṛta-golokād anya evāsau goloka iti siddham |",
    "GR14brhms5cu:526": "tathā ca mokṣa-dharme nārāyaṇīyopākhyāne śrī-bhagavad-vākyaṃ -",
    "GR14brhms5cu:527": "evaṃ bahu-vidhai rūpaiś carāmīha vasundharām |",
    "GR14brhms5cu:528": "brahma-lokaṃ ca kaunteya golokaṃ ca sanātanam || [Mbh 12.330.68] iti |",
    "GR14brhms5cu:529": "tasmād ayam arthaḥ svarga-śabdena --",
    "GR14brhms5cu:530": "bhūr-lokaḥ kalpitaḥ padbhyāṃ bhuvar-loko 'sya nābhitaḥ |",
    "GR14brhms5cu:531": "hṛdā svar-loka urasā mahar-loko mahātmanaḥ || [BhP 2.5.42]",
    "GR14brhms5cu:532": "iti dvitīyānusāreṇa svar-lokam ārabhya satya-loka-paryantaṃ loka-pañcakam",
    "GR14brhms5cu:533": "ucyate |",
    "GR14brhms5cu:534": "tasmād ūrdhvam upari brahma-loko brahmātmako loko brahma-lokaḥ",
    "GR14brhms5cu:535": "sac-cid-ānanda-rūpatvāt |",
    "GR14brhms5cu:536": "brahmaṇo bhagavato loka iti vā |",
    "GR14brhms5cu:537": "mūrdhabhiḥ",
    "GR14brhms5cu:538": "satya-lokas tu brahma-lokaḥ sanātanaḥ [BhP 2.5.38] iti dvitīyāt |",
    "GR14brhms5cu:539": "tathā ca ṭīkā",
    "GR14brhms5cu:540": "-brahma-loko vaikuṇṭhākhyaḥ |",
    "GR14brhms5cu:541": "sanātano nityaḥ |",
    "GR14brhms5cu:542": "na tu sṛjyaḥ prapañcāntarvartī |",
    "GR14brhms5cu:543": "ity eṣā |",
    "GR14brhms5cu:544": "śrutiś ca eṣa brahma-lokaḥ |",
    "GR14brhms5cu:545": "eṣa ātma-lokaḥ iti |",
    "GR14brhms5cu:547": "sa ca brahmarṣi-gaṇa-sevitaḥ |",
    "GR14brhms5cu:548": "brahmāṇi mūrtimanto vedāḥ |",
    "GR14brhms5cu:549": "ṛṣayaś ca śrī-nāradādayaḥ |",
    "GR14brhms5cu:550": "gaṇāś ca śrī-garuḍa-viṣvaksenādayaḥ |",
    "GR14brhms5cu:551": "taiḥ sevitaḥ |",
    "GR14brhms5cu:552": "evaṃ nityāśritān uktvā tad-gamanādhikāriṇa āha |",
    "GR14brhms5cu:553": "tatra brahma-loke umayā saha vartata iti somaḥ śrī-śivas tasya gatiḥ |",
    "GR14brhms5cu:554": "sva-dharma-niṣṭhaḥ śata-janmabhiḥ pumān viriñcatām eti tataḥ paraṃ hi mām |",
    "GR14brhms5cu:555": "avyākṛtaṃ bhāgavato 'tha vaiṣṇavaṃ padaṃ yathāhaṃ vibudhāḥ kalātyaye || [BhP 4.24.29] iti caturthe śrī-rudra-gītam |",
    "GR14brhms5cu:556": "someti supāṃ sulug ity ādinā ṣaṣṭhyā luk chāndasaḥ |",
    "GR14brhms5cu:557": "tata uttaratrāpi gatir ity asyānvayaḥ |",
    "GR14brhms5cu:558": "jyotir brahma tad-aikātmya-bhāvānāṃ muktānām ity arthaḥ |",
    "GR14brhms5cu:559": "nanu tādṛśām api sarveṣāṃ kintu mahātmanāṃ mahāśayānāṃ mokṣānādaratayā bhajatāṃ śrī-sanakādi-tulyānām ity arthaḥ |",
    "GR14brhms5cu:560": "muktānām api siddhānāṃ nārāyaṇa-parāyaṇaḥ",
    "GR14brhms5cu:561": "sudurlabhaḥ praśāntātmā koṭiṣv api mahā-mune || [BhP 6.14.5] iti ṣaṣṭhāt |",
    "GR14brhms5cu:562": "yoginām api sarveṣāṃ madgatenāntarātmanā |",
    "GR14brhms5cu:563": "śraddhāvān bhajate yo māṃ sa me yuktatamo mataḥ || [Gītā 6.47] iti gītābhyaś ca |",
    "GR14brhms5cu:564": "teṣv eva mahattva-paryavasanāt |",
    "GR14brhms5cu:565": "tasya ca brahma-lokasyopari",
    "GR14brhms5cu:566": "sarvordhva-pradeśe gavāṃ lokaḥ śrī-goloka ity arthaḥ |",
    "GR14brhms5cu:567": "taṃ ca golokaṃ sādhyāḥ prāpañcika-devānāṃ prasādhanīyā mūla-rūpā",
    "GR14brhms5cu:568": "nitya-tadīya-deva-gaṇāḥ pālayanti dik-pālatayā vartante te ha nākaṃ mahimānaḥ sacantaḥ yatra pūrve sādhyāḥ santi devāḥ [Rk 10.90.16] iti śruteḥ |",
    "GR14brhms5cu:569": "tatra pūrve ye ca sādhyā viśve devāḥ sanātanāḥ |",
    "GR14brhms5cu:570": "te ha nākaṃ mahimānaḥ sacantaḥ śubha-darśanāḥ || iti",
    "GR14brhms5cu:571": "mahā-vaikuṇṭha-varṇane pādmottara-khaṇḍāc ca |",
    "GR14brhms5cu:572": "yad vā tad bhūri-bhāgyam iha janma kim apy aṭavyāṃ yad gokule'pi",
    "GR14brhms5cu:573": "[BhP 10.14.34] iti śrī-brahma-stavānusāreṇa tad-vidha-parama-bhaktānām api sādhyās tādṛśa-siddhi-prāptaye prāsādhanīyāḥ śrī-gopī-prabhṛtayas taṃ pālayanti |",
    "GR14brhms5cu:574": "tad evaṃ sarvopari-gatatve'pi |",
    "GR14brhms5cu:575": "hi prasiddhau |",
    "GR14brhms5cu:576": "sa śrī-golokaḥ sarva-gataḥ",
    "GR14brhms5cu:577": "śrī-nārāyaṇa iva prāpañcikāprāpañcika-vastu-vyāpakaḥ |",
    "GR14brhms5cu:578": "kaiścit",
    "GR14brhms5cu:579": "krama-mukti-vyavasthayā tathā prāpyamāno'py asau",
    "GR14brhms5cu:580": "dvitīya-skandha-varṇita-kamalāsana-dṛṣṭa-vaikuṇṭhavat śrī-vraja-vāsinbhir",
    "GR14brhms5cu:581": "atrāpi yasmād dṛṣṭa iti bhāvaḥ |",
    "GR14brhms5cu:582": "ataiva mahān bhagavad-rūpa eva |",
    "GR14brhms5cu:583": "mahāntaṃ vibhum ātmānam [KaṭhU 2.22]",
    "GR14brhms5cu:584": "iti śruteḥ |",
    "GR14brhms5cu:585": "tatra hetuḥ |",
    "GR14brhms5cu:586": "mahākāśaḥ parama-vyomākhyaḥ",
    "GR14brhms5cu:587": "brahma-viśeṣaṇa-lābhād ākāśas tal-liṅgād [Vs 1.1.22] iti nyāya-prasiddheś",
    "GR14brhms5cu:588": "ca |",
    "GR14brhms5cu:589": "tad-gata-brahmākārodayāntaram eva vaikuṇṭha-prāpteḥ yathājāmilasya |",
    "GR14brhms5cu:590": "tad evam upary upari sarvopary api virājamāne tatra śrī-goloke'pi tava gatiḥ |",
    "GR14brhms5cu:591": "śrī-govinda-rūpeṇa krīḍā vartata ity arthaḥ |",
    "GR14brhms5cu:592": "ataiva sā ca gatiḥ sādhāraṇī na bhavati kintu tapomayī |",
    "GR14brhms5cu:593": "tapo'trānavacchinnaiśvaryaṃ sahasra-nāma-bhāṣye'pi paramaṃ yo mahat tapaḥ ity atra tatra vyākhyātam",
    "GR14brhms5cu:594": "sa tapo'tapyata iti",
    "GR14brhms5cu:595": "parameśvara-viṣayaka-śruteḥ |",
    "GR14brhms5cu:596": "aiśvaryaṃ prākāśayad iti tatrārthaḥ |",
    "GR14brhms5cu:597": "ataiva brahmādi-durvitarkyatvam apy āha yām iti |",
    "GR14brhms5cu:598": "adhunā tasya śrī-goloka ity ākhyā bījam abhivyañjayati gatir iti |",
    "GR14brhms5cu:599": "brāhmye brahma-loka-prāpake tapasi viṣṇu-viṣayaka-manaḥ-praṇidhāne",
    "GR14brhms5cu:600": "yuktānāṃ yata-cittānāṃ tat-prema-bhaktānām ity arthaḥ |",
    "GR14brhms5cu:601": "yasya jñāna-mayaṃ",
    "GR14brhms5cu:602": "tapaḥ iti śruteḥ |",
    "GR14brhms5cu:603": "brahma-loko vaikuṇṭha-lokaḥ |",
    "GR14brhms5cu:604": "parā prakṛtyatītā |",
    "GR14brhms5cu:605": "gavāṃ",
    "GR14brhms5cu:606": "vraja-vāsi-mātrāṇāṃ mocayan vraja-gavāṃ dina-tāpam [BhP 10.35.25]",
    "GR14brhms5cu:607": "ity-uktānusāreṇa atraiva nighnatopadravān gavām ity uktyā ca",
    "GR14brhms5cu:608": "goloka-vāsi-mātrāṇāṃ svatas tad-bhāva-bhāvitānāṃ ca sādhana-vaśād ity arthaḥ |",
    "GR14brhms5cu:609": "atas tad-bhāvasya durlabhatvād durārohā |",
    "GR14brhms5cu:610": "tad evaṃ golokaṃ varṇayitvā tasya gokulena sahābhedam āha sa tv iti |",
    "GR14brhms5cu:611": "sa eva tu sa loko dhṛto rakṣitaḥ śrī-govardhanoddharaṇeneti |",
    "GR14brhms5cu:612": "evam eva mokṣa-dharma-śrī-nārāyaṇīyopākhyāne śrī-bhagavad-vākyam -",
    "GR14brhms5cu:613": "evaṃ bahu-vidhai rūpaiś carāmīha vasundharām |",
    "GR14brhms5cu:614": "brahma-lokaṃ ca kaunteya golokaṃ ca sanātanam || [Mbh 12.330.68] iti |",
    "GR14brhms5cu:615": "tathā ca mṛtyu-sañjaya-tantre --",
    "GR14brhms5cu:616": "ekadā sāntarīkṣāc ca vaikuṇṭhaṃ svecchayā bhuvi |",
    "GR14brhms5cu:617": "gokulatvena saṃsthāpya gopīmaya-mahotsavā |",
    "GR14brhms5cu:618": "bhakti-rūpāṃ satāṃ bhaktim utpāditavatī bhṛśam || iti |",
    "GR14brhms5cu:619": "evaṃ nārada-pañcarātre vijayākhyāne -",
    "GR14brhms5cu:620": "tat sarvopari goloke śrī-govindaḥ sadā svayam |",
    "GR14brhms5cu:621": "viharet paramānandī gopī-gokula-nāyakaḥ || iti |",
    "GR14brhms5cu:622": "tathā ṛkṣu cāyam eva pradiṣṭaḥ -",
    "GR14brhms5cu:623": "tāṃ vāṃ vāstūny uśmasi gamadhyai yatra gāvo bhūri-śṛṅgā ayāsaḥ |",
    "GR14brhms5cu:624": "atrāha tad urugāyasya vṛṣṇaḥ paramaṃ padam avabhāti bhūri || iti |",
    "GR14brhms5cu:625": "vyākhyātaṃ ca - tāṃ tāni vāṃ yuvayoḥ kṛṣṇa-rāmayor vāstūni līlā-sthānāni",
    "GR14brhms5cu:626": "gamadhyai prāptuṃ uśmasi kāmayāmahe |",
    "GR14brhms5cu:627": "tāni kiṃ viśiṣṭāni ? yatra yeṣu bhūri-śṛṅgā mahā-śṛṅgyo gāvo bahu-śubha-lakṣaṇā iti vā",
    "GR14brhms5cu:628": "ayāsaḥ śubhāḥ |",
    "GR14brhms5cu:629": "ayaḥ śubhāvaho vidhir ity amaraḥ |",
    "GR14brhms5cu:630": "devāsa itivat jasantaṃ padam |",
    "GR14brhms5cu:631": "atra bhūmau tal-loke vede ca prasiddhaṃ śrī-golokākhyaṃ urugāyasya svayaṃ bhagavato tac-caraṇāravindasya paramaṃ prapañcātītaṃ padaṃ sthānaṃ bhūri bahudhā avabhātīty āha veda iti |",
    "GR14brhms5cu:632": "yajuḥsu - mādhyandinīyā stūyate dhāmāny uśmasi ity ādau |",
    "GR14brhms5cu:633": "viṣṇoḥ paramaṃ padam avabhātīti bhūrīti cātra prakārāntaraṃ paṭhanti śeṣaṃ samānam ||5||",
    "GR14brhms5cu:634": "evaṃ jyotir-mayo devaḥ sad-ānandaṃ parāt paraḥ |",
    "GR14brhms5cu:635": "ātmārāmasya tasyāsti prakṛtyā na samāgamaḥ ||6|| // BrS_5.10 //",
    "GR14brhms5cu:636": "atha mūla-vyākhyām anusarāmaḥ |",
    "GR14brhms5cu:637": "virāṭ-tad-antaryāminor abheda-vivakṣayā",
    "GR14brhms5cu:638": "puruṣa-sūktādāv eka-puruṣatvaṃ yathā nirūpitaṃ, tathā",
    "GR14brhms5cu:639": "goloka-tad-adhiṣṭhātror apy āha evam iti |",
    "GR14brhms5cu:640": "devo golokas tad-adhiṣṭhātṛ-śrī-govinda-rūpaḥ |",
    "GR14brhms5cu:641": "sadānandam iti tat-svarūpam ity arthaḥ |",
    "GR14brhms5cu:642": "napuṃsakatvaṃ vijñānam ānandaṃ brahma iti śruteḥ |",
    "GR14brhms5cu:643": "ātmārāmasya",
    "GR14brhms5cu:644": "anya-nirapekṣasya prakṛtyā māyayā na samāgamaḥ |",
    "GR14brhms5cu:645": "yathoktaṃ dvitīye - na yatra māyā kim utāpare harer anuvratā yatra surāsurārcitāḥ [BhP 2.9.10]",
    "GR14brhms5cu:646": "māyayāramamāṇasya na viyogas tayā saha |",
    "GR14brhms5cu:647": "ātmanā ramayā reme tyakta-kālaṃ sisṛkṣayā |",
    "GR14brhms5cu:648": "niyatiḥ sā ramā devi tat-priyā tad-vaśaṃ tadā ||7|| // BrS_5.12ab //",
    "GR14brhms5cu:649": "atha prapañcātmanas tad-aṃśasya puruṣasya tu na tādṛśatvam ity āha",
    "GR14brhms5cu:650": "māyayeti |",
    "GR14brhms5cu:651": "prākṛta-pralaye'pi tasmiṃs tasyālayāt yasyāṃśāṃśāṃśa-bhāgenety",
    "GR14brhms5cu:652": "ādeḥ |",
    "GR14brhms5cu:653": "nanu tarhi jīvavat-tal-liptatvena aniīśvaratvaṃ syāt ? tatrāha ātmaneti |",
    "GR14brhms5cu:654": "sa tu ātmanā antarvṛtyā tu ramayā svarūpa-śaktyaiva reme ratiṃ prāpnoti |",
    "GR14brhms5cu:655": "bahir eva māyayā sevya ity arthaḥ |",
    "GR14brhms5cu:656": "eṣa prapanna-varado ramayātma-śaktyā",
    "GR14brhms5cu:657": "yad yat kariṣyati gṛhīta-guṇāvatāraḥ || [BhP 3.9.23] iti tṛtīye brahma-stavāt |",
    "GR14brhms5cu:658": "atra -māyāṃ vyudasya cic-chaktyā kaivalye sthita ātmani [BhP 1.7.23] iti prathame śrīmad-arjuna-vacanāt",
    "GR14brhms5cu:659": "tarhi tat-preraṇaṃ vinā kathaṃ sṛṣṭis",
    "GR14brhms5cu:660": "tatrāha |",
    "GR14brhms5cu:661": "sisṛkṣayā sraṣṭum icchayā tyaktaḥ sṛṣṭy-arthaṃ prahitaḥ kālaḥ yasmāt ramaṇāt tādṛśaṃ yathā syāt tathā reme |",
    "GR14brhms5cu:662": "prathamānta-pāṭhas tu sugamaḥ |",
    "GR14brhms5cu:663": "tat prabhāva-rūpeṇa tenaiva sā sidhyatīti bhāvaḥ |",
    "GR14brhms5cu:664": "prabhāvaṃ pauruṣaṃ prāhuḥ kālam eke yato bhayam [BhP 3.26.16]",
    "GR14brhms5cu:665": "kāla-vṛttyā tu māyāyāṃ guṇa-mayyām adhokṣajaḥ |",
    "GR14brhms5cu:666": "puruṣeṇātma-bhūtena vīryam ādhatta vīryavān || [BhP 3.5.26] iti ca tṛtīyāt",
    "GR14brhms5cu:667": "nanu ramaiva sā kā tatrāha niyatir ity ardhena |",
    "GR14brhms5cu:668": "niyamyate svayaṃ bhagavatyeva nityatā bhavatīti niyatiḥ svarūpa-bhūtā tac-chaktiḥ |",
    "GR14brhms5cu:669": "devī dyotamānā sva-prakāśa-rūpā ity arthaḥ |",
    "GR14brhms5cu:670": "tad-uktaṃ dvādaśe - anapāyinī bhagavatī śrīḥ śākṣād ātmano hareḥ [BhP 12.11.20] iti |",
    "GR14brhms5cu:671": "ṭīkā ca --",
    "GR14brhms5cu:672": "anapāyinī hareḥ śaktiḥ |",
    "GR14brhms5cu:673": "tatra hetuḥ sākṣād ātmana iti svarūpasya",
    "GR14brhms5cu:674": "cid-rūpatvāt tasyās tad-abhedād ity arthaḥ |",
    "GR14brhms5cu:675": "ity eṣā |",
    "GR14brhms5cu:676": "atra sākṣāt-śabdena vilajjamānayā yasya sthātum īkṣā-pathe'muyā ity",
    "GR14brhms5cu:677": "ā̆dy-uktyā māyā neti dhvanitam |",
    "GR14brhms5cu:678": "tatrānapāyitvaṃ yathā viṣṇu-purāṇe",
    "GR14brhms5cu:679": "nityaiva sā jagan-mātā viṣṇoḥ śrīr anapāyinī",
    "GR14brhms5cu:680": "yathā sarva-gato viṣṇus tathaiveyaṃ dvijottamaḥ || [ViP 1.8.17] iti |",
    "GR14brhms5cu:681": "evaṃ yathā jagat-svāmī deva-devo janārdanaḥ |",
    "GR14brhms5cu:682": "avatāraṃ karoty eṣā tathā śrīs tat-sahāyinī || [ViP 1.9.142] iti ca |",
    "GR14brhms5cu:683": "devatve deva-dehā sā mānuṣatve ca mānuṣī |",
    "GR14brhms5cu:684": "harer dehānṛ-rūpāṃ vai karoty eṣātmanas tanum || [ViP 1.9.145] iti ca |",
    "GR14brhms5cu:685": "hayaśīrṣa-pañcarātre - na viṣṇunā vinā devī na hariḥ padmajāṃ vinā iti ||",
    "GR14brhms5cu:686": "tal-liṅgaṃ bhagavān śambhur jyoti-rūpaḥ sanātanaḥ |",
    "GR14brhms5cu:687": "yā yoniḥ sāparā śaktiḥ kāmo bījaṃ mahad dhareḥ ||8|| // BrS_5.12 //",
    "GR14brhms5cu:688": "nanu kutrāpi śiva-śaktyoḥ kāraṇatā śrūyate, tatra virāḍ-varṇanavat",
    "GR14brhms5cu:689": "kalpanayeti tad-aṅga-viśeṣatvenāha - tal-liṅgam iti |",
    "GR14brhms5cu:690": "yasyāyutāyutāṃśāṃśe",
    "GR14brhms5cu:691": "viśva-śaktir iyaṃ sthitā iti viṣṇu-purāṇānusāreṇa prapañcātmanas",
    "GR14brhms5cu:692": "tasyamahā-bhagavad-aṃśasya svāṃśa-jyotir-ācchannatvād aprakaṭa-rūpasya",
    "GR14brhms5cu:693": "puruṣasya liṅgaṃ liṅga-sthānīyaḥ yaḥ prapañcotpādako'ṃśaḥ sa eva śambhuḥ |",
    "GR14brhms5cu:694": "anyas tu tad-āvirbhāva-viśeṣatvād eva śambhur ucyate ity arthaḥ |",
    "GR14brhms5cu:695": "vakṣyate ca kṣīraṃ yathā dadhi-vikāra-viśeṣa-yogād sañjāyate na tu tataḥ pṛthag asti hetor ity ādi |",
    "GR14brhms5cu:696": "tathā tasya vīryāvadhāna-sthāna-rūpāyā māyāyā apy aprakaṭa-rūpāyā yā yonir yoni-sthānīyo'ṃśaḥ saivāparā pradhānākhyā śaktir iti pūrvavat |",
    "GR14brhms5cu:697": "tatra ca hares tasya puruṣākhya-hary-aṃśasya kāmo bhavati sṛṣṭy-arthaṃ",
    "GR14brhms5cu:698": "tad-didiṛkṣā jāyate ity arthaḥ |",
    "GR14brhms5cu:699": "tataś ca mahad iti",
    "GR14brhms5cu:700": "sa-jīva-mahat-tattva-rūpaṃ",
    "GR14brhms5cu:701": "tu māyāyām iti tṛtīyāc ca || 8 ||",
    "GR14brhms5cu:702": "liṅga-yony-ātmikā jātā imā māheśvarī-prajāḥ ||9|| // BrS_5.13 //",
    "GR14brhms5cu:703": "vastutas tu pūrvābhiprāyatvam evety āha liṅgety ardhena |",
    "GR14brhms5cu:704": "māheśvarīḥ māheśvaryaḥ || 9 ||",
    "GR14brhms5cu:705": "śaktimān puruṣaḥ so 'yaṃ liṅga-rūpī maheśvaraḥ |",
    "GR14brhms5cu:706": "tasminnāvirabhūlliṅge mahā-viṣṇur jagat-patiḥ ||10|| // BrS_5.14 //",
    "GR14brhms5cu:707": "śaktimān ity ardhena tad evānūdya tasmin pūrvoktāprakaṭa-rūpasya",
    "GR14brhms5cu:708": "prakaṭa-rūpatayāpunar abhivyaktir ity āha tasminn ity ardhena |",
    "GR14brhms5cu:709": "tasmāl",
    "GR14brhms5cu:710": "liṅga-rūpī prapañcotpādakas tad-aṃśo'pi śaktimān puruṣocyate |",
    "GR14brhms5cu:711": "maheśvaro'py ucyate tataś ca tasmin bhūta-sūkṣma-paryantatāṃ prāpte liṅge svayaṃ tad-aṃśī mahā-viṣṇur āvirabhūt prakaṭa-rūpeṇāvirbhavati |",
    "GR14brhms5cu:712": "yato jagatāṃ sarveṣāṃ parāvareṣāṃ jīvānāṃ sa eva patir iti || 10 ||",
    "GR14brhms5cu:713": "sahasra-śīrṣā puruṣaḥ sahasrākṣaḥ sahasra-pāt |",
    "GR14brhms5cu:714": "sahasra-bāhur viśvātmā sahasrāṃśaḥ sahasra-sūḥ ||11|| // BrS_5.14 //",
    "GR14brhms5cu:715": "tad evaṃ rūpaṃ vivṛṇoti sahasra-śīrṣeti |",
    "GR14brhms5cu:716": "sahasram aṃśā avatārā yasya sa sahasrāṃśaḥ |",
    "GR14brhms5cu:717": "sahasraṃ sūte sṛjati yaḥ sa sahasra-sūḥ |",
    "GR14brhms5cu:718": "sahasra-śabda-sarvatrāsaṅkhyatā-paraḥ |",
    "GR14brhms5cu:719": "dvitīye ca tasyaiva rūpam idam uktam -- ādyo'vatāraḥ puruṣaḥ parasya [BhP 2.6.42] iti |",
    "GR14brhms5cu:720": "asya ṭīkāyāṃ -",
    "GR14brhms5cu:721": "yasya",
    "GR14brhms5cu:722": "sahasra-śīrṣety ukto līlā-vigrahaḥ parasya bhūmnaḥ ādyo'vatāraḥ iti ||11||",
    "GR14brhms5cu:723": "nārāyaṇaḥ sa bhagavān āpas tasmāt sanātanāt |",
    "GR14brhms5cu:724": "āvirāsīt kāraṇārṇo nidhiḥ saṅkarṣaṇātmakaḥ |",
    "GR14brhms5cu:725": "yoga-nidrāṃ gatas tasmin sahasrāṃśaḥ svayaṃ mahān ||12|| // BrS_5.16 //",
    "GR14brhms5cu:726": "ayam eva kāraṇārṇavaśāyīty āha nārāyaṇa iti sārdhena |",
    "GR14brhms5cu:727": "tāḥ āpa eva",
    "GR14brhms5cu:728": "kāraṇārṇo-nidhir āvirāsīt sa tu nārāyaṇaḥ saṅkarṣaṇātmakaḥ iti |",
    "GR14brhms5cu:729": "pūrvaṃ golokāvaraṇatayā yaś caturvyūha-madhye saṅkarṣaṇaḥ sammataḥ tasyaivāṃśo'yam ity arthaḥ |",
    "GR14brhms5cu:730": "tad uktaṃ -",
    "GR14brhms5cu:731": "āpo nārā iti proktā āpo vai nara-sūnavaḥ |",
    "GR14brhms5cu:732": "tasya tā ayanaṃ pūrvaṃ tena nārāyaṇaḥ smṛtaḥ ||12||",
    "GR14brhms5cu:733": "tad-roma-bila jāleṣu bījaṃ saṅkarṣaṇasya ca |",
    "GR14brhms5cu:734": "haimāny aṇḍāni jātāni mahā-bhūtāvṛtāni tu ||13|| // BrS_5.17 //",
    "GR14brhms5cu:735": "tasmād eva brahmāṇḍānām utpattim āha tad rometi |",
    "GR14brhms5cu:736": "tad iti tasyety arthaḥ tasya saṅkarṣaṇātmakasya yad bījaṃ yoni-śaktāvadhyas taṃ tad eva pūrvaṃ",
    "GR14brhms5cu:737": "bhūta-sūkṣma-paryantatāṃ prāptaṃ sat paścāt tasya loma-bila-jāleṣu",
    "GR14brhms5cu:738": "vivareṣu antarbhūtaṃ ca sat haimāni aṇḍāni jātāni tāni cāpañcī-kṛtāṃśaiḥ",
    "GR14brhms5cu:739": "mahābhūtair jātānīty arthaḥ |",
    "GR14brhms5cu:740": "tad uktaṃ daśame brahmaṇā -",
    "GR14brhms5cu:741": "kvedṛg-vidhāvigaṇitāṇḍa-parāṇu-caryā-",
    "GR14brhms5cu:742": "vātādhva-roma-vivarasya ca te mahitvam || [BhP 10.14.11] iti |",
    "GR14brhms5cu:743": "tṛtīye ca -",
    "GR14brhms5cu:744": "vikāraiḥ sahito yuktair viśeṣādibhir āvṛtaḥ |",
    "GR14brhms5cu:745": "āṇḍakośo bahir ayaṃ pañcāśat-koṭi-vistṛtaḥ ||",
    "GR14brhms5cu:746": "daśottarādhikair yatra praviṣṭaḥ paramāṇuvat |",
    "GR14brhms5cu:747": "lakṣyate 'ntar-gatāś cānye koṭiśo hy aṇḍa-rāśayaḥ || [BhP 3.11.39-40] iti",
    "GR14brhms5cu:748": "praty-aṇḍam evam ekāṃśād ekāṃśād viśati svayam |",
    "GR14brhms5cu:749": "sahasra-mūrdhā viśvātmā mahā-viṣṇuḥ sanātanaḥ ||14|| // BrS_5.18add //",
    "GR14brhms5cu:750": "tataś ca teṣu brahmāṇḍeṣu pṛthak pṛthak svarūpaiḥ svarūpāntaraiḥ sa eva praviveśety āha pratyaṇḍam iti |",
    "GR14brhms5cu:751": "ekāṃśād ekāṃśād ekenaikenāṃśenety arthaḥ || 14 ||",
    "GR14brhms5cu:752": "vāmāṅgād asṛjad viṣṇuṃ dakṣiṇāṅgāt prajāpatim |",
    "GR14brhms5cu:753": "jyotir-liṅga-mayaṃ śambhuṃ kūrca-deśād avāsṛjat ||15|| // BrS_5.19 //",
    "GR14brhms5cu:754": "punaḥ kiṃ cakāra tatrāha - vāmāṅgād iti |",
    "GR14brhms5cu:755": "viṣṇv-ādaya ime sarveṣām eva",
    "GR14brhms5cu:756": "brahmāṇḍānāṃ pālakādayaḥ prati brahmāṇḍāntaḥ sthitānāṃ viṣṇv-ādīnāṃ",
    "GR14brhms5cu:757": "svāṃśānāṃ prayoktāraḥ |",
    "GR14brhms5cu:758": "yathā prati-brahmāṇḍe tathā adhi brahmāṇḍa-maṇḍalam abhyupagantavyam iti bhāvaḥ |",
    "GR14brhms5cu:759": "yeṣu prajāpatir ayaṃ",
    "GR14brhms5cu:760": "hiraṇyagarbha-rūpa eva na tu vakṣyamāṇa-caturmukha-rūpa eva, so'yaṃ",
    "GR14brhms5cu:761": "tat-tad-āvaraṇa-gata-tat-tad-devānāṃ sraṣṭeti |",
    "GR14brhms5cu:762": "viṣṇu-śambhū api",
    "GR14brhms5cu:763": "tat-tat-pālana-saṃhāra-kartārau jñeyau |",
    "GR14brhms5cu:764": "kūrca-deśāt bhruvor madhyāt |",
    "GR14brhms5cu:765": "eṣāṃ jalāvaraṇa eva sthānāni jñeyāni || 15 ||",
    "GR14brhms5cu:766": "ahaṅkārātmakaṃ viśvaṃ tasmād etad vyajāyata ||16|| // BrS_5.20 //",
    "GR14brhms5cu:767": "tatra śambhoḥ kāryāntaram apy āha ahaṅkārātmakam ity ardhena |",
    "GR14brhms5cu:768": "etad viśvaṃ tasmād evāhaṅkārātmakaṃ vyajāyata babhūva |",
    "GR14brhms5cu:769": "viśvasyāhaṅkārātmakatā tasmāj jātety arthaḥ sarvāhaṅkārādhiṣṭhātṛtvāt tasya || 16 ||",
    "GR14brhms5cu:770": "atha tais tri-vidhair veśair līlām udvahataḥ kila |",
    "GR14brhms5cu:771": "yoga-nidrā bhagavatī tasya śrīr iva saṅgatā ||17|| // BrS_5.21 //",
    "GR14brhms5cu:772": "brahmāṇḍa-praviṣṭasya tu tat-tad-rūpasya līlām āha atha tair ity ādi |",
    "GR14brhms5cu:773": "tais tat sadṛśais trividhaiḥ prati-brahmāṇḍa-gata-viṣṇv-ādibhir veśai rūpair līlāṃ",
    "GR14brhms5cu:774": "brahmāṇḍāntargata-pālanādi-rūpām udvahato",
    "GR14brhms5cu:775": "brahmāṇḍāntargata-puruṣasyeti tām udvahati |",
    "GR14brhms5cu:776": "tasminn ity arthaḥ |",
    "GR14brhms5cu:777": "yoga-nidrā - pūrvokta-mahā-yoga-nidrāṃśa-bhūtā bhagavatī",
    "GR14brhms5cu:778": "svarūpānanda-samādhimayatvād antarbhūta-sarvaiśvaryā saṅgatā śrīr iveti |",
    "GR14brhms5cu:779": "tatra yathā śrīr apy aṃśena saṅgatā tathā sāpīty arthaḥ ||17||",
    "GR14brhms5cu:780": "sisṛkṣāyāṃ tato nābhes tasya padmaṃ viniryayau |",
    "GR14brhms5cu:781": "tan-nālaṃ hema-nalinaṃ brahmaṇo lokam adbhutam ||18|| // BrS_5.22 //",
    "GR14brhms5cu:782": "tataś ca sisṛkṣāyām iti |",
    "GR14brhms5cu:783": "nālaṃ nāla-yuktaṃ tad-dhema-nalinaṃ brahmaṇo",
    "GR14brhms5cu:784": "janma-śayanayoḥ sthānatvāt loka ity arthaḥ ||18||",
    "GR14brhms5cu:785": "tattvāni pūrva-rūḍhāni kāraṇāni parasparam |",
    "GR14brhms5cu:786": "samavāyāprayogāc ca vibhinnāni pṛthak pṛthak || // BrS_5.23 //",
    "GR14brhms5cu:787": "cic-chaktyā sajjamāno 'tha bhagavān ādi-pūruṣaḥ |",
    "GR14brhms5cu:788": "yojayan māyayā devo yoga-nidrām akalpayat ||19|| // BrS_5.24 //",
    "GR14brhms5cu:789": "tathā asaṅkhya-jīvātmakasya samaṣṭi-jīvasya prabodhaṃ vaktuṃ punaḥ",
    "GR14brhms5cu:790": "kāraṇārṇonidhi-śāyinas tṛtīya-skandhoktānusāriṇīṃ sṛṣṭi-prakriyāṃ",
    "GR14brhms5cu:791": "vivṛtyāha - tattvānīti trayeṇa |",
    "GR14brhms5cu:792": "tatra dvayam āha - māyayā sva-śaktyā",
    "GR14brhms5cu:793": "parasparaṃ tattvāni yojayann iti yojanānantaram eva nirīhatayā yoga-nidrām",
    "GR14brhms5cu:794": "eva svīkṛtavān ity arthaḥ || 19 ||",
    "GR14brhms5cu:795": "yojayitvā tu tāny eva praviveśa svayaṃ guhām |",
    "GR14brhms5cu:796": "guhāṃ praviṣṭe tasmiṃs tu jīvātmā pratibudhyate ||20|| // BrS_5.25 //",
    "GR14brhms5cu:797": "atha tṛtīyam āha yojayitveti |",
    "GR14brhms5cu:798": "yojayitvā tad yojanā-yoga-nidrayor antarāle ity arthaḥ |",
    "GR14brhms5cu:799": "guhāḥ virāḍ-vigraham |",
    "GR14brhms5cu:800": "pratibudhyate pralaya-svāpāj jāgarti || 20",
    "GR14brhms5cu:801": "sa nityo nitya-sambandhaḥ prakṛtiś ca paraiva sā ||21|| // BrS_5.26 //",
    "GR14brhms5cu:802": "jīvasya svābhāvikī sthitim āha sa nity ity ardheneti |",
    "GR14brhms5cu:803": "nityo'nādy-ananta-kāla-bhāvī nitya-sambandho bhagavatā saha samavāyo",
    "GR14brhms5cu:804": "yasya saḥ |",
    "GR14brhms5cu:805": "sūryeṇa tad-raśmi-jālasyeveti bhāvaḥ |",
    "GR14brhms5cu:806": "yat-taṭasthaṃ tu cid-rūpaṃ sva-saṃvedyād vinirgatam |",
    "GR14brhms5cu:807": "rañjitaṃ guṇa-rāgeṇa sa jīva iti kathyate || iti nārada-pañcarātrāt |",
    "GR14brhms5cu:808": "mamaivāṃśo jīva-loke jīva-bhūtaḥ sanātanaḥ || iti śrī-gītopaniṣadbhyaś ca",
    "GR14brhms5cu:809": "ataiva prakṛtiḥ sākṣi-rūpeṇa svarūpa-sthita eva |",
    "GR14brhms5cu:810": "sva-pratibimba-rūpeṇa",
    "GR14brhms5cu:811": "pramātṛ-rūpeṇa prakṛtim iva prāptaś cety arthaḥ |",
    "GR14brhms5cu:812": "prakṛtiṃ viddhi me parām",
    "GR14brhms5cu:813": "jīva-bhūtām iti śrī-gītāsv eva |",
    "GR14brhms5cu:814": "dvā suparṇā sayujā sakhāyā iti śrutiś ca",
    "GR14brhms5cu:815": "nitya-svarūpaṃ darśayati || 21 ||",
    "GR14brhms5cu:816": "evaṃ sarvātma-sambandhaṃ nābhyāṃ padmaṃ harer abhūt |",
    "GR14brhms5cu:817": "tatra brahmābhavad bhūyaś catur-vedi catur-mukhaḥ ||22|| // BrS_5.27 //",
    "GR14brhms5cu:818": "atha tasya samaṣṭi-jīvāsthānaṃ guhā-praviṣṭāt puruṣād udbhūtam ity āha evam iti |",
    "GR14brhms5cu:819": "tataḥ samaṣṭi-dehābhimāninas tasya hiraṇya-garbha-brahmaṇas",
    "GR14brhms5cu:820": "tasmāt bhoga-vigrahotpattim āha tatreti || 22 ||",
    "GR14brhms5cu:821": "sa jāto bhagavac-chaktyā tat-kālaṃ kila coditaḥ |",
    "GR14brhms5cu:822": "sisṛkṣāyāṃ matiṃ cakre pūrva-saṃskāra-saṃskṛtaḥ |",
    "GR14brhms5cu:823": "dadarśa kevalaṃ dhvāntaṃ nānyat kim api sarvataḥ ||23|| // BrS_5.28 //",
    "GR14brhms5cu:824": "atha tasya caturmukhasya ceṣṭām āha sa jāta ity sārdhena |",
    "GR14brhms5cu:825": "spaṣṭam || 23",
    "GR14brhms5cu:826": "uvāca puratas tasmai tasya divya sarasvatī |",
    "GR14brhms5cu:827": "kāmaḥ kṛṣṇāya govinda he gopī-jana ity api |",
    "GR14brhms5cu:828": "vallabhāya priyā vahner mantram te dāsyati priyam ||24|| // BrS_5.29 //",
    "GR14brhms5cu:829": "atha tasmin pūrvopāsanā-bhāgya-labdhāṃ bhagavat-kṛpām āhovāceti sārdhena |",
    "GR14brhms5cu:830": "spaṣṭam || 24 ||",
    "GR14brhms5cu:831": "tapas tvaṃ tapa etena tava siddhir bhaviṣyati ||25|| // BrS_5.30 //",
    "GR14brhms5cu:832": "etad eva sparśeṣu yat ṣoḍaśam ekaviṃśam iti tṛtīya-skandhānusāreṇa",
    "GR14brhms5cu:833": "yojayati tapa tvaṃ ity ardhena |",
    "GR14brhms5cu:834": "spaṣṭam || 25 ||",
    "GR14brhms5cu:835": "atha tepe sa suciraṃ prīṇan govindam avyayam |",
    "GR14brhms5cu:836": "śvetadvīpa-patiṃ kṛṣṇaṃ goloka-sthaṃ parāt param || // BrS_5.31 //",
    "GR14brhms5cu:837": "prakṛtyā guṇa-rūpiṇyā rūpiṇyā paryupāsitam |",
    "GR14brhms5cu:838": "sahasra-dala-sampanne koṭi-kiñjalka-bṛṃhite || // BrS_5.32 //",
    "GR14brhms5cu:839": "bhūmiś cintāmaṇis tatra karṇikāre mahāsane |",
    "GR14brhms5cu:840": "samāsīnaṃ cid-ānandaṃ jyoti-rūpaṃ sanātanam || // BrS_5.33 //",
    "GR14brhms5cu:841": "śabda-brahma-mayaṃ veṇuṃ vādayantaṃ mukhāmbuje |",
    "GR14brhms5cu:842": "vilāsinī-gaṇa-vṛtaṃ svaiḥ svair aṃśair abhiṣṭutam ||26|| // BrS_5.34 //",
    "GR14brhms5cu:843": "sa tu tena mantreṇa sva-kāmanā-viśeṣānusārāt sṛṣṭikṛt-śakti-viśiṣṭatayā",
    "GR14brhms5cu:844": "vakṣyamāṇas tavānusārāt gokulākhya-pīṭha-gatatayā śrī-govindam",
    "GR14brhms5cu:845": "upāsitavān ity āha -- atha tepe ity ādi caturbhiḥ |",
    "GR14brhms5cu:846": "guṇa-rūpiṇyā",
    "GR14brhms5cu:847": "sattva-rajas-tamo-guṇa-mayyā rūpiṇyā mūrtimatyā paryupāsitaṃ paritas tad gokulād bahiḥ-sthitayopāsitam dhyānādinā arcitam |",
    "GR14brhms5cu:848": "māyā parety abhimukhe ca vilajjamānā [BhP 2.7.47] iti |",
    "GR14brhms5cu:849": "balim udvahanty ajayā nimiṣā iti ca",
    "GR14brhms5cu:850": "śrī-bhāgavatāt |",
    "GR14brhms5cu:851": "aṃśais tad-āvaraṇa-sthaiḥ parikaraiḥ || 26 ||",
    "GR14brhms5cu:852": "atha veṇu-ninādasya trayī-mūrti-mayī gatiḥ |",
    "GR14brhms5cu:853": "sphurantī praviveśāśu mukhābjāni svayambhuvaḥ || // BrS_5.35 //",
    "GR14brhms5cu:854": "gāyatrīṃ gāyatas tasmād adhigatya sarojajaḥ |",
    "GR14brhms5cu:855": "saṃskṛtaś cādi-gunuṇā dvijatām agamat tataḥ ||27|| // BrS_5.36 //",
    "GR14brhms5cu:856": "tad evaṃ dīkṣātaḥ parastād eva tasya dhruvasyeva dvijatva-saṃskāras",
    "GR14brhms5cu:857": "tad-ārādhitāt tan-mantrādhidevāj jātaḥ ity āha atha veṇv iti dvayena |",
    "GR14brhms5cu:858": "trayī-mūrtir gāyatrī veda-mātṛtvāt |",
    "GR14brhms5cu:859": "dvitīya padye tasya eva vyaktibhāvitvāc ca |",
    "GR14brhms5cu:860": "tan-mayī gatiḥ paripāṭī |",
    "GR14brhms5cu:861": "mukhābjāni praviveśety aṣṭa-karṇaiḥ",
    "GR14brhms5cu:862": "praviveśety arthaḥ |",
    "GR14brhms5cu:863": "ādi-guruṇā śrī-kṛṣṇena ||27||",
    "GR14brhms5cu:864": "trayyā prabuddho 'tha vidhir vījñāta-tattva-sāgaraḥ |",
    "GR14brhms5cu:865": "tuṣṭāva veda-sāreṇa stotreṇānena keśavam ||28|| // BrS_5.37 //",
    "GR14brhms5cu:866": "tataś ca trayīm api tasmāt prāpya tam eva tuṣṭāvety āha trayyeti |",
    "GR14brhms5cu:867": "keśān aṃśūna vayati vistārayatīti keśavas tam |",
    "GR14brhms5cu:868": "aṃśavo ye prakāśante mam te keśa-saṃjñitāḥ |",
    "GR14brhms5cu:869": "sarvajñāḥ keśavaṃ tasmān mām āhur muni-sattamāḥ ||",
    "GR14brhms5cu:870": "iti sahasra-nāma-bhāṣyotthāpita-keśava-niruktau bhārata-vacanāt || 28 ||",
    "GR14brhms5cu:871": "cintāmaṇi-prakara-sadmasu kalpa-vṛkṣa-",
    "GR14brhms5cu:872": "lakṣāvṛteṣu surabhir abhipālayantam |",
    "GR14brhms5cu:873": "lakṣmī-sahasra-śata-sambhrama-sevyamānaṃ",
    "GR14brhms5cu:874": "govindam ādi-puruṣaṃ tam ahaṃ bhajāmi ||29|| // BrS_5.38 //",
    "GR14brhms5cu:875": "stutim āha cintāmaṇīty ādibhiḥ |",
    "GR14brhms5cu:876": "tatra goloke'smin mantra-bhedena",
    "GR14brhms5cu:877": "tad-eka-deśeṣu bṛhad-dhyāna-mayādiṣv ekasyāpi mantrasya rāsa-mayādiṣu",
    "GR14brhms5cu:878": "ca pīṭheṣu satsv api madhyasthatvena mukhyatayā prathamaṃ",
    "GR14brhms5cu:879": "golokākhya-pīṭha-nivāsa-yogya-līlayā stauti cintāmṇīty ekena |",
    "GR14brhms5cu:880": "abhi sarvato-bhāvena",
    "GR14brhms5cu:881": "vana-nayana-cāraṇa-go-sthānānayana-sambhālana-prakāreṇa pālayantaṃ",
    "GR14brhms5cu:882": "sa-snehaṃ rakṣantam |",
    "GR14brhms5cu:883": "kadācid rahasi tu vailakṣaṇyam ity āha lakṣmīti",
    "GR14brhms5cu:884": "lakṣmyo'tra gopa-sundarya eveti vyākhyātam eva ||29||",
    "GR14brhms5cu:885": "veṇuṃ kvaṇantam aravinda-dalāyatākṣam-",
    "GR14brhms5cu:886": "barhāvataṃsam asitāmbuda-sundarāṅgam |",
    "GR14brhms5cu:887": "kandarpa-koṭi-kamanīya-viśeṣa-śobhaṃ",
    "GR14brhms5cu:888": "govindam ādi-puruṣaṃ tam ahaṃ bhajāmi ||30|| // BrS_5.39 //",
    "GR14brhms5cu:889_0": "tad evaṃ cintāmaṇi-prakara-sadma-mayīṃ kathā-gānaṃ nāṭyaṃ gamanam apīti vakṣyamāṇānusāreṇa golokhākhya-vilakṣaṇa-pīṭha-gatāṃ",
    "GR14brhms5cu:889_1": "līlām uktvā eka-sthāna-sthitikāṃ kathā-gānādi-rahitāṃ bṛhad-dhyānādi-dṛṣṭāṃ",
    "GR14brhms5cu:890": "dvitīya-pīṭha-gatāṃ līlām āha veṇum iti dvayena |",
    "GR14brhms5cu:891": "veṇum iti tatra spaṣṭam ||30||",
    "GR14brhms5cu:892": "ālola-candraka-lasad-vanamālya-vaṃśī-",
    "GR14brhms5cu:893": "ratnāṅgadaṃ praṇaya-keli-kalā-vilāsam |",
    "GR14brhms5cu:894": "śyāmaṃ tri-bhaṅga-lalitaṃ niyata-prakāśaṃ",
    "GR14brhms5cu:895": "govindam ādi-puruṣaṃ tam ahaṃ bhajāmi ||31|| // BrS_5.40 //",
    "GR14brhms5cu:896": "ālolety ādi |",
    "GR14brhms5cu:897": "praṇaya-pūrvako yaḥ keli-parihāsas tatra yā vaidagdhī saiva vilāso yasya taṃ, drava-keli-parīhāsā ity amaraḥ ||31||",
    "GR14brhms5cu:898": "aṅgāni yasya sakalendriya-vṛtti-manti",
    "GR14brhms5cu:899": "paśyanti pānti kalayanti ciraṃ jaganti |",
    "GR14brhms5cu:900": "ānanda-cinmaya-sad-ujjvala-vigrahasya",
    "GR14brhms5cu:901": "govindam ādi-puruṣaṃ tam ahaṃ bhajāmi ||32|| // BrS_5.41 //",
    "GR14brhms5cu:902": "tad evaṃ līlā-dvayam uktvā paramācintya-śaktyā vaibhava-viśeṣān āha aṅgānīti caturbhiḥ |",
    "GR14brhms5cu:903": "tatra śrī-vigrahasya aṅgāni hasto'pi draṣṭuṃ śaknoti,",
    "GR14brhms5cu:904": "cakṣur api pālayituṃ pārayati, tathā anyad anyad apy aṅgam anyad anyat kalayituṃ prabhavatīti",
    "GR14brhms5cu:905": "evam evoktaṃ - sarvataḥ pāṇi-pādaṃ tat",
    "GR14brhms5cu:906": "sarvato'kṣi-śiro-mukham ity ādi |",
    "GR14brhms5cu:907": "jagantīti |",
    "GR14brhms5cu:908": "līlā-parikareṣu",
    "GR14brhms5cu:909": "tat-tad-aṅgaṃ",
    "GR14brhms5cu:910": "yathā-svam eva vyavaharatīti bhāvaḥ |",
    "GR14brhms5cu:911": "tatra ca tasya vigrahasya vailakṣaṇyam eva hetur ity āha ānandeti ||32||",
    "GR14brhms5cu:912": "advaitam acyutam anādim ananta-rūpam",
    "GR14brhms5cu:913": "ādyaṃ purāṇa-puruṣaṃ nava-yauvanaṃ ca |",
    "GR14brhms5cu:914": "vedeṣu durlabham adurlabham ātma-bhaktau",
    "GR14brhms5cu:915": "govindam ādi-puruṣaṃ tam ahaṃ bhajāmi ||33|| // BrS_5.42 //",
    "GR14brhms5cu:916": "vailakṣaṇyam eva puṣṇāti advaitam iti tribhiḥ |",
    "GR14brhms5cu:917": "advaitaṃ pṛthivyā mayam advaito rājetvad atulyam ity arthaḥ |",
    "GR14brhms5cu:918": "vismāpanaṃ svasya ca",
    "GR14brhms5cu:919": "tṛtīya-sthasyoddhava-vākyāt |",
    "GR14brhms5cu:920": "acyutaṃ na cyavante hi yad bhaktāḥ mahatyāṃ pralayāpadi |",
    "GR14brhms5cu:921": "ato'cyuto'khile loke sa ekaḥ sarvago'vyayaḥ || iti kāśī-kāṇḍa-vacanāt |",
    "GR14brhms5cu:922": "kaṃso batādyākṛtam ety anugrahaṃ",
    "GR14brhms5cu:923": "drakṣye'ṅghri-padmaṃ prahito'munā hareḥ |",
    "GR14brhms5cu:924": "kṛtāvatārasya duratyayaṃ tamaḥ",
    "GR14brhms5cu:925": "pūrve'taran yan nakha-maṇḍala-tviṣā ||",
    "GR14brhms5cu:926": "yad-arcitaṃ brahma-bhavādibhiḥ suraiḥ śriyā ca ity ādi daśama-sthākrūra-vākyān |",
    "GR14brhms5cu:927": "yā vai śriyārcitam ajādibhir āpta-kāmair",
    "GR14brhms5cu:928": "yogeśvarair api yad ātmani rāsa-goṣṭhyām |",
    "GR14brhms5cu:929": "kṛṣṇasya tad bhagavataś caraṇāravindaṃ nyastaṃ staneṣu vijahuḥ parirabhya tāpam || [BhP 10.47.62]",
    "GR14brhms5cu:930": "śrīmad-uddhava-vākyam |",
    "GR14brhms5cu:931": "darśayāmāsa lokaṃ svaṃ gopānāṃ tamasaḥ param [BhP 10.28.14] ity uktvā,",
    "GR14brhms5cu:932": "nandādayas tu taṃ dṛṣṭvā",
    "GR14brhms5cu:933": "paramānanda-nirvṛtāḥ |",
    "GR14brhms5cu:934": "kṛṣṇaṃ ca tatra cchandobhiḥ stūyamānaṃ suvismitāḥ || [BhP 10.28.17] iti śrī-śuka-vākyāc ca",
    "GR14brhms5cu:935": "anādim ity ādi-trayaṃ yathaikādaśa-sāṅkhya-kathane, kālo māyā-maye jīvaḥ",
    "GR14brhms5cu:936": "[BhP 11.24.27] ity ādau mahā-pralaye sarvāvaśiṣṭatvena brahmopadiśya tadāpi tasya draṣṭṛtvaṃ svayaṃ bhagavān svasminn āha --",
    "GR14brhms5cu:937": "eṣa sāṅkhya-vidhiḥ proktaḥ saṃśaya-granthi-bhedanaḥ |",
    "GR14brhms5cu:938": "pratilomānulomābhyāṃ parāvara-dṛśā mayā || [BhP 11.24.29] iti |",
    "GR14brhms5cu:939": "purāṇa puruṣaḥ -- ekas tvam ātmā puruṣaḥ purāṇaḥ [BhP 10.14.20] iti",
    "GR14brhms5cu:940": "brahma-vākyāt gūḍhaḥ purāṇa-puruṣo vana-citra-mālyaḥ [BhP 7.15.58] iti",
    "GR14brhms5cu:941": "māthura-vākyāc ca |",
    "GR14brhms5cu:942": "tathāpi nava-yauvanaṃ -- purāpi navaḥ purāṇa iti nirukteḥ |",
    "GR14brhms5cu:943": "gopyas tapaḥ kim acaran yad amuṣya rūpam [BhP 10.44.14] ity ādau |",
    "GR14brhms5cu:944": "anusavābhinavaṃ iti daśamāt |",
    "GR14brhms5cu:945": "yasyānanaṃ makara-kuṇḍalādi nityotsavam [BhP 9.24.65] iti navamāt |",
    "GR14brhms5cu:946": "satyaṃ śaucam ity ādau saubhaga-kānty-ādīn paṭhitvā,",
    "GR14brhms5cu:947": "ete cānye ca bhagavan nityā yatra mahā-guṇāḥ |",
    "GR14brhms5cu:948": "prārthyā mahattvam icchadbhir na viyanti sma karhicit || [BhP 1.16.3] iti prathamāt |",
    "GR14brhms5cu:949": "bṛhad-dhyānādau tathā śravaṇāt -- gopa-veśam abhrābhaṃ taruṇaṃ kalpa-drumāśritam [GTU 1.8] iti tāpanī-śrutau |",
    "GR14brhms5cu:950": "tad-dhyāne taruṇa-śabdasya",
    "GR14brhms5cu:951": "nava-yauvana eva śobhā vidhānatvena tātparyāt |",
    "GR14brhms5cu:952": "vedeṣu durlabhaṃ -- bhejur mukunda-padavīṃ śrutibhir vimṛgyām [BhP 10.47.61] iti |",
    "GR14brhms5cu:953": "adyāpi yat-pada-rajaḥ śruti-mṛgyam eva [BhP 10.14.34]",
    "GR14brhms5cu:954": "iti ca śrī-daśamāt |",
    "GR14brhms5cu:955": "adurlabham ātma-bhaktau -- bhaktyāham ekayā grāhyaḥ [BhP 11.14.11] ity ekādaśāt |",
    "GR14brhms5cu:956": "pureha bhūman [BhP 10.14.5] ity ādi śrī-daśamāc ca |",
    "GR14brhms5cu:957": "yad vā, nanu tasyātulyatve kim iti svārthaḥ |",
    "GR14brhms5cu:958": "kathaṃ vātulyatvaṃ nija-bhaktebhyaḥ ātmano dehasyāpi pradānāt |",
    "GR14brhms5cu:959": "kiṃ vāvaśiṣyata ity āha acyutam iti |",
    "GR14brhms5cu:960": "nija-bhaktebhya ātma-pradānādināpi na vidyate cyutir yasya sadaiva eka-rasam ity arthaḥ |",
    "GR14brhms5cu:961": "tarhi kiṃ nārāyaṇaṃ stauṣi tasyaivācyutatvād anādeś ca nety āha anādim iti na vidyate ādir yasya yasmād vā sarveṣāṃ",
    "GR14brhms5cu:962": "parama-kāraṇaṃ svayaṃ tu sva-prakāśaṃ kāraṇa-śūnyam ity arthaḥ |",
    "GR14brhms5cu:963": "nanv ekena kathaṃ sarveṣāṃ paripālanaṃ ghaṭate ity ata āha ananteti |",
    "GR14brhms5cu:964": "anantaṃ rūpaṃ yasya |",
    "GR14brhms5cu:965": "athavā prapañca-gatatvena nāsty anto yasya |",
    "GR14brhms5cu:966": "athavā anantasya rūpaṃ svarūpaṃ yasya |",
    "GR14brhms5cu:967": "yasmād evāṃśenānantādīnām utpattiḥ |",
    "GR14brhms5cu:968": "nanu nārāyaṇād evānantādi prākāṭya-prasiddhir ity āha ādyaṃ yasya",
    "GR14brhms5cu:969": "vilāsa-rūpo nārāyaṇas tam |",
    "GR14brhms5cu:970": "nanu jñātaṃ tasyaiva puruṣākhyānaṃ, nety āha purāṇeti yasya vilāsa-vapuḥ puruṣākhyas taṃ nanv āyātaṃ tasya vṛddhatvam",
    "GR14brhms5cu:971": "ity āha nava-yauvanam iti kaiśoram ity arthaḥ |",
    "GR14brhms5cu:972": "ca-kārāt ya eva purātanaḥ",
    "GR14brhms5cu:973": "sa eva kiśora-vayā ity anirvacanatvaṃ nityatvaṃ ca |",
    "GR14brhms5cu:974": "nanu vedeṣu nārāyaṇa eva gīyate ity āha |",
    "GR14brhms5cu:975": "vedeṣv iti vedais tattvaṃ jñāyate cet teṣu sulabham ity arthaḥ |",
    "GR14brhms5cu:976": "bhaktiṃ vinā na jñāyate ity āha adurlabham iti || 33 ||",
    "GR14brhms5cu:977": "panthās tu koṭi-śata-vatsara-sampragamyo",
    "GR14brhms5cu:978": "vāyor athāpi manaso muni-puṅgavānām |",
    "GR14brhms5cu:979": "so 'py asti yat-prapada-sīmny avicintya-tattve",
    "GR14brhms5cu:980": "govindam ādi-puruṣaṃ tam ahaṃ bhajāmi ||34|| // BrS_5.43 //",
    "GR14brhms5cu:981": "panthās tv iti prapada-sīmni caraṇāravindayor agre |",
    "GR14brhms5cu:982": "citraṃ bataid ekena vapuṣā yugapat pṛthak |",
    "GR14brhms5cu:983": "gṛheṣu dvy-aṣṭa-sāhasraṃ striya eka udāvahat || [BhP 10.69.2]",
    "GR14brhms5cu:984": "eko vaśī sarvagaḥ kṛṣṇa īḍya eko'pi san bahudhā yo'vabhāti |",
    "GR14brhms5cu:985": "[GTU 1.19] iti gopāla-tāpanyām |",
    "GR14brhms5cu:986": "tatra siddhāntam āha avicintya-tattve iti |",
    "GR14brhms5cu:987": "ātmeśvaro'tarkya-sahasra-śaktiḥ iti tṛtīyāt |",
    "GR14brhms5cu:988": "acintyāḥ khalu ye bhāvā na tāṃs tarkena yojayet |",
    "GR14brhms5cu:989": "prakṛtibhyaḥ paraṃ yac ca tad acintyasya lakṣaṇam || [Mbh 6.6.11] iti skāndād bhāratāc ca |",
    "GR14brhms5cu:990": "śrutes tu śabda-mūlatvāt [Vs 2.1.27] iti brahma-sūtrāt |",
    "GR14brhms5cu:991": "acintyo hi maṇi-mantra-mahauṣadhīnāṃ prabhāvaḥ iti bhāṣya-yukteś ceti bhāvaḥ || 34 ||",
    "GR14brhms5cu:992": "eko 'py asau racayituṃ jagad-aṇḍa-koṭiṃ",
    "GR14brhms5cu:993": "yac-chaktir asti jagad-aṇḍa-cayā yad-antaḥ |",
    "GR14brhms5cu:994": "aṇḍāntara-stha-paramāṇu-cayāntara-stham-",
    "GR14brhms5cu:995": "govindam ādi-puruṣaṃ tam ahaṃ bhajāmi ||35|| // BrS_5.44 //",
    "GR14brhms5cu:996": "acintya-śaktim āha - eko'py asāv iti |",
    "GR14brhms5cu:997": "tāvat sarve vatsa-pālāḥ paśyato'jasya tat-kṣaṇāt |",
    "GR14brhms5cu:998": "vyadṛśyanta ghana-śyāmāḥ pīta-kauśeya-vāsasaḥ || [BhP 10.13.46]",
    "GR14brhms5cu:999": "ity ārabhya taiḥ vatsa-pālādibhir",
    "GR14brhms5cu:1000": "evānanta-brahmāṇḍa-sāmagrī-yuta-tat-tadhi-puruṣāṇāṃ tenāvirbhāvanāt |",
    "GR14brhms5cu:1001": "jagad-aṇḍa-cayā iti na cāntar na bahir yasya [BhP 10.9.13] ity ādeḥ |",
    "GR14brhms5cu:1002": "aṇor aṇīyān mahato mahīyān [ŚvetU 3.20] ity ādi śruteḥ |",
    "GR14brhms5cu:1003": "yo'sau sarveṣu bhūteṣu āviśya bhūtāni vidadhāti sa vo hi svāmī bhavati [GTU 2.22] |",
    "GR14brhms5cu:1004": "yo'sau",
    "GR14brhms5cu:1005": "sarva-bhūtātmā gopālaḥ [GTU 2.94] |",
    "GR14brhms5cu:1006": "eko devaḥ sarva-bhūteṣu gūḍhaḥ [GTU",
    "GR14brhms5cu:1007": "2.96] ity ādi tāpanībhyaḥ ||35||",
    "GR14brhms5cu:1008": "yad-bhāva-bhāvita-dhiyo manujās tathaiva samprāpya rūpa-mahimāsana-yāna-bhūṣāḥ |",
    "GR14brhms5cu:1009": "sūktair yam eva nigama-prathitaiḥ stuvanti govindam ādi-puruṣaṃ tam ahaṃ bhajāmi ||36|| // atha tasya sādhaka-cayeṣv api bhakteṣu vadānyatvaṃ vadann ity eṣu",
    "GR14brhms5cu:1010": "kaimutyam āha yad-bhāveti |",
    "GR14brhms5cu:1011": "yathā samāna-guṇa-śīla-vayo-vilāsa-veśaiś cety",
    "GR14brhms5cu:1012": "āgama-rītyā nitya-tat-saṅgināṃ tat sāmyaṃ śrūyate tathaiva sambhāvyety arthaḥ -",
    "GR14brhms5cu:1013": "vaireṇa yaṃ nṛpatayaḥ śiśupāla-pauṇḍra-",
    "GR14brhms5cu:1014": "śālvādayo gati-vilāsa-vilokanādyaiḥ |",
    "GR14brhms5cu:1015": "dhyāyanta ākṛta-dhiyaḥ śayanāsanādau",
    "GR14brhms5cu:1016": "tat-sāmyam āpur anurakta-dhiyāṃ punaḥ kim || [BhP 11.5.48] ity ekādaśāt ||",
    "GR14brhms5cu:1017": "ānanda-cinmaya-rasa-pratibhāvitābhis",
    "GR14brhms5cu:1018": "tābhir ya eva nija-rūpatayā kalābhiḥ |",
    "GR14brhms5cu:1019": "goloka eva nivasaty akhilātma-bhūto",
    "GR14brhms5cu:1020": "govindam ādi-puruṣaṃ tam ahaṃ bhajāmi ||37|| // BrS_5.46 //",
    "GR14brhms5cu:1021": "tat-preyasīnāṃ tu kiṃ vaktavyam, yataḥ parama-śrīṇāṃ tāsāṃ sāhityenaiva tasya tal-loke vāsa ity āha ānandeti |",
    "GR14brhms5cu:1022": "akhilānāṃ goloka-vāsināṃ anyeṣām api priya-vargānāṃ ātma-bhūtaḥ parama-preṣṭhatayātmavad avyabhicāry api tābhir eva saha nivasatīti tāsām atiśayitvaṃ darśitam |",
    "GR14brhms5cu:1023": "atra hetuḥ -",
    "GR14brhms5cu:1024": "kalābhiḥ",
    "GR14brhms5cu:1025": "hlādinī-śakti-vṛtti-rūpābhiḥ |",
    "GR14brhms5cu:1026": "atrāpi vaiśiṣṭyam āha - ānanda-cinmayo yo",
    "GR14brhms5cu:1027": "rasaḥ, parama-prema-maya ujvvala-nāmā, tena prati bhāvitābhiḥ |",
    "GR14brhms5cu:1028": "pūrvaṃ tāvat tāsāṃ tan-nāmnā rasena so'yaṃ bhāvito vāsito jātaḥ |",
    "GR14brhms5cu:1029": "tataś ca tena yāḥ pratibhāvitā jātāḥ, tābhiḥ saha ity arthaḥ |",
    "GR14brhms5cu:1030": "pratiśabdāl labhyate |",
    "GR14brhms5cu:1031": "yathā",
    "GR14brhms5cu:1032": "praty-upakṛtaḥ sa ity ukteḥ |",
    "GR14brhms5cu:1033": "tasya prāg-upakāritvam āyāti tadvat tatrāpi",
    "GR14brhms5cu:1034": "nija-rūpatayā sva-dāratvenaiva na tu prakaṭa-līlāvat",
    "GR14brhms5cu:1035": "para-dāratva-vyavahāreṇety arthaḥ |",
    "GR14brhms5cu:1036": "parama-lakṣmīṇāṃ tāsāṃ",
    "GR14brhms5cu:1037": "tat-para-dāratvāsambhavād asya sva-dāratva-maya-rasasya",
    "GR14brhms5cu:1038": "kautukāvaguṇṭhitatayā saumutkaṇṭhā poṣaṇārthaṃ prakaṭa-līlāyāṃ",
    "GR14brhms5cu:1039": "māyayaiva tādṛśatvaṃ vyañjitam iti bhāvaḥ |",
    "GR14brhms5cu:1040": "ya eva ity eva-kāreṇa yat",
    "GR14brhms5cu:1041_0": "prāpañcika-prakaṭa-līlāyāṃ tāsu para-dāratā-vyavahāreṇa nivasati so'yaṃ ya eva tad-aprakaṭa-līlāyāṃ tāsu para-dāratā vyavahāreṇa",
    "GR14brhms5cu:1041_1": "nivasati so'yaṃ ya eva tad-aprakaṭa-līlāspade goloke nija-rūpatā-vyavahāreṇa nivasatīti vyajyate |",
    "GR14brhms5cu:1042": "tathā ca vyākhyātaṃ gautamīya-tantre",
    "GR14brhms5cu:1043": "tad-aprakaṭa-nitya-līlā-śīlana-daśārṇa-vyākhyāne - aneka-janma-siddhānām",
    "GR14brhms5cu:1044": "ity ādau darśitam eva |",
    "GR14brhms5cu:1045": "goloka evety eva-kāreṇa seyaṃ līlā tu kvāpi nānyatra vidyate iti prakāśyate || 37 ||",
    "GR14brhms5cu:1046": "premāñjana-cchurita-bhakti-vilocanena",
    "GR14brhms5cu:1047": "santaḥ sadaiva hṛdayeṣu vilokayanti |",
    "GR14brhms5cu:1048": "yaṃ śyāmasundaram acintya-guṇa-svarūpaṃ",
    "GR14brhms5cu:1049": "govindam ādi-puruṣaṃ tam ahaṃ bhajāmi ||38|| // BrS_5.47 //",
    "GR14brhms5cu:1050": "yadyapi goloka eva nivasati tathāpi premāñjaneti |",
    "GR14brhms5cu:1051": "acintya-guṇa-svarūpam",
    "GR14brhms5cu:1052": "api premākhyaṃ yad añjana-cchuritavad uccaiḥ prakāśamānaṃ bhakti-rūpa-vilocanaṃ tenety arthaḥ |",
    "GR14brhms5cu:1053": "tena pratibimbavad dūrād apy uditaṃ hṛdaye manasy api paśyantīty arthaḥ |",
    "GR14brhms5cu:1054": "bhaktir atra samādhiḥ |",
    "GR14brhms5cu:1055": "tad uktaṃ śrī-gītāsu - ye bhajanti tu māṃ bhaktyā mayi te teṣu cāpy aham [Gītā 9.29]",
    "GR14brhms5cu:1056": "iti ||38||",
    "GR14brhms5cu:1057": "rāmādi-mūrtiṣu kalā-niyamena tiṣṭhan nānāvatāram akarod bhuvaneṣu kintu |",
    "GR14brhms5cu:1058_0": "kṛṣṇaḥ svayaṃ samabhavat paramaḥ pumān yo govindam ādi-puruṣaṃ tam ahaṃ bhajāmi ||39 || // sa eva kadācit prapañce nijāṃśena",
    "GR14brhms5cu:1058_1": "svayam avataratīty āha rāmādīnti yaḥ kṛṣṇākhyaḥ paramaḥ pumān kalā-niyamena tatra tatra niyatānām eva śaktīnāṃ prakāśena",
    "GR14brhms5cu:1058_2": "rāmādi-mūrtiṣu tiṣṭhan tat-tan-mūrtīḥ prakāśayan nānāvatāram akarot |",
    "GR14brhms5cu:1059": "ya eva svayaṃ samabhavad avatatāra |",
    "GR14brhms5cu:1060": "taṃ",
    "GR14brhms5cu:1061": "līlā-viśeṣeṇa",
    "GR14brhms5cu:1062": "govindaṃ santam ahaṃ bhajāmīty arthaḥ |",
    "GR14brhms5cu:1063": "tad uktaṃ śrī-daśame devaiḥ --",
    "GR14brhms5cu:1064": "matsyāśva-kacchapa-nṛsiṃha-varāha-haṃsa-",
    "GR14brhms5cu:1065": "rājanya-vipra-vibudheṣu kṛtāvatāraḥ |",
    "GR14brhms5cu:1066": "tvaṃ pāsi nas tri-bhuvanaṃ ca yathādhuneśa bhāraṃ bhuvo hara yadūttama vandanaṃ te || [BhP 10.2.40] iti || 39 ||",
    "GR14brhms5cu:1067": "yasya prabhā prabhavato jagad-aṇḍa-koṭi-",
    "GR14brhms5cu:1068": "koṭiṣv aśeṣa-vasudhādi vibhūti-bhinnam |",
    "GR14brhms5cu:1069": "tad brahma niṣkalam anantam aśeṣa-bhūtaṃ",
    "GR14brhms5cu:1070": "govindam ādi-puruṣaṃ tam ahaṃ bhajāmi ||40|| // BrS_5.49 //",
    "GR14brhms5cu:1071": "tad evaṃ tasya sarvāvatāritvena pūrṇatvam uktvā svarūpeṇāpy āha yasyeti |",
    "GR14brhms5cu:1072": "dvayor eka-rūpatve'pi viśiṣṭatayāvirbhāvāt śrī-govindasya dharmi-rūpatvam",
    "GR14brhms5cu:1073": "aviśiṣṭatayāvirbhāvāt brahmaṇo dharma-rūpatvaṃ tataḥ pūrvasya maṇḍala-snānīyatvam iti bhāvaḥ",
    "GR14brhms5cu:1074": "tatra viṣṇu-purāṇam api sampravadate śubhāśrayaḥ sa-cittasya sarvagasya tathātmanaḥ [ViP 6.7.76] iti |",
    "GR14brhms5cu:1075": "vyākhyātaṃ ca śrīdhara-svāmibhiḥ - sarvagasyātmanaḥ ppara-brahmaṇo apy āśrayaḥ pratiṣṭhā",
    "GR14brhms5cu:1076": "tad uktaṃ bhagavatā brahmaṇo hi pratiṣṭhāham [Gītā 14.27] iti",
    "GR14brhms5cu:1077": "ataivaikādaśe sva-vibhūti-gaṇanāyāṃ tad api svayaṃ gaṇitam --",
    "GR14brhms5cu:1078": "pṛthivī vāyur ākāśa āpo jyotir ahaṃ mahān |",
    "GR14brhms5cu:1079": "vikāraḥ puruṣo 'vyaktaṃ rajaḥ sattvaṃ tamaḥ param || [BhP 11.16.37] iti |",
    "GR14brhms5cu:1080": "ṭīkā cātra - paraṃ brahma ca ity eṣā |",
    "GR14brhms5cu:1081": "śrī-matsya-devenāpy aṣṭame tathoktam - madīyaṃ mahimānaṃ ca paraṃ brahmeti śabditam [BhP 8.24.38]",
    "GR14brhms5cu:1082": "ataiva śrī-yāmunācārya-caraṇair api -",
    "GR14brhms5cu:1083": "yad-aṇḍāntara-gocaraṃ ca yad daśottarāṇy āvaraṇāni yāni ca |",
    "GR14brhms5cu:1084": "guṇāḥ pradhānaṃ puruṣaḥ paraṃ padaṃ parātparaṃ brahma ca te vibhūtayaḥ || [Stotra-ratnam 14] iti |",
    "GR14brhms5cu:1085": "ataivāha dhruvaś caturthe -",
    "GR14brhms5cu:1086": "yā nirvṛtis tanu-bhṛtāṃ tava pāda-padma-",
    "GR14brhms5cu:1087": "dhyānād bhavaj-jana-kathā-śravaṇena vā syāt |",
    "GR14brhms5cu:1088": "sā brahmaṇi sva-mahimany api nātha mā bhūt kiṃ tv antakāsi-lulitāt patatāṃ vimānāt || [BhP",
    "GR14brhms5cu:1089": "ataivātmārāmāṇām api tad guṇenākarṣaḥ śrūyate |",
    "GR14brhms5cu:1090": "ātmārāmāś ca munayo nirgranthā apy urukrame |",
    "GR14brhms5cu:1091": "kurvanty ahaitukīṃ bhaktim itthambhūto guṇo hariḥ || [BhP 1.7.11] iti |",
    "GR14brhms5cu:1092": "atra viśeṣa-jijñāsā cet śrī-bhāgavata-sandarbho dṛśyatām ity alam",
    "GR14brhms5cu:1093": "ativistareṇa || 40 ||",
    "GR14brhms5cu:1094": "māyā hi yasya jagad-aṇḍa-śatāni sūte",
    "GR14brhms5cu:1095": "traiguṇya-tad-viṣaya-veda-vitāyamānā |",
    "GR14brhms5cu:1096": "sattvāvalambi-para-sattvaṃ viśuddha-sattvam-",
    "GR14brhms5cu:1097": "govindam ādi-puruṣaṃ tam ahaṃ bhajāmi ||41|| // BrS_5.50 //",
    "GR14brhms5cu:1098": "tad evaṃ tasya svarūpa-gata-māhātmyaṃ darśayitvā jagad-gata-māhātmyaṃ",
    "GR14brhms5cu:1099": "darśayati dvābhyām |",
    "GR14brhms5cu:1100": "tatra bahiraṅga-śakti-māyācintya-kārya-gatam āha māyā hīti |",
    "GR14brhms5cu:1101": "māyayā hi tasya sparśo nāstīty āha sattveti |",
    "GR14brhms5cu:1102": "sattvasya",
    "GR14brhms5cu:1103": "rajas-tamo-miśrasyāśrayi yat paraṃ tad amiśraṃ śuddhaṃ sattvaṃ tasmād api viśuddhaṃ cic-chakti-vṛtti-rūpaṃ sattvaṃ yasya tam |",
    "GR14brhms5cu:1104": "tathoktaṃ",
    "GR14brhms5cu:1105": "śrī-viṣṇu-purāṇe -",
    "GR14brhms5cu:1106": "sattvādayo na santīśe yatra ca prākṛtā guṇāḥ |",
    "GR14brhms5cu:1107": "sa śuddhaḥ sarva-śuddhebhyaḥ pumān ādyaḥ prasīdatu ||",
    "GR14brhms5cu:1108": "hlādinī sandhinī saṃvit tvayy ekā guṇa-saṃśraye |",
    "GR14brhms5cu:1109": "hlāda-tāpa-karī miśrā tvayi no guṇa-varjite || [ViP 1.9.44-45] iti |",
    "GR14brhms5cu:1110": "viśeṣataḥ śrī-bhāgavata-sandarbhe tad idam api vivṛtam asti || 41 ||",
    "GR14brhms5cu:1111": "ānanda-cinmaya-rasātmatayā manaḥsu yaḥ prāṇināṃ pratiphalan smaratām upetya |",
    "GR14brhms5cu:1112": "līlāyitena bhuvanāni jayaty ajasram-",
    "GR14brhms5cu:1113": "govindam ādi-puruṣaṃ tam ahaṃ bhajāmi ||42|| // BrS_5.51 //",
    "GR14brhms5cu:1114": "atha tan-maya-mohanatvam āha ānandeti |",
    "GR14brhms5cu:1115": "ānanda-cin-mayasya ujjvalākhyaḥ",
    "GR14brhms5cu:1116": "prema-rasaḥ |",
    "GR14brhms5cu:1117": "tad-ātmatayā tad-āliṅgitatayā prāṇināṃ manaḥsu pratiphalan-sarva-mohana-svāṃśa-cchurita-paramāṇu-pratibimbatayākiñcid",
    "GR14brhms5cu:1118": "udayann api smaratām upetyety ādi yojyam |",
    "GR14brhms5cu:1119": "yad uktaṃ rāsa-pañcādhyāyyāṃ",
    "GR14brhms5cu:1120": "- sākṣān manmatha-manmathaḥ [BhP 10.32.2] iti, cakṣuṣaś cakṣuḥ [KenaU",
    "GR14brhms5cu:1121": "1.2] itivat |",
    "GR14brhms5cu:1122": "tad evaṃ tat-kāraṇatve'pi smarāveśasya duṣṭatvaṃ jagad-āveśavat ||42||",
    "GR14brhms5cu:1123": "goloka-nāmni nija-dhāmni tale ca tasya",
    "GR14brhms5cu:1124": "devi maheśa-hari-dhāmasu teṣu teṣu |",
    "GR14brhms5cu:1125": "te te prabhāva-nicayā vihitāś ca yena",
    "GR14brhms5cu:1126": "govindam ādi-puruṣaṃ tam ahaṃ bhajāmi ||43|| // BrS_5.52 //",
    "GR14brhms5cu:1127": "tad idaṃ prapañca-gataṃ māhātmyam uktvā nija-dhāma-gata-māhātmyam",
    "GR14brhms5cu:1128": "āha goloketi |",
    "GR14brhms5cu:1129": "devī-maheśety-ādi-gaṇanaṃ vyutkrameṇa jñeyam |",
    "GR14brhms5cu:1130": "devy-ādīnāṃ yathottara-mūrdhārdha-prabhavatvāt tal-lokānām",
    "GR14brhms5cu:1131": "ūrdhvordhva-bhāvitvam iti |",
    "GR14brhms5cu:1132": "golokasya sarvordhva-gāmitvaṃ vyāpakatvaṃ ca vyavasthāpitam asti |",
    "GR14brhms5cu:1133": "bhuvi prakāśamānasya vṛndāvanasya tu tenābhedaḥ pūrvatra darśitaḥ |",
    "GR14brhms5cu:1134": "sa tu lokas tvayā kṛṣṇa sīdamānaḥ kṛtātmanā |",
    "GR14brhms5cu:1135": "dhṛto dhṛtimatā vīra nighantopdadravān gavām || [HV 62.33] iti |",
    "GR14brhms5cu:1136": "ity anenābhedenaiva hi goloka eva nivasatīty eva-kāraḥ saṃghaṭate |",
    "GR14brhms5cu:1137": "yato bhuvi prakāśamāne'smin vṛndāvane'pi tasya nitya-vihāritvaṃ śrūyate |",
    "GR14brhms5cu:1138": "yathā",
    "GR14brhms5cu:1139": "ādi-vārāhe -",
    "GR14brhms5cu:1140": "vṛndāvanaṃ dvādaśamaṃ vṛndayā parirakṣitam |",
    "GR14brhms5cu:1141": "hariṇādhiṣṭhitaṃ tac ca brahma-rudrādi-sevitam ||",
    "GR14brhms5cu:1142": "tatra ca viśeṣataḥ -",
    "GR14brhms5cu:1143": "kṛṣṇa-krīḍā-setu-bandhaṃ mahāpātaka-nāśanam |",
    "GR14brhms5cu:1144": "valabhīṃ tatra krīḍārthaṃ kṛtvā devo gadādharaḥ ||",
    "GR14brhms5cu:1145": "gopakaiḥ sahitas tatra kṣaṇam ekaṃ dine dine |",
    "GR14brhms5cu:1146": "tatraiva ramaṇārthaṃ hi nitya-kālaṃ sa gacchati || iti |",
    "GR14brhms5cu:1147": "ataiva gautamīye śrī-nārada uvāca --",
    "GR14brhms5cu:1148": "kim idaṃ dvādaśābhikhyaṃ vṛndāraṇyaṃ viśāmpate |",
    "GR14brhms5cu:1149": "śrotum icchāmi bhagavan yadi yogo'smi me vada ||",
    "GR14brhms5cu:1150": "śrī-kṛṣṇa uvāca --",
    "GR14brhms5cu:1151": "idaṃ vṛndāvanaṃ ramyaṃ mama dhāmaiva kevalam |",
    "GR14brhms5cu:1152": "atra ye paśavaḥ pakṣi-vṛkṣā kīṭā narāmarāḥ |",
    "GR14brhms5cu:1153": "ye vasanti mamādhiṣṇye mṛtā yānti mamālayam ||",
    "GR14brhms5cu:1154": "atra yā gopa-kanyāś ca nivasanti mamālaye |",
    "GR14brhms5cu:1155": "yoginyas tā mayā nityaṃ mama sevā-parāyaṇāḥ ||",
    "GR14brhms5cu:1156": "pañca-yojanam evāsti vanaṃ me deha-rūpakam |",
    "GR14brhms5cu:1157": "kālindīyaṃ suṣumnākhyā paramāmṛta-vāhinī ||",
    "GR14brhms5cu:1158": "atra devāś ca bhūtāni vartante sūkṣma-rūpataḥ |",
    "GR14brhms5cu:1159": "sarva-deva-mayaś cāhaṃ na tyajāmi vanaṃ kvacit ||",
    "GR14brhms5cu:1160": "āvirbhāvas tirobhāvo bhaven me 'tra yuge yuge |",
    "GR14brhms5cu:1161": "tejo-mayam idaṃ ramyam adṛśyaṃ carma-cakṣuṣā || iti",
    "GR14brhms5cu:1162": "etad-rūpam evāśritya vārāhādau te nitya-kadambādayo varṇitāḥ |",
    "GR14brhms5cu:1163": "tasmād adṛśyamānasyaiva vṛndāvanasya asmad-adṛśya tādṛśa-prakāśa-viśeṣa eva goloka iti labdham",
    "GR14brhms5cu:1164": "yadā cāsmad-dṛśyamāne prakāśe sa-parikaraḥ śrī-kṛṣṇa",
    "GR14brhms5cu:1165": "āvirbhavati tadaiva tasyāvatāra ucyate |",
    "GR14brhms5cu:1166": "tadaiva ca rasa-viśeṣa-poṣāya",
    "GR14brhms5cu:1167": "saṃyoga-virahaḥ, punaḥ saṃyogādimaya-vicitra-līlā-pāradāryādi-vyavahāraś",
    "GR14brhms5cu:1168": "ca gamyate |",
    "GR14brhms5cu:1169": "yadā tu yathātra yathā vānyatra tantra-yāmala-saṃhitā-pañcarātrādiṣu tathā dig-darśanena viśeṣā jñeyāḥ |",
    "GR14brhms5cu:1170": "tathā ca daśame jayati jananivāso devakī janma-vādaḥ [BhP 10.90.48] ity ādi |",
    "GR14brhms5cu:1171": "tathā ca pādme nirvāṇa-khaṇḍe śrī-bhagavad-vyāsa-vākye -",
    "GR14brhms5cu:1172": "paśya tvaṃ darśayiṣyāmi svarūpaṃ veda-gopitam |",
    "GR14brhms5cu:1173": "tato'paśyam ahaṃ bhūpa bālaṃ kālāmbuda-prabham ||",
    "GR14brhms5cu:1174": "gopa-kanyāvṛtaṃ gopaṃ hasantaṃ gopa-bālakaiḥ || iti |",
    "GR14brhms5cu:1175": "anena atra yā gopa-kanyāś ceti pūrvoktena ca",
    "GR14brhms5cu:1176": "anālabdha-strī-dharma-vayaskatādi-bodhakena kanyā-padena tāsām anyādṛśatvaṃ nirākriyate |",
    "GR14brhms5cu:1177": "tathā ca gautamīye caturthādhyāye - atha vṛndāvanaṃ dhyāyet ity ārabhya tad-dhyānaṃ -",
    "GR14brhms5cu:1178": "svargād iva paribhraṣṭa kanyakā-śata-maṇḍitam |",
    "GR14brhms5cu:1179": "gopa-vatsa-gaṇākīrṇaṃ vṛkṣa-ṣaṇḍaiś ca maṇḍitam ||",
    "GR14brhms5cu:1180": "gopa-kanyā-sahasrais tu padma-patrāyatekṣaṇaiḥ |",
    "GR14brhms5cu:1181": "arcitaṃ bhāva-kusumais trailokyaika-guruṃ param || ity ādi |",
    "GR14brhms5cu:1182": "tad-darśanādikārī ca darśitas tatraiva sad-ācāra-prasaṅge -",
    "GR14brhms5cu:1183": "ahar-niśaṃ japen mantraṃ mantrī niyata-mānasaḥ |",
    "GR14brhms5cu:1184": "sa paśyati na sandeho gopa-veśa-dharaṃ harim || iti |",
    "GR14brhms5cu:1185": "ataiva tāpanyāṃ brahma-vākyam - tad u hovāca brahmaṇo'sāv anavarataṃ me dhyātaḥ stutaḥ",
    "GR14brhms5cu:1186": "parārdhānte so'budhyata |",
    "GR14brhms5cu:1187": "gopaveśo me puruṣaḥ purastād āvirbabhūva || iti tasmāt kṣīroda-śāyy ādy-avatāratayā tasya yat kathanaṃ",
    "GR14brhms5cu:1188": "tat tu tad-aṃśānāṃ tatra praveśāpekṣayā alam ativistareṇa śrī-kṛṣṇa-sandarbhe",
    "GR14brhms5cu:1189": "darśita-careṇa || 43 ||",
    "GR14brhms5cu:1190": "sṛṣṭi-sthiti-pralaya-sādhana-śaktir ekā chāyeva yasya bhuvanāni bibharti durgā |",
    "GR14brhms5cu:1191": "icchānurūpam api yasya ca ceṣṭate sā govindam ādi-puruṣaṃ tam ahaṃ bhajāmi ||44|| // BrS_5.53",
    "GR14brhms5cu:1192": "atha prastutam anusarāmaḥ |",
    "GR14brhms5cu:1193": "pūrvaṃ devī-maheśa-hari-dhāmnām",
    "GR14brhms5cu:1194": "uparicara-dhāmatvaṃ tasya caritaṃ, samprati tu tat-tad-āśrayatvād eva yogyam iti darśayati sṛṣṭīti pañcabhiḥ |",
    "GR14brhms5cu:1195": "yathoktaṃ śrutibhiḥ |",
    "GR14brhms5cu:1196": "tvam akaraṇaḥ svarāḍ",
    "GR14brhms5cu:1197": "akhila-kāraka-śakti-dharas tava balim udvahanti samadantyajayā nimiṣā iti",
    "GR14brhms5cu:1198": "kṣīraṃ yathā dadhi vikāra-viśeṣa-yogāt",
    "GR14brhms5cu:1199": "sañjāyate na hi tataḥ pṛthag asti hetoḥ |",
    "GR14brhms5cu:1200": "yaḥ śambhutām api tathā samupaiti kāryād govindam ādi-puruṣaṃ tam ahaṃ bhajāmi ||45|| // BrS_5.54",
    "GR14brhms5cu:1201": "atha krama-prāptaṃ maheśaṃ nirūpayati kṣīram iti |",
    "GR14brhms5cu:1202": "kārya-kāraṇa-bhāva-mātrāṃśe dṛṣṭānto'yaṃ dārṣṭāntika-kāraṇasya",
    "GR14brhms5cu:1203": "nirvikāratvāt cintāmaṇy-ādivat acintya-śaktyaiva tad-ādi-kāryatayāpi",
    "GR14brhms5cu:1204": "sthitatvāt |",
    "GR14brhms5cu:1205": "śrutiś ca eko nārāyaṇa evāgra āsīt, na brahmā na ca śaṅkaraḥ,",
    "GR14brhms5cu:1206": "sa munir bhūtvā samacintayat |",
    "GR14brhms5cu:1207": "tata evaite vyajāyanta viśvo",
    "GR14brhms5cu:1208": "hiraṇyagarbho'gnir",
    "GR14brhms5cu:1209": "varuṇa-rudrendrāḥ iti tathā sa brahmaṇā sṛjati rudreṇa nāśayati |",
    "GR14brhms5cu:1210": "so'nutpatti-laya eva hariḥ |",
    "GR14brhms5cu:1211": "kāraṇa-rūpaḥ paraḥ paramānandaḥ | iti |",
    "GR14brhms5cu:1213": "śambhor api kāryatvaṃ guṇa-saṃvalanāt |",
    "GR14brhms5cu:1214": "yathoktaṃ śrī-daśame -",
    "GR14brhms5cu:1215": "harir hi nirguṇaḥ sākṣāt puruṣaḥ prakṛteḥ paraḥ sa sarva-dṛg upadraṣṭā taṃ bhajan nirguṇo bhavet || [BhP 10.88.5] iti |",
    "GR14brhms5cu:1216": "etad evoktaṃ - vikāra-viśeṣa-yogād iti |",
    "GR14brhms5cu:1217": "kutracid abhedoktir yā dṛśyate tām api samādadhāti tato hetoḥ pṛthaktvaṃ nāstīti |",
    "GR14brhms5cu:1218": "yathoktam ṛg-veda-śirasi -",
    "GR14brhms5cu:1219": "atha nityo deva eko nārāyaṇaḥ |",
    "GR14brhms5cu:1220": "brahmā nārāyaṇaḥ |",
    "GR14brhms5cu:1221": "śivaś ca nārāyaṇaḥ |",
    "GR14brhms5cu:1222": "śakraś ca nārāyaṇaḥ |",
    "GR14brhms5cu:1223": "dvādaśādityāś ca nārāyaṇaḥ |",
    "GR14brhms5cu:1224": "vāsavo nārāyaṇaḥ |",
    "GR14brhms5cu:1225": "aśvinī nārāyaṇaḥ |",
    "GR14brhms5cu:1226": "sarve ṛṣayo nārāyaṇaḥ |",
    "GR14brhms5cu:1227": "kālaś ca nārāyaṇaḥ |",
    "GR14brhms5cu:1228": "diśaś ca nārāyaṇaḥ |",
    "GR14brhms5cu:1229": "adhaś ca nārāyaṇaḥ |",
    "GR14brhms5cu:1230": "ūrdhvaś ca nārāyaṇaḥ |",
    "GR14brhms5cu:1231": "antar bahiś ca nārāyaṇaḥ |",
    "GR14brhms5cu:1232": "nārāyaṇa evedaṃ sarvaṃ jātaṃ jagatyāṃ jagad ity ādi |",
    "GR14brhms5cu:1233": "dvitīye brahmaṇā tv evam uktaṃ -",
    "GR14brhms5cu:1234": "sṛjāmi tan-niyukto 'haṃ haro harati tad-vaśaḥ |",
    "GR14brhms5cu:1235": "viśvaṃ puruṣa-rūpeṇa paripāti tri-śakti-dhṛk || [BhP 2.6.33] iti ||45||",
    "GR14brhms5cu:1236": "dīpārcir eva hi daśāntaram abhyupetya dīpāyate vivṛta-hetu-samāna-dharmā |",
    "GR14brhms5cu:1237": "yas tādṛg eva hi ca viṣṇutayā vibhāti govindam ādi-puruṣaṃ tam ahaṃ bhajāmi ||46|| // BrS_5.55",
    "GR14brhms5cu:1238": "atha krama-prāptaṃ hari-svarūpam ekaṃ nirūpayan guṇāvatāra-maheśa-prasaṅgād guṇāvatāraṃ viṣṇuṃ nirūpayati dīpārcir iti |",
    "GR14brhms5cu:1239": "tādṛktve hetuḥ |",
    "GR14brhms5cu:1240": "vivṛta-heta-samāna-dharmeti |",
    "GR14brhms5cu:1241": "yadyaḸ śrī-govindāṃśāṃśaḥ",
    "GR14brhms5cu:1242": "kāraṇārṇava-śāyī tasya garbhodaka-śāyī, tasya cāvatāro'yaṃ viṣṇur iti labhyate tathāpi",
    "GR14brhms5cu:1243": "krama-paramparayātisūkṣma-nirmala-dīpasyoditasya |",
    "GR14brhms5cu:1244": "jyoti-rūpatvāṃśe yathā tena saha sāmyam |",
    "GR14brhms5cu:1245": "tathā govindena viṣṇur gamyate |",
    "GR14brhms5cu:1246": "śambhos tu tamo'dhiṣṭhānatvāt kajjvala-maya-sūkṣma-dīpa-śikhā-sthānīyasya na tathā sāmyam iti bodhanāya tad ittham ucyate |",
    "GR14brhms5cu:1247": "mahā-viṣṇor api kalā-viśeṣatvena",
    "GR14brhms5cu:1248": "darśayiṣyamāṇatvāt ||46||",
    "GR14brhms5cu:1249": "yaḥ kāraṇārṇava-jale bhajati sma yoga-",
    "GR14brhms5cu:1250": "nidrām ananta-jagad-aṇḍa-sa-roma-kūpaḥ |",
    "GR14brhms5cu:1251": "ādhāra-śaktim avalambya parāṃ sva-mūrtiṃ",
    "GR14brhms5cu:1252": "govindam ādi-puruṣaṃ tam ahaṃ bhajāmi ||47|| // BrS_5.56 //",
    "GR14brhms5cu:1253": "atha kāraṇārṇava-śāyinaṃ nirūpayati |",
    "GR14brhms5cu:1254": "ananta-jagad-aṇḍaiḥ saha roma-kūpā",
    "GR14brhms5cu:1255": "yasya saḥ |",
    "GR14brhms5cu:1256": "saha-śabdasya pūrva-nipātābhāvaḥ, ārṣaḥ |",
    "GR14brhms5cu:1257": "ādhāra-śakti-mayīṃ",
    "GR14brhms5cu:1258": "parāṃ sva-mūrtiṃ, śeṣākhyām ||47||",
    "GR14brhms5cu:1259": "yasyaika-niśvasita-kālam athāvalambya jīvanti loma-vilajā jagad-aṇḍa-nāthāḥ |",
    "GR14brhms5cu:1260": "viṣṇur mahān sa iha yasya kalā-viśeṣo",
    "GR14brhms5cu:1261": "govindam ādi-puruṣaṃ tam ahaṃ bhajāmi ||48|| // BrS_5.57 //",
    "GR14brhms5cu:1262": "tatra sarva-brahmāṇḍa-pālako yas tavāvatāratayā mahā-brahmādi-sahacaratvena tad-atibhinnatvena ca mahā-viṣṇur darśitaḥ |",
    "GR14brhms5cu:1263": "atra ca tam apy evaṃ tat-salakṣaṇatayā varṇayati |",
    "GR14brhms5cu:1264": "tat-taj-jagad-aṇḍa-nāthā",
    "GR14brhms5cu:1265": "viṣṇv-ādayaḥ jīvanti tat-tad-adhikāritayā jagati prakaṭaṃ tiṣṭhanti ||48||",
    "GR14brhms5cu:1266": "bhāsvān yathāśma-śakaleṣu nijeṣu tejaḥ svīyam kiyat prakaṭayaty api tadvad atra |",
    "GR14brhms5cu:1267": "brahmā ya eṣa jagad-aṇḍa-vidhāna-kartā",
    "GR14brhms5cu:1268": "govindam ādi-puruṣaṃ tam ahaṃ bhajāmi ||49|| // BrS_5.58 //",
    "GR14brhms5cu:1269": "tad evaṃ devy-ādīnāṃ tad-āśrayakatvaṃ darśayitvā prasaṅga-saṅgatyā",
    "GR14brhms5cu:1270": "brahmaṇaś ca darśayan atīva-bhinnatayā jīvatvam eva spaṣṭayati bhāsvān iti |",
    "GR14brhms5cu:1271": "bhāsvān sūryo, yathā nijeṣu nitya-svīyatvena vikhyāteṣu",
    "GR14brhms5cu:1272": "aśma-sakaleṣu",
    "GR14brhms5cu:1273": "sūrya-kāntākhyeṣu svīyaṃ kiñcit tejaḥ prakaṭayati |",
    "GR14brhms5cu:1274": "api-śabdāt tena",
    "GR14brhms5cu:1275": "tad-upādhikāṃśena dāhādi-kāryaṃ svayam eva karoti |",
    "GR14brhms5cu:1276": "tathā ya eva",
    "GR14brhms5cu:1277": "jīva-viśeṣa-kiñcit-tejaḥ prakaṭayati |",
    "GR14brhms5cu:1278": "tena tad-upādhikāṃśena svayam eva brahmā san jagad-aṇḍe brahmāṇḍe vidhāna-kartā vyaṣṭi-sṛṣṭi-kartā",
    "GR14brhms5cu:1279": "bhavatīty arthaḥ |",
    "GR14brhms5cu:1280": "yad vā mahā-brahmaivāyaṃ varṇyate |",
    "GR14brhms5cu:1281": "tad-upalakṣito",
    "GR14brhms5cu:1282": "mahā-śivaś ca jñeyaḥ |",
    "GR14brhms5cu:1283": "tataś ca jagad-aṇḍānāṃ vidhāna-kartṛtvaṃ ca yuktam eva |",
    "GR14brhms5cu:1284": "yadyapi durgākhyā māyā kāraṇārṇava-śāyina eva karmakarī |",
    "GR14brhms5cu:1285": "yadyapi ca brahma-viṣṇv-ādyā garbhodaka-śāyina evāvatārās tathāpi tasya",
    "GR14brhms5cu:1286": "sarvāśrayatayā te'pi tad-āśritatayā gaṇitāḥ |",
    "GR14brhms5cu:1287": "evam uttaratrāpi ||49||",
    "GR14brhms5cu:1288": "yat-pāda-pallava-yugaṃ vinidhāya kumbha-",
    "GR14brhms5cu:1289": "dvandve praṇāma-samaye sa gaṇādhirājaḥ |",
    "GR14brhms5cu:1290": "vighnān vihantum alam asya jagat-trayasya",
    "GR14brhms5cu:1291": "govindam ādi-puruṣaṃ tam ahaṃ bhajāmi ||50|| // BrS_5.59 //",
    "GR14brhms5cu:1292": "atha sarve sarva-vighna-nivāraṇārthaṃ prathamaṃ gaṇapatiṃ stuvantīti",
    "GR14brhms5cu:1293": "tasyaiva",
    "GR14brhms5cu:1294": "stuti-yogyatety āśaṅkayā pratyācaṣṭe yat-pādeti |",
    "GR14brhms5cu:1295": "kaimutyena tad evaṃ dṛḍhīkṛtaṃ śrī-kapila-devena -- yat-pāda-niḥsṛta-sarit-pravarodakena",
    "GR14brhms5cu:1296": "tīrthena mūrdhny adhikṛtena śivaḥ śivo 'bhūt [BhP 3.28.22] iti || 50 ||",
    "GR14brhms5cu:1297": "agnir mahi gaganam ambu marud diśaś ca kālas tathātma-manasīti jagat-trayāṇi |",
    "GR14brhms5cu:1298": "yasmād bhavanti vibhavanti viśanti yaṃ ca govindam ādi-puruṣaṃ tam ahaṃ bhajāmi ||51|| // tac ca yuktam ity āha agnir mahīti |",
    "GR14brhms5cu:1299": "sarvaṃ spaṣṭam ||51||",
    "GR14brhms5cu:1300": "yac-cakṣur eṣa savitā sakala-grahāṇāṃ",
    "GR14brhms5cu:1301": "rājā samasta-sura-mūrtir aśeṣa-tejāḥ |",
    "GR14brhms5cu:1302": "yasyājñayā bhramati sambhṛta-kāla-cakro",
    "GR14brhms5cu:1303": "govindam ādi-puruṣaṃ tam ahaṃ bhajāmi ||52|| // BrS_5.61 //",
    "GR14brhms5cu:1304": "kecit sa-vitāraṃ sarveśvaraṃ vadanti yathāha yac-cakṣur iti ya eva cakṣuḥ prakāśako yasya saḥ |",
    "GR14brhms5cu:1305": "yad āditya-gataṃ tejo jagad bhāsayate'khilam |",
    "GR14brhms5cu:1306": "yac candramasi yac cāgnau tat tejo viddhi māmakam || iti gītābhyaḥ |",
    "GR14brhms5cu:1307": "bhīṣāsmād vātaḥ pavate bhīṣodeti sūryaḥ || ity ādi śruteḥ |",
    "GR14brhms5cu:1308": "virāḍ-rūpasyaiva",
    "GR14brhms5cu:1309": "savitṛ-cakṣuṣṭvāc ca || 52 ||",
    "GR14brhms5cu:1310": "dharmo 'tha pāpa-nicayaḥ śrutayas tapāṃsi brahmādi-kīṭa-patagāvadhayaś ca jīvāḥ |",
    "GR14brhms5cu:1311": "yad-datta-mātra-vibhava-prakaṭa-prabhāvā",
    "GR14brhms5cu:1312": "govindam ādi-puruṣaṃ tam ahaṃ bhajāmi ||53|| // BrS_5.62 //",
    "GR14brhms5cu:1313": "kiṃ bahunā, dharma iti |",
    "GR14brhms5cu:1314": "ahaṃ sarvasya prabhavo mattaḥ sarvaṃ pravartate",
    "GR14brhms5cu:1315": "[Gītā 10.8] iti śrī-gītābhyaḥ || 53 ||",
    "GR14brhms5cu:1316": "yas tv indragopam athavendram aho sva-karma-",
    "GR14brhms5cu:1317": "bandhānurūpa-phala-bhājanam ātanoti |",
    "GR14brhms5cu:1318": "karmāṇi nirdahati kintu ca bhakti-bhājāṃ",
    "GR14brhms5cu:1319": "govindam ādi-puruṣaṃ tam ahaṃ bhajāmi ||54|| // BrS_5.63 //",
    "GR14brhms5cu:1320": "ataiva sarveśvaras tu parjanyavad draṣṭavyaḥ iti nyāyena",
    "GR14brhms5cu:1321": "karmānurūpa-phala-dātṛtvena sāmye'pi bhakte tu pakṣapāta-viśeṣaṃ karotīty āha yas tv indreti",
    "GR14brhms5cu:1322": "samo'haṃ sarva-bhūteṣu na me dveṣo'sti na priyaḥ |",
    "GR14brhms5cu:1323": "ye bhajanti tu māṃ bhaktyā mayi te teṣu cāpy aham || [Gītā 9.29] iti |",
    "GR14brhms5cu:1324": "ananyāś cintayanto māṃ ye janāḥ paryupāsate |",
    "GR14brhms5cu:1325": "teṣāṃ nityābhiyuktānāṃ yoga-kṣemaṃ vahāmy aham || [Gītā 9.22] iti ca śrī-gītābhyaḥ || 54",
    "GR14brhms5cu:1326": "yaṃ krodha-kāma-sahaja-praṇayādi-bhīti-",
    "GR14brhms5cu:1327": "vātsalya-moha-guru-gaurava-sevya-bhāvaiḥ |",
    "GR14brhms5cu:1328": "sañcintya tasya sadṛśīṃ tanum āpur ete govindam ādi-puruṣaṃ tam ahaṃ bhajāmi ||55|| // BrS_5.64",
    "GR14brhms5cu:1329": "ya eva ca vairbhyo'py anya-durlabha-phalaṃ dadāti kim uta",
    "GR14brhms5cu:1330": "sva-viṣayaka-kāmādinā niṣkāma-śreṣṭhebhyaḥ |",
    "GR14brhms5cu:1331": "tataḥ ko vānyo bhajanīya iti bhajāmīty anta-prakaraṇam upasaṃharati yaṃ krodheti |",
    "GR14brhms5cu:1332": "sahaja-praṇayaṃ",
    "GR14brhms5cu:1333": "sakhyam |",
    "GR14brhms5cu:1334": "vātsalya-pitrādy-ucita-bhāvaḥ |",
    "GR14brhms5cu:1335": "mohaḥ",
    "GR14brhms5cu:1336": "sarva-vismaraṇa-maya-bhāvaḥ |",
    "GR14brhms5cu:1337": "para-brahmatayāsphūrtiḥ |",
    "GR14brhms5cu:1338": "guru-gauravaṃ",
    "GR14brhms5cu:1339": "svasmin pitṛtvādi-bhāvanāmayam |",
    "GR14brhms5cu:1340": "sevyo'yaṃ memeti bhāvanā dāsyam ity arthaḥ |",
    "GR14brhms5cu:1341": "tasya sadṛśīṃ krodhāveśino'prākṛta-mātrāṃśena, tu tat tad bhāvanā",
    "GR14brhms5cu:1342": "yogya-rūpa-guṇāṃśa-lābha-tāratamyena tulyam ity arthaḥ |",
    "GR14brhms5cu:1343": "adṛṣṭānyatamaṃ loke śīlaudārya-guṇaiḥ samam iti śrī-vāsudeva-vākyasya |",
    "GR14brhms5cu:1344": "jagad-vyāpāra-varjam [Vs. 4.4.17] iti brahma-sūtrasya, prayojyamāne mayi tāṃ śuddhāṃ bhāgavatīṃ tanum iti śrī-nārada-vākyasya ca dṛṣṭyā sarvathā",
    "GR14brhms5cu:1345": "tat-sadṛśatve virodhāt |",
    "GR14brhms5cu:1346": "vaireṇa yaṃ nṛpatayaḥ ity ādau anurakta-dhiyām",
    "GR14brhms5cu:1347": "punaḥ kim ity anurakta-dhīṣu suṣṭhv iti |",
    "GR14brhms5cu:1348": "anena",
    "GR14brhms5cu:1349": "goloka-stha-prapañcāvatīrṇayor ekatvam eva darśitam |",
    "GR14brhms5cu:1350": "tad uktaṃ -",
    "GR14brhms5cu:1351": "nandādayas tu taṃ dṛṣṭvā ity ādi || 55 ||",
    "GR14brhms5cu:1352": "śriyaḥ kāntāḥ kāntaḥ parama-puruṣaḥ kalpa-taravo",
    "GR14brhms5cu:1353": "drumā bhūmiś cintāmaṇi-gaṇa-mayi toyam amṛtam |",
    "GR14brhms5cu:1354": "kathā gānaṃ nāṭyaṃ gamanam api vaṃśī priya-sakhi",
    "GR14brhms5cu:1355": "cid-ānandaṃ jyotiḥ param api tad āsvādyam api ca || // BrS_5.65 //",
    "GR14brhms5cu:1356": "sa yatra kṣīrābdhiḥ sravati surabhībhyaś ca su-mahān",
    "GR14brhms5cu:1357": "nimeṣārdhākhyo vā vrajati na hi yatrāpi samayaḥ |",
    "GR14brhms5cu:1358_0": "bhaje śvetadvīpaṃ tam aham iha golokam iti yaṃ vidantas te santaḥ kṣiti-virala-cārāḥ katipaye tad evaṃ nijeṣṭa-devaṃ bhajanīyatvena",
    "GR14brhms5cu:1358_1": "stutvā tena viśiṣṭaṃ tal lokaṃ tathā stauti śriyaḥ kāntā iti yugmakena |",
    "GR14brhms5cu:1359": "śriyaḥ śrī-vraja-sundarī rūpās tāsām eva mantre dhyāne ca sarvatra prasiddheḥ |",
    "GR14brhms5cu:1360": "tāsām anantānām apy eka eva kāntaḥ iti parama-nārāyaṇādibhyo'pi tasya tat-tal-lokebhyo'pi",
    "GR14brhms5cu:1361": "cāsya māhātmyaṃ darśitam |",
    "GR14brhms5cu:1362": "kalpa-taravo drumāḥ iti teṣāṃ sarveṣām eva sarva-pradatvāt tvāt tathaiva prathitam |",
    "GR14brhms5cu:1363": "bhūmir ity ādikaṃ ca tadvad bhūmir api sarva-spṛhāṃ dadāti kim uta",
    "GR14brhms5cu:1364": "kaustubhādi |",
    "GR14brhms5cu:1365": "toyam apy amṛtam iva svādu kim utāmṛtam ity ādi |",
    "GR14brhms5cu:1366": "vaṃśī",
    "GR14brhms5cu:1367": "priya-sakhīva sarvataḥ śrī-kṛṣṇasya sukha-sthiti-śrāvakatvena jñeyam |",
    "GR14brhms5cu:1368": "cid-ānanda-lakṣaṇaṃ vastv eva jyotiś candra-sūryādi-rūpam |",
    "GR14brhms5cu:1369": "samānodita-candrārkam iti vṛndāvana-viśeṣaṇaṃ gautamīya-tantra-dvaye |",
    "GR14brhms5cu:1370": "tac ca nitya-pūrṇa-candratvāt tathā tad eva param api tat tat prakāśyam apīty",
    "GR14brhms5cu:1371": "arthaḥ |",
    "GR14brhms5cu:1372": "tathā tad eva teṣām āsvādyaṃ bhogyam api ca cic-chaktimayatvād iti bhāvaḥ |",
    "GR14brhms5cu:1373": "darśayāmāsa lokaṃ svaṃ gopānāṃ tamasaḥ param [BhP 10.28.14] iti",
    "GR14brhms5cu:1374": "śrī-daśamāt |",
    "GR14brhms5cu:1375": "hayaśīrṣa-pañcarātre ca vaikuṇṭhastha-tattva-nirūpaṇe --",
    "GR14brhms5cu:1376": "dravya-tattvaṃ śṛṇu brahman pravakṣyāmi samāsataḥ |",
    "GR14brhms5cu:1377": "sarva-bhoga-pradā yatra pādapāḥ kalpa-pādapāḥ ||",
    "GR14brhms5cu:1378": "gandha-rūpaṃ svādu-rūpaṃ dravyaṃ puṣpādikaṃ ca yat |",
    "GR14brhms5cu:1379": "heyāṃśānām abhāvāc ca rasa-rūpaṃ bhavec ca tat ||",
    "GR14brhms5cu:1380": "tvag-bījaṃ caiva heyāṃśaṃ kaṭhināṃśaṃ ca yad bhavet |",
    "GR14brhms5cu:1381": "sarvaṃ tad bhautikaṃ viddhi nahi bhūtamayaṃ hi tat |",
    "GR14brhms5cu:1382": "rasavad bhautikaṃ dravyam atra syād rasa-rūpakam || iti |",
    "GR14brhms5cu:1383": "surabhībhyaś ca saratīti tvadīya-vaṃśī-dhvany-ādy-āveśād iti bhāvaḥ |",
    "GR14brhms5cu:1384": "vrajati nahīti tad-āveśena te tad-vāsinaḥ kālam api na jānantīti bhāvaḥ |",
    "GR14brhms5cu:1385": "kāla-doṣās tatra na santīti vā |",
    "GR14brhms5cu:1386": "na ca kālaḥ vikramaḥ [BhP 2.9.10] iti dvitīyāt |",
    "GR14brhms5cu:1387": "ataiva śvetaṃ śuddhaṃ dvīpaṃ anyāsaṅga-rahitam |",
    "GR14brhms5cu:1388": "yathā -- sarasi padmaṃ tiṣṭhati tathā-bhūmyāṃ hi tiṣṭhati [GTU 2.27] iti tāpanībhyaḥ |",
    "GR14brhms5cu:1389": "kṣitīti |",
    "GR14brhms5cu:1390": "tad uktaṃ yaṃ na vidmo vayaṃ sarve pṛcchanto'pi pitāmaham [HV 62.29] iti || 56",
    "GR14brhms5cu:1391": "athovāca mahā-viṣṇur bhagavantaṃ prajāpatim |",
    "GR14brhms5cu:1392": "brahman mahattva-vijñāne prajā-sarge ca cen matiḥ |",
    "GR14brhms5cu:1393": "pañca-ślokīm imāṃ vidyāṃ vatsa dattāṃ nibodha me ||57|| // BrS_5.67 //",
    "GR14brhms5cu:1394": "tad evaṃ tasya stutim uktvā śrī-bhagavat-prasāda-lābham āha atheti |",
    "GR14brhms5cu:1395": "sarvaṃ spaṣṭam || 57 ||",
    "GR14brhms5cu:1396": "prabuddhe jñāna-bhaktibhyām ātmany ānanda-cin-mayī |",
    "GR14brhms5cu:1397": "udety anuttamā bhaktir bhagavat-prema-lakṣaṇā ||58|| // BrS_5.68 //",
    "GR14brhms5cu:1398": "tatra prasāda-rūpāṃ pañca-ślokīm āha prabuddha iti |",
    "GR14brhms5cu:1399": "jñāna-vijñāna-sampanno bhaja māṃ bhakti-bhāvitaḥ || [BhP 11.19.5] ity ekādaśāt || 58 ||",
    "GR14brhms5cu:1400": "pramāṇais tat-sad-ācārais tad-abhyāsair nirantaram |",
    "GR14brhms5cu:1401": "bodhayan ātmanātmānaṃ bhaktim apy uttamāṃ labhet ||59|| // BrS_5.69 //",
    "GR14brhms5cu:1402": "prema-lakṣaṇa-bhakteḥ sādhana-jñāna-rūpayoḥ bhaktyoḥ prāpty-upāyam āha pramāṇair iti |",
    "GR14brhms5cu:1403_0": "pramāṇair bhagavac-chāstrais tat-sadācārais tadīyā ye santas teṣām ācārair anusṭānais tad-abhyāsais teṣām eva paunaḥpuṇyena",
    "GR14brhms5cu:1403_1": "bāhulyena ātmanā ātmānaṃ bodhayati svayam eva svaṃ bhagavad-āśritaḥ",
    "GR14brhms5cu:1404": "śuddha-jīva-rūpam anubhavati, tato'py uttamāṃ śuddhāṃ bhaktiṃ labhata iti |",
    "GR14brhms5cu:1405": "tathā ca śruti-stave -",
    "GR14brhms5cu:1406": "sva-kṛta-pureṣv amīṣv abahir-antara-saṃvaraṇaṃ",
    "GR14brhms5cu:1407": "tava puruṣaṃ vadanty akhila-śakti-dhṛto 'ṃśa-kṛtam |",
    "GR14brhms5cu:1408": "iti nṛ-gatiṃ vivicya kavayo nigamāvapanaṃ",
    "GR14brhms5cu:1409": "bhavata upāsate 'ṅghrim abhavaṃ bhuvi viśvasitāḥ || [BhP 10.87.20] iti ||",
    "GR14brhms5cu:1410": "yasyāḥ śreyas-karaṃ nāsti yayā nirvṛtim āpnuyāt |",
    "GR14brhms5cu:1411": "yā sādhayati mām eva bhaktiṃ tām eva sādhayet ||60|| // BrS_5.70 //",
    "GR14brhms5cu:1412": "dharmān anyān parityajya mām ekaṃ bhaja viśvasan |",
    "GR14brhms5cu:1413": "yādṛśī yādṛśī śraddhā siddhir bhavati tādṛśī || // BrS_5.71 //",
    "GR14brhms5cu:1414": "kurvan nirantaraṃ karma loko 'yam anuvartate |",
    "GR14brhms5cu:1415": "tenaiva karmaṇā dhyāyan māṃ parāṃ bhaktim icchati ||61|| // BrS_5.72 //",
    "GR14brhms5cu:1416": "punaḥ śuddhām eva sādhana-bhaktiṃ draḍhayann akāmair api tām eva kuryād ity āha - dharmān anyān iti |",
    "GR14brhms5cu:1417": "tad uktaṃ -",
    "GR14brhms5cu:1418": "akāmaḥ sarva-kāmo vā mokṣa-kāma udāra-dhīḥ |",
    "GR14brhms5cu:1419": "tīvreṇa bhakti-yogena yajeta puruṣaṃ param || [BhP 2.3.10] iti || 61 ||",
    "GR14brhms5cu:1420": "ahaṃ hi viśvasya carācarasya bījaṃ pradhānaṃ prakṛtiḥ pumāṃś ca |",
    "GR14brhms5cu:1421": "mayāhitaṃ teja idaṃ bibharṣi vidhe vidhehi tvam atho jaganti ||62|| // BrS_5.73 //",
    "GR14brhms5cu:1422": "tasmāt tava sisṛkṣāpi phaliṣyatīti sa-yuktikam āha - ahaṃ hīti |",
    "GR14brhms5cu:1423": "pradhānaṃ śreṣṭhaṃ bījaṃ, pūrṇa-bhagavad-rūpaṃ prakṛtir avyaktaṃ, pumān tad-draṣṭā,",
    "GR14brhms5cu:1424": "kiṃ bahunā tavam api mayā āhitaṃ arpitaṃ teja idaṃ bibharṣi, tasmāt tena mat-tejasā jaganti sarvāṇi sthāvara-jaṅgamāni he vidhe hi kurv iti ||62||",
    "GR14brhms5cu:1425": "iti śrī-brahma-saṃhitāyāṃ mūla-sūtrākhyasya pañcamādhyāyasya",
    "GR14brhms5cu:1426": "śrīla-śrīpāda-śrī-jīva-gosvāmi-kṛtā dig-darśanī nāmnī ṭīkā samāptā ||"
}