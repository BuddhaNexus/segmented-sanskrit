{
  "GR14brhms5cu:0": "Brahma-saṃhitā - Śrī-Jīva-gosvāmi-kṛta-dig-darśanī-ṭīkā-sahitā",
  "GR14brhms5cu:1": "**************************************************************",
  "GR14brhms5cu:2": "īśvaraḥ paramaḥ kṛṣṇaḥ saccidānanda-vigrahaḥ /",
  "GR14brhms5cu:3": "anādir ādir govindaḥ sarva-kāraṇa-kāraṇam //",
  "GR14brhms5cu:4": "1// // BrS_5.1 //",
  "GR14brhms5cu:5": "**************************************************************",
  "GR14brhms5cu:6": "śrī-śrī-rādhā-kṛṣṇābhyāṃ namaḥ /",
  "GR14brhms5cu:7": "sanātana-samo yasya jyāyān śrīmān sanātanaḥ /",
  "GR14brhms5cu:8": "śrī-vallabho'nujaḥ so'sau śrī-rūpo jīva-sad-gatiḥ //",
  "GR14brhms5cu:9": "śrī-kṛṣṇa-rūpa-mahimā mama citte mahīyatām /",
  "GR14brhms5cu:10": "yasya prasādād vyākartum icchāmi brahma-saṃhitām //",
  "GR14brhms5cu:11": "duryojanāpi yuktārthā suvicārād ṛṣi-smṛtiḥ /",
  "GR14brhms5cu:12": "vicāre tu mamātra syād ṛṣīṇāṃ sa ṛṣir gatiḥ //",
  "GR14brhms5cu:13": "yadyapy adhyāya-śata-yuk saṃhitā sā tathāpy asau /",
  "GR14brhms5cu:14": "adhyāyaḥ sūtra-rūpatvāt tasyāḥ sarvāṅgatāṃ gataḥ //",
  "GR14brhms5cu:15": "śrīmad-bhāgavatādyeṣu dṛṣṭaḥ yan mṛṣṭa-buddhibhiḥ /",
  "GR14brhms5cu:16": "tad evātra parāmṛṣṭaṃ tato hṛṣṭaṃ mano mama //",
  "GR14brhms5cu:17": "yad yac chrī-kṛṣṇa-sandarbhe vistārād vinirūpitam /",
  "GR14brhms5cu:18": "atra tat punar āmṛśya vyākhyātuṃ spṛśyate mayā //",
  "GR14brhms5cu:19": "atha śrīmad-bhāgavate yad uktaṃ ete cāṃśa-kalāḥ puṃsaḥ kṛṣṇas tu bhagavān",
  "GR14brhms5cu:20": "svayam [BhP 1.3.28] iti tad eva prathamam āha īśvara iti /",
  "GR14brhms5cu:21": "atra kṛṣṇa ity eva",
  "GR14brhms5cu:22": "viśeṣya tan-nāmaiva /",
  "GR14brhms5cu:23": "kṛṣṇāvatārotsavety ādau",
  "GR14brhms5cu:24": "śrī-śukādi-mahājana-prasiddhyā /",
  "GR14brhms5cu:25": "kṛṣṇāya vāsudevāya devakī-nandanāya",
  "GR14brhms5cu:26": "ity ādau sāmopaniṣadi ca /",
  "GR14brhms5cu:27": "prathama-pratītatvena",
  "GR14brhms5cu:28": "tan-nāma-vargāvirbhāva-kṛtā gargeṇa prathamam uddiṣṭatvena tathā yaṃ",
  "GR14brhms5cu:29": "mantram adhikṛtya so'yam ārambhaḥ tatrāgrataḥ paricitatvena mūla-rūpatvāt /",
  "GR14brhms5cu:30": "tad uktaṃ padma-purāṇe prabhāsa-khaṇḍe nārada-kuśadhvaja-saṃvāde",
  "GR14brhms5cu:31": "śrī-bhagavad-uktau - nāmnāṃ mukhyatamaṃ nāma kṛṣṇākhyaṃ me",
  "GR14brhms5cu:32": "parantapa iti /",
  "GR14brhms5cu:33": "ataiva brahmāṇḍa-purāṇe śrī-kṛṣṇāṣṭottara-śata-nāma-stotre -",
  "GR14brhms5cu:34": "sahasra-nāmnāṃ puṇyānāṃ trir-āvṛttyā tu yat phalam /",
  "GR14brhms5cu:35": "ekāvṛttyā tu kṛṣṇasya nāmaikaṃ tat prayacchati //",
  "GR14brhms5cu:36": "ity atra śrī-kṛṣṇasyety evoktaṃ yat tv agre govinda-nāmnā stoṣyate tat khalu",
  "GR14brhms5cu:37": "kṛṣṇatve'pi tasya gavendratva-vaiśiṣṭya-darśanārtham eva /",
  "GR14brhms5cu:38": "tad evaṃ rūḍhitvena prādhānyāt tasya iśvara ity ādīni viśeṣaṇāni / atha",
  "GR14brhms5cu:39": "guṇa-dvārāpi tad dṛśyate /",
  "GR14brhms5cu:40": "yathāha gargaḥ -",
  "GR14brhms5cu:41": "āsan varṇās trayo hy asya gṛhṇato 'nuyugaṃ tanūḥ /",
  "GR14brhms5cu:42": "śuklo raktas tathā pīta idānīṃ kṛṣṇatāṃ gataḥ //",
  "GR14brhms5cu:43": "bahūni santi nāmāni rūpāṇi ca sutasya te /",
  "GR14brhms5cu:44": "guṇa-karmānurūpāṇi tānya ahaṃ veda no janāḥ // [BhP 10.8.13-14]",
  "GR14brhms5cu:45": "anayor arthaḥ /",
  "GR14brhms5cu:46": "asya kṛṣṇatvena dṛśyamānasya prati-yugaṃ tanūr nānāvatārān",
  "GR14brhms5cu:47": "gṛhṇataḥ prakāśyataḥ śuklādayas trayo āsan prakāśam avāpuḥ / sa ca sa ca",
  "GR14brhms5cu:48": "śuklādir avatāra idānīṃ sākṣād asyāvatāra-samaye kṛṣṇāṅgataḥ etasminn",
  "GR14brhms5cu:49": "evāntarbhūtaḥ /",
  "GR14brhms5cu:50": "ataiva kṛṣṇe kartṛtvāt sarvotkarṣakatvāt kṛṣṇa iti mukhyaṃ",
  "GR14brhms5cu:51": "nāma / tasmād asyaiva tāni rūpāṇīty āha bahūnīti /",
  "GR14brhms5cu:52": "tad evaṃ guṇa-dvārā",
  "GR14brhms5cu:53": "tan-nāmni prādhyānya-sūcakasya kṛṣṇasya tan-nāmnaḥ prādhānye labdhe -",
  "GR14brhms5cu:54": "kṛṣir bhū-vācakaḥ śabdo ṇaś ca nirvṛtivācakaḥ /",
  "GR14brhms5cu:55": "tayor aikyaṃ paraṃ brahma kṛṣṇa ity abhidhīyate //",
  "GR14brhms5cu:56": "iti yoga-vṛttitve tasya tādṛśatvaṃ labhyate /",
  "GR14brhms5cu:57": "na cedaṃ padyam anya-param /",
  "GR14brhms5cu:58": "tad-upāsanā-tantra-gautamīya-tantre aṣṭādaśākṣara-vyākhyāyāṃ tad etat",
  "GR14brhms5cu:59": "tulyaṃ padyaṃ dṛśyate -",
  "GR14brhms5cu:60": "kṛṣi-śabdaś ca sattārtho ṇaś cānanda-svarūpakaḥ /",
  "GR14brhms5cu:61": "sukha-rūpo bhaved ātmā bhāvānanda-mayatvataḥ // iti /",
  "GR14brhms5cu:62": "tasmād ayam arthaḥ - bhavanty asmāt sarve'rthā iti bhūḥ dhātv-artha ucyate",
  "GR14brhms5cu:63": "bhāva-śadavat sa cātra karṣter evārthas tasyaiva prāptatvāt / gautamīye",
  "GR14brhms5cu:64": "bhū-śabdasya sattā-vācakatve'pi tad-dhātv-artha-sattaivocyate / ghaṭatvaṃ",
  "GR14brhms5cu:65": "sattā-vācakam ity ukte ghaṭa-sattaiva gamyate na tu paṭa-sattā na vā",
  "GR14brhms5cu:66": "sāmānya-satteti /",
  "GR14brhms5cu:67": "atha nivṛttir ānandas tayor aikyaṃ sāmānādhikaraṇyena vyaktaṃ yat paraṃ",
  "GR14brhms5cu:68": "brahma sarvato'pi sarvasyāpi bṛṃhaṇaṃ vastu tat bṛhattamaṃ kṛṣṇa ity",
  "GR14brhms5cu:69": "abhidhīyate kintu kṛṣer ākarṣa-mātrārthatvena ṇa-śabdasya ca",
  "GR14brhms5cu:70": "pratipādyenānandena saha sāmānādhikaraṇyāsambhavād dhetu-mator",
  "GR14brhms5cu:71": "abhedopacāraḥ kāryaḥ /",
  "GR14brhms5cu:72": "tac cākarṣa-prācuryārtham āyur ghṛtam itivat /",
  "GR14brhms5cu:73": "brahma-śabdasya tat-tad-arthatvaṃ ca bṛhattvād bṛṃhaṇatvāc ca tad brahma",
  "GR14brhms5cu:74": "paramaṃ vidur [ViP 1.12.57] iti viṣṇu-purāṇāt /",
  "GR14brhms5cu:75": "evam evoktaṃ bṛhad-gautamīye -",
  "GR14brhms5cu:76": "kṛṣi-śabdaś ca sattārtho ṇaś cānanda-svarūpakaḥ /",
  "GR14brhms5cu:77": "sattā-svānandayor yogāt cit paraṃ brahma cocyate // iti /",
  "GR14brhms5cu:78": "advaya-vādibhir api sattānandayor aikyaṃ tathā mantavyam / śābdikair",
  "GR14brhms5cu:79": "bhinnābhidheyatvena pratīteḥ /",
  "GR14brhms5cu:80": "sattā-śabdena cātra sarveṣāṃ satāṃ",
  "GR14brhms5cu:81": "pravṛtti-hetur yat paramaṃ sa tad evocyate /",
  "GR14brhms5cu:82": "sad eva saumyedam agra āsīd",
  "GR14brhms5cu:83": "[Chā 6.2.1] iti śruteḥ /",
  "GR14brhms5cu:84": "abhinnābhidheyatve'pi vṛkṣas tarur ityvad",
  "GR14brhms5cu:85": "viśeṣaṇa-viśeṣyatvāyogād ekasya vaiyarthyāc ca /",
  "GR14brhms5cu:86": "gautamīyaṃ padyaṃ caiva",
  "GR14brhms5cu:87": "vyākhyeyam /",
  "GR14brhms5cu:88": "pūrvārdhe sarvākarṣaṇa-śakti-viśiṣṭa ānandaḥ kṛṣṇa ity",
  "GR14brhms5cu:89": "arthaḥ / uttarārdhe yasmād evaṃ sarvākarṣaka-sukha-rūpo'sau tasmād ātmā",
  "GR14brhms5cu:90": "jīvaś ca tatra sukha-rūpo bhavet /",
  "GR14brhms5cu:91": "tatra hetu-bhāvaḥ premā",
  "GR14brhms5cu:92": "tanmayānandatvād iti /",
  "GR14brhms5cu:93": "tad evaṃ svarūpa-guṇābhyāṃ parama-bṛhattamaḥ sarvākarṣaka ānandaḥ",
  "GR14brhms5cu:94": "kṛṣṇa-śabda-vācya iti jñeyam /",
  "GR14brhms5cu:95": "sa ca śabdaḥ śrī-devakīnandana eva rūḍhaḥ /",
  "GR14brhms5cu:96": "asyaiva sarvānandakatvaṃ vāsudevopaniṣadi dṛṣṭam - devakī-nandano",
  "GR14brhms5cu:97": "nikhilam ānandayat iti /",
  "GR14brhms5cu:98": "āhuś ca nāma-kaumudī-kārāḥ - kṛṣṇa-śabdasya",
  "GR14brhms5cu:99": "tamāla-śyāmala-tviṣi śrī-yaśodā-stanandhaye para-brahmaṇi rūḍhiḥ iti / tataś",
  "GR14brhms5cu:100": "cāsau śabdo nānyatra saṅkramaṇīyaḥ /",
  "GR14brhms5cu:101": "yathāha bhaṭṭaḥ -",
  "GR14brhms5cu:102": "labdhātmikā satī rūḍhir bhaved yogāpahāriṇī /",
  "GR14brhms5cu:103": "kalpanīyā tu labhante nātmānaṃ yoga-bādhataḥ //",
  "GR14brhms5cu:104": "iti para-brahmatvaṃ ca śrīmad-bhāgavate gūḍhaṃ paraṃ brahma",
  "GR14brhms5cu:105": "manuṣya-liṅgam [BhP 7.15.58] iti,",
  "GR14brhms5cu:106": "yan-mitraṃ paramānandaṃ pūrṇaṃ brahma",
  "GR14brhms5cu:107": "sanātanam iti [BhP 10.14.32] /",
  "GR14brhms5cu:108": "śrī-viṣṇu-purāṇe - yatrāvatīrṇaṃ kṛṣṇākhyaṃ",
  "GR14brhms5cu:109": "paraṃ brahma narākṛti [ViP 4.11.2] iti /",
  "GR14brhms5cu:110": "śrī-gītāsu ca brahmaṇo hi",
  "GR14brhms5cu:111": "pratiṣṭhāham [Gītā 14.27] iti /",
  "GR14brhms5cu:112": "śrī-gopāla-tāpanīṣu ca yo'sau paraṃ brahma",
  "GR14brhms5cu:113": "gopālaḥ iti /",
  "GR14brhms5cu:114": "atha mūlam anusarāmaḥ /",
  "GR14brhms5cu:115": "yasmād eva tādṛk kṛṣṇa-śabda-vācyas tasmād",
  "GR14brhms5cu:116": "īśvaraḥ sarva-vaśāyitā /",
  "GR14brhms5cu:117": "tad idam upalakṣitaṃ bṛhad-gautamīye",
  "GR14brhms5cu:118": "kṛṣṇa-śabdasyaivārthāntareṇa /",
  "GR14brhms5cu:119": "athavā karṣayet sarvaṃ jagat sthāvara-jaṅgamam /",
  "GR14brhms5cu:120": "kāla-rūpeṇa bhagavān tenāyaṃ kṛṣṇa ucyate // iti /",
  "GR14brhms5cu:121": "kalayati niyamayati sarvam iti kāla-śabdārthaḥ /",
  "GR14brhms5cu:122": "tathā ca tṛtīye tam",
  "GR14brhms5cu:123": "uddiśoddhavasya pūrṇa eva nirṇayaḥ /",
  "GR14brhms5cu:124": "svayaṃ tv asāmyātiśayas tryadhīśaḥ",
  "GR14brhms5cu:125": "svārājya-lakṣmy-āpta-samasta-kāmaḥ /",
  "GR14brhms5cu:126": "baliṃ haradbhiś cira-loka-pālaiḥ",
  "GR14brhms5cu:127": "kirīṭa-koṭy-eḍita-pāda-pīṭhaḥ // [BhP 3.2.21] iti /",
  "GR14brhms5cu:128": "śrī-gītāsu viṣṭabhyāham idaṃ kṛtsnam ekāṃśena sthito jagat [Gītā 10.42] iti /",
  "GR14brhms5cu:129": "śrī-gopāla-tāpanyām-eko vaśī sarvagaḥ kṛṣṇa īḍyaḥ [GTU 1.19] iti / yasmād",
  "GR14brhms5cu:130": "eva tādṛg-īśvaraḥ,",
  "GR14brhms5cu:131": "tasmāt paramaḥ /",
  "GR14brhms5cu:132": "sarvotkṛṣṭā mā lakṣmī-rūpāḥ śaktayo",
  "GR14brhms5cu:133": "yasmin / tad uktaṃ śrī-bhāgavate --reme ramābhir nija-kāma-samplutaḥ",
  "GR14brhms5cu:134": "[BhP 10.59.43] iti / nāyaṃ śriyo'ṅga u nitānta-rateḥ prasādaḥ [BhP 10.47.60]",
  "GR14brhms5cu:135": "ityādi / tatrātiśuśubhe tābhir bhagavān devakī-sutaḥ [BhP 10.33.6] iti / tābhir",
  "GR14brhms5cu:136": "vidhūta-śokābhir bhagavān acyuto vṛtaḥ /",
  "GR14brhms5cu:137": "vyarocatādhikam [BhP 10.32.20] iti",
  "GR14brhms5cu:138": "ca / atraivāgre vakṣyate - śriyaḥ kāntāḥ kāntaḥ parama-puruṣaḥ [BrahmaS",
  "GR14brhms5cu:139": "5.56] iti / tāpanyāṃ ca -kṛṣṇo vai paramaṃ daivatam [GTU 1.3] iti / yasmād eva",
  "GR14brhms5cu:140": "tādṛk paramas tasmād ādiś ca /",
  "GR14brhms5cu:141": "tad uktaṃ śrī-daśame -",
  "GR14brhms5cu:142": "śrutvājitaṃ jarāsandhaṃ nṛpater dhyāyato hariḥ /",
  "GR14brhms5cu:143": "āhopāyaṃ tam evādya uddhavo yam uvāca ha // [BhP 10.72.15] iti /",
  "GR14brhms5cu:144": "ṭīkā ca svāmi-pādānām - ādyo hariḥ śrī-kṛṣṇa ity eṣā /",
  "GR14brhms5cu:145": "ekādaśe tu tasya",
  "GR14brhms5cu:146": "śreṣṭhatvam ādyatvaṃ ca yugapad āha /",
  "GR14brhms5cu:147": "puruṣam ṛṣabham ādyaṃ",
  "GR14brhms5cu:148": "kṛṣṇa-saṃjñaṃ nato'smi iti /",
  "GR14brhms5cu:149": "na caitad āditvaṃ tad-avatārāpekṣaṃ kintu anādi na vidyate ādir yasya",
  "GR14brhms5cu:150": "tādṛśaḥ / tāpanyāṃ ca -- eko vaśī sarvagaḥ kṛṣṇa īḍyaḥ ity uktvāha nityo",
  "GR14brhms5cu:151": "nityānām iti ca yasmād eva tādṛśatayā ādis tasmāt sarva-kāraṇa-kāraṇam /",
  "GR14brhms5cu:152": "tathā ca daśame taṃ prati devakī-vākyam -",
  "GR14brhms5cu:153": "yasyāṃśāṃśāṃśa-bhāgena viśvotpatti-layodayāḥ /",
  "GR14brhms5cu:154": "bhavanti kila viśvātmaṃs taṃ tvādyāhaṃ gatiṃ gatā // [BhP 10.85.31] iti /",
  "GR14brhms5cu:155": "ṭīkā ca - yasyāṃśaḥ puruṣas tasyāṃśo māyā tasyā aṃśā guṇās teṣāṃ",
  "GR14brhms5cu:156": "bhāgena paramāṇu-mātra-leśena viśvotpatty-ādayo bhavanti /",
  "GR14brhms5cu:157": "taṃ tvā tvāṃ",
  "GR14brhms5cu:158": "gatiṃ śaraṇaṃ gatāsmi ity eṣā /",
  "GR14brhms5cu:159": "tathā ca brahma-stutau - nārāyaṇo'ṅga",
  "GR14brhms5cu:160": "nara-bhū-jalāyanāt [BhP 10.14.3] iti /",
  "GR14brhms5cu:161": "narāj jātāni tattvāni nārāṇīti vidur budhāḥ /",
  "GR14brhms5cu:162": "tasya tāny ayanaṃ pūrvaṃ tena nārāyaṇaḥ smṛtaḥ //",
  "GR14brhms5cu:163": "ity anena lakṣito yo nārāyaṇaḥ sa tavāṅgaṃ tvaṃ punar aṅgīty arthaḥ /",
  "GR14brhms5cu:164": "śrī-gītāsu viṣṭabhyāham idaṃ kṛtsnam ekāṃśena sthito jagat iti / tad evaṃ",
  "GR14brhms5cu:165": "kṛṣṇa-śabdasya yaugikārtho'pi sādhitaḥ /",
  "GR14brhms5cu:166": "ye ca tac-chabdena kṛṣiṇābhyāṃ paramānanda-mātraṃ vācayanti te'pi",
  "GR14brhms5cu:167": "īśvarādi-viśeṣaṇais tatra svābhāvikī śaktiṃ manyeran / tasmin na",
  "GR14brhms5cu:168": "dvitīyatvena sarva-kāraṇatvena ca vastv-antara-śaktiṃ manyeran / tasmin na",
  "GR14brhms5cu:169": "dvitīyatvena sarva-kāraṇatvena ca vastv-antara-śakty-āropāyogāt / tathā ca",
  "GR14brhms5cu:170": "śrutiḥ - ānando brahma iti /",
  "GR14brhms5cu:171": "ko hy evānyāt kaḥ prāṇyād yad eṣa ākāśa",
  "GR14brhms5cu:172": "ānando na syāt /",
  "GR14brhms5cu:173": "ānandād dhīmāni bhūtāni jāyante / [TaittU 2.7.1]",
  "GR14brhms5cu:174": "na tasya kāryaṃ karaṇaṃ ca vidyate",
  "GR14brhms5cu:175": "na tat-samaś cābhyadhikaś ca dṛśyate /",
  "GR14brhms5cu:176": "parāsya śaktir vividhaiva śrūyate",
  "GR14brhms5cu:177": "svābhāvikī jñāna-bala-kriyā ca // [ŚvetU 6.8] iti /",
  "GR14brhms5cu:178": "nanu sva-mate yoga-vṛttau ca sarvākarṣakaṃ parama-bṛhattamānandaḥ kṛṣṇa",
  "GR14brhms5cu:179": "ity abhidhānāt avigraha eva sa ity avagamyate ānandasya vigrahānavagamāt /",
  "GR14brhms5cu:180": "satyam / kintv ayaṃ paramo'pūrvaḥ pūrva-siddhānanda-vigrahaḥ iti /",
  "GR14brhms5cu:181": "sac-cid-ānanda-lakṣaṇo yo vigrahas tad-rūpa evety arthaḥ / tathā ca",
  "GR14brhms5cu:182": "śrī-daśame brahmaṇaḥ stave tvayy eva nitya-sukha-bodha-tanāv iti /",
  "GR14brhms5cu:183": "tāpanī-hayaśīrṣayor api - sac-cid-ānanada-rūpāya kṛṣṇāyākliṣṭa-kāriṇe iti /",
  "GR14brhms5cu:184": "brahmāṇḍe ca śrī-kṛṣṇāṣṭottara-śata-nāma-stotre nanda-vraja-janānandī",
  "GR14brhms5cu:185": "sac-cid-ānanda-vigrahaḥ iti /",
  "GR14brhms5cu:186": "etad uktaṃ bhavati /",
  "GR14brhms5cu:187": "sattvaṃ khalv avyabhicāritvam ucyate tad-rūpatvaṃ ca tasya",
  "GR14brhms5cu:188": "śrī-daśame brahmādi-vākye -",
  "GR14brhms5cu:189": "satye pratiṣṭhitaḥ kṛṣṇaḥ satyam atra pratiṣṭhitam /",
  "GR14brhms5cu:190": "satyāt satyaṃ ca govindas tasmāt satyo hi nāmataḥ // [Mbh 5.68.12] iti /",
  "GR14brhms5cu:191": "śrī-devakī-vākye ca --",
  "GR14brhms5cu:192": "naṣṭe loke dvi-parārdhāvasāne",
  "GR14brhms5cu:193": "mahā-bhūteṣv ādi-bhūtaṃ gateṣu /",
  "GR14brhms5cu:194": "vyakte 'vyaktaṃ kāla-vegena yāte",
  "GR14brhms5cu:195": "bhavān ekaḥ śiṣyate 'śeṣa-saṃjñaḥ // [BhP 10.3.25]",
  "GR14brhms5cu:196": "martyo mṛtyu-vyāla-bhītaḥ palāyan",
  "GR14brhms5cu:197": "lokān sarvān nirbhayaṃ nādyagacchat /",
  "GR14brhms5cu:198": "tat-pādābjaṃ prāpya yadṛcchayādya",
  "GR14brhms5cu:199": "svasthaḥ śete mṛtyur asmād apaiti // [BhP 10.3.24] ity ādi /",
  "GR14brhms5cu:200": "eko'si prathamam [BhP 10.14.18] ity ādi śrī-brahmaṇo vākye tad amitaṃ",
  "GR14brhms5cu:201": "brahmādvayaṃ śiṣyate iti /",
  "GR14brhms5cu:202": "śrī-gītāsu brahmaṇo hi pratiṣṭhāham iti /",
  "GR14brhms5cu:203": "yasmāt kṣaram atīto'ham akṣarād api cottamaḥ /",
  "GR14brhms5cu:204": "ato'smi loke vede ca prathitaḥ puruṣottamaḥ // iti /",
  "GR14brhms5cu:205": "tāpanyām -",
  "GR14brhms5cu:206": "janma-jarābhyāṃ bhinnaḥ sthānur ayam acchedyo'yaṃ yo'sau saurye tiṣṭhati /",
  "GR14brhms5cu:207": "yo'sau goṣu tiṣṭhati,",
  "GR14brhms5cu:208": "yo'sau gāḥ pālayati,",
  "GR14brhms5cu:209": "yo'sau gopeṣu tiṣṭhati govindān",
  "GR14brhms5cu:210": "mṛtyur bibheti //",
  "GR14brhms5cu:211": "[GTU 2.23] ity ādi ca /",
  "GR14brhms5cu:212": "tatra pūrvatra saurya iti / saurī",
  "GR14brhms5cu:213": "yamunā, tad adūra-deśe vṛndāvane ity arthaḥ /",
  "GR14brhms5cu:214": "atha cid-rūpatvaṃ sva-prakāśatvena para-prakāśatvam /",
  "GR14brhms5cu:215": "tac coktaṃ śrī-daśame",
  "GR14brhms5cu:216": "brahmaṇā ekas tvam ātmā ity ādau svayaṃ jyotīr iti / tāpanyāṃ -",
  "GR14brhms5cu:217": "yo brahmāṇaṃ vidadhāti pūrvaṃ",
  "GR14brhms5cu:218": "yo vidyāstasmai gopāyati sma kṛṣṇaḥ /",
  "GR14brhms5cu:219": "taṃ ha daivamātmabuddhiprakāśaṃ",
  "GR14brhms5cu:220": "mumukṣurvai śaraṇamanuvrajeta // [GTU 1.26] iti /",
  "GR14brhms5cu:221": "na cakṣuṣā paśyati rūpam asya",
  "GR14brhms5cu:222": "yam evaiṣa vṛṇute tena labhyas",
  "GR14brhms5cu:223": "tasyaiṣa ātmā vṛṇute tanuṃ svām //",
  "GR14brhms5cu:224": "ity śruty-antaravat /",
  "GR14brhms5cu:225": "yathānanda-svarūpatvaṃ sarvāṃśena nirupādhi-parama-premāspadatvam / tac",
  "GR14brhms5cu:226": "ca śrī-daśame brahma-stavānte - brahman parodbhave kṛṣṇe [BhP 10.14.49]",
  "GR14brhms5cu:227": "ity-ādi-praśnottarayor vyaktam /",
  "GR14brhms5cu:228": "tathā cānubhūtam ānakadundubhinā --",
  "GR14brhms5cu:229": "vidito 'si bhavān sākṣāt puruṣaḥ prakṛteḥ paraḥ",
  "GR14brhms5cu:230": "kevalānubhavānanda- svarūpaḥ sarva-buddhi-dṛk // [BhP 10.3.13] iti /",
  "GR14brhms5cu:231": "ānandaṃ brahmaṇo rūpaṃ iti śruty-antaravat /",
  "GR14brhms5cu:232": "tad evaṃ tasya sac-cid-ānanda-vigraha-rūpatve siddhe,",
  "GR14brhms5cu:233": "vigraha evātmā",
  "GR14brhms5cu:234": "tathātmaiva vigraha iti siddham /",
  "GR14brhms5cu:235": "tato jīvavad dehitvaṃ tasya nety api",
  "GR14brhms5cu:236": "siddhāntitam /",
  "GR14brhms5cu:237": "yathoktaṃ śrī-śukena -",
  "GR14brhms5cu:238": "kṛṣṇam enam avehi tvam ātmānam akhilātmanām /",
  "GR14brhms5cu:239": "jagad-dhitāya so'py atra dehīvābhāti māyayā // [BhP 10.14.55] iti /",
  "GR14brhms5cu:240": "tathāpi tasya dehival-līlā-kṛpā-paravaśatayaivety arthaḥ /",
  "GR14brhms5cu:241": "māyā dambhe",
  "GR14brhms5cu:242": "kṛpāyāṃ ca iti viśva-prakāśaḥ /",
  "GR14brhms5cu:243": "tad evam asya tathā",
  "GR14brhms5cu:244": "tathā-lakṣaṇa-śrī-kṛṣṇa-rūptave siddhe cobhaya-līlābhiniviṣṭatvena kvacid",
  "GR14brhms5cu:245": "vṛṣṇīndratvaṃ kvacid govindatvaṃ ca dṛśyate /",
  "GR14brhms5cu:246": "tathāha dvādaśe śrī-sūtaḥ --",
  "GR14brhms5cu:247": "śrī-kṛṣṇa-kṛṣṇa-sakha-vṛṣṇy-ṛṣabhāvani-dhrug-",
  "GR14brhms5cu:248": "rājanya-vaṃśa-dahanānapavargya-vīrya /",
  "GR14brhms5cu:249": "govinda gopa-vanitā-vraja-bhṛtya-gīta-",
  "GR14brhms5cu:250": "tīrtha-śravaḥ śravaṇa-maṅgala pāhi bhṛtyān // [BhP 12.11.25] iti /",
  "GR14brhms5cu:251": "tad evam api svābhīṣṭa-rūpa-līlā-parikara-viśiṣṭatayā govindatvam eva",
  "GR14brhms5cu:252": "svārādhyatvena yojayati govinda iti /",
  "GR14brhms5cu:253": "yathā atraivāgre stoṣyate",
  "GR14brhms5cu:254": "cintāmaṇi-prakara-sadmasu kalpa-vṛkṣa iti /",
  "GR14brhms5cu:255": "abhiṣekānte govinda iti",
  "GR14brhms5cu:256": "cābhyadhāt [BhP 10.27.23] ity uktvā tat prakaraṇārambhe śrī-śuka-prārthanā",
  "GR14brhms5cu:257": "prīyān na indro gavām [BhP 10.26.25] iti gavāṃ sarvāśrayatvād",
  "GR14brhms5cu:258": "gavendratvenaiva sarvendratva-siddheḥ /",
  "GR14brhms5cu:259": "na cedaṃ nyūnaṃ mantavyam / tathā",
  "GR14brhms5cu:260": "hi go-sūktam -",
  "GR14brhms5cu:261": "gobhyo yajñāḥ pravartante gobhyo devāḥ samutthitāḥ /",
  "GR14brhms5cu:262": "gobhir vedāḥ samudgīrṇāḥ ṣaḍ-aṅga-padaka-kramāḥ // iti /",
  "GR14brhms5cu:263": "astu tāvat parama-golokāvatīrṇānāṃ tāsāṃ gavām indratvam iti tāpanīṣu ca",
  "GR14brhms5cu:264": "brahmaṇā tadīyam eva svenārādhanaṃ prakāśitam -- govindaṃ",
  "GR14brhms5cu:265": "sac-cid-ānanda-vigrahaṃ vṛndāvana-sura-bhūruha-talāsīnaṃ satataṃ",
  "GR14brhms5cu:266": "samarud-gaṇo'haṃ toṣayāmi / [GTU 1.37] iti /",
  "GR14brhms5cu:267": "tathaiva daśame -- tad bhūri bhāgyam iha janma kim apy aṭavyām",
  "GR14brhms5cu:268": "[BhP 10.14.34] ity ādi, śrī-nanda-nandanatvenaiva ca taṃ labdhuṃ prārthanā /",
  "GR14brhms5cu:269": "naumīḍya te'bhra-vapuṣe taḍid-ambarāya ity ādi paśupāṅgajāya [BhP 10.14.1]",
  "GR14brhms5cu:270": "iti /",
  "GR14brhms5cu:271": "tad evaṃ govinda-śabdasya nānā-pāramaiśvarya-mayy anyārthatāpi tena",
  "GR14brhms5cu:272": "nābhimatā / tathā coktaṃ - īśvaratve",
  "GR14brhms5cu:273": "parameśvaratvānuvāda-pūrvaka-tātparyāvasānatayā gautamīya-tantre",
  "GR14brhms5cu:274": "śrīmad-daśākṣara-mantrārtha-kathane -",
  "GR14brhms5cu:275": "gopīti prakṛtiṃ vidyāj janas tattva-samūhakaḥ /",
  "GR14brhms5cu:276": "anayor āśrayo vyāptyā kāraṇatvena ceśvaraḥ /",
  "GR14brhms5cu:277": "sāndrānandaṃ paraṃ jyotir vallabhatvena kathyate //",
  "GR14brhms5cu:278": "athavā gopī prakṛtir janas tad-aṃśa-maṇḍalam /",
  "GR14brhms5cu:279": "anayor vallabhaḥ proktaḥ svāmī kṛṣṇākhya īśvaraḥ //",
  "GR14brhms5cu:280": "kārya-kāraṇayor īśaḥ śrutibhis tena gīyate //",
  "GR14brhms5cu:281": "aneka-janma-siddhānāṃ gopīnāṃ patir eva vā /",
  "GR14brhms5cu:282": "nanda-nandana ity uktas trailokyānanda-vardhanaḥ // iti.",
  "GR14brhms5cu:283": "prakṛtim iti māyākhyāṃ jagat-kāraṇa-śaktim ity arthaḥ tattva-samūhako",
  "GR14brhms5cu:284": "mahad-ādi-rūpaḥ /",
  "GR14brhms5cu:285": "anayor āśrayaḥ sāndrānandaṃ paraṃ jyotir īśvarao",
  "GR14brhms5cu:286": "vallabha-śabdena kathyate /",
  "GR14brhms5cu:287": "īśvaratve hetur vyāptyā kāraṇatvena ceti /",
  "GR14brhms5cu:288": "prakṛtir iti svarūpa-bhūtā māyātītā vaikuṇṭhādau prakāśamānā",
  "GR14brhms5cu:289": "mahā-lakṣmy-ākhyā śaktir ity arthaḥ /",
  "GR14brhms5cu:290": "aṃśa-maṇḍalaṃ saṅkarṣaṇādi-rūpam /",
  "GR14brhms5cu:291": "aneka-janma-siddhānām ity atra /",
  "GR14brhms5cu:292": "bahūni me vyatītāni janmāni tava cārjuna",
  "GR14brhms5cu:293": "[Gītā 4.5] iti śrī-bhagavad-gītā-vacanām anādi-janma-paramparāyām eva",
  "GR14brhms5cu:294": "tātparyam /",
  "GR14brhms5cu:295": "tad evam atrāpi nanda-nandanatvam evābhimataṃ śrī-gargeṇa ca yathoktam /",
  "GR14brhms5cu:296": "prāg ayaṃ vāsudevasya kvacij jātas tavātmajaḥ [BhP 10.8.14] iti /",
  "GR14brhms5cu:297": "ātmajatvaṃ",
  "GR14brhms5cu:298": "hi tasya śrī-vasudevasyāpi manasy āvirbhūtatvam evābhimatam /",
  "GR14brhms5cu:299": "āviveśāṃśa-bhāgena mana ānakadundubheḥ [BhP 10.2.16] iti /",
  "GR14brhms5cu:300": "śrī-devakyām",
  "GR14brhms5cu:301": "api dadhāra sarvātmakam ātma-bhūtaṃ kāṣṭhā yathānanda-karaṃ manastaḥ",
  "GR14brhms5cu:302": "[BhP 10.2.18] ity ādeḥ / śrī-vrajeśvarayo'pi tathāsīd eva phalena",
  "GR14brhms5cu:303": "phala-kāraṇam anumīyate /",
  "GR14brhms5cu:304": "śrī-bhagavat-prādurbhāvasya",
  "GR14brhms5cu:305": "pūrvāvyavahita-kālaṃ vyāpya tathā tathā sarvatra darśanāt /",
  "GR14brhms5cu:306": "kintv ātmani",
  "GR14brhms5cu:307": "tasyāvirbhāve saty apy ātmajatvāya pitṛ-bhāva-maya-śuddha-mahā-premaiva",
  "GR14brhms5cu:308": "prayojakam /",
  "GR14brhms5cu:309": "brahmaṇaḥ sakāśād varāha-devasyāvirbhāve'pi parasparaṃ tathā",
  "GR14brhms5cu:310": "bhāva-darśanābhāvāt /",
  "GR14brhms5cu:311": "tathā nṛsiṃha-devaḥ stambhayor api /",
  "GR14brhms5cu:312": "na ca vaktavyam",
  "GR14brhms5cu:313": "udara-praveśe sati putratvaṃ syāt /",
  "GR14brhms5cu:314": "parīkṣid-rakṣaṇārthaṃ tan-mātur",
  "GR14brhms5cu:315": "udara-praviṣṭe ca tayos tādṛśa-vyavahārābhāvāt / tasmāt",
  "GR14brhms5cu:316": "vātsalyābhidha-premaiva putratve kāraṇam /",
  "GR14brhms5cu:317": "tādṛśa-śuddha-premā tu",
  "GR14brhms5cu:318": "śrī-vrajeśvarayor eva śrī-vasudeva-devakyos tu paramaiśvarya-jñānaṃ",
  "GR14brhms5cu:319": "pratibandhakaṃ iti sādhūktaṃ prāg ayaṃ vasudevasya iti /",
  "GR14brhms5cu:320": "atha śrī-śukadevena tathaiva nirṇītaṃ nāyaṃ sukhāpo bhagavān dehināṃ",
  "GR14brhms5cu:321": "gopikā-sutaḥ [BhP 10.9.21] iti /",
  "GR14brhms5cu:322": "āgama-vidbhir api sakala-loka-maṅgalo",
  "GR14brhms5cu:323": "nanda-gopa-tanayo devatā iti /",
  "GR14brhms5cu:324": "ataḥ śrīmad-daśākṣara-viniyoge'pi tan-maya",
  "GR14brhms5cu:325": "eva dṛśyate iti /",
  "GR14brhms5cu:326": "atha viśeṣaḥ śrī-vaiṣṇava-toṣaṇyāṃ nandas tv ātmaja",
  "GR14brhms5cu:327": "utpannaḥ [BhP 10.5.1] ity ādau draṣṭavyaḥ /",
  "GR14brhms5cu:328": "________________________________________________________________________",
  "GR14brhms5cu:329": "**************************************************************",
  "GR14brhms5cu:330": "sahasra-patra-kamalaṃ gokulākhyaṃ mahat padam /",
  "GR14brhms5cu:331": "tat-karṇikāraṃ tad-dhāma tad-anantāṃśa-sambhavam //",
  "GR14brhms5cu:332": "2// // BrS_5.2 //",
  "GR14brhms5cu:333": "**************************************************************",
  "GR14brhms5cu:334": "atha tasya tad-rūpatā-sādhakaṃ nityaṃ dhāma pratipādayati sahasra-patraṃ",
  "GR14brhms5cu:335": "kamalam ity ādinā /",
  "GR14brhms5cu:336": "sahasrāṇi patrāṇi yatra tat kamalam / bhūmiś",
  "GR14brhms5cu:337": "cintāmaṇi-gaṇamayīti vakṣyamāṇānusāreṇa cintāmaṇi-mayaṃ padmaṃ",
  "GR14brhms5cu:338": "tad-rūpaṃ mahat sarvotkṛṣṭaṃ padaṃ sthānam /",
  "GR14brhms5cu:339": "mahataḥ śrī-kṛṣṇasya",
  "GR14brhms5cu:340": "mahā-bhagavato vā padaṃ mahā-vaikuṇṭhādi-rūpaṃ ity arthaḥ / rūḍhir",
  "GR14brhms5cu:341": "yogam apaharatīti nyāyena tasyaiva pratīteḥ /",
  "GR14brhms5cu:342": "etad abhipretyoktaṃ śrī-daśame",
  "GR14brhms5cu:343": "bhagavān gokuleśvaraḥ iti śīlārthe tv atra varac-pratyayaḥ /",
  "GR14brhms5cu:344": "ataiva tad-anukūlatvenottara-grantho'pi vyākhyeyaḥ /",
  "GR14brhms5cu:345": "tad eva cāmnātaṃ",
  "GR14brhms5cu:346": "gokulaṃ vana-vaikuṇṭham iti /",
  "GR14brhms5cu:347": "tasya śrī-kṛṣṇasya dhāma",
  "GR14brhms5cu:348": "śrī-nanda-yaśodādibhiḥ saha vāsa-yogyaṃ mahāntaḥ-puraṃ taiḥ",
  "GR14brhms5cu:349": "sahavāsitātvagre samuddekṣyate /",
  "GR14brhms5cu:350": "tasya svarūpam āha tad iti / anantasya",
  "GR14brhms5cu:351": "śrī-baladevasyāṃśena jyotir-vibhāga-viśeṣeṇa sambhavaḥ sadāvirbhāvo yasya",
  "GR14brhms5cu:352": "tat tathā tantreṇaitad api bodhyate /",
  "GR14brhms5cu:353": "ananto'ṃśo yasya tasya śrī-baladevasyāpi",
  "GR14brhms5cu:354": "sambhavo nivāso yatra tad iti /",
  "GR14brhms5cu:355": "**************************************************************",
  "GR14brhms5cu:356": "karṇikāraṃ mahad yantraṃ ṣaṭ-koṇaṃ vajra-kīlakam /",
  "GR14brhms5cu:357": "ṣaḍ-aṅga-ṣaṭ-padī-sthānaṃ prakṛtyā puruṣeṇa ca // // BrS_5.3 //",
  "GR14brhms5cu:358": "premānanda-mahānanda-rasenāvasthitaṃ hi yat /",
  "GR14brhms5cu:359": "jyotī-rūpeṇa manunā kāma-bījena saṅgatam //",
  "GR14brhms5cu:360": "3// // BrS_5.4 //",
  "GR14brhms5cu:361": "**************************************************************",
  "GR14brhms5cu:362": "sarva-gaṇa-sevitasya śrīmad-aṣṭadaśākṣara-mantra-rājasya bahu-pīṭhasya",
  "GR14brhms5cu:363": "mukhya-pīṭham idam ity āha karṇikāram iti dvayena /",
  "GR14brhms5cu:364": "mahad-yantram iti /",
  "GR14brhms5cu:365": "yat prakṛtir eva sarvatra mantratvena pūjārthaṃ likhyate ity arthaḥ / yantram",
  "GR14brhms5cu:366": "eva darśayati ṣaṭ-koṇā abhyantare yasya tat /",
  "GR14brhms5cu:367": "vajra-kīlakaṃ karṇikāre",
  "GR14brhms5cu:368": "bīja-rūpa-hīra-kakolaka-śobhitam //",
  "GR14brhms5cu:369": "yantre ca-kāropalakṣitā /",
  "GR14brhms5cu:370": "caturthy-antā",
  "GR14brhms5cu:371": "catur-akṣarī kīla-rūpā jñeyā /",
  "GR14brhms5cu:372": "ṣaṭ-koṇatve prayojanam āha ṣaḍ-aṅgāni",
  "GR14brhms5cu:373": "yasyāḥ sā ṣaṭ-padī śrīmad-aṣṭādaśākṣarī tasyāḥ sthānam / prakṛtir",
  "GR14brhms5cu:374": "mantrasya svarūpaṃ svayam eva śrī-kṛṣṇaḥ,",
  "GR14brhms5cu:375": "kāraṇa-rūpatvāt / tac coktam",
  "GR14brhms5cu:376": "ṛṣy-ādi-smaraṇe - kṛṣṇaḥ prakṛtir iti /",
  "GR14brhms5cu:377": "puruṣaś ca sa eva tad-adhiṣṭhātṛ-devatā-rūpaḥ /",
  "GR14brhms5cu:378": "tābhyām avasthitam",
  "GR14brhms5cu:379": "adhiṣṭhitam /",
  "GR14brhms5cu:380": "sa hi mantre caturdhā pratīyate /",
  "GR14brhms5cu:381": "mantrasya kāraṇa-rūpatvena,",
  "GR14brhms5cu:382": "adhiṣṭhātṛ-devatā-rūpatvena,",
  "GR14brhms5cu:383": "varṇa-samudāya-rūpatvena,",
  "GR14brhms5cu:384": "ārādhya-rūpatvena",
  "GR14brhms5cu:385": "ca / tatra kāraṇa-rūpatvena adhiṣṭhātṛ-devatā-rūpatvenātrocyate /",
  "GR14brhms5cu:386": "ārādhya-rūpatvena prāg uktaḥ /",
  "GR14brhms5cu:387": "īśvaraḥ paramaḥ kṛṣṇa iti /",
  "GR14brhms5cu:388": "varṇa-rūpatvenāgre uddhariṣyate kāmaḥ kṛṣṇāya iti / yathoktaṃ",
  "GR14brhms5cu:389": "hāyaśīrṣa-pañcarātre -",
  "GR14brhms5cu:390": "vācyatvaṃ vācakatvaṃ devatā-mantrayor iha /",
  "GR14brhms5cu:391": "abhedenocyate brahma tattva-vidbhir vicārataḥ // iti /",
  "GR14brhms5cu:392": "gopāla-tāpanī-śrutiṣu -",
  "GR14brhms5cu:393": "vāyur yathaiko bhuvanaṃ praviṣṭo",
  "GR14brhms5cu:394": "janye janye pañca-rūpo babhūva /",
  "GR14brhms5cu:395": "kṛṣṇas tathaiko'pi jagad-dhitārthaṃ",
  "GR14brhms5cu:396": "śabdenāsau pañca-pado vibhāti // iti /",
  "GR14brhms5cu:397": "kvacid durgāyā adhiṣṭhātṛtvaṃ śakti-śaktimator abheda-vivakṣayā yathā ca",
  "GR14brhms5cu:398": "bṛhad-gautamīye -",
  "GR14brhms5cu:399": "rādhā durgā śivā durgā lakṣmī durgā prakīrtitā /",
  "GR14brhms5cu:400": "gopāla-viṣṇu-pūjāyām ādy-antā na tu madhyamā //",
  "GR14brhms5cu:401": "ataivoktaṃ gautamīya-kalpe --",
  "GR14brhms5cu:402": "yaḥ kṛṣṇaḥ saiva durgā syād yā durgā kṛṣṇa eva saḥ /",
  "GR14brhms5cu:403": "anayor antarādarśī saṃsārān no vimucyate // ity ādi /",
  "GR14brhms5cu:404": "ataḥ svayam eva śrī-kṛṣṇas tatra svarūpa-śakti-rūpeṇa durgā nāmeti / tasmān",
  "GR14brhms5cu:405": "neyaṃ māyāṃśa-bhūtā durgātigamyate /",
  "GR14brhms5cu:406": "niruktiś cātra kṛcchreṇa",
  "GR14brhms5cu:407": "durgārādhanādi bahu-prayāsena gamyate jñāyate iti / tathā ca",
  "GR14brhms5cu:408": "nārada-pañcarātre śruti-vidyā-saṃvāde -",
  "GR14brhms5cu:409": "jānāty ekā parā-kāntaṃ saiva durgā tad-ātmikā /",
  "GR14brhms5cu:410": "yā parā paramā śaktir mahā-viṣṇu-svarūpiṇī //",
  "GR14brhms5cu:411": "yasyā vijñāna-mātreṇa parāṇāṃ paramātmanaḥ /",
  "GR14brhms5cu:412": "muhūrtād eva devasya prāptir bhavati nānyathā //",
  "GR14brhms5cu:413": "ekeyaṃ prema-sarvasva-svabhāvā śrī-kuleśvarī /",
  "GR14brhms5cu:414": "anayā sulabho jñeya ādi devo'khileśvaraḥ //",
  "GR14brhms5cu:415": "bhaktir bhajana-sampattir bhajate prakṛtiḥ priyam /",
  "GR14brhms5cu:416": "jñāyate'tyanta duḥkhena seyaṃ prakṛtir ātmanaḥ //",
  "GR14brhms5cu:417": "durgeti gīyate sadbhir akhaṇḍa-rasa-vallabhā /",
  "GR14brhms5cu:418": "asyā āvarikā śaktir mahā-māyākhileśvarī /",
  "GR14brhms5cu:419": "yayā mugdhaṃ jagat sarvaṃ sarva-dehābhimānataḥ // iti ca /",
  "GR14brhms5cu:420": "tathā ca sammohana-tantre jayāṃ prati śrī-durgā-vacanaṃ -",
  "GR14brhms5cu:421": "yan nāmnā nāmnī durgāhaṃ guṇair guṇavatī hy aham /",
  "GR14brhms5cu:422": "yad-vaibhavā mahā-lakṣmī rādhā nityāparā dvayā // iti /",
  "GR14brhms5cu:423": "kiṃ ca prema-rūpā ye ānanda-mahānanda-rasās tat paripāka-bhedās",
  "GR14brhms5cu:424": "tad-ātmakena tathā jyotī-rūpeṇa sva-prakāśakena manunā mantra-rūpeṇa",
  "GR14brhms5cu:425": "kāma-bījena saṅgatam iti mūlāntargatatve'pi kāma-bījasya pṛthag-uktiḥ",
  "GR14brhms5cu:426": "kutracana svātantryāpekṣayā //3//",
  "GR14brhms5cu:427": "**************************************************************",
  "GR14brhms5cu:428": "tat-kiñjalkaṃ tad-aṃśānāṃ tat-patrāṇi śriyām api //",
  "GR14brhms5cu:429": "4// // BrS_5.5 //",
  "GR14brhms5cu:430": "**************************************************************",
  "GR14brhms5cu:431": "tad evaṃ tad-dhāmoktvā tad-āvaraṇāny āha tad ity ardhena / tasya",
  "GR14brhms5cu:432": "karṇikā-rūpa-dhāmnaḥ kiñjalkāḥ śikharāvali-valita-prācīra-paṅktya ity",
  "GR14brhms5cu:433": "arthaḥ / tac ca tad-aṃśānāṃ tasminn aṃśodāyo vidyate yeṣāṃ",
  "GR14brhms5cu:434": "parama-prema-bhājāṃ sajātīyānāṃ dhāmety arthaḥ /",
  "GR14brhms5cu:435": "gokulākhyam ity uktir",
  "GR14brhms5cu:436": "eva / teṣāṃ sajātīyatvaṃ coktaṃ śrī-bādarāyaṇinā -",
  "GR14brhms5cu:437": "evaṃ kakudminaṃ hatvā stūyamānaḥ dvijātibhiḥ /",
  "GR14brhms5cu:438": "viveśa goṣṭhaṃ sa-balo gopīnāṃ nayanotsavaḥ // [BhP 10.36.15] iti /",
  "GR14brhms5cu:439": "kaṃsa-vadhānte śrī-vraja-rājaṃ prati svayaṃ bhagavatā - jñātīn vo draṣṭum",
  "GR14brhms5cu:440": "eṣyāmo vidhāya suhṛdāṃ sukham [BhP 10.45.23] iti /",
  "GR14brhms5cu:441": "ataiva kamalasya patrāṇi",
  "GR14brhms5cu:442": "śriyāṃ tat-preyasīnāṃ gopī-rūpāṇāṃ śrī-rādhādīnām upavana-rūpāṇi",
  "GR14brhms5cu:443": "dhāmānīty arthaḥ /",
  "GR14brhms5cu:444": "gopī-rūpatvaṃ cāsāṃ mantrasya tan-nāmnāliṅgitatvāt",
  "GR14brhms5cu:445": "rādhāditvaṃ ca -",
  "GR14brhms5cu:446": "devī kṛṣṇamayī proktā rādhikā para-devatā /",
  "GR14brhms5cu:447": "sarva-lakṣmī-mayī sarva-kāntiḥ sammohinī parā //",
  "GR14brhms5cu:448": "iti bṛhad-gautamīyāt /",
  "GR14brhms5cu:449": "vārāṇasyāṃ viśālākṣī vimalā puruṣottame /",
  "GR14brhms5cu:450": "rukmiṇī dvāravatyāṃ tu rādhā vṛndāvane vane //",
  "GR14brhms5cu:451": "iti matsya-purāṇāt /",
  "GR14brhms5cu:452": "rādhayā mādhavo devo mādhavenaiva rādhikā /",
  "GR14brhms5cu:453": "vibhrājante janeṣv ā iti",
  "GR14brhms5cu:454": "ṛk-pariśiṣṭa-śrutau ca /",
  "GR14brhms5cu:455": "atra viśeṣa-jijñāsāyāṃ kṛṣṇārcana-dīpikā draṣṭavyā /",
  "GR14brhms5cu:456": "tatra patrāṇām",
  "GR14brhms5cu:457": "ucchrita-prāntānāṃ vartmāṇy agrima-sandhiṣu tu goṣṭhāni jñeyāni /",
  "GR14brhms5cu:458": "akhaṇḍa-kamalasya gokulatvāt tathaiva gokula-samāveśāc ca goṣṭhaṃ tathaiva",
  "GR14brhms5cu:459": "yat tu sthānāntare vacanam asti -",
  "GR14brhms5cu:460": "sahasrāraṃ padmaṃ dala-tatiṣu devībhir abhitaḥ",
  "GR14brhms5cu:461": "parīto go-saṅghair api nikhila-kiñjalka-militaiḥ /",
  "GR14brhms5cu:462": "varāṭe yasyāsti svayam akhila-śaktyā prakaṭita-",
  "GR14brhms5cu:463": "prabhāvaḥ satyaḥ śrī-parama-puruṣas taṃ kila bhaje //",
  "GR14brhms5cu:464": "iti padma-bīja-koṣe ity",
  "GR14brhms5cu:465": "arthaḥ /",
  "GR14brhms5cu:466": "tatra go-saṅkhyair iti tu pāṭhaḥ samañjasaḥ /",
  "GR14brhms5cu:467": "go-saṅkhyāś ca gopāḥ iti / gope",
  "GR14brhms5cu:468": "gopāla-gosaṅkhya-godhug-ābhīra-vallabhā ity amaraḥ /",
  "GR14brhms5cu:469": "akhila-śaktyā",
  "GR14brhms5cu:470": "prakaṭitaḥ prabhāvaḥ yena saḥ parama-puruṣaḥ śrī-kṛṣṇa ity arthaḥ //4//",
  "GR14brhms5cu:471": "**************************************************************",
  "GR14brhms5cu:472": "catur-asraṃ tat-paritaḥ śvetadvīpākhyam adbhutam /",
  "GR14brhms5cu:473": "catur-asraṃ catur-mūrteś catur-dhāma catuṣ-kṛtam // // BrS_5.6 //",
  "GR14brhms5cu:474": "caturbhiḥ puruṣārthaiś ca caturbhir hetubhir vṛtam /",
  "GR14brhms5cu:475": "śūlair daśabhir ānaddham ūrdhvādho dig-vidikṣv api // // BrS_5.7 //",
  "GR14brhms5cu:476": "aṣṭabhir nidhibhir juṣṭam aṣṭabhiḥ siddhibhis tathā",
  "GR14brhms5cu:477": "manu-rūpaiś ca daśabhir dik-pālaiḥ parito vṛtam // // BrS_5.8 //",
  "GR14brhms5cu:478": "śyāmair gauraiś ca raktaiś ca śuklaiś ca pārṣadarṣabhaiḥ",
  "GR14brhms5cu:479": "śobhitaṃ śaktibhis tābhir adbhutābhiḥ samantataḥ //",
  "GR14brhms5cu:480": "5// // BrS_5.9 //",
  "GR14brhms5cu:481": "**************************************************************",
  "GR14brhms5cu:482": "atha gokulāvaraṇāny āha caturasram iti caturbhiḥ /",
  "GR14brhms5cu:483": "tasya gokulasya bahiḥ",
  "GR14brhms5cu:484": "sarvataś caturasraṃ catuṣkoṇātmakaṃ sthānaṃ śvetadvīpākhyam / tad etad",
  "GR14brhms5cu:485": "upalakṣaṇaṃ golokākhyaṃ cety arthaḥ /",
  "GR14brhms5cu:486": "yadyapi gokule śvetadvīpatvam asty",
  "GR14brhms5cu:487": "eva tad-avāntara-bhūmimayatvāt /",
  "GR14brhms5cu:488": "tathāpi viśeṣa-nāmnoktatvāt tenaiva tat",
  "GR14brhms5cu:489": "pratīyate iti tathoktam /",
  "GR14brhms5cu:490": "kintu caturasre'py antar-maṇḍalaṃ",
  "GR14brhms5cu:491": "śrī-vṛndāvanākhyaṃ jñeyam /",
  "GR14brhms5cu:492": "tathā ca svāyambhuvāgame - dhyāyet",
  "GR14brhms5cu:493": "tatra-viśuddhātmā idaṃ sarvaṃ krameṇa ca ity ādikam uktvā tan-madhye",
  "GR14brhms5cu:494": "vṛndāvanaṃ kusumitaṃ nānā-vṛkṣa-vihaṅgamaṃ saṃsmaret ity uktam / tathā",
  "GR14brhms5cu:495": "ca bṛhad-vāmane śrutīnāṃ prārthanā pūrvakāṇi padyāni",
  "GR14brhms5cu:496": "ānanda-mātram iti yad vadanti hi purāvidaḥ /",
  "GR14brhms5cu:497": "tad-rūpe darśayāsmākaṃ yadi deyo varo hi naḥ //",
  "GR14brhms5cu:498": "śrutvaitad darśayāmāsa svaṃ lokaṃ prakṛteḥ param /",
  "GR14brhms5cu:499": "kevalānubhavānanda-mātram akṣaram avyayam //",
  "GR14brhms5cu:500": "yatra vṛndāvanaṃ nāma vanaṃ kāma-dughair drumaiḥ /",
  "GR14brhms5cu:501": "manorama-nikuñjāḍhyaṃ sarvartu-sukha-saṃyutam //",
  "GR14brhms5cu:502": "ity ādi tac ca caturasram /",
  "GR14brhms5cu:503": "catur-mūrteś catur-vyūhasya vāsudevādi-catuṣṭayasya /",
  "GR14brhms5cu:504": "catuṣkṛtaṃ caturdhā",
  "GR14brhms5cu:505": "vibhaktam catur-dhāma /",
  "GR14brhms5cu:506": "kintu deva-līlatvāt tad-upari-vyoma-yāna-sthā eva",
  "GR14brhms5cu:507": "jñeyā hetubhiḥ /",
  "GR14brhms5cu:508": "tat-puruṣārtha-sādhanaiḥ /",
  "GR14brhms5cu:509": "manu-rūpaiḥ",
  "GR14brhms5cu:510": "sva-sva-mantrātmakaiḥ /",
  "GR14brhms5cu:511": "dik-pālaiḥ indrādibhiḥ /",
  "GR14brhms5cu:512": "śyāmādayaḥ catvāro vedāḥ",
  "GR14brhms5cu:513": "tair ity arthaḥ /",
  "GR14brhms5cu:514": "kṛṣṇaṃ ca tatra chandobhiḥ stūyamānaṃ suvismitāḥ iti",
  "GR14brhms5cu:515": "daśamāt / śaktibhiḥ vimalādibhiḥ /",
  "GR14brhms5cu:516": "tad evaṃ goloka-nāmā ayaṃ lokaḥ śrī-bhāgavate sādhitaḥ /",
  "GR14brhms5cu:517": "nandas tv atīndriyaṃ dṛṣṭvā loka-pāla-mahodayam /",
  "GR14brhms5cu:518": "kṛṣṇe ca sannatiṃ teṣāṃ jñātibhyo vismito 'bravīt //",
  "GR14brhms5cu:519": "te cautsukya-dhiyo rājan matvā gopās tam īśvaram /",
  "GR14brhms5cu:520": "api naḥ svagatiṃ sūkṣmām upādhāsyad adhīśvaram //",
  "GR14brhms5cu:521": "iti svānāṃ sa bhagavān vijñāyākhila-dṛk svayam /",
  "GR14brhms5cu:522": "saṅkalpa-siddhaye teṣāṃ kṛpayaitad acintayat //",
  "GR14brhms5cu:523": "jano vai loka etasminn avidyā-kāma-karmabhiḥ /",
  "GR14brhms5cu:524": "uccāvacāsu gatiṣu na veda svāṃ gatiṃ bhraman //",
  "GR14brhms5cu:525": "iti sañcintya bhagavān mahā-kāruṇiko hariḥ /",
  "GR14brhms5cu:526": "darśayāmāsa lokaṃ svaṃ gopānāṃ tamasaḥ param //",
  "GR14brhms5cu:527": "satyaṃ jñānam anantaṃ yat brahma jyotiḥ sanātanam /",
  "GR14brhms5cu:528": "yad dhi paśyanti munayo guṇāpāye samāhitāḥ //",
  "GR14brhms5cu:529": "te tu brahma-hradaṃ nītā magnāḥ kṛṣṇena coddhṛtāḥ /",
  "GR14brhms5cu:530": "dadṛśur brahmaṇo lokaṃ yatrākrūro 'dhyagāt purā //",
  "GR14brhms5cu:531": "nandādayas tu taṃ dṛṣṭvā paramānanda-nirvṛtāḥ /",
  "GR14brhms5cu:532": "kṛṣṇaṃ ca tatra cchandobhiḥ stūyamānaṃ suvismitāḥ // [BhP 10.28.10-17] iti /",
  "GR14brhms5cu:533": "atīndriyam adṛṣṭa-pūrvam /",
  "GR14brhms5cu:534": "sva-gatiṃ sva-dhāma /",
  "GR14brhms5cu:535": "sūkṣmāṃ durjñeyām /",
  "GR14brhms5cu:536": "upādhāsyan upadhāsyati /",
  "GR14brhms5cu:537": "asmān prāpayiṣyatīty arthaḥ /",
  "GR14brhms5cu:538": "iti saṅkalpitavanta",
  "GR14brhms5cu:539": "iti śeṣaḥ / jano'sau vraja-vāsī mama svajanaḥ /",
  "GR14brhms5cu:540": "sālokya-sārṣṭi- [BhP 3.29.12]",
  "GR14brhms5cu:541": "ity ādi padye janā itivad ubhayatrāpy anya-janatvam aprastutatam iti /",
  "GR14brhms5cu:542": "vraja-janasya tu tadīya-svajanatamatvaṃ tena svayam eva vibhāvitam -",
  "GR14brhms5cu:543": "tasmān mac-charaṇaṃ goṣṭhaṃ man-nāthaṃ mat-parigraham /",
  "GR14brhms5cu:544": "gopāye svātma-yogena so'yaṃ me vrata āhitaḥ // [BhP 10.25.18] ity anena /",
  "GR14brhms5cu:545": "sa etasmin prāpañcike loke avidyābhir yā uccāvacā deva-tiryag-ādi-rūpā",
  "GR14brhms5cu:546": "gatayas tāsu svāṃ gatiṃ bhraman tan-miśratayābhivyakteḥ tan-nirviśeṣatayā",
  "GR14brhms5cu:547": "jānan, tām eva svāṃ gatiṃ bhaved ity arthaḥ madīya-laukika-līlāveśena",
  "GR14brhms5cu:548": "jñānāṃśa-tirodhānād iti bhāvaḥ /",
  "GR14brhms5cu:549": "iti nandādayo gopāḥ kṛṣṇa-rāma-kathāṃ mudā /",
  "GR14brhms5cu:550": "kurvanto ramamāṇāś ca nāvindan bhava-vedanām // [BhP 10.11.28]",
  "GR14brhms5cu:551": "iti śrī-daśamokter avidyā-kāma-karmaṇāṃ tatrāsāmarthyāt /",
  "GR14brhms5cu:552": "gopīnāṃ svāṃ",
  "GR14brhms5cu:553": "lokaṃ golokam iti /",
  "GR14brhms5cu:554": "arthāt tān praty eva sandarśayāmāsa /",
  "GR14brhms5cu:555": "tamasaḥ prakṛteḥ",
  "GR14brhms5cu:556": "param svarūpa-śaktyābhivyaktatvāt /",
  "GR14brhms5cu:557": "ataiva saccidānanda-rūpa evāsau loka ity",
  "GR14brhms5cu:558": "āha satyam iti /",
  "GR14brhms5cu:559": "atha śrī-vṛndāvane tādṛśa-darśanaṃ katama-deśa-sthitānāṃ teṣām ity ata",
  "GR14brhms5cu:560": "āha te tv iti /",
  "GR14brhms5cu:561": "brahma-hradaṃ akrūra-tīrthaṃ kṛṣṇena nītā punaś ca tenaiva",
  "GR14brhms5cu:562": "magnāḥ majjitāḥ punaś ca tasmāt tenaivoddhṛtāḥ /",
  "GR14brhms5cu:563": "uddhṛtya punaḥ",
  "GR14brhms5cu:564": "sva-sthāna-prāpitāḥ santo,",
  "GR14brhms5cu:565": "brahmaṇaḥ parama-bṛhattamasya tasyaiva lokaṃ",
  "GR14brhms5cu:566": "golokākhyaṃ dadṛśuḥ /",
  "GR14brhms5cu:567": "mūrdhabhiḥ satya-lokas tu brahma-lokaḥ sanātanaṃ",
  "GR14brhms5cu:568": "[BhP 2.5.38] iti dvitīye /",
  "GR14brhms5cu:569": "vaikuṇṭhāntarasyāpi tat tayākhyāteḥ /",
  "GR14brhms5cu:570": "ko'sau brahma-hradaḥ ?",
  "GR14brhms5cu:571": "tatrāha yatreti /",
  "GR14brhms5cu:572": "purety etat-prasaṅgād bhāvi-kāla ity",
  "GR14brhms5cu:573": "arthaḥ / purā purāṇe nikaṭe prabandhātīta-bhāviṣu iti koṣa-kārāḥ / seyaṃ",
  "GR14brhms5cu:574": "ca paripāṭī tat tīrthaṃ mahimānaṃ lakṣyam eva vidhātum iti bhāvaḥ / tatra",
  "GR14brhms5cu:575": "svāṃ gatim iti tadīyatā-nirdeśo gopānāṃ svaṃ lokam iti ṣaṣṭhī-sva-śabdayor",
  "GR14brhms5cu:576": "nirdeśaḥ / kṛṣṇam iti sākṣān-nirdeśaś ca vaikuṇṭhāntaraṃ vyavacchidya",
  "GR14brhms5cu:577": "śrī-golokam eva sthāpitavān iti /",
  "GR14brhms5cu:578": "tathā ca harivaṃśe śakra-vacanam -",
  "GR14brhms5cu:579": "svargād ūrdhvaṃ brahma-loko brahmarṣi-gaṇa-sevitaḥ /",
  "GR14brhms5cu:580": "tatra soma-gatiś caiva jyotiṣāṃ ca mahātmanām //",
  "GR14brhms5cu:581": "tasyopari gavāṃ lokaḥ sādhyās taṃ pālayanti hi /",
  "GR14brhms5cu:582": "sa hi sarva-gataḥ kṛṣṇa mahākāśa-gato mahān //",
  "GR14brhms5cu:583": "upary upari tatrāpi gatis tava tapomayī /",
  "GR14brhms5cu:584": "yāṃ na vidmo vayaṃ sarve pṛcchanto'pi pitāmaham /",
  "GR14brhms5cu:585": "gatiḥ śama-damāḍhyānāṃ svargaḥ sukṛta-karmaṇām //",
  "GR14brhms5cu:586": "brāhmye tapasi yuktānāṃ brahma-lokaḥ parā gatiḥ /",
  "GR14brhms5cu:587": "gavām eva tu yo loko durāroho hi sā gatiḥ //",
  "GR14brhms5cu:588": "sa tu lokas tvayā kṛṣṇa sīdamānaḥ kṛtātmanā /",
  "GR14brhms5cu:589": "dhṛto dhṛtimatā vīra nighantopdadravān gavām // [HV 2.19.29-35] iti /",
  "GR14brhms5cu:590": "tatrāpāta-pratītārthāntare svargād ūrdhvaṃ brahmaṇo loka ity ayuktaṃ syāt",
  "GR14brhms5cu:591": "loka-trayam atikramyokteḥ /",
  "GR14brhms5cu:592": "tatra soma-gatiś caivety api na sambhavati",
  "GR14brhms5cu:593": "candrasyānyeṣām api jyotiṣāṃ dhruva-lokādhastād eva gateḥ /",
  "GR14brhms5cu:594": "tatra sādhyās",
  "GR14brhms5cu:595": "taṃ pālayantīty api nopapadyate /",
  "GR14brhms5cu:596": "deva-yoni-rūpāṇāṃ teṣāṃ svarga-lokasyāpi",
  "GR14brhms5cu:597": "pālanam asambhavyam /",
  "GR14brhms5cu:598": "kim uta tad-upari golokasya /",
  "GR14brhms5cu:599": "tathā tasya lokasya",
  "GR14brhms5cu:600": "surabhi-lokatve sati sarva-gata ity anupapannaṃ syāt /",
  "GR14brhms5cu:601": "śrī-bhagavad-vigraha-lokayor acintya-śaktitvena vibhutvaṃ ghaṭate na punar",
  "GR14brhms5cu:602": "asyeti / ataiva sarvātītatvāt tatrāpi tava gatir ity api śabdo vismaye prayuktaḥ /",
  "GR14brhms5cu:603": "yāṃ na vidmo vayaṃ sarve ity-ādikaṃ coktam /",
  "GR14brhms5cu:604": "tasmāt prākṛta-golokād anya evāsau goloka iti siddham / tathā ca",
  "GR14brhms5cu:605": "mokṣa-dharme nārāyaṇīyopākhyāne śrī-bhagavad-vākyaṃ -",
  "GR14brhms5cu:606": "evaṃ bahu-vidhai rūpaiś carāmīha vasundharām /",
  "GR14brhms5cu:607": "brahma-lokaṃ ca kaunteya golokaṃ ca sanātanam // [Mbh 12.330.68] iti /",
  "GR14brhms5cu:608": "tasmād ayam arthaḥ svarga-śabdena --",
  "GR14brhms5cu:609": "bhūr-lokaḥ kalpitaḥ padbhyāṃ bhuvar-loko 'sya nābhitaḥ /",
  "GR14brhms5cu:610": "hṛdā svar-loka urasā mahar-loko mahātmanaḥ // [BhP 2.5.42]",
  "GR14brhms5cu:611": "iti dvitīyānusāreṇa svar-lokam ārabhya satya-loka-paryantaṃ loka-pañcakam",
  "GR14brhms5cu:612": "ucyate / tasmād ūrdhvam upari brahma-loko brahmātmako loko brahma-lokaḥ",
  "GR14brhms5cu:613": "sac-cid-ānanda-rūpatvāt /",
  "GR14brhms5cu:614": "brahmaṇo bhagavato loka iti vā /",
  "GR14brhms5cu:615": "mūrdhabhiḥ",
  "GR14brhms5cu:616": "satya-lokas tu brahma-lokaḥ sanātanaḥ [BhP 2.5.38] iti dvitīyāt /",
  "GR14brhms5cu:617": "tathā ca ṭīkā",
  "GR14brhms5cu:618": "-brahma-loko vaikuṇṭhākhyaḥ /",
  "GR14brhms5cu:619": "sanātano nityaḥ /",
  "GR14brhms5cu:620": "na tu sṛjyaḥ",
  "GR14brhms5cu:621": "prapañcāntarvartī /",
  "GR14brhms5cu:622": "ity eṣā /",
  "GR14brhms5cu:623": "śrutiś ca eṣa brahma-lokaḥ /",
  "GR14brhms5cu:624": "eṣa ātma-lokaḥ /",
  "GR14brhms5cu:625": "iti /",
  "GR14brhms5cu:626": "sa ca brahmarṣi-gaṇa-sevitaḥ /",
  "GR14brhms5cu:627": "brahmāṇi mūrtimanto vedāḥ / ṛṣayaś ca",
  "GR14brhms5cu:628": "śrī-nāradādayaḥ /",
  "GR14brhms5cu:629": "gaṇāś ca śrī-garuḍa-viṣvaksenādayaḥ /",
  "GR14brhms5cu:630": "taiḥ sevitaḥ / evaṃ",
  "GR14brhms5cu:631": "nityāśritān uktvā tad-gamanādhikāriṇa āha /",
  "GR14brhms5cu:632": "tatra brahma-loke umayā saha",
  "GR14brhms5cu:633": "vartata iti somaḥ śrī-śivas tasya gatiḥ /",
  "GR14brhms5cu:634": "sva-dharma-niṣṭhaḥ śata-janmabhiḥ pumān",
  "GR14brhms5cu:635": "viriñcatām eti tataḥ paraṃ hi mām /",
  "GR14brhms5cu:636": "avyākṛtaṃ bhāgavato 'tha vaiṣṇavaṃ",
  "GR14brhms5cu:637": "padaṃ yathāhaṃ vibudhāḥ kalātyaye //",
  "GR14brhms5cu:638": "[BhP 4.24.29] iti caturthe",
  "GR14brhms5cu:639": "śrī-rudra-gītam /",
  "GR14brhms5cu:640": "someti supāṃ sulug ity ādinā ṣaṣṭhyā luk chāndasaḥ /",
  "GR14brhms5cu:641": "tata uttaratrāpi gatir",
  "GR14brhms5cu:642": "ity asyānvayaḥ /",
  "GR14brhms5cu:643": "jyotir brahma tad-aikātmya-bhāvānāṃ muktānām ity arthaḥ /",
  "GR14brhms5cu:644": "nanu tādṛśām api sarveṣāṃ kintu mahātmanāṃ mahāśayānāṃ",
  "GR14brhms5cu:645": "mokṣānādaratayā bhajatāṃ śrī-sanakādi-tulyānām ity arthaḥ /",
  "GR14brhms5cu:646": "muktānām api siddhānāṃ nārāyaṇa-parāyaṇaḥ",
  "GR14brhms5cu:647": "sudurlabhaḥ praśāntātmā koṭiṣv api mahā-mune //",
  "GR14brhms5cu:648": "[BhP 6.14.5] iti ṣaṣṭhāt /",
  "GR14brhms5cu:649": "yoginām api sarveṣāṃ madgatenāntarātmanā /",
  "GR14brhms5cu:650": "śraddhāvān bhajate yo māṃ sa me yuktatamo mataḥ // [Gītā 6.47] iti",
  "GR14brhms5cu:651": "gītābhyaś ca /",
  "GR14brhms5cu:652": "teṣv eva mahattva-paryavasanāt /",
  "GR14brhms5cu:653": "tasya ca brahma-lokasyopari",
  "GR14brhms5cu:654": "sarvordhva-pradeśe gavāṃ lokaḥ śrī-goloka ity arthaḥ /",
  "GR14brhms5cu:655": "taṃ ca golokaṃ",
  "GR14brhms5cu:656": "sādhyāḥ prāpañcika-devānāṃ prasādhanīyā mūla-rūpā",
  "GR14brhms5cu:657": "nitya-tadīya-deva-gaṇāḥ pālayanti dik-pālatayā vartante te ha nākaṃ",
  "GR14brhms5cu:658": "mahimānaḥ sacantaḥ yatra pūrve sādhyāḥ santi devāḥ [Rk 10.90.16] iti śruteḥ /",
  "GR14brhms5cu:659": "tatra pūrve ye ca sādhyā viśve devāḥ sanātanāḥ /",
  "GR14brhms5cu:660": "te ha nākaṃ mahimānaḥ sacantaḥ śubha-darśanāḥ // iti",
  "GR14brhms5cu:661": "mahā-vaikuṇṭha-varṇane pādmottara-khaṇḍāc ca /",
  "GR14brhms5cu:662": "yad vā tad bhūri-bhāgyam iha janma kim apy aṭavyāṃ yad gokule'pi",
  "GR14brhms5cu:663": "[BhP 10.14.34] iti śrī-brahma-stavānusāreṇa tad-vidha-parama-bhaktānām api",
  "GR14brhms5cu:664": "sādhyās tādṛśa-siddhi-prāptaye prāsādhanīyāḥ śrī-gopī-prabhṛtayas taṃ",
  "GR14brhms5cu:665": "pālayanti /",
  "GR14brhms5cu:666": "tad evaṃ sarvopari-gatatve'pi /",
  "GR14brhms5cu:667": "hi prasiddhau /",
  "GR14brhms5cu:668": "sa śrī-golokaḥ sarva-gataḥ",
  "GR14brhms5cu:669": "śrī-nārāyaṇa iva prāpañcikāprāpañcika-vastu-vyāpakaḥ / kaiścit",
  "GR14brhms5cu:670": "krama-mukti-vyavasthayā tathā prāpyamāno'py asau",
  "GR14brhms5cu:671": "dvitīya-skandha-varṇita-kamalāsana-dṛṣṭa-vaikuṇṭhavat śrī-vraja-vāsinbhir",
  "GR14brhms5cu:672": "atrāpi yasmād dṛṣṭa iti bhāvaḥ /",
  "GR14brhms5cu:673": "ataiva mahān bhagavad-rūpa eva /",
  "GR14brhms5cu:674": "mahāntaṃ vibhum ātmānam [KaṭhU 2.22]",
  "GR14brhms5cu:675": "iti śruteḥ / tatra hetuḥ /",
  "GR14brhms5cu:676": "mahākāśaḥ parama-vyomākhyaḥ",
  "GR14brhms5cu:677": "brahma-viśeṣaṇa-lābhād ākāśas tal-liṅgād [Vs 1.1.22] iti nyāya-prasiddheś",
  "GR14brhms5cu:678": "ca / tad-gata-brahmākārodayāntaram eva vaikuṇṭha-prāpteḥ yathājāmilasya /",
  "GR14brhms5cu:679": "tad evam upary upari sarvopary api virājamāne tatra śrī-goloke'pi tava gatiḥ /",
  "GR14brhms5cu:680": "śrī-govinda-rūpeṇa krīḍā vartata ity arthaḥ /",
  "GR14brhms5cu:681": "ataiva sā ca gatiḥ sādhāraṇī na bhavati kintu tapomayī /",
  "GR14brhms5cu:682": "tapo'trānavacchinnaiśvaryaṃ sahasra-nāma-bhāṣye'pi paramaṃ yo mahat tapaḥ",
  "GR14brhms5cu:683": "ity atra tatra vyākhyātam /",
  "GR14brhms5cu:684": "sa tapo'tapyata iti parameśvara-viṣayaka-śruteḥ /",
  "GR14brhms5cu:685": "aiśvaryaṃ prākāśayad iti tatrārthaḥ /",
  "GR14brhms5cu:686": "ataiva brahmādi-durvitarkyatvam apy",
  "GR14brhms5cu:687": "āha yām iti / adhunā tasya śrī-goloka ity ākhyā bījam abhivyañjayati gatir",
  "GR14brhms5cu:688": "iti / brāhmye brahma-loka-prāpake tapasi viṣṇu-viṣayaka-manaḥ-praṇidhāne",
  "GR14brhms5cu:689": "yuktānāṃ yata-cittānāṃ tat-prema-bhaktānām ity arthaḥ /",
  "GR14brhms5cu:690": "yasya jñāna-mayaṃ",
  "GR14brhms5cu:691": "tapaḥ iti śruteḥ /",
  "GR14brhms5cu:692": "brahma-loko vaikuṇṭha-lokaḥ /",
  "GR14brhms5cu:693": "parā prakṛtyatītā / gavāṃ",
  "GR14brhms5cu:694": "vraja-vāsi-mātrāṇāṃ mocayan vraja-gavāṃ dina-tāpam [BhP 10.35.25]",
  "GR14brhms5cu:695": "ity-uktānusāreṇa atraiva nighnatopadravān gavām ity uktyā ca",
  "GR14brhms5cu:696": "goloka-vāsi-mātrāṇāṃ svatas tad-bhāva-bhāvitānāṃ ca sādhana-vaśād ity",
  "GR14brhms5cu:697": "arthaḥ / atas tad-bhāvasya durlabhatvād durārohā /",
  "GR14brhms5cu:698": "tad evaṃ golokaṃ",
  "GR14brhms5cu:699": "varṇayitvā tasya gokulena sahābhedam āha sa tv iti /",
  "GR14brhms5cu:700": "sa eva tu sa loko dhṛto rakṣitaḥ śrī-govardhanoddharaṇeneti / evam eva",
  "GR14brhms5cu:701": "mokṣa-dharma-śrī-nārāyaṇīyopākhyāne śrī-bhagavad-vākyam -",
  "GR14brhms5cu:702": "evaṃ bahu-vidhai rūpaiś carāmīha vasundharām /",
  "GR14brhms5cu:703": "brahma-lokaṃ ca kaunteya golokaṃ ca sanātanam // [Mbh 12.330.68] iti /",
  "GR14brhms5cu:704": "tathā ca mṛtyu-sañjaya-tantre --",
  "GR14brhms5cu:705": "ekadā sāntarīkṣāc ca vaikuṇṭhaṃ svecchayā bhuvi /",
  "GR14brhms5cu:706": "gokulatvena saṃsthāpya gopīmaya-mahotsavā /",
  "GR14brhms5cu:707": "bhakti-rūpāṃ satāṃ bhaktim utpāditavatī bhṛśam // iti /",
  "GR14brhms5cu:708": "evaṃ nārada-pañcarātre vijayākhyāne -",
  "GR14brhms5cu:709": "tat sarvopari goloke śrī-govindaḥ sadā svayam /",
  "GR14brhms5cu:710": "viharet paramānandī gopī-gokula-nāyakaḥ // iti /",
  "GR14brhms5cu:711": "tathā ṛkṣu cāyam eva pradiṣṭaḥ -",
  "GR14brhms5cu:712": "tāṃ vāṃ vāstūny uśmasi gamadhyai",
  "GR14brhms5cu:713": "yatra gāvo bhūri-śṛṅgā ayāsaḥ /",
  "GR14brhms5cu:714": "atrāha tad urugāyasya vṛṣṇaḥ",
  "GR14brhms5cu:715": "paramaṃ padam avabhāti bhūri // iti /",
  "GR14brhms5cu:716": "vyākhyātaṃ ca - tāṃ tāni vāṃ yuvayoḥ kṛṣṇa-rāmayor vāstūni līlā-sthānāni",
  "GR14brhms5cu:717": "gamadhyai prāptuṃ uśmasi kāmayāmahe /",
  "GR14brhms5cu:718": "tāni kiṃ viśiṣṭāni ? yatra yeṣu",
  "GR14brhms5cu:719": "bhūri-śṛṅgā mahā-śṛṅgyo gāvo bahu-śubha-lakṣaṇā iti vā /",
  "GR14brhms5cu:720": "ayāsaḥ śubhāḥ /",
  "GR14brhms5cu:721": "ayaḥ śubhāvaho vidhir ity amaraḥ /",
  "GR14brhms5cu:722": "devāsa itivat jasantaṃ padam / atra",
  "GR14brhms5cu:723": "bhūmau tal-loke vede ca prasiddhaṃ śrī-golokākhyaṃ urugāyasya svayaṃ",
  "GR14brhms5cu:724": "bhagavato tac-caraṇāravindasya paramaṃ prapañcātītaṃ padaṃ sthānaṃ bhūri",
  "GR14brhms5cu:725": "bahudhā avabhātīty āha veda iti /",
  "GR14brhms5cu:726": "yajuḥsu - mādhyandinīyā stūyate dhāmāny uśmasi ity ādau / viṣṇoḥ",
  "GR14brhms5cu:727": "paramaṃ padam avabhātīti bhūrīti cātra prakārāntaraṃ paṭhanti śeṣaṃ",
  "GR14brhms5cu:728": "samānam //5//",
  "GR14brhms5cu:729": "**************************************************************",
  "GR14brhms5cu:730": "evaṃ jyotir-mayo devaḥ sad-ānandaṃ parāt paraḥ /",
  "GR14brhms5cu:731": "ātmārāmasya tasyāsti prakṛtyā na samāgamaḥ //",
  "GR14brhms5cu:732": "6// // BrS_5.10 //",
  "GR14brhms5cu:733": "**************************************************************",
  "GR14brhms5cu:734": "atha mūla-vyākhyām anusarāmaḥ /",
  "GR14brhms5cu:735": "virāṭ-tad-antaryāminor abheda-vivakṣayā",
  "GR14brhms5cu:736": "puruṣa-sūktādāv eka-puruṣatvaṃ yathā nirūpitaṃ, tathā",
  "GR14brhms5cu:737": "goloka-tad-adhiṣṭhātror apy āha evam iti /",
  "GR14brhms5cu:738": "devo golokas",
  "GR14brhms5cu:739": "tad-adhiṣṭhātṛ-śrī-govinda-rūpaḥ /",
  "GR14brhms5cu:740": "sadānandam iti tat-svarūpam ity arthaḥ /",
  "GR14brhms5cu:741": "napuṃsakatvaṃ vijñānam ānandaṃ brahma iti śruteḥ /",
  "GR14brhms5cu:742": "ātmārāmasya",
  "GR14brhms5cu:743": "anya-nirapekṣasya prakṛtyā māyayā na samāgamaḥ /",
  "GR14brhms5cu:744": "yathoktaṃ dvitīye - na",
  "GR14brhms5cu:745": "yatra māyā kim utāpare harer anuvratā yatra surāsurārcitāḥ [BhP 2.9.10] //6//",
  "GR14brhms5cu:746": "**************************************************************",
  "GR14brhms5cu:747": "māyayāramamāṇasya na viyogas tayā saha /",
  "GR14brhms5cu:748": "ātmanā ramayā reme tyakta-kālaṃ sisṛkṣayā / // BrS_5.11 //",
  "GR14brhms5cu:749": "niyatiḥ sā ramā devi tat-priyā tad-vaśaṃ tadā //",
  "GR14brhms5cu:750": "7// // BrS_5.12ab //",
  "GR14brhms5cu:751": "**************************************************************",
  "GR14brhms5cu:752": "atha prapañcātmanas tad-aṃśasya puruṣasya tu na tādṛśatvam ity āha",
  "GR14brhms5cu:753": "māyayeti / prākṛta-pralaye'pi tasmiṃs tasyālayāt yasyāṃśāṃśāṃśa-bhāgenety",
  "GR14brhms5cu:754": "ādeḥ /",
  "GR14brhms5cu:755": "nanu tarhi jīvavat-tal-liptatvena aniīśvaratvaṃ syāt ?",
  "GR14brhms5cu:756": "tatrāha ātmaneti / sa tu",
  "GR14brhms5cu:757": "ātmanā antarvṛtyā tu ramayā svarūpa-śaktyaiva reme ratiṃ prāpnoti / bahir",
  "GR14brhms5cu:758": "eva māyayā sevya ity arthaḥ /",
  "GR14brhms5cu:759": "eṣa prapanna-varado ramayātma-śaktyā",
  "GR14brhms5cu:760": "yad yat kariṣyati gṛhīta-guṇāvatāraḥ //",
  "GR14brhms5cu:761": "[BhP 3.9.23] iti tṛtīye brahma-stavāt /",
  "GR14brhms5cu:762": "atra -māyāṃ vyudasya cic-chaktyā kaivalye sthita ātmani [BhP 1.7.23] iti",
  "GR14brhms5cu:763": "prathame śrīmad-arjuna-vacanāt /",
  "GR14brhms5cu:764": "tarhi tat-preraṇaṃ vinā kathaṃ sṛṣṭis",
  "GR14brhms5cu:765": "tatrāha / sisṛkṣayā sraṣṭum icchayā tyaktaḥ sṛṣṭy-arthaṃ prahitaḥ kālaḥ",
  "GR14brhms5cu:766": "yasmāt ramaṇāt tādṛśaṃ yathā syāt tathā reme /",
  "GR14brhms5cu:767": "prathamānta-pāṭhas tu",
  "GR14brhms5cu:768": "sugamaḥ / tat prabhāva-rūpeṇa tenaiva sā sidhyatīti bhāvaḥ /",
  "GR14brhms5cu:769": "prabhāvaṃ pauruṣaṃ prāhuḥ kālam eke yato bhayam [BhP 3.26.16]",
  "GR14brhms5cu:770": "kāla-vṛttyā tu māyāyāṃ guṇa-mayyām adhokṣajaḥ /",
  "GR14brhms5cu:771": "puruṣeṇātma-bhūtena vīryam ādhatta vīryavān //",
  "GR14brhms5cu:772": "[BhP 3.5.26] iti ca tṛtīyāt /",
  "GR14brhms5cu:773": "nanu ramaiva sā kā tatrāha niyatir ity ardhena /",
  "GR14brhms5cu:774": "niyamyate svayaṃ",
  "GR14brhms5cu:775": "bhagavatyeva nityatā bhavatīti niyatiḥ svarūpa-bhūtā tac-chaktiḥ / devī",
  "GR14brhms5cu:776": "dyotamānā sva-prakāśa-rūpā ity arthaḥ /",
  "GR14brhms5cu:777": "tad-uktaṃ dvādaśe - anapāyinī",
  "GR14brhms5cu:778": "bhagavatī śrīḥ śākṣād ātmano hareḥ [BhP 12.11.20] iti / ṭīkā ca --",
  "GR14brhms5cu:779": "anapāyinī hareḥ śaktiḥ /",
  "GR14brhms5cu:780": "tatra hetuḥ sākṣād ātmana iti svarūpasya",
  "GR14brhms5cu:781": "cid-rūpatvāt tasyās tad-abhedād ity arthaḥ / ity eṣā /",
  "GR14brhms5cu:782": "atra sākṣāt-śabdena vilajjamānayā yasya sthātum īkṣā-pathe'muyā ity",
  "GR14brhms5cu:783": "ā̆dy-uktyā māyā neti dhvanitam /",
  "GR14brhms5cu:784": "tatrānapāyitvaṃ yathā viṣṇu-purāṇe",
  "GR14brhms5cu:785": "nityaiva sā jagan-mātā viṣṇoḥ śrīr anapāyinī",
  "GR14brhms5cu:786": "yathā sarva-gato viṣṇus tathaiveyaṃ dvijottamaḥ // [ViP 1.8.17] iti /",
  "GR14brhms5cu:787": "evaṃ yathā jagat-svāmī deva-devo janārdanaḥ /",
  "GR14brhms5cu:788": "avatāraṃ karoty eṣā tathā śrīs tat-sahāyinī // [ViP 1.9.142] iti ca /",
  "GR14brhms5cu:789": "devatve deva-dehā sā mānuṣatve ca mānuṣī /",
  "GR14brhms5cu:790": "harer dehānṛ-rūpāṃ vai karoty eṣātmanas tanum // [ViP 1.9.145] iti ca /",
  "GR14brhms5cu:791": "hayaśīrṣa-pañcarātre - na viṣṇunā vinā devī na hariḥ padmajāṃ vinā iti //",
  "GR14brhms5cu:792": "7 //",
  "GR14brhms5cu:793": "**************************************************************",
  "GR14brhms5cu:794": "tal-liṅgaṃ bhagavān śambhur jyoti-rūpaḥ sanātanaḥ /",
  "GR14brhms5cu:795": "yā yoniḥ sāparā śaktiḥ kāmo bījaṃ mahad dhareḥ //",
  "GR14brhms5cu:796": "8// // BrS_5.12 //",
  "GR14brhms5cu:797": "**************************************************************",
  "GR14brhms5cu:798": "nanu kutrāpi śiva-śaktyoḥ kāraṇatā śrūyate,",
  "GR14brhms5cu:799": "tatra virāḍ-varṇanavat",
  "GR14brhms5cu:800": "kalpanayeti tad-aṅga-viśeṣatvenāha - tal-liṅgam iti /",
  "GR14brhms5cu:801": "yasyāyutāyutāṃśāṃśe",
  "GR14brhms5cu:802": "viśva-śaktir iyaṃ sthitā iti viṣṇu-purāṇānusāreṇa prapañcātmanas",
  "GR14brhms5cu:803": "tasyamahā-bhagavad-aṃśasya svāṃśa-jyotir-ācchannatvād aprakaṭa-rūpasya",
  "GR14brhms5cu:804": "puruṣasya liṅgaṃ liṅga-sthānīyaḥ yaḥ prapañcotpādako'ṃśaḥ sa eva",
  "GR14brhms5cu:805": "śambhuḥ / anyas tu tad-āvirbhāva-viśeṣatvād eva śambhur ucyate ity arthaḥ /",
  "GR14brhms5cu:806": "vakṣyate ca kṣīraṃ yathā dadhi-vikāra-viśeṣa-yogād sañjāyate na tu tataḥ",
  "GR14brhms5cu:807": "pṛthag asti hetor ity ādi /",
  "GR14brhms5cu:808": "tathā tasya vīryāvadhāna-sthāna-rūpāyā māyāyā apy aprakaṭa-rūpāyā yā",
  "GR14brhms5cu:809": "yonir yoni-sthānīyo'ṃśaḥ saivāparā pradhānākhyā śaktir iti pūrvavat / tatra",
  "GR14brhms5cu:810": "ca hares tasya puruṣākhya-hary-aṃśasya kāmo bhavati sṛṣṭy-arthaṃ",
  "GR14brhms5cu:811": "tad-didiṛkṣā jāyate ity arthaḥ /",
  "GR14brhms5cu:812": "tataś ca mahad iti sa-jīva-mahat-tattva-rūpaṃ",
  "GR14brhms5cu:813": "tu māyāyām iti tṛtīyāc ca // 8 //",
  "GR14brhms5cu:814": "**************************************************************",
  "GR14brhms5cu:815": "liṅga-yony-ātmikā jātā imā māheśvarī-prajāḥ //",
  "GR14brhms5cu:816": "9// // BrS_5.13 //",
  "GR14brhms5cu:817": "**************************************************************",
  "GR14brhms5cu:818": "vastutas tu pūrvābhiprāyatvam evety āha liṅgety ardhena /",
  "GR14brhms5cu:819": "māheśvarīḥ",
  "GR14brhms5cu:820": "māheśvaryaḥ // 9 //",
  "GR14brhms5cu:821": "**************************************************************",
  "GR14brhms5cu:822": "śaktimān puruṣaḥ so 'yaṃ liṅga-rūpī maheśvaraḥ /",
  "GR14brhms5cu:823": "tasminnāvirabhūlliṅge mahā-viṣṇur jagat-patiḥ //",
  "GR14brhms5cu:824": "10// // BrS_5.14 //",
  "GR14brhms5cu:825": "**************************************************************",
  "GR14brhms5cu:826": "śaktimān ity ardhena tad evānūdya tasmin pūrvoktāprakaṭa-rūpasya",
  "GR14brhms5cu:827": "prakaṭa-rūpatayāpunar abhivyaktir ity āha tasminn ity ardhena / tasmāl",
  "GR14brhms5cu:828": "liṅga-rūpī prapañcotpādakas tad-aṃśo'pi śaktimān puruṣocyate /",
  "GR14brhms5cu:829": "maheśvaro'py ucyate tataś ca tasmin bhūta-sūkṣma-paryantatāṃ prāpte liṅge",
  "GR14brhms5cu:830": "svayaṃ tad-aṃśī mahā-viṣṇur āvirabhūt prakaṭa-rūpeṇāvirbhavati / yato",
  "GR14brhms5cu:831": "jagatāṃ sarveṣāṃ parāvareṣāṃ jīvānāṃ sa eva patir iti // 10 //",
  "GR14brhms5cu:832": "**************************************************************",
  "GR14brhms5cu:833": "sahasra-śīrṣā puruṣaḥ sahasrākṣaḥ sahasra-pāt /",
  "GR14brhms5cu:834": "sahasra-bāhur viśvātmā sahasrāṃśaḥ sahasra-sūḥ //",
  "GR14brhms5cu:835": "11// // BrS_5.14 //",
  "GR14brhms5cu:836": "**************************************************************",
  "GR14brhms5cu:837": "tad evaṃ rūpaṃ vivṛṇoti sahasra-śīrṣeti /",
  "GR14brhms5cu:838": "sahasram aṃśā avatārā yasya sa",
  "GR14brhms5cu:839": "sahasrāṃśaḥ /",
  "GR14brhms5cu:840": "sahasraṃ sūte sṛjati yaḥ sa sahasra-sūḥ /",
  "GR14brhms5cu:841": "sahasra-śabda-sarvatrāsaṅkhyatā-paraḥ /",
  "GR14brhms5cu:842": "dvitīye ca tasyaiva rūpam idam",
  "GR14brhms5cu:843": "uktam -- ādyo'vatāraḥ puruṣaḥ parasya [BhP 2.6.42] iti /",
  "GR14brhms5cu:844": "asya ṭīkāyāṃ - yasya",
  "GR14brhms5cu:845": "sahasra-śīrṣety ukto līlā-vigrahaḥ parasya bhūmnaḥ ādyo'vatāraḥ iti //11//",
  "GR14brhms5cu:846": "**************************************************************",
  "GR14brhms5cu:847": "nārāyaṇaḥ sa bhagavān āpas tasmāt sanātanāt /",
  "GR14brhms5cu:848": "āvirāsīt kāraṇārṇo nidhiḥ saṅkarṣaṇātmakaḥ /",
  "GR14brhms5cu:849": "yoga-nidrāṃ gatas tasmin sahasrāṃśaḥ svayaṃ mahān //",
  "GR14brhms5cu:850": "12// // BrS_5.16 //",
  "GR14brhms5cu:851": "**************************************************************",
  "GR14brhms5cu:852": "ayam eva kāraṇārṇavaśāyīty āha nārāyaṇa iti sārdhena / tāḥ āpa eva",
  "GR14brhms5cu:853": "kāraṇārṇo-nidhir āvirāsīt sa tu nārāyaṇaḥ saṅkarṣaṇātmakaḥ iti / pūrvaṃ",
  "GR14brhms5cu:854": "golokāvaraṇatayā yaś caturvyūha-madhye saṅkarṣaṇaḥ sammataḥ",
  "GR14brhms5cu:855": "tasyaivāṃśo'yam ity arthaḥ / tad uktaṃ -",
  "GR14brhms5cu:856": "āpo nārā iti proktā āpo vai nara-sūnavaḥ /",
  "GR14brhms5cu:857": "tasya tā ayanaṃ pūrvaṃ tena nārāyaṇaḥ smṛtaḥ //12//",
  "GR14brhms5cu:858": "**************************************************************",
  "GR14brhms5cu:859": "tad-roma-bila jāleṣu bījaṃ saṅkarṣaṇasya ca /",
  "GR14brhms5cu:860": "haimāny aṇḍāni jātāni mahā-bhūtāvṛtāni tu //",
  "GR14brhms5cu:861": "13// // BrS_5.17 //",
  "GR14brhms5cu:862": "**************************************************************",
  "GR14brhms5cu:863": "tasmād eva brahmāṇḍānām utpattim āha tad rometi /",
  "GR14brhms5cu:864": "tad iti tasyety arthaḥ",
  "GR14brhms5cu:865": "tasya saṅkarṣaṇātmakasya yad bījaṃ yoni-śaktāvadhyas taṃ tad eva pūrvaṃ",
  "GR14brhms5cu:866": "bhūta-sūkṣma-paryantatāṃ prāptaṃ sat paścāt tasya loma-bila-jāleṣu vivareṣu",
  "GR14brhms5cu:867": "antarbhūtaṃ ca sat haimāni aṇḍāni jātāni tāni cāpañcī-kṛtāṃśaiḥ",
  "GR14brhms5cu:868": "mahābhūtair jātānīty arthaḥ /",
  "GR14brhms5cu:869": "tad uktaṃ daśame brahmaṇā -",
  "GR14brhms5cu:870": "kvedṛg-vidhāvigaṇitāṇḍa-parāṇu-caryā-",
  "GR14brhms5cu:871": "vātādhva-roma-vivarasya ca te mahitvam // [BhP 10.14.11] iti /",
  "GR14brhms5cu:872": "tṛtīye ca -",
  "GR14brhms5cu:873": "vikāraiḥ sahito yuktair viśeṣādibhir āvṛtaḥ /",
  "GR14brhms5cu:874": "āṇḍakośo bahir ayaṃ pañcāśat-koṭi-vistṛtaḥ //",
  "GR14brhms5cu:875": "daśottarādhikair yatra praviṣṭaḥ paramāṇuvat /",
  "GR14brhms5cu:876": "lakṣyate 'ntar-gatāś cānye koṭiśo hy aṇḍa-rāśayaḥ // [BhP 3.11.39-40] iti //13//",
  "GR14brhms5cu:877": "**************************************************************",
  "GR14brhms5cu:878": "praty-aṇḍam evam ekāṃśād ekāṃśād viśati svayam / // BrS_5.18 //",
  "GR14brhms5cu:879": "sahasra-mūrdhā viśvātmā mahā-viṣṇuḥ sanātanaḥ //",
  "GR14brhms5cu:880": "14// // BrS_5.18add //",
  "GR14brhms5cu:881": "**************************************************************",
  "GR14brhms5cu:882": "tataś ca teṣu brahmāṇḍeṣu pṛthak pṛthak svarūpaiḥ svarūpāntaraiḥ sa eva",
  "GR14brhms5cu:883": "praviveśety āha pratyaṇḍam iti /",
  "GR14brhms5cu:884": "ekāṃśād ekāṃśād ekenaikenāṃśenety",
  "GR14brhms5cu:885": "arthaḥ // 14 //",
  "GR14brhms5cu:886": "**************************************************************",
  "GR14brhms5cu:887": "vāmāṅgād asṛjad viṣṇuṃ dakṣiṇāṅgāt prajāpatim /",
  "GR14brhms5cu:888": "jyotir-liṅga-mayaṃ śambhuṃ kūrca-deśād avāsṛjat //",
  "GR14brhms5cu:889": "15// // BrS_5.19 //",
  "GR14brhms5cu:890": "**************************************************************",
  "GR14brhms5cu:891": "punaḥ kiṃ cakāra tatrāha - vāmāṅgād iti /",
  "GR14brhms5cu:892": "viṣṇv-ādaya ime sarveṣām eva",
  "GR14brhms5cu:893": "brahmāṇḍānāṃ pālakādayaḥ prati brahmāṇḍāntaḥ sthitānāṃ viṣṇv-ādīnāṃ",
  "GR14brhms5cu:894": "svāṃśānāṃ prayoktāraḥ /",
  "GR14brhms5cu:895": "yathā prati-brahmāṇḍe tathā adhi",
  "GR14brhms5cu:896": "brahmāṇḍa-maṇḍalam abhyupagantavyam iti bhāvaḥ /",
  "GR14brhms5cu:897": "yeṣu prajāpatir ayaṃ",
  "GR14brhms5cu:898": "hiraṇyagarbha-rūpa eva na tu vakṣyamāṇa-caturmukha-rūpa eva, so'yaṃ",
  "GR14brhms5cu:899": "tat-tad-āvaraṇa-gata-tat-tad-devānāṃ sraṣṭeti /",
  "GR14brhms5cu:900": "viṣṇu-śambhū api",
  "GR14brhms5cu:901": "tat-tat-pālana-saṃhāra-kartārau jñeyau /",
  "GR14brhms5cu:902": "kūrca-deśāt bhruvor madhyāt / eṣāṃ",
  "GR14brhms5cu:903": "jalāvaraṇa eva sthānāni jñeyāni // 15 //",
  "GR14brhms5cu:904": "**************************************************************",
  "GR14brhms5cu:905": "ahaṅkārātmakaṃ viśvaṃ tasmād etad vyajāyata //",
  "GR14brhms5cu:906": "16// // BrS_5.20 //",
  "GR14brhms5cu:907": "**************************************************************",
  "GR14brhms5cu:908": "tatra śambhoḥ kāryāntaram apy āha ahaṅkārātmakam ity ardhena / etad",
  "GR14brhms5cu:909": "viśvaṃ tasmād evāhaṅkārātmakaṃ vyajāyata babhūva /",
  "GR14brhms5cu:910": "viśvasyāhaṅkārātmakatā tasmāj jātety arthaḥ sarvāhaṅkārādhiṣṭhātṛtvāt",
  "GR14brhms5cu:911": "tasya // 16 //",
  "GR14brhms5cu:912": "**************************************************************",
  "GR14brhms5cu:913": "atha tais tri-vidhair veśair līlām udvahataḥ kila /",
  "GR14brhms5cu:914": "yoga-nidrā bhagavatī tasya śrīr iva saṅgatā //",
  "GR14brhms5cu:915": "17// // BrS_5.21 //",
  "GR14brhms5cu:916": "**************************************************************",
  "GR14brhms5cu:917": "brahmāṇḍa-praviṣṭasya tu tat-tad-rūpasya līlām āha atha tair ity ādi / tais tat",
  "GR14brhms5cu:918": "sadṛśais trividhaiḥ prati-brahmāṇḍa-gata-viṣṇv-ādibhir veśai rūpair līlāṃ",
  "GR14brhms5cu:919": "brahmāṇḍāntargata-pālanādi-rūpām udvahato",
  "GR14brhms5cu:920": "brahmāṇḍāntargata-puruṣasyeti tām udvahati /",
  "GR14brhms5cu:921": "tasminn ity arthaḥ /",
  "GR14brhms5cu:922": "yoga-nidrā - pūrvokta-mahā-yoga-nidrāṃśa-bhūtā bhagavatī",
  "GR14brhms5cu:923": "svarūpānanda-samādhimayatvād antarbhūta-sarvaiśvaryā saṅgatā śrīr iveti /",
  "GR14brhms5cu:924": "tatra yathā śrīr apy aṃśena saṅgatā tathā sāpīty arthaḥ //17//",
  "GR14brhms5cu:925": "**************************************************************",
  "GR14brhms5cu:926": "sisṛkṣāyāṃ tato nābhes tasya padmaṃ viniryayau /",
  "GR14brhms5cu:927": "tan-nālaṃ hema-nalinaṃ brahmaṇo lokam adbhutam //",
  "GR14brhms5cu:928": "18// // BrS_5.22 //",
  "GR14brhms5cu:929": "**************************************************************",
  "GR14brhms5cu:930": "tataś ca sisṛkṣāyām iti /",
  "GR14brhms5cu:931": "nālaṃ nāla-yuktaṃ tad-dhema-nalinaṃ brahmaṇo",
  "GR14brhms5cu:932": "janma-śayanayoḥ sthānatvāt loka ity arthaḥ //18//",
  "GR14brhms5cu:933": "**************************************************************",
  "GR14brhms5cu:934": "tattvāni pūrva-rūḍhāni kāraṇāni parasparam /",
  "GR14brhms5cu:935": "samavāyāprayogāc ca vibhinnāni pṛthak pṛthak // // BrS_5.23 //",
  "GR14brhms5cu:936": "cic-chaktyā sajjamāno 'tha bhagavān ādi-pūruṣaḥ /",
  "GR14brhms5cu:937": "yojayan māyayā devo yoga-nidrām akalpayat //",
  "GR14brhms5cu:938": "19// // BrS_5.24 //",
  "GR14brhms5cu:939": "**************************************************************",
  "GR14brhms5cu:940": "tathā asaṅkhya-jīvātmakasya samaṣṭi-jīvasya prabodhaṃ vaktuṃ punaḥ",
  "GR14brhms5cu:941": "kāraṇārṇonidhi-śāyinas tṛtīya-skandhoktānusāriṇīṃ sṛṣṭi-prakriyāṃ",
  "GR14brhms5cu:942": "vivṛtyāha - tattvānīti trayeṇa /",
  "GR14brhms5cu:943": "tatra dvayam āha - māyayā sva-śaktyā",
  "GR14brhms5cu:944": "parasparaṃ tattvāni yojayann iti yojanānantaram eva nirīhatayā yoga-nidrām",
  "GR14brhms5cu:945": "eva svīkṛtavān ity arthaḥ // 19 //",
  "GR14brhms5cu:946": "**************************************************************",
  "GR14brhms5cu:947": "yojayitvā tu tāny eva praviveśa svayaṃ guhām /",
  "GR14brhms5cu:948": "guhāṃ praviṣṭe tasmiṃs tu jīvātmā pratibudhyate //",
  "GR14brhms5cu:949": "20// // BrS_5.25 //",
  "GR14brhms5cu:950": "**************************************************************",
  "GR14brhms5cu:951": "atha tṛtīyam āha yojayitveti /",
  "GR14brhms5cu:952": "yojayitvā tad yojanā-yoga-nidrayor antarāle ity",
  "GR14brhms5cu:953": "arthaḥ / guhāḥ virāḍ-vigraham /",
  "GR14brhms5cu:954": "pratibudhyate pralaya-svāpāj jāgarti // 20 //",
  "GR14brhms5cu:955": "**************************************************************",
  "GR14brhms5cu:956": "sa nityo nitya-sambandhaḥ prakṛtiś ca paraiva sā //",
  "GR14brhms5cu:957": "21// // BrS_5.26 //",
  "GR14brhms5cu:958": "**************************************************************",
  "GR14brhms5cu:959": "jīvasya svābhāvikī sthitim āha sa nity ity ardheneti /",
  "GR14brhms5cu:960": "nityo'nādy-ananta-kāla-bhāvī nitya-sambandho bhagavatā saha samavāyo",
  "GR14brhms5cu:961": "yasya saḥ / sūryeṇa tad-raśmi-jālasyeveti bhāvaḥ /",
  "GR14brhms5cu:962": "yat-taṭasthaṃ tu cid-rūpaṃ sva-saṃvedyād vinirgatam /",
  "GR14brhms5cu:963": "rañjitaṃ guṇa-rāgeṇa sa jīva iti kathyate //",
  "GR14brhms5cu:964": "iti nārada-pañcarātrāt /",
  "GR14brhms5cu:965": "mamaivāṃśo jīva-loke jīva-bhūtaḥ sanātanaḥ //",
  "GR14brhms5cu:966": "iti śrī-gītopaniṣadbhyaś ca /",
  "GR14brhms5cu:967": "ataiva prakṛtiḥ sākṣi-rūpeṇa svarūpa-sthita eva /",
  "GR14brhms5cu:968": "sva-pratibimba-rūpeṇa",
  "GR14brhms5cu:969": "pramātṛ-rūpeṇa prakṛtim iva prāptaś cety arthaḥ /",
  "GR14brhms5cu:970": "prakṛtiṃ viddhi me parām",
  "GR14brhms5cu:971": "jīva-bhūtām iti śrī-gītāsv eva /",
  "GR14brhms5cu:972": "dvā suparṇā sayujā sakhāyā iti śrutiś ca",
  "GR14brhms5cu:973": "nitya-svarūpaṃ darśayati // 21 //",
  "GR14brhms5cu:974": "**************************************************************",
  "GR14brhms5cu:975": "evaṃ sarvātma-sambandhaṃ nābhyāṃ padmaṃ harer abhūt /",
  "GR14brhms5cu:976": "tatra brahmābhavad bhūyaś catur-vedi catur-mukhaḥ //",
  "GR14brhms5cu:977": "22// // BrS_5.27 //",
  "GR14brhms5cu:978": "**************************************************************",
  "GR14brhms5cu:979": "atha tasya samaṣṭi-jīvāsthānaṃ guhā-praviṣṭāt puruṣād udbhūtam ity āha",
  "GR14brhms5cu:980": "evam iti / tataḥ samaṣṭi-dehābhimāninas tasya hiraṇya-garbha-brahmaṇas",
  "GR14brhms5cu:981": "tasmāt bhoga-vigrahotpattim āha tatreti // 22 //",
  "GR14brhms5cu:982": "**************************************************************",
  "GR14brhms5cu:983": "sa jāto bhagavac-chaktyā tat-kālaṃ kila coditaḥ /",
  "GR14brhms5cu:984": "sisṛkṣāyāṃ matiṃ cakre pūrva-saṃskāra-saṃskṛtaḥ /",
  "GR14brhms5cu:985": "dadarśa kevalaṃ dhvāntaṃ nānyat kim api sarvataḥ //",
  "GR14brhms5cu:986": "23// // BrS_5.28 //",
  "GR14brhms5cu:987": "**************************************************************",
  "GR14brhms5cu:988": "atha tasya caturmukhasya ceṣṭām āha sa jāta ity sārdhena / spaṣṭam // 23 //",
  "GR14brhms5cu:989": "**************************************************************",
  "GR14brhms5cu:990": "uvāca puratas tasmai tasya divya sarasvatī /",
  "GR14brhms5cu:991": "kāmaḥ kṛṣṇāya govinda he gopī-jana ity api /",
  "GR14brhms5cu:992": "vallabhāya priyā vahner mantram te dāsyati priyam //",
  "GR14brhms5cu:993": "24// // BrS_5.29 //",
  "GR14brhms5cu:994": "**************************************************************",
  "GR14brhms5cu:995": "atha tasmin pūrvopāsanā-bhāgya-labdhāṃ bhagavat-kṛpām āhovāceti",
  "GR14brhms5cu:996": "sārdhena / spaṣṭam // 24 //",
  "GR14brhms5cu:997": "**************************************************************",
  "GR14brhms5cu:998": "tapas tvaṃ tapa etena tava siddhir bhaviṣyati //",
  "GR14brhms5cu:999": "25// // BrS_5.30 //",
  "GR14brhms5cu:1000": "**************************************************************",
  "GR14brhms5cu:1001": "etad eva sparśeṣu yat ṣoḍaśam ekaviṃśam iti tṛtīya-skandhānusāreṇa yojayati",
  "GR14brhms5cu:1002": "tapa tvaṃ ity ardhena / spaṣṭam // 25 //",
  "GR14brhms5cu:1003": "**************************************************************",
  "GR14brhms5cu:1004": "atha tepe sa suciraṃ prīṇan govindam avyayam /",
  "GR14brhms5cu:1005": "śvetadvīpa-patiṃ kṛṣṇaṃ goloka-sthaṃ parāt param // // BrS_5.31 //",
  "GR14brhms5cu:1006": "prakṛtyā guṇa-rūpiṇyā rūpiṇyā paryupāsitam /",
  "GR14brhms5cu:1007": "sahasra-dala-sampanne koṭi-kiñjalka-bṛṃhite // // BrS_5.32 //",
  "GR14brhms5cu:1008": "bhūmiś cintāmaṇis tatra karṇikāre mahāsane /",
  "GR14brhms5cu:1009": "samāsīnaṃ cid-ānandaṃ jyoti-rūpaṃ sanātanam // // BrS_5.33 //",
  "GR14brhms5cu:1010": "śabda-brahma-mayaṃ veṇuṃ vādayantaṃ mukhāmbuje /",
  "GR14brhms5cu:1011": "vilāsinī-gaṇa-vṛtaṃ svaiḥ svair aṃśair abhiṣṭutam //",
  "GR14brhms5cu:1012": "26// // BrS_5.34 //",
  "GR14brhms5cu:1013": "**************************************************************",
  "GR14brhms5cu:1014": "sa tu tena mantreṇa sva-kāmanā-viśeṣānusārāt sṛṣṭikṛt-śakti-viśiṣṭatayā",
  "GR14brhms5cu:1015": "vakṣyamāṇas tavānusārāt gokulākhya-pīṭha-gatatayā śrī-govindam",
  "GR14brhms5cu:1016": "upāsitavān ity āha -- atha tepe ity ādi caturbhiḥ /",
  "GR14brhms5cu:1017": "guṇa-rūpiṇyā",
  "GR14brhms5cu:1018": "sattva-rajas-tamo-guṇa-mayyā rūpiṇyā mūrtimatyā paryupāsitaṃ paritas tad",
  "GR14brhms5cu:1019": "gokulād bahiḥ-sthitayopāsitam dhyānādinā arcitam /",
  "GR14brhms5cu:1020": "māyā parety abhimukhe",
  "GR14brhms5cu:1021": "ca vilajjamānā [BhP 2.7.47] iti /",
  "GR14brhms5cu:1022": "balim udvahanty ajayā nimiṣā iti ca",
  "GR14brhms5cu:1023": "śrī-bhāgavatāt /",
  "GR14brhms5cu:1024": "aṃśais tad-āvaraṇa-sthaiḥ parikaraiḥ // 26 //",
  "GR14brhms5cu:1025": "**************************************************************",
  "GR14brhms5cu:1026": "atha veṇu-ninādasya trayī-mūrti-mayī gatiḥ /",
  "GR14brhms5cu:1027": "sphurantī praviveśāśu mukhābjāni svayambhuvaḥ // // BrS_5.35 //",
  "GR14brhms5cu:1028": "gāyatrīṃ gāyatas tasmād adhigatya sarojajaḥ /",
  "GR14brhms5cu:1029": "saṃskṛtaś cādi-gunuṇā dvijatām agamat tataḥ //",
  "GR14brhms5cu:1030": "27// // BrS_5.36 //",
  "GR14brhms5cu:1031": "**************************************************************",
  "GR14brhms5cu:1032": "tad evaṃ dīkṣātaḥ parastād eva tasya dhruvasyeva dvijatva-saṃskāras",
  "GR14brhms5cu:1033": "tad-ārādhitāt tan-mantrādhidevāj jātaḥ ity āha atha veṇv iti dvayena /",
  "GR14brhms5cu:1034": "trayī-mūrtir gāyatrī veda-mātṛtvāt /",
  "GR14brhms5cu:1035": "dvitīya padye tasya eva vyaktibhāvitvāc",
  "GR14brhms5cu:1036": "ca / tan-mayī gatiḥ paripāṭī /",
  "GR14brhms5cu:1037": "mukhābjāni praviveśety aṣṭa-karṇaiḥ",
  "GR14brhms5cu:1038": "praviveśety arthaḥ /",
  "GR14brhms5cu:1039": "ādi-guruṇā śrī-kṛṣṇena //27//",
  "GR14brhms5cu:1040": "**************************************************************",
  "GR14brhms5cu:1041": "trayyā prabuddho 'tha vidhir vījñāta-tattva-sāgaraḥ /",
  "GR14brhms5cu:1042": "tuṣṭāva veda-sāreṇa stotreṇānena keśavam //",
  "GR14brhms5cu:1043": "28// // BrS_5.37 //",
  "GR14brhms5cu:1044": "**************************************************************",
  "GR14brhms5cu:1045": "tataś ca trayīm api tasmāt prāpya tam eva tuṣṭāvety āha trayyeti / keśān",
  "GR14brhms5cu:1046": "aṃśūna vayati vistārayatīti keśavas tam /",
  "GR14brhms5cu:1047": "aṃśavo ye prakāśante mam te keśa-saṃjñitāḥ /",
  "GR14brhms5cu:1048": "sarvajñāḥ keśavaṃ tasmān mām āhur muni-sattamāḥ //",
  "GR14brhms5cu:1049": "iti sahasra-nāma-bhāṣyotthāpita-keśava-niruktau bhārata-vacanāt // 28 //",
  "GR14brhms5cu:1050": "**************************************************************",
  "GR14brhms5cu:1051": "cintāmaṇi-prakara-sadmasu kalpa-vṛkṣa-",
  "GR14brhms5cu:1052": "lakṣāvṛteṣu surabhir abhipālayantam /",
  "GR14brhms5cu:1053": "lakṣmī-sahasra-śata-sambhrama-sevyamānaṃ",
  "GR14brhms5cu:1054": "govindam ādi-puruṣaṃ tam ahaṃ bhajāmi //",
  "GR14brhms5cu:1055": "29// // BrS_5.38 //",
  "GR14brhms5cu:1056": "**************************************************************",
  "GR14brhms5cu:1057": "stutim āha cintāmaṇīty ādibhiḥ /",
  "GR14brhms5cu:1058": "tatra goloke'smin mantra-bhedena",
  "GR14brhms5cu:1059": "tad-eka-deśeṣu bṛhad-dhyāna-mayādiṣv ekasyāpi mantrasya rāsa-mayādiṣu",
  "GR14brhms5cu:1060": "ca pīṭheṣu satsv api madhyasthatvena mukhyatayā prathamaṃ",
  "GR14brhms5cu:1061": "golokākhya-pīṭha-nivāsa-yogya-līlayā stauti cintāmṇīty ekena /",
  "GR14brhms5cu:1062": "abhi sarvato-bhāvena",
  "GR14brhms5cu:1063": "vana-nayana-cāraṇa-go-sthānānayana-sambhālana-prakāreṇa pālayantaṃ",
  "GR14brhms5cu:1064": "sa-snehaṃ rakṣantam /",
  "GR14brhms5cu:1065": "kadācid rahasi tu vailakṣaṇyam ity āha lakṣmīti",
  "GR14brhms5cu:1066": "lakṣmyo'tra gopa-sundarya eveti vyākhyātam eva //29//",
  "GR14brhms5cu:1067": "**************************************************************",
  "GR14brhms5cu:1068": "veṇuṃ kvaṇantam aravinda-dalāyatākṣam-",
  "GR14brhms5cu:1069": "barhāvataṃsam asitāmbuda-sundarāṅgam /",
  "GR14brhms5cu:1070": "kandarpa-koṭi-kamanīya-viśeṣa-śobhaṃ",
  "GR14brhms5cu:1071": "govindam ādi-puruṣaṃ tam ahaṃ bhajāmi //",
  "GR14brhms5cu:1072": "30// // BrS_5.39 //",
  "GR14brhms5cu:1073": "**************************************************************",
  "GR14brhms5cu:1074": "tad evaṃ cintāmaṇi-prakara-sadma-mayīṃ kathā-gānaṃ nāṭyaṃ gamanam",
  "GR14brhms5cu:1075": "apīti vakṣyamāṇānusāreṇa golokhākhya-vilakṣaṇa-pīṭha-gatāṃ līlām uktvā",
  "GR14brhms5cu:1076": "eka-sthāna-sthitikāṃ kathā-gānādi-rahitāṃ bṛhad-dhyānādi-dṛṣṭāṃ",
  "GR14brhms5cu:1077": "dvitīya-pīṭha-gatāṃ līlām āha veṇum iti dvayena /",
  "GR14brhms5cu:1078": "veṇum iti tatra",
  "GR14brhms5cu:1079": "spaṣṭam //30//",
  "GR14brhms5cu:1080": "**************************************************************",
  "GR14brhms5cu:1081": "ālola-candraka-lasad-vanamālya-vaṃśī-",
  "GR14brhms5cu:1082": "ratnāṅgadaṃ praṇaya-keli-kalā-vilāsam /",
  "GR14brhms5cu:1083": "śyāmaṃ tri-bhaṅga-lalitaṃ niyata-prakāśaṃ",
  "GR14brhms5cu:1084": "govindam ādi-puruṣaṃ tam ahaṃ bhajāmi //",
  "GR14brhms5cu:1085": "31// // BrS_5.40 //",
  "GR14brhms5cu:1086": "**************************************************************",
  "GR14brhms5cu:1087": "ālolety ādi /",
  "GR14brhms5cu:1088": "praṇaya-pūrvako yaḥ keli-parihāsas tatra yā vaidagdhī saiva",
  "GR14brhms5cu:1089": "vilāso yasya taṃ,",
  "GR14brhms5cu:1090": "drava-keli-parīhāsā ity amaraḥ //31//",
  "GR14brhms5cu:1091": "**************************************************************",
  "GR14brhms5cu:1092": "aṅgāni yasya sakalendriya-vṛtti-manti",
  "GR14brhms5cu:1093": "paśyanti pānti kalayanti ciraṃ jaganti /",
  "GR14brhms5cu:1094": "ānanda-cinmaya-sad-ujjvala-vigrahasya",
  "GR14brhms5cu:1095": "govindam ādi-puruṣaṃ tam ahaṃ bhajāmi //",
  "GR14brhms5cu:1096": "32// // BrS_5.41 //",
  "GR14brhms5cu:1097": "**************************************************************",
  "GR14brhms5cu:1098": "tad evaṃ līlā-dvayam uktvā paramācintya-śaktyā vaibhava-viśeṣān āha",
  "GR14brhms5cu:1099": "aṅgānīti caturbhiḥ /",
  "GR14brhms5cu:1100": "tatra śrī-vigrahasya aṅgāni hasto'pi draṣṭuṃ śaknoti,",
  "GR14brhms5cu:1101": "cakṣur api pālayituṃ pārayati,",
  "GR14brhms5cu:1102": "tathā anyad anyad apy aṅgam anyad anyat",
  "GR14brhms5cu:1103": "kalayituṃ prabhavatīti /",
  "GR14brhms5cu:1104": "evam evoktaṃ - sarvataḥ pāṇi-pādaṃ tat",
  "GR14brhms5cu:1105": "sarvato'kṣi-śiro-mukham ity ādi /",
  "GR14brhms5cu:1106": "jagantīti /",
  "GR14brhms5cu:1107": "līlā-parikareṣu tat-tad-aṅgaṃ",
  "GR14brhms5cu:1108": "yathā-svam eva vyavaharatīti bhāvaḥ /",
  "GR14brhms5cu:1109": "tatra ca tasya vigrahasya vailakṣaṇyam",
  "GR14brhms5cu:1110": "eva hetur ity āha ānandeti //32//",
  "GR14brhms5cu:1111": "**************************************************************",
  "GR14brhms5cu:1112": "advaitam acyutam anādim ananta-rūpam",
  "GR14brhms5cu:1113": "ādyaṃ purāṇa-puruṣaṃ nava-yauvanaṃ ca /",
  "GR14brhms5cu:1114": "vedeṣu durlabham adurlabham ātma-bhaktau",
  "GR14brhms5cu:1115": "govindam ādi-puruṣaṃ tam ahaṃ bhajāmi //",
  "GR14brhms5cu:1116": "33// // BrS_5.42 //",
  "GR14brhms5cu:1117": "**************************************************************",
  "GR14brhms5cu:1118": "vailakṣaṇyam eva puṣṇāti advaitam iti tribhiḥ /",
  "GR14brhms5cu:1119": "advaitaṃ pṛthivyā mayam",
  "GR14brhms5cu:1120": "advaito rājetvad atulyam ity arthaḥ /",
  "GR14brhms5cu:1121": "vismāpanaṃ svasya ca",
  "GR14brhms5cu:1122": "tṛtīya-sthasyoddhava-vākyāt / acyutaṃ",
  "GR14brhms5cu:1123": "na cyavante hi yad bhaktāḥ mahatyāṃ pralayāpadi /",
  "GR14brhms5cu:1124": "ato'cyuto'khile loke sa ekaḥ sarvago'vyayaḥ //",
  "GR14brhms5cu:1125": "iti kāśī-kāṇḍa-vacanāt /",
  "GR14brhms5cu:1126": "kaṃso batādyākṛtam ety anugrahaṃ",
  "GR14brhms5cu:1127": "drakṣye'ṅghri-padmaṃ prahito'munā hareḥ /",
  "GR14brhms5cu:1128": "kṛtāvatārasya duratyayaṃ tamaḥ",
  "GR14brhms5cu:1129": "pūrve'taran yan nakha-maṇḍala-tviṣā //",
  "GR14brhms5cu:1130": "yad-arcitaṃ brahma-bhavādibhiḥ suraiḥ śriyā ca ity ādi",
  "GR14brhms5cu:1131": "daśama-sthākrūra-vākyān /",
  "GR14brhms5cu:1132": "yā vai śriyārcitam ajādibhir āpta-kāmair",
  "GR14brhms5cu:1133": "yogeśvarair api yad ātmani rāsa-goṣṭhyām /",
  "GR14brhms5cu:1134": "kṛṣṇasya tad bhagavataś caraṇāravindaṃ",
  "GR14brhms5cu:1135": "nyastaṃ staneṣu vijahuḥ parirabhya tāpam // [BhP 10.47.62] iti",
  "GR14brhms5cu:1136": "śrīmad-uddhava-vākyam /",
  "GR14brhms5cu:1137": "darśayāmāsa lokaṃ svaṃ gopānāṃ tamasaḥ param [BhP 10.28.14] ity uktvā,",
  "GR14brhms5cu:1138": "nandādayas tu taṃ dṛṣṭvā",
  "GR14brhms5cu:1139": "paramānanda-nirvṛtāḥ /",
  "GR14brhms5cu:1140": "kṛṣṇaṃ ca tatra cchandobhiḥ",
  "GR14brhms5cu:1141": "stūyamānaṃ suvismitāḥ //",
  "GR14brhms5cu:1142": "[BhP 10.28.17] iti śrī-śuka-vākyāc ca /",
  "GR14brhms5cu:1143": "anādim ity ādi-trayaṃ yathaikādaśa-sāṅkhya-kathane,",
  "GR14brhms5cu:1144": "kālo māyā-maye jīvaḥ",
  "GR14brhms5cu:1145": "[BhP 11.24.27] ity ādau mahā-pralaye sarvāvaśiṣṭatvena brahmopadiśya tadāpi",
  "GR14brhms5cu:1146": "tasya draṣṭṛtvaṃ svayaṃ bhagavān svasminn āha --",
  "GR14brhms5cu:1147": "eṣa sāṅkhya-vidhiḥ proktaḥ saṃśaya-granthi-bhedanaḥ /",
  "GR14brhms5cu:1148": "pratilomānulomābhyāṃ parāvara-dṛśā mayā // [BhP 11.24.29] iti /",
  "GR14brhms5cu:1149": "purāṇa puruṣaḥ -- ekas tvam ātmā puruṣaḥ purāṇaḥ [BhP 10.14.20] iti",
  "GR14brhms5cu:1150": "brahma-vākyāt gūḍhaḥ purāṇa-puruṣo vana-citra-mālyaḥ [BhP 7.15.58] iti",
  "GR14brhms5cu:1151": "māthura-vākyāc ca /",
  "GR14brhms5cu:1152": "tathāpi nava-yauvanaṃ -- purāpi navaḥ purāṇa iti nirukteḥ /",
  "GR14brhms5cu:1153": "gopyas tapaḥ kim",
  "GR14brhms5cu:1154": "acaran yad amuṣya rūpam [BhP 10.44.14] ity ādau /",
  "GR14brhms5cu:1155": "anusavābhinavaṃ iti",
  "GR14brhms5cu:1156": "daśamāt / yasyānanaṃ makara-kuṇḍalādi nityotsavam [BhP 9.24.65] iti",
  "GR14brhms5cu:1157": "navamāt / satyaṃ śaucam ity ādau saubhaga-kānty-ādīn paṭhitvā,",
  "GR14brhms5cu:1158": "ete cānye ca bhagavan nityā yatra mahā-guṇāḥ /",
  "GR14brhms5cu:1159": "prārthyā mahattvam icchadbhir na viyanti sma karhicit // [BhP 1.16.3] iti",
  "GR14brhms5cu:1160": "prathamāt /",
  "GR14brhms5cu:1161": "bṛhad-dhyānādau tathā śravaṇāt -- gopa-veśam abhrābhaṃ taruṇaṃ",
  "GR14brhms5cu:1162": "kalpa-drumāśritam [GTU 1.8] iti tāpanī-śrutau /",
  "GR14brhms5cu:1163": "tad-dhyāne taruṇa-śabdasya",
  "GR14brhms5cu:1164": "nava-yauvana eva śobhā vidhānatvena tātparyāt /",
  "GR14brhms5cu:1165": "vedeṣu durlabhaṃ -- bhejur mukunda-padavīṃ śrutibhir vimṛgyām",
  "GR14brhms5cu:1166": "[BhP 10.47.61] iti / adyāpi yat-pada-rajaḥ śruti-mṛgyam eva [BhP 10.14.34] iti",
  "GR14brhms5cu:1167": "ca śrī-daśamāt /",
  "GR14brhms5cu:1168": "adurlabham ātma-bhaktau -- bhaktyāham ekayā grāhyaḥ [BhP 11.14.11] ity",
  "GR14brhms5cu:1169": "ekādaśāt / pureha bhūman [BhP 10.14.5] ity ādi śrī-daśamāc ca /",
  "GR14brhms5cu:1170": "yad vā, nanu tasyātulyatve kim iti svārthaḥ /",
  "GR14brhms5cu:1171": "kathaṃ vātulyatvaṃ",
  "GR14brhms5cu:1172": "nija-bhaktebhyaḥ ātmano dehasyāpi pradānāt /",
  "GR14brhms5cu:1173": "kiṃ vāvaśiṣyata ity āha",
  "GR14brhms5cu:1174": "acyutam iti /",
  "GR14brhms5cu:1175": "nija-bhaktebhya ātma-pradānādināpi na vidyate cyutir yasya",
  "GR14brhms5cu:1176": "sadaiva eka-rasam ity arthaḥ /",
  "GR14brhms5cu:1177": "tarhi kiṃ nārāyaṇaṃ stauṣi tasyaivācyutatvād",
  "GR14brhms5cu:1178": "anādeś ca nety āha anādim iti na vidyate ādir yasya yasmād vā sarveṣāṃ",
  "GR14brhms5cu:1179": "parama-kāraṇaṃ svayaṃ tu sva-prakāśaṃ kāraṇa-śūnyam ity arthaḥ / nanv",
  "GR14brhms5cu:1180": "ekena kathaṃ sarveṣāṃ paripālanaṃ ghaṭate ity ata āha ananteti / anantaṃ",
  "GR14brhms5cu:1181": "rūpaṃ yasya /",
  "GR14brhms5cu:1182": "athavā prapañca-gatatvena nāsty anto yasya /",
  "GR14brhms5cu:1183": "athavā anantasya",
  "GR14brhms5cu:1184": "rūpaṃ svarūpaṃ yasya /",
  "GR14brhms5cu:1185": "yasmād evāṃśenānantādīnām utpattiḥ /",
  "GR14brhms5cu:1186": "nanu nārāyaṇād evānantādi prākāṭya-prasiddhir ity āha ādyaṃ yasya",
  "GR14brhms5cu:1187": "vilāsa-rūpo nārāyaṇas tam /",
  "GR14brhms5cu:1188": "nanu jñātaṃ tasyaiva puruṣākhyānaṃ, nety āha",
  "GR14brhms5cu:1189": "purāṇeti yasya vilāsa-vapuḥ puruṣākhyas taṃ nanv āyātaṃ tasya vṛddhatvam",
  "GR14brhms5cu:1190": "ity āha nava-yauvanam iti kaiśoram ity arthaḥ /",
  "GR14brhms5cu:1191": "ca-kārāt ya eva purātanaḥ /",
  "GR14brhms5cu:1192": "sa eva kiśora-vayā ity anirvacanatvaṃ nityatvaṃ ca /",
  "GR14brhms5cu:1193": "nanu vedeṣu nārāyaṇa eva",
  "GR14brhms5cu:1194": "gīyate ity āha /",
  "GR14brhms5cu:1195": "vedeṣv iti vedais tattvaṃ jñāyate cet teṣu sulabham ity arthaḥ /",
  "GR14brhms5cu:1196": "bhaktiṃ vinā na jñāyate ity āha adurlabham iti // 33 //",
  "GR14brhms5cu:1197": "**************************************************************",
  "GR14brhms5cu:1198": "panthās tu koṭi-śata-vatsara-sampragamyo",
  "GR14brhms5cu:1199": "vāyor athāpi manaso muni-puṅgavānām /",
  "GR14brhms5cu:1200": "so 'py asti yat-prapada-sīmny avicintya-tattve",
  "GR14brhms5cu:1201": "govindam ādi-puruṣaṃ tam ahaṃ bhajāmi //",
  "GR14brhms5cu:1202": "34// // BrS_5.43 //",
  "GR14brhms5cu:1203": "**************************************************************",
  "GR14brhms5cu:1204": "panthās tv iti prapada-sīmni caraṇāravindayor agre /",
  "GR14brhms5cu:1205": "citraṃ bataid ekena vapuṣā yugapat pṛthak /",
  "GR14brhms5cu:1206": "gṛheṣu dvy-aṣṭa-sāhasraṃ striya eka udāvahat // [BhP 10.69.2]",
  "GR14brhms5cu:1207": "eko vaśī sarvagaḥ kṛṣṇa īḍya",
  "GR14brhms5cu:1208": "eko'pi san bahudhā yo'vabhāti /",
  "GR14brhms5cu:1209": "[GTU 1.19] iti gopāla-tāpanyām /",
  "GR14brhms5cu:1210": "tatra siddhāntam āha avicintya-tattve iti /",
  "GR14brhms5cu:1211": "ātmeśvaro'tarkya-sahasra-śaktiḥ iti",
  "GR14brhms5cu:1212": "tṛtīyāt /",
  "GR14brhms5cu:1213": "acintyāḥ khalu ye bhāvā na tāṃs tarkena yojayet /",
  "GR14brhms5cu:1214": "prakṛtibhyaḥ paraṃ yac ca tad acintyasya lakṣaṇam //",
  "GR14brhms5cu:1215": "[Mbh 6.6.11] iti skāndād",
  "GR14brhms5cu:1216": "bhāratāc ca /",
  "GR14brhms5cu:1217": "śrutes tu śabda-mūlatvāt [Vs 2.1.27] iti brahma-sūtrāt / acintyo hi",
  "GR14brhms5cu:1218": "maṇi-mantra-mahauṣadhīnāṃ prabhāvaḥ iti bhāṣya-yukteś ceti bhāvaḥ // 34 //",
  "GR14brhms5cu:1219": "**************************************************************",
  "GR14brhms5cu:1220": "eko 'py asau racayituṃ jagad-aṇḍa-koṭiṃ",
  "GR14brhms5cu:1221": "yac-chaktir asti jagad-aṇḍa-cayā yad-antaḥ /",
  "GR14brhms5cu:1222": "aṇḍāntara-stha-paramāṇu-cayāntara-stham-",
  "GR14brhms5cu:1223": "govindam ādi-puruṣaṃ tam ahaṃ bhajāmi //",
  "GR14brhms5cu:1224": "35// // BrS_5.44 //",
  "GR14brhms5cu:1225": "**************************************************************",
  "GR14brhms5cu:1226": "acintya-śaktim āha - eko'py asāv iti /",
  "GR14brhms5cu:1227": "tāvat sarve vatsa-pālāḥ paśyato'jasya tat-kṣaṇāt /",
  "GR14brhms5cu:1228": "vyadṛśyanta ghana-śyāmāḥ pīta-kauśeya-vāsasaḥ // [BhP 10.13.46]",
  "GR14brhms5cu:1229": "ity ārabhya taiḥ vatsa-pālādibhir",
  "GR14brhms5cu:1230": "evānanta-brahmāṇḍa-sāmagrī-yuta-tat-tadhi-puruṣāṇāṃ tenāvirbhāvanāt /",
  "GR14brhms5cu:1231": "jagad-aṇḍa-cayā iti na cāntar na bahir yasya [BhP 10.9.13] ity ādeḥ / aṇor",
  "GR14brhms5cu:1232": "aṇīyān mahato mahīyān [ŚvetU 3.20] ity ādi śruteḥ /",
  "GR14brhms5cu:1233": "yo'sau sarveṣu bhūteṣu",
  "GR14brhms5cu:1234": "āviśya bhūtāni vidadhāti sa vo hi svāmī bhavati [GTU 2.22] / yo'sau",
  "GR14brhms5cu:1235": "sarva-bhūtātmā gopālaḥ [GTU 2.94] /",
  "GR14brhms5cu:1236": "eko devaḥ sarva-bhūteṣu gūḍhaḥ [GTU",
  "GR14brhms5cu:1237": "2.96] ity ādi tāpanībhyaḥ //35//",
  "GR14brhms5cu:1238": "**************************************************************",
  "GR14brhms5cu:1239": "yad-bhāva-bhāvita-dhiyo manujās tathaiva",
  "GR14brhms5cu:1240": "samprāpya rūpa-mahimāsana-yāna-bhūṣāḥ /",
  "GR14brhms5cu:1241": "sūktair yam eva nigama-prathitaiḥ stuvanti",
  "GR14brhms5cu:1242": "govindam ādi-puruṣaṃ tam ahaṃ bhajāmi //",
  "GR14brhms5cu:1243": "36// // BrS_5.45 //",
  "GR14brhms5cu:1244": "**************************************************************",
  "GR14brhms5cu:1245": "atha tasya sādhaka-cayeṣv api bhakteṣu vadānyatvaṃ vadann ity eṣu",
  "GR14brhms5cu:1246": "kaimutyam āha yad-bhāveti /",
  "GR14brhms5cu:1247": "yathā samāna-guṇa-śīla-vayo-vilāsa-veśaiś cety",
  "GR14brhms5cu:1248": "āgama-rītyā nitya-tat-saṅgināṃ tat sāmyaṃ śrūyate tathaiva sambhāvyety",
  "GR14brhms5cu:1249": "arthaḥ -",
  "GR14brhms5cu:1250": "vaireṇa yaṃ nṛpatayaḥ śiśupāla-pauṇḍra-",
  "GR14brhms5cu:1251": "śālvādayo gati-vilāsa-vilokanādyaiḥ /",
  "GR14brhms5cu:1252": "dhyāyanta ākṛta-dhiyaḥ śayanāsanādau",
  "GR14brhms5cu:1253": "tat-sāmyam āpur anurakta-dhiyāṃ punaḥ kim //",
  "GR14brhms5cu:1254": "[BhP 11.5.48] ity ekādaśāt //",
  "GR14brhms5cu:1255": "36 //",
  "GR14brhms5cu:1256": "**************************************************************",
  "GR14brhms5cu:1257": "ānanda-cinmaya-rasa-pratibhāvitābhis",
  "GR14brhms5cu:1258": "tābhir ya eva nija-rūpatayā kalābhiḥ /",
  "GR14brhms5cu:1259": "goloka eva nivasaty akhilātma-bhūto",
  "GR14brhms5cu:1260": "govindam ādi-puruṣaṃ tam ahaṃ bhajāmi //",
  "GR14brhms5cu:1261": "37// // BrS_5.46 //",
  "GR14brhms5cu:1262": "**************************************************************",
  "GR14brhms5cu:1263": "tat-preyasīnāṃ tu kiṃ vaktavyam,",
  "GR14brhms5cu:1264": "yataḥ parama-śrīṇāṃ tāsāṃ sāhityenaiva",
  "GR14brhms5cu:1265": "tasya tal-loke vāsa ity āha ānandeti /",
  "GR14brhms5cu:1266": "akhilānāṃ goloka-vāsināṃ anyeṣām api",
  "GR14brhms5cu:1267": "priya-vargānāṃ ātma-bhūtaḥ parama-preṣṭhatayātmavad avyabhicāry api",
  "GR14brhms5cu:1268": "tābhir eva saha nivasatīti tāsām atiśayitvaṃ darśitam /",
  "GR14brhms5cu:1269": "atra hetuḥ - kalābhiḥ",
  "GR14brhms5cu:1270": "hlādinī-śakti-vṛtti-rūpābhiḥ /",
  "GR14brhms5cu:1271": "atrāpi vaiśiṣṭyam āha - ānanda-cinmayo yo",
  "GR14brhms5cu:1272": "rasaḥ, parama-prema-maya ujvvala-nāmā,",
  "GR14brhms5cu:1273": "tena prati bhāvitābhiḥ / pūrvaṃ",
  "GR14brhms5cu:1274": "tāvat tāsāṃ tan-nāmnā rasena so'yaṃ bhāvito vāsito jātaḥ /",
  "GR14brhms5cu:1275": "tataś ca tena yāḥ",
  "GR14brhms5cu:1276": "pratibhāvitā jātāḥ,",
  "GR14brhms5cu:1277": "tābhiḥ saha ity arthaḥ /",
  "GR14brhms5cu:1278": "pratiśabdāl labhyate / yathā",
  "GR14brhms5cu:1279": "praty-upakṛtaḥ sa ity ukteḥ /",
  "GR14brhms5cu:1280": "tasya prāg-upakāritvam āyāti tadvat tatrāpi",
  "GR14brhms5cu:1281": "nija-rūpatayā sva-dāratvenaiva na tu prakaṭa-līlāvat",
  "GR14brhms5cu:1282": "para-dāratva-vyavahāreṇety arthaḥ /",
  "GR14brhms5cu:1283": "parama-lakṣmīṇāṃ tāsāṃ",
  "GR14brhms5cu:1284": "tat-para-dāratvāsambhavād asya sva-dāratva-maya-rasasya",
  "GR14brhms5cu:1285": "kautukāvaguṇṭhitatayā saumutkaṇṭhā poṣaṇārthaṃ prakaṭa-līlāyāṃ",
  "GR14brhms5cu:1286": "māyayaiva tādṛśatvaṃ vyañjitam iti bhāvaḥ /",
  "GR14brhms5cu:1287": "ya eva ity eva-kāreṇa yat",
  "GR14brhms5cu:1288": "prāpañcika-prakaṭa-līlāyāṃ tāsu para-dāratā-vyavahāreṇa nivasati so'yaṃ ya",
  "GR14brhms5cu:1289": "eva tad-aprakaṭa-līlāyāṃ tāsu para-dāratā vyavahāreṇa nivasati so'yaṃ ya eva",
  "GR14brhms5cu:1290": "tad-aprakaṭa-līlāspade goloke nija-rūpatā-vyavahāreṇa nivasatīti vyajyate /",
  "GR14brhms5cu:1291": "tathā ca vyākhyātaṃ gautamīya-tantre",
  "GR14brhms5cu:1292": "tad-aprakaṭa-nitya-līlā-śīlana-daśārṇa-vyākhyāne - aneka-janma-siddhānām",
  "GR14brhms5cu:1293": "ity ādau darśitam eva /",
  "GR14brhms5cu:1294": "goloka evety eva-kāreṇa seyaṃ līlā tu kvāpi nānyatra",
  "GR14brhms5cu:1295": "vidyate iti prakāśyate // 37 //",
  "GR14brhms5cu:1296": "**************************************************************",
  "GR14brhms5cu:1297": "premāñjana-cchurita-bhakti-vilocanena",
  "GR14brhms5cu:1298": "santaḥ sadaiva hṛdayeṣu vilokayanti /",
  "GR14brhms5cu:1299": "yaṃ śyāmasundaram acintya-guṇa-svarūpaṃ",
  "GR14brhms5cu:1300": "govindam ādi-puruṣaṃ tam ahaṃ bhajāmi //",
  "GR14brhms5cu:1301": "38// // BrS_5.47 //",
  "GR14brhms5cu:1302": "**************************************************************",
  "GR14brhms5cu:1303": "yadyapi goloka eva nivasati tathāpi premāñjaneti /",
  "GR14brhms5cu:1304": "acintya-guṇa-svarūpam api",
  "GR14brhms5cu:1305": "premākhyaṃ yad añjana-cchuritavad uccaiḥ prakāśamānaṃ",
  "GR14brhms5cu:1306": "bhakti-rūpa-vilocanaṃ tenety arthaḥ /",
  "GR14brhms5cu:1307": "tena pratibimbavad dūrād apy uditaṃ",
  "GR14brhms5cu:1308": "hṛdaye manasy api paśyantīty arthaḥ /",
  "GR14brhms5cu:1309": "bhaktir atra samādhiḥ / tad uktaṃ",
  "GR14brhms5cu:1310": "śrī-gītāsu - ye bhajanti tu māṃ bhaktyā mayi te teṣu cāpy aham [Gītā 9.29]",
  "GR14brhms5cu:1311": "iti //38//",
  "GR14brhms5cu:1312": "**************************************************************",
  "GR14brhms5cu:1313": "rāmādi-mūrtiṣu kalā-niyamena tiṣṭhan",
  "GR14brhms5cu:1314": "nānāvatāram akarod bhuvaneṣu kintu /",
  "GR14brhms5cu:1315": "kṛṣṇaḥ svayaṃ samabhavat paramaḥ pumān yo",
  "GR14brhms5cu:1316": "govindam ādi-puruṣaṃ tam ahaṃ bhajāmi //",
  "GR14brhms5cu:1317": "39// // BrS_5.48 //",
  "GR14brhms5cu:1318": "**************************************************************",
  "GR14brhms5cu:1319": "sa eva kadācit prapañce nijāṃśena svayam avataratīty āha rāmādīnti yaḥ",
  "GR14brhms5cu:1320": "kṛṣṇākhyaḥ paramaḥ pumān kalā-niyamena tatra tatra niyatānām eva",
  "GR14brhms5cu:1321": "śaktīnāṃ prakāśena rāmādi-mūrtiṣu tiṣṭhan tat-tan-mūrtīḥ prakāśayan",
  "GR14brhms5cu:1322": "nānāvatāram akarot /",
  "GR14brhms5cu:1323": "ya eva svayaṃ samabhavad avatatāra /",
  "GR14brhms5cu:1324": "taṃ līlā-viśeṣeṇa",
  "GR14brhms5cu:1325": "govindaṃ santam ahaṃ bhajāmīty arthaḥ /",
  "GR14brhms5cu:1326": "tad uktaṃ śrī-daśame devaiḥ --",
  "GR14brhms5cu:1327": "matsyāśva-kacchapa-nṛsiṃha-varāha-haṃsa-",
  "GR14brhms5cu:1328": "rājanya-vipra-vibudheṣu kṛtāvatāraḥ /",
  "GR14brhms5cu:1329": "tvaṃ pāsi nas tri-bhuvanaṃ ca yathādhuneśa",
  "GR14brhms5cu:1330": "bhāraṃ bhuvo hara yadūttama vandanaṃ te // [BhP 10.2.40] iti // 39 //",
  "GR14brhms5cu:1331": "**************************************************************",
  "GR14brhms5cu:1332": "yasya prabhā prabhavato jagad-aṇḍa-koṭi-",
  "GR14brhms5cu:1333": "koṭiṣv aśeṣa-vasudhādi vibhūti-bhinnam /",
  "GR14brhms5cu:1334": "tad brahma niṣkalam anantam aśeṣa-bhūtaṃ",
  "GR14brhms5cu:1335": "govindam ādi-puruṣaṃ tam ahaṃ bhajāmi //",
  "GR14brhms5cu:1336": "40// // BrS_5.49 //",
  "GR14brhms5cu:1337": "**************************************************************",
  "GR14brhms5cu:1338": "tad evaṃ tasya sarvāvatāritvena pūrṇatvam uktvā svarūpeṇāpy āha yasyeti /",
  "GR14brhms5cu:1339": "dvayor eka-rūpatve'pi viśiṣṭatayāvirbhāvāt śrī-govindasya dharmi-rūpatvam",
  "GR14brhms5cu:1340": "aviśiṣṭatayāvirbhāvāt brahmaṇo dharma-rūpatvaṃ tataḥ pūrvasya",
  "GR14brhms5cu:1341": "maṇḍala-snānīyatvam iti bhāvaḥ /",
  "GR14brhms5cu:1342": "tatra viṣṇu-purāṇam api sampravadate",
  "GR14brhms5cu:1343": "śubhāśrayaḥ sa-cittasya sarvagasya tathātmanaḥ [ViP 6.7.76] iti /",
  "GR14brhms5cu:1344": "vyākhyātaṃ",
  "GR14brhms5cu:1345": "ca śrīdhara-svāmibhiḥ - sarvagasyātmanaḥ ppara-brahmaṇo apy āśrayaḥ",
  "GR14brhms5cu:1346": "pratiṣṭhā / tad uktaṃ bhagavatā brahmaṇo hi pratiṣṭhāham [Gītā 14.27] iti /",
  "GR14brhms5cu:1347": "ataivaikādaśe sva-vibhūti-gaṇanāyāṃ tad api svayaṃ gaṇitam --",
  "GR14brhms5cu:1348": "pṛthivī vāyur ākāśa āpo jyotir ahaṃ mahān /",
  "GR14brhms5cu:1349": "vikāraḥ puruṣo 'vyaktaṃ rajaḥ sattvaṃ tamaḥ param // [BhP 11.16.37] iti /",
  "GR14brhms5cu:1350": "ṭīkā cātra - paraṃ brahma ca ity eṣā /",
  "GR14brhms5cu:1351": "śrī-matsya-devenāpy aṣṭame",
  "GR14brhms5cu:1352": "tathoktam - madīyaṃ mahimānaṃ ca paraṃ brahmeti śabditam [BhP 8.24.38] /",
  "GR14brhms5cu:1353": "ataiva śrī-yāmunācārya-caraṇair api -",
  "GR14brhms5cu:1354": "yad-aṇḍāntara-gocaraṃ ca yad",
  "GR14brhms5cu:1355": "daśottarāṇy āvaraṇāni yāni ca /",
  "GR14brhms5cu:1356": "guṇāḥ pradhānaṃ puruṣaḥ paraṃ padaṃ",
  "GR14brhms5cu:1357": "parātparaṃ brahma ca te vibhūtayaḥ //",
  "GR14brhms5cu:1358": "[Stotra-ratnam 14] iti /",
  "GR14brhms5cu:1359": "ataivāha dhruvaś caturthe -",
  "GR14brhms5cu:1360": "yā nirvṛtis tanu-bhṛtāṃ tava pāda-padma-",
  "GR14brhms5cu:1361": "dhyānād bhavaj-jana-kathā-śravaṇena vā syāt /",
  "GR14brhms5cu:1362": "sā brahmaṇi sva-mahimany api nātha mā bhūt",
  "GR14brhms5cu:1363": "kiṃ tv antakāsi-lulitāt patatāṃ vimānāt // [BhP 4.9.10]",
  "GR14brhms5cu:1364": "ataivātmārāmāṇām api tad guṇenākarṣaḥ śrūyate /",
  "GR14brhms5cu:1365": "ātmārāmāś ca munayo nirgranthā apy urukrame /",
  "GR14brhms5cu:1366": "kurvanty ahaitukīṃ bhaktim itthambhūto guṇo hariḥ // [BhP 1.7.11] iti /",
  "GR14brhms5cu:1367": "atra viśeṣa-jijñāsā cet śrī-bhāgavata-sandarbho dṛśyatām ity alam",
  "GR14brhms5cu:1368": "ativistareṇa // 40 //",
  "GR14brhms5cu:1369": "**************************************************************",
  "GR14brhms5cu:1370": "māyā hi yasya jagad-aṇḍa-śatāni sūte",
  "GR14brhms5cu:1371": "traiguṇya-tad-viṣaya-veda-vitāyamānā /",
  "GR14brhms5cu:1372": "sattvāvalambi-para-sattvaṃ viśuddha-sattvam-",
  "GR14brhms5cu:1373": "govindam ādi-puruṣaṃ tam ahaṃ bhajāmi //",
  "GR14brhms5cu:1374": "41// // BrS_5.50 //",
  "GR14brhms5cu:1375": "**************************************************************",
  "GR14brhms5cu:1376": "tad evaṃ tasya svarūpa-gata-māhātmyaṃ darśayitvā jagad-gata-māhātmyaṃ",
  "GR14brhms5cu:1377": "darśayati dvābhyām /",
  "GR14brhms5cu:1378": "tatra bahiraṅga-śakti-māyācintya-kārya-gatam āha",
  "GR14brhms5cu:1379": "māyā hīti / māyayā hi tasya sparśo nāstīty āha sattveti / sattvasya",
  "GR14brhms5cu:1380": "rajas-tamo-miśrasyāśrayi yat paraṃ tad amiśraṃ śuddhaṃ sattvaṃ tasmād api",
  "GR14brhms5cu:1381": "viśuddhaṃ cic-chakti-vṛtti-rūpaṃ sattvaṃ yasya tam / tathoktaṃ",
  "GR14brhms5cu:1382": "śrī-viṣṇu-purāṇe -",
  "GR14brhms5cu:1383": "sattvādayo na santīśe yatra ca prākṛtā guṇāḥ /",
  "GR14brhms5cu:1384": "sa śuddhaḥ sarva-śuddhebhyaḥ pumān ādyaḥ prasīdatu //",
  "GR14brhms5cu:1385": "hlādinī sandhinī saṃvit tvayy ekā guṇa-saṃśraye /",
  "GR14brhms5cu:1386": "hlāda-tāpa-karī miśrā tvayi no guṇa-varjite // [ViP 1.9.44-45] iti /",
  "GR14brhms5cu:1387": "viśeṣataḥ śrī-bhāgavata-sandarbhe tad idam api vivṛtam asti // 41 //",
  "GR14brhms5cu:1388": "**************************************************************",
  "GR14brhms5cu:1389": "ānanda-cinmaya-rasātmatayā manaḥsu",
  "GR14brhms5cu:1390": "yaḥ prāṇināṃ pratiphalan smaratām upetya /",
  "GR14brhms5cu:1391": "līlāyitena bhuvanāni jayaty ajasram-",
  "GR14brhms5cu:1392": "govindam ādi-puruṣaṃ tam ahaṃ bhajāmi //",
  "GR14brhms5cu:1393": "42// // BrS_5.51 //",
  "GR14brhms5cu:1394": "**************************************************************",
  "GR14brhms5cu:1395": "atha tan-maya-mohanatvam āha ānandeti /",
  "GR14brhms5cu:1396": "ānanda-cin-mayasya ujjvalākhyaḥ",
  "GR14brhms5cu:1397": "prema-rasaḥ /",
  "GR14brhms5cu:1398": "tad-ātmatayā tad-āliṅgitatayā prāṇināṃ manaḥsu",
  "GR14brhms5cu:1399": "pratiphalan-sarva-mohana-svāṃśa-cchurita-paramāṇu-pratibimbatayākiñcid",
  "GR14brhms5cu:1400": "udayann api smaratām upetyety ādi yojyam /",
  "GR14brhms5cu:1401": "yad uktaṃ rāsa-pañcādhyāyyāṃ",
  "GR14brhms5cu:1402": "- sākṣān manmatha-manmathaḥ [BhP 10.32.2] iti,",
  "GR14brhms5cu:1403": "cakṣuṣaś cakṣuḥ [KenaU",
  "GR14brhms5cu:1404": "1.2] itivat / tad evaṃ tat-kāraṇatve'pi smarāveśasya duṣṭatvaṃ",
  "GR14brhms5cu:1405": "jagad-āveśavat //42//",
  "GR14brhms5cu:1406": "**************************************************************",
  "GR14brhms5cu:1407": "goloka-nāmni nija-dhāmni tale ca tasya",
  "GR14brhms5cu:1408": "devi maheśa-hari-dhāmasu teṣu teṣu /",
  "GR14brhms5cu:1409": "te te prabhāva-nicayā vihitāś ca yena",
  "GR14brhms5cu:1410": "govindam ādi-puruṣaṃ tam ahaṃ bhajāmi //",
  "GR14brhms5cu:1411": "43// // BrS_5.52 //",
  "GR14brhms5cu:1412": "**************************************************************",
  "GR14brhms5cu:1413": "tad idaṃ prapañca-gataṃ māhātmyam uktvā nija-dhāma-gata-māhātmyam",
  "GR14brhms5cu:1414": "āha goloketi /",
  "GR14brhms5cu:1415": "devī-maheśety-ādi-gaṇanaṃ vyutkrameṇa jñeyam /",
  "GR14brhms5cu:1416": "devy-ādīnāṃ yathottara-mūrdhārdha-prabhavatvāt tal-lokānām",
  "GR14brhms5cu:1417": "ūrdhvordhva-bhāvitvam iti /",
  "GR14brhms5cu:1418": "golokasya sarvordhva-gāmitvaṃ vyāpakatvaṃ ca",
  "GR14brhms5cu:1419": "vyavasthāpitam asti /",
  "GR14brhms5cu:1420": "bhuvi prakāśamānasya vṛndāvanasya tu tenābhedaḥ",
  "GR14brhms5cu:1421": "pūrvatra darśitaḥ /",
  "GR14brhms5cu:1422": "sa tu lokas tvayā kṛṣṇa sīdamānaḥ kṛtātmanā /",
  "GR14brhms5cu:1423": "dhṛto dhṛtimatā vīra nighantopdadravān gavām // [HV 62.33] iti /",
  "GR14brhms5cu:1424": "ity anenābhedenaiva hi goloka eva nivasatīty eva-kāraḥ saṃghaṭate / yato",
  "GR14brhms5cu:1425": "bhuvi prakāśamāne'smin vṛndāvane'pi tasya nitya-vihāritvaṃ śrūyate / yathā",
  "GR14brhms5cu:1426": "ādi-vārāhe -",
  "GR14brhms5cu:1427": "vṛndāvanaṃ dvādaśamaṃ vṛndayā parirakṣitam /",
  "GR14brhms5cu:1428": "hariṇādhiṣṭhitaṃ tac ca brahma-rudrādi-sevitam //",
  "GR14brhms5cu:1429": "tatra ca viśeṣataḥ -",
  "GR14brhms5cu:1430": "kṛṣṇa-krīḍā-setu-bandhaṃ mahāpātaka-nāśanam /",
  "GR14brhms5cu:1431": "valabhīṃ tatra krīḍārthaṃ kṛtvā devo gadādharaḥ //",
  "GR14brhms5cu:1432": "gopakaiḥ sahitas tatra kṣaṇam ekaṃ dine dine /",
  "GR14brhms5cu:1433": "tatraiva ramaṇārthaṃ hi nitya-kālaṃ sa gacchati // iti /",
  "GR14brhms5cu:1434": "ataiva gautamīye śrī-nārada uvāca --",
  "GR14brhms5cu:1435": "kim idaṃ dvādaśābhikhyaṃ vṛndāraṇyaṃ viśāmpate /",
  "GR14brhms5cu:1436": "śrotum icchāmi bhagavan yadi yogo'smi me vada //",
  "GR14brhms5cu:1437": "śrī-kṛṣṇa uvāca --",
  "GR14brhms5cu:1438": "idaṃ vṛndāvanaṃ ramyaṃ mama dhāmaiva kevalam /",
  "GR14brhms5cu:1439": "atra ye paśavaḥ pakṣi-vṛkṣā kīṭā narāmarāḥ /",
  "GR14brhms5cu:1440": "ye vasanti mamādhiṣṇye mṛtā yānti mamālayam //",
  "GR14brhms5cu:1441": "atra yā gopa-kanyāś ca nivasanti mamālaye /",
  "GR14brhms5cu:1442": "yoginyas tā mayā nityaṃ mama sevā-parāyaṇāḥ //",
  "GR14brhms5cu:1443": "pañca-yojanam evāsti vanaṃ me deha-rūpakam /",
  "GR14brhms5cu:1444": "kālindīyaṃ suṣumnākhyā paramāmṛta-vāhinī //",
  "GR14brhms5cu:1445": "atra devāś ca bhūtāni vartante sūkṣma-rūpataḥ /",
  "GR14brhms5cu:1446": "sarva-deva-mayaś cāhaṃ na tyajāmi vanaṃ kvacit //",
  "GR14brhms5cu:1447": "āvirbhāvas tirobhāvo bhaven me 'tra yuge yuge /",
  "GR14brhms5cu:1448": "tejo-mayam idaṃ ramyam adṛśyaṃ carma-cakṣuṣā // iti",
  "GR14brhms5cu:1449": "etad-rūpam evāśritya vārāhādau te nitya-kadambādayo varṇitāḥ / tasmād",
  "GR14brhms5cu:1450": "adṛśyamānasyaiva vṛndāvanasya asmad-adṛśya tādṛśa-prakāśa-viśeṣa eva",
  "GR14brhms5cu:1451": "goloka iti labdham /",
  "GR14brhms5cu:1452": "yadā cāsmad-dṛśyamāne prakāśe sa-parikaraḥ śrī-kṛṣṇa",
  "GR14brhms5cu:1453": "āvirbhavati tadaiva tasyāvatāra ucyate /",
  "GR14brhms5cu:1454": "tadaiva ca rasa-viśeṣa-poṣāya",
  "GR14brhms5cu:1455": "saṃyoga-virahaḥ,",
  "GR14brhms5cu:1456": "punaḥ saṃyogādimaya-vicitra-līlā-pāradāryādi-vyavahāraś",
  "GR14brhms5cu:1457": "ca gamyate / yadā tu yathātra yathā vānyatra",
  "GR14brhms5cu:1458": "tantra-yāmala-saṃhitā-pañcarātrādiṣu tathā dig-darśanena viśeṣā jñeyāḥ /",
  "GR14brhms5cu:1459": "tathā ca daśame jayati jananivāso devakī janma-vādaḥ [BhP 10.90.48] ity ādi /",
  "GR14brhms5cu:1460": "tathā ca pādme nirvāṇa-khaṇḍe śrī-bhagavad-vyāsa-vākye -",
  "GR14brhms5cu:1461": "paśya tvaṃ darśayiṣyāmi svarūpaṃ veda-gopitam /",
  "GR14brhms5cu:1462": "tato'paśyam ahaṃ bhūpa bālaṃ kālāmbuda-prabham //",
  "GR14brhms5cu:1463": "gopa-kanyāvṛtaṃ gopaṃ hasantaṃ gopa-bālakaiḥ // iti /",
  "GR14brhms5cu:1464": "anena atra yā gopa-kanyāś ceti pūrvoktena ca",
  "GR14brhms5cu:1465": "anālabdha-strī-dharma-vayaskatādi-bodhakena kanyā-padena tāsām",
  "GR14brhms5cu:1466": "anyādṛśatvaṃ nirākriyate /",
  "GR14brhms5cu:1467": "tathā ca gautamīye caturthādhyāye - atha",
  "GR14brhms5cu:1468": "vṛndāvanaṃ dhyāyet ity ārabhya tad-dhyānaṃ -",
  "GR14brhms5cu:1469": "svargād iva paribhraṣṭa kanyakā-śata-maṇḍitam /",
  "GR14brhms5cu:1470": "gopa-vatsa-gaṇākīrṇaṃ vṛkṣa-ṣaṇḍaiś ca maṇḍitam //",
  "GR14brhms5cu:1471": "gopa-kanyā-sahasrais tu padma-patrāyatekṣaṇaiḥ /",
  "GR14brhms5cu:1472": "arcitaṃ bhāva-kusumais trailokyaika-guruṃ param // ity ādi /",
  "GR14brhms5cu:1473": "tad-darśanādikārī ca darśitas tatraiva sad-ācāra-prasaṅge -",
  "GR14brhms5cu:1474": "ahar-niśaṃ japen mantraṃ mantrī niyata-mānasaḥ /",
  "GR14brhms5cu:1475": "sa paśyati na sandeho gopa-veśa-dharaṃ harim // iti /",
  "GR14brhms5cu:1476": "ataiva tāpanyāṃ brahma-vākyam - tad u hovāca brahmaṇo'sāv anavarataṃ me",
  "GR14brhms5cu:1477": "dhyātaḥ stutaḥ /",
  "GR14brhms5cu:1478": "parārdhānte so'budhyata /",
  "GR14brhms5cu:1479": "gopaveśo me puruṣaḥ purastād",
  "GR14brhms5cu:1480": "āvirbabhūva //",
  "GR14brhms5cu:1481": "iti tasmāt kṣīroda-śāyy ādy-avatāratayā tasya yat kathanaṃ tat",
  "GR14brhms5cu:1482": "tu tad-aṃśānāṃ tatra praveśāpekṣayā alam ativistareṇa śrī-kṛṣṇa-sandarbhe",
  "GR14brhms5cu:1483": "darśita-careṇa // 43 //",
  "GR14brhms5cu:1484": "**************************************************************",
  "GR14brhms5cu:1485": "sṛṣṭi-sthiti-pralaya-sādhana-śaktir ekā",
  "GR14brhms5cu:1486": "chāyeva yasya bhuvanāni bibharti durgā /",
  "GR14brhms5cu:1487": "icchānurūpam api yasya ca ceṣṭate sā",
  "GR14brhms5cu:1488": "govindam ādi-puruṣaṃ tam ahaṃ bhajāmi //",
  "GR14brhms5cu:1489": "44// // BrS_5.53 //",
  "GR14brhms5cu:1490": "**************************************************************",
  "GR14brhms5cu:1491": "atha prastutam anusarāmaḥ /",
  "GR14brhms5cu:1492": "pūrvaṃ devī-maheśa-hari-dhāmnām",
  "GR14brhms5cu:1493": "uparicara-dhāmatvaṃ tasya caritaṃ,",
  "GR14brhms5cu:1494": "samprati tu tat-tad-āśrayatvād eva yogyam",
  "GR14brhms5cu:1495": "iti darśayati sṛṣṭīti pañcabhiḥ /",
  "GR14brhms5cu:1496": "yathoktaṃ śrutibhiḥ /",
  "GR14brhms5cu:1497": "tvam akaraṇaḥ svarāḍ",
  "GR14brhms5cu:1498": "akhila-kāraka-śakti-dharas tava balim udvahanti samadantyajayā nimiṣā iti //",
  "GR14brhms5cu:1499": "44 //",
  "GR14brhms5cu:1500": "**************************************************************",
  "GR14brhms5cu:1501": "kṣīraṃ yathā dadhi vikāra-viśeṣa-yogāt",
  "GR14brhms5cu:1502": "sañjāyate na hi tataḥ pṛthag asti hetoḥ /",
  "GR14brhms5cu:1503": "yaḥ śambhutām api tathā samupaiti kāryād",
  "GR14brhms5cu:1504": "govindam ādi-puruṣaṃ tam ahaṃ bhajāmi //",
  "GR14brhms5cu:1505": "45// // BrS_5.54 //",
  "GR14brhms5cu:1506": "**************************************************************",
  "GR14brhms5cu:1507": "atha krama-prāptaṃ maheśaṃ nirūpayati kṣīram iti /",
  "GR14brhms5cu:1508": "kārya-kāraṇa-bhāva-mātrāṃśe dṛṣṭānto'yaṃ dārṣṭāntika-kāraṇasya",
  "GR14brhms5cu:1509": "nirvikāratvāt cintāmaṇy-ādivat acintya-śaktyaiva tad-ādi-kāryatayāpi",
  "GR14brhms5cu:1510": "sthitatvāt /",
  "GR14brhms5cu:1511": "śrutiś ca eko nārāyaṇa evāgra āsīt,",
  "GR14brhms5cu:1512": "na brahmā na ca śaṅkaraḥ,",
  "GR14brhms5cu:1513": "sa munir bhūtvā samacintayat /",
  "GR14brhms5cu:1514": "tata evaite vyajāyanta viśvo hiraṇyagarbho'gnir",
  "GR14brhms5cu:1515": "varuṇa-rudrendrāḥ iti tathā sa brahmaṇā sṛjati rudreṇa nāśayati /",
  "GR14brhms5cu:1516": "so'nutpatti-laya eva hariḥ /",
  "GR14brhms5cu:1517": "kāraṇa-rūpaḥ paraḥ paramānandaḥ / iti /",
  "GR14brhms5cu:1518": "śambhor api kāryatvaṃ guṇa-saṃvalanāt /",
  "GR14brhms5cu:1519": "yathoktaṃ śrī-daśame -",
  "GR14brhms5cu:1520": "harir hi nirguṇaḥ sākṣāt puruṣaḥ prakṛteḥ paraḥ",
  "GR14brhms5cu:1521": "sa sarva-dṛg upadraṣṭā taṃ bhajan nirguṇo bhavet // [BhP 10.88.5] iti /",
  "GR14brhms5cu:1522": "etad evoktaṃ - vikāra-viśeṣa-yogād iti /",
  "GR14brhms5cu:1523": "kutracid abhedoktir yā dṛśyate tām",
  "GR14brhms5cu:1524": "api samādadhāti tato hetoḥ pṛthaktvaṃ nāstīti /",
  "GR14brhms5cu:1525": "yathoktam ṛg-veda-śirasi -",
  "GR14brhms5cu:1526": "atha nityo deva eko nārāyaṇaḥ /",
  "GR14brhms5cu:1527": "brahmā nārāyaṇaḥ /",
  "GR14brhms5cu:1528": "śivaś ca nārāyaṇaḥ /",
  "GR14brhms5cu:1529": "śakraś ca nārāyaṇaḥ /",
  "GR14brhms5cu:1530": "dvādaśādityāś ca nārāyaṇaḥ /",
  "GR14brhms5cu:1531": "vāsavo nārāyaṇaḥ /",
  "GR14brhms5cu:1532": "aśvinī nārāyaṇaḥ /",
  "GR14brhms5cu:1533": "sarve ṛṣayo nārāyaṇaḥ /",
  "GR14brhms5cu:1534": "kālaś ca nārāyaṇaḥ / diśaś ca",
  "GR14brhms5cu:1535": "nārāyaṇaḥ / adhaś ca nārāyaṇaḥ /",
  "GR14brhms5cu:1536": "ūrdhvaś ca nārāyaṇaḥ /",
  "GR14brhms5cu:1537": "antar bahiś ca",
  "GR14brhms5cu:1538": "nārāyaṇaḥ / nārāyaṇa evedaṃ sarvaṃ jātaṃ jagatyāṃ jagad ity ādi / dvitīye",
  "GR14brhms5cu:1539": "brahmaṇā tv evam uktaṃ -",
  "GR14brhms5cu:1540": "sṛjāmi tan-niyukto 'haṃ haro harati tad-vaśaḥ /",
  "GR14brhms5cu:1541": "viśvaṃ puruṣa-rūpeṇa paripāti tri-śakti-dhṛk // [BhP 2.6.33] iti //45//",
  "GR14brhms5cu:1542": "**************************************************************",
  "GR14brhms5cu:1543": "dīpārcir eva hi daśāntaram abhyupetya",
  "GR14brhms5cu:1544": "dīpāyate vivṛta-hetu-samāna-dharmā /",
  "GR14brhms5cu:1545": "yas tādṛg eva hi ca viṣṇutayā vibhāti",
  "GR14brhms5cu:1546": "govindam ādi-puruṣaṃ tam ahaṃ bhajāmi //",
  "GR14brhms5cu:1547": "46// // BrS_5.55 //",
  "GR14brhms5cu:1548": "**************************************************************",
  "GR14brhms5cu:1549": "atha krama-prāptaṃ hari-svarūpam ekaṃ nirūpayan",
  "GR14brhms5cu:1550": "guṇāvatāra-maheśa-prasaṅgād guṇāvatāraṃ viṣṇuṃ nirūpayati dīpārcir iti /",
  "GR14brhms5cu:1551": "tādṛktve hetuḥ /",
  "GR14brhms5cu:1552": "vivṛta-heta-samāna-dharmeti /",
  "GR14brhms5cu:1553": "yadyaḸ śrī-govindāṃśāṃśaḥ",
  "GR14brhms5cu:1554": "kāraṇārṇava-śāyī tasya garbhodaka-śāyī,",
  "GR14brhms5cu:1555": "tasya cāvatāro'yaṃ viṣṇur iti",
  "GR14brhms5cu:1556": "labhyate tathāpi mahā-dīpāt",
  "GR14brhms5cu:1557": "krama-paramparayātisūkṣma-nirmala-dīpasyoditasya /",
  "GR14brhms5cu:1558": "jyoti-rūpatvāṃśe yathā",
  "GR14brhms5cu:1559": "tena saha sāmyam /",
  "GR14brhms5cu:1560": "tathā govindena viṣṇur gamyate / śambhos tu",
  "GR14brhms5cu:1561": "tamo'dhiṣṭhānatvāt kajjvala-maya-sūkṣma-dīpa-śikhā-sthānīyasya na tathā",
  "GR14brhms5cu:1562": "sāmyam iti bodhanāya tad ittham ucyate /",
  "GR14brhms5cu:1563": "mahā-viṣṇor api kalā-viśeṣatvena",
  "GR14brhms5cu:1564": "darśayiṣyamāṇatvāt //46//",
  "GR14brhms5cu:1565": "**************************************************************",
  "GR14brhms5cu:1566": "yaḥ kāraṇārṇava-jale bhajati sma yoga-",
  "GR14brhms5cu:1567": "nidrām ananta-jagad-aṇḍa-sa-roma-kūpaḥ /",
  "GR14brhms5cu:1568": "ādhāra-śaktim avalambya parāṃ sva-mūrtiṃ",
  "GR14brhms5cu:1569": "govindam ādi-puruṣaṃ tam ahaṃ bhajāmi //",
  "GR14brhms5cu:1570": "47// // BrS_5.56 //",
  "GR14brhms5cu:1571": "**************************************************************",
  "GR14brhms5cu:1572": "atha kāraṇārṇava-śāyinaṃ nirūpayati /",
  "GR14brhms5cu:1573": "ananta-jagad-aṇḍaiḥ saha roma-kūpā",
  "GR14brhms5cu:1574": "yasya saḥ / saha-śabdasya pūrva-nipātābhāvaḥ, ārṣaḥ /",
  "GR14brhms5cu:1575": "ādhāra-śakti-mayīṃ",
  "GR14brhms5cu:1576": "parāṃ sva-mūrtiṃ, śeṣākhyām //47//",
  "GR14brhms5cu:1577": "**************************************************************",
  "GR14brhms5cu:1578": "yasyaika-niśvasita-kālam athāvalambya",
  "GR14brhms5cu:1579": "jīvanti loma-vilajā jagad-aṇḍa-nāthāḥ /",
  "GR14brhms5cu:1580": "viṣṇur mahān sa iha yasya kalā-viśeṣo",
  "GR14brhms5cu:1581": "govindam ādi-puruṣaṃ tam ahaṃ bhajāmi //",
  "GR14brhms5cu:1582": "48// // BrS_5.57 //",
  "GR14brhms5cu:1583": "**************************************************************",
  "GR14brhms5cu:1584": "tatra sarva-brahmāṇḍa-pālako yas tavāvatāratayā",
  "GR14brhms5cu:1585": "mahā-brahmādi-sahacaratvena tad-atibhinnatvena ca mahā-viṣṇur darśitaḥ /",
  "GR14brhms5cu:1586": "atra ca tam apy evaṃ tat-salakṣaṇatayā varṇayati /",
  "GR14brhms5cu:1587": "tat-taj-jagad-aṇḍa-nāthā",
  "GR14brhms5cu:1588": "viṣṇv-ādayaḥ jīvanti tat-tad-adhikāritayā jagati prakaṭaṃ tiṣṭhanti //48//",
  "GR14brhms5cu:1589": "**************************************************************",
  "GR14brhms5cu:1590": "bhāsvān yathāśma-śakaleṣu nijeṣu tejaḥ",
  "GR14brhms5cu:1591": "svīyam kiyat prakaṭayaty api tadvad atra /",
  "GR14brhms5cu:1592": "brahmā ya eṣa jagad-aṇḍa-vidhāna-kartā",
  "GR14brhms5cu:1593": "govindam ādi-puruṣaṃ tam ahaṃ bhajāmi //",
  "GR14brhms5cu:1594": "49// // BrS_5.58 //",
  "GR14brhms5cu:1595": "**************************************************************",
  "GR14brhms5cu:1596": "tad evaṃ devy-ādīnāṃ tad-āśrayakatvaṃ darśayitvā prasaṅga-saṅgatyā",
  "GR14brhms5cu:1597": "brahmaṇaś ca darśayan atīva-bhinnatayā jīvatvam eva spaṣṭayati bhāsvān",
  "GR14brhms5cu:1598": "iti / bhāsvān sūryo,",
  "GR14brhms5cu:1599": "yathā nijeṣu nitya-svīyatvena vikhyāteṣu aśma-sakaleṣu",
  "GR14brhms5cu:1600": "sūrya-kāntākhyeṣu svīyaṃ kiñcit tejaḥ prakaṭayati /",
  "GR14brhms5cu:1601": "api-śabdāt tena",
  "GR14brhms5cu:1602": "tad-upādhikāṃśena dāhādi-kāryaṃ svayam eva karoti /",
  "GR14brhms5cu:1603": "tathā ya eva",
  "GR14brhms5cu:1604": "jīva-viśeṣa-kiñcit-tejaḥ prakaṭayati /",
  "GR14brhms5cu:1605": "tena tad-upādhikāṃśena svayam eva",
  "GR14brhms5cu:1606": "brahmā san jagad-aṇḍe brahmāṇḍe vidhāna-kartā vyaṣṭi-sṛṣṭi-kartā",
  "GR14brhms5cu:1607": "bhavatīty arthaḥ /",
  "GR14brhms5cu:1608": "yad vā mahā-brahmaivāyaṃ varṇyate /",
  "GR14brhms5cu:1609": "tad-upalakṣito",
  "GR14brhms5cu:1610": "mahā-śivaś ca jñeyaḥ /",
  "GR14brhms5cu:1611": "tataś ca jagad-aṇḍānāṃ vidhāna-kartṛtvaṃ ca yuktam",
  "GR14brhms5cu:1612": "eva / yadyapi durgākhyā māyā kāraṇārṇava-śāyina eva karmakarī / yadyapi",
  "GR14brhms5cu:1613": "ca brahma-viṣṇv-ādyā garbhodaka-śāyina evāvatārās tathāpi tasya",
  "GR14brhms5cu:1614": "sarvāśrayatayā te'pi tad-āśritatayā gaṇitāḥ /",
  "GR14brhms5cu:1615": "evam uttaratrāpi //49//",
  "GR14brhms5cu:1616": "**************************************************************",
  "GR14brhms5cu:1617": "yat-pāda-pallava-yugaṃ vinidhāya kumbha-",
  "GR14brhms5cu:1618": "dvandve praṇāma-samaye sa gaṇādhirājaḥ /",
  "GR14brhms5cu:1619": "vighnān vihantum alam asya jagat-trayasya",
  "GR14brhms5cu:1620": "govindam ādi-puruṣaṃ tam ahaṃ bhajāmi //",
  "GR14brhms5cu:1621": "50// // BrS_5.59 //",
  "GR14brhms5cu:1622": "**************************************************************",
  "GR14brhms5cu:1623": "atha sarve sarva-vighna-nivāraṇārthaṃ prathamaṃ gaṇapatiṃ stuvantīti tasyaiva",
  "GR14brhms5cu:1624": "stuti-yogyatety āśaṅkayā pratyācaṣṭe yat-pādeti /",
  "GR14brhms5cu:1625": "kaimutyena tad evaṃ",
  "GR14brhms5cu:1626": "dṛḍhīkṛtaṃ śrī-kapila-devena -- yat-pāda-niḥsṛta-sarit-pravarodakena tīrthena",
  "GR14brhms5cu:1627": "mūrdhny adhikṛtena śivaḥ śivo 'bhūt [BhP 3.28.22] iti // 50 //",
  "GR14brhms5cu:1628": "**************************************************************",
  "GR14brhms5cu:1629": "agnir mahi gaganam ambu marud diśaś ca",
  "GR14brhms5cu:1630": "kālas tathātma-manasīti jagat-trayāṇi /",
  "GR14brhms5cu:1631": "yasmād bhavanti vibhavanti viśanti yaṃ ca",
  "GR14brhms5cu:1632": "govindam ādi-puruṣaṃ tam ahaṃ bhajāmi //",
  "GR14brhms5cu:1633": "51// // BrS_5.60 //",
  "GR14brhms5cu:1634": "**************************************************************",
  "GR14brhms5cu:1635": "tac ca yuktam ity āha agnir mahīti /",
  "GR14brhms5cu:1636": "sarvaṃ spaṣṭam //51//",
  "GR14brhms5cu:1637": "**************************************************************",
  "GR14brhms5cu:1638": "yac-cakṣur eṣa savitā sakala-grahāṇāṃ",
  "GR14brhms5cu:1639": "rājā samasta-sura-mūrtir aśeṣa-tejāḥ /",
  "GR14brhms5cu:1640": "yasyājñayā bhramati sambhṛta-kāla-cakro",
  "GR14brhms5cu:1641": "govindam ādi-puruṣaṃ tam ahaṃ bhajāmi //",
  "GR14brhms5cu:1642": "52// // BrS_5.61 //",
  "GR14brhms5cu:1643": "**************************************************************",
  "GR14brhms5cu:1644": "kecit sa-vitāraṃ sarveśvaraṃ vadanti yathāha yac-cakṣur iti ya eva cakṣuḥ",
  "GR14brhms5cu:1645": "prakāśako yasya saḥ /",
  "GR14brhms5cu:1646": "yad āditya-gataṃ tejo jagad bhāsayate'khilam /",
  "GR14brhms5cu:1647": "yac candramasi yac cāgnau tat tejo viddhi māmakam //",
  "GR14brhms5cu:1648": "iti gītābhyaḥ /",
  "GR14brhms5cu:1649": "bhīṣāsmād vātaḥ pavate bhīṣodeti sūryaḥ //",
  "GR14brhms5cu:1650": "ity ādi śruteḥ /",
  "GR14brhms5cu:1651": "virāḍ-rūpasyaiva",
  "GR14brhms5cu:1652": "savitṛ-cakṣuṣṭvāc ca // 52 //",
  "GR14brhms5cu:1653": "**************************************************************",
  "GR14brhms5cu:1654": "dharmo 'tha pāpa-nicayaḥ śrutayas tapāṃsi",
  "GR14brhms5cu:1655": "brahmādi-kīṭa-patagāvadhayaś ca jīvāḥ /",
  "GR14brhms5cu:1656": "yad-datta-mātra-vibhava-prakaṭa-prabhāvā",
  "GR14brhms5cu:1657": "govindam ādi-puruṣaṃ tam ahaṃ bhajāmi //",
  "GR14brhms5cu:1658": "53// // BrS_5.62 //",
  "GR14brhms5cu:1659": "**************************************************************",
  "GR14brhms5cu:1660": "kiṃ bahunā, dharma iti /",
  "GR14brhms5cu:1661": "ahaṃ sarvasya prabhavo mattaḥ sarvaṃ pravartate",
  "GR14brhms5cu:1662": "[Gītā 10.8] iti śrī-gītābhyaḥ // 53 //",
  "GR14brhms5cu:1663": "**************************************************************",
  "GR14brhms5cu:1664": "yas tv indragopam athavendram aho sva-karma-",
  "GR14brhms5cu:1665": "bandhānurūpa-phala-bhājanam ātanoti /",
  "GR14brhms5cu:1666": "karmāṇi nirdahati kintu ca bhakti-bhājāṃ",
  "GR14brhms5cu:1667": "govindam ādi-puruṣaṃ tam ahaṃ bhajāmi //",
  "GR14brhms5cu:1668": "54// // BrS_5.63 //",
  "GR14brhms5cu:1669": "**************************************************************",
  "GR14brhms5cu:1670": "ataiva sarveśvaras tu parjanyavad draṣṭavyaḥ iti nyāyena",
  "GR14brhms5cu:1671": "karmānurūpa-phala-dātṛtvena sāmye'pi bhakte tu pakṣapāta-viśeṣaṃ karotīty",
  "GR14brhms5cu:1672": "āha yas tv indreti /",
  "GR14brhms5cu:1673": "samo'haṃ sarva-bhūteṣu na me dveṣo'sti na priyaḥ /",
  "GR14brhms5cu:1674": "ye bhajanti tu māṃ bhaktyā mayi te teṣu cāpy aham // [Gītā 9.29] iti /",
  "GR14brhms5cu:1675": "ananyāś cintayanto māṃ ye janāḥ paryupāsate /",
  "GR14brhms5cu:1676": "teṣāṃ nityābhiyuktānāṃ yoga-kṣemaṃ vahāmy aham // [Gītā 9.22] iti ca",
  "GR14brhms5cu:1677": "śrī-gītābhyaḥ // 54 //",
  "GR14brhms5cu:1678": "**************************************************************",
  "GR14brhms5cu:1679": "yaṃ krodha-kāma-sahaja-praṇayādi-bhīti-",
  "GR14brhms5cu:1680": "vātsalya-moha-guru-gaurava-sevya-bhāvaiḥ /",
  "GR14brhms5cu:1681": "sañcintya tasya sadṛśīṃ tanum āpur ete",
  "GR14brhms5cu:1682": "govindam ādi-puruṣaṃ tam ahaṃ bhajāmi //",
  "GR14brhms5cu:1683": "55// // BrS_5.64 //",
  "GR14brhms5cu:1684": "**************************************************************",
  "GR14brhms5cu:1685": "ya eva ca vairbhyo'py anya-durlabha-phalaṃ dadāti kim uta",
  "GR14brhms5cu:1686": "sva-viṣayaka-kāmādinā niṣkāma-śreṣṭhebhyaḥ /",
  "GR14brhms5cu:1687": "tataḥ ko vānyo bhajanīya",
  "GR14brhms5cu:1688": "iti bhajāmīty anta-prakaraṇam upasaṃharati yaṃ krodheti /",
  "GR14brhms5cu:1689": "sahaja-praṇayaṃ",
  "GR14brhms5cu:1690": "sakhyam / vātsalya-pitrādy-ucita-bhāvaḥ / mohaḥ",
  "GR14brhms5cu:1691": "sarva-vismaraṇa-maya-bhāvaḥ /",
  "GR14brhms5cu:1692": "para-brahmatayāsphūrtiḥ /",
  "GR14brhms5cu:1693": "guru-gauravaṃ",
  "GR14brhms5cu:1694": "svasmin pitṛtvādi-bhāvanāmayam /",
  "GR14brhms5cu:1695": "sevyo'yaṃ memeti bhāvanā dāsyam ity",
  "GR14brhms5cu:1696": "arthaḥ / tasya sadṛśīṃ krodhāveśino'prākṛta-mātrāṃśena,",
  "GR14brhms5cu:1697": "tu tat tad bhāvanā",
  "GR14brhms5cu:1698": "yogya-rūpa-guṇāṃśa-lābha-tāratamyena tulyam ity arthaḥ /",
  "GR14brhms5cu:1699": "adṛṣṭānyatamaṃ",
  "GR14brhms5cu:1700": "loke śīlaudārya-guṇaiḥ samam iti śrī-vāsudeva-vākyasya /",
  "GR14brhms5cu:1701": "jagad-vyāpāra-varjam [Vs. 4.4.17] iti brahma-sūtrasya,",
  "GR14brhms5cu:1702": "prayojyamāne mayi tāṃ",
  "GR14brhms5cu:1703": "śuddhāṃ bhāgavatīṃ tanum iti śrī-nārada-vākyasya ca dṛṣṭyā sarvathā",
  "GR14brhms5cu:1704": "tat-sadṛśatve virodhāt /",
  "GR14brhms5cu:1705": "vaireṇa yaṃ nṛpatayaḥ ity ādau anurakta-dhiyām",
  "GR14brhms5cu:1706": "punaḥ kim ity anurakta-dhīṣu suṣṭhv iti / anena",
  "GR14brhms5cu:1707": "goloka-stha-prapañcāvatīrṇayor ekatvam eva darśitam / tad uktaṃ -",
  "GR14brhms5cu:1708": "nandādayas tu taṃ dṛṣṭvā ity ādi // 55 //",
  "GR14brhms5cu:1709": "**************************************************************",
  "GR14brhms5cu:1710": "śriyaḥ kāntāḥ kāntaḥ parama-puruṣaḥ kalpa-taravo",
  "GR14brhms5cu:1711": "drumā bhūmiś cintāmaṇi-gaṇa-mayi toyam amṛtam /",
  "GR14brhms5cu:1712": "kathā gānaṃ nāṭyaṃ gamanam api vaṃśī priya-sakhi",
  "GR14brhms5cu:1713": "cid-ānandaṃ jyotiḥ param api tad āsvādyam api ca // // BrS_5.65 //",
  "GR14brhms5cu:1714": "sa yatra kṣīrābdhiḥ sravati surabhībhyaś ca su-mahān",
  "GR14brhms5cu:1715": "nimeṣārdhākhyo vā vrajati na hi yatrāpi samayaḥ /",
  "GR14brhms5cu:1716": "bhaje śvetadvīpaṃ tam aham iha golokam iti yaṃ",
  "GR14brhms5cu:1717": "vidantas te santaḥ kṣiti-virala-cārāḥ katipaye //",
  "GR14brhms5cu:1718": "56// // BrS_5.66 //",
  "GR14brhms5cu:1719": "**************************************************************",
  "GR14brhms5cu:1720": "tad evaṃ nijeṣṭa-devaṃ bhajanīyatvena stutvā tena viśiṣṭaṃ tal lokaṃ tathā",
  "GR14brhms5cu:1721": "stauti śriyaḥ kāntā iti yugmakena /",
  "GR14brhms5cu:1722": "śriyaḥ śrī-vraja-sundarī rūpās tāsām eva",
  "GR14brhms5cu:1723": "mantre dhyāne ca sarvatra prasiddheḥ /",
  "GR14brhms5cu:1724": "tāsām anantānām apy eka eva kāntaḥ",
  "GR14brhms5cu:1725": "iti parama-nārāyaṇādibhyo'pi tasya tat-tal-lokebhyo'pi tadīya-lokasya cāsya",
  "GR14brhms5cu:1726": "māhātmyaṃ darśitam /",
  "GR14brhms5cu:1727": "kalpa-taravo drumāḥ iti teṣāṃ sarveṣām eva",
  "GR14brhms5cu:1728": "sarva-pradatvāt tvāt tathaiva prathitam /",
  "GR14brhms5cu:1729": "bhūmir ity ādikaṃ ca tadvad bhūmir api sarva-spṛhāṃ dadāti kim uta",
  "GR14brhms5cu:1730": "kaustubhādi /",
  "GR14brhms5cu:1731": "toyam apy amṛtam iva svādu kim utāmṛtam ity ādi / vaṃśī",
  "GR14brhms5cu:1732": "priya-sakhīva sarvataḥ śrī-kṛṣṇasya sukha-sthiti-śrāvakatvena jñeyam /",
  "GR14brhms5cu:1733": "cid-ānanda-lakṣaṇaṃ vastv eva jyotiś candra-sūryādi-rūpam /",
  "GR14brhms5cu:1734": "samānodita-candrārkam iti vṛndāvana-viśeṣaṇaṃ gautamīya-tantra-dvaye / tac",
  "GR14brhms5cu:1735": "ca nitya-pūrṇa-candratvāt tathā tad eva param api tat tat prakāśyam apīty",
  "GR14brhms5cu:1736": "arthaḥ /",
  "GR14brhms5cu:1737": "tathā tad eva teṣām āsvādyaṃ bhogyam api ca cic-chaktimayatvād iti bhāvaḥ /",
  "GR14brhms5cu:1738": "darśayāmāsa lokaṃ svaṃ gopānāṃ tamasaḥ param [BhP 10.28.14] iti",
  "GR14brhms5cu:1739": "śrī-daśamāt /",
  "GR14brhms5cu:1740": "hayaśīrṣa-pañcarātre ca vaikuṇṭhastha-tattva-nirūpaṇe --",
  "GR14brhms5cu:1741": "dravya-tattvaṃ śṛṇu brahman pravakṣyāmi samāsataḥ /",
  "GR14brhms5cu:1742": "sarva-bhoga-pradā yatra pādapāḥ kalpa-pādapāḥ //",
  "GR14brhms5cu:1743": "gandha-rūpaṃ svādu-rūpaṃ dravyaṃ puṣpādikaṃ ca yat /",
  "GR14brhms5cu:1744": "heyāṃśānām abhāvāc ca rasa-rūpaṃ bhavec ca tat //",
  "GR14brhms5cu:1745": "tvag-bījaṃ caiva heyāṃśaṃ kaṭhināṃśaṃ ca yad bhavet /",
  "GR14brhms5cu:1746": "sarvaṃ tad bhautikaṃ viddhi nahi bhūtamayaṃ hi tat /",
  "GR14brhms5cu:1747": "rasavad bhautikaṃ dravyam atra syād rasa-rūpakam // iti /",
  "GR14brhms5cu:1748": "surabhībhyaś ca saratīti tvadīya-vaṃśī-dhvany-ādy-āveśād iti bhāvaḥ /",
  "GR14brhms5cu:1749": "vrajati nahīti tad-āveśena te tad-vāsinaḥ kālam api na jānantīti bhāvaḥ /",
  "GR14brhms5cu:1750": "kāla-doṣās tatra na santīti vā /",
  "GR14brhms5cu:1751": "na ca kālaḥ vikramaḥ [BhP 2.9.10] iti dvitīyāt /",
  "GR14brhms5cu:1752": "ataiva śvetaṃ śuddhaṃ dvīpaṃ anyāsaṅga-rahitam /",
  "GR14brhms5cu:1753": "yathā -- sarasi padmaṃ",
  "GR14brhms5cu:1754": "tiṣṭhati tathā-bhūmyāṃ hi tiṣṭhati [GTU 2.27] iti tāpanībhyaḥ /",
  "GR14brhms5cu:1755": "kṣitīti / tad",
  "GR14brhms5cu:1756": "uktaṃ yaṃ na vidmo vayaṃ sarve pṛcchanto'pi pitāmaham [HV 62.29] iti // 56 //",
  "GR14brhms5cu:1757": "**************************************************************",
  "GR14brhms5cu:1758": "athovāca mahā-viṣṇur bhagavantaṃ prajāpatim /",
  "GR14brhms5cu:1759": "brahman mahattva-vijñāne prajā-sarge ca cen matiḥ /",
  "GR14brhms5cu:1760": "pañca-ślokīm imāṃ vidyāṃ vatsa dattāṃ nibodha me //",
  "GR14brhms5cu:1761": "57// // BrS_5.67 //",
  "GR14brhms5cu:1762": "**************************************************************",
  "GR14brhms5cu:1763": "tad evaṃ tasya stutim uktvā śrī-bhagavat-prasāda-lābham āha atheti / sarvaṃ",
  "GR14brhms5cu:1764": "spaṣṭam // 57 //",
  "GR14brhms5cu:1765": "**************************************************************",
  "GR14brhms5cu:1766": "prabuddhe jñāna-bhaktibhyām ātmany ānanda-cin-mayī /",
  "GR14brhms5cu:1767": "udety anuttamā bhaktir bhagavat-prema-lakṣaṇā //",
  "GR14brhms5cu:1768": "58// // BrS_5.68 //",
  "GR14brhms5cu:1769": "**************************************************************",
  "GR14brhms5cu:1770": "tatra prasāda-rūpāṃ pañca-ślokīm āha prabuddha iti /",
  "GR14brhms5cu:1771": "jñāna-vijñāna-sampanno bhaja māṃ bhakti-bhāvitaḥ // [BhP 11.19.5] ity",
  "GR14brhms5cu:1772": "ekādaśāt // 58 //",
  "GR14brhms5cu:1773": "**************************************************************",
  "GR14brhms5cu:1774": "pramāṇais tat-sad-ācārais tad-abhyāsair nirantaram /",
  "GR14brhms5cu:1775": "bodhayan ātmanātmānaṃ bhaktim apy uttamāṃ labhet //",
  "GR14brhms5cu:1776": "59// // BrS_5.69 //",
  "GR14brhms5cu:1777": "**************************************************************",
  "GR14brhms5cu:1778": "prema-lakṣaṇa-bhakteḥ sādhana-jñāna-rūpayoḥ bhaktyoḥ prāpty-upāyam āha",
  "GR14brhms5cu:1779": "pramāṇair iti /",
  "GR14brhms5cu:1780": "pramāṇair bhagavac-chāstrais tat-sadācārais tadīyā ye santas",
  "GR14brhms5cu:1781": "teṣām ācārair anusṭānais tad-abhyāsais teṣām eva paunaḥpuṇyena bāhulyena",
  "GR14brhms5cu:1782": "ātmanā ātmānaṃ bodhayati svayam eva svaṃ bhagavad-āśritaḥ",
  "GR14brhms5cu:1783": "śuddha-jīva-rūpam anubhavati,",
  "GR14brhms5cu:1784": "tato'py uttamāṃ śuddhāṃ bhaktiṃ labhata iti /",
  "GR14brhms5cu:1785": "tathā ca śruti-stave -",
  "GR14brhms5cu:1786": "sva-kṛta-pureṣv amīṣv abahir-antara-saṃvaraṇaṃ",
  "GR14brhms5cu:1787": "tava puruṣaṃ vadanty akhila-śakti-dhṛto 'ṃśa-kṛtam /",
  "GR14brhms5cu:1788": "iti nṛ-gatiṃ vivicya kavayo nigamāvapanaṃ",
  "GR14brhms5cu:1789": "bhavata upāsate 'ṅghrim abhavaṃ bhuvi viśvasitāḥ // [BhP 10.87.20] iti // 59 //",
  "GR14brhms5cu:1790": "**************************************************************",
  "GR14brhms5cu:1791": "yasyāḥ śreyas-karaṃ nāsti yayā nirvṛtim āpnuyāt /",
  "GR14brhms5cu:1792": "yā sādhayati mām eva bhaktiṃ tām eva sādhayet //",
  "GR14brhms5cu:1793": "60// // BrS_5.70 //",
  "GR14brhms5cu:1794": "dharmān anyān parityajya mām ekaṃ bhaja viśvasan /",
  "GR14brhms5cu:1795": "yādṛśī yādṛśī śraddhā siddhir bhavati tādṛśī // // BrS_5.71 //",
  "GR14brhms5cu:1796": "kurvan nirantaraṃ karma loko 'yam anuvartate /",
  "GR14brhms5cu:1797": "tenaiva karmaṇā dhyāyan māṃ parāṃ bhaktim icchati //",
  "GR14brhms5cu:1798": "61// // BrS_5.72 //",
  "GR14brhms5cu:1799": "**************************************************************",
  "GR14brhms5cu:1800": "punaḥ śuddhām eva sādhana-bhaktiṃ draḍhayann akāmair api tām eva",
  "GR14brhms5cu:1801": "kuryād ity āha - dharmān anyān iti / tad uktaṃ -",
  "GR14brhms5cu:1802": "akāmaḥ sarva-kāmo vā mokṣa-kāma udāra-dhīḥ /",
  "GR14brhms5cu:1803": "tīvreṇa bhakti-yogena yajeta puruṣaṃ param // [BhP 2.3.10] iti // 61 //",
  "GR14brhms5cu:1804": "**************************************************************",
  "GR14brhms5cu:1805": "ahaṃ hi viśvasya carācarasya",
  "GR14brhms5cu:1806": "bījaṃ pradhānaṃ prakṛtiḥ pumāṃś ca /",
  "GR14brhms5cu:1807": "mayāhitaṃ teja idaṃ bibharṣi",
  "GR14brhms5cu:1808": "vidhe vidhehi tvam atho jaganti //",
  "GR14brhms5cu:1809": "62// // BrS_5.73 //",
  "GR14brhms5cu:1810": "**************************************************************",
  "GR14brhms5cu:1811": "tasmāt tava sisṛkṣāpi phaliṣyatīti sa-yuktikam āha - ahaṃ hīti / pradhānaṃ",
  "GR14brhms5cu:1812": "śreṣṭhaṃ bījaṃ,",
  "GR14brhms5cu:1813": "pūrṇa-bhagavad-rūpaṃ prakṛtir avyaktaṃ,",
  "GR14brhms5cu:1814": "pumān tad-draṣṭā,",
  "GR14brhms5cu:1815": "kiṃ bahunā tavam api mayā āhitaṃ arpitaṃ teja idaṃ bibharṣi,",
  "GR14brhms5cu:1816": "tasmāt tena",
  "GR14brhms5cu:1817": "mat-tejasā jaganti sarvāṇi sthāvara-jaṅgamāni he vidhe hi kurv iti //62//",
  "GR14brhms5cu:1818": "iti śrī-brahma-saṃhitāyāṃ mūla-sūtrākhyasya pañcamādhyāyasya",
  "GR14brhms5cu:1819": "śrīla-śrīpāda-śrī-jīva-gosvāmi-kṛtā dig-darśanī nāmnī ṭīkā samāptā //"
}