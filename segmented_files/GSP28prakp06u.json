{
  "GSP28prakp06u:0": "________________________________________ oṃ",
  "GSP28prakp06u:2": "śrīmatprabhākaragurutantradhurandhareṇa",
  "GSP28prakp06u:3": "mahāmahopādhyāya-śālikanāthamiśreṇa praṇītā prakaraṇapañcikā",
  "GSP28prakp06u:4": "nyāyasiddhyākhyayā vyākhyayā viṣamasthalaṭipparāyā",
  "GSP28prakp06u:5": "ca samalaṅkṛtā",
  "GSP28prakp06u:7": "atha 107pramāṇapārāyaṇaṃ nāma",
  "GSP28prakp06u:8": "ṣaṣṭhaṃ prakaraṇam /",
  "GSP28prakp06u:9": "prathamaḥ pratyakṣaparicchedaḥ prakaraṇārthapratijñā /",
  "GSP28prakp06u:10": "svarūpasaṃkhyārthaphaleṣu vādibhiḥ yato vivādā bahudhā vitenire /",
  "GSP28prakp06u:11": "tato vayaṃ tatpratibodhasiddhaye pramāṇapārāyaṇamārabhāmahe // 1 //",
  "GSP28prakp06u:12": "kiṃ punaridaṃ pramāṇaṃ nāma ?",
  "GSP28prakp06u:13": "na tāvadavisaṃvādi jñānaṃ pramāṇam /",
  "GSP28prakp06u:14": "smṛterapi tathābhāvaprasakteḥ /",
  "GSP28prakp06u:15": "atha smṛtirvikalparūpatayā paramārthasat svalakṣaṇamagṛhṇāntī saṃvṛtisantamākāramavastubhūtamullikhantī dvicandrādibodhavannāvisaṃvādinīti matam /",
  "GSP28prakp06u:16": "evamapi nānumānaṃ pramāṇaṃ syāt /",
  "GSP28prakp06u:17": "tasyāpi vikalparūpatvāt /",
  "GSP28prakp06u:18": "tarhi vikalparūpamanumānamavastuviṣayamapi vastuviṣayamivādhyavasīyate,",
  "GSP28prakp06u:19": "ityadhyavasīyamānavastubhūtasvalakṣaṇāvisaṃvāditayā tatpramāṇam /",
  "GSP28prakp06u:20": "smṛtirapi tathā syāt /",
  "GSP28prakp06u:21": "sāpi hi svalakṣaṇādhyavasāyinyeva jāyate /",
  "GSP28prakp06u:22": "api cāvastubhūtaṃ svaviṣayaṃ vastutayādhyavasyacchuktikārajatabedhavat kathamanumānamavisaṃvādi /",
  "GSP28prakp06u:23": "kiñca yadyanumānaṃ vikalparūpatayā svalakṣaṇaṃ na gṛhṇāti,",
  "GSP28prakp06u:24": "kathaṃ tarhyadhyavasyatyapi /",
  "GSP28prakp06u:25": "nahi grahaṇādanyo 'dhyavasāyo nāma /",
  "GSP28prakp06u:26": "yo hyākāro na gṛhyate sa kathamadhyavasīyetāpi /",
  "GSP28prakp06u:27": "pratītiviruddhaṃ cedamucyate “smṛtiranumānavad bāhyaṃ vastu na viṣayīkurute” iti /",
  "GSP28prakp06u:28": "vikalpabhūtayorapi tayoḥ pratyakṣapratītavastugrāhakatvapratīteḥ /",
  "GSP28prakp06u:29": "athocyeta---na vayaṃ yathāvasthitārthagrāhakamavisaṃvādakamabhidadhmahe,",
  "GSP28prakp06u:30": "kintvarthakriyāsamarthavastupariprāpakam /",
  "GSP28prakp06u:31": "yathābhūtaṃ hi yena vastūpadarśitaṃ,",
  "GSP28prakp06u:32": "pravṛtto 'pi yadi tathābhūtameva pratilabhate;",
  "GSP28prakp06u:33": "tadā tadavisaṃvādijñānaṃ pramāṇamucyate /",
  "GSP28prakp06u:34": "tathā coktam---“pramāṇamavisaṃvādijñānamarthakriyāsthitiḥ /",
  "GSP28prakp06u:35": "avisaṃvādanaṃ .......[pra. vā. pari. 1-ślo. 3.]” iti tathā---“na108 hyābhyāmarthaṃ paricchidya pravarttamānor'thakriyāyāṃ visaṃvādyata” iti ca /",
  "GSP28prakp06u:36": "evamapi smṛteḥ prāmāṇyāpattiḥ /",
  "GSP28prakp06u:37": "atha mataṃ smṛtvār'tha pravartamāno niyamenār'tha na pratilabhate iti /",
  "GSP28prakp06u:38": "evamapi bhūtārthaviṣayamanumānamapramāṇaṃ syāt /",
  "GSP28prakp06u:39": "nahi tadupadarśitārthasya pratilambho 'sti /",
  "GSP28prakp06u:40": "atha yadyapyanumānapratītasya bhūtasya vastunaḥ prāptirnāsti,",
  "GSP28prakp06u:41": "tathāpi tatpratibaddhaliṅgajanmatayā tasya prāptiyogyatā tāvadastyeva,",
  "GSP28prakp06u:42": "tāvatā ca tasya prāmāṇyamiti /",
  "GSP28prakp06u:43": "evamapi smṛtiḥ pramāṇamāpadyate /",
  "GSP28prakp06u:44": "smṛtirapi hyanumānavadarthe pāramparyeṇa pratibaddhaiva /",
  "GSP28prakp06u:45": "yathā vahnisvalakṣaṇāddhūmasvalakṣaṇam,",
  "GSP28prakp06u:46": "tataśca dhūmadarśanam,",
  "GSP28prakp06u:47": "tataśca dhūmavikalpaḥ,",
  "GSP28prakp06u:48": "tasmāccānumānamityanumānamarthena pāramparyeṇa pratibaddhatvādarthāvisaṃvādi arthaprāpaṇasamartham,",
  "GSP28prakp06u:49": "tathā smṛtirapi---arthādanubhavaḥ,",
  "GSP28prakp06u:50": "tataḥ saṃskāraḥ,",
  "GSP28prakp06u:51": "saṃskārācca smṛtirityarthapratibaddhaiveti tatprāptiyogyatayā pramāṇamāpadyeta /",
  "GSP28prakp06u:52": "yadi manvīta satyāmapi prāptiyogyatāyāṃ smṛteryat tayā prāpayitavyaṃ svalakṣaṇaṃ,",
  "GSP28prakp06u:53": "tadanubhavenaiva prāpitamiti na pramāṇaṃ smṛtiḥ,",
  "GSP28prakp06u:54": "anumānaṃ tvaprāptasvalakṣaṇaprāpakatayā pramāṇamiti /",
  "GSP28prakp06u:55": "evamapyarthakriyāsamarthavastupariprāpakatāmātraṃ na pramāṇalakṣaṇam,",
  "GSP28prakp06u:56": "kintu viśeṣaṇamupādeyam,",
  "GSP28prakp06u:57": "109aprāptaprāpakamavisaṃvādijñānaṃ pramāṇamiti /",
  "GSP28prakp06u:58": "athocyate prāptaṃ prati prāpakatvamevāparasya nāstīti /",
  "GSP28prakp06u:59": "tadasat /",
  "GSP28prakp06u:60": "arthapratibaddhatā hi prāpakatā,",
  "GSP28prakp06u:61": "sā ca jñānāntarasyāpi nānupapannā /",
  "GSP28prakp06u:62": "yadyucyeta na prāpakatāmatreṇa prāmāṇyam,",
  "GSP28prakp06u:63": "api tu pravartakatayāpi /",
  "GSP28prakp06u:64": "tathā sati yat prāpayatipravartayati,",
  "GSP28prakp06u:65": "ca tat pramāṇamiti /",
  "GSP28prakp06u:66": "etadapi na kiñcit /",
  "GSP28prakp06u:67": "pravartakatāpi jñānāntarasyāpi ghaṭata eva /",
  "GSP28prakp06u:68": "pravṛtti yogyārthopadarśakatvameva pravartakatvam ;",
  "GSP28prakp06u:69": "tacca bhūtārthaviṣayānumānasyeva smaraṇasyāpyasti /",
  "GSP28prakp06u:70": "pravartakatve ca pramāṇalakṣaṇā nupraveśini nirvikalpakajñānānāmapramāṇatā syāt,",
  "GSP28prakp06u:71": "svayaṃ vyavahārapravartakatvābhāvāt /",
  "GSP28prakp06u:72": "tadutthāstu vikalpā eva prāpakatayā pravartakatayā ca pramāṇabhūtāḥ syuḥ /",
  "GSP28prakp06u:73": "dhārāvāhikajñāneṣu ca pūrvajñānaviṣayārthatvāduttareṣāṃ pramititvaṃ na syāt /",
  "GSP28prakp06u:74": "athocyeta /",
  "GSP28prakp06u:75": "iṣyata eva teṣāmapramāṇateti /",
  "GSP28prakp06u:76": "tadayuktam /",
  "GSP28prakp06u:77": "loke teṣu pūrvasmādaviśiṣṭatvāt pramāṇabhāvasya /",
  "GSP28prakp06u:78": "laukikaṃ ca 110prāmāṇyaṃ parīkṣakairapyanusaraṇīyam /",
  "GSP28prakp06u:79": "atha bhinnatvādarthakṣaṇānāṃ sarveṣāmapyaprāptaprāpakatvamastīti /",
  "GSP28prakp06u:80": "tadasat /",
  "GSP28prakp06u:81": "kṣaṇabhedasyāparāmarśānna tadapekṣā pramāṇatociteti /",
  "GSP28prakp06u:82": "kṣaṇikatā ca 111mīmāṃsājīvarakṣāyāṃ pratikṣiptaiveti kṛtamativistareṇa /",
  "GSP28prakp06u:83": "bhāṭṭābhimatapramāṇalakṣaṇakhaṇḍanam /",
  "GSP28prakp06u:84": "nāpi 112dṛgmavisaṃvādyagṛhītārthagrāhakaṃ pramāṇamiti pramāṇalakṣaṇamupapadyate /",
  "GSP28prakp06u:85": "dhārāvāhikajñānānāmuttareṣāṃ purastāttanapratītārthaviṣayatayā prāmāṇyāpākaraṇāt /",
  "GSP28prakp06u:86": "na ca kālabhedāvasāyitayā prāmāṇyopapattiḥ /",
  "GSP28prakp06u:87": "sato 'pi kālabhedasyātisaukṣmyādanavagrahāt /",
  "GSP28prakp06u:88": "api ca dṛgmiti kiṃ nivarttyam ?",
  "GSP28prakp06u:89": "saṃśayajñānamiti cet,",
  "GSP28prakp06u:90": "kaḥ punarayaṃ saṃśayaḥ ?",
  "GSP28prakp06u:91": "sādhāraṇadharmadarśanādekatra anekadharmāvagamādvādināmadhyavasīyamānaviśeṣāṇāṃ vipratipatteścānadhyavasitaviśeṣe vastunyaniyataviśeṣaviṣayaṃ vijñānaṃ 113saṃśaya iti tārkikāḥ /",
  "GSP28prakp06u:92": "yathā santamasatirohitaviśeṣe vastunyūrdhvatāmātradarśanena kimayaṃ sthāṇuruta puruṣa iti /",
  "GSP28prakp06u:93": "tathā---pratyakṣo vāyuḥ sparśavattvāt pṛthivīvat /",
  "GSP28prakp06u:94": "tathā---apratyakṣo vāyurarūpavattvāt gaganavaditi /",
  "GSP28prakp06u:95": "kecinnityaṃ śabdamāhuḥ,",
  "GSP28prakp06u:96": "kecidanityaṃ iti vādināṃ vivādāt jijñāsostattve saṃśayo bhavati iti /",
  "GSP28prakp06u:97": "tadasat /",
  "GSP28prakp06u:98": "yau hi dharmau saṃśayyete,",
  "GSP28prakp06u:99": "tayorekamidaṃ jñānaṃ nodīyate,",
  "GSP28prakp06u:100": "kintu dbe ete vijñāne viśeṣaṇasmaraṇe /",
  "GSP28prakp06u:101": "tayośca viśeṣaṇayorekasyāpi tasmin dharmiṇi niścayo nāstītyekāntato vyavahāraṃ pratipattā pravartayitumaśaknuvan saṃśeta iva bhavatīti,",
  "GSP28prakp06u:102": "bhavati saṃśayavyavahāraḥ /",
  "GSP28prakp06u:103": "ye ca smaraṇe tayorgṛhītagrāhitayaiva prāmāṇyaṃ nirastamiti kiṃ dṛggrahaṇena /",
  "GSP28prakp06u:104": "114avisaṃvādigrahaṇamapi sarvajñānānāmarthāvyabhicārādaviśeṣakam /",
  "GSP28prakp06u:105": "nanu śuktikāyāṃ rajatamidamiti jñānaṃ,",
  "GSP28prakp06u:106": "pratibimbajñānaṃ ca vyabhicāri dṛśyate /",
  "GSP28prakp06u:107": "naitadevam /",
  "GSP28prakp06u:108": "yadi rajatajñānaṃ rajataviṣayaṃ na syāt,",
  "GSP28prakp06u:109": "tato vyabhicaratyartham /",
  "GSP28prakp06u:110": "rajataviṣayatve tu ko vyabhicāraḥ?",
  "GSP28prakp06u:111": "nanu nedaṃ jñānaṃ rajataviṣayam,",
  "GSP28prakp06u:112": "kintu śuktikāviṣayameva /",
  "GSP28prakp06u:113": "ucyate /",
  "GSP28prakp06u:114": "śuktikāviṣayamityasya ko 'rthaḥ ?",
  "GSP28prakp06u:115": "kiṃ yāsau śuktikāvyaktistāmeva viṣayīkaroti ?",
  "GSP28prakp06u:116": "uta śuktikātvameva /",
  "GSP28prakp06u:117": "na tāvadśuktivyaktiranena viṣayīkartu śakyā /",
  "GSP28prakp06u:118": "bhinnatvādākārasyākāriṇaśca /",
  "GSP28prakp06u:119": "na ca samīcīnarajavyaktirapi na rajatatvabuddhyā gocarībhavati,",
  "GSP28prakp06u:120": "kiṃ punaḥ śuktikā vyaktiḥ ?",
  "GSP28prakp06u:121": "śuktikātvaṃ punarabhāsamānameva viṣaya iti nopapadyate /",
  "GSP28prakp06u:122": "athocyeta vyavahārayogyatāpattirviṣayatvamiti,",
  "GSP28prakp06u:123": "tathāpi śuktikātvamaviṣaya eva /",
  "GSP28prakp06u:124": "na hi tad vyavahārayogyatāmāpadyate /",
  "GSP28prakp06u:125": "avabhāsamānataiva viṣayatvam /",
  "GSP28prakp06u:126": "tena rajatatvameva viṣayaḥ /",
  "GSP28prakp06u:127": "tacca purovartini na sambhavatīti tadviṣayiṇī smṛtireveyaṃ kuto 'syā vyabhicāraḥ /",
  "GSP28prakp06u:128": "pratibimbajñānaṃ tu mukhādyavabhāvaṃ mukhādiviṣayameva /",
  "GSP28prakp06u:129": "bhāsvare hi darpaṇādau nayanaraśmirnipatitaḥ pratihataḥ parāvṛtto mukhādinā saṃyuktastadeva mukhādi gṛhṇāti /",
  "GSP28prakp06u:130": "nanvevamapi savyadakṣiṇaviparyāso,",
  "GSP28prakp06u:131": "deśaviśeṣānyatvaparimāṇālpatvamahattvapratibhāsaśca nirnibandhanaḥ /",
  "GSP28prakp06u:132": "atrābhidhīyate /",
  "GSP28prakp06u:133": "mukhāderdeśo na gṛhyate darpaṇādīnāṃ tvagrahaṇamiti mukhādayastaddeśā iva bhānti /",
  "GSP28prakp06u:134": "abhimukhena mukhādinā nayanaraśmiḥ saṃyukta iti tathaiva tadavagamāt savyadakṣiṇaviparyāso yukta eva /",
  "GSP28prakp06u:135": "alpatvamahattve ca darpaṇāde raśmipratighātahetoralpatayā mahattayā ca doṣabhūtayā mukhādiparimāṇāgrahaṇāddarpaṇādiparimāṇagrahaṇācca mukhādiṣvavabhāsete /",
  "GSP28prakp06u:136": "tena nāsti vyabhicāraḥ /",
  "GSP28prakp06u:137": "evamādi ca nayavīthyāṃ nipuṇataramupapāditamityanayaiva diśā sarvatra115 vyabhicāro varjanīya iti nedamapi pramāṇalakṣaṇam /",
  "GSP28prakp06u:138": "prābhākarasammataṃ pramāṇalakṣaṇam /",
  "GSP28prakp06u:139": "idānīṃ svābhimataṃ pratyakṣalakṣaṇamāha /",
  "GSP28prakp06u:140": "“pramāṇamanubhūtiḥ“116 /",
  "GSP28prakp06u:141": "na ca smṛteḥ prāmāṇyāpattiriti darśayati---“sā smṛteranyā” iti atha kā smṛtiḥ /",
  "GSP28prakp06u:142": "“smṛtiḥ punaḥ---pūrvavijñānasaṃskāramātrajaṃ jñānamucyate” /",
  "GSP28prakp06u:143": "nacaivaṃ dhārāvahikajñānānāṃ smṛtitvam /",
  "GSP28prakp06u:144": "indriyārthasannikarṣajatvāt pūrvavat /",
  "GSP28prakp06u:145": "mātragrahaṇācca pratyabhijñānasya na smṛtitvam,",
  "GSP28prakp06u:146": "indriya117sacivasaṃskārajatvāt /",
  "GSP28prakp06u:147": "atha kathaṃ smṛtirna pramāṇam /",
  "GSP28prakp06u:148": "tatrāha “na pramāṇaṃ smṛtiḥ pūrvapratipatterapekṣaṇāt” /",
  "GSP28prakp06u:149": "smṛtirhi tadityupajāyamānāṃ prācīṃ pratītimanuruddhyamānāṃ na svātantryeṇārthaṃ paricchinattīti na pramāṇam /",
  "GSP28prakp06u:150": "smṛtipramoṣastarhi pramāṇam / na /",
  "GSP28prakp06u:152": "so 'pi pūrvapratītisavyapekṣa eva /",
  "GSP28prakp06u:153": "tajjanyasaṃskāramātrādhīnajanmatvāt /",
  "GSP28prakp06u:154": "dhārāvāhikavijñāneṣu tarhyuttaravijñānāni smṛtipramoṣādaviśiṣṭāni kathaṃ pramāṇāni ityatrāha---“anyonyanirapekṣāstu dhārāvāhikabuddhayaḥ” /",
  "GSP28prakp06u:155": "vyāpriyamāṇe hi pūrvavijñānakāraṇakalāpe uttareṣāmapyutpattiriti na utpattitaḥ pratītito vā dhārāvāhikavijñānāni parasparasyātiśerata iti yuktā sarveṣāmapi pramāṇatā /",
  "GSP28prakp06u:156": "yadyanubhūtimātraṃ pramāṇaṃ,",
  "GSP28prakp06u:157": "tato rajatamidamiti yad bhrāntivijñānaṃ,",
  "GSP28prakp06u:158": "tadapi pramāṇaṃ syāt /",
  "GSP28prakp06u:159": "atrocyate /",
  "GSP28prakp06u:160": "rajatamidamiti nedamekaṃ vijñānam,",
  "GSP28prakp06u:161": "kintu dve ete vijñāne grahaṇasmaraṇarūpe /",
  "GSP28prakp06u:162": "tatra rajatamiti smaraṇaṃ tasyānubhavarūpatvābhāvānna prāmāṇyaprasaṅgaḥ /",
  "GSP28prakp06u:163": "idamiti vijñānamanubhavarūpaṃ pramāṇamiṣyata eva /",
  "GSP28prakp06u:164": "bhrāntirūpatā rajatajñānasyaiva,",
  "GSP28prakp06u:165": "grahaṇavyavahārapravartakatayā 118vyavahāre visamvādakatvāt /",
  "GSP28prakp06u:166": "ye 'pi caikamidaṃ vijñānaṃ mithyābhūtamityāsthiṣata;",
  "GSP28prakp06u:167": "te 'pi bādhakapratyayādhīnaṃ mithyātvamabhyupagacchanto nedamaṃśasya mithyābhāvaṃ vaditumīśate,",
  "GSP28prakp06u:168": "tatra bādhakapratyayābhāvāt /",
  "GSP28prakp06u:169": "bādhakapratyayadaśāyāmapīdamaṃśasyānuvṛtteḥ /",
  "GSP28prakp06u:170": "ekamapi vijñānamarthāvacchedasamāśritabhedaṃ pramāṇamapramāṇaṃ ca yuktameva /",
  "GSP28prakp06u:171": "pītaśaṅkhādijñānaṃ tarhi pramāṇaṃ prasaktam /",
  "GSP28prakp06u:172": "tatra hi pītimā śaṅkhasvarūpañca dvayamanubhūyata eva /",
  "GSP28prakp06u:173": "nayanagatapittadravyavarttī hi pītimāpyanubhūyata eveti nayavīthyāṃ nipuṇataramupapāditam /",
  "GSP28prakp06u:174": "śaṅkhasvarūpe cānubhūtiravisaṃvādaiva /",
  "GSP28prakp06u:175": "nāyaṃ doṣaḥ /",
  "GSP28prakp06u:176": "ko nāma pītaśaṅkhajñānamapramāṇamāha,",
  "GSP28prakp06u:177": "pramāṇameva hi tad,",
  "GSP28prakp06u:178": "yathārthaviṣayatvāt /",
  "GSP28prakp06u:179": "vijñānadvayantvetadekavijñānasādhāraṇarūpam,",
  "GSP28prakp06u:180": "tatraikavijñānasādhāraṇarūpāvamarśādekavijñānasadṛśavyavahārapravartakatayā vyavahāradaśāyāṃ visamvādamāvahat pramāṇamapi sad bhrāntamityucyate /",
  "GSP28prakp06u:181": "yatra tu vyavahāravisamvādo nāsti,",
  "GSP28prakp06u:182": "tatra bhrāntirapi na vyapadiśyate /",
  "GSP28prakp06u:183": "yathoṣṇajalajñāne /",
  "GSP28prakp06u:184": "tatrāpi na jalagatamauṣṇyamanubhūyate,",
  "GSP28prakp06u:185": "kintu vanhnyavayavagatameva /",
  "GSP28prakp06u:186": "jalagatasyauṣṇyasya ca vanhayasaṃyogenotpādanānabhyupagamāt /",
  "GSP28prakp06u:187": "pākajo hi guṇaḥ pākāntareṇaiva nivartate /",
  "GSP28prakp06u:188": "jalagatasyauṣṇyasyānapekṣitapākasyaivāgnisaṃyogavicchedenaiva nivṛttiḥ /",
  "GSP28prakp06u:189": "gatvarā hi tatra tejo 'vayavāḥ sañcāritāsteṣvanyatra gateṣvaparatejo 'vayavasañcaraṇavicchede yuktaivāpākajatve pākāntarānapekṣā auṣṇyasya nivṛttiriti,",
  "GSP28prakp06u:190": "na pītaśaṅkhādijñānatulyatvamuṣṇajalajñānasya /",
  "GSP28prakp06u:191": "tasmāt pītaśaṅkhādijñānaṃ pramāṇameva bhrāntañcetyanavadyam /",
  "GSP28prakp06u:192": "yastu viparītakhyātivādī uṣṇajalajñānamapramāṇaṃ bhrāntañcāha,",
  "GSP28prakp06u:193": "tasya sarvalokavirodhaḥ /",
  "GSP28prakp06u:194": "pramāṇasaṃkhyānirūpaṇam /",
  "GSP28prakp06u:195": "katividhaṃ punaḥ pramāṇamityatrāha---“tatra pañcavidhaṃ mānam” /",
  "GSP28prakp06u:196": "anenaikādisaṃkhyā,",
  "GSP28prakp06u:197": "ṣaḍādisaṃkhyā ca 119vyavacchinnā /",
  "GSP28prakp06u:198": "kāḥ punastā vidhā ityatrāha--- śāstraṃ tathopamānārthāpattī iti gurormatam” /",
  "GSP28prakp06u:199": "gautamoktapratyakṣalakṣaṇasyānuvādaḥ /",
  "GSP28prakp06u:200": "kiṃ punaḥ pratyakṣasya lakṣaṇam /",
  "GSP28prakp06u:201": "kecidāhuḥ---120indriyārthasannikarṣotpannaṃ jñānamavyapadeśyamavyabhicāri vyavasāyātmakaṃ pratyakṣamiti /",
  "GSP28prakp06u:202": "indriyasyārthena sannikarṣādyadutpadyate jñānaṃ tat pratyakṣam /",
  "GSP28prakp06u:203": "tatra sa ca sannikarṣaḥ ṣoḍhā bhidyate---saṃyogaḥ,",
  "GSP28prakp06u:204": "saṃyuktasamavāyaḥ,",
  "GSP28prakp06u:205": "saṃyuktasamavetasamavāyaḥ,",
  "GSP28prakp06u:206": "samavāyaḥ,",
  "GSP28prakp06u:207": "samavetasamavāyaḥ,",
  "GSP28prakp06u:208": "saṃyuktaviśeṣaṇatā ceti, /",
  "GSP28prakp06u:209": "tatra saṃyogāt pārthivāpyataijasavāyavīyānāṃ dravyāṇāṃ cakṣuḥsparśanābhyāṃ grahaṇam /",
  "GSP28prakp06u:210": "prāpyakāri cakṣuḥ bahirindriyatvāt tvagindriyavat /",
  "GSP28prakp06u:211": "taijasaṃ tad rūpapratītihetutvāt dīpavat /",
  "GSP28prakp06u:212": "tasya raśmayaḥ prasaranto dravyeṇa saṃyujyante /",
  "GSP28prakp06u:213": "te ca pṛthvagrā iti pṛthūnyapi dravyāṇi 121prāpnuvanti /",
  "GSP28prakp06u:214": "nanvevaṃ dūre artha iti sāntarālagrahaṇaṃ na syāt,",
  "GSP28prakp06u:215": "prāptau satyāṃ dūratvāsaṃbhavāt prāpyakāritvāt sparśanavat /",
  "GSP28prakp06u:216": "kiñca saṃyogasya gatinibandhanatvād gatimatāṃ ca krameṇāsannadūragamanāt samakālamāseduṣāṃ davīyasāṃ cārthānāṃ grahaṇaṃ nopapadyate /",
  "GSP28prakp06u:217": "ucyate--- 122bhogāyatanāpekṣayā sāntarālagrahaṇaṃ tāvadupapannam /",
  "GSP28prakp06u:218": "samasamayasaṃvedane tu kecitparihāramevaṃ varṇayanti /",
  "GSP28prakp06u:219": "sakalānarthānprāpyayugapadupasthitena bāhyena tejasā sahaikībhūtāste cākṣuṣā raśmayo yugapadgrahaṇahetava iti /",
  "GSP28prakp06u:220": "123tadanye dūṣayanti---itthaṃ prāptāvabhyupagamyamānāyāmatidūravyavahitānāmapyarthānāṃ grahaṇaṃ durnivāram /",
  "GSP28prakp06u:221": "anyetvāhuḥ---kṣepīyastayā teṣāṃ raśmīnāṃ kālabhedānavagrahādyaugapadyābhimāna iti /",
  "GSP28prakp06u:222": "tadapare nānumanyante /",
  "GSP28prakp06u:223": "atisannikṛṣṭeṣu vastuṣu gatikālabhedaḥ padmapatraśatabhedavat mā nāma avasāyi /",
  "GSP28prakp06u:224": "124anekayojanasahastrāntariteṣu bhūmiṣṭheṣvartheṣu dhruve ca sadaiva kālabhedānavasāyo na buddhimanurañjayati /",
  "GSP28prakp06u:225": "125vayantu vadāmaḥ---adṛṣṭasāpekṣatvādadoṣaḥ /",
  "GSP28prakp06u:226": "nayanaraśmibhirekībhūte 'pi bāhye tejasi yāvāneva tasya bhāgo 'dṛṣṭavaśenopalabdhihetutayopāttaḥ /",
  "GSP28prakp06u:227": "tāvānevopalabdhaye prabhavati,",
  "GSP28prakp06u:228": "na sarva iti,",
  "GSP28prakp06u:229": "na sarvopalambho yugapat bhaumadhruvādisiddhiśca /",
  "GSP28prakp06u:230": "nanu prāpyakāriṇi nāyane tejasi kācābhrapaṭalatimirāntariteṣu kathamupalabdhiḥ /",
  "GSP28prakp06u:231": "tairnayanaraśmerapratighātāt /",
  "GSP28prakp06u:232": "ye126 punaraprāpyakāri cakṣurāhusteṣāṃ vyavahitaviprakṛṣṭārthagrahaṇaṃ durnivāram /",
  "GSP28prakp06u:233": "sannidhāna iva viprakarṣe 'pi sphuṭataramaṇīyāṃso 'pyarthā gṛhyeran /",
  "GSP28prakp06u:234": "prāpya grahaṇe tu tejovayavānāmapracuratayā yuktamasphuṭadarśanaṃ davīyasām,",
  "GSP28prakp06u:235": "kṣodiṣṭhānāmadarśanam /",
  "GSP28prakp06u:236": "atha kasmādaṇu pārthivādi ākāśakāladigātmānaśca na pratyakṣeṇa gṛhyante /",
  "GSP28prakp06u:237": "ucyate---mahatvamanekadravyatvaṃ rūpaviśeṣaśca sannirṣa iva pratyakṣahetuḥ /",
  "GSP28prakp06u:238": "127anekadravyābhāvātparamāṇoradarśanam /",
  "GSP28prakp06u:239": "amahattvāddvayaṇukasya /",
  "GSP28prakp06u:240": "ākāśādīnāṃ tvarūpatvādaddravyadravyatvācceti vetitavyam /",
  "GSP28prakp06u:241": "tatredaṃ bodhyam---trividhaṃ dravyaṃ saṃyogāddarśanasparśanābhyāṃ gṛhyate /",
  "GSP28prakp06u:242": "saṃyuktasamavāyācca tadgataguṇānāṃ rūpādīnāṃ karmaṇāñca grahaṇam /",
  "GSP28prakp06u:243": "saṃyuktasamevatasamavāyācca guṇatva-karmatva-rūpatvādīnām /",
  "GSP28prakp06u:244": "samavāyāt śabdagrahaṇam /",
  "GSP28prakp06u:245": "karṇaśaṣkuloparicchinnagaganameva śrotram,",
  "GSP28prakp06u:246": "tadguṇaśśabda iti tattvāloke nipuṇataramuktam /",
  "GSP28prakp06u:247": "samavetasamavāyācca śabdatvapratītiḥ /",
  "GSP28prakp06u:248": "saṃyuktaviśeṣaṇatayābhāvagrahaṇam,",
  "GSP28prakp06u:249": "aphalavatī śākheti /",
  "GSP28prakp06u:250": "naiyāyikamatakhaṇḍanam /",
  "GSP28prakp06u:251": "128tadayuktam---yadi mahattvānekadravyatavarūpavattvānyeva pratyakṣa 129nimittam,",
  "GSP28prakp06u:252": "tadā vāyorapratyakṣatā syāt /",
  "GSP28prakp06u:253": "na ca vācyamiṣyata eveti /",
  "GSP28prakp06u:254": "sparśanena tadupalambhāt /",
  "GSP28prakp06u:255": "sparśamātraṃ tenopalambhate,",
  "GSP28prakp06u:256": "na vāyudravyamiti cet /",
  "GSP28prakp06u:257": "śītoṣṇānuṣṇāśītasparśeṣūpalabhyamāneṣu pratyabhijñāyamānatvāddravyasya /",
  "GSP28prakp06u:258": "yadā hi taijasamuṣṇatvaṃ jalagatañca śītatvaṃ vāyoścānuṣṇāśītatvaṃ sparśanena vāyau vāti sati pratīyate,",
  "GSP28prakp06u:259": "tadā pratyabhijñāyate dravyaṃ tadevedimiti /",
  "GSP28prakp06u:260": "tena na sparśamātrapratītiḥ /",
  "GSP28prakp06u:261": "tasmādrūpavattvamiva sparśavattāpi pratyakṣe heturityusaṃkhyānaṃ kartavyam /",
  "GSP28prakp06u:262": "yacca saṃyuktasamavetatvātkarmaṇāṃ pratyakṣatvamuktam,",
  "GSP28prakp06u:263": "tadapyayuktam /",
  "GSP28prakp06u:264": "tasya saṃyogavibhāgalakṣaṇaphalānumeyatvāt130 /",
  "GSP28prakp06u:265": "etacca pañcikādvaye prapañcitam,",
  "GSP28prakp06u:266": "atrāpi cānumānaparicchede vakṣyāmaḥ /",
  "GSP28prakp06u:267": "131yacca saṃyuktasamavetasamavāyādguṇatvādīnāṃ grahaṇamiṣṭaṃ,",
  "GSP28prakp06u:268": "tadapi teṣāmabhāvādevāyuktam /",
  "GSP28prakp06u:269": "samavetasamavāyācca śabdatvagrahaṇamapyevamevānupapannam /",
  "GSP28prakp06u:270": "saṃyuktaviśeṣaṇatayābhāvagrahaṇamatraiva132 133nirākariṣyāmaḥ /",
  "GSP28prakp06u:271": "anyacca samavāyaviśeṣaṇatā nāma sannikarṣāntaraṃ kimiti neṣyate /",
  "GSP28prakp06u:272": "yathā goraśvasya cānyonyābhāvapratītaye saṃyuktaviśeṣaṇatā nāma sannikarṣāntaramāśrīyate134;",
  "GSP28prakp06u:273": "tathā 135kakārakhakārayorapītaretarābhāvāvagamāya samavetaviśeṣaṇatālakṣaṇaṃ sannikarṣāntaramabhyupagantumucitam /",
  "GSP28prakp06u:274": "tasmārttividha eva sannikarṣaḥ pratyakṣahetuḥ---saṃyogaḥ,",
  "GSP28prakp06u:275": "saṃyuktasamavāyaḥ,",
  "GSP28prakp06u:276": "samavāyaśceti /",
  "GSP28prakp06u:277": "avyapadeśyamiti kimartham ?",
  "GSP28prakp06u:278": "indriyārthasannikarṣotpannasya śābdatāśaṅkā136nirākaraṇartham /",
  "GSP28prakp06u:279": "yadā hi---rūpaṃ rūpamiti 137jānāti rasaṃ rasa iti jānāti tadā śabdasañjalpasambhavāt śābdatāśaṅkā kasyacit syāt /",
  "GSP28prakp06u:280": "tannirākaraṇāyāvyapadeśyamityuktam /",
  "GSP28prakp06u:281": "na hīndriyārthasannikarṣaje jñāne śabdasya vyāpṛtirasti,",
  "GSP28prakp06u:282": "yataśśābdatā syāditi /",
  "GSP28prakp06u:283": "138tadidamasaṅgatam /",
  "GSP28prakp06u:284": "lakṣaṇaṃ hi pratyakṣasya vaktavyam /",
  "GSP28prakp06u:285": "yena rūpeṇa sajātīyavijātīyebhyo bhedastadeva lakṣaṇam /",
  "GSP28prakp06u:286": "tatra tāvat śābdādbheda indriyārthasannikarṣajatvenaiva siddhaḥ /",
  "GSP28prakp06u:287": "śabdasañjalpanānuvaddhisya pratyakṣasya śābdatvāśaṅkā śābdaparīkṣāparvaṇi nirākartumucitā 139anumānaśaṅkeva sarvasya 140śābdasya /",
  "GSP28prakp06u:288": "avyabhicāripadañcaviparyayanirākaraṇāya yaduktam,",
  "GSP28prakp06u:289": "tat sarvajñānānāmavyabhicāritvādaviśeṣakamityuktam /",
  "GSP28prakp06u:290": "vyavasāyātmakatāpi saṃśayanivṛtyarthaṃ na vaktavyā /",
  "GSP28prakp06u:291": "sthāṇurvā puruṣo veti hi smṛtijñānadvayam;",
  "GSP28prakp06u:292": "etacca nendriyārthasannikarṣajamiti na tasya pratyakṣatāprasaktiḥ /",
  "GSP28prakp06u:293": "kiñcāvyabhicāripadenaiva saṃśayasyāpi vyāvṛttiḥ siddhāḥ /",
  "GSP28prakp06u:294": "tasyāpi yathājñāyamānārthavyabhicā ratvāt /",
  "GSP28prakp06u:295": "api cāvyabhicāritā vyavasāyātmakatā ca na pratyakṣalakṣaṇam,",
  "GSP28prakp06u:296": "kintu pramāṇalakṣaṇam /",
  "GSP28prakp06u:297": "tena sāmānyataḥ pramāṇalakṣaṇaṃ kṛtvā,",
  "GSP28prakp06u:298": "tadviśeṣasya pratyakṣasya prātisvikaṃ sajātīyavijātīyavyāvṛttisamarthaṃ lakṣaṇaṃ vācyam---'indriyārthasannikarṣotpannaṃ pratyakṣamiti /",
  "GSP28prakp06u:299": "asminnapi lakṣaṇe 'numānādipramitiḥ svātmani,",
  "GSP28prakp06u:300": "pramātari ca na 141pratyakṣā syādanindriyajatvāt /",
  "GSP28prakp06u:301": "dharmakīrtīyasya pratyakṣalakṣaṇasyānuvādaḥ /",
  "GSP28prakp06u:302": "142apare punarāhuḥ---'kalpanāpoḍhamabhrāntaṃ pratyakṣamiti /",
  "GSP28prakp06u:303": "kalpanā---jātyādiyojanā,",
  "GSP28prakp06u:304": "tayā rahitaṃ yadvijñānaṃ,",
  "GSP28prakp06u:305": "tatpratyakṣam /",
  "GSP28prakp06u:306": "tathābhūtameva taimirikādīnāṃ keśoṇḍrakādijñānaṃ pratyakṣaṃ mā prasāṅkṣīdityuktamabhrāntamiti /",
  "GSP28prakp06u:307": "143taccaturvidham---indriyajñānam,",
  "GSP28prakp06u:308": "sarvacittacaittānāṃ svasaṃvedanam,",
  "GSP28prakp06u:309": "mānasam,",
  "GSP28prakp06u:310": "yogijñānañceti /",
  "GSP28prakp06u:311": "yadindriyāṇāmarthena sannikarṣādupajāyate,",
  "GSP28prakp06u:312": "tadindriyajñānaṃ pañcasu rūpādiṣu pañcavidham /",
  "GSP28prakp06u:313": "sarvajñānānāṃ svasaṃvedanaṃ vikalpavirahātpratyakṣam /",
  "GSP28prakp06u:314": "sukhādayastu 144vijñānābhinnahetukatayā na tasmādbhidyanta iti te 'pi svasaṃviditā eva /",
  "GSP28prakp06u:315": "mānasantvindriyajñānena svavijñeyakṣaṇānantarakṣaṇasahakāriṇā janyate /",
  "GSP28prakp06u:316": "tasya cendriyajñānagrāhyasyānantara eva kṣaṇo grāhyaḥ /",
  "GSP28prakp06u:317": "nanu janyajñānasamaye janakasyārthakṣaṇasyātītatvātkathamarthasya145 pratyakṣagrāhyatā /",
  "GSP28prakp06u:318": "ucyate---etadeva grāhyatavamarthānāṃ yadutpādakatvaṃ svarūpārpakatvañceti /",
  "GSP28prakp06u:319": "arthākāraṃ pratyakṣaṃ jñānam /",
  "GSP28prakp06u:320": "anyathā nirākārā saṃvittiḥ kathaṃ rūpādisaṃvittivyavasthāṃ labheta /",
  "GSP28prakp06u:321": "ata evārthasārūpyaṃ pramāṇam,",
  "GSP28prakp06u:322": "tasyaiva vyavasthāhetutvāt /",
  "GSP28prakp06u:323": "arthena sārūpyaṃ vijñānaṃ ghaṭayati nendriyādi,",
  "GSP28prakp06u:324": "iti na tatpramāṇam /",
  "GSP28prakp06u:325": "nanvekasyākārasya pratītestasya ca jñāna eva 146avasthitatvātkathamarthasya pratyakṣatā /",
  "GSP28prakp06u:326": "ucyate---yor'tho jñānasyākāramātmano 'nvayavyatirekāvanukārayati,",
  "GSP28prakp06u:327": "sa pratyakṣa iti na doṣaḥ /",
  "GSP28prakp06u:328": "147kiñca sākāratā jñānasyāśrayaṇīyā /",
  "GSP28prakp06u:329": "anyathā svapnādiṣvasati bahirarthe kasyākaraḥ prakāśeta /",
  "GSP28prakp06u:330": "prakāśātmakajñānādbahirbhūtaścākāraḥ kathaṃ prakāśeta,",
  "GSP28prakp06u:331": "jaḍasya prakāśāyogāt /",
  "GSP28prakp06u:332": "api cārthasya vitteśca sahopalambho niyataḥ /",
  "GSP28prakp06u:333": "sa ca bhedādaniyamavyāptādvyāpakaviruddhopalabdhyā148 nivṛtto 'bhede 'vatiṣṭhamāno 'bhedamanumāpayati /",
  "GSP28prakp06u:334": "149bhedāvabhāsastu dvicandrādipratītivadanādivāsanānibandhana iti parikalpanīyam /",
  "GSP28prakp06u:335": "bhūtārthabhāvanāprakarṣaparyantajañca yogijñānam /",
  "GSP28prakp06u:336": "pramāṇapratītamarthaṃ parokṣamapi bhāvayato yadbhāvanāyāḥ parame prakarṣe satyaparokṣāvabhāsaṃ jñānaṃ jāyate,",
  "GSP28prakp06u:337": "tatpratyakṣam /",
  "GSP28prakp06u:338": "spaṣṭapratibhāsatvena nirvikalpakatvāt /",
  "GSP28prakp06u:339": "na hi vikalpānuviddhasya pratyayasyaspaṣṭārthapratibhāsatāstīti /",
  "GSP28prakp06u:340": "tannirākaraṇam /",
  "GSP28prakp06u:341": "150etadanupapannam /",
  "GSP28prakp06u:342": "savikalpakavijñānānāṃ151 jātyādiyojanayodīyamānānāmindriyajñānānāṃ pratyakṣatāpākaraṇāt /",
  "GSP28prakp06u:343": "athocyeta jātiguṇayordravyātpṛthaktvenāgrahaṇādbheda eva nāsti /",
  "GSP28prakp06u:344": "tena tābhyāmavidyamānābhyāṃ yojayitvā jāyamānaṃ jātiguṇakalpanājñānaṃ na pratyakṣamiti /",
  "GSP28prakp06u:345": "tadapyasat /",
  "GSP28prakp06u:346": "152ekaikadravyavyatirekeṇa dravyāntare grahaṇātpṛthaktvenāgrahaṇasyāsiddheḥ /",
  "GSP28prakp06u:347": "ekasminnapi dravye dravyāntarādvyāvartamāne anuvartamānayorjātiguṇayorbhedāvagamāditi jātinirṇaye nirṇītam /",
  "GSP28prakp06u:348": "karmakalpanā tu na pratyakṣamityanumatameva,",
  "GSP28prakp06u:349": "anumeyatvātkarmaṇaḥ /",
  "GSP28prakp06u:350": "dravyakalpanā tu viṣāṇī,",
  "GSP28prakp06u:351": "daṇḍīti ca na pratyakṣatāmativartate,",
  "GSP28prakp06u:352": "153indriyavyāpārānuvidhāyitvāt /",
  "GSP28prakp06u:353": "nāmakalpanāpi devadatto 'yamiti pratyakṣā,",
  "GSP28prakp06u:354": "indriyavyāpārānuvidhāyitvāt1 tatra yadyapi varṇātmakaṃ nāma smaraṇaniviṣṭam;",
  "GSP28prakp06u:355": "tena saha vācyavācakabhāvo 'pi smṛtisamārūg eva /",
  "GSP28prakp06u:356": "tathāpi 154saṃjñī pratyakṣatāṃ na muñcati /",
  "GSP28prakp06u:357": "na hi saṃjñā,",
  "GSP28prakp06u:358": "tatsambandho vā tadānīmekavijñāne viśeṣaṇatvena pratibhātaḥ /",
  "GSP28prakp06u:359": "kintu etau smṛtisamārūgaveva /",
  "GSP28prakp06u:360": "saṃjñini hi dṛśyamāne prāganubhūtau tau smṛtimārohataḥ /",
  "GSP28prakp06u:361": "ata evoktam--- saṃjñā hi smaryamāṇāpi pratyakṣatvaṃ na bādhate /",
  "GSP28prakp06u:362": "saṃjñinaḥ sā taṭasthā hi na rūpācchādanakṣamā //",
  "GSP28prakp06u:363": "iti ataḥ nāmayojanayā jāyamānaṃ jñānaṃ na pratyakṣamiti 155ye vadanti te 'pyanayaiva diśā nirākṛtāḥ /",
  "GSP28prakp06u:364": "aindriyake jñāne nāmayojanāyāḥ sambhavāt /",
  "GSP28prakp06u:365": "api ca jātiguṇayopratyakṣatvamicchato na kiñcitpratyakṣamavakalpate156 /",
  "GSP28prakp06u:366": "na hi rūpaśūnyā kācidrūpibuddhirasti /",
  "GSP28prakp06u:367": "jātiguṇau157 ca rūpiṇāṃ rūpe /",
  "GSP28prakp06u:368": "sarvā hi pratītiḥ evamityupajāyate,",
  "GSP28prakp06u:369": "prakāraścaivaṃśabdārthaḥ /",
  "GSP28prakp06u:370": "jātiguṇau cārthānāṃ prakārabhūtau /",
  "GSP28prakp06u:371": "atastābhyāṃ yojayantyeva sarvā indriyapratītissamutpadyata iti nirviṣayaṃ kalpanāpogpadam /",
  "GSP28prakp06u:372": "abhrāntapadamapi sarvajñānānāṃ sthūlāvabhāsitvāt grāhyagrāhakasaṃvittibhedayogitvātsaugatānāṃ nirviṣayameva /",
  "GSP28prakp06u:373": "yacca mānasaṃ nāma pratyakṣamuktaṃ 158taddhārāvāhikavijñānānnātiriktaṃ manyāmahe /",
  "GSP28prakp06u:374": "syānmatam /",
  "GSP28prakp06u:375": "159anuparate indriyavyāpāre indriyajñānam,",
  "GSP28prakp06u:376": "uparate tvanantarakṣaṇaprabhavaṃ mānasamiti /",
  "GSP28prakp06u:377": "tadayuktam---indriyavyāpāroparamasyāpyaparokṣārthapratītiphalasambhave satyasiddhatvāt /",
  "GSP28prakp06u:378": "yaccātītārthaviṣayaṃ mānasamityuktam /",
  "GSP28prakp06u:379": "tadapyayuktam /",
  "GSP28prakp06u:380": "vartamānasyākārasya pratīteḥ /",
  "GSP28prakp06u:381": "na cāyamākāro vittereva;",
  "GSP28prakp06u:382": "vedyatayā vitteḥ 160pṛthagavabhāsanāt,",
  "GSP28prakp06u:383": "vittirhi vittitayā,",
  "GSP28prakp06u:384": "vedyaścākāro vedyatayāvabhāti iti,",
  "GSP28prakp06u:385": "na tayostadātmakatopapadyate /",
  "GSP28prakp06u:386": "yaccoktaṃ bhedāvabhāso bhrama iti /",
  "GSP28prakp06u:387": "tadapi kāraṇābhāvādayuktam /",
  "GSP28prakp06u:388": "na cārthavittivyavasthaiva bhedahetuḥ,",
  "GSP28prakp06u:389": "nirākārāṇāmapi vṛttīnāṃ svabhāvata eva viśiṣṭārthasambandhitayā sphuraṇāt /",
  "GSP28prakp06u:390": "arthasārūpyañca yadvyavasthākāraṇamuktam /",
  "GSP28prakp06u:391": "tadasiddham /",
  "GSP28prakp06u:392": "sthūlāvabhāsitvājjñānānām,",
  "GSP28prakp06u:393": "aṇurūpatvāccārthasya /",
  "GSP28prakp06u:394": "kiñca yadi 161tatsārūpyaṃ tadutpattisaṃvedyatālattaṇam,",
  "GSP28prakp06u:395": "tatassamānākārasya samanantarapratyayasyāpi vedyatā syāt /",
  "GSP28prakp06u:396": "svapnādiṣvapi bāhyasyavārthasyākāraḥ smṛtauprathata iti nayavīthyāṃ sādhitam /",
  "GSP28prakp06u:397": "yacca jaḍasya prakāśāyogādityabhedakāraṇamuktam /",
  "GSP28prakp06u:398": "tadapyayuktam /",
  "GSP28prakp06u:399": "jaḍasyaiva prakāśasambandho ghaṭate /",
  "GSP28prakp06u:400": "162tadātmakatā tu neṣyata eva /",
  "GSP28prakp06u:401": "api ca yadi jñānānatiriktasyaiva prakāśaḥ,",
  "GSP28prakp06u:402": "tadā grāhyagrāhakavittīnāṃ bhedasya kathaṃ prakāśaḥ /",
  "GSP28prakp06u:403": "tasyālīkasya 163jñānasvarūpānanupraviṣṭatvāt /",
  "GSP28prakp06u:404": "yacca sahopalambhaniyamādabhinnatvamākārasya vitteścoktam /",
  "GSP28prakp06u:405": "tadapyasāram /",
  "GSP28prakp06u:406": "vitterbhede 'pyarthasya niyamopapatteḥ /",
  "GSP28prakp06u:407": "yaiva hi saṃvittiḥ,",
  "GSP28prakp06u:408": "saiva tasyārthasyopalabdhiriti kathamasau tāṃ vinā prakāśeta /",
  "GSP28prakp06u:409": "yacca svasaṃvedanaṃ sarvavittīnāṃ pratyakṣamuktam /",
  "GSP28prakp06u:410": "tadanumanyāmahe eva /",
  "GSP28prakp06u:411": "sukhādīnāṃ yat tadabhinnahetutayā tadabhedātsvasaṃvedanamiṣṭam /",
  "GSP28prakp06u:412": "tadanupapannam /",
  "GSP28prakp06u:413": "hetvabhedasyāsiddheḥ /",
  "GSP28prakp06u:414": "arthasya jñānahetutvāt /",
  "GSP28prakp06u:415": "jñānasya sukhādinimittatvāt /",
  "GSP28prakp06u:416": "asannihite 'pyarthe jñānamātrāt svapnādiṣu sukhādyupapatteḥ /",
  "GSP28prakp06u:417": "yacca yogijñānaṃ pratyakṣamiti matam /",
  "GSP28prakp06u:418": "tadapyasat /",
  "GSP28prakp06u:419": "pramāṇaviśeṣo hi pratyakṣam /",
  "GSP28prakp06u:420": "na ca bhūtārthabhāvanāprakarṣaparyantajasya yogijñānasya pramāṇataiva sambhavati,",
  "GSP28prakp06u:421": "smṛtirūpatvāt /",
  "GSP28prakp06u:422": "pramāṇena hi bhūtabharthaṃ paricchidya yā bhāvanā,",
  "GSP28prakp06u:423": "sā smṛtisantatireva /",
  "GSP28prakp06u:424": "tatprakarṣajamapi jñānaṃ smṛtiviśeṣa eveti na pramāṇam,",
  "GSP28prakp06u:425": "na vā pratyakṣamityalamativistareṇa /",
  "GSP28prakp06u:426": "vṛttikāramatasyānuvādatannirāsau /",
  "GSP28prakp06u:427": "164yadapi kecinmanyante “tatsamprayoge puruṣasyendriyāṇāṃ buddhijanma sat pratyakṣam” [1-1-4] iti pratyakṣalakṣaṇam /",
  "GSP28prakp06u:428": "tadapyavyāpakatvādalakṣaṇam /",
  "GSP28prakp06u:429": "svātmani liṅgādijāpi pratītiḥ pratyakṣatveneṣyate,",
  "GSP28prakp06u:430": "sakalapratītīnāñca svarūpaṃ prati pratyakṣatābhimateti,",
  "GSP28prakp06u:431": "165kimidamucyate---tatsamprayoga iti /",
  "GSP28prakp06u:432": "ucyate---ye śuktikārajatādijñānādiṣvapi pratyakṣatāmāhuḥ,",
  "GSP28prakp06u:433": "te nirākriyante /",
  "GSP28prakp06u:434": "prameyeṣu hi loke tadeva pratyakṣamityucyate yadviṣayaṃ jñānam,",
  "GSP28prakp06u:435": "tenaivendriyāṇāṃ samprayoge puruṣasya yad jñānaṃ jāyate /",
  "GSP28prakp06u:436": "na ca śuktikāsamprayukte cakṣuṣi yadrajatajñānaṃ jāyate tadevaṃvidhatam /",
  "GSP28prakp06u:437": "tasmānna rajatajñānaṃ pratyakṣam /",
  "GSP28prakp06u:438": "rajatajñānaṃ hi rajataviṣayam,",
  "GSP28prakp06u:439": "na ca rajatenendriyaṃ samprayuktam,",
  "GSP28prakp06u:440": "rajatasya tatrāsannihitatvāt /",
  "GSP28prakp06u:441": "166tasmānna rajatajñānaṃ pratyakṣam /",
  "GSP28prakp06u:442": "kintarhi smaraṇaṃ tat,",
  "GSP28prakp06u:443": "iti darśayituṃ sūtramidamiti varṇanīyam /",
  "GSP28prakp06u:444": "gurumatena pratyakṣalakṣaṇam /",
  "GSP28prakp06u:445": "svābhimatamidānīṃ pratyakṣalakṣaṇamāha--- “sākṣātpratītiḥ pratyakṣami“ti /",
  "GSP28prakp06u:446": "nanu bhāvanāprakarṣaparyantajā smṛtirapi sākṣātkāravatī pratyakṣaṃ prasajyate / na /",
  "GSP28prakp06u:448": "pramāṇādhikārāt /",
  "GSP28prakp06u:449": "anubhūtiḥ pramāṇam,",
  "GSP28prakp06u:450": "tadviśeṣaśca pratyakṣamiti na 167smṛteḥ pratyakṣatvāpattiḥ /",
  "GSP28prakp06u:451": "pratyakṣasya 168viṣayamāha---“meyamātṛpramāsu sā” /",
  "GSP28prakp06u:452": "tatra vibhāgamāha---“meyeṣvindriyayogotthā” dravyajātiguṇeṣvindriyasaṃyogotthā sā-pratyakṣā pratītiḥ meyeṣvindriyasaṃyogena,",
  "GSP28prakp06u:453": "tatsaṃyuktasamavāyena,",
  "GSP28prakp06u:454": "samavāyena ca jāyate /",
  "GSP28prakp06u:455": "kāni punanindriyāṇi ?",
  "GSP28prakp06u:456": "ghrāṇa-rasana-nayana-tvak-śrāvaṇāni bāhyāni,",
  "GSP28prakp06u:457": "āntarañca manaḥ /",
  "GSP28prakp06u:458": "kiṃ punareṣāmastitve,",
  "GSP28prakp06u:459": "bhede ca pramāṇam ?",
  "GSP28prakp06u:460": "ucyate---viṣayāvabodhastāvatkādācitko dṛśyate,",
  "GSP28prakp06u:461": "tasya cātmā samavāyikāraṇam,",
  "GSP28prakp06u:462": "asamavāyikāraṇena vinā kāryaṃ na jāyate /",
  "GSP28prakp06u:463": "taccāsamavāyikāraṇaṃ samavāyikāraṇapratyāsannaṃ bhavati /",
  "GSP28prakp06u:464": "pratyāsattiśca dvidhā dṛṣṭā---kāryasamavāyastatkāraṇasamavāyaśca /",
  "GSP28prakp06u:465": "agnisaṃyogo hi pākyadravyasamaveto 'samavāyikāraṇabhūtastatraiva gandhādikamārabhate /",
  "GSP28prakp06u:466": "tanturūpāṇi paṭakāraṇabhūteṣu tantuṣu samavetāni paṭarūpārambhe 'samavāyikāraṇāni /",
  "GSP28prakp06u:467": "tatra tāvadātmano nityatvāttatkāraṇasamavetamasamavāyikāraṇaṃ na bhavatītyātmasamavetameva guṇāntaramasamavāyikāraṇamāśrayaṇīyam /",
  "GSP28prakp06u:468": "tatra nityadravyasamavāyino vaiśeṣikaguṇasya dravyāntarasaṃyoga evāsamavāyikāraṇatvenāvadhāritaḥ /",
  "GSP28prakp06u:469": "pārthivaparamāṇuṣu rūpādayo 'gnisaṃyogamevāsamavāyikāraṇamāśrityotpadyamānāḥ pratītā ityātmano 'pi bodhākhyo dharmo dravyāntarasaṃyogamevāsamavāyikāraṇamāśrayate /",
  "GSP28prakp06u:470": "tasya ca dravyasyāśrayabhūtadravyāntarasadbhāve pramāṇābhāvādadravyadravyatvaṃ niścīyate1 dvividhaṃ cādravyadravyam--- paramamahadākāśādikam,",
  "GSP28prakp06u:471": "paramāṇurūpañca /",
  "GSP28prakp06u:472": "tatrāsya dravyāntarasya paramamahattvopagame saṃyoga evānupapannaḥ /",
  "GSP28prakp06u:473": "saṃyogakāraṇābhāvāt /",
  "GSP28prakp06u:474": "yo hi saṃyogaḥ sākṣātpratīyate,",
  "GSP28prakp06u:475": "so 'nyatarakarmajaḥ,",
  "GSP28prakp06u:476": "ubhayakarmajaḥ,",
  "GSP28prakp06u:477": "saṃyogajo vā /",
  "GSP28prakp06u:478": "tena niyatakāraṇatvena saṃyogasyāvagatatvāt,",
  "GSP28prakp06u:479": "tadabhāve saṃyoga eva nāstīti niścīyate /",
  "GSP28prakp06u:480": "na ca paramahatoḥ sākṣātsaṃyogo 169bhavati,",
  "GSP28prakp06u:481": "na vānumātuṃ śakyata iti pāriśeṣyādaṇutvameva tasya 170dravyasyāśrīyate /",
  "GSP28prakp06u:482": "aṇutve ca tatkarmavaśādeva saṃyogodayo nānupapannaḥ /",
  "GSP28prakp06u:483": "tatkarmotpattau ca prayatnavadātmanaḥ saṃyoga eva kāraṇam,",
  "GSP28prakp06u:484": "śarīrakarmavat /",
  "GSP28prakp06u:485": "prayatnābhāve171 cādṛṣṭavadātmasaṃyogakāraṇatā vāyutiryakpavanavat /",
  "GSP28prakp06u:486": "taduktam--- 172agnerūrdhvajvalanaṃ vāyostiryakpavanamaṇūnāṃ manasaścādyaṃ karma adṛṣṭakārita,",
  "GSP28prakp06u:487": "[vai. da. a. 5. ā. 2. 13.] miti1 sukhaduḥkhechādveṣaprayatnānubhave yat,",
  "GSP28prakp06u:488": "tat dravyāntaraṃ manaśśadbābhidheyaṃ nirapekṣaṃ kāraṇam,",
  "GSP28prakp06u:489": "sarvasmṛtiṣu173 pūrvagrahaṇajanitasaṃskārodbodhasahakāryanugṛhītamiti 174vivektatavyam /",
  "GSP28prakp06u:490": "etena 175yadāhuḥ--- ṣaṇṇāmanantarātītaṃ vijñānaṃ yaddhi tanmanaḥ /",
  "GSP28prakp06u:491": "[abhi. dha. ko. sthā.-17] iti,",
  "GSP28prakp06u:492": "tadapi nirākṛtam /",
  "GSP28prakp06u:493": "dravyāntarasaṃyogasyaiva nityadravyagatavaiśeṣikaguṇārambhe 'samavāyikāraṇatvena dṛṣṭatvāt /",
  "GSP28prakp06u:494": "rūpagrahaṇe rūpavadālokasya nimittatvadarśanādrūpavadevendriyaṃ rūpagrahaṇanimittamiti kalpanīyam /",
  "GSP28prakp06u:495": "tathā---gandhavadeva gandhagrahaṇe nimittam /",
  "GSP28prakp06u:496": "tathā---sparśavacca sparśagrahaṇe nimittam /",
  "GSP28prakp06u:497": "rasavacca rasagrahaṇe nimittam /",
  "GSP28prakp06u:498": "śadbavadeva śadbagrahaṇe nimittam,",
  "GSP28prakp06u:499": "iti veditavyam /",
  "GSP28prakp06u:500": "tena gandhavatpārthivaṃ ghrāṇaṃ gandhagrahaṇakāraṇam,",
  "GSP28prakp06u:501": "rasavaccāmbhasaṃ rasanaṃ rasānubhavanimittam /",
  "GSP28prakp06u:502": "rūpavacca taijasaṃ cakṣū---rūpadarśanahetuḥ /",
  "GSP28prakp06u:503": "vāyavīyaṃ sparśavat tvagindriyaṃ176 sparśagrahaṇahetuḥ /",
  "GSP28prakp06u:504": "śadbaguṇavaccākāśaṃ śrotrendriyaṃ śadbagrahaṇahetuḥ /",
  "GSP28prakp06u:505": "indriyasambandhāpannasyāpi177cārthasya viṣayāntarāsaktacittasyāpratipatteḥ178 manassaṃyogāpekṣā indriyāṇāmāśrahīyate /",
  "GSP28prakp06u:506": "tenābhyantarāṇāṃ sukhādīnāṃ grahaṇe sannikarṣadvayaṃ kāraṇam---ātmamanassaṃyogākhyaḥ179 sannikarṣaḥ,",
  "GSP28prakp06u:507": "sukhādimanassannikarṣaśca saṃyuktasamavāyalakṣaṇaḥ /",
  "GSP28prakp06u:508": "bāhyarūpādigrahaṇe ca sannikarṣacatuṣṭyaṃ kāraṇam---ātmamanassannikarṣaḥ,",
  "GSP28prakp06u:509": "mana indriyasannikarṣaḥ,",
  "GSP28prakp06u:510": "dravyendriyasannikarṣaḥ rūpendriyasannikarṣaśca /",
  "GSP28prakp06u:511": "180prameyavibhāgamāha-“dravyajātiguṇeṣu sā” iti /",
  "GSP28prakp06u:512": "sā-indriyasaṃyogotthā pratītiḥ dravyajātiguṇeṣu bhavati /",
  "GSP28prakp06u:513": "sparśavanmahattvayuktaṃ dravyaṃ pārthivam,",
  "GSP28prakp06u:514": "āpyam,",
  "GSP28prakp06u:515": "taijasam,",
  "GSP28prakp06u:516": "vāyavīyañca,",
  "GSP28prakp06u:517": "caturvidhamaindriyakam /",
  "GSP28prakp06u:518": "tathāvidhadravyodayakāraṇam,",
  "GSP28prakp06u:519": "tatra pramāṇañca jātinirṇaye nirṇotam /",
  "GSP28prakp06u:520": "jātisadbhāvo 'pi jātinirṇaya evoktaḥ /",
  "GSP28prakp06u:521": "181guṇastu---rūparasagandhasparśāḥ saṃkhyāparimāṇapṛthaktvāni saṃyogavibhāgau paratvāparatve buddhisukhaduḥkhecchāprayatnāśca pratyakṣagrāhyāḥ /",
  "GSP28prakp06u:522": "kvaciddravyāgrahaṇe 'pi rūpādīnāṃ grahaṇam,",
  "GSP28prakp06u:523": "rūpādyagrahaṇe 'pi dravyasyeti,",
  "GSP28prakp06u:524": "nāsti dravyaguṇayorgrahaṇaṃ prati niyamaḥ /",
  "GSP28prakp06u:525": "dvividhā ceyaṃ 182dravyādipratītiḥ /",
  "GSP28prakp06u:526": "“savikalpāvikalpā ca pratyakṣā buddhiriṣyate” /",
  "GSP28prakp06u:527": "iti /",
  "GSP28prakp06u:528": "183vibhajati--- “ādyā viśiṣṭaviṣayā svarūpaviṣayetarā” /",
  "GSP28prakp06u:529": "iti /",
  "GSP28prakp06u:530": "prathamaṃ hi svarūpamātragrahaṇaṃ dravyajātiguṇeṣūpapadyate184 /",
  "GSP28prakp06u:531": "tacca svānubhavasiddham /",
  "GSP28prakp06u:532": "samāhitamanasko hi viṣayāntarānusandhānaśūnya indriyasaṃyuktaṃ vastu sākṣādupalabhata iti svasaṃvidevātra pramāṇam /",
  "GSP28prakp06u:533": "nirvikalpakanirūpaṇam /",
  "GSP28prakp06u:534": "tasya na svalakṣaṇamātraṃ viṣayaḥ /",
  "GSP28prakp06u:535": "jātyādyakārāvabhāsasya185 spaṣṭattvāt /",
  "GSP28prakp06u:536": "nāpi sāmānyamātraṃ186 viṣayaḥ /",
  "GSP28prakp06u:537": "bhedagrahaṇasya pratītisiddhatvāt /",
  "GSP28prakp06u:538": "187“labdharūpe kvacit kiñcid [bra. si.] ityādi” yaducyate,",
  "GSP28prakp06u:539": "taditaretarābhāvaviṣayam,",
  "GSP28prakp06u:540": "na tu vastubhedaviṣayam /",
  "GSP28prakp06u:541": "188vastubhedapratītyuttarakālaṃ hi parasparābhāvo 'vasīyate /",
  "GSP28prakp06u:542": "ghaṭaṃ ghaṭākāratayā,",
  "GSP28prakp06u:543": "paṭañca paṭākāratayā viditvāyaṃ sa na bhavatīti 189tayoritaretarābhāvaṃ pratipadyate /",
  "GSP28prakp06u:544": "ghaṭādivijñānañca190 vastvantaragrahaṇānapekṣamityapratīte 'pi191 vastvantare,",
  "GSP28prakp06u:545": "tadgraho nānupapannaḥ /",
  "GSP28prakp06u:546": "tasmātsāmānyaviśeṣau dve vastunī pratipadyamānaṃ pratyakṣaṃ prathamamupapadyate192 /",
  "GSP28prakp06u:547": "kintu vastvantarānusandhānaśūnyatayā sāmānyaviśeṣatayā na pratīyate /",
  "GSP28prakp06u:548": "anugataṃ hi sāmānyamucyate,",
  "GSP28prakp06u:549": "vyāvṛttiśca viśeṣaḥ /",
  "GSP28prakp06u:550": "na ca vastvantarānusandhānamantareṇānugativyāvṛttī pratyetuṃ śakyate /",
  "GSP28prakp06u:551": "apratipadyamāno 'pi ca te,",
  "GSP28prakp06u:552": "śaknotyeva svarūpaṃ tayoḥ pratipattumiti,",
  "GSP28prakp06u:553": "nirvikalpakamasāmānyaviśeṣaviṣayam /",
  "GSP28prakp06u:554": "savikalpakanirūpaṇam /",
  "GSP28prakp06u:555": "savikalpakantu tatpṛṣṭhabhāvi ta eva vastunī sāmānyaviśeṣātmanā pratipadyate /",
  "GSP28prakp06u:556": "nanu vastvantarānusandhāne nendriyaṃ samartham /",
  "GSP28prakp06u:557": "indriyasāmarthyasamutthañca pratyakṣamiti,",
  "GSP28prakp06u:558": "kathaṃ sāmānyaviśeṣātmakaṃ pratyakṣasya viṣayaḥ /",
  "GSP28prakp06u:559": "ucyate---bhavedetadevaṃ yadīndriyāṇyeva cetanānisyuḥ; jñānāni vā /",
  "GSP28prakp06u:560": "ātmā tvekaḥ sarvānubhavitavyānubhavitā saṃskāravaśena vastvantaramanusandhadindriyeṇa192 sāmānyaviśeṣātmanā vastu śaknotyeva pratyetum /",
  "GSP28prakp06u:561": "tathā nirvikalpakena sāmānyaviśeṣau dve vastunī pratipadyamānenāpi tayorbhedo gṛhītuṃ na śakyate /",
  "GSP28prakp06u:562": "na hi vastubhedamātreṇa bhedabuddhiḥ193,",
  "GSP28prakp06u:563": "kintu dharmāntaragraho 'pi194 bhedabuddhau sahakārī /",
  "GSP28prakp06u:564": "tenānugativyāvṛttī dharmāntarabhūte 'gṛhṇataḥ satyapi sāmānyaviśeṣayorbhede bhedabuddhirnāsīt,",
  "GSP28prakp06u:565": "uttarakāle ca vastvantarānusandhānena te pratipadya bhinnatvamavasīyate /",
  "GSP28prakp06u:566": "bhede sati viśeṣaṇaviśeṣyabhāvāvasāya iti,",
  "GSP28prakp06u:567": "na nirvikalpakadaśāyāṃ viśiṣṭabuddhiḥ /",
  "GSP28prakp06u:568": "195savikalpakadaśāyāntu viśeṣaṇaviśeṣyabhāvamavagacchati /",
  "GSP28prakp06u:569": "guṇapratītāvapi nirvikalpakaṃ na viśiṣṭatayā dravyamavacchinatti,",
  "GSP28prakp06u:570": "dravyaguṇayorbhedānavagamāt /",
  "GSP28prakp06u:571": "anvayavyatirekābhyāṃ hi guṇajātyordravyādbhedo 'vagamyate196 /",
  "GSP28prakp06u:572": "na ca nirvikalpake 'nvayavyatirekādyanusandhānamastīti,",
  "GSP28prakp06u:573": "tena na 197bhedagrahaḥ,",
  "GSP28prakp06u:574": "agṛhītabhedañca tat na viśiṣṭatāṃ grahītumīṣṭe iti savikalpaka eva viśiṣṭapratyayaḥ /",
  "GSP28prakp06u:575": "nāmakalpanāyāmapi śadbavācyatāyāḥ smaryamāṇāyā eva 199viśeṣaṇatvam /",
  "GSP28prakp06u:576": "karmakalpanāpyevameva vyākhyeyā /",
  "GSP28prakp06u:577": "200pratyayāntaropasthāpite 'pi viśeṣaṇe viśiṣṭapratyayo bhavatyeva /",
  "GSP28prakp06u:578": "ātmanaḥ pramātṛtvānnirvikalpakapṛṣṭhabhāvinaśca savikalpakasya gṛhītagrāhitve 'pi dhārāvāhikanyāyena 201pramāṇatvaṃ veditavyam /",
  "GSP28prakp06u:579": "viśeṣyaviśeṣaṇabhāvātirekeṇāgṛhītagrāhakatāpi sambhavatyeva savikalpakasya /",
  "GSP28prakp06u:580": "asya ca bāhyavastuviṣayatvaṃ jātinirṇaye nirṇotam /",
  "GSP28prakp06u:581": "na cedamanindriyajaṃ jñānam,",
  "GSP28prakp06u:582": "indriyādhīnapravṛttitvāt /",
  "GSP28prakp06u:583": "aparokṣārthāvabhāso hyayaṃ savikalpakapratyayaḥ /",
  "GSP28prakp06u:584": "sa tādṛśo nendriyavyāpāramantareṇāsti /",
  "GSP28prakp06u:585": "tripuṭyā nirūpaṇam /",
  "GSP28prakp06u:586": "samprati mātari mitau ca pratyakṣaṃ vyākhyātumāha--- “sarvavijñānahetūtthā mitau mātari ca pramā /",
  "GSP28prakp06u:587": "sākṣā202tkartṛtvasāmānyātpratya203kṣatvena sammatā” //",
  "GSP28prakp06u:588": "iti /",
  "GSP28prakp06u:589": "204yā kācidgrahaṇasmaraṇarūpār'thapratītiḥ,",
  "GSP28prakp06u:590": "tatra sākṣādātmā bhāti /",
  "GSP28prakp06u:591": "na hyarthāvabhāsinyātmanyanavabhāsamāne viṣayā bhāsante /",
  "GSP28prakp06u:592": "sarvā hi pratītirevamupajāyate 'hamidaṃ jānāmīti,",
  "GSP28prakp06u:593": "na punarjānātītyevaṃ kācidbuddhirasti /",
  "GSP28prakp06u:594": "tadā205 ca svaparasaṃvedyayoranatiśaya saṅgassayāt /",
  "GSP28prakp06u:595": "na ca 206pratyayāntaraviṣayatvena niyamaḥ sambhavati /",
  "GSP28prakp06u:596": "ekapratītiviṣayatve yukta eva sahopalambhaniyamaḥ /",
  "GSP28prakp06u:597": "207tasmātsarvaireva jñānahetubhirātmani sākṣātkāravatī dhīrupadyate /",
  "GSP28prakp06u:598": "viṣayāpekṣayā pramāṇāntaratvanirūpaṇam /",
  "GSP28prakp06u:599": "nanvevaṃ tarhi sarva pratyakṣaṃ prasaktam ?",
  "GSP28prakp06u:600": "yadi mātrabhiprāyam /",
  "GSP28prakp06u:601": "iṣṭameva /",
  "GSP28prakp06u:602": "prameyābhiprāyamiti cet / na /",
  "GSP28prakp06u:604": "sarvatra prameyasyāparokṣatvaniyamābhāvāt /",
  "GSP28prakp06u:605": "smṛtiṣvanumānādiṣu208 ca na prameyamaparokṣam /",
  "GSP28prakp06u:606": "tena 209prameyāpekṣayaiva pramāṇāntaratvavyapadeśa iti mantavyam /",
  "GSP28prakp06u:607": "sarvāśca pratītayaḥ svayaṃ pratyakṣāḥ prakāśante /",
  "GSP28prakp06u:608": "tena tāsāṃ svātmani yuktameva pratyakṣatvam,",
  "GSP28prakp06u:609": "pramāṇatvañca /",
  "GSP28prakp06u:610": "jñānasya svaprakāśatvanirūpaṇam /",
  "GSP28prakp06u:611": "meya-mātṛ-pramāṇānāṃ 210pratītau viśeṣaḥ kaḥ ?",
  "GSP28prakp06u:612": "ucyate--- meye mātari ca vyatiriktā pratītiḥ sākṣātkāravatī,",
  "GSP28prakp06u:613": "mitau tvavyatiriktā /",
  "GSP28prakp06u:614": "idamahaṃ gṛhṇāmīti vā,",
  "GSP28prakp06u:615": "idamahaṃ smarāmīti vā tritayamevāvabhāsate /",
  "GSP28prakp06u:616": "211meyamātravabhāsarūpā saṃvidekā /",
  "GSP28prakp06u:617": "na tu 212tasyāṃ saṃvidantaraṃ cakāsti /",
  "GSP28prakp06u:618": "na ca sā nāvabhāti ?",
  "GSP28prakp06u:619": "213tadanavabhāse sarvānavabhāsaprasaṅgāt /",
  "GSP28prakp06u:620": "kiñcāprakāśasvabhāvāni meyāni,",
  "GSP28prakp06u:621": "mātā ca prakāśamapekṣantām /",
  "GSP28prakp06u:622": "prakāśastu prakāśātmakatvānnānya214mapekṣate /",
  "GSP28prakp06u:623": "jāgrato hi meyāni mātā ca prakāśante /",
  "GSP28prakp06u:624": "suṣuptasya tadā na tat dvayamapi prakāśate /",
  "GSP28prakp06u:625": "na ca tadānīṃ tad dvayamapi nāstyeva,",
  "GSP28prakp06u:626": "prabodhe pratyabhijñānāt /",
  "GSP28prakp06u:627": "tatra prakāśātmakatve tu suṣuptidaśāyamāpi tat dvayaṃ prakāśeta /",
  "GSP28prakp06u:628": "tasmādaprakāśātmakaṃ tat dvayamapyaṅgīkriyate /",
  "GSP28prakp06u:629": "prakāśasya tvaprakāśamānasya sattaiva nābhyupeyate /",
  "GSP28prakp06u:630": "tasmātsvayaṃprakāśasamaya215 eva meyamātṛprakāśaḥ /",
  "GSP28prakp06u:631": "kiñca svata eva yadupapadyate,",
  "GSP28prakp06u:632": "na tatra parāpekṣā yuktā /",
  "GSP28prakp06u:633": "meyānāṃ mātuśca svayaṃ prakāśo na nopapadyata iti,",
  "GSP28prakp06u:634": "yuktā tayoḥ parāpekṣā /",
  "GSP28prakp06u:635": "mitau ca kācidanu papattirnāstīti svayamprakāśaiva mitiḥ /",
  "GSP28prakp06u:636": "sautrānitakamatena pūrvapakṣaḥ /",
  "GSP28prakp06u:637": "tatrāhuḥ--- 216svayamprakāśā cenmitirabhyupeyate,",
  "GSP28prakp06u:638": "tadā nirākārasya prakāśāyogādavaśyamākāro 'bhyupagamanīyaḥ /",
  "GSP28prakp06u:639": "217ekaścāyamākāro 'vabhāsate,",
  "GSP28prakp06u:640": "tena prakāśa eva tadākāra iti yuktam /",
  "GSP28prakp06u:641": "kiñca nirākāratve prakāśasya pratikarmavyavasthā nopapadyate,",
  "GSP28prakp06u:642": "na hi tasya sarvārtheṣu kaścidviśeṣaḥ /",
  "GSP28prakp06u:643": "arthākāratve tu yasyākāro 'sau,",
  "GSP28prakp06u:644": "tasyeti ghaṭate prativiṣayavyavasthā /",
  "GSP28prakp06u:645": "tadāhuḥ---“na hi 218saṃvittisattayaiva tadvedanā219 yuktā,",
  "GSP28prakp06u:646": "tasyāḥ sarvatrāviśeṣādaviśeṣaprasaṅgāt,",
  "GSP28prakp06u:647": "tāntu sārūpyamāviśat tatsarūpayad ghaṭayet” iti /",
  "GSP28prakp06u:648": "ata arthasārūpyameva pramāṇamiti yuktam /",
  "GSP28prakp06u:649": "vyavasthāpakatayā hi pramāṇānāṃ pramāṇatvam /",
  "GSP28prakp06u:650": "arthasārūpyañca vyavasthāhetuḥ,",
  "GSP28prakp06u:651": "na cakṣurādikam,",
  "GSP28prakp06u:652": "tasyānekārthasādhāraṇatvāt /",
  "GSP28prakp06u:653": "kiñca vittisaṃvedyayoḥ sahopalambho niyata upalabhyate,",
  "GSP28prakp06u:654": "na kadācidapi vittimantareṇa vedyasyopalabdhiḥ,",
  "GSP28prakp06u:655": "nāpi vittervedyarahitāyāḥ /",
  "GSP28prakp06u:656": "ye ca 220parasparaṃ vyatibhinnāvabhāsā bhāvāḥ,",
  "GSP28prakp06u:657": "teṣāṃ na sahopalambhaniyamaḥ /",
  "GSP28prakp06u:658": "na ghaṭasya paṭasya niyamena mahopalambhaḥ,",
  "GSP28prakp06u:659": "tena bhedādaniyamavyāptāt niyamo vyāvartamāno 'bheda evāvatiṣṭhamāno 'bhedaṃ sādhayati /",
  "GSP28prakp06u:660": "taduktam--- “sahopalambhaniyamādabhedo nīlataddhiyor /",
  "GSP28prakp06u:661": "[pramāṇa. vā.] iti” etenaivanyāyenāhamityākārakasyālayavijñānasya221 vitteścābhedassamarthanīyaḥ /",
  "GSP28prakp06u:662": "222kathaṃ tarhi 223grāhyagrāhakākārabuddhayaḥ parasparaṃ bhinnāḥ pratibhāsanta iti /",
  "GSP28prakp06u:663": "tadāhuḥ--- “224bhedaśca bhrāntivijñānairdṛśyetendāvivādvaye /",
  "GSP28prakp06u:664": "” pra. vā. pari. 3 ślo. 389 /",
  "GSP28prakp06u:665": "iti tathāparamuktam--- “225paricchedo 'ntaranyo 'yaṃ226 bhāgo bahiravasthitaḥ /",
  "GSP28prakp06u:666": "jñānasyābhedino bhinnapratibhāso hyupaplavaḥ //",
  "GSP28prakp06u:667": "” pra.vā.pari. 2.ślo. 212 /",
  "GSP28prakp06u:668": "iti /",
  "GSP28prakp06u:669": "bhedabhrāntau cānādibhedavāsanaiva nimittam /",
  "GSP28prakp06u:670": "etadvicāraṇīyam---yeyamākāraviśeṣayoginī pratītiḥ,",
  "GSP28prakp06u:671": "sā kiṃ 227bāhyādarthādupajāyate,",
  "GSP28prakp06u:672": "kiṃ vā samanantarapratyayāditi /",
  "GSP28prakp06u:673": "taduktam--- 228yadi buddhistadākārā sāstyākāraviśeṣiṇī229 /",
  "GSP28prakp06u:674": "sā bāhyādanyato veti vicāramidamarhati //",
  "GSP28prakp06u:675": "pra. vā. pari. 3. ślo.334 /",
  "GSP28prakp06u:676": "iti /",
  "GSP28prakp06u:677": "tatra sautrāntikā manyante---samanantarapratyayamātrādākāraviśeṣa iti na ghaṭate,",
  "GSP28prakp06u:678": "deśakālapratiniyamāyogāt /",
  "GSP28prakp06u:679": "ghaṭajñānānantaramapi paṭajñānaṃ jāyate /",
  "GSP28prakp06u:680": "230yatra ca yadā bahirdeśe ghaṭo 'sti,",
  "GSP28prakp06u:681": "tatra yadi ghaṭajñānamātrameva paṭajñānotpattau hetuḥ,",
  "GSP28prakp06u:682": "tarhi yadā yatra paṭo nāsti,",
  "GSP28prakp06u:683": "tatra tadāpi paṭajñānaṃ syāt /",
  "GSP28prakp06u:684": "na caivamasti /",
  "GSP28prakp06u:685": "ato 'sti samanantarapratyayādapyadhikor'tho jñānākāro 'pattihetuḥ /",
  "GSP28prakp06u:686": "kiñca yathā marīcikājalajñāne jalārthinaḥ pravṛttasyārthakriyā na sambhavati,",
  "GSP28prakp06u:687": "tathā samyagjalajñāne 'pi231 na syāt /",
  "GSP28prakp06u:688": "na hyarthaśūnyatvāviśeṣe samyagjalajñānamidam,",
  "GSP28prakp06u:689": "idaṃ neti vibhāgo 'vakalpate232 tasmādbāhyor'thopyaṅgīkartumucitaḥ233 /",
  "GSP28prakp06u:690": "vijñānavādimatena sautrāntikamatasya nirāsaḥ /",
  "GSP28prakp06u:691": "tadapare234 bhrāntamiti manyante /",
  "GSP28prakp06u:692": "tathā hi---na tāvatkvacidarthasyākāravi235 - śeṣādhāyakatvaṃ sākṣādavagatam,",
  "GSP28prakp06u:693": "kalpanīyantu tat /",
  "GSP28prakp06u:694": "tacca dṛṣṭe samanantarapratyaya eva varaṃ kalpyam /",
  "GSP28prakp06u:695": "kāryabhūtajñānānāṃ vailakṣaṇye samanantarapratyayavailakṣaṇyaṃ heturastu /",
  "GSP28prakp06u:696": "tena kiñcideva jñānaṅkasyacideva kutracideva kadācideva heturiti pratiniyamasiddhiḥ /",
  "GSP28prakp06u:697": "236vijñānavādī cārthakriyāmapi jñānarūpāmeva manyate /",
  "GSP28prakp06u:698": "tena kiñcideva jalajñānamarthakriyājananasamarthaṃ,",
  "GSP28prakp06u:699": "237kiñcicca na ityapi pratiniyamasiddhiḥ /",
  "GSP28prakp06u:700": "avaśyañcārthamantareṇa viśiṣṭākārajñānotpattau samanantarapratyayasya sāmarthyamāstheyam /",
  "GSP28prakp06u:701": "anyathā svapnādiṣvākārapratibhāsapratiniyamo na syāt /",
  "GSP28prakp06u:702": "na ca deśāntarakālāntaravartināmeva tatra sāmarthyam,",
  "GSP28prakp06u:703": "avidyamānasya sāmarthyāyogāt /",
  "GSP28prakp06u:704": "238athānubhavajanitasaṃskārāttatrākārapratibhāsaniyama iti cet,",
  "GSP28prakp06u:705": "astu tāvadevam /",
  "GSP28prakp06u:706": "yo 'sāvanubhavaḥ,",
  "GSP28prakp06u:707": "so 'pi tarhyatrānubhavāntarajanitasaṃskārādevāstvityanayā diśā kimarthābhyupagamena /",
  "GSP28prakp06u:708": "239saṃskāro 'pi ca saṃskārāditi,",
  "GSP28prakp06u:709": "anubhavapūrvakameva vijñānaṃ kāryakāraṇabhāvena pravartate,",
  "GSP28prakp06u:710": "tenārthānubhavākārāt jñānāt yadaparaṃ vijñānaṃ jāyate,",
  "GSP28prakp06u:711": "tat viśiṣṭasvabhāvam,",
  "GSP28prakp06u:712": "tato 'pi yadaparam,",
  "GSP28prakp06u:713": "tadapi vijñānaṃ viśiṣṭasvabhāvameveti,",
  "GSP28prakp06u:714": "vijñānasvabhāvaviśeṣa eva bhāvanā,",
  "GSP28prakp06u:715": "vāsanā,",
  "GSP28prakp06u:716": "saṃskāra ityādibhaśśabdairvyapadiśyate /",
  "GSP28prakp06u:717": "arthakriyāsamvādayogyañca jñānaṃ pramāṇam,",
  "GSP28prakp06u:718": "itaracca neti pramāṇāpramāṇabhedopyupapannaḥ /",
  "GSP28prakp06u:719": "tasmādvijñānānyākāraviśeṣayogīni hetuphalabhāvenānādisantānavāhīni santu;",
  "GSP28prakp06u:720": "tadatirekī na kaścidartho nāmeti /",
  "GSP28prakp06u:721": "vijñānavādimatanirākaraṇam /",
  "GSP28prakp06u:722": "atrocyate---yattāvaduktaṃ jñānasya sākāratvasiddhaye nārthasārūpyamantareṇa pratikarmavyavasthāsiddhiriti /",
  "GSP28prakp06u:723": "tadayuktam;",
  "GSP28prakp06u:724": "na hi 240kasyacidapyarthasya svarūpamanubhūtaṃ sākāravijñānavādinā /",
  "GSP28prakp06u:725": "jñānākāraparyavasitavṛttitvātsarvajñānānām /",
  "GSP28prakp06u:726": "yasya ca svarūpameva nāvasitaṃ,",
  "GSP28prakp06u:727": "na tena saha kasyacitsārūpyaparikalpanam /",
  "GSP28prakp06u:728": "na cāpi jñānākārodayavaśenārtho vyavasthāpyamānaḥ sarūpatayā parikalpayituṃ śakyate /",
  "GSP28prakp06u:729": "asarūpādapi 241kāryagatākāropapatteḥ /",
  "GSP28prakp06u:730": "lākṣaraktabījāṅkurāvasthāyā viśeṣānavagamepi raktakāryasyotpattirdṛśyate /",
  "GSP28prakp06u:731": "na hi yadākāraṃ jñānamutpadyate,",
  "GSP28prakp06u:732": "tadākāra evārthojñānasyotpattau nimittamityatra 242kiñcitpramāṇaṃ prakramate /",
  "GSP28prakp06u:733": "api ca sthūlākāraṃ jñānamutpadyate,",
  "GSP28prakp06u:734": "243paramāṇvākāraścārthaḥ /",
  "GSP28prakp06u:735": "sādhāraṇākārā buddhiḥ,",
  "GSP28prakp06u:736": "244asādhāraṇākāraścārthaḥ iti,",
  "GSP28prakp06u:737": "sārūpyaṃ245 kiṃ bhavati ?",
  "GSP28prakp06u:738": "kiñca sārūpyamātreṇa vedyatve 246vedyavedakabhāvavyavasthā nopapadyate /",
  "GSP28prakp06u:739": "ekārthaviṣayāṇāṃ santatyantaravijñānānāṃ vedyavedakatvānupapatteḥ /",
  "GSP28prakp06u:740": "athotpādakam 247svarūpārpakañca vedyam,",
  "GSP28prakp06u:741": "tathāpi dhārāvāhikajñānaṃ pūrvaṃ pūrvaṃ uttarasya uttarasya vedyaṃ syāt /",
  "GSP28prakp06u:742": "athākāraviśeṣādhāyakaṃ vedyam;",
  "GSP28prakp06u:743": "evamapi pūrvapūrvavijñānamātraṃ vedyamāpadyate /",
  "GSP28prakp06u:744": "pūrvaṃ pūrvaṃ hi vijñānamākāraviśeṣodayakāraṇamityuktam /",
  "GSP28prakp06u:745": "api ca nirākāratve saṃvidā pratikarmavyavasthā nānupapannā /",
  "GSP28prakp06u:746": "arthapratibaddhavyavahāraviśeṣapravṛttyanuguṇo hi puruṣasya dharmaviśeṣaḥ---saṃvedanam,",
  "GSP28prakp06u:747": "tacca svayamprakāśam /",
  "GSP28prakp06u:748": "yat arthapratibaddhavyavahārānuguṇatayā prakāśate,",
  "GSP28prakp06u:749": "tat tadarthasaṃvedanamiti vyavasthāpyate /",
  "GSP28prakp06u:750": "sahopalambhaniyamaśca bhede 'pyupapadyate /",
  "GSP28prakp06u:751": "yaiva hi nīladhīḥ,",
  "GSP28prakp06u:752": "saiva nīlasyopalambhaḥ /",
  "GSP28prakp06u:753": "248kathaṃ nīlopalambhamantareṇa nīlamupalabhyate /",
  "GSP28prakp06u:754": "kiñcānenedamapyaniṣṭamāpadyate /",
  "GSP28prakp06u:755": "upalambhamantareṇāpyupalabhyeteti /",
  "GSP28prakp06u:756": "sarvasyaiva hi vastuno na upalambhamantareṇopalambha iṣyate /",
  "GSP28prakp06u:757": "na hyupalambhata evopalambhaḥ /",
  "GSP28prakp06u:758": "250kiñcopalambhopalabhyayormedo 'sahopalambhaniyamavyāpta iti,",
  "GSP28prakp06u:759": "niyamastato nivartamāno 'bhede evāvatiṣṭhamānastena vyāptastaṃ gamayet /",
  "GSP28prakp06u:760": "upalabhyopalambhayostu bhede 'pi niyama upapadyate /",
  "GSP28prakp06u:761": "upalabhyamantare251ṇopalambhāsambhavāt /",
  "GSP28prakp06u:762": "tena tayorbhede 'pi sahopalambhaniyamo dṛṣṭo nābhedaṃ sādhayituṃ252kṣamaḥ /",
  "GSP28prakp06u:763": "kiñca---vittivedyayorbhedenāpi sahopalambhaniyamo 'stīti,",
  "GSP28prakp06u:764": "tasyāpi vittirūpatvāpattervitterekatvaṃ hīyate,",
  "GSP28prakp06u:765": "tataśca bheda eva sahopalambhaniyama 253ityupapadyate /",
  "GSP28prakp06u:766": "kiñca yo 'pi vittervedyasyābhedamāha,",
  "GSP28prakp06u:767": "so 'pi tāvadvedyapratibhāsaṃ 254nāvajānīte /",
  "GSP28prakp06u:768": "tathā sati kathamanumānamutpadyate255 /",
  "GSP28prakp06u:769": "na hi pratitiviparyayeṇānumānasyātmalābho 'sti /",
  "GSP28prakp06u:770": "yadapi jvālādiṣvabhedānumānam,",
  "GSP28prakp06u:771": "tadapi na pratītiṃ 256svārthātpracyāvayati,",
  "GSP28prakp06u:772": "kintu saiveyaṃ jvāleti grahaṇasmaraṇarūpe dve pratītī vyavasthitaviṣaye darśayati /",
  "GSP28prakp06u:773": "iha tu bhedapratītiḥ pratyetavyādeva vyāvartanīyeti,",
  "GSP28prakp06u:774": "na tadvirodhenānumānamutpadyate /",
  "GSP28prakp06u:775": "“bhedaśca257 bhrāntivijñānairdṛśyetendāvivādvaye” /",
  "GSP28prakp06u:776": "iti cānupapannam /",
  "GSP28prakp06u:777": "na hi tatra bhedo dṛśyate,",
  "GSP28prakp06u:778": "kintvekasminneva candramasi netravṛttibhedena dve pratītī jāyete /",
  "GSP28prakp06u:779": "tayorindriyavṛttibhedādabhinne 'pi candramasyarthadvayaviṣayaṃ258 vyavahāraṃ vimūgaḥ pravartayantīti,",
  "GSP28prakp06u:780": "tatra tatroktam /",
  "GSP28prakp06u:781": "yaccedamuktam---svayamprakāśāyāḥ saṃvido 'bhyupagatāyā nīlādyākāro 'stīti /",
  "GSP28prakp06u:782": "tadapyayuktam /",
  "GSP28prakp06u:783": "saṃvidabhinnatayāvabhāsamānasyākārasya 259saṃvidrūpatvānupapatteḥ /",
  "GSP28prakp06u:784": "nirākārā saṃvitkathaṃ prakāśeteti cet /",
  "GSP28prakp06u:785": "nirākāreti kimuktam ?",
  "GSP28prakp06u:786": "niḥsvabhāveti cet /",
  "GSP28prakp06u:787": "260tadasat, saṃvidaḥ saṃvitsvabhāvatvābhyupagamāt /",
  "GSP28prakp06u:788": "atha nīlādyākāreti cet /",
  "GSP28prakp06u:789": "keyaṃ rājājñā nīlādyākāreṇaiva prakāśitavyam, nānyeneti /",
  "GSP28prakp06u:790": "prakāśe tu sati 261yad yathābhūtaṃ pratīyate, tat,",
  "GSP28prakp06u:792": "tathābhūtamityabhyupagamo yuktaḥ /",
  "GSP28prakp06u:793": "yaccoktaṃ---svapne jñānasyākāro 'vabhāsata262 iti /",
  "GSP28prakp06u:794": "tadapyayuktam /",
  "GSP28prakp06u:795": "tatrāpi 263bahiravabhāsitvātsaṃvidaḥ /",
  "GSP28prakp06u:796": "na ca sā bahirviṣayā na bhavati /",
  "GSP28prakp06u:797": "tasyāḥ 264pūrvānubhavāhitasaṃskārodbodhavaśena pūrvānubhūtavastuviṣayatvāt /",
  "GSP28prakp06u:798": "kathaṃ tarhi pūrvānubhūtatvaṃ nānusandhīyate,",
  "GSP28prakp06u:799": "265kathaṃ vānubhūyamānatvādhyavasānamiti /",
  "GSP28prakp06u:800": "ucyate /",
  "GSP28prakp06u:801": "saṃskārodbodhanimitteyaṃ smṛtiriṣyate /",
  "GSP28prakp06u:802": "saṃskārodbodhaścādṛṣṭanibandhanaḥ /",
  "GSP28prakp06u:803": "tasya sukhaduḥkhahetutvāt /",
  "GSP28prakp06u:804": "svapne 'pi sukhaduḥkhānubhavāt /",
  "GSP28prakp06u:805": "tena 266tāvatyevāṃśe tadadṛṣṭaṃ saṃskāramudbodhayati,",
  "GSP28prakp06u:806": "yāvatyeva sukhaṃ duḥkhaṃ vopapadyate /",
  "GSP28prakp06u:807": "na cānubhūtāṃśasmaraṇe sukhaduḥkhodaya iti,",
  "GSP28prakp06u:808": "na ca tatra saṃskārodbodhaḥ,",
  "GSP28prakp06u:809": "nāpi smṛtiḥ /",
  "GSP28prakp06u:810": "ata eva ca gṛhītāṃśānavadhāraṇe 'nubhavamātramevāśiṣyata267 ityanubhavādhyavasāyo 'pi samarthitaḥ /",
  "GSP28prakp06u:811": "yatpunarāhuḥ---jaḍasya prakāśāyogātprakāśātmaka evākāra iti /",
  "GSP28prakp06u:812": "tadapi na caturasram /",
  "GSP28prakp06u:813": "jaḍa iti kimuktam ?",
  "GSP28prakp06u:814": "aprakāśātmaka iti cet,",
  "GSP28prakp06u:815": "na aprakāśātmakasyaiva prakāśādvyatiriktasya eṣa kāśa iti prakāśādeva siddham /",
  "GSP28prakp06u:816": "kiñca citrapaṭajñāne268 nānābhūtānāmākārāṇāmekaprakāśātmakatvavirodhādasadbhūtatvamevābhyupagatam /",
  "GSP28prakp06u:817": "catrāvabhāseṣvarthe ṣu yadyekatvaṃ na yujyate /",
  "GSP28prakp06u:818": "savaiva tāvatkathaṃ buddhirekā catrāvabhāsinī //",
  "GSP28prakp06u:819": "[pra. vā. dvi. pa. ślo. 208] iti 'codayitvā,",
  "GSP28prakp06u:820": "' uktam--- 269idaṃ vastu balāyātaṃ yadvadanti vipaścitaḥ /",
  "GSP28prakp06u:821": "yathā yathār'thāścintyante vivicyante tathā tathā //",
  "GSP28prakp06u:822": "[pra. vā. dvi. pa. ślo. 205] iti /",
  "GSP28prakp06u:823": "yathā yathā'kārā vicāryante,",
  "GSP28prakp06u:824": "tathā tathāghaṭamānā vivicyante---śūnyā bhavanti--asadbhūtā bhavanti ityarthaḥ /",
  "GSP28prakp06u:825": "pavañca te tāvadākārā asadbhūtāḥ prakāśātmāno na bhavantīti,",
  "GSP28prakp06u:826": "kathaṃ prakāśante /",
  "GSP28prakp06u:827": "tathā grāhyagrāhakasaṃvittīnāṃ bhedo 'tyantāsadbhūtaḥ prakāśānanupraveśī kathaṃ prakāśeta ?",
  "GSP28prakp06u:828": "tathā 270prameyavimarśotthāstu bāhyārthāpahnavaprakārā jātinirṇaya eva prāyaśo vikalpya nirākṛtā iti,",
  "GSP28prakp06u:829": "te neha prastūyante /",
  "GSP28prakp06u:830": "ye punarjāgratpratyayānāṃ svapnapratyayadṛṣṭāntena pratyayatvādityanena hetunā bāhyārthaśūnyatvaṃ pratipādayanti,",
  "GSP28prakp06u:831": "teṣāṃ bāhyaviṣayasakalapratītiviruddhaḥ pakṣaḥ /",
  "GSP28prakp06u:832": "271dṛṣṭāntīkṛtasyāpi svapnādipratyayasya bāhyagrāhyasamarthanena hetorviruddhatvaṃ doṣaḥ,",
  "GSP28prakp06u:833": "dṛṣṭāntasya sādhyavikalatvañcodbhāvanīyam /",
  "GSP28prakp06u:834": "tasmātsvayamprakāśatve 'pi saṃvido na bāhyagrāhyāpanhava iti sthitam /",
  "GSP28prakp06u:835": "saṃvidaḥ svayamprakāśatve śaṅkānirāsau /",
  "GSP28prakp06u:836": "271ye tvāhuḥ--- 273aṅgulyagaṃ yathātmānaṃ nātmanā spraṣṭumarhati /",
  "GSP28prakp06u:837": "svāṃśena jñānamapyevaṃ nātmanā jātumarhati //",
  "GSP28prakp06u:838": "[bṛ.ṭī] iti /",
  "GSP28prakp06u:839": "tatra yadi karmakartṛtvānupapattirucyate,",
  "GSP28prakp06u:840": "tato na kiñcidavahīyate /",
  "GSP28prakp06u:841": "na hi vayaṃ karmakartṛbhāvamabhyupemaḥ /",
  "GSP28prakp06u:842": "athārthaprakāśarūpāyāḥ svayamprakāśatā vinivāryate,",
  "GSP28prakp06u:843": "tataḥ pratītivirodhaḥ /",
  "GSP28prakp06u:844": "kiñca pratītibalena 274yairekasyātmanaḥ kartṛkarmabhāvo 'bhyupagamyate,",
  "GSP28prakp06u:845": "kathamiva te saṃvido 'pahnuvīran /",
  "GSP28prakp06u:846": "api ca jñānamanumeyamiṣyate /",
  "GSP28prakp06u:847": "tadanumāne nārthasattāmātraṃ liṅgam,",
  "GSP28prakp06u:848": "tasya tadavinābhāvaniyamābhāvāt /",
  "GSP28prakp06u:849": "athārthajñānamityucyate,",
  "GSP28prakp06u:850": "tadapi notpattimātreṇa liṅgam /",
  "GSP28prakp06u:851": "anavabhāsamāne utpannānutpannayoraviśeṣāt /",
  "GSP28prakp06u:852": "na hyanavabhāsamānaṃ liṅgaṃ liṅginamanumāpayati /",
  "GSP28prakp06u:853": "na cārthajñānasya jñānantarādhīnamavabhāsanam /",
  "GSP28prakp06u:854": "na ca jñānāntarādavagamaḥ /",
  "GSP28prakp06u:855": "jñānāntaradavagamena avagame cānavasthāprasaṅgāt /",
  "GSP28prakp06u:856": "tasmādarthajñānaṃ svayamprakāśamevābhyupetavyam /",
  "GSP28prakp06u:857": "275 etena ye sukhādivanmānasapratyakṣaṃ jñānāntarameva jñānasadbhāve pramāṇamāhuḥ,",
  "GSP28prakp06u:858": "te 'pi nirākṛtāḥ /",
  "GSP28prakp06u:859": "svayamprakāśatvenāpyupapattau parādhīnatvakalpanānupapannetyuktameva /",
  "GSP28prakp06u:860": "kintarhyanumīyate? jñānam /",
  "GSP28prakp06u:861": "nanu na tat saṃvidaḥ svayamprakāśāyā bhinnamupalabhyate /",
  "GSP28prakp06u:862": "satyam, ata evānumīyate /",
  "GSP28prakp06u:863": "nanu kiṃ taditi na 276vidmaḥ /",
  "GSP28prakp06u:864": "277saṃvidutpattikāraṇamātmamanaḥsannikarṣākhyaṃ tadityavagamya parituṣyatāmāyuṣmatā /",
  "GSP28prakp06u:865": "pramāṇulabhāvaṃ 278vivṛṇoti--- “mānatve saṃvido bāhyaṃ hānādānādikaṃ phalam /",
  "GSP28prakp06u:866": "jñānasya tu phalaṃ saiva vyavahāropayoginī” //",
  "GSP28prakp06u:867": "iti /",
  "GSP28prakp06u:868": "yadā pramitiḥ pramāṇamiti bhāvasādhanamāśrīyate,",
  "GSP28prakp06u:869": "tadā saṃvideva 279pramāṇam /",
  "GSP28prakp06u:870": "tasyāśca vyavahārānuguṇasvabhāvatvāddhānopādānopekṣāḥ phalam /",
  "GSP28prakp06u:871": "pramīyate 'neneti karaṇasādhane pramāṇaśabde ātmamanaḥsannikarṣādyātmano jñānasya pramāṇatve tadbalabhāvinī saṃvideva bāhyavyavahāropayoginīsatī phalam /",
  "GSP28prakp06u:872": "280“āpekṣikañca karaṇaṃ mana indriyameva vā /",
  "GSP28prakp06u:873": "tadarthasannikarṣo vā mānañcetpūrvakaṃ phalam” //",
  "GSP28prakp06u:874": "iti /",
  "GSP28prakp06u:875": "yadā tu sādhakatamasya karaṇatvāttamapaścātiśayārthakatvādatiśayasya bāhyāpekṣatvādālokādyapekṣamindriyameva pramāṇam,",
  "GSP28prakp06u:876": "tasya viṣayasannikarṣaḥ,",
  "GSP28prakp06u:877": "tasya vā manaḥsannikarṣaḥ pramāṇam,",
  "GSP28prakp06u:878": "tadāpi saṃvideva phalam,",
  "GSP28prakp06u:879": "tadarthapravṛttatvāt sādhanānām /",
  "GSP28prakp06u:880": "281ye punaḥ pramāṇādabhinnaṃ phalamāhuḥ,",
  "GSP28prakp06u:881": "te 'pi vādinaḥ kāryakāraṇyoraikyābhāvādevopekṣaṇīyāḥ /",
  "GSP28prakp06u:882": "iti mahāmahopādhyāyaśrīśālikanāthamiśraviracitāyāṃ prakaraṇapañcikāyāṃ prakāṇapārāyaṇo prathamaḥ pratyakṣaparicchedaḥ samāptaḥ /"
}