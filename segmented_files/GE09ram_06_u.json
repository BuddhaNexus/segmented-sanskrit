{
  "GE09ram_06_u:0": "Vālmīki: Rāmāyaṇa, 6. Yuddhakāṇḍa",
  "GE09ram_06_u:1": "6.001.001a śrutvā hanumato vākyaṃ yathāvad abhibhāṣitam",
  "GE09ram_06_u:2": "6.001.001c rāmaḥ prītisamāyukto vākyam uttaram abravīt",
  "GE09ram_06_u:3": "6.001.002a kṛtaṃ hanumatā kāryaṃ sumahad bhuvi duṣkaram",
  "GE09ram_06_u:4": "6.001.002c manasāpi yad anyena na śakyaṃ dharaṇītale",
  "GE09ram_06_u:5": "6.001.003a na hi taṃ paripaśyāmi yas tareta mahārṇavam",
  "GE09ram_06_u:6": "6.001.003c anyatra garuṇād vāyor anyatra ca hanūmataḥ",
  "GE09ram_06_u:7": "6.001.004a devadānavayakṣāṇāṃ gandharvoragarakṣasām",
  "GE09ram_06_u:8": "6.001.004c apradhṛṣyāṃ purīṃ laṅkāṃ rāvaṇena surakṣitām",
  "GE09ram_06_u:9": "6.001.005a praviṣṭaḥ sattvam āśritya jīvan ko nāma niṣkramet",
  "GE09ram_06_u:10": "6.001.005c ko viśet sudurādharṣāṃ rākṣasaiś ca surakṣitām",
  "GE09ram_06_u:11": "6.001.005e yo vīryabalasaṃpanno na samaḥ syād dhanūmataḥ",
  "GE09ram_06_u:12": "6.001.006a bhṛtyakāryaṃ hanumatā sugrīvasya kṛtaṃ mahat",
  "GE09ram_06_u:13": "6.001.006c evaṃ vidhāya svabalaṃ sadṛśaṃ vikramasya ca",
  "GE09ram_06_u:14": "6.001.007a yo hi bhṛtyo niyuktaḥ san bhartrā karmaṇi duṣkare",
  "GE09ram_06_u:15": "6.001.007c kuryāt tadanurāgeṇa tam āhuḥ puruṣottamam",
  "GE09ram_06_u:16": "6.001.008a niyukto nṛpateḥ kāryaṃ na kuryād yaḥ samāhitaḥ",
  "GE09ram_06_u:17": "6.001.008c bhṛtyo yuktaḥ samarthaś ca tam āhuḥ puruṣādhamam",
  "GE09ram_06_u:18": "6.001.009a tanniyoge niyuktena kṛtaṃ kṛtyaṃ hanūmatā",
  "GE09ram_06_u:19": "6.001.009c na cātmā laghutāṃ nītaḥ sugrīvaś cāpi toṣitaḥ",
  "GE09ram_06_u:20": "6.001.010a ahaṃ ca raghuvaṃśaś ca lakṣmaṇaś ca mahābalaḥ",
  "GE09ram_06_u:21": "6.001.010c vaidehyā darśanenādya dharmataḥ parirakṣitāḥ",
  "GE09ram_06_u:22": "6.001.011a idaṃ tu mama dīnasyā mano bhūyaḥ prakarṣati",
  "GE09ram_06_u:23": "6.001.011c yad ihāsya priyākhyātur na kurmi sadṛśaṃ priyam",
  "GE09ram_06_u:24": "6.001.012a eṣa sarvasvabhūtas tu pariṣvaṅgo hanūmataḥ",
  "GE09ram_06_u:25": "6.001.012c mayā kālam imaṃ prāpya dattas tasya mahātmanaḥ",
  "GE09ram_06_u:26": "6.001.013a sarvathā sukṛtaṃ tāvat sītāyāḥ parimārgaṇam",
  "GE09ram_06_u:27": "6.001.013c sāgaraṃ tu samāsādya punar naṣṭaṃ mano mama",
  "GE09ram_06_u:28": "6.001.014a kathaṃ nāma samudrasya duṣpārasya mahāmbhasaḥ",
  "GE09ram_06_u:29": "6.001.014c harayo dakṣiṇaṃ pāraṃ gamiṣyanti samāhitāḥ",
  "GE09ram_06_u:30": "6.001.015a yady apy eṣa tu vṛttānto vaidehyā gadito mama",
  "GE09ram_06_u:31": "6.001.015c samudrapāragamane harīṇāṃ kim ivottaram",
  "GE09ram_06_u:32": "6.001.016a ity uktvā śokasaṃbhrānto rāmaḥ śatrunibarhaṇaḥ",
  "GE09ram_06_u:33": "6.001.016c hanūmantaṃ mahābāhus tato dhyānam upāgamat",
  "GE09ram_06_u:34": "6.002.001a taṃ tu śokaparidyūnaṃ rāmaṃ daśarathātmajam",
  "GE09ram_06_u:35": "6.002.001c uvāca vacanaṃ śrīmān sugrīvaḥ śokanāśanam",
  "GE09ram_06_u:36": "6.002.002a kiṃ tvaṃ saṃtapyase vīra yathānyaḥ prākṛtas tathā",
  "GE09ram_06_u:37": "6.002.002c maivaṃ bhūs tyaja saṃtāpaṃ kṛtaghna iva sauhṛdam",
  "GE09ram_06_u:38": "6.002.003a saṃtāpasya ca te sthānaṃ na hi paśyāmi rāghava",
  "GE09ram_06_u:39": "6.002.003c pravṛttāv upalabdhāyāṃ jñāte ca nilaye ripoḥ",
  "GE09ram_06_u:40": "6.002.004a dhṛtimāñ śāstravit prājñaḥ paṇḍitaś cāsi rāghava",
  "GE09ram_06_u:41": "6.002.004c tyajemāṃ pāpikāṃ buddhiṃ kṛtvātmevārthadūṣaṇīm",
  "GE09ram_06_u:42": "6.002.005a samudraṃ laṅghayitvā tu mahānakrasamākulam",
  "GE09ram_06_u:43": "6.002.005c laṅkām ārohayiṣyāmo haniṣyāmaś ca te ripum",
  "GE09ram_06_u:44": "6.002.006a nirutsāhasya dīnasya śokaparyākulātmanaḥ",
  "GE09ram_06_u:45": "6.002.006c sarvārthā vyavasīdanti vyasanaṃ cādhigacchati",
  "GE09ram_06_u:46": "6.002.007a ime śūrāḥ samarthāś ca sarve no hariyūthapāḥ",
  "GE09ram_06_u:47": "6.002.007c tvatpriyārthaṃ kṛtotsāhāḥ praveṣṭum api pāvakam",
  "GE09ram_06_u:48": "6.002.008a eṣāṃ harṣeṇa jānāmi tarkaś cāsmin dṛḍho mama",
  "GE09ram_06_u:49": "6.002.008c vikrameṇa samāneṣye sītāṃ hatvā yathā ripum",
  "GE09ram_06_u:50": "6.002.009a setur atra yathā vadhyed yathā paśyema tāṃ purīm",
  "GE09ram_06_u:51": "6.002.009c tasya rākṣasarājasya tathā tvaṃ kuru rāghava",
  "GE09ram_06_u:52": "6.002.010a dṛṣṭvā tāṃ hi purīṃ laṅkāṃ trikūṭaśikhare sthitām",
  "GE09ram_06_u:53": "6.002.010c hataṃ ca rāvaṇaṃ yuddhe darśanād upadhāraya",
  "GE09ram_06_u:54": "6.002.011a setubaddhaḥ samudre ca yāval laṅkā samīpataḥ",
  "GE09ram_06_u:55": "6.002.011c sarvaṃ tīrṇaṃ ca vai sainyaṃ jitam ity upadhāryatām",
  "GE09ram_06_u:56": "6.002.012a ime hi samare śūrā harayaḥ kāmarūpiṇaḥ",
  "GE09ram_06_u:57": "6.002.012c tad alaṃ viklavā buddhī rājan sarvārthanāśanī",
  "GE09ram_06_u:58": "6.002.013a puruṣasya hi loke 'smiñ śokaḥ śauryāpakarṣaṇaḥ",
  "GE09ram_06_u:59": "6.002.013c yat tu kāryaṃ manuṣyeṇa śauṇḍīryam avalambatā",
  "GE09ram_06_u:60": "6.002.013e śūrāṇāṃ hi manuṣyāṇāṃ tvadvidhānāṃ mahātmanām",
  "GE09ram_06_u:61": "6.002.014a vinaṣṭe vā pranaṣṭe vā śokaḥ sarvārthanāśanaḥ",
  "GE09ram_06_u:62": "6.002.014c tvaṃ tu buddhimatāṃ śreṣṭhaḥ sarvaśāstrārthakovidaḥ",
  "GE09ram_06_u:63": "6.002.015a madvidhaiḥ sacivaiḥ sārtham ariṃ jetum ihārhasi",
  "GE09ram_06_u:64": "6.002.015c na hi paśyāmy ahaṃ kaṃ cit triṣu lokeṣu rāghava",
  "GE09ram_06_u:65": "6.002.016a gṛhītadhanuṣo yas te tiṣṭhed abhimukho raṇe",
  "GE09ram_06_u:66": "6.002.016c vānareṣu samāsaktaṃ na te kāryaṃ vipatsyate",
  "GE09ram_06_u:67": "6.002.017a acirād drakṣyase sītāṃ tīrtvā sāgaram akṣayam",
  "GE09ram_06_u:68": "6.002.017c tad alaṃ śokam ālambya krodham ālamba bhūpate",
  "GE09ram_06_u:69": "6.002.018a niśceṣṭāḥ kṣatriyā mandāḥ sarve caṇḍasya bibhyati",
  "GE09ram_06_u:70": "6.002.018c laṅganārthaṃ ca ghorasya samudrasya nadīpateḥ",
  "GE09ram_06_u:71": "6.002.019a sahāsmābhir ihopetaḥ sūkṣmabuddhir vicāraya",
  "GE09ram_06_u:72": "6.002.019c ime hi samare śūrā harayaḥ kāmarūpiṇaḥ",
  "GE09ram_06_u:73": "6.002.020a tān arīn vidhamiṣyanti śilāpādapavṛṣṭibhiḥ",
  "GE09ram_06_u:74": "6.002.020c kathaṃ cit paripaśyāmas te vayaṃ varuṇālayam",
  "GE09ram_06_u:75": "6.002.021a kim uktvā bahudhā cāpi sarvathā vijayī bhavān",
  "GE09ram_06_u:76": "6.003.001a sugrīvasya vacaḥ śrutvā hetumat paramārthavit",
  "GE09ram_06_u:77": "6.003.001c pratijagrāha kākutstho hanūmantam athābravīt",
  "GE09ram_06_u:78": "6.003.002a tarasā setubandhena sāgarocchoṣaṇena vā",
  "GE09ram_06_u:79": "6.003.002c sarvathā susamartho 'smi sāgarasyāsya laṅghane",
  "GE09ram_06_u:80": "6.003.003a kati durgāṇi durgāyā laṅkāyās tad bravīhi me",
  "GE09ram_06_u:81": "6.003.003c jñātum icchāmi tat sarvaṃ darśanād iva vānara",
  "GE09ram_06_u:82": "6.003.004a balasya parimāṇaṃ ca dvāradurgakriyām api",
  "GE09ram_06_u:83": "6.003.004c gupti karma ca laṅkāyā rakṣasāṃ sadanāni ca",
  "GE09ram_06_u:84": "6.003.005a yathāsukhaṃ yathāvac ca laṅkāyām asi dṛṣṭavān",
  "GE09ram_06_u:85": "6.003.005c saram ācakṣva tattvena sarvathā kuśalo hy asi",
  "GE09ram_06_u:86": "6.003.006a śrutvā rāmasya vacanaṃ hanūmān mārutātmajaḥ",
  "GE09ram_06_u:87": "6.003.006c vākyaṃ vākyavidāṃ śreṣṭho rāmaṃ punar athābravīt",
  "GE09ram_06_u:88": "6.003.007a śrūyatāṃ sarvam ākhyāsye durgakarmavidhānataḥ",
  "GE09ram_06_u:89": "6.003.007c guptā purī yathā laṅkā rakṣitā ca yathā balaiḥ",
  "GE09ram_06_u:90": "6.003.008a parāṃ samṛddhiṃ laṅkāyāḥ sāgarasya ca bhīmatām",
  "GE09ram_06_u:91": "6.003.008c vibhāgaṃ ca balaughasya nirdeśaṃ vāhanasya ca",
  "GE09ram_06_u:92": "6.003.009a prahṛṣṭā muditā laṅkā mattadvipasamākulā",
  "GE09ram_06_u:93": "6.003.009c mahatī rathasaṃpūrṇā rakṣogaṇasamākulā",
  "GE09ram_06_u:94": "6.003.010a dṛḍhabaddhakavāṭāni mahāparighavanti ca",
  "GE09ram_06_u:95": "6.003.010c dvārāṇi vipulāny asyāś catvāri sumahānti ca",
  "GE09ram_06_u:96": "6.003.011a vapreṣūpalayantrāṇi balavanti mahānti ca",
  "GE09ram_06_u:97": "6.003.011c āgataṃ parasainyaṃ tais tatra pratinivāryate",
  "GE09ram_06_u:98": "6.003.012a dvāreṣu saṃskṛtā bhīmāḥ kālāyasamayāḥ śitāḥ",
  "GE09ram_06_u:99": "6.003.012c śataśo rocitā vīraiḥ śataghnyo rakṣasāṃ gaṇaiḥ",
  "GE09ram_06_u:100": "6.003.013a sauvarṇaś ca mahāṃs tasyāḥ prākāro duṣpradharṣaṇaḥ",
  "GE09ram_06_u:101": "6.003.013c maṇividrumavaidūryamuktāvicaritāntaraḥ",
  "GE09ram_06_u:102": "6.003.014a sarvataś ca mahābhīmāḥ śītatoyā mahāśubhāḥ",
  "GE09ram_06_u:103": "6.003.014c agādhā grāhavatyaś ca parikhā mīnasevitāḥ",
  "GE09ram_06_u:104": "6.003.015a dvāreṣu tāsāṃ catvāraḥ saṃkramāḥ paramāyatāḥ",
  "GE09ram_06_u:105": "6.003.015c yantrair upetā bahubhir mahadbhir dṛḍhasaṃdhibhiḥ",
  "GE09ram_06_u:106": "6.003.016a trāyante saṃkramās tatra parasainyāgame sati",
  "GE09ram_06_u:107": "6.003.016c yantrais tair avakīryante parikhāsu samantataḥ",
  "GE09ram_06_u:108": "6.003.017a ekas tv akampyo balavān saṃkramaḥ sumahādṛḍhaḥ",
  "GE09ram_06_u:109": "6.003.017c kāñcanair bahubhiḥ stambhair vedikābhiś ca śobhitaḥ",
  "GE09ram_06_u:110": "6.003.018a svayaṃ prakṛtisaṃpanno yuyutsū rāma rāvaṇaḥ",
  "GE09ram_06_u:111": "6.003.018c utthitaś cāpramattaś ca balānām anudarśane",
  "GE09ram_06_u:112": "6.003.019a laṅkā purī nirālambā devadurgā bhayāvahā",
  "GE09ram_06_u:113": "6.003.019c nādeyaṃ pārvataṃ vanyaṃ kṛtrimaṃ ca caturvidham",
  "GE09ram_06_u:114": "6.003.020a sthitā pāre samudrasya dūrapārasya rāghava",
  "GE09ram_06_u:115": "6.003.020c naupathaś cāpi nāsty atra nirādeśaś ca sarvataḥ",
  "GE09ram_06_u:116": "6.003.021a śailāgre racitā durgā sā pūr devapuropamā",
  "GE09ram_06_u:117": "6.003.021c vājivāraṇasaṃpūrṇā laṅkā paramadurjayā",
  "GE09ram_06_u:118": "6.003.022a parighāś ca śataghnyaś ca yantrāṇi vividhāni ca",
  "GE09ram_06_u:119": "6.003.022c śobhayanti purīṃ laṅkāṃ rāvaṇasya durātmanaḥ",
  "GE09ram_06_u:120": "6.003.023a ayutaṃ rakṣasām atra paścimadvāram āśritam",
  "GE09ram_06_u:121": "6.003.023c śūlahastā durādharṣāḥ sarve khaḍgāgrayodhinaḥ",
  "GE09ram_06_u:122": "6.003.024a niyutaṃ rakṣasām atra dakṣiṇadvāram āśritam",
  "GE09ram_06_u:123": "6.003.024c caturaṅgeṇa sainyena yodhās tatrāpy anuttamāḥ",
  "GE09ram_06_u:124": "6.003.025a prayutaṃ rakṣasām atra pūrvadvāraṃ samāśritam",
  "GE09ram_06_u:125": "6.003.025c carmakhaḍgadharāḥ sarve tathā sarvāstrakovidāḥ",
  "GE09ram_06_u:126": "6.003.026a arbudaṃ rakṣasām atra uttaradvāram āśritam",
  "GE09ram_06_u:127": "6.003.026c rathinaś cāśvavāhāś ca kulaputrāḥ supūjitāḥ",
  "GE09ram_06_u:128": "6.003.027a śataṃ śatasahasrāṇāṃ madhyamaṃ gulmam āśritam",
  "GE09ram_06_u:129": "6.003.027c yātudhānā durādharṣāḥ sāgrakoṭiś ca rakṣasām",
  "GE09ram_06_u:130": "6.003.028a te mayā saṃkramā bhagnāḥ parikhāś cāvapūritāḥ",
  "GE09ram_06_u:131": "6.003.028c dagdhā ca nagarī laṅkā prākārāś cāvasāditāḥ",
  "GE09ram_06_u:132": "6.003.029a yena kena tu mārgeṇa tarāma varuṇālayam",
  "GE09ram_06_u:133": "6.003.029c hateti nagarī laṅkāṃ vānarair avadhāryatām",
  "GE09ram_06_u:134": "6.003.030a aṅgado dvivido maindo jāmbavān panaso nalaḥ",
  "GE09ram_06_u:135": "6.003.030c nīlaḥ senāpatiś caiva balaśeṣeṇa kiṃ tava",
  "GE09ram_06_u:136": "6.003.031a plavamānā hi gatvā tāṃ rāvaṇasya mahāpurīm",
  "GE09ram_06_u:137": "6.003.031c saprakārāṃ sabhavanām ānayiṣyanti maithilīm",
  "GE09ram_06_u:138": "6.003.032a evam ājñāpaya kṣipraṃ balānāṃ sarvasaṃgraham",
  "GE09ram_06_u:139": "6.003.032c muhūrtena tu yuktena prasthānam abhirocaya",
  "GE09ram_06_u:140": "6.004.001a śrutvā hanūmato vākyaṃ yathāvad anupūrvaśaḥ",
  "GE09ram_06_u:141": "6.004.001c tato 'bravīn mahātejā rāmaḥ satyaparākramaḥ",
  "GE09ram_06_u:142": "6.004.002a yāṃ nivedayase laṅkāṃ purīṃ bhīmasya rakṣasaḥ",
  "GE09ram_06_u:143": "6.004.002c kṣipram enāṃ vadhiṣyāmi satyam etad bravīmi te",
  "GE09ram_06_u:144": "6.004.003a asmin muhūrte sugrīva prayāṇam abhirocaye",
  "GE09ram_06_u:145": "6.004.003c yukto muhūrto vijayaḥ prāpto madhyaṃ divākaraḥ",
  "GE09ram_06_u:146": "6.004.004a uttarā phalgunī hy adya śvas tu hastena yokṣyate",
  "GE09ram_06_u:147": "6.004.004c abhiprayāma sugrīva sarvānīkasamāvṛtāḥ",
  "GE09ram_06_u:148": "6.004.005a nimittāni ca dhanyāni yāni prādurbhavanti me",
  "GE09ram_06_u:149": "6.004.005c nihatya rāvaṇaṃ sītām ānayiṣyāmi jānakīm",
  "GE09ram_06_u:150": "6.004.006a upariṣṭād dhi nayanaṃ sphuramāṇam idaṃ mama",
  "GE09ram_06_u:151": "6.004.006c vijayaṃ samanuprāptaṃ śaṃsatīva manoratham",
  "GE09ram_06_u:152": "6.004.007a agre yātu balasyāsya nīlo mārgam avekṣitum",
  "GE09ram_06_u:153": "6.004.007c vṛtaḥ śatasahasreṇa vānarāṇāṃ tarasvinām",
  "GE09ram_06_u:154": "6.004.008a phalamūlavatā nīla śītakānanavāriṇā",
  "GE09ram_06_u:155": "6.004.008c pathā madhumatā cāśu senāṃ senāpate naya",
  "GE09ram_06_u:156": "6.004.009a dūṣayeyur durātmānaḥ pathi mūlaphalodakam",
  "GE09ram_06_u:157": "6.004.009c rākṣasāḥ parirakṣethās tebhyas tvaṃ nityam udyataḥ",
  "GE09ram_06_u:158": "6.004.010a nimneṣu vanadurgeṣu vaneṣu ca vanaukasaḥ",
  "GE09ram_06_u:159": "6.004.010c abhiplutyābhipaśyeyuḥ pareṣāṃ nihataṃ balam",
  "GE09ram_06_u:160": "6.004.011a sāgaraughanibhaṃ bhīmam agrānīkaṃ mahābalāḥ",
  "GE09ram_06_u:161": "6.004.011c kapisiṃhā prakarṣantu śataśo 'tha sahasraśaḥ",
  "GE09ram_06_u:162": "6.004.012a gajaś ca girisaṃkāśo gavayaś ca mahābalaḥ",
  "GE09ram_06_u:163": "6.004.012c gavākṣaś cāgrato yāntu gavāṃ dṛptā ivarṣabhāḥ",
  "GE09ram_06_u:164": "6.004.013a yātu vānaravāhinyā vānaraḥ plavatāṃ patiḥ",
  "GE09ram_06_u:165": "6.004.013c pālayan dakṣiṇaṃ pārśvam ṛṣabho vānararṣabhaḥ",
  "GE09ram_06_u:166": "6.004.014a gandhahastīva durdharṣas tarasvī gandhamādanaḥ",
  "GE09ram_06_u:167": "6.004.014c yātu vānaravāhinyāḥ savyaṃ pārśvam adhiṣṭhitaḥ",
  "GE09ram_06_u:168": "6.004.015a yāsyāmi balamadhye 'haṃ balaugham abhiharṣayan",
  "GE09ram_06_u:169": "6.004.015c adhiruhya hanūmantam airāvatam iveśvaraḥ",
  "GE09ram_06_u:170": "6.004.016a aṅgadenaiṣa saṃyātu lakṣmaṇaś cāntakopamaḥ",
  "GE09ram_06_u:171": "6.004.016c sārvabhaumeṇa bhūteśo draviṇādhipatir yathā",
  "GE09ram_06_u:172": "6.004.017a jāmbavāṃś ca suṣeṇaś ca vegadarśī ca vānaraḥ",
  "GE09ram_06_u:173": "6.004.017c ṛkṣarājo mahāsattvaḥ kukṣiṃ rakṣantu te trayaḥ",
  "GE09ram_06_u:174": "6.004.018a rāghavasya vacaḥ śrutvā sugrīvo vāhinīpatiḥ",
  "GE09ram_06_u:175": "6.004.018c vyādideśa mahāvīryān vānarān vānararṣabhaḥ",
  "GE09ram_06_u:176": "6.004.019a te vānaragaṇāḥ sarve samutpatya yuyutsavaḥ",
  "GE09ram_06_u:177": "6.004.019c guhābhyaḥ śikharebhyaś ca āśu pupluvire tadā",
  "GE09ram_06_u:178": "6.004.020a tato vānararājena lakṣmaṇena ca pūjitaḥ",
  "GE09ram_06_u:179": "6.004.020c jagāma rāmo dharmātmā sasainyo dakṣiṇāṃ diśam",
  "GE09ram_06_u:180": "6.004.021a śataiḥ śatasahasraiś ca koṭībhir ayutair api",
  "GE09ram_06_u:181": "6.004.021c vāraṇābhiś ca haribhir yayau parivṛtas tadā",
  "GE09ram_06_u:182": "6.004.022a taṃ yāntam anuyāti sma mahatī harivāhinī",
  "GE09ram_06_u:183": "6.004.023a hṛṣṭāḥ pramuditāḥ sarve sugrīveṇābhipālitāḥ",
  "GE09ram_06_u:184": "6.004.023c āplavantaḥ plavantaś ca garjantaś ca plavaṃgamāḥ",
  "GE09ram_06_u:185": "6.004.023e kṣvelanto ninadantaś ca jagmur vai dakṣiṇāṃ diśam",
  "GE09ram_06_u:186": "6.004.024a bhakṣayantaḥ sugandhīni madhūni ca phalāni ca",
  "GE09ram_06_u:187": "6.004.024c udvahanto mahāvṛkṣān mañjarīpuñjadhāriṇaḥ",
  "GE09ram_06_u:188": "6.004.025a anyonyaṃ sahasā dṛṣṭā nirvahanti kṣipanti ca",
  "GE09ram_06_u:189": "6.004.025c patantaś cotpatanty anye pātayanty apare parān",
  "GE09ram_06_u:190": "6.004.026a rāvaṇo no nihantavyaḥ sarve ca rajanīcarāḥ",
  "GE09ram_06_u:191": "6.004.026c iti garjanti harayo rāghavasya samīpataḥ",
  "GE09ram_06_u:192": "6.004.027a purastād ṛṣabho vīro nīlaḥ kumuda eva ca",
  "GE09ram_06_u:193": "6.004.027c pathānaṃ śodhayanti sma vānarair bahubhiḥ saha",
  "GE09ram_06_u:194": "6.004.028a madhye tu rājā sugrīvo rāmo lakṣmaṇa eva ca",
  "GE09ram_06_u:195": "6.004.028c bahubhir balibhir bhīmair vṛtāḥ śatrunibarhaṇaḥ",
  "GE09ram_06_u:196": "6.004.029a hariḥ śatabalir vīraḥ koṭībhir daśabhir vṛtaḥ",
  "GE09ram_06_u:197": "6.004.029c sarvām eko hy avaṣṭabhya rarakṣa harivāhinīm",
  "GE09ram_06_u:198": "6.004.030a koṭīśataparīvāraḥ kesarī panaso gajaḥ",
  "GE09ram_06_u:199": "6.004.030c arkaś cātibalaḥ pārśvam ekaṃ tasyābhirakṣati",
  "GE09ram_06_u:200": "6.004.031a suṣeṇo jāmbavāṃś caiva ṛkṣair bahubhir āvṛtaḥ",
  "GE09ram_06_u:201": "6.004.031c sugrīvaṃ purataḥ kṛtvā jaghanaṃ saṃrarakṣatuḥ",
  "GE09ram_06_u:202": "6.004.032a teṣāṃ senāpatir vīro nīlo vānarapuṃgavaḥ",
  "GE09ram_06_u:203": "6.004.032c saṃpatan patatāṃ śreṣṭhas tad balaṃ paryapālayat",
  "GE09ram_06_u:204": "6.004.033a darīmikhaḥ prajaṅghaś ca jambho 'tha rabhasaḥ kapiḥ",
  "GE09ram_06_u:205": "6.004.033c sarvataś ca yayur vīrās tvarayantaḥ plavaṃgamān",
  "GE09ram_06_u:206": "6.004.034a evaṃ te hariśārdūlā gacchanto baladarpitāḥ",
  "GE09ram_06_u:207": "6.004.034c apaśyaṃs te giriśreṣṭhaṃ sahyaṃ drumalatāyutam",
  "GE09ram_06_u:208": "6.004.035a sāgaraughanibhaṃ bhīmaṃ tad vānarabalaṃ mahat",
  "GE09ram_06_u:209": "6.004.035c niḥsasarpa mahāghoṣaṃ bhīmavega ivārṇavaḥ",
  "GE09ram_06_u:210": "6.004.036a tasya dāśaratheḥ pārśve śūrās te kapikuñjarāḥ",
  "GE09ram_06_u:211": "6.004.036c tūrṇam āpupluvuḥ sarve sadaśvā iva coditāḥ",
  "GE09ram_06_u:212": "6.004.037a kapibhyām uhyamānau tau śuśubhate nararṣabhau",
  "GE09ram_06_u:213": "6.004.037c mahadbhyām iva saṃspṛṣṭau grāhābhyāṃ candrabhāskarau",
  "GE09ram_06_u:214": "6.004.038a tam aṅgadagato rāmaṃ lakṣmaṇaḥ śubhayā girā",
  "GE09ram_06_u:215": "6.004.038c uvāca pratipūrṇārthaḥ smṛtimān pratibhānavān",
  "GE09ram_06_u:216": "6.004.039a hṛtām avāpya vaidehīṃ kṣipraṃ hatvā ca rāvaṇam",
  "GE09ram_06_u:217": "6.004.039c samṛddhārthaḥ samṛddhārthām ayodhyāṃ pratiyāsyasi",
  "GE09ram_06_u:218": "6.004.040a mahānti ca nimittāni divi bhūmau ca rāghava",
  "GE09ram_06_u:219": "6.004.040c śubhānti tava paśyāmi sarvāṇy evārthasiddhaye",
  "GE09ram_06_u:220": "6.004.041a anu vāti śubho vāyuḥ senāṃ mṛduhitaḥ sukhaḥ",
  "GE09ram_06_u:221": "6.004.041c pūrṇavalgusvarāś ceme pravadanti mṛgadvijāḥ",
  "GE09ram_06_u:222": "6.004.042a prasannāś ca diśaḥ sarvā vimalaś ca divākaraḥ",
  "GE09ram_06_u:223": "6.004.042c uśanā ca prasannārcir anu tvāṃ bhārgavo gataḥ",
  "GE09ram_06_u:224": "6.004.043a brahmarāśir viśuddhaś ca śuddhāś ca paramarṣayaḥ",
  "GE09ram_06_u:225": "6.004.043c arciṣmantaḥ prakāśante dhruvaṃ sarve pradakṣiṇam",
  "GE09ram_06_u:226": "6.004.044a triśaṅkur vimalo bhāti rājarṣiḥ sapurohitaḥ",
  "GE09ram_06_u:227": "6.004.044c pitāmahavaro 'smākam iṣkvākūṇāṃ mahātmanām",
  "GE09ram_06_u:228": "6.004.045a vimale ca prakāśete viśākhe nirupadrave",
  "GE09ram_06_u:229": "6.004.045c nakṣatraṃ param asmākam ikṣvākūṇāṃ mahātmanām",
  "GE09ram_06_u:230": "6.004.046a nairṛtaṃ nairṛtānāṃ ca nakṣatram abhipīḍyate",
  "GE09ram_06_u:231": "6.004.046c mūlaṃ mūlavatā spṛṣṭaṃ dhūpyate dhūmaketunā",
  "GE09ram_06_u:232": "6.004.047a saraṃ caitad vināśāya rākṣasānām upasthitam",
  "GE09ram_06_u:233": "6.004.047c kāle kālagṛhītānāṃ nakatraṃ grahapīḍitam",
  "GE09ram_06_u:234": "6.004.048a prasannāḥ surasāś cāpo vanāni phalavanti ca",
  "GE09ram_06_u:235": "6.004.048c pravānty abhyadhikaṃ gandhā yathartukusumā drumāḥ",
  "GE09ram_06_u:236": "6.004.049a vyūḍhāni kapisainyāni prakāśante 'dhikaṃ prabho",
  "GE09ram_06_u:237": "6.004.049c devānām iva sainyāni saṃgrāme tārakāmaye",
  "GE09ram_06_u:238": "6.004.050a evam ārya samīkṣyaitān prīto bhavitum arhasi",
  "GE09ram_06_u:239": "6.004.050c iti bhrātaram āśvāsya hṛṣṭaḥ saumitrir abravīt",
  "GE09ram_06_u:240": "6.004.051a athāvṛtya mahīṃ kṛtsnāṃ jagāma mahatī camūḥ",
  "GE09ram_06_u:241": "6.004.051c ṛkṣavānaraśārdūlair nakhadaṃṣṭrāyudhair vṛtā",
  "GE09ram_06_u:242": "6.004.052a karāgraiś caraṇāgraiś ca vānarair uddhataṃ rajaḥ",
  "GE09ram_06_u:243": "6.004.052c bhaumam antardadhe lokaṃ nivārya savituḥ prabhām",
  "GE09ram_06_u:244": "6.004.053a sā sma yāti divārātraṃ mahatī harivāhinī",
  "GE09ram_06_u:245": "6.004.053c hṛṣṭapramuditā senā sugrīveṇābhirakṣitā",
  "GE09ram_06_u:246": "6.004.054a vanarās tvaritaṃ yānti sarve yuddhābhinandanaḥ",
  "GE09ram_06_u:247": "6.004.054c mumokṣayiṣavaḥ sītāṃ muhūrtaṃ kvāpi nāsata",
  "GE09ram_06_u:248": "6.004.055a tataḥ pādapasaṃbādhaṃ nānāmṛgasamākulam",
  "GE09ram_06_u:249": "6.004.055c sahyaparvatam āsedur malayaṃ ca mahī dharam",
  "GE09ram_06_u:250": "6.004.056a kānanāni vicitrāṇi nadīprasravaṇāni ca",
  "GE09ram_06_u:251": "6.004.056c paśyann api yayau rāmaḥ sahyasya malayasya ca",
  "GE09ram_06_u:252": "6.004.057a campakāṃs tilakāṃś cūtān aśokān sinduvārakān",
  "GE09ram_06_u:253": "6.004.057c karavīrāṃś ca timiśān bhañjanti sma plavaṃgamāḥ",
  "GE09ram_06_u:254": "6.004.058a phalāny amṛtagandhīni mūlāni kusumāni ca",
  "GE09ram_06_u:255": "6.004.058c bubhujur vānarās tatra pādapānāṃ balotkaṭāḥ",
  "GE09ram_06_u:256": "6.004.059a droṇamātrapramāṇāni lambamānāni vānarāḥ",
  "GE09ram_06_u:257": "6.004.059c yayuḥ pibanto hṛṣṭās te madhūni madhupiṅgalāḥ",
  "GE09ram_06_u:258": "6.004.060a pādapān avabhañjanto vikarṣantas tathā latāḥ",
  "GE09ram_06_u:259": "6.004.060c vidhamanto girivarān prayayuḥ plavagarṣabhāḥ",
  "GE09ram_06_u:260": "6.004.061a vṛkṣebhyo 'nye tu kapayo nardanto madhudarpitāḥ",
  "GE09ram_06_u:261": "6.004.061c anye vṛkṣān prapadyante prapatanty api cāpare",
  "GE09ram_06_u:262": "6.004.062a babhūva vasudhā tais tu saṃpūrṇā haripuṃgavaiḥ",
  "GE09ram_06_u:263": "6.004.062c yathā kamalakedāraiḥ pakvair iva vasuṃdharā",
  "GE09ram_06_u:264": "6.004.063a mahendram atha saṃprāpya rāmo rājīvalocanaḥ",
  "GE09ram_06_u:265": "6.004.063c adhyārohan mahābāhuḥ śikharaṃ drumabhūṣitam",
  "GE09ram_06_u:266": "6.004.064a tataḥ śikharam āruhya rāmo daśarathātmajaḥ",
  "GE09ram_06_u:267": "6.004.064c kūrmamīnasamākīrṇam apaśyat salilāśayam",
  "GE09ram_06_u:268": "6.004.065a te sahyaṃ samatikramya malayaṃ ca mahāgirim",
  "GE09ram_06_u:269": "6.004.065c āsedur ānupūrvyeṇa samudraṃ bhīmaniḥsvanam",
  "GE09ram_06_u:270": "6.004.066a avaruhya jagāmāśu velāvanam anuttamam",
  "GE09ram_06_u:271": "6.004.066c rāmo ramayatāṃ śreṣṭhaḥ sasugrīvaḥ salakṣmaṇaḥ",
  "GE09ram_06_u:272": "6.004.067a atha dhautopalatalāṃ toyaughaiḥ sahasotthitaiḥ",
  "GE09ram_06_u:273": "6.004.067c velām āsādya vipulāṃ rāmo vacanam abravīt",
  "GE09ram_06_u:274": "6.004.068a ete vayam anuprāptāḥ sugrīva varuṇālayam",
  "GE09ram_06_u:275": "6.004.068c ihedānīṃ vicintā sā yā na pūrvaṃ samutthitā",
  "GE09ram_06_u:276": "6.004.069a ataḥ paramatīro 'yaṃ sāgaraḥ saritāṃ pati",
  "GE09ram_06_u:277": "6.004.069c na cāyam anupāyena śakyas taritum arṇavaḥ",
  "GE09ram_06_u:278": "6.004.070a tad ihaiva niveśo 'stu mantraḥ prastūyatām iha",
  "GE09ram_06_u:279": "6.004.070c yathedaṃ vānarabalaṃ paraṃ pāram avāpnuyāt",
  "GE09ram_06_u:280": "6.004.071a itīva sa mahābāhuḥ sītāharaṇakarśitaḥ",
  "GE09ram_06_u:281": "6.004.071c rāmaḥ sāgaram āsādya vāsam ājñāpayat tadā",
  "GE09ram_06_u:282": "6.004.072a saṃprāpto mantrakālo naḥ sāgarasyeha laṅghane",
  "GE09ram_06_u:283": "6.004.072c svāṃ svāṃ senāṃ samutsṛjya mā ca kaś cit kuto vrajet",
  "GE09ram_06_u:284": "6.004.072e gacchantu vānarāḥ śūrā jñeyaṃ channaṃ bhayaṃ ca naḥ",
  "GE09ram_06_u:285": "6.004.073a rāmasya vacanaṃ śrutvā sugrīvaḥ sahalakṣmaṇaḥ",
  "GE09ram_06_u:286": "6.004.073c senāṃ nyaveśayat tīre sāgarasya drumāyute",
  "GE09ram_06_u:287": "6.004.074a virarāja samīpasthaṃ sāgarasya tu tad balam",
  "GE09ram_06_u:288": "6.004.074c madhupāṇḍujalaḥ śrīmān dvitīya iva sāgaraḥ",
  "GE09ram_06_u:289": "6.004.075a velāvanam upāgamya tatas te haripuṃgavāḥ",
  "GE09ram_06_u:290": "6.004.075c viniviṣṭāḥ paraṃ pāraṃ kāṅkṣamāṇā mahodadheḥ",
  "GE09ram_06_u:291": "6.004.076a sā mahārṇavam āsādya hṛṣṭā vānaravāhinī",
  "GE09ram_06_u:292": "6.004.076c vāyuvegasamādhūtaṃ paśyamānā mahārṇavam",
  "GE09ram_06_u:293": "6.004.077a dūrapāram asaṃbādhaṃ rakṣogaṇaniṣevitam",
  "GE09ram_06_u:294": "6.004.077c paśyanto varuṇāvāsaṃ niṣedur hariyūthapāḥ",
  "GE09ram_06_u:295": "6.004.078a caṇḍanakragrahaṃ ghoraṃ kṣapādau divasakṣaye",
  "GE09ram_06_u:296": "6.004.078c candrodaye samādhūtaṃ praticandrasamākulam",
  "GE09ram_06_u:297": "6.004.079a caṇḍānilamahāgrāhaiḥ kīrṇaṃ timitimiṃgilaiḥ",
  "GE09ram_06_u:298": "6.004.079c dīptabhogair ivākrīrṇaṃ bhujaṃgair varuṇālayam",
  "GE09ram_06_u:299": "6.004.080a avagāḍhaṃ mahāsattair nānāśailasamākulam",
  "GE09ram_06_u:300": "6.004.080c durgaṃ drugam amārgaṃ tam agādham asurālayam",
  "GE09ram_06_u:301": "6.004.081a makarair nāgabhogaiś ca vigāḍhā vātalohitāḥ",
  "GE09ram_06_u:302": "6.004.081c utpetuś ca nipetuś ca pravṛddhā jalarāśayaḥ",
  "GE09ram_06_u:303": "6.004.082a agnicūrṇam ivāviddhaṃ bhāskarāmbumanoragam",
  "GE09ram_06_u:304": "6.004.082c surāriviṣayaṃ ghoraṃ pātālaviṣamaṃ sadā",
  "GE09ram_06_u:305": "6.004.083a sāgaraṃ cāmbaraprakhyam ambaraṃ sāgaropamam",
  "GE09ram_06_u:306": "6.004.083c sāgaraṃ cāmbaraṃ ceti nirviśeṣam adṛśyata",
  "GE09ram_06_u:307": "6.004.084a saṃpṛktaṃ nabhasā hy ambhaḥ saṃpṛktaṃ ca nabho 'mbhasā",
  "GE09ram_06_u:308": "6.004.084c tādṛgrūpe sma dṛśyete tārā ratnasamākule",
  "GE09ram_06_u:309": "6.004.085a samutpatitameghasya vīcci mālākulasya ca",
  "GE09ram_06_u:310": "6.004.085c viśeṣo na dvayor āsīt sāgarasyāmbarasya ca",
  "GE09ram_06_u:311": "6.004.086a anyonyair āhatāḥ saktāḥ sasvanur bhīmaniḥsvanāḥ",
  "GE09ram_06_u:312": "6.004.086c ūrmayaḥ sindhurājasya mahābherya ivāhave",
  "GE09ram_06_u:313": "6.004.087a ratnaughajalasaṃnādaṃ viṣaktam iva vāyunā",
  "GE09ram_06_u:314": "6.004.087c utpatantam iva kruddhaṃ yādogaṇasamākulam",
  "GE09ram_06_u:315": "6.004.088a dadṛśus te mahātmāno vātāhatajalāśayam",
  "GE09ram_06_u:316": "6.004.088c aniloddhūtam ākāśe pravalgatam ivormibhiḥ",
  "GE09ram_06_u:317": "6.004.088e bhrāntormijalasaṃnādaṃ pralolam iva sāgaram",
  "GE09ram_06_u:318": "6.005.001a sā tu nīlena vidhivat svārakṣā susamāhitā",
  "GE09ram_06_u:319": "6.005.001c sāgarasyottare tīre sādhu senā niveśitā",
  "GE09ram_06_u:320": "6.005.002a maindaś ca dvividhaś cobhau tatra vānarapuṃgavau",
  "GE09ram_06_u:321": "6.005.002c viceratuś ca tāṃ senāṃ rakṣārthaṃ sarvato diśam",
  "GE09ram_06_u:322": "6.005.003a niviṣṭāyāṃ tu senāyāṃ tīre nadanadīpateḥ",
  "GE09ram_06_u:323": "6.005.003c pārśvasthaṃ lakṣmaṇaṃ dṛṣṭvā rāmo vacanam abravīt",
  "GE09ram_06_u:324": "6.005.004a śokaś ca kila kālena gacchatā hy apagacchati",
  "GE09ram_06_u:325": "6.005.004c mama cāpaśyataḥ kāntām ahany ahani vardhate",
  "GE09ram_06_u:326": "6.005.005a na me duḥkhaṃ priyā dūre na me duḥkhaṃ hṛteti ca",
  "GE09ram_06_u:327": "6.005.005c etad evānuśocāmi vayo 'syā hy ativartate",
  "GE09ram_06_u:328": "6.005.006a vāhi vāta yataḥ kanyā tāṃ spṛṣṭvā mām api spṛśa",
  "GE09ram_06_u:329": "6.005.006c tvayi me gātrasaṃsparśaś candre dṛṣṭisamāgamaḥ",
  "GE09ram_06_u:330": "6.005.007a tan me dahati gātrāṇi viṣaṃ pītam ivāśaye",
  "GE09ram_06_u:331": "6.005.007c hā nātheti priyā sā māṃ hriyamāṇā yad abravīt",
  "GE09ram_06_u:332": "6.005.008a tadviyogendhanavatā taccintāvipulārciṣā",
  "GE09ram_06_u:333": "6.005.008c rātriṃ divaṃ śarīraṃ me dahyate madanāgninā",
  "GE09ram_06_u:334": "6.005.009a avagāhyārṇavaṃ svapsye saumitre bhavatā vinā",
  "GE09ram_06_u:335": "6.005.009c kathaṃ cit prajvalan kāmaḥ samāsuptaṃ jale dahet",
  "GE09ram_06_u:336": "6.005.010a bahv etat kāmayānasya śakyam etena jīvitum",
  "GE09ram_06_u:337": "6.005.010c yad ahaṃ sā ca vāmorur ekāṃ dharaṇim āśritau",
  "GE09ram_06_u:338": "6.005.011a kedārasyeva kedāraḥ sodakasya nirūdakaḥ",
  "GE09ram_06_u:339": "6.005.011c upasnehena jīvāmi jīvantīṃ yac chṛṇomi tām",
  "GE09ram_06_u:340": "6.005.012a kadā tu khalu susśoṇīṃ śatapatrāyatekṣaṇām",
  "GE09ram_06_u:341": "6.005.012c vijitya śatrūn drakṣyāmi sītāṃ sphītām iva śriyam",
  "GE09ram_06_u:342": "6.005.013a kadā nu cārubimbauṣṭhaṃ tasyāḥ padmam ivānanam",
  "GE09ram_06_u:343": "6.005.013c īṣadunnamya pāsyāmi rasāyanam ivāturaḥ",
  "GE09ram_06_u:344": "6.005.014a tau tasyāḥ saṃhatau pīnau stanau tālaphalopamau",
  "GE09ram_06_u:345": "6.005.014c kadā nu khalu sotkampau hasantyā māṃ bhajiṣyataḥ",
  "GE09ram_06_u:346": "6.005.015a sā nūnam asitāpāṅgī rakṣomadhyagatā satī",
  "GE09ram_06_u:347": "6.005.015c mannāthā nāthahīneva trātāraṃ nādhigacchati",
  "GE09ram_06_u:348": "6.005.016a kadā vikṣobhya rakṣāṃsi sā vidhūyotpatiṣyati",
  "GE09ram_06_u:349": "6.005.016c vidhūya jaladān nīlāñ śaśilekhā śaratsv iva",
  "GE09ram_06_u:350": "6.005.017a svabhāvatanukā nūnaṃ śokenānaśanena ca",
  "GE09ram_06_u:351": "6.005.017c bhūyas tanutarā sītā deśakālaviparyayāt",
  "GE09ram_06_u:352": "6.005.018a kadā nu rākṣasendrasya nidhāyorasi sāyakān",
  "GE09ram_06_u:353": "6.005.018c sītāṃ pratyāhariṣyāmi śokam utsṛjya mānasaṃ",
  "GE09ram_06_u:354": "6.005.019a kadā nu khalu māṃ sādhvī sītāmarasutopamā",
  "GE09ram_06_u:355": "6.005.019c sotkaṇṭhā kaṇṭham ālambya mokṣyaty ānandajaṃ jalam",
  "GE09ram_06_u:356": "6.005.020a kadā śokam imaṃ ghoraṃ maithilī viprayogajam",
  "GE09ram_06_u:357": "6.005.020c sahasā vipramokṣyāmi vāsaḥ śukletaraṃ yathā",
  "GE09ram_06_u:358": "6.005.021a evaṃ vilapatas tasya tatra rāmasya dhīmataḥ",
  "GE09ram_06_u:359": "6.005.021c dinakṣayān mandavapur bhāskaro 'stam upāgamat",
  "GE09ram_06_u:360": "6.005.022a āśvāsito lakṣmaṇena rāmaḥ saṃdhyām upāsata",
  "GE09ram_06_u:361": "6.005.022c smaran kamalapatrākṣīṃ sītāṃ śokākulīkṛtaḥ",
  "GE09ram_06_u:362": "6.006.001a laṅkāyāṃ tu kṛtaṃ karma ghoraṃ dṛṣṭvā bhavāvaham",
  "GE09ram_06_u:363": "6.006.001c rākṣasendro hanumatā śakreṇeva mahātmanā",
  "GE09ram_06_u:364": "6.006.001e abravīd rākṣasān sarvān hriyā kiṃ cid avāṅmukhaḥ",
  "GE09ram_06_u:365": "6.006.002a dharṣitā ca praviṣṭā ca laṅkā duṣprasahā purī",
  "GE09ram_06_u:366": "6.006.002c tena vānaramātreṇa dṛṣṭā sītā ca jānakī",
  "GE09ram_06_u:367": "6.006.003a prasādo dharṣitaś caityaḥ pravarā rākṣasā hatāḥ",
  "GE09ram_06_u:368": "6.006.003c āvilā ca purī laṅkā sarvā hanumatā kṛtā",
  "GE09ram_06_u:369": "6.006.004a kiṃ kariṣyāmi bhadraṃ vaḥ kiṃ vā yuktam anantaram",
  "GE09ram_06_u:370": "6.006.004c ucyatāṃ naḥ samarthaṃ yat kṛtaṃ ca sukṛtaṃ bhavet",
  "GE09ram_06_u:371": "6.006.005a mantramūlaṃ hi vijayaṃ prāhur āryā manasvinaḥ",
  "GE09ram_06_u:372": "6.006.005c tasmād vai rocaye mantraṃ rāmaṃ prati mahābalāḥ",
  "GE09ram_06_u:373": "6.006.006a trividhāḥ puruṣā loke uttamādhamamadhyamāḥ",
  "GE09ram_06_u:374": "6.006.006c teṣāṃ tu samavetānāṃ guṇadoṣaṃ vadāmy aham",
  "GE09ram_06_u:375": "6.006.007a mantribhir hitasaṃyuktaiḥ samarthair mantranirṇaye",
  "GE09ram_06_u:376": "6.006.007c mitrair vāpi samānārthair bāndhavair api vā hitaiḥ",
  "GE09ram_06_u:377": "6.006.008a sahito mantrayitvā yaḥ karmārambhān pravartayet",
  "GE09ram_06_u:378": "6.006.008c daive ca kurute yatnaṃ tam āhuḥ puruṣottamam",
  "GE09ram_06_u:379": "6.006.009a eko 'rthaṃ vimṛśed eko dharme prakurute manaḥ",
  "GE09ram_06_u:380": "6.006.009c ekaḥ kāryāṇi kurute tam āhur madhyamaṃ naram",
  "GE09ram_06_u:381": "6.006.010a guṇadoṣāv aniścitya tyaktvā daivavyapāśrayam",
  "GE09ram_06_u:382": "6.006.010c kariṣyāmīti yaḥ kāryam upekṣet sa narādhamaḥ",
  "GE09ram_06_u:383": "6.006.011a yatheme puruṣā nityam uttamādhamamadhyamāḥ",
  "GE09ram_06_u:384": "6.006.011c evaṃ mantro 'pi vijñeya uttamādhamamadhyamaḥ",
  "GE09ram_06_u:385": "6.006.012a aikamatyam upāgamya śāstradṛṣṭena cakṣuṣā",
  "GE09ram_06_u:386": "6.006.012c mantriṇo yatra nirastās tam āhur mantram uttamam",
  "GE09ram_06_u:387": "6.006.013a bahvyo 'pi matayo gatvā mantriṇo hy arthanirṇaye",
  "GE09ram_06_u:388": "6.006.013c punar yatraikatāṃ prāptaḥ sa mantro madhyamaḥ smṛtaḥ",
  "GE09ram_06_u:389": "6.006.014a anyonyamatim āsthāya yatra saṃpratibhāṣyate",
  "GE09ram_06_u:390": "6.006.014c na caikamatye śreyo 'sti mantraḥ so 'dhama ucyate",
  "GE09ram_06_u:391": "6.006.015a tasmāt sumantritaṃ sādhu bhavanto mantrisattamāḥ",
  "GE09ram_06_u:392": "6.006.015c kāryaṃ saṃpratipadyantām etat kṛtyatamaṃ mama",
  "GE09ram_06_u:393": "6.006.016a vānarāṇāṃ hi vīrāṇāṃ sahasraiḥ parivāritaḥ",
  "GE09ram_06_u:394": "6.006.016c rāmo 'bhyeti purīṃ laṅkām asmākam uparodhakaḥ",
  "GE09ram_06_u:395": "6.006.017a tariṣyati ca suvyaktaṃ rāghavaḥ sāgaraṃ sukham",
  "GE09ram_06_u:396": "6.006.017c tarasā yuktarūpeṇa sānujaḥ sabalānugaḥ",
  "GE09ram_06_u:397": "6.006.018a asminn evaṃgate kārye viruddhe vānaraiḥ saha",
  "GE09ram_06_u:398": "6.006.018c hitaṃ pure ca sainye ca sarvaṃ saṃmantryatāṃ mama",
  "GE09ram_06_u:399": "6.007.001a ity uktā rākṣasendreṇa rākṣasās te mahābalāḥ",
  "GE09ram_06_u:400": "6.007.001c ūcuḥ prāñjalayaḥ sarve rāvaṇaṃ rākṣaseśvaram",
  "GE09ram_06_u:401": "6.007.002a rājan parighaśaktyṛṣṭiśūlapaṭṭasasaṃkulam",
  "GE09ram_06_u:402": "6.007.002c sumahan no balaṃ kasmād viṣādaṃ bhajate bhavān",
  "GE09ram_06_u:403": "6.007.003a kailāsaśikharāvāsī yakṣair bahubhir āvṛtaḥ",
  "GE09ram_06_u:404": "6.007.003c sumahat kadanaṃ kṛtvā vaśyas te dhanadaḥ kṛtaḥ",
  "GE09ram_06_u:405": "6.007.004a sa maheśvarasakhyena ślāghamānas tvayā vibho",
  "GE09ram_06_u:406": "6.007.004c nirjitaḥ samare roṣāl lokapālo mahābalaḥ",
  "GE09ram_06_u:407": "6.007.005a vinihatya ca yakṣaughān vikṣobhya ca vigṛhya ca",
  "GE09ram_06_u:408": "6.007.005c tvayā kailāsaśikharād vimānam idam āhṛtam",
  "GE09ram_06_u:409": "6.007.006a mayena dānavendreṇa tvadbhayāt sakhyam icchatā",
  "GE09ram_06_u:410": "6.007.006c duhitā tava bhāryārthe dattā rākṣasapuṃgava",
  "GE09ram_06_u:411": "6.007.007a dānavendro madhur nāma vīryotsikto durāsadaḥ",
  "GE09ram_06_u:412": "6.007.007c vigṛhya vaśam ānītaḥ kumbhīnasyāḥ sukhāvahaḥ",
  "GE09ram_06_u:413": "6.007.008a nirjitās te mahābāho nāgā gatvā rasātalam",
  "GE09ram_06_u:414": "6.007.008c vāsukis takṣakaḥ śaṅkho jaṭī ca vaśam āhṛtāḥ",
  "GE09ram_06_u:415": "6.007.009a akṣayā balavantaś ca śūrā labdhavarāḥ punaḥ",
  "GE09ram_06_u:416": "6.007.009c tvayā saṃvatsaraṃ yuddhvā samare dānavā vibho",
  "GE09ram_06_u:417": "6.007.010a svabalaṃ samupāśritya nītā vaśam ariṃdama",
  "GE09ram_06_u:418": "6.007.010c māyāś cādhigatās tatra bahavo rākṣasādhipa",
  "GE09ram_06_u:419": "6.007.011a śūrāś ca balavantaś ca varuṇasya sutā raṇe",
  "GE09ram_06_u:420": "6.007.011c nirjitās te mahābāho caturvidhabalānugāḥ",
  "GE09ram_06_u:421": "6.007.012a mṛtyudaṇḍamahāgrāhaṃ śālmalidvīpamaṇḍitam",
  "GE09ram_06_u:422": "6.007.012c avagāhya tvayā rājan yamasya balasāgaram",
  "GE09ram_06_u:423": "6.007.013a jayaś ca viplulaḥ prāpto mṛtyuś ca pratiṣedhitaḥ",
  "GE09ram_06_u:424": "6.007.013c suyuddhena ca te sarve lokās tatra sutoṣitāḥ",
  "GE09ram_06_u:425": "6.007.014a kṣatriyair bahubhir vīraiḥ śakratulyaparākramaiḥ",
  "GE09ram_06_u:426": "6.007.014c āsīd vasumatī pūrṇā mahadbhir iva pādapaiḥ",
  "GE09ram_06_u:427": "6.007.015a teṣāṃ vīryaguṇotsāhair na samo rāghavo raṇe",
  "GE09ram_06_u:428": "6.007.015c prasahya te tvayā rājan hatāḥ paramadurjayāḥ",
  "GE09ram_06_u:429": "6.007.016a rājan nāpad ayukteyam āgatā prākṛtāj janāt",
  "GE09ram_06_u:430": "6.007.016c hṛdi naiva tvayā kāryā tvaṃ vadhiṣyasi rāghavam",
  "GE09ram_06_u:431": "6.008.001a tato nīlāmbudanibhaḥ prahasto nāma rākṣasaḥ",
  "GE09ram_06_u:432": "6.008.001c abravīt prāñjalir vākyaṃ śūraḥ senāpatis tadā",
  "GE09ram_06_u:433": "6.008.002a devadānavagandharvāḥ piśācapatagoragāḥ",
  "GE09ram_06_u:434": "6.008.002c na tvāṃ dharṣayituṃ śaktāḥ kiṃ punar vānarā raṇe",
  "GE09ram_06_u:435": "6.008.003a sarve pramattā viśvastā vañcitāḥ sma hanūmatā",
  "GE09ram_06_u:436": "6.008.003c na hi me jīvato gacchej jīvan sa vanagocaraḥ",
  "GE09ram_06_u:437": "6.008.004a sarvāṃ sāgaraparyantāṃ saśailavanakānanām",
  "GE09ram_06_u:438": "6.008.004c karomy avānarāṃ bhūmim ājñāpayatu māṃ bhavān",
  "GE09ram_06_u:439": "6.008.005a rakṣāṃ caiva vidhāsyāmi vānarād rajanīcara",
  "GE09ram_06_u:440": "6.008.005c nāgamiṣyati te duḥkhaṃ kiṃ cid ātmāparādhajam",
  "GE09ram_06_u:441": "6.008.006a abravīc ca susaṃkruddho durmukho nāma rākṣasaḥ",
  "GE09ram_06_u:442": "6.008.006c idaṃ na kṣamaṇīyaṃ hi sarveṣāṃ naḥ pradharṣaṇam",
  "GE09ram_06_u:443": "6.008.007a ayaṃ paribhavo bhūyaḥ purasyāntaḥpurasya ca",
  "GE09ram_06_u:444": "6.008.007c śrīmato rākṣasendrasya vānarendrapradharṣaṇam",
  "GE09ram_06_u:445": "6.008.008a asmin muhūrte hatvaiko nivartiṣyāmi vānarān",
  "GE09ram_06_u:446": "6.008.008c praviṣṭān sāgaraṃ bhīmam ambaraṃ vā rasātalam",
  "GE09ram_06_u:447": "6.008.009a tato 'bravīt susaṃkruddho vajradaṃṣṭro mahābalaḥ",
  "GE09ram_06_u:448": "6.008.009c pragṛhya parighaṃ ghoraṃ māṃsaśoṇitarūpitam",
  "GE09ram_06_u:449": "6.008.010a kiṃ vo hanumatā kāryaṃ kṛpaṇena tapasvinā",
  "GE09ram_06_u:450": "6.008.010c rāme tiṣṭhati durdharṣe sugrīve sahalakṣmaṇe",
  "GE09ram_06_u:451": "6.008.011a adya rāmaṃ sasugrīvaṃ parigheṇa salakṣmaṇam",
  "GE09ram_06_u:452": "6.008.011c āgamiṣyāmi hatvaiko vikṣobhya harivāhinīm",
  "GE09ram_06_u:453": "6.008.012a kaumbhakarṇis tato vīro nikumbho nāma vīryavān",
  "GE09ram_06_u:454": "6.008.012c abravīt paramakurddho rāvaṇaṃ lokarāvaṇam",
  "GE09ram_06_u:455": "6.008.013a sarve bhavantas tiṣṭhantu mahārājena saṃgatāḥ",
  "GE09ram_06_u:456": "6.008.013c aham eko haniṣyāmi rāghavaṃ sahalakṣmaṇam",
  "GE09ram_06_u:457": "6.008.014a tato vajrahanur nāma rākṣasaḥ parvatopamaḥ",
  "GE09ram_06_u:458": "6.008.014c kruddhaḥ parilihan vaktraṃ jihvayā vākyam abravīt",
  "GE09ram_06_u:459": "6.008.015a svairaṃ kurvantu kāryāṇi bhavanto vigatajvarāḥ",
  "GE09ram_06_u:460": "6.008.015c eko 'haṃ bhakṣayiṣyāmi tān sarvān hariyūthapān",
  "GE09ram_06_u:461": "6.008.016a svasthāḥ krīḍantu niścintāḥ pibantu madhuvāruṇīm",
  "GE09ram_06_u:462": "6.008.016c aham eko haniṣyāmi sugrīvaṃ sahalakṣmaṇam",
  "GE09ram_06_u:463": "6.008.016e sāṅgadaṃ ca hanūmantaṃ rāmaṃ ca raṇakuñjaram",
  "GE09ram_06_u:464": "6.009.001a tato nikumbho rabhasaḥ sūryaśatrur mahābalaḥ",
  "GE09ram_06_u:465": "6.009.001c suptaghno yajñakopaś ca mahāpārśvo mahoaraḥ",
  "GE09ram_06_u:466": "6.009.002a agniketuś ca durdharṣo raśmiketuś ca rākṣasaḥ",
  "GE09ram_06_u:467": "6.009.002c indrajic ca mahātejā balavān rāvaṇātmajaḥ",
  "GE09ram_06_u:468": "6.009.003a prahasto 'tha virūpākṣo vajradaṃṣṭro mahābalaḥ",
  "GE09ram_06_u:469": "6.009.003c dhūmrākṣaś cātikāyaś ca durmukhaś caiva rākṣasaḥ",
  "GE09ram_06_u:470": "6.009.004a parighān paṭṭasān prāsāñ śaktiśūlaparaśvadhān",
  "GE09ram_06_u:471": "6.009.004c cāpāni ca sabāṇāni khaḍgāṃś ca vipulāñ śitān",
  "GE09ram_06_u:472": "6.009.005a pragṛhya paramakruddhāḥ samutpatya ca rākṣasāḥ",
  "GE09ram_06_u:473": "6.009.005c abruvan rāvaṇaṃ sarve pradīptā iva tejasā",
  "GE09ram_06_u:474": "6.009.006a adya rāmaṃ vadhiṣyāmaḥ sugrīvaṃ ca salakṣmaṇam",
  "GE09ram_06_u:475": "6.009.006c kṛpaṇaṃ ca hanūmantaṃ laṅkā yena pradharṣitā",
  "GE09ram_06_u:476": "6.009.007a tān gṛhītāyudhān sarvān vārayitvā vibhīṣaṇaḥ",
  "GE09ram_06_u:477": "6.009.007c abravīt prāñjalir vākyaṃ punaḥ pratyupaveśya tān",
  "GE09ram_06_u:478": "6.009.008a apy upāyais tribhis tāta yo 'rthaḥ prāptuṃ na śakyate",
  "GE09ram_06_u:479": "6.009.008c tasya vikramakālāṃs tān yuktān āhur manīṣiṇaḥ",
  "GE09ram_06_u:480": "6.009.009a pramatteṣv abhiyukteṣu daivena prahateṣu ca",
  "GE09ram_06_u:481": "6.009.009c vikramās tāta sidhyanti parīkṣya vidhinā kṛtāḥ",
  "GE09ram_06_u:482": "6.009.010a apramattaṃ kathaṃ taṃ tu vijigīṣuṃ bale sthitam",
  "GE09ram_06_u:483": "6.009.010c jitaroṣaṃ durādharṣaṃ pradharṣayitum icchatha",
  "GE09ram_06_u:484": "6.009.011a samudraṃ laṅghayitvā tu ghoraṃ nadanadīpatim",
  "GE09ram_06_u:485": "6.009.011c kṛtaṃ hanumatā karma duṣkaraṃ tarkayeta kaḥ",
  "GE09ram_06_u:486": "6.009.012a balāny aparimeyāni vīryāṇi ca niśācarāḥ",
  "GE09ram_06_u:487": "6.009.012c pareṣāṃ sahasāvajñā na kartavyā kathaṃ cana",
  "GE09ram_06_u:488": "6.009.013a kiṃ ca rākṣasarājasya rāmeṇāpakṛtaṃ purā",
  "GE09ram_06_u:489": "6.009.013c ājahāra janasthānād yasya bhāryāṃ yaśasvinaḥ",
  "GE09ram_06_u:490": "6.009.014a kharo yady ativṛttas tu rāmeṇa nihato raṇe",
  "GE09ram_06_u:491": "6.009.014c avaśyaṃ prāṇināṃ prāṇā rakṣitavyā yathā balam",
  "GE09ram_06_u:492": "6.009.015a etannimittaṃ vaidehī bhayaṃ naḥ sumahad bhavet",
  "GE09ram_06_u:493": "6.009.015c āhṛtā sā parityājyā kalahārthe kṛte na kim",
  "GE09ram_06_u:494": "6.009.016a na naḥ kṣamaṃ vīryavatā tena dharmānuvartinā",
  "GE09ram_06_u:495": "6.009.016c vairaṃ nirarthakaṃ kartuṃ dīyatām asya maithilī",
  "GE09ram_06_u:496": "6.009.017a yāvan na sagajāṃ sāśvāṃ bahuratnasamākulām",
  "GE09ram_06_u:497": "6.009.017c purīṃ dārayate bāṇair dīyatām asya maithilī",
  "GE09ram_06_u:498": "6.009.018a yāvat sughorā mahatī durdharṣā harivāhinī",
  "GE09ram_06_u:499": "6.009.018c nāvaskandati no laṅkāṃ tāvat sītā pradīyatām",
  "GE09ram_06_u:500": "6.009.019a vinaśyed dhi purī laṅkā śūrāḥ sarve ca rākṣasāḥ",
  "GE09ram_06_u:501": "6.009.019c rāmasya dayitā patnī na svayaṃ yadi dīyate",
  "GE09ram_06_u:502": "6.009.020a prasādaye tvāṃ bandhutvāt kuruṣva vacanaṃ mama",
  "GE09ram_06_u:503": "6.009.020c hitaṃ pathyaṃ tv ahaṃ brūmi dīyatām asya maithilī",
  "GE09ram_06_u:504": "6.009.021a purā śaratsūryamarīcisaṃnibhān; navāgrapuṅkhān sudṛḍhān nṛpātmajaḥ",
  "GE09ram_06_u:505": "6.009.021c sṛjaty amoghān viśikhān vadhāya te; pradīyatāṃ dāśarathāya maithilī",
  "GE09ram_06_u:506": "6.009.022a tyajasva kopaṃ sukhadharmanāśanaṃ; bhajasva dharmaṃ ratikīrtivardhanam",
  "GE09ram_06_u:507": "6.009.022c prasīda jīvema saputrabāndhavāḥ; pradīyatāṃ dāśarathāya maithilī",
  "GE09ram_06_u:508": "6.010.001a suniviṣṭaṃ hitaṃ vākyam uktavantaṃ vibhīṣaṇam",
  "GE09ram_06_u:509": "6.010.001c abravīt paruṣaṃ vākyaṃ rāvaṇaḥ kālacoditaḥ",
  "GE09ram_06_u:510": "6.010.002a vaset saha sapatnena kruddhenāśīviṣeṇa vā",
  "GE09ram_06_u:511": "6.010.002c na tu mitrapravādena saṃvasec chatrusevinā",
  "GE09ram_06_u:512": "6.010.003a jānāmi śīlaṃ jñātīnāṃ sarvalokeṣu rākṣasa",
  "GE09ram_06_u:513": "6.010.003c hṛṣyanti vyasaneṣv ete jñātīnāṃ jñātayaḥ sadā",
  "GE09ram_06_u:514": "6.010.004a pradhānaṃ sādhakaṃ vaidyaṃ dharmaśīlaṃ ca rākṣasa",
  "GE09ram_06_u:515": "6.010.004c jñātayo hy avamanyante śūraṃ paribhavanti ca",
  "GE09ram_06_u:516": "6.010.005a nityam anyonyasaṃhṛṣṭā vyasaneṣv ātatāyinaḥ",
  "GE09ram_06_u:517": "6.010.005c pracchannahṛdayā ghorā jñātayas tu bhayāvahāḥ",
  "GE09ram_06_u:518": "6.010.006a śrūyante hastibhir gītāḥ ślokāḥ padmavane kva cit",
  "GE09ram_06_u:519": "6.010.006c pāśahastān narān dṛṣṭvā śṛṇu tān gadato mama",
  "GE09ram_06_u:520": "6.010.007a nāgnir nānyāni śastrāṇi na naḥ pāśā bhayāvahāḥ",
  "GE09ram_06_u:521": "6.010.007c ghorāḥ svārthaprayuktās tu jñātayo no bhayāvahāḥ",
  "GE09ram_06_u:522": "6.010.008a upāyam ete vakṣyanti grahaṇe nātra saṃśayaḥ",
  "GE09ram_06_u:523": "6.010.008c kṛtsnād bhayāj jñātibhayaṃ sukaṣṭaṃ viditaṃ ca naḥ",
  "GE09ram_06_u:524": "6.010.009a vidyate goṣu saṃpannaṃ vidyate brāhmaṇe damaḥ",
  "GE09ram_06_u:525": "6.010.009c vidyate strīṣu cāpalyaṃ vidyate jñātito bhayam",
  "GE09ram_06_u:526": "6.010.010a tato neṣṭam idaṃ saumya yad ahaṃ lokasatkṛtaḥ",
  "GE09ram_06_u:527": "6.010.010c aiśvaryam abhijātaś ca ripūṇāṃ mūrdhni ca sthitaḥ",
  "GE09ram_06_u:528": "6.010.011a anyas tv evaṃvidhaṃ brūyād vākyam etan niśācara",
  "GE09ram_06_u:529": "6.010.011c asmin muhūrte na bhavet tvāṃ tu dhik kulapāṃsanam",
  "GE09ram_06_u:530": "6.010.012a ity uktaḥ paruṣaṃ vākyaṃ nyāyavādī vibhīṣaṇaḥ",
  "GE09ram_06_u:531": "6.010.012c utpapāta gadāpāṇiś caturbhiḥ saha rākṣasaiḥ",
  "GE09ram_06_u:532": "6.010.013a abravīc ca tadā vākyaṃ jātakrodho vibhīṣaṇaḥ",
  "GE09ram_06_u:533": "6.010.013c antarikṣagataḥ śrīmān bhrātaraṃ rākṣasādhipam",
  "GE09ram_06_u:534": "6.010.014a sa tvaṃ bhrātāsi me rājan brūhi māṃ yad yad icchasi",
  "GE09ram_06_u:535": "6.010.014c idaṃ tu paruṣaṃ vākyaṃ na kṣamāmy anṛtaṃ tava",
  "GE09ram_06_u:536": "6.010.015a sunītaṃ hitakāmena vākyam uktaṃ daśānana",
  "GE09ram_06_u:537": "6.010.015c na gṛhṇanty akṛtātmānaḥ kālasya vaśam āgatāḥ",
  "GE09ram_06_u:538": "6.010.016a sulabhāḥ puruṣā rājan satataṃ priyavādinaḥ",
  "GE09ram_06_u:539": "6.010.016c apriyasya tu pathyasya vaktā śrotā ca durlabhaḥ",
  "GE09ram_06_u:540": "6.010.017a baddhaṃ kālasya pāśena sarvabhūtāpahāriṇā",
  "GE09ram_06_u:541": "6.010.017c na naśyantam upekṣeyaṃ pradīptaṃ śaraṇaṃ yathā",
  "GE09ram_06_u:542": "6.010.018a dīptapāvakasaṃkāśaiḥ śitaiḥ kāñcanabhūṣaṇaiḥ",
  "GE09ram_06_u:543": "6.010.018c na tvām icchāmy ahaṃ draṣṭuṃ rāmeṇa nihataṃ śaraiḥ",
  "GE09ram_06_u:544": "6.010.019a śūrāś ca balavantaś ca kṛtāstrāś ca raṇājire",
  "GE09ram_06_u:545": "6.010.019c kālābhipannā sīdanti yathā vālukasetavaḥ",
  "GE09ram_06_u:546": "6.010.020a ātmānaṃ sarvathā rakṣa purīṃ cemāṃ sarākṣasām",
  "GE09ram_06_u:547": "6.010.020c svasti te 'stu gamiṣyāmi sukhī bhava mayā vinā",
  "GE09ram_06_u:548": "6.010.021a nivāryamāṇasya mayā hitaiṣiṇā; na rocate te vacanaṃ niśācara",
  "GE09ram_06_u:549": "6.010.021c parītakālā hi gatāyuṣo narā; hitaṃ na gṛhṇanti suhṛdbhir īritam",
  "GE09ram_06_u:550": "6.011.001a ity uktvā paruṣaṃ vākyaṃ rāvaṇaṃ rāvaṇānujaḥ",
  "GE09ram_06_u:551": "6.011.001c ājagāma muhūrtena yatra rāmaḥ salakṣmaṇaḥ",
  "GE09ram_06_u:552": "6.011.002a taṃ meruśikharākāraṃ dīptām iva śatahradām",
  "GE09ram_06_u:553": "6.011.002c gaganasthaṃ mahīsthās te dadṛśur vānarādhipāḥ",
  "GE09ram_06_u:554": "6.011.003a tam ātmapañcamaṃ dṛṣṭvā sugrīvo vānarādhipaḥ",
  "GE09ram_06_u:555": "6.011.003c vānaraiḥ saha durdharṣaś cintayām āsa buddhimān",
  "GE09ram_06_u:556": "6.011.004a cintayitvā muhūrtaṃ tu vānarāṃs tān uvāca ha",
  "GE09ram_06_u:557": "6.011.004c hanūmatpramukhān sarvān idaṃ vacanam uttamam",
  "GE09ram_06_u:558": "6.011.005a eṣa sarvāyudhopetaś caturbhiḥ saha rākṣasaiḥ",
  "GE09ram_06_u:559": "6.011.005c rākṣaso 'bhyeti paśyadhvam asmān hantuṃ na saṃśayaḥ",
  "GE09ram_06_u:560": "6.011.006a sugrīvasya vacaḥ śrutvā sarve te vānarottamāḥ",
  "GE09ram_06_u:561": "6.011.006c sālān udyamya śailāṃś ca idaṃ vacanam abruvan",
  "GE09ram_06_u:562": "6.011.007a śīghraṃ vyādiśa no rājan vadhāyaiṣāṃ durātmanām",
  "GE09ram_06_u:563": "6.011.007c nipatantu hatāś caite dharaṇyām alpajīvitāḥ",
  "GE09ram_06_u:564": "6.011.008a teṣāṃ saṃbhāṣamāṇānām anyonyaṃ sa vibhīṣaṇaḥ",
  "GE09ram_06_u:565": "6.011.008c uttaraṃ tīram āsādya khastha eva vyatiṣṭhata",
  "GE09ram_06_u:566": "6.011.009a uvāca ca mahāprājñaḥ svareṇa mahatā mahān",
  "GE09ram_06_u:567": "6.011.009c sugrīvaṃ tāṃś ca saṃprekṣya khastha eva vibhīṣaṇaḥ",
  "GE09ram_06_u:568": "6.011.010a rāvaṇo nāma durvṛtto rākṣaso rākṣaseśvaraḥ",
  "GE09ram_06_u:569": "6.011.010c tasyāham anujo bhrātā vibhīṣaṇa iti śrutaḥ",
  "GE09ram_06_u:570": "6.011.011a tena sītā janasthānād dhṛtā hatvā jaṭāyuṣam",
  "GE09ram_06_u:571": "6.011.011c ruddhvā ca vivaśā dīnā rākṣasībhiḥ surakṣitā",
  "GE09ram_06_u:572": "6.011.012a tam ahaṃ hetubhir vākyair vividhaiś ca nyadarśayam",
  "GE09ram_06_u:573": "6.011.012c sādhu niryātyatāṃ sītā rāmāyeti punaḥ punaḥ",
  "GE09ram_06_u:574": "6.011.013a sa ca na pratijagrāha rāvaṇaḥ kālacoditaḥ",
  "GE09ram_06_u:575": "6.011.013c ucyamāno hitaṃ vākyaṃ viparīta ivauṣadham",
  "GE09ram_06_u:576": "6.011.014a so 'haṃ paruṣitas tena dāsavac cāvamānitaḥ",
  "GE09ram_06_u:577": "6.011.014c tyaktvā putrāṃś ca dārāṃś ca rāghavaṃ śaraṇaṃ gataḥ",
  "GE09ram_06_u:578": "6.011.015a sarvalokaśaraṇyāya rāghavāya mahātmane",
  "GE09ram_06_u:579": "6.011.015c nivedayata māṃ kṣipraṃ vibhīṣaṇam upasthitam",
  "GE09ram_06_u:580": "6.011.016a etat tu vacanaṃ śrutvā sugrīvo laghuvikramaḥ",
  "GE09ram_06_u:581": "6.011.016c lakṣmaṇasyāgrato rāmaṃ saṃrabdham idam abravīt",
  "GE09ram_06_u:582": "6.011.017a rāvaṇasyānujo bhrātā vibhīṣaṇa iti śrutaḥ",
  "GE09ram_06_u:583": "6.011.017c caturbhiḥ saha rakṣobhir bhavantaṃ śaraṇaṃ gataḥ",
  "GE09ram_06_u:584": "6.011.018a rāvaṇena praṇihitaṃ tam avehi vibhīṣaṇam",
  "GE09ram_06_u:585": "6.011.018c tasyāhaṃ nigrahaṃ manye kṣamaṃ kṣamavatāṃ vara",
  "GE09ram_06_u:586": "6.011.019a rākṣaso jihmayā buddhyā saṃdiṣṭo 'yam upasthitaḥ",
  "GE09ram_06_u:587": "6.011.019c prahartuṃ māyayā channo viśvaste tvayi rāghava",
  "GE09ram_06_u:588": "6.011.020a badhyatām eṣa tīvreṇa daṇḍena sacivaiḥ saha",
  "GE09ram_06_u:589": "6.011.020c rāvaṇasya nṛśaṃsasya bhrātā hy eṣa vibhīṣaṇaḥ",
  "GE09ram_06_u:590": "6.011.021a evam uktvā tu taṃ rāmaṃ saṃrabdho vāhinīpatiḥ",
  "GE09ram_06_u:591": "6.011.021c vākyajño vākyakuśalaṃ tato maunam upāgamat",
  "GE09ram_06_u:592": "6.011.022a sugrīvasya tu tad vākyaṃ śrutvā rāmo mahābalaḥ",
  "GE09ram_06_u:593": "6.011.022c samīpasthān uvācedaṃ hanūmatpramukhān harīn",
  "GE09ram_06_u:594": "6.011.023a yad uktaṃ kapirājena rāvaṇāvarajaṃ prati",
  "GE09ram_06_u:595": "6.011.023c vākyaṃ hetumad atyarthaṃ bhavadbhir api tac chrutam",
  "GE09ram_06_u:596": "6.011.024a suhṛdā hy arthakṛccheṣu yuktaṃ buddhimatā satā",
  "GE09ram_06_u:597": "6.011.024c samarthenāpi saṃdeṣṭuṃ śāśvatīṃ bhūtim icchatā",
  "GE09ram_06_u:598": "6.011.025a ity evaṃ paripṛṣṭās te svaṃ svaṃ matam atandritāḥ",
  "GE09ram_06_u:599": "6.011.025c sopacāraṃ tadā rāmam ūcur hitacikīrṣavaḥ",
  "GE09ram_06_u:600": "6.011.026a ajñātaṃ nāsti te kiṃ cit triṣu lokeṣu rāghava",
  "GE09ram_06_u:601": "6.011.026c ātmānaṃ pūjayan rāma pṛcchasy asmān suhṛttayā",
  "GE09ram_06_u:602": "6.011.027a tvaṃ hi satyavrataḥ śūro dhārmiko dṛḍhavikramaḥ",
  "GE09ram_06_u:603": "6.011.027c parīkṣya kārā smṛtimān nisṛṣṭātmā suhṛtsu ca",
  "GE09ram_06_u:604": "6.011.028a tasmād ekaikaśas tāvad bruvantu sacivās tava",
  "GE09ram_06_u:605": "6.011.028c hetuto matisaṃpannāḥ samarthāś ca punaḥ punaḥ",
  "GE09ram_06_u:606": "6.011.029a ity ukte rāghavāyātha matimān aṅgado 'grataḥ",
  "GE09ram_06_u:607": "6.011.029c vibhīṣaṇaparīkṣārtham uvāca vacanaṃ hariḥ",
  "GE09ram_06_u:608": "6.011.030a śatroḥ sakāśāt saṃprāptaḥ sarvathā śaṅkya eva hi",
  "GE09ram_06_u:609": "6.011.030c viśvāsayogyaḥ sahasā na kartavyo vibhīṣaṇaḥ",
  "GE09ram_06_u:610": "6.011.031a chādayitvātmabhāvaṃ hi caranti śaṭhabuddhayaḥ",
  "GE09ram_06_u:611": "6.011.031c praharanti ca randhreṣu so 'narthaḥ sumahān bhavet",
  "GE09ram_06_u:612": "6.011.032a arthānarthau viniścitya vyavasāyaṃ bhajeta ha",
  "GE09ram_06_u:613": "6.011.032c guṇataḥ saṃgrahaṃ kuryād doṣatas tu visarjayet",
  "GE09ram_06_u:614": "6.011.033a yadi doṣo mahāṃs tasmiṃs tyajyatām aviśaṅkitam",
  "GE09ram_06_u:615": "6.011.033c guṇān vāpi bahūñ jñātvā saṃgrahaḥ kriyatāṃ nṛpa",
  "GE09ram_06_u:616": "6.011.034a śarabhas tv atha niścitya sārthaṃ vacanam abravīt",
  "GE09ram_06_u:617": "6.011.034c kṣipram asmin naravyāghra cāraḥ pratividhīyatām",
  "GE09ram_06_u:618": "6.011.035a praṇidhāya hi cāreṇa yathāvat sūkṣmabuddhinā",
  "GE09ram_06_u:619": "6.011.035c parīkṣya ca tataḥ kāryo yathānyāyaṃ parigrahaḥ",
  "GE09ram_06_u:620": "6.011.036a jāmbavāṃs tv atha saṃprekṣya śāstrabuddhyā vicakṣaṇaḥ",
  "GE09ram_06_u:621": "6.011.036c vākyaṃ vijñāpayām āsa guṇavad doṣavarjitam",
  "GE09ram_06_u:622": "6.011.037a baddhavairāc ca pāpāc ca rākṣasendrād vibhīṣaṇaḥ",
  "GE09ram_06_u:623": "6.011.037c adeśa kāle saṃprāptaḥ sarvathā śaṅkyatām ayam",
  "GE09ram_06_u:624": "6.011.038a tato maindas tu saṃprekṣya nayāpanayakovidaḥ",
  "GE09ram_06_u:625": "6.011.038c vākyaṃ vacanasaṃpanno babhāṣe hetumattaram",
  "GE09ram_06_u:626": "6.011.039a vacanaṃ nāma tasyaiṣa rāvaṇasya vibhīṣaṇaḥ",
  "GE09ram_06_u:627": "6.011.039c pṛcchyatāṃ madhureṇāyaṃ śanair naravareśvara",
  "GE09ram_06_u:628": "6.011.040a bhāvam asya tu vijñāya tatas tattvaṃ kariṣyasi",
  "GE09ram_06_u:629": "6.011.040c yadi dṛṣṭo na duṣṭo vā buddhipūrvaṃ nararṣabha",
  "GE09ram_06_u:630": "6.011.041a atha saṃskārasaṃpanno hanūmān sacivottamaḥ",
  "GE09ram_06_u:631": "6.011.041c uvāca vacanaṃ ślakṣṇam arthavan madhuraṃ laghu",
  "GE09ram_06_u:632": "6.011.042a na bhavantaṃ matiśreṣṭhaṃ samarthaṃ vadatāṃ varam",
  "GE09ram_06_u:633": "6.011.042c atiśāyayituṃ śakto bṛhaspatir api bruvan",
  "GE09ram_06_u:634": "6.011.043a na vādān nāpi saṃgharṣān nādhikyān na ca kāmataḥ",
  "GE09ram_06_u:635": "6.011.043c vakṣyāmi vacanaṃ rājan yathārthaṃ rāmagauravāt",
  "GE09ram_06_u:636": "6.011.044a arthānarthanimittaṃ hi yad uktaṃ sacivais tava",
  "GE09ram_06_u:637": "6.011.044c tatra doṣaṃ prapaśyāmi kriyā na hy upapadyate",
  "GE09ram_06_u:638": "6.011.045a ṛte niyogāt sāmarthyam avaboddhuṃ na śakyate",
  "GE09ram_06_u:639": "6.011.045c sahasā viniyogo hi doṣavān pratibhāti me",
  "GE09ram_06_u:640": "6.011.046a cārapraṇihitaṃ yuktaṃ yad uktaṃ sacivais tava",
  "GE09ram_06_u:641": "6.011.046c arthasyāsaṃbhavāt tatra kāraṇaṃ nopapadyate",
  "GE09ram_06_u:642": "6.011.047a adeśa kāle saṃprāpta ity ayaṃ yad vibhīṣaṇaḥ",
  "GE09ram_06_u:643": "6.011.047c vivakṣā cātra me 'stīyaṃ tāṃ nibodha yathā mati",
  "GE09ram_06_u:644": "6.011.048a sa eṣa deśaḥ kālaś ca bhavatīha yathā tathā",
  "GE09ram_06_u:645": "6.011.048c puruṣāt puruṣaṃ prāpya tathā doṣaguṇāv api",
  "GE09ram_06_u:646": "6.011.049a daurātmyaṃ rāvaṇe dṛṣṭvā vikramaṃ ca tathā tvayi",
  "GE09ram_06_u:647": "6.011.049c yuktam āgamanaṃ tasya sadṛśaṃ tasya buddhitaḥ",
  "GE09ram_06_u:648": "6.011.050a ajñātarūpaiḥ puruṣaiḥ sa rājan pṛcchyatām iti",
  "GE09ram_06_u:649": "6.011.050c yad uktam atra me prekṣā kā cid asti samīkṣitā",
  "GE09ram_06_u:650": "6.011.051a pṛcchyamāno viśaṅketa sahasā buddhimān vacaḥ",
  "GE09ram_06_u:651": "6.011.051c tatra mitraṃ praduṣyeta mithyapṛṣṭaṃ sukhāgatam",
  "GE09ram_06_u:652": "6.011.052a aśakyaḥ sahasā rājan bhāvo vettuṃ parasya vai",
  "GE09ram_06_u:653": "6.011.052c antaḥ svabhāvair gītais tair naipuṇyaṃ paśyatā bhṛśam",
  "GE09ram_06_u:654": "6.011.053a na tv asya bruvato jātu lakṣyate duṣṭabhāvatā",
  "GE09ram_06_u:655": "6.011.053c prasannaṃ vadanaṃ cāpi tasmān me nāsti saṃśayaḥ",
  "GE09ram_06_u:656": "6.011.054a aśaṅkitamatiḥ svastho na śaṭhaḥ parisarpati",
  "GE09ram_06_u:657": "6.011.054c na cāsya duṣṭā vāk cāpi tasmān nāstīha saṃśayaḥ",
  "GE09ram_06_u:658": "6.011.055a ākāraś chādyamāno 'pi na śakyo vinigūhitum",
  "GE09ram_06_u:659": "6.011.055c balād dhi vivṛṇoty eva bhāvam antargataṃ nṛṇām",
  "GE09ram_06_u:660": "6.011.056a deśakālopapannaṃ ca kāryaṃ kāryavidāṃ vara",
  "GE09ram_06_u:661": "6.011.056c saphalaṃ kurute kṣipraṃ prayogeṇābhisaṃhitam",
  "GE09ram_06_u:662": "6.011.057a udyogaṃ tava saṃprekṣya mithyāvṛttaṃ ca rāvaṇam",
  "GE09ram_06_u:663": "6.011.057c vālinaś ca vadhaṃ śrutvā sugrīvaṃ cābhiṣecitam",
  "GE09ram_06_u:664": "6.011.058a rājyaṃ prārthayamānaś ca buddhipūrvam ihāgataḥ",
  "GE09ram_06_u:665": "6.011.058c etāvat tu puraskṛtya yujyate tv asya saṃgrahaḥ",
  "GE09ram_06_u:666": "6.011.059a yathāśakti mayoktaṃ tu rākṣasasyārjavaṃ prati",
  "GE09ram_06_u:667": "6.011.059c tvaṃ pramāṇaṃ tu śeṣasya śrutvā buddhimatāṃ vara",
  "GE09ram_06_u:668": "6.012.001a atha rāmaḥ prasannātmā śrutvā vāyusutasya ha",
  "GE09ram_06_u:669": "6.012.001c pratyabhāṣata durdharṣaḥ śrutavān ātmani sthitam",
  "GE09ram_06_u:670": "6.012.002a mamāpi tu vivakṣāsti kā cit prati vibhīṣaṇam",
  "GE09ram_06_u:671": "6.012.002c śrutam icchāmi tat sarvaṃ bhavadbhiḥ śreyasi sthitaiḥ",
  "GE09ram_06_u:672": "6.012.003a mitrabhāvena saṃprāptaṃ na tyajeyaṃ kathaṃ cana",
  "GE09ram_06_u:673": "6.012.003c doṣo yady api tasya syāt satām etad agarhitam",
  "GE09ram_06_u:674": "6.012.004a rāmasya vacanaṃ śrutvā sugrīvaḥ plavageśvaraḥ",
  "GE09ram_06_u:675": "6.012.004c pratyabhāṣata kākutsthaṃ sauhārdenābhicoditaḥ",
  "GE09ram_06_u:676": "6.012.005a kim atra citraṃ dharmajña lokanāthaśikhāmaṇe",
  "GE09ram_06_u:677": "6.012.005c yat tvam āryaṃ prabhāṣethāḥ sattvavān sapathe sthitaḥ",
  "GE09ram_06_u:678": "6.012.006a mama cāpy antarātmāyaṃ śuddhiṃ vetti vibhīṣaṇam",
  "GE09ram_06_u:679": "6.012.006c anumanāc ca bhāvāc ca sarvataḥ suparīkṣitaḥ",
  "GE09ram_06_u:680": "6.012.007a tasmāt kṣipraṃ sahāsmābhis tulyo bhavatu rāghava",
  "GE09ram_06_u:681": "6.012.007c vibhīṣaṇo mahāprājñaḥ sakhitvaṃ cābhyupaitu naḥ",
  "GE09ram_06_u:682": "6.012.008a sa sugrīvasya tad vākyayṃ rāmaḥ śrutvā vimṛśya ca",
  "GE09ram_06_u:683": "6.012.008c tataḥ śubhataraṃ vākyam uvāca haripuṃgavam",
  "GE09ram_06_u:684": "6.012.009a suduṣṭo vāpy aduṣṭo vā kim eṣa rajanīcaraḥ",
  "GE09ram_06_u:685": "6.012.009c sūkṣmam apy ahitaṃ kartuṃ mamāśaktaḥ kathaṃ cana",
  "GE09ram_06_u:686": "6.012.010a piśācān dānavān yakṣān pṛthivyāṃ caiva rākṣasān",
  "GE09ram_06_u:687": "6.012.010c aṅgulyagreṇa tān hanyām icchan harigaṇeśvara",
  "GE09ram_06_u:688": "6.012.011a śrūyate hi kapotena śatruḥ śaraṇam āgataḥ",
  "GE09ram_06_u:689": "6.012.011c arcitaś ca yathānyāyaṃ svaiś ca māṃsair nimantritaḥ",
  "GE09ram_06_u:690": "6.012.012a sa hi taṃ pratijagrāha bhāryā hartāram āgatam",
  "GE09ram_06_u:691": "6.012.012c kapoto vānaraśreṣṭha kiṃ punar madvidho janaḥ",
  "GE09ram_06_u:692": "6.012.013a ṛṣeḥ kaṇvasya putreṇa kaṇḍunā paramarṣiṇā",
  "GE09ram_06_u:693": "6.012.013c śṛṇu gāthāṃ purā gītāṃ dharmiṣṭhāṃ satyavādinā",
  "GE09ram_06_u:694": "6.012.014a baddhāñjalipuṭaṃ dīnaṃ yācantaṃ śaraṇāgatam",
  "GE09ram_06_u:695": "6.012.014c na hanyād ānṛśaṃsyārtham api śatruṃ paraṃ pata",
  "GE09ram_06_u:696": "6.012.015a ārto vā yadi vā dṛptaḥ pareṣāṃ śaraṇaṃ gataḥ",
  "GE09ram_06_u:697": "6.012.015c ariḥ prāṇān parityajya rakṣitavyaḥ kṛtātmanā",
  "GE09ram_06_u:698": "6.012.016a sa ced bhayād vā mohād vā kāmād vāpi na rakṣati",
  "GE09ram_06_u:699": "6.012.016c svayā śaktyā yathātattvaṃ tat pāpaṃ lokagarhitam",
  "GE09ram_06_u:700": "6.012.017a vinaṣṭaḥ paśyatas tasya rakṣiṇaḥ śaraṇāgataḥ",
  "GE09ram_06_u:701": "6.012.017c ādāya sukṛtaṃ tasya sarvaṃ gacched arakṣitaḥ",
  "GE09ram_06_u:702": "6.012.018a evaṃ doṣo mahān atra prapannānām arakṣaṇe",
  "GE09ram_06_u:703": "6.012.018c asvargyaṃ cāyaśasyaṃ ca balavīryavināśanam",
  "GE09ram_06_u:704": "6.012.019a kariṣyāmi yathārthaṃ tu kaṇḍor vacanam uttamam",
  "GE09ram_06_u:705": "6.012.019c dharmiṣṭhaṃ ca yaśasyaṃ ca svargyaṃ syāt tu phalodaye",
  "GE09ram_06_u:706": "6.012.020a sakṛd eva prapannāya tavāsmīti ca yācate",
  "GE09ram_06_u:707": "6.012.020c abhayaṃ sarvabhūtebhyo dadāmy etad vrataṃ mama",
  "GE09ram_06_u:708": "6.012.021a ānayainaṃ hariśreṣṭha dattam asyābhayaṃ mayā",
  "GE09ram_06_u:709": "6.012.021c vibhīṣaṇo vā sugrīva yadi vā rāvaṇaḥ svayam",
  "GE09ram_06_u:710": "6.012.022a tatas tu sugrīvavaco niśamya tad; dharīśvareṇābhihitaṃ nareśvaraḥ",
  "GE09ram_06_u:711": "6.012.022c vibhīṣaṇenāśu jagāma saṃgamaṃ; patatrirājena yathā puraṃdaraḥ",
  "GE09ram_06_u:712": "6.013.001a rāghaveṇābhaye datte saṃnato rāvaṇānujaḥ",
  "GE09ram_06_u:713": "6.013.001c khāt papātāvaniṃ hṛṣṭo bhaktair anucaraiḥ saha",
  "GE09ram_06_u:714": "6.013.002a sa tu rāmasya dharmātmā nipapāta vibhīṣaṇaḥ",
  "GE09ram_06_u:715": "6.013.002c pādayoḥ śaraṇānveṣī caturbhiḥ saha rākṣasaiḥ",
  "GE09ram_06_u:716": "6.013.003a abravīc ca tadā rāmaṃ vākyaṃ tatra vibhīṣaṇaḥ",
  "GE09ram_06_u:717": "6.013.003c dharmayuktaṃ ca yuktaṃ ca sāmprataṃ saṃpraharṣaṇam",
  "GE09ram_06_u:718": "6.013.004a anujo rāvaṇasyāhaṃ tena cāsmy avamānitaḥ",
  "GE09ram_06_u:719": "6.013.004c bhavantaṃ sarvabhūtānāṃ śaraṇyaṃ śaraṇaṃ gataḥ",
  "GE09ram_06_u:720": "6.013.005a parityaktā mayā laṅkā mitrāṇi ca dhanāni ca",
  "GE09ram_06_u:721": "6.013.005c bhavadgataṃ me rājyaṃ ca jīvitaṃ ca sukhāni ca",
  "GE09ram_06_u:722": "6.013.006a rākṣasānāṃ vadhe sāhyaṃ laṅkāyāś ca pradharṣaṇe",
  "GE09ram_06_u:723": "6.013.006c kariṣyāmi yathāprāṇaṃ pravekṣyāmi ca vāhinīm",
  "GE09ram_06_u:724": "6.013.007a iti bruvāṇaṃ rāmas tu pariṣvajya vibhīṣaṇam",
  "GE09ram_06_u:725": "6.013.007c abravīl lakṣmaṇaṃ prītaḥ samudrāj jalam ānaya",
  "GE09ram_06_u:726": "6.013.008a tena cemaṃ mahāprājñam abhiṣiñca vibhīṣaṇam",
  "GE09ram_06_u:727": "6.013.008c rājānaṃ rakṣasāṃ kṣipraṃ prasanne mayi mānada",
  "GE09ram_06_u:728": "6.013.009a evam uktas tu saumitrir abhyaṣiñcad vibhīṣaṇam",
  "GE09ram_06_u:729": "6.013.009c madhye vānaramukhyānāṃ rājānaṃ rāmaśāsanāt",
  "GE09ram_06_u:730": "6.013.010a taṃ prasādaṃ tu rāmasya dṛṣṭvā sadyaḥ plavaṃgamāḥ",
  "GE09ram_06_u:731": "6.013.010c pracukruśur mahānādān sādhu sādhv iti cābruvan",
  "GE09ram_06_u:732": "6.013.011a abravīc ca hanūmāṃś ca sugrīvaś ca vibhīṣaṇam",
  "GE09ram_06_u:733": "6.013.011c kathaṃ sāgaram akṣobhyaṃ tarāma varuṇālayam",
  "GE09ram_06_u:734": "6.013.012a upāyair abhigacchāmo yathā nadanadīpatim",
  "GE09ram_06_u:735": "6.013.012c tarāma tarasā sarve sasainyā varuṇālayam",
  "GE09ram_06_u:736": "6.013.013a evam uktas tu dharmajñaḥ pratyuvāca vibhīṣaṇaḥ",
  "GE09ram_06_u:737": "6.013.013c samudraṃ rāghavo rājā śaraṇaṃ gantum arhati",
  "GE09ram_06_u:738": "6.013.014a khānitaḥ sagareṇāyam aprameyo mahodadhiḥ",
  "GE09ram_06_u:739": "6.013.014c kartum arhati rāmasya jñāteḥ kāryaṃ mahodadhiḥ",
  "GE09ram_06_u:740": "6.013.015a evaṃ vibhīṣaṇenokte rākṣasena vipaścitā",
  "GE09ram_06_u:741": "6.013.015c prakṛtyā dharmaśīlasya rāghavasyāpy arocata",
  "GE09ram_06_u:742": "6.013.016a sa lakṣmaṇaṃ mahātejāḥ sugrīvaṃ ca harīśvaram",
  "GE09ram_06_u:743": "6.013.016c satkriyārthaṃ kriyādakṣaḥ smitapūrvam uvāca ha",
  "GE09ram_06_u:744": "6.013.017a vibhīṣaṇasya mantro 'yaṃ mama lakṣmaṇa rocate",
  "GE09ram_06_u:745": "6.013.017c brūhi tvaṃ sahasugrīvas tavāpi yadi rocate",
  "GE09ram_06_u:746": "6.013.018a sugrīvaḥ paṇḍito nityaṃ bhavān mantravicakṣaṇaḥ",
  "GE09ram_06_u:747": "6.013.018c ubhābhyāṃ saṃpradhāryāryaṃ rocate yat tad ucyatām",
  "GE09ram_06_u:748": "6.013.019a evam uktau tu tau vīrāv ubhau sugrīvalakṣmaṇau",
  "GE09ram_06_u:749": "6.013.019c samudācāra saṃyuktam idaṃ vacanam ūcatuḥ",
  "GE09ram_06_u:750": "6.013.020a kimarthaṃ no naravyāghra na rociṣyati rāghava",
  "GE09ram_06_u:751": "6.013.020c vibhīṣaṇena yat tūktam asmin kāle sukhāvaham",
  "GE09ram_06_u:752": "6.013.021a abaddhvā sāgare setuṃ ghore 'smin varuṇālaye",
  "GE09ram_06_u:753": "6.013.021c laṅkā nāsādituṃ śakyā sendrair api surāsuraiḥ",
  "GE09ram_06_u:754": "6.013.022a vibhīṣaṇasya śūrasya yathārthaṃ kriyatāṃ vacaḥ",
  "GE09ram_06_u:755": "6.013.022c alaṃ kālātyayaṃ kṛtvā samudro 'yaṃ niyujyatām",
  "GE09ram_06_u:756": "6.013.023a evam uktaḥ kuśāstīrṇe tīre nadanadīpateḥ",
  "GE09ram_06_u:757": "6.013.023c saṃviveśa tadā rāmo vedyām iva hutāśanaḥ",
  "GE09ram_06_u:758": "6.014.001a tasya rāmasya suptasya kuśāstīrṇe mahītale",
  "GE09ram_06_u:759": "6.014.001c niyamād apramattasya niśās tisro 'ticakramuḥ",
  "GE09ram_06_u:760": "6.014.002a na ca darśayate mandas tadā rāmasya sāgaraḥ",
  "GE09ram_06_u:761": "6.014.002c prayatenāpi rāmeṇa yathārham abhipūjitaḥ",
  "GE09ram_06_u:762": "6.014.003a samudrasya tataḥ kruddho rāmo raktāntalocanaḥ",
  "GE09ram_06_u:763": "6.014.003c samīpastham uvācedaṃ lakṣmaṇaṃ śubhalakṣmaṇam",
  "GE09ram_06_u:764": "6.014.004a paśya tāvad anāryasya pūjyamānasya lakṣmaṇa",
  "GE09ram_06_u:765": "6.014.004c avalepaṃ samudrasya na darśayati yat svayam",
  "GE09ram_06_u:766": "6.014.005a praśamaś ca kṣamā caiva ārjavaṃ priyavāditā",
  "GE09ram_06_u:767": "6.014.005c asāmarthyaṃ phalanty ete nirguṇeṣu satāṃ guṇāḥ",
  "GE09ram_06_u:768": "6.014.006a ātmapraśaṃsinaṃ duṣṭaṃ dhṛṣṭaṃ viparidhāvakam",
  "GE09ram_06_u:769": "6.014.006c sarvatrotsṛṣṭadaṇḍaṃ ca lokaḥ satkurute naram",
  "GE09ram_06_u:770": "6.014.007a na sāmnā śakyate kīrtir na sāmnā śakyate yaśaḥ",
  "GE09ram_06_u:771": "6.014.007c prāptuṃ lakṣmaṇa loke 'smiñ jayo vā raṇamūdhani",
  "GE09ram_06_u:772": "6.014.008a adya madbāṇanirbhinnair makarair makarālayam",
  "GE09ram_06_u:773": "6.014.008c niruddhatoyaṃ saumitre plavadbhiḥ paśya sarvataḥ",
  "GE09ram_06_u:774": "6.014.009a mahābhogāni matsyānāṃ kariṇāṃ ca karān iha",
  "GE09ram_06_u:775": "6.014.009c bhogāṃś ca paśya nāgānāṃ mayā bhinnāni lakṣmaṇa",
  "GE09ram_06_u:776": "6.014.010a saśaṅkhaśuktikā jālaṃ samīnamakaraṃ śaraiḥ",
  "GE09ram_06_u:777": "6.014.010c adya yuddhena mahatā samudraṃ pariśoṣaye",
  "GE09ram_06_u:778": "6.014.011a kṣamayā hi samāyuktaṃ mām ayaṃ makarālayaḥ",
  "GE09ram_06_u:779": "6.014.011c asamarthaṃ vijānāti dhik kṣamām īdṛśe jane",
  "GE09ram_06_u:780": "6.014.012a cāpam ānaya saumitre śarāṃś cāśīviṣopamān",
  "GE09ram_06_u:781": "6.014.012c adyākṣobhyam api kruddhaḥ kṣobhayiṣyāmi sāgaram",
  "GE09ram_06_u:782": "6.014.013a velāsu kṛtamaryādaṃ sahasormisamākulam",
  "GE09ram_06_u:783": "6.014.013c nirmaryādaṃ kariṣyāmi sāyakair varuṇālayam",
  "GE09ram_06_u:784": "6.014.014a evam uktvā dhanuṣpāṇiḥ krodhavisphāritekṣaṇaḥ",
  "GE09ram_06_u:785": "6.014.014c babhūva rāmo durdharṣo yugāntāgnir iva jvalan",
  "GE09ram_06_u:786": "6.014.015a saṃpīḍya ca dhanur ghoraṃ kampayitvā śarair jagat",
  "GE09ram_06_u:787": "6.014.015c mumoca viśikhān ugrān vajrāṇīva śatakratuḥ",
  "GE09ram_06_u:788": "6.014.016a te jvalanto mahāvegās tejasā sāyakottamāḥ",
  "GE09ram_06_u:789": "6.014.016c praviśanti samudrasya salilaṃ trastapannagam",
  "GE09ram_06_u:790": "6.014.017a tato vegaḥ samudrasya sanakramakaro mahān",
  "GE09ram_06_u:791": "6.014.017c saṃbabhūva mahāghoraḥ samārutaravas tadā",
  "GE09ram_06_u:792": "6.014.018a mahormimālāvitataḥ śaṅkhaśuktisamākulaḥ",
  "GE09ram_06_u:793": "6.014.018c sadhūmaparivṛttormiḥ sahasābhūn mahodadhiḥ",
  "GE09ram_06_u:794": "6.014.019a vyathitāḥ pannagāś cāsan dīptāsyā dīptalocanāḥ",
  "GE09ram_06_u:795": "6.014.019c dānavāś ca mahāvīryāḥ pātālatalavāsinaḥ",
  "GE09ram_06_u:796": "6.014.020a ūrmayaḥ sindhurājasya sanakramakarās tadā",
  "GE09ram_06_u:797": "6.014.020c vindhyamandarasaṃkāśāḥ samutpetuḥ sahasraśaḥ",
  "GE09ram_06_u:798": "6.014.021a āghūrṇitataraṅgaughaḥ saṃbhrāntoragarākṣasaḥ",
  "GE09ram_06_u:799": "6.014.021c udvartita mahāgrāhaḥ saṃvṛttaḥ salilāśayaḥ",
  "GE09ram_06_u:800": "6.015.001a tato madhyāt samudrasya sāgaraḥ svayam utthitaḥ",
  "GE09ram_06_u:801": "6.015.001c udayan hi mahāśailān meror iva divākaraḥ",
  "GE09ram_06_u:802": "6.015.001e pannagaiḥ saha dīptāsyaiḥ samudraḥ pratyadṛśyata",
  "GE09ram_06_u:803": "6.015.002a snigdhavaidūryasaṃkāśo jāmbūnadavibhūṣitaḥ",
  "GE09ram_06_u:804": "6.015.002c raktamālyāmbaradharaḥ padmapatranibhekṣaṇaḥ",
  "GE09ram_06_u:805": "6.015.003a sāgaraḥ samatikramya pūrvam āmantrya vīryavān",
  "GE09ram_06_u:806": "6.015.003c abravīt prāñjalir vākyaṃ rāghavaṃ śarapāṇinam",
  "GE09ram_06_u:807": "6.015.004a pṛthivī vāyur ākāśam āpo jyotiś ca rāghavaḥ",
  "GE09ram_06_u:808": "6.015.004c svabhāve saumya tiṣṭhanti śāśvataṃ mārgam āśritāḥ",
  "GE09ram_06_u:809": "6.015.005a tat svabhāvo mamāpy eṣa yad agādho 'ham aplavaḥ",
  "GE09ram_06_u:810": "6.015.005c vikāras tu bhaved rādha etat te pravadāmy aham",
  "GE09ram_06_u:811": "6.015.006a na kāmān na ca lobhād vā na bhayāt pārthivātmaja",
  "GE09ram_06_u:812": "6.015.006c grāhanakrākulajalaṃ stambhayeyaṃ kathaṃ cana",
  "GE09ram_06_u:813": "6.015.007a vidhāsye rāma yenāpi viṣahiṣye hy ahaṃ tathā",
  "GE09ram_06_u:814": "6.015.007c grāhā na prahariṣyanti yāvat senā tariṣyati",
  "GE09ram_06_u:815": "6.015.008a ayaṃ saumya nalo nāma tanujo viśvakarmaṇaḥ",
  "GE09ram_06_u:816": "6.015.008c pitrā dattavaraḥ śrīmān pratimo viśvakarmaṇaḥ",
  "GE09ram_06_u:817": "6.015.009a eṣa setuṃ mahotsāhaḥ karotu mayi vānaraḥ",
  "GE09ram_06_u:818": "6.015.009c tam ahaṃ dhārayiṣyāmi tathā hy eṣa yathā pitā",
  "GE09ram_06_u:819": "6.015.010a evam uktvodadhir naṣṭaḥ samutthāya nalas tataḥ",
  "GE09ram_06_u:820": "6.015.010c abravīd vānaraśreṣṭho vākyaṃ rāmaṃ mahābalaḥ",
  "GE09ram_06_u:821": "6.015.011a ahaṃ setuṃ kariṣyāmi vistīrṇe varuṇālaye",
  "GE09ram_06_u:822": "6.015.011c pituḥ sāmarthyam āsthāya tattvam āha mahodadhiḥ",
  "GE09ram_06_u:823": "6.015.012a mama mātur varo datto mandare viśvakarmaṇā",
  "GE09ram_06_u:824": "6.015.012c aurasas tasya putro 'haṃ sadṛśo viśvakarmaṇā",
  "GE09ram_06_u:825": "6.015.013a na cāpy aham anukto vai prabrūyām ātmano guṇān",
  "GE09ram_06_u:826": "6.015.013c kāmam adyaiva badhnantu setuṃ vānarapuṃgavāḥ",
  "GE09ram_06_u:827": "6.015.014a tato nisṛṣṭarāmeṇa sarvato hariyūthapāḥ",
  "GE09ram_06_u:828": "6.015.014c abhipetur mahāraṇyaṃ hṛṣṭāḥ śatasahasraśaḥ",
  "GE09ram_06_u:829": "6.015.015a te nagān nagasaṃkāśāḥ śākhāmṛgagaṇarṣabhāḥ",
  "GE09ram_06_u:830": "6.015.015c babhañjur vānarās tatra pracakarṣuś ca sāgaram",
  "GE09ram_06_u:831": "6.015.016a te sālaiś cāśvakarṇaiś ca dhavair vaṃśaiś ca vānarāḥ",
  "GE09ram_06_u:832": "6.015.016c kuṭajair arjunais tālais tikalais timiśair api",
  "GE09ram_06_u:833": "6.015.017a bilvakaiḥ saptaparṇaiś ca karṇikāraiś ca puṣpitaiḥ",
  "GE09ram_06_u:834": "6.015.017c cūtaiś cāśokavṛkṣaiś ca sāgaraṃ samapūrayan",
  "GE09ram_06_u:835": "6.015.018a samūlāṃś ca vimūlāṃś ca pādapān harisattamāḥ",
  "GE09ram_06_u:836": "6.015.018c indraketūn ivodyamya prajahrur harayas tarūn",
  "GE09ram_06_u:837": "6.015.019a prakṣipyamāṇair acalaiḥ sahasā jalam uddhatam",
  "GE09ram_06_u:838": "6.015.019c samutpatitam ākāśam apāsarpat tatas tataḥ",
  "GE09ram_06_u:839": "6.015.020a daśayojanavistīrṇaṃ śatayojanam āyatam",
  "GE09ram_06_u:840": "6.015.020c nalaś cakre mahāsetuṃ madhye nadanadīpateḥ",
  "GE09ram_06_u:841": "6.015.021a śilānāṃ kṣipyamāṇānāṃ śailānāṃ tatra pātyatām",
  "GE09ram_06_u:842": "6.015.021c babhūva tumulaḥ śabdas tadā tasmin mahodadhau",
  "GE09ram_06_u:843": "6.015.022a sa nalena kṛtaḥ setuḥ sāgare makarālaye",
  "GE09ram_06_u:844": "6.015.022c śuśubhe subhagaḥ śrīmān svātīpatha ivāmbare",
  "GE09ram_06_u:845": "6.015.023a tato devāḥ sagandharvāḥ siddhāś ca paramarṣayaḥ",
  "GE09ram_06_u:846": "6.015.024a āplavantaḥ plavantaś ca garjantaś ca plavaṃgamāḥ",
  "GE09ram_06_u:847": "6.015.024c tam acintyam asahyaṃ ca adbhutaṃ lomaharṣaṇam",
  "GE09ram_06_u:848": "6.015.024e dadṛśuḥ sarvabhūtāni sāgare setubandhanam",
  "GE09ram_06_u:849": "6.015.025a tāni koṭisahasrāṇi vānarāṇāṃ mahaujasām",
  "GE09ram_06_u:850": "6.015.025c badhnantaḥ sāgare setuṃ jagmuḥ pāraṃ mahodadheḥ",
  "GE09ram_06_u:851": "6.015.026a viśālaḥ sukṛtaḥ śrīmān subhūmiḥ susamāhitaḥ",
  "GE09ram_06_u:852": "6.015.026c aśobhata mahāsetuḥ sīmanta iva sāgare",
  "GE09ram_06_u:853": "6.015.027a tataḥ pare samudrasya gadāpāṇir vibhīṣaṇaḥ",
  "GE09ram_06_u:854": "6.015.027c pareṣām abhighatārtham atiṣṭhat sacivaiḥ saha",
  "GE09ram_06_u:855": "6.015.028a agratas tasya sainyasya śrīmān rāmaḥ salakṣmaṇaḥ",
  "GE09ram_06_u:856": "6.015.028c jagāma dhanvī dharmātmā sugrīveṇa samanvitaḥ",
  "GE09ram_06_u:857": "6.015.029a anye madhyena gacchanti pārśvato 'nye plavaṃgamāḥ",
  "GE09ram_06_u:858": "6.015.029c salile prapatanty anye mārgam anye na lebhire",
  "GE09ram_06_u:859": "6.015.029e ke cid vaihāyasa gatāḥ suparṇā iva pupluvuḥ",
  "GE09ram_06_u:860": "6.015.030a ghoṣeṇa mahatā ghoṣaṃ sāgarasya samucchritam",
  "GE09ram_06_u:861": "6.015.030c bhīmam antardadhe bhīmā tarantī harivāhinī",
  "GE09ram_06_u:862": "6.015.031a vānarāṇāṃ hi sā tīrṇā vāhinī nala setunā",
  "GE09ram_06_u:863": "6.015.031c tīre niviviśe rājñā bahumūlaphalodake",
  "GE09ram_06_u:864": "6.015.032a tad adbhutaṃ rāghava karma duṣkaraṃ; samīkṣya devāḥ saha siddhacāraṇaiḥ",
  "GE09ram_06_u:865": "6.015.032c upetya rāmaṃ sahitā maharṣibhiḥ; samabhyaṣiñcan suśubhair jalaiḥ pṛthak",
  "GE09ram_06_u:866": "6.015.033a jayasva śatrūn naradeva medinīṃ; sasāgarāṃ pālaya śāśvatīḥ samāḥ",
  "GE09ram_06_u:867": "6.015.033c itīva rāmaṃ naradevasatkṛtaṃ; śubhair vacobhir vividhair apūjayan",
  "GE09ram_06_u:868": "6.016.001a sabale sāgaraṃ tīrṇe rāme daśarathātmaje",
  "GE09ram_06_u:869": "6.016.001c amātyau rāvaṇaḥ śrīmān abravīc chukasāraṇau",
  "GE09ram_06_u:870": "6.016.002a samagraṃ sāgaraṃ tīrṇaṃ dustaraṃ vānaraṃ balam",
  "GE09ram_06_u:871": "6.016.002c abhūtapūrvaṃ rāmeṇa sāgare setubandhanam",
  "GE09ram_06_u:872": "6.016.003a sāgare setubandhaṃ tu na śraddadhyāṃ kathaṃ cana",
  "GE09ram_06_u:873": "6.016.003c avaśyaṃ cāpi saṃkhyeyaṃ tan mayā vānaraṃ balam",
  "GE09ram_06_u:874": "6.016.004a bhavantau vānaraṃ sainyaṃ praviśyānupalakṣitau",
  "GE09ram_06_u:875": "6.016.004c parimāṇaṃ ca vīryaṃ ca ye ca mukhyāḥ plavaṃgamāḥ",
  "GE09ram_06_u:876": "6.016.005a mantriṇo ye ca rāmasya sugrīvasya ca saṃmatāḥ",
  "GE09ram_06_u:877": "6.016.005c ye pūrvam abhivartante ye ca śūrāḥ plavaṃgamāḥ",
  "GE09ram_06_u:878": "6.016.006a sa ca setur yathā baddhaḥ sāgare salilārṇave",
  "GE09ram_06_u:879": "6.016.006c niveśaś ca yathā teṣāṃ vānarāṇāṃ mahātmanām",
  "GE09ram_06_u:880": "6.016.007a rāmasya vyavasāyaṃ ca vīryaṃ praharaṇāni ca",
  "GE09ram_06_u:881": "6.016.007c lakṣmaṇasya ca vīrasya tattvato jñātum arhatha",
  "GE09ram_06_u:882": "6.016.008a kaś ca senāpatis teṣāṃ vānarāṇāṃ mahaujasām",
  "GE09ram_06_u:883": "6.016.008c etaj jñātvā yathātattvaṃ śīghram agantum arhathaḥ",
  "GE09ram_06_u:884": "6.016.009a iti pratisamādiṣṭau rākṣasau śukasāraṇau",
  "GE09ram_06_u:885": "6.016.009c harirūpadharau vīrau praviṣṭau vānaraṃ balam",
  "GE09ram_06_u:886": "6.016.010a tatas tad vānaraṃ sainyam acintyaṃ lomaharṣaṇam",
  "GE09ram_06_u:887": "6.016.010c saṃkhyātuṃ nādhyagacchetāṃ tadā tau śukasāraṇau",
  "GE09ram_06_u:888": "6.016.011a tat sthitaṃ parvatāgreṣu nirdareṣu guhāsu ca",
  "GE09ram_06_u:889": "6.016.011c samudrasya ca tīreṣu vaneṣūpavaneṣu ca",
  "GE09ram_06_u:890": "6.016.012a taramāṇaṃ ca tīrṇaṃ ca tartukāmaṃ ca sarvaśaḥ",
  "GE09ram_06_u:891": "6.016.012c niviṣṭaṃ niviśac caiva bhīmanādaṃ mahābalam",
  "GE09ram_06_u:892": "6.016.013a tau dadarśa mahātejāḥ pracchannau ca vibhīṣaṇaḥ",
  "GE09ram_06_u:893": "6.016.013c ācacakṣe 'tha rāmāya gṛhītvā śukasāraṇau",
  "GE09ram_06_u:894": "6.016.013e laṅkāyāḥ samanuprāptau cārau parapuraṃjayau",
  "GE09ram_06_u:895": "6.016.014a tau dṛṣṭvā vyathitau rāmaṃ nirāśau jīvite tadā",
  "GE09ram_06_u:896": "6.016.014c kṛtāñjalipuṭau bhītau vacanaṃ cedam ūcatuḥ",
  "GE09ram_06_u:897": "6.016.015a āvām ihāgatau saumya rāvaṇaprahitāv ubhau",
  "GE09ram_06_u:898": "6.016.015c parijñātuṃ balaṃ kṛtsnaṃ tavedaṃ raghunandana",
  "GE09ram_06_u:899": "6.016.016a tayos tad vacanaṃ śrutvā rāmo daśarathātmajaḥ",
  "GE09ram_06_u:900": "6.016.016c abravīt prahasan vākyaṃ sarvabhūtahite rataḥ",
  "GE09ram_06_u:901": "6.016.017a yadi dṛṣṭaṃ balaṃ kṛtsnaṃ vayaṃ vā susamīkṣitāḥ",
  "GE09ram_06_u:902": "6.016.017c yathoktaṃ vā kṛtaṃ kāryaṃ chandataḥ pratigamyatām",
  "GE09ram_06_u:903": "6.016.018a praviśya nagarīṃ laṅkāṃ bhavadbhyāṃ dhanadānujaḥ",
  "GE09ram_06_u:904": "6.016.018c vaktavyo rakṣasāṃ rājā yathoktaṃ vacanaṃ mama",
  "GE09ram_06_u:905": "6.016.019a yad balaṃ ca samāśritya sītāṃ me hṛtavān asi",
  "GE09ram_06_u:906": "6.016.019c tad darśaya yathākāmaṃ sasainyaḥ sahabāndhavaḥ",
  "GE09ram_06_u:907": "6.016.020a śvaḥkāle nagarīṃ laṅkāṃ saprākārāṃ satoraṇām",
  "GE09ram_06_u:908": "6.016.020c rākṣasaṃ ca balaṃ paśya śarair vidhvaṃsitaṃ mayā",
  "GE09ram_06_u:909": "6.016.021a ghoraṃ roṣam ahaṃ mokṣye balaṃ dhāraya rāvaṇa",
  "GE09ram_06_u:910": "6.016.021c śvaḥkāle vajravān vajraṃ dānaveṣv iva vāsavaḥ",
  "GE09ram_06_u:911": "6.016.022a iti pratisamādiṣṭau rākṣasau śukasāraṇau",
  "GE09ram_06_u:912": "6.016.022c āgamya nagarīṃ laṅkām abrūtāṃ rākṣasādhipam",
  "GE09ram_06_u:913": "6.016.023a vibhīṣaṇagṛhītau tu vadhārhau rākṣaseśvara",
  "GE09ram_06_u:914": "6.016.023c dṛṣṭvā dharmātmanā muktau rāmeṇāmitatejasā",
  "GE09ram_06_u:915": "6.016.024a ekasthānagatā yatra catvāraḥ puruṣarṣabhāḥ",
  "GE09ram_06_u:916": "6.016.024c lokapālopamāḥ śūrāḥ kṛtāstrā dṛḍhavikramāḥ",
  "GE09ram_06_u:917": "6.016.025a rāmo dāśarathiḥ śrīmāṃl lakṣmaṇaś ca vibhīṣaṇaḥ",
  "GE09ram_06_u:918": "6.016.025c sugrīvaś ca mahātejā mahendrasamavikramaḥ",
  "GE09ram_06_u:919": "6.016.026a ete śaktāḥ purīṃ laṅkāṃ saprākārāṃ satoraṇām",
  "GE09ram_06_u:920": "6.016.026c utpāṭya saṃkrāmayituṃ sarve tiṣṭhantu vānarāḥ",
  "GE09ram_06_u:921": "6.016.027a yādṛśaṃ tasya rāmasya rūpaṃ praharaṇāni ca",
  "GE09ram_06_u:922": "6.016.027c vadhiṣyati purīṃ laṅkām ekas tiṣṭhantu te trayaḥ",
  "GE09ram_06_u:923": "6.016.028a rāmalakṣmaṇaguptā sā sugrīveṇa ca vāhinī",
  "GE09ram_06_u:924": "6.016.028c babhūva durdharṣatarā sarvair api surāsuraiḥ",
  "GE09ram_06_u:925": "6.016.029a prahṛṣṭarūpā dhvajinī vanaukasāṃ; mahātmanāṃ saṃprati yoddhum icchatām",
  "GE09ram_06_u:926": "6.016.029c alaṃ virodhena śamo vidhīyatāṃ; pradīyatāṃ dāśarathāya maithilī",
  "GE09ram_06_u:927": "6.017.001a tad vacaḥ pathyam aklībaṃ sāraṇenābhibhāṣitam",
  "GE09ram_06_u:928": "6.017.001c niśamya rāvaṇo rājā pratyabhāṣata sāraṇam",
  "GE09ram_06_u:929": "6.017.002a yadi mām abhiyuñjīran devagandharvadānavāḥ",
  "GE09ram_06_u:930": "6.017.002c naiva sītāṃ pradāsyāmi sarvalokabhayād api",
  "GE09ram_06_u:931": "6.017.003a tvaṃ tu saumya paritrasto haribhir nirjito bhṛśam",
  "GE09ram_06_u:932": "6.017.003c pratipradānam adyaiva sītāyāḥ sādhu manyase",
  "GE09ram_06_u:933": "6.017.003e ko hi nāma sapatno māṃ samare jetum arhati",
  "GE09ram_06_u:934": "6.017.004a ity uktvā paruṣaṃ vākyaṃ rāvaṇo rākṣasādhipaḥ",
  "GE09ram_06_u:935": "6.017.004c āruroha tataḥ śrīmān prāsādaṃ himapāṇḍuram",
  "GE09ram_06_u:936": "6.017.004e bahutālasamutsedhaṃ rāvaṇo 'tha didṛkṣayā",
  "GE09ram_06_u:937": "6.017.005a tābhyāṃ carābhyāṃ sahito rāvaṇaḥ krodhamūrchitaḥ",
  "GE09ram_06_u:938": "6.017.005c paśyamānaḥ samudraṃ ca parvatāṃś ca vanāni ca",
  "GE09ram_06_u:939": "6.017.005e dadarśa pṛthivīdeśaṃ susaṃpūrṇaṃ plavaṃgamaiḥ",
  "GE09ram_06_u:940": "6.017.006a tad apāram asaṃkhyeyaṃ vānarāṇāṃ mahad balam",
  "GE09ram_06_u:941": "6.017.006c ālokya rāvaṇo rājā paripapraccha sāraṇam",
  "GE09ram_06_u:942": "6.017.007a eṣāṃ vānaramukhyānāṃ ke śūrāḥ ke mahābalāḥ",
  "GE09ram_06_u:943": "6.017.007c ke pūrvam abhivartante mahotsāhāḥ samantataḥ",
  "GE09ram_06_u:944": "6.017.008a keṣāṃ śṛṇoti sugrīvaḥ ke vā yūthapayūthapāḥ",
  "GE09ram_06_u:945": "6.017.008c sāraṇācakṣva me sarvaṃ ke pradhānāḥ plavaṃgamāḥ",
  "GE09ram_06_u:946": "6.017.009a sāraṇo rākṣasendrasya vacanaṃ paripṛcchataḥ",
  "GE09ram_06_u:947": "6.017.009c ācacakṣe 'tha mukhyajño mukhyāṃs tāṃs tu vanaukasaḥ",
  "GE09ram_06_u:948": "6.017.010a eṣa yo 'bhimukho laṅkāṃ nardaṃs tiṣṭhati vānaraḥ",
  "GE09ram_06_u:949": "6.017.010c yūthapānāṃ sahasrāṇāṃ śatena parivāritaḥ",
  "GE09ram_06_u:950": "6.017.011a yasya ghoṣeṇa mahatā saprākārā satoraṇā",
  "GE09ram_06_u:951": "6.017.011c laṅkā pravepate sarvā saśailavanakānanā",
  "GE09ram_06_u:952": "6.017.012a sarvaśākhāmṛgendrasya sugrīvasya mahātmanaḥ",
  "GE09ram_06_u:953": "6.017.012c balāgre tiṣṭhate vīro nīlo nāmaiṣa yūthapaḥ",
  "GE09ram_06_u:954": "6.017.013a bāhū pragṛhya yaḥ padbhyāṃ mahīṃ gacchati vīryavān",
  "GE09ram_06_u:955": "6.017.013c laṅkām abhimukhaḥ kopād abhīkṣṇaṃ ca vijṛmbhate",
  "GE09ram_06_u:956": "6.017.014a giriśṛṅgapratīkāśaḥ padmakiñjalkasaṃnibhaḥ",
  "GE09ram_06_u:957": "6.017.014c sphoṭayaty abhisaṃrabdho lāṅgūlaṃ ca punaḥ punaḥ",
  "GE09ram_06_u:958": "6.017.015a yasya lāṅgūlaśabdena svanantīva diśo daśa",
  "GE09ram_06_u:959": "6.017.015c eṣa vānararājena surgrīveṇābhiṣecitaḥ",
  "GE09ram_06_u:960": "6.017.015e yauvarājye 'ṅgado nāma tvām āhvayati saṃyuge",
  "GE09ram_06_u:961": "6.017.016a ye tu viṣṭabhya gātrāṇi kṣveḍayanti nadanti ca",
  "GE09ram_06_u:962": "6.017.016c utthāya ca vijṛmbhante krodhena haripuṃgavāḥ",
  "GE09ram_06_u:963": "6.017.017a ete duṣprasahā ghorāś caṇḍāś caṇḍaparākramāḥ",
  "GE09ram_06_u:964": "6.017.017c aṣṭau śatasahasrāṇi daśakoṭiśatāni ca",
  "GE09ram_06_u:965": "6.017.018a ya enam anugacchanti vīrāś candanavāsinaḥ",
  "GE09ram_06_u:966": "6.017.018c eṣa āśaṃsate laṅkāṃ svenānīkena marditum",
  "GE09ram_06_u:967": "6.017.019a śveto rajatasaṃkāśaḥ sabalo bhīmavikramaḥ",
  "GE09ram_06_u:968": "6.017.019c buddhimān vānaraḥ śūras triṣu lokeṣu viśrutaḥ",
  "GE09ram_06_u:969": "6.017.020a tūrṇaṃ sugrīvam āgamya punar gacchati vānaraḥ",
  "GE09ram_06_u:970": "6.017.020c vibhajan vānarīṃ senām anīkāni praharṣayan",
  "GE09ram_06_u:971": "6.017.021a yaḥ purā gomatītīre ramyaṃ paryeti parvatam",
  "GE09ram_06_u:972": "6.017.021c nāmnā saṃkocano nāma nānānagayuto giriḥ",
  "GE09ram_06_u:973": "6.017.022a tatra rājyaṃ praśāsty eṣa kumudo nāma yūthapaḥ",
  "GE09ram_06_u:974": "6.017.022c yo 'sau śatasahasrāṇāṃ sahasraṃ parikarṣati",
  "GE09ram_06_u:975": "6.017.023a yasya vālā bahuvyāmā dīrghalāṅgūlam āśritāḥ",
  "GE09ram_06_u:976": "6.017.023c tāmrāḥ pītāḥ sitāḥ śvetāḥ prakīrṇā ghorakarmaṇaḥ",
  "GE09ram_06_u:977": "6.017.024a adīno roṣaṇaś caṇḍaḥ saṃgrāmam abhikāṅkṣati",
  "GE09ram_06_u:978": "6.017.024c eṣaivāśaṃsate laṅkāṃ svenānīkena marditum",
  "GE09ram_06_u:979": "6.017.025a yas tv eṣa siṃhasaṃkāśaḥ kapilo dīrghakesaraḥ",
  "GE09ram_06_u:980": "6.017.025c nibhṛtaḥ prekṣate laṅkāṃ didhakṣann iva cakṣuṣā",
  "GE09ram_06_u:981": "6.017.026a vindhyaṃ kṛṣṇagiriṃ sahyaṃ parvataṃ ca sudarśanam",
  "GE09ram_06_u:982": "6.017.026c rājan satatam adhyāste rambho nāmaiṣa yūthapaḥ",
  "GE09ram_06_u:983": "6.017.027a śataṃ śatasahasrāṇāṃ triṃśac ca hariyūthapāḥ",
  "GE09ram_06_u:984": "6.017.027c parivāryānugacchanti laṅkāṃ marditum ojasā",
  "GE09ram_06_u:985": "6.017.028a yas tu karṇau vivṛṇute jṛmbhate ca punaḥ punaḥ",
  "GE09ram_06_u:986": "6.017.028c na ca saṃvijate mṛtyor na ca yūthād vidhāvati",
  "GE09ram_06_u:987": "6.017.029a mahābalo vītabhayo ramyaṃ sālveya parvatam",
  "GE09ram_06_u:988": "6.017.029c rājan satatam adhyāste śarabho nāma yūthapaḥ",
  "GE09ram_06_u:989": "6.017.030a etasya balinaḥ sarve vihārā nāma yūthapāḥ",
  "GE09ram_06_u:990": "6.017.030c rājañ śatasahasrāṇi catvāriṃśat tathaiva ca",
  "GE09ram_06_u:991": "6.017.031a yas tu megha ivākāśaṃ mahān āvṛtya tiṣṭhati",
  "GE09ram_06_u:992": "6.017.031c madhye vānaravīrāṇāṃ surāṇām iva vāsavaḥ",
  "GE09ram_06_u:993": "6.017.032a bherīṇām iva saṃnādo yasyaiṣa śrūyate mahān",
  "GE09ram_06_u:994": "6.017.032c ghoraḥ śākhāmṛgendrāṇāṃ saṃgrāmam abhikāṅkṣatām",
  "GE09ram_06_u:995": "6.017.033a eṣa parvatam adhyāste pāriyātram anuttamam",
  "GE09ram_06_u:996": "6.017.033c yuddhe duṣprasaho nityaṃ panaso nāma yūthapaḥ",
  "GE09ram_06_u:997": "6.017.034a enaṃ śatasahasrāṇāṃ śatārdhaṃ paryupāsate",
  "GE09ram_06_u:998": "6.017.034c yūthapā yūthapaśreṣṭhaṃ yeṣāṃ yūthāni bhāgaśaḥ",
  "GE09ram_06_u:999": "6.017.035a yas tu bhīmāṃ pravalgantīṃ camūṃ tiṣṭhati śobhayan",
  "GE09ram_06_u:1000": "6.017.035c sthitāṃ tīre samudrasya dvitīya iva sāgaraḥ",
  "GE09ram_06_u:1001": "6.017.036a eṣa dardarasaṃkāśo vinato nāma yūthapaḥ",
  "GE09ram_06_u:1002": "6.017.036c pibaṃś carati parṇāśāṃ nadīnām uttamāṃ nadīm",
  "GE09ram_06_u:1003": "6.017.037a ṣaṣṭiḥ śatasahasrāṇi balam asya plavaṃgamāḥ",
  "GE09ram_06_u:1004": "6.017.037c tvām āhvayati yuddhāya krathano nāma yūthapaḥ",
  "GE09ram_06_u:1005": "6.017.038a yas tu gairikavarṇābhaṃ vapuḥ puṣyati vānaraḥ",
  "GE09ram_06_u:1006": "6.017.038c gavayo nāma tejasvī tvāṃ krodhād abhivartate",
  "GE09ram_06_u:1007": "6.017.039a enaṃ śatasahasrāṇi saptatiḥ paryupāsate",
  "GE09ram_06_u:1008": "6.017.039c eṣa āśaṃsate laṅkāṃ svenānīkena marditum",
  "GE09ram_06_u:1009": "6.017.040a ete duṣprasahā ghorā balinaḥ kāmarūpiṇaḥ",
  "GE09ram_06_u:1010": "6.017.040c yūthapā yūthapaśreṣṭhā yeṣāṃ saṃkhyā na vidyate",
  "GE09ram_06_u:1011": "6.018.001a tāṃs tu te 'haṃ pravakṣyāmi prekṣamāṇasya yūthapān",
  "GE09ram_06_u:1012": "6.018.001c rāghavārthe parākrāntā ye na rakṣanti jīvitam",
  "GE09ram_06_u:1013": "6.018.002a snigdhā yasya bahuśyāmā bālā lāṅgūlam āśritāḥ",
  "GE09ram_06_u:1014": "6.018.002c tāmrāḥ pītāḥ sitāḥ śvetāḥ prakīrṇā ghorakarmaṇaḥ",
  "GE09ram_06_u:1015": "6.018.003a pragṛhītāḥ prakāśante sūryasyeva marīcayaḥ",
  "GE09ram_06_u:1016": "6.018.003c pṛthivyāṃ cānukṛṣyante haro nāmaiṣa yūthapaḥ",
  "GE09ram_06_u:1017": "6.018.004a yaṃ pṛṣṭhato 'nugacchanti śataśo 'tha sahasraśaḥ",
  "GE09ram_06_u:1018": "6.018.004c drumān udyamya sahitā laṅkārohaṇatatparāḥ",
  "GE09ram_06_u:1019": "6.018.005a eṣa koṭīsahasreṇa vānarāṇāṃ mahaujasām",
  "GE09ram_06_u:1020": "6.018.005c ākāṅkṣate tvāṃ saṃgrāme jetuṃ parapuraṃjaya",
  "GE09ram_06_u:1021": "6.018.006a nīlān iva mahāmeghāṃs tiṣṭhato yāṃs tu paśyasi",
  "GE09ram_06_u:1022": "6.018.006c asitāñ janasaṃkāśān yuddhe satyaparākramān",
  "GE09ram_06_u:1023": "6.018.007a nakhadaṃṣṭrāyudhān vīrāṃs tīkṣṇakopān bhayāvahān",
  "GE09ram_06_u:1024": "6.018.007c asaṃkhyeyān anirdeśyān paraṃ pāram ivodadheḥ",
  "GE09ram_06_u:1025": "6.018.008a parvateṣu ca ye ke cid viṣameṣu nadīṣu ca",
  "GE09ram_06_u:1026": "6.018.008c ete tvām abhivartante rājann ṛṣkāḥ sudāruṇāḥ",
  "GE09ram_06_u:1027": "6.018.009a eṣāṃ madhye sthito rājan bhīmākṣo bhīmadarśanaḥ",
  "GE09ram_06_u:1028": "6.018.009c parjanya iva jīmūtaiḥ samantāt parivāritaḥ",
  "GE09ram_06_u:1029": "6.018.010a ṛkṣavantaṃ giriśreṣṭham adhyāste narmadāṃ piban",
  "GE09ram_06_u:1030": "6.018.010c sarvarkṣāṇām adhipatir dhūmro nāmaiṣa yūthapaḥ",
  "GE09ram_06_u:1031": "6.018.011a yavīyān asya tu bhrātā paśyainaṃ parvatopamam",
  "GE09ram_06_u:1032": "6.018.011c bhrātrā samāno rūpeṇa viśiṣṭas tu parākrame",
  "GE09ram_06_u:1033": "6.018.012a sa eṣa jāmbavān nāma mahāyūthapayūthapaḥ",
  "GE09ram_06_u:1034": "6.018.012c praśānto guruvartī ca saṃprahāreṣv amarṣaṇaḥ",
  "GE09ram_06_u:1035": "6.018.013a etena sāhyaṃ sumahat kṛtaṃ śakrasya dhīmatā",
  "GE09ram_06_u:1036": "6.018.013c devāsure jāmbavatā labdhāś ca bahavo varāḥ",
  "GE09ram_06_u:1037": "6.018.014a āruhya parvatāgrebhyo mahābhravipulāḥ śilāḥ",
  "GE09ram_06_u:1038": "6.018.014c muñcanti vipulākārā na mṛtyor udvijanti ca",
  "GE09ram_06_u:1039": "6.018.015a rākṣasānāṃ ca sadṛśāḥ piśācānāṃ ca romaśāḥ",
  "GE09ram_06_u:1040": "6.018.015c etasya sainye bahavo vicaranty agnitejasaḥ",
  "GE09ram_06_u:1041": "6.018.016a yaṃ tv enam abhisaṃrabdhaṃ plavamānam iva sthitam",
  "GE09ram_06_u:1042": "6.018.016c prekṣante vānarāḥ sarve sthitaṃ yūthapayūthapam",
  "GE09ram_06_u:1043": "6.018.017a eṣa rājan sahasrākṣaṃ paryupāste harīśvaraḥ",
  "GE09ram_06_u:1044": "6.018.017c balena balasaṃpanno rambho nāmaiṣa yūthapaḥ",
  "GE09ram_06_u:1045": "6.018.018a yaḥ sthitaṃ yojane śailaṃ gacchan pārśvena sevate",
  "GE09ram_06_u:1046": "6.018.018c ūrdhvaṃ tathaiva kāyena gataḥ prāpnoti yojanam",
  "GE09ram_06_u:1047": "6.018.019a yasmān na paramaṃ rūpaṃ catuṣpādeṣu vidyate",
  "GE09ram_06_u:1048": "6.018.019c śrutaḥ saṃnādano nāma vānarāṇāṃ pitāmahaḥ",
  "GE09ram_06_u:1049": "6.018.020a yena yuddhaṃ tadā dattaṃ raṇe śakrasya dhīmatā",
  "GE09ram_06_u:1050": "6.018.020c parājayaś ca na prāptaḥ so 'yaṃ yūthapayūthapaḥ",
  "GE09ram_06_u:1051": "6.018.020e yasya vikramamāṇasya śakrasyeva parākramaḥ",
  "GE09ram_06_u:1052": "6.018.021a eṣa gandharvakanyāyām utpannaḥ kṛṣṇavartmanā",
  "GE09ram_06_u:1053": "6.018.021c purā devāsure yuddhe sāhyārthaṃ tridivaukasām",
  "GE09ram_06_u:1054": "6.018.022a yasya vaiśravaṇo rājā jambūm upaniṣevate",
  "GE09ram_06_u:1055": "6.018.022c yo rājā parvatendrāṇāṃ bahukiṃnarasevinām",
  "GE09ram_06_u:1056": "6.018.023a vihārasukhado nityaṃ bhrātus te rākṣasādhipa",
  "GE09ram_06_u:1057": "6.018.023c tatraiṣa vasati śrīmān balavān vānararṣabhaḥ",
  "GE09ram_06_u:1058": "6.018.023e yuddheṣv akatthano nityaṃ krathano nāma yūthapaḥ",
  "GE09ram_06_u:1059": "6.018.024a vṛtaḥ koṭisahasreṇa harīṇāṃ samupasthitaḥ",
  "GE09ram_06_u:1060": "6.018.024c eṣaivāśaṃsate laṅkāṃ svenānīkena marditum",
  "GE09ram_06_u:1061": "6.018.025a yo gaṅgām anu paryeti trāsayan hastiyūthapān",
  "GE09ram_06_u:1062": "6.018.025c hastināṃ vānarāṇāṃ ca pūrvavairam anusmaran",
  "GE09ram_06_u:1063": "6.018.026a eṣa yūthapatir netā gacchan giriguhāśayaḥ",
  "GE09ram_06_u:1064": "6.018.026c harīṇāṃ vāhinī mukhyo nadīṃ haimavatīm anu",
  "GE09ram_06_u:1065": "6.018.027a uśīra bījam āśritya parvataṃ mandaropamam",
  "GE09ram_06_u:1066": "6.018.027c ramate vānaraśreṣṭho divi śakra iva svayam",
  "GE09ram_06_u:1067": "6.018.028a enaṃ śatasahasrāṇāṃ sahasram abhivartate",
  "GE09ram_06_u:1068": "6.018.028c eṣa durmarṣaṇo rājan pramāthī nāma yūthapaḥ",
  "GE09ram_06_u:1069": "6.018.029a vātenevoddhataṃ meghaṃ yam enam anupaśyasi",
  "GE09ram_06_u:1070": "6.018.029c vivartamānaṃ bahuśo yatraitad bahulaṃ rajaḥ",
  "GE09ram_06_u:1071": "6.018.030a ete 'sitamukhā ghorā golāṅgūlā mahābalāḥ",
  "GE09ram_06_u:1072": "6.018.030c śataṃ śatasahasrāṇi dṛṣṭvā vai setubandhanam",
  "GE09ram_06_u:1073": "6.018.031a golāṅgūlaṃ mahāvegaṃ gavākṣaṃ nāma yūthapam",
  "GE09ram_06_u:1074": "6.018.031c parivāryābhivartante laṅkāṃ marditum ojasā",
  "GE09ram_06_u:1075": "6.018.032a bhramarācaritā yatra sarvakāmaphaladrumāḥ",
  "GE09ram_06_u:1076": "6.018.032c yaṃ sūryatulyavarṇābham anuparyeti parvatam",
  "GE09ram_06_u:1077": "6.018.033a yasya bhāsā sadā bhānti tadvarṇā mṛgapakṣiṇaḥ",
  "GE09ram_06_u:1078": "6.018.033c yasya prasthaṃ mahātmāno na tyajanti maharṣayaḥ",
  "GE09ram_06_u:1079": "6.018.034a tatraiṣa ramate rājan ramye kāñcanaparvate",
  "GE09ram_06_u:1080": "6.018.034c mukhyo vānaramukhyānāṃ kesarī nāma yūthapaḥ",
  "GE09ram_06_u:1081": "6.018.035a ṣaṣṭir girisahasrāṇāṃ ramyāḥ kāñcanaparvatāḥ",
  "GE09ram_06_u:1082": "6.018.035c teṣāṃ madhye girivaras tvam ivānagha rakṣasām",
  "GE09ram_06_u:1083": "6.018.036a tatraite kapilāḥ śvetās tāmrāsyā madhupiṅgalāḥ",
  "GE09ram_06_u:1084": "6.018.036c nivasanty uttamagirau tīkṣṇadaṃṣṭrānakhāyudhāḥ",
  "GE09ram_06_u:1085": "6.018.037a siṃha iva caturdaṃṣṭrā vyāghrā iva durāsadāḥ",
  "GE09ram_06_u:1086": "6.018.037c sarve vaiśvanarasamā jvalitāśīviṣopamāḥ",
  "GE09ram_06_u:1087": "6.018.038a sudīrghāñcitalāṅgūlā mattamātaṃgasaṃnibhāḥ",
  "GE09ram_06_u:1088": "6.018.038c mahāparvatasaṃkāśā mahājīmūtanisvanāḥ",
  "GE09ram_06_u:1089": "6.018.039a eṣa caiṣām adhipatir madhye tiṣṭhati vīryavān",
  "GE09ram_06_u:1090": "6.018.039c nāmnā pṛthivyāṃ vikhyāto rājañ śatabalīti yaḥ",
  "GE09ram_06_u:1091": "6.018.039e eṣaivāśaṃsate laṅkāṃ svenānīkena marditum",
  "GE09ram_06_u:1092": "6.018.040a gajo gavākṣo gavayo nalo nīlaś ca vānaraḥ",
  "GE09ram_06_u:1093": "6.018.040c ekaika eva yūthānāṃ koṭibhir daśabhir vṛtaḥ",
  "GE09ram_06_u:1094": "6.018.041a tathānye vānaraśreṣṭhā vindhyaparvatavāsinaḥ",
  "GE09ram_06_u:1095": "6.018.041c na śakyante bahutvāt tu saṃkhyātuṃ laghuvikramāḥ",
  "GE09ram_06_u:1096": "6.018.042a sarve mahārāja mahāprabhāvāḥ; sarve mahāśailanikāśakāyāḥ",
  "GE09ram_06_u:1097": "6.018.042c sarve samarthāḥ pṛthivīṃ kṣaṇena; kartuṃ pravidhvastavikīrṇaśailām",
  "GE09ram_06_u:1098": "6.019.001a sāraṇasya vacaḥ śrutvā rāvaṇaṃ rākṣasādhipam",
  "GE09ram_06_u:1099": "6.019.001c balam ālokayan sarvaṃ śuko vākyam athābravīt",
  "GE09ram_06_u:1100": "6.019.002a sthitān paśyasi yān etān mattān iva mahādvipān",
  "GE09ram_06_u:1101": "6.019.002c nyagrodhān iva gāṅgeyān sālān haimavatīn iva",
  "GE09ram_06_u:1102": "6.019.003a ete duṣprasahā rājan balinaḥ kāmarūpiṇaḥ",
  "GE09ram_06_u:1103": "6.019.003c daityadānavasaṃkāśā yuddhe devaparākramāḥ",
  "GE09ram_06_u:1104": "6.019.004a eṣāṃ koṭisahasrāṇi nava pañcaca sapta ca",
  "GE09ram_06_u:1105": "6.019.004c tathā śaṅkhasahasrāṇi tathā vṛndaśatāni ca",
  "GE09ram_06_u:1106": "6.019.005a ete sugrīvasacivāḥ kiṣkindhānilayāḥ sadā",
  "GE09ram_06_u:1107": "6.019.005c harayo devagandharvair utpannāḥ kāmarūpiṇaḥ",
  "GE09ram_06_u:1108": "6.019.006a yau tau paśyasi tiṣṭhantau kumārau devarūpiṇau",
  "GE09ram_06_u:1109": "6.019.006c maindaś ca dvividaś cobhau tābhyāṃ nāsti samo yudhi",
  "GE09ram_06_u:1110": "6.019.007a brahmaṇā samanujñātāv amṛtaprāśināv ubhau",
  "GE09ram_06_u:1111": "6.019.007c āśaṃsete yudhā laṅkām etau marditum ojasā",
  "GE09ram_06_u:1112": "6.019.008a yāv etāv etayoḥ pārśve sthitau parvatasaṃnibhau",
  "GE09ram_06_u:1113": "6.019.008c sumukho vimukhaś caiva mṛtyuputrau pituḥ samau",
  "GE09ram_06_u:1114": "6.019.009a yaṃ tu paśyasi tiṣṭhantaṃ prabhinnam iva kuñjaram",
  "GE09ram_06_u:1115": "6.019.009c yo balāt kṣobhayet kruddhaḥ samudram api vānaraḥ",
  "GE09ram_06_u:1116": "6.019.010a eṣo 'bhigantā laṅkāyā vaidehyās tava ca prabho",
  "GE09ram_06_u:1117": "6.019.010c enaṃ paśya purā dṛṣṭaṃ vānaraṃ punar āgatam",
  "GE09ram_06_u:1118": "6.019.011a jyeṣṭhaḥ kesariṇaḥ putro vātātmaja iti śrutaḥ",
  "GE09ram_06_u:1119": "6.019.011c hanūmān iti vikhyāto laṅghito yena sāgaraḥ",
  "GE09ram_06_u:1120": "6.019.012a kāmarūpī hariśreṣṭho balarūpasamanvitaḥ",
  "GE09ram_06_u:1121": "6.019.012c anivāryagatiś caiva yathā satatagaḥ prabhuḥ",
  "GE09ram_06_u:1122": "6.019.013a udyantaṃ bhāskaraṃ dṛṣṭvā bālaḥ kila pipāsitaḥ",
  "GE09ram_06_u:1123": "6.019.013c triyojanasahasraṃ tu adhvānam avatīrya hi",
  "GE09ram_06_u:1124": "6.019.014a ādityam āhariṣyāmi na me kṣut pratiyāsyati",
  "GE09ram_06_u:1125": "6.019.014c iti saṃcintya manasā puraiṣa baladarpitaḥ",
  "GE09ram_06_u:1126": "6.019.015a anādhṛṣyatamaṃ devam api devarṣidānavaiḥ",
  "GE09ram_06_u:1127": "6.019.015c anāsādyaiva patito bhāskarodayane girau",
  "GE09ram_06_u:1128": "6.019.016a patitasya kaper asya hanur ekā śilātale",
  "GE09ram_06_u:1129": "6.019.016c kiṃ cid bhinnā dṛḍhahanor hanūmān eṣa tena vai",
  "GE09ram_06_u:1130": "6.019.017a satyam āgamayogena mamaiṣa vidito hariḥ",
  "GE09ram_06_u:1131": "6.019.017c nāsya śakyaṃ balaṃ rūpaṃ prabhāvo vānubhāṣitum",
  "GE09ram_06_u:1132": "6.019.018a eṣa āśaṃsate laṅkām eko marditum ojasā",
  "GE09ram_06_u:1133": "6.019.018c yaś caiṣo 'nantaraḥ śūraḥ śyāmaḥ padmanibhekṣaṇaḥ",
  "GE09ram_06_u:1134": "6.019.019a ikṣvākūṇām atiratho loke vikhyāta pauruṣaḥ",
  "GE09ram_06_u:1135": "6.019.019c yasmin na calate dharmo yo dharmaṃ nātivartate",
  "GE09ram_06_u:1136": "6.019.020a yo brāhmam astraṃ vedāṃś ca veda vedavidāṃ varaḥ",
  "GE09ram_06_u:1137": "6.019.020c yo bhindyād gaganaṃ bāṇaiḥ parvatāṃś cāpi dārayet",
  "GE09ram_06_u:1138": "6.019.021a yasya mṛtyor iva krodhaḥ śakrasyeva parākramaḥ",
  "GE09ram_06_u:1139": "6.019.021c sa eṣa rāmas tvāṃ yoddhuṃ rājan samabhivartate",
  "GE09ram_06_u:1140": "6.019.022a yaś caiṣa dakṣiṇe pārśve śuddhajāmbūnadaprabhaḥ",
  "GE09ram_06_u:1141": "6.019.022c viśālavakṣās tāmrākṣo nīlakuñcitamūrdhajaḥ",
  "GE09ram_06_u:1142": "6.019.023a eṣo 'sya lakṣmaṇo nāma bhrātā prāṇasamaḥ priyaḥ",
  "GE09ram_06_u:1143": "6.019.023c naye yuddhe ca kuśalaḥ sarvaśāstraviśāradaḥ",
  "GE09ram_06_u:1144": "6.019.024a amarṣī durjayo jetā vikrānto buddhimān balī",
  "GE09ram_06_u:1145": "6.019.024c rāmasya dakṣiṇo bāhur nityaṃ prāṇo bahiścaraḥ",
  "GE09ram_06_u:1146": "6.019.025a na hy eṣa rāghavasyārthe jīvitaṃ parirakṣati",
  "GE09ram_06_u:1147": "6.019.025c eṣaivāśaṃsate yuddhe nihantuṃ sarvarākṣasān",
  "GE09ram_06_u:1148": "6.019.026a yas tu savyam asau pakṣaṃ rāmasyāśritya tiṣṭhati",
  "GE09ram_06_u:1149": "6.019.026c rakṣogaṇaparikṣipto rājā hy eṣa vibhīṣaṇaḥ",
  "GE09ram_06_u:1150": "6.019.027a śrīmatā rājarājena laṅkāyām abhiṣecitaḥ",
  "GE09ram_06_u:1151": "6.019.027c tvām eva pratisaṃrabdho yuddhāyaiṣo 'bhivartate",
  "GE09ram_06_u:1152": "6.019.028a yaṃ tu paśyasi tiṣṭhantaṃ madhye girim ivācalam",
  "GE09ram_06_u:1153": "6.019.028c sarvaśākhāmṛgendrāṇāṃ bhartāram aparājitam",
  "GE09ram_06_u:1154": "6.019.029a tejasā yaśasā buddhyā jñānenābhijanena ca",
  "GE09ram_06_u:1155": "6.019.029c yaḥ kapīn ati babhrāja himavān iva parvatān",
  "GE09ram_06_u:1156": "6.019.030a kiṣkindhāṃ yaḥ samadhyāste guhāṃ sagahanadrumām",
  "GE09ram_06_u:1157": "6.019.030c durgāṃ parvatadurgasthāṃ pradhānaiḥ saha yūthapaiḥ",
  "GE09ram_06_u:1158": "6.019.031a yasyaiṣā kāñcanī mālā śobhate śatapuṣkarā",
  "GE09ram_06_u:1159": "6.019.031c kāntā devamanuṣyāṇāṃ yasyāṃ lakṣmīḥ pratiṣṭhitā",
  "GE09ram_06_u:1160": "6.019.032a etāṃ ca mālāṃ tārāṃ ca kapirājyaṃ ca śāśvatam",
  "GE09ram_06_u:1161": "6.019.032c sugrīvo vālinaṃ hatvā rāmeṇa pratipāditaḥ",
  "GE09ram_06_u:1162": "6.019.033a evaṃ koṭisahasreṇa śaṅkūnāṃ ca śatena ca",
  "GE09ram_06_u:1163": "6.019.033c sugrīvo vānarendras tvāṃ yuddhārtham abhivartate",
  "GE09ram_06_u:1164": "6.019.034a imāṃ mahārājasamīkṣya vāhinīm; upasthitāṃ prajvalitagrahopamām",
  "GE09ram_06_u:1165": "6.019.034c tataḥ prayatnaḥ paramo vidhīyatāṃ; yathā jayaḥ syān na paraiḥ parājayaḥ",
  "GE09ram_06_u:1166": "6.020.001a śukena tu samākhyātāṃs tān dṛṣṭvā hariyūthapān",
  "GE09ram_06_u:1167": "6.020.001c samīpasthaṃ ca rāmasya bhrātaraṃ svaṃ vibhīṣaṇam",
  "GE09ram_06_u:1168": "6.020.002a lakṣmaṇaṃ ca mahāvīryaṃ bhujaṃ rāmasya dakṣiṇam",
  "GE09ram_06_u:1169": "6.020.002c sarvavānararājaṃ ca sugrīvaṃ bhīmavikramam",
  "GE09ram_06_u:1170": "6.020.003a kiṃ cid āvignahṛdayo jātakrodhaś ca rāvaṇaḥ",
  "GE09ram_06_u:1171": "6.020.003c bhartsayām āsa tau vīrau kathānte śukasāraṇau",
  "GE09ram_06_u:1172": "6.020.004a adhomukhau tau praṇatāv abravīc chukasāraṇau",
  "GE09ram_06_u:1173": "6.020.004c roṣagadgadayā vācā saṃrabdhaḥ paruṣaṃ vacaḥ",
  "GE09ram_06_u:1174": "6.020.005a na tāvat sadṛśaṃ nāma sacivair upajīvibhiḥ",
  "GE09ram_06_u:1175": "6.020.005c vipriyaṃ nṛpater vaktuṃ nigrahapragrahe vibhoḥ",
  "GE09ram_06_u:1176": "6.020.006a ripūṇāṃ pratikūlānāṃ yuddhārtham abhivartatām",
  "GE09ram_06_u:1177": "6.020.006c ubhābhyāṃ sadṛśaṃ nāma vaktum aprastave stavam",
  "GE09ram_06_u:1178": "6.020.007a ācāryā guravo vṛddhā vṛthā vāṃ paryupāsitāḥ",
  "GE09ram_06_u:1179": "6.020.007c sāraṃ yad rājaśāstrāṇām anujīvyaṃ na gṛhyate",
  "GE09ram_06_u:1180": "6.020.008a gṛhīto vā na vijñāto bhāro jñānasya vochyate",
  "GE09ram_06_u:1181": "6.020.008c īdṛśaiḥ sacivair yukto mūrkhair diṣṭyā dharāmy aham",
  "GE09ram_06_u:1182": "6.020.009a kiṃ nu mṛtyor bhayaṃ nāsti māṃ vaktuṃ paruṣaṃ vacaḥ",
  "GE09ram_06_u:1183": "6.020.009c yasya me śāsato jihvā prayacchati śubhāśubham",
  "GE09ram_06_u:1184": "6.020.010a apy eva dahanaṃ spṛṣṭvā vane tiṣṭhanti pādapāḥ",
  "GE09ram_06_u:1185": "6.020.010c rājadoṣaparāmṛṣṭās tiṣṭhante nāparādhinaḥ",
  "GE09ram_06_u:1186": "6.020.011a hanyām aham imau pāpau śatrupakṣapraśaṃsakau",
  "GE09ram_06_u:1187": "6.020.011c yadi pūrvopakārair me na krodho mṛdutāṃ vrajet",
  "GE09ram_06_u:1188": "6.020.012a apadhvaṃsata gacchadhvaṃ saṃnikarṣād ito mama",
  "GE09ram_06_u:1189": "6.020.012c na hi vāṃ hantum icchāmi smarann upakṛtāni vām",
  "GE09ram_06_u:1190": "6.020.012e hatāv eva kṛtaghnau tau mayi snehaparāṅmukhau",
  "GE09ram_06_u:1191": "6.020.013a evam uktau tu savrīḍau tāv ubhau śukasāraṇau",
  "GE09ram_06_u:1192": "6.020.013c rāvaṇaṃ jayaśabdena pratinandyābhiniḥsṛtau",
  "GE09ram_06_u:1193": "6.020.014a abravīt sa daśagrīvaḥ samīpasthaṃ mahodaram",
  "GE09ram_06_u:1194": "6.020.014c upasthāpaya śīghraṃ me cārān nītiviśāradān",
  "GE09ram_06_u:1195": "6.020.015a tataś carāḥ saṃtvaritāḥ prāptāḥ pārthivaśāsanāt",
  "GE09ram_06_u:1196": "6.020.015c upasthitāḥ prāñjalayo vardhayitvā jayāśiṣā",
  "GE09ram_06_u:1197": "6.020.016a tān abravīt tato vākyaṃ rāvaṇo rākṣasādhipaḥ",
  "GE09ram_06_u:1198": "6.020.016c cārān pratyayikāñ śūrān bhaktān vigatasādhvasān",
  "GE09ram_06_u:1199": "6.020.017a ito gacchata rāmasya vyavasāyaṃ parīkṣatha",
  "GE09ram_06_u:1200": "6.020.017c mantreṣv abhyantarā ye 'sya prītyā tena samāgatāḥ",
  "GE09ram_06_u:1201": "6.020.018a kathaṃ svapiti jāgarti kim anyac ca kariṣyati",
  "GE09ram_06_u:1202": "6.020.018c vijñāya nipuṇaṃ sarvam āgantavyam aśeṣataḥ",
  "GE09ram_06_u:1203": "6.020.019a cāreṇa viditaḥ śatruḥ paṇḍitair vasudhādhipaiḥ",
  "GE09ram_06_u:1204": "6.020.019c yuddhe svalpena yatnena samāsādya nirasyate",
  "GE09ram_06_u:1205": "6.020.020a cārās tu te tathety uktvā prahṛṣṭā rākṣaseśvaram",
  "GE09ram_06_u:1206": "6.020.020c kṛtvā pradakṣiṇaṃ jagmur yatra rāmaḥ salakṣmaṇaḥ",
  "GE09ram_06_u:1207": "6.020.021a te suvelasya śailasya samīpe rāmalakṣmaṇau",
  "GE09ram_06_u:1208": "6.020.021c pracchannā dadṛśur gatvā sasugrīvavibhīṣaṇau",
  "GE09ram_06_u:1209": "6.020.022a te tu dharmātmanā dṛṣṭā rākṣasendreṇa rākṣasāḥ",
  "GE09ram_06_u:1210": "6.020.022c vibhīṣaṇena tatrasthā nigṛhītā yadṛcchayā",
  "GE09ram_06_u:1211": "6.020.023a vānarair arditās te tu vikrāntair laghuvikramaiḥ",
  "GE09ram_06_u:1212": "6.020.023c punar laṅkām anuprāptāḥ śvasanto naṣṭacetasaḥ",
  "GE09ram_06_u:1213": "6.020.024a tato daśagrīvam upasthitās te; cārā bahirnityacarā niśācarāḥ",
  "GE09ram_06_u:1214": "6.020.024c gireḥ suvelasya samīpavāsinaṃ; nyavedayan bhīmabalaṃ mahābalāḥ",
  "GE09ram_06_u:1215": "6.021.001a tatas tam akṣobhya balaṃ laṅkādhipataye carāḥ",
  "GE09ram_06_u:1216": "6.021.001c suvele rāghavaṃ śaile niviṣṭaṃ pratyavedayan",
  "GE09ram_06_u:1217": "6.021.002a cārāṇāṃ rāvaṇaḥ śrutvā prāptaṃ rāmaṃ mahābalam",
  "GE09ram_06_u:1218": "6.021.002c jātodvego 'bhavat kiṃ cic chārdūlaṃ vākyam abravīt",
  "GE09ram_06_u:1219": "6.021.003a ayathāvac ca te varṇo dīnaś cāsi niśācara",
  "GE09ram_06_u:1220": "6.021.003c nāsi kaccid amitrāṇāṃ kruddhānāṃ vaśam āgataḥ",
  "GE09ram_06_u:1221": "6.021.004a iti tenānuśiṣṭas tu vācaṃ mandam udīrayat",
  "GE09ram_06_u:1222": "6.021.004c tadā rākṣasaśārdūlaṃ śārdūlo bhayavihvalaḥ",
  "GE09ram_06_u:1223": "6.021.005a na te cārayituṃ śakyā rājan vānarapuṃgavāḥ",
  "GE09ram_06_u:1224": "6.021.005c vikrāntā balavantaś ca rāghaveṇa ca rakṣitāḥ",
  "GE09ram_06_u:1225": "6.021.006a nāpi saṃbhāṣituṃ śakyāḥ saṃpraśno 'tra na labhyate",
  "GE09ram_06_u:1226": "6.021.006c sarvato rakṣyate panthā vānaraiḥ parvatopamaiḥ",
  "GE09ram_06_u:1227": "6.021.007a praviṣṭamātre jñāto 'haṃ bale tasminn acārite",
  "GE09ram_06_u:1228": "6.021.007c balād gṛhīto bahubhir bahudhāsmi vidāritaḥ",
  "GE09ram_06_u:1229": "6.021.008a jānubhir muṣṭibhir dantais talaiś cābhihato bhṛśam",
  "GE09ram_06_u:1230": "6.021.008c pariṇīto 'smi haribhir balavadbhir amarṣaṇaiḥ",
  "GE09ram_06_u:1231": "6.021.009a pariṇīya ca sarvatra nīto 'haṃ rāmasaṃsadam",
  "GE09ram_06_u:1232": "6.021.009c rudhirādigdhasarvāṅgo vihvalaś calitendriyaḥ",
  "GE09ram_06_u:1233": "6.021.010a haribhir vadhyamānaś ca yācamānaḥ kṛtāñjaliḥ",
  "GE09ram_06_u:1234": "6.021.010c rāghaveṇa paritrāto jīvāmi ha yadṛcchayā",
  "GE09ram_06_u:1235": "6.021.011a eṣa śailaiḥ śilābhiś ca pūrayitvā mahārṇavam",
  "GE09ram_06_u:1236": "6.021.011c dvāram āśritya laṅkāyā rāmas tiṣṭhati sāyudhaḥ",
  "GE09ram_06_u:1237": "6.021.012a garuḍavyūham āsthāya sarvato haribhir vṛtaḥ",
  "GE09ram_06_u:1238": "6.021.012c māṃ visṛjya mahātejā laṅkām evābhivartate",
  "GE09ram_06_u:1239": "6.021.013a purā prākāram āyāti kṣipram ekataraṃ kuru",
  "GE09ram_06_u:1240": "6.021.013c sītāṃ cāsmai prayacchāśu suyuddhaṃ vā pradīyatām",
  "GE09ram_06_u:1241": "6.021.014a manasā saṃtatāpātha tac chrutvā rākṣasādhipaḥ",
  "GE09ram_06_u:1242": "6.021.014c śārdūlasya mahad vākyam athovāca sa rāvaṇaḥ",
  "GE09ram_06_u:1243": "6.021.015a yadi māṃ pratiyudhyeran devagandharvadānavāḥ",
  "GE09ram_06_u:1244": "6.021.015c naiva sītāṃ pradāsyāmi sarvalokabhayād api",
  "GE09ram_06_u:1245": "6.021.016a evam uktvā mahātejā rāvaṇaḥ punar abravīt",
  "GE09ram_06_u:1246": "6.021.016c cāritā bhavatā senā ke 'tra śūrāḥ plavaṃgamāḥ",
  "GE09ram_06_u:1247": "6.021.017a kīdṛśāḥ kiṃprabhāvāś ca vānarā ye durāsadāḥ",
  "GE09ram_06_u:1248": "6.021.017c kasya putrāś ca pautrāś ca tattvam ākhyāhi rākṣasa",
  "GE09ram_06_u:1249": "6.021.018a tatr atra pratipatsyāmi jñātvā teṣāṃ balābalam",
  "GE09ram_06_u:1250": "6.021.018c avaśyaṃ balasaṃkhyānaṃ kartavyaṃ yuddham icchatā",
  "GE09ram_06_u:1251": "6.021.019a athaivam uktaḥ śārdūlo rāvaṇenottamaś caraḥ",
  "GE09ram_06_u:1252": "6.021.019c idaṃ vacanam ārebhe vaktuṃ rāvaṇasaṃnidhau",
  "GE09ram_06_u:1253": "6.021.020a atharkṣarajasaḥ putro yudhi rājan sudurjayaḥ",
  "GE09ram_06_u:1254": "6.021.020c gadgadasyātha putro 'tra jāmbavān iti viśrutaḥ",
  "GE09ram_06_u:1255": "6.021.021a gadgadasyaiva putro 'nyo guruputraḥ śatakratoḥ",
  "GE09ram_06_u:1256": "6.021.021c kadanaṃ yasya putreṇa kṛtam ekena rakṣasām",
  "GE09ram_06_u:1257": "6.021.022a suṣeṇaś cāpi dharmātmā putro dharmasya vīryavān",
  "GE09ram_06_u:1258": "6.021.022c saumyaḥ somātmajaś cātra rājan dadhimukhaḥ kapiḥ",
  "GE09ram_06_u:1259": "6.021.023a sumukho durmukhaś cātra vegadarśī ca vānaraḥ",
  "GE09ram_06_u:1260": "6.021.023c mṛtyur vānararūpeṇa nūnaṃ sṛṣṭaḥ svayambhuvā",
  "GE09ram_06_u:1261": "6.021.024a putro hutavahasyātha nīlaḥ senāpatiḥ svayam",
  "GE09ram_06_u:1262": "6.021.024c anilasya ca putro 'tra hanūmān iti viśrutaḥ",
  "GE09ram_06_u:1263": "6.021.025a naptā śakrasya durdharṣo balavān aṅgado yuvā",
  "GE09ram_06_u:1264": "6.021.025c maindaś ca dvividaś cobhau balināv aśvisaṃbhavau",
  "GE09ram_06_u:1265": "6.021.026a putrā vaivasvatasyātra pañcakālāntakopamāḥ",
  "GE09ram_06_u:1266": "6.021.026c gajo gavākṣo gavayaḥ śarabho gandhamādanaḥ",
  "GE09ram_06_u:1267": "6.021.027a śveto jyotirmukhaś cātra bhāskarasyātmasaṃbhavau",
  "GE09ram_06_u:1268": "6.021.027c varuṇasya ca putro 'tha hemakūṭaḥ plavaṃgamaḥ",
  "GE09ram_06_u:1269": "6.021.028a viśvakarmasuto vīro nalaḥ plavagasattamaḥ",
  "GE09ram_06_u:1270": "6.021.028c vikrānto vegavān atra vasuputraḥ sudurdharaḥ",
  "GE09ram_06_u:1271": "6.021.029a daśavānarakoṭyaś ca śūrāṇāṃ yuddhakāṅkṣiṇām",
  "GE09ram_06_u:1272": "6.021.029c śrīmatāṃ devaputrāṇāṃ śeṣān nākhyātum utsahe",
  "GE09ram_06_u:1273": "6.021.030a putro daśarathasyaiṣa siṃhasaṃhanano yuvā",
  "GE09ram_06_u:1274": "6.021.030c dūṣaṇo nihato yena kharaś ca triśirās tathā",
  "GE09ram_06_u:1275": "6.021.031a nāsti rāmasya sadṛśo vikrame bhuvi kaś cana",
  "GE09ram_06_u:1276": "6.021.031c virādho nihato yena kabandhaś cāntakopamaḥ",
  "GE09ram_06_u:1277": "6.021.032a vaktuṃ na śakto rāmasya naraḥ kaś cid guṇān kṣitau",
  "GE09ram_06_u:1278": "6.021.032c janasthānagatā yena tāvanto rākṣasā hatāḥ",
  "GE09ram_06_u:1279": "6.021.033a lakṣmaṇaś cātra dharmātmā mātaṃgānām ivarṣabhaḥ",
  "GE09ram_06_u:1280": "6.021.033c yasya bāṇapathaṃ prāpya na jīved api vāsavaḥ",
  "GE09ram_06_u:1281": "6.021.034a rākṣasānāṃ variṣṭhaś ca tava bhrātā vibhīṣaṇaḥ",
  "GE09ram_06_u:1282": "6.021.034c parigṛhya purīṃ laṅkāṃ rāghavasya hite rataḥ",
  "GE09ram_06_u:1283": "6.021.035a iti sarvaṃ samākhyātaṃ tavedaṃ vānaraṃ balam",
  "GE09ram_06_u:1284": "6.021.035c suvele 'dhiṣṭhitaṃ śaile śeṣakārye bhavān gatiḥ",
  "GE09ram_06_u:1285": "6.022.001a tatas tam akṣobhyabalaṃ laṅkāyāṃ nṛpateś caraḥ",
  "GE09ram_06_u:1286": "6.022.001c suvele rāghavaṃ śaile niviṣṭaṃ pratyavedayan",
  "GE09ram_06_u:1287": "6.022.002a cārāṇāṃ rāvaṇaḥ śrutvā prāptaṃ rāmaṃ mahābalam",
  "GE09ram_06_u:1288": "6.022.002c jātodvego 'bhavat kiṃ cit sacivāṃś cedam abravīt",
  "GE09ram_06_u:1289": "6.022.003a mantriṇaḥ śīghram āyāntu sarve vai susamāhitāḥ",
  "GE09ram_06_u:1290": "6.022.003c ayaṃ no mantrakālo hi saṃprāpta iva rākṣasāḥ",
  "GE09ram_06_u:1291": "6.022.004a tasya tac chāsanaṃ śrutvā mantriṇo 'bhyāgaman drutam",
  "GE09ram_06_u:1292": "6.022.004c tataḥ saṃmantrayām āsa sacivai rākṣasaiḥ saha",
  "GE09ram_06_u:1293": "6.022.005a mantrayitvā sa durdharṣaḥ kṣamaṃ yat samanantaram",
  "GE09ram_06_u:1294": "6.022.005c visarjayitvā sacivān praviveśa svam ālayam",
  "GE09ram_06_u:1295": "6.022.006a tato rākṣasam āhūya vidyujjihvaṃ mahābalam",
  "GE09ram_06_u:1296": "6.022.006c māyāvidaṃ mahāmāyaḥ prāviśad yatra maithilī",
  "GE09ram_06_u:1297": "6.022.007a vidyujjihvaṃ ca māyājñam abravīd rākṣasādhipaḥ",
  "GE09ram_06_u:1298": "6.022.007c mohayiṣyāmahe sītāṃ māyayā janakātmajām",
  "GE09ram_06_u:1299": "6.022.008a śiro māyāmayaṃ gṛhya rāghavasya niśācara",
  "GE09ram_06_u:1300": "6.022.008c māṃ tvaṃ samupatiṣṭhasva mahac ca saśaraṃ dhanuḥ",
  "GE09ram_06_u:1301": "6.022.009a evam uktas tathety āha vidyujjihvo niśācaraḥ",
  "GE09ram_06_u:1302": "6.022.009c tasya tuṣṭo 'bhavad rājā pradadau ca vibhūṣaṇam",
  "GE09ram_06_u:1303": "6.022.010a aśokavanikāyāṃ tu praviveśa mahābalaḥ",
  "GE09ram_06_u:1304": "6.022.010c tato dīnām adainyārhāṃ dadarśa dhanadānujaḥ",
  "GE09ram_06_u:1305": "6.022.010e adhomukhīṃ śokaparām upaviṣṭāṃ mahītale",
  "GE09ram_06_u:1306": "6.022.011a bhartāram eva dhyāyantīm aśokavanikāṃ gatām",
  "GE09ram_06_u:1307": "6.022.011c upāsyamānāṃ ghorābhī rākṣasībhir adūrataḥ",
  "GE09ram_06_u:1308": "6.022.012a upasṛtya tataḥ sītāṃ praharṣan nāma kīrtayan",
  "GE09ram_06_u:1309": "6.022.012c idaṃ ca vacanaṃ dhṛṣṭam uvāca janakātmajām",
  "GE09ram_06_u:1310": "6.022.013a sāntvyamānā mayā bhadre yam upāśritya valgase",
  "GE09ram_06_u:1311": "6.022.013c khara hantā sa te bhartā rāghavaḥ samare hataḥ",
  "GE09ram_06_u:1312": "6.022.014a chinnaṃ te sarvato mūlaṃ darpas te nihato mayā",
  "GE09ram_06_u:1313": "6.022.014c vyasanenātmanaḥ sīte mama bhāryā bhaviṣyasi",
  "GE09ram_06_u:1314": "6.022.015a alpapuṇye nivṛttārthe mūḍhe paṇḍitamānini",
  "GE09ram_06_u:1315": "6.022.015c śṛṇu bhartṛbadhaṃ sīte ghoraṃ vṛtravadhaṃ yathā",
  "GE09ram_06_u:1316": "6.022.016a samāyātaḥ samudrāntaṃ māṃ hantuṃ kila rāghavaḥ",
  "GE09ram_06_u:1317": "6.022.016c vānarendrapraṇītena balena mahatā vṛtaḥ",
  "GE09ram_06_u:1318": "6.022.017a saṃniviṣṭaḥ samudrasya tīram āsādya dakṣiṇam",
  "GE09ram_06_u:1319": "6.022.017c balena mahatā rāmo vrajaty astaṃ divākare",
  "GE09ram_06_u:1320": "6.022.018a athādhvani pariśrāntam ardharātre sthitaṃ balam",
  "GE09ram_06_u:1321": "6.022.018c sukhasuptaṃ samāsādya cāritaṃ prathamaṃ caraiḥ",
  "GE09ram_06_u:1322": "6.022.019a tat prahastapraṇītena balena mahatā mama",
  "GE09ram_06_u:1323": "6.022.019c balam asya hataṃ rātrau yatra rāmaḥ sulakṣmaṇaḥ",
  "GE09ram_06_u:1324": "6.022.020a paṭṭasān parighān khaḍgāṃś cakrān daṇḍān mahāyasān",
  "GE09ram_06_u:1325": "6.022.020c bāṇajālāni śūlāni bhāsvarān kūṭamudgarān",
  "GE09ram_06_u:1326": "6.022.021a yaṣṭīś ca tomarān prāsaṃś cakrāṇi musalāni ca",
  "GE09ram_06_u:1327": "6.022.021c udyamyodyamya rakṣobhir vānareṣu nipātitāḥ",
  "GE09ram_06_u:1328": "6.022.022a atha suptasya rāmasya prahastena pramāthinā",
  "GE09ram_06_u:1329": "6.022.022c asaktaṃ kṛtahastena śiraś chinnaṃ mahāsinā",
  "GE09ram_06_u:1330": "6.022.023a vibhīṣaṇaḥ samutpatya nigṛhīto yadṛcchayā",
  "GE09ram_06_u:1331": "6.022.023c diśaḥ pravrājitaḥ sarvair lakṣmaṇaḥ plavagaiḥ saha",
  "GE09ram_06_u:1332": "6.022.024a sugrīvo grīvayā śete bhagnayā plavagādhipaḥ",
  "GE09ram_06_u:1333": "6.022.024c nirastahanukaḥ śete hanūmān rākṣasair hataḥ",
  "GE09ram_06_u:1334": "6.022.025a jāmbavān atha jānubhyām utpatan nihato yudhi",
  "GE09ram_06_u:1335": "6.022.025c paṭṭasair bahubhiś chinno nikṛttaḥ pādapo yathā",
  "GE09ram_06_u:1336": "6.022.026a maindaś ca dvividaś cobhau nihatau vānararṣabhau",
  "GE09ram_06_u:1337": "6.022.026c niḥśvasantau rudantau ca rudhireṇa samukṣitau",
  "GE09ram_06_u:1338": "6.022.027a asinābhyāhataś chinno madhye ripuniṣūdanaḥ",
  "GE09ram_06_u:1339": "6.022.027c abhiṣṭanati medinyāṃ panasaḥ panaso yathā",
  "GE09ram_06_u:1340": "6.022.028a nārācair bahubhiś chinnaḥ śete daryāṃ darīmukhaḥ",
  "GE09ram_06_u:1341": "6.022.028c kumudas tu mahātejā niṣkūjan sāyakair hataḥ",
  "GE09ram_06_u:1342": "6.022.029a aṅgado bahubhiś chinnaḥ śarair āsādya rākṣasaiḥ",
  "GE09ram_06_u:1343": "6.022.029c pātito rudhirodgārī kṣitau nipatito 'ṅgadaḥ",
  "GE09ram_06_u:1344": "6.022.030a harayo mathitā nāgai rathajālais tathāpare",
  "GE09ram_06_u:1345": "6.022.030c śāyitā mṛditās tatra vāyuvegair ivāmbudāḥ",
  "GE09ram_06_u:1346": "6.022.031a pradrutāś ca pare trastā hanyamānā jaghanyataḥ",
  "GE09ram_06_u:1347": "6.022.031c abhidrutās tu rakṣobhiḥ siṃhair iva mahādvipāḥ",
  "GE09ram_06_u:1348": "6.022.032a sāgare patitāḥ ke cit ke cid gaganam āśritāḥ",
  "GE09ram_06_u:1349": "6.022.032c ṛkṣā vṛkṣān upārūḍhā vānarais tu vimiśritāḥ",
  "GE09ram_06_u:1350": "6.022.033a sāgarasya ca tīreṣu śaileṣu ca vaneṣu ca",
  "GE09ram_06_u:1351": "6.022.033c piṅgākṣās te virūpākṣair bahubhir bahavo hatāḥ",
  "GE09ram_06_u:1352": "6.022.034a evaṃ tava hato bhartā sasainyo mama senayā",
  "GE09ram_06_u:1353": "6.022.034c kṣatajārdraṃ rajodhvastam idaṃ cāsyāhṛtaṃ śiraḥ",
  "GE09ram_06_u:1354": "6.022.035a tataḥ paramadurdharṣo rāvaṇo rākṣaseśvaraḥ",
  "GE09ram_06_u:1355": "6.022.035c sītāyām upaśṛṇvantyāṃ rākṣasīm idam abravīt",
  "GE09ram_06_u:1356": "6.022.036a rākṣasaṃ krūrakarmāṇaṃ vidyujjihvaṃ tvam ānaya",
  "GE09ram_06_u:1357": "6.022.036c yena tad rāghavaśiraḥ saṃgrāmāt svayam āhṛtam",
  "GE09ram_06_u:1358": "6.022.037a vidyujjihvas tato gṛhya śiras tat saśarāsanam",
  "GE09ram_06_u:1359": "6.022.037c praṇāmaṃ śirasā kṛtvā rāvaṇasyāgrataḥ sthitaḥ",
  "GE09ram_06_u:1360": "6.022.038a tam abravīt tato rājā rāvaṇo rākṣasaṃ sthitam",
  "GE09ram_06_u:1361": "6.022.038c vidyujjihvaṃ mahājihvaṃ samīpaparivartinam",
  "GE09ram_06_u:1362": "6.022.039a agrataḥ kuru sītāyāḥ śīghraṃ dāśaratheḥ śiraḥ",
  "GE09ram_06_u:1363": "6.022.039c avasthāṃ paścimāṃ bhartuḥ kṛpaṇā sādhu paśyatu",
  "GE09ram_06_u:1364": "6.022.040a evam uktaṃ tu tad rakṣaḥ śiras tat priyadarśanam",
  "GE09ram_06_u:1365": "6.022.040c upanikṣipya sītāyāḥ kṣipram antaradhīyata",
  "GE09ram_06_u:1366": "6.022.041a rāvaṇaś cāpi cikṣepa bhāsvaraṃ kārmukaṃ mahat",
  "GE09ram_06_u:1367": "6.022.041c triṣu lokeṣu vikhyātaṃ sītām idam uvāca ha",
  "GE09ram_06_u:1368": "6.022.042a idaṃ tat tava rāmasya kārmukaṃ jyāsamanvitam",
  "GE09ram_06_u:1369": "6.022.042c iha prahastenānītaṃ hatvā taṃ niśi mānuṣam",
  "GE09ram_06_u:1370": "6.022.043a sa vidyujjihvena sahaiva tac chiro; dhanuś ca bhūmau vinikīrya rāvaṇaḥ",
  "GE09ram_06_u:1371": "6.022.043c videharājasya sutāṃ yaśasvinīṃ; tato 'bravīt tāṃ bhava me vaśānugā",
  "GE09ram_06_u:1372": "6.023.001a sā sītā tac chiro dṛṣṭvā tac ca kārmukam uttamam",
  "GE09ram_06_u:1373": "6.023.001c sugrīvapratisaṃsargam ākhyātaṃ ca hanūmatā",
  "GE09ram_06_u:1374": "6.023.002a nayane mukhavarṇaṃ ca bhartus tat sadṛśaṃ mukham",
  "GE09ram_06_u:1375": "6.023.002c keśān keśāntadeśaṃ ca taṃ ca cūḍāmaṇiṃ śubham",
  "GE09ram_06_u:1376": "6.023.003a etaiḥ sarvair abhijñānair abhijñāya suduḥkhitā",
  "GE09ram_06_u:1377": "6.023.003c vijagarhe 'tha kaikeyīṃ krośantī kurarī yathā",
  "GE09ram_06_u:1378": "6.023.004a sakāmā bhava kaikeyi hato 'yaṃ kulanandanaḥ",
  "GE09ram_06_u:1379": "6.023.004c kulam utsāditaṃ sarvaṃ tvayā kalahaśīlayā",
  "GE09ram_06_u:1380": "6.023.005a āryeṇa kiṃ nu kaikeyyāḥ kṛtaṃ rāmeṇa vipriyam",
  "GE09ram_06_u:1381": "6.023.005c yad gṛhāc cīravasanas tayā prasthāpito vanam",
  "GE09ram_06_u:1382": "6.023.006a evam uktvā tu vaidehī vepamānā tapasvinī",
  "GE09ram_06_u:1383": "6.023.006c jagāma jagatīṃ bālā chinnā tu kadalī yathā",
  "GE09ram_06_u:1384": "6.023.007a sā muhūrtāt samāśvasya pratilabhya ca cetanām",
  "GE09ram_06_u:1385": "6.023.007c tac chiraḥ samupāghrāya vilalāpāyatekṣaṇā",
  "GE09ram_06_u:1386": "6.023.008a hā hatāsmi mahābāho vīravratam anuvratā",
  "GE09ram_06_u:1387": "6.023.008c imāṃ te paścimāvasthāṃ gatāsmi vidhavā kṛtā",
  "GE09ram_06_u:1388": "6.023.009a prathamaṃ maraṇaṃ nāryā bhartur vaiguṇyam ucyate",
  "GE09ram_06_u:1389": "6.023.009c suvṛttaḥ sādhuvṛttāyāḥ saṃvṛttas tvaṃ mamāgrataḥ",
  "GE09ram_06_u:1390": "6.023.010a duḥkhād duḥkhaṃ prapannāyā magnāyāḥ śokasāgare",
  "GE09ram_06_u:1391": "6.023.010c yo hi mām udyatas trātuṃ so 'pi tvaṃ vinipātitaḥ",
  "GE09ram_06_u:1392": "6.023.011a sā śvaśrūr mama kausalyā tvayā putreṇa rāghava",
  "GE09ram_06_u:1393": "6.023.011c vatseneva yathā dhenur vivatsā vatsalā kṛtā",
  "GE09ram_06_u:1394": "6.023.012a ādiṣṭaṃ dīrgham āyus te yair acintyaparākrama",
  "GE09ram_06_u:1395": "6.023.012c anṛtaṃ vacanaṃ teṣām alpāyur asi rāghava",
  "GE09ram_06_u:1396": "6.023.013a atha vā naśyati prajñā prājñasyāpi satas tava",
  "GE09ram_06_u:1397": "6.023.013c pacaty enaṃ tathā kālo bhūtānāṃ prabhavo hy ayam",
  "GE09ram_06_u:1398": "6.023.014a adṛṣṭaṃ mṛtyum āpannaḥ kasmāt tvaṃ nayaśāstravit",
  "GE09ram_06_u:1399": "6.023.014c vyasanānām upāyajñaḥ kuśalo hy asi varjane",
  "GE09ram_06_u:1400": "6.023.015a tathā tvaṃ saṃpariṣvajya raudrayātinṛśaṃsayā",
  "GE09ram_06_u:1401": "6.023.015c kālarātryā mayācchidya hṛtaḥ kamalalocanaḥ",
  "GE09ram_06_u:1402": "6.023.016a upaśeṣe mahābāho māṃ vihāya tapasvinīm",
  "GE09ram_06_u:1403": "6.023.016c priyām iva śubhāṃ nārīṃ pṛthivīṃ puruṣarṣabha",
  "GE09ram_06_u:1404": "6.023.017a arcitaṃ satataṃ yatnād gandhamālyair mayā tava",
  "GE09ram_06_u:1405": "6.023.017c idaṃ te matpriyaṃ vīra dhanuḥ kāñcanabhūṣitam",
  "GE09ram_06_u:1406": "6.023.018a pitrā daśarathena tvaṃ śvaśureṇa mamānagha",
  "GE09ram_06_u:1407": "6.023.018c pūrvaiś ca pitṛbhiḥ sārdhaṃ nūnaṃ svarge samāgataḥ",
  "GE09ram_06_u:1408": "6.023.019a divi nakṣatrabhūtas tvaṃ mahat karma kṛtaṃ priyam",
  "GE09ram_06_u:1409": "6.023.019c puṇyaṃ rājarṣivaṃśaṃ tvam ātmanaḥ samupekṣase",
  "GE09ram_06_u:1410": "6.023.020a kiṃ mān na prekṣase rājan kiṃ māṃ na pratibhāṣase",
  "GE09ram_06_u:1411": "6.023.020c bālāṃ bālena saṃprāptāṃ bhāryāṃ māṃ sahacāriṇīm",
  "GE09ram_06_u:1412": "6.023.021a saṃśrutaṃ gṛhṇatā pāṇiṃ cariṣyāmīti yat tvayā",
  "GE09ram_06_u:1413": "6.023.021c smara tan mama kākutstha naya mām api duḥkhitām",
  "GE09ram_06_u:1414": "6.023.022a kasmān mām apahāya tvaṃ gato gatimatāṃ vara",
  "GE09ram_06_u:1415": "6.023.022c asmāl lokād amuṃ lokaṃ tyaktvā mām iha duḥkhitām",
  "GE09ram_06_u:1416": "6.023.023a kalyāṇair ucitaṃ yat tat pariṣvaktaṃ mayaiva tu",
  "GE09ram_06_u:1417": "6.023.023c kravyādais tac charīraṃ te nūnaṃ viparikṛṣyate",
  "GE09ram_06_u:1418": "6.023.024a agniṣṭomādibhir yajñair iṣṭavān āptadakṣiṇaiḥ",
  "GE09ram_06_u:1419": "6.023.024c agnihotreṇa saṃskāraṃ kena tvaṃ tu na lapsyase",
  "GE09ram_06_u:1420": "6.023.025a pravrajyām upapannānāṃ trayāṇām ekam āgatam",
  "GE09ram_06_u:1421": "6.023.025c pariprakṣyati kausalyā lakṣmaṇaṃ śokalālasā",
  "GE09ram_06_u:1422": "6.023.026a sa tasyāḥ paripṛcchantyā vadhaṃ mitrabalasya te",
  "GE09ram_06_u:1423": "6.023.026c tava cākhyāsyate nūnaṃ niśāyāṃ rākṣasair vadham",
  "GE09ram_06_u:1424": "6.023.027a sā tvāṃ suptaṃ hataṃ śrutvā māṃ ca rakṣogṛhaṃ gatām",
  "GE09ram_06_u:1425": "6.023.027c hṛdayena vidīrṇena na bhaviṣyati rāghava",
  "GE09ram_06_u:1426": "6.023.028a sādhu pātaya māṃ kṣipraṃ rāmasyopari rāvaṇaḥ",
  "GE09ram_06_u:1427": "6.023.028c samānaya patiṃ patnyā kuru kalyāṇam uttamam",
  "GE09ram_06_u:1428": "6.023.029a śirasā me śiraś cāsya kāyaṃ kāyena yojaya",
  "GE09ram_06_u:1429": "6.023.029c rāvaṇānugamiṣyāmi gatiṃ bhartur mahātmanaḥ",
  "GE09ram_06_u:1430": "6.023.029e muhūrtam api necchāmi jīvituṃ pāpajīvinā",
  "GE09ram_06_u:1431": "6.023.030a śrutaṃ mayā vedavidāṃ brāhmaṇānāṃ pitur gṛhe",
  "GE09ram_06_u:1432": "6.023.030c yāsāṃ strīṇāṃ priyo bhartā tāsāṃ lokā mahodayāḥ",
  "GE09ram_06_u:1433": "6.023.031a kṣamā yasmin damas tyāgaḥ satyaṃ dharmaḥ kṛtajñatā",
  "GE09ram_06_u:1434": "6.023.031c ahiṃsā caiva bhūtānāṃ tam ṛte kā gatir mama",
  "GE09ram_06_u:1435": "6.023.032a iti sā duḥkhasaṃtaptā vilalāpāyatekṣaṇā",
  "GE09ram_06_u:1436": "6.023.032c bhartuḥ śiro dhanus tatra samīkṣya janakātmajā",
  "GE09ram_06_u:1437": "6.023.033a evaṃ lālapyamānāyāṃ sītāyāṃ tatra rākṣasaḥ",
  "GE09ram_06_u:1438": "6.023.033c abhicakrāma bhartāram anīkasthaḥ kṛtāñjaliḥ",
  "GE09ram_06_u:1439": "6.023.034a vijayasvāryaputreti so 'bhivādya prasādya ca",
  "GE09ram_06_u:1440": "6.023.034c nyavedayad anuprāptaṃ prahastaṃ vāhinīpatim",
  "GE09ram_06_u:1441": "6.023.035a amātyaiḥ sahitaḥ sarvaiḥ prahastaḥ samupasthitaḥ",
  "GE09ram_06_u:1442": "6.023.035c kiṃ cid ātyayikaṃ kāryaṃ teṣāṃ tvaṃ darśanaṃ kuru",
  "GE09ram_06_u:1443": "6.023.036a etac chrutvā daśagrīvo rākṣasaprativeditam",
  "GE09ram_06_u:1444": "6.023.036c aśokavanikāṃ tyaktvā mantriṇāṃ darśanaṃ yayau",
  "GE09ram_06_u:1445": "6.023.037a sa tu sarvaṃ samarthyaiva mantribhiḥ kṛtyam ātmanaḥ",
  "GE09ram_06_u:1446": "6.023.037c sabhāṃ praviśya vidadhe viditvā rāmavikramam",
  "GE09ram_06_u:1447": "6.023.038a antardhānaṃ tu tac chīrṣaṃ tac ca kārmukam uttamam",
  "GE09ram_06_u:1448": "6.023.038c jagāma rāvaṇasyaiva niryāṇasamanantaram",
  "GE09ram_06_u:1449": "6.023.039a rākṣasendras tu taiḥ sārdhaṃ mantribhir bhīmavikramaiḥ",
  "GE09ram_06_u:1450": "6.023.039c samarthayām āsa tadā rāmakāryaviniścayam",
  "GE09ram_06_u:1451": "6.023.040a avidūrasthitān sarvān balādhyakṣān hitaiṣiṇaḥ",
  "GE09ram_06_u:1452": "6.023.040c abravīt kālasadṛśo rāvaṇo rākṣasādhipaḥ",
  "GE09ram_06_u:1453": "6.023.041a śīghraṃ bherīninādena sphuṭakoṇāhatena me",
  "GE09ram_06_u:1454": "6.023.041c samānayadhvaṃ sainyāni vaktavyaṃ ca na kāraṇam",
  "GE09ram_06_u:1455": "6.023.042a tatas tatheti pratigṛhya tad vaco; balādhipās te mahad ātmano balam",
  "GE09ram_06_u:1456": "6.023.042c samānayaṃś caiva samāgataṃ ca te; nyavedayan bhartari yuddhakāṅkṣiṇi",
  "GE09ram_06_u:1457": "6.024.001a sītāṃ tu mohitāṃ dṛṣṭvā saramā nāma rākṣasī",
  "GE09ram_06_u:1458": "6.024.001c āsasādāśu vaidehīṃ priyāṃ praṇayinī sakhī",
  "GE09ram_06_u:1459": "6.024.002a sā hi tatra kṛtā mitraṃ sītayā rakṣyamāṇayā",
  "GE09ram_06_u:1460": "6.024.002c rakṣantī rāvaṇād iṣṭā sānukrośā dṛḍhavratā",
  "GE09ram_06_u:1461": "6.024.003a sā dadarśa sakhīṃ sītāṃ saramā naṣṭacetanām",
  "GE09ram_06_u:1462": "6.024.003c upāvṛtyotthitāṃ dhvastāṃ vaḍavām iva pāṃsuṣu",
  "GE09ram_06_u:1463": "6.024.004a tāṃ samāśvāsayām āsa sakhī snehena suvratā",
  "GE09ram_06_u:1464": "6.024.004c uktā yad rāvaṇena tvaṃ pratyuktaṃ ca svayaṃ tvayā",
  "GE09ram_06_u:1465": "6.024.005a sakhīsnehena tad bhīru mayā sarvaṃ pratiśrutam",
  "GE09ram_06_u:1466": "6.024.005c līnayā ganahe śūhye bhayam utsṛjya rāvaṇāt",
  "GE09ram_06_u:1467": "6.024.005e tava hetor viśālākṣi na hi me jīvitaṃ priyam",
  "GE09ram_06_u:1468": "6.024.006a sa saṃbhrāntaś ca niṣkrānto yat kṛte rākṣasādhipaḥ",
  "GE09ram_06_u:1469": "6.024.006c tac ca me viditaṃ sarvam abhiniṣkramya maithili",
  "GE09ram_06_u:1470": "6.024.007a na śakyaṃ sauptikaṃ kartuṃ rāmasya viditātmanaḥ",
  "GE09ram_06_u:1471": "6.024.007c vadhaś ca puruṣavyāghre tasminn evopapadyate",
  "GE09ram_06_u:1472": "6.024.008a na caiva vānarā hantuṃ śakyāḥ pādapayodhinaḥ",
  "GE09ram_06_u:1473": "6.024.008c surā devarṣabheṇeva rāmeṇa hi surakṣitāḥ",
  "GE09ram_06_u:1474": "6.024.009a dīrghavṛttabhujaḥ śrīmān mahoraskaḥ pratāpavān",
  "GE09ram_06_u:1475": "6.024.009c dhanvī saṃhananopeto dharmātmā bhuvi viśrutaḥ",
  "GE09ram_06_u:1476": "6.024.010a vikrānto rakṣitā nityam ātmanaś ca parasya ca",
  "GE09ram_06_u:1477": "6.024.010c lakṣmaṇena saha bhrātrā kuśalī nayaśāstravit",
  "GE09ram_06_u:1478": "6.024.011a hantā parabalaughānām acintyabalapauruṣaḥ",
  "GE09ram_06_u:1479": "6.024.011c na hato rāghavaḥ śrīmān sīte śatrunibarhaṇaḥ",
  "GE09ram_06_u:1480": "6.024.012a ayuktabuddhikṛtyena sarvabhūtavirodhinā",
  "GE09ram_06_u:1481": "6.024.012c iyaṃ prayuktā raudreṇa māyā māyāvidā tvayi",
  "GE09ram_06_u:1482": "6.024.013a śokas te vigataḥ sarvaḥ kalyāṇaṃ tvām upasthitam",
  "GE09ram_06_u:1483": "6.024.013c dhruvaṃ tvāṃ bhajate lakṣmīḥ priyaṃ prītikaraṃ śṛṇu",
  "GE09ram_06_u:1484": "6.024.014a uttīrya sāgaraṃ rāmaḥ saha vānarasenayā",
  "GE09ram_06_u:1485": "6.024.014c saṃniviṣṭaḥ samudrasya tīram āsādya dakṣiṇam",
  "GE09ram_06_u:1486": "6.024.015a dṛṣṭo me paripūrṇārthaḥ kākutsthaḥ sahalakṣmaṇaḥ",
  "GE09ram_06_u:1487": "6.024.015c sahitaiḥ sāgarāntasthair balais tiṣṭhati rakṣitaḥ",
  "GE09ram_06_u:1488": "6.024.016a anena preṣitā ye ca rākṣasā laghuvikramaḥ",
  "GE09ram_06_u:1489": "6.024.016c rāghavas tīrṇa ity evaṃ pravṛttis tair ihāhṛtā",
  "GE09ram_06_u:1490": "6.024.017a sa tāṃ śrutvā viśālākṣi pravṛttiṃ rākṣasādhipaḥ",
  "GE09ram_06_u:1491": "6.024.017c eṣa mantrayate sarvaiḥ sacivaiḥ saha rāvaṇaḥ",
  "GE09ram_06_u:1492": "6.024.018a iti bruvāṇā saramā rākṣasī sītayā saha",
  "GE09ram_06_u:1493": "6.024.018c sarvodyogena sainyānāṃ śabdaṃ śuśrāva bhairavam",
  "GE09ram_06_u:1494": "6.024.019a daṇḍanirghātavādinyāḥ śrutvā bheryā mahāsvanam",
  "GE09ram_06_u:1495": "6.024.019c uvāca saramā sītām idaṃ madhurabhāṣiṇī",
  "GE09ram_06_u:1496": "6.024.020a saṃnāhajananī hy eṣā bhairavā bhīru bherikā",
  "GE09ram_06_u:1497": "6.024.020c bherīnādaṃ ca gambhīraṃ śṛṇu toyadanisvanam",
  "GE09ram_06_u:1498": "6.024.021a kalpyante mattamātaṃgā yujyante rathavājinaḥ",
  "GE09ram_06_u:1499": "6.024.021c tatra tatra ca saṃnaddhāḥ saṃpatanti padātayaḥ",
  "GE09ram_06_u:1500": "6.024.022a āpūryante rājamārgāḥ sainyair adbhutadarśanaiḥ",
  "GE09ram_06_u:1501": "6.024.022c vegavadbhir nadadbhiś ca toyaughair iva sāgaraḥ",
  "GE09ram_06_u:1502": "6.024.023a śāstrāṇāṃ ca prasannānāṃ carmaṇāṃ varmaṇāṃ tathā",
  "GE09ram_06_u:1503": "6.024.023c rathavājigajānāṃ ca bhūṣitānāṃ ca rakṣasām",
  "GE09ram_06_u:1504": "6.024.024a prabhāṃ visṛjatāṃ paśya nānāvarṇāṃ samutthitām",
  "GE09ram_06_u:1505": "6.024.024c vanaṃ nirdahato dharme yathārūpaṃ vibhāvasoḥ",
  "GE09ram_06_u:1506": "6.024.025a ghaṇṭānāṃ śṛṇu nirghoṣaṃ rathānāṃ śṛṇu nisvanam",
  "GE09ram_06_u:1507": "6.024.025c hayānāṃ heṣamāṇānāṃ śṛṇu tūryadhvaniṃ yathā",
  "GE09ram_06_u:1508": "6.024.026a udyatāyudhahastānāṃ rākṣasendrānuyāyinām",
  "GE09ram_06_u:1509": "6.024.026c saṃbhramo rakṣasām eṣa tumulo lomaharṣaṇaḥ",
  "GE09ram_06_u:1510": "6.024.027a śrīs tvāṃ bhajati śokaghnī rakṣasāṃ bhayam āgatam",
  "GE09ram_06_u:1511": "6.024.027c rāmāt kamalapatrākṣi daityānām iva vāsavāt",
  "GE09ram_06_u:1512": "6.024.028a avajitya jitakrodhas tam acintyaparākramaḥ",
  "GE09ram_06_u:1513": "6.024.028c rāvaṇaṃ samare hatvā bhartā tvādhigamiṣyati",
  "GE09ram_06_u:1514": "6.024.029a vikramiṣyati rakṣaḥsu bhartā te sahalakṣmaṇaḥ",
  "GE09ram_06_u:1515": "6.024.029c yathā śatruṣu śatrughno viṣṇunā saha vāsavaḥ",
  "GE09ram_06_u:1516": "6.024.030a āgatasya hi rāmasya kṣipram aṅkagatāṃ satīm",
  "GE09ram_06_u:1517": "6.024.030c ahaṃ drakṣyāmi siddhārthāṃ tvāṃ śatrau vinipātite",
  "GE09ram_06_u:1518": "6.024.031a aśrūṇy ānandajāni tvaṃ vartayiṣyasi śobhane",
  "GE09ram_06_u:1519": "6.024.031c samāgamya pariṣvaktā tasyorasi mahorasaḥ",
  "GE09ram_06_u:1520": "6.024.032a acirān mokṣyate sīte devi te jaghanaṃ gatām",
  "GE09ram_06_u:1521": "6.024.032c dhṛtām etāṃ bahūn māsān veṇīṃ rāmo mahābalaḥ",
  "GE09ram_06_u:1522": "6.024.033a tasya dṛṣṭvā mukhaṃ devi pūrṇacandram ivoditam",
  "GE09ram_06_u:1523": "6.024.033c mokṣyase śokajaṃ vāri nirmokam iva pannagī",
  "GE09ram_06_u:1524": "6.024.034a rāvaṇaṃ samare hatvā nacirād eva maithili",
  "GE09ram_06_u:1525": "6.024.034c tvayā samagraṃ priyayā sukhārho lapsyate sukham",
  "GE09ram_06_u:1526": "6.024.035a samāgatā tvaṃ rāmeṇa modiṣyasi mahātmanā",
  "GE09ram_06_u:1527": "6.024.035c suvarṣeṇa samāyuktā yathā sasyena medinī",
  "GE09ram_06_u:1528": "6.024.036a girivaram abhito 'nuvartamāno; haya iva maṇḍalam āśu yaḥ karoti",
  "GE09ram_06_u:1529": "6.024.036c tam iha śaraṇam abhyupehi devi; divasakaraṃ prabhavo hy ayaṃ prajānām",
  "GE09ram_06_u:1530": "6.025.001a atha tāṃ jātasaṃtāpāṃ tena vākyena mohitām",
  "GE09ram_06_u:1531": "6.025.001c saramā hlādayām āsa pṛtivīṃ dyaur ivāmbhasā",
  "GE09ram_06_u:1532": "6.025.002a tatas tasyā hitaṃ sakhyāś cikīrṣantī sakhī vacaḥ",
  "GE09ram_06_u:1533": "6.025.002c uvāca kāle kālajñā smitapūrvābhibhāṣiṇī",
  "GE09ram_06_u:1534": "6.025.003a utsaheyam ahaṃ gatvā tvadvākyam asitekṣaṇe",
  "GE09ram_06_u:1535": "6.025.003c nivedya kuśalaṃ rāme praticchannā nivartitum",
  "GE09ram_06_u:1536": "6.025.004a na hi me kramamāṇāyā nirālambe vihāyasi",
  "GE09ram_06_u:1537": "6.025.004c samartho gatim anvetuṃ pavano garuḍo 'pi vā",
  "GE09ram_06_u:1538": "6.025.005a evaṃ bruvāṇāṃ tāṃ sītā saramāṃ punar abravīt",
  "GE09ram_06_u:1539": "6.025.005c madhuraṃ ślakṣṇayā vācā pūrvaśokābhipannayā",
  "GE09ram_06_u:1540": "6.025.006a samarthā gaganaṃ gantum api vā tvaṃ rasātalam",
  "GE09ram_06_u:1541": "6.025.006c avagacchāmy akartavyaṃ kartavyaṃ te madantare",
  "GE09ram_06_u:1542": "6.025.007a matpriyaṃ yadi kartavyaṃ yadi buddhiḥ sthirā tava",
  "GE09ram_06_u:1543": "6.025.007c jñātum icchāmi taṃ gatvā kiṃ karotīti rāvaṇaḥ",
  "GE09ram_06_u:1544": "6.025.008a sa hi māyābalaḥ krūro rāvaṇaḥ śatrurāvaṇaḥ",
  "GE09ram_06_u:1545": "6.025.008c māṃ mohayati duṣṭātmā pītamātreva vāruṇī",
  "GE09ram_06_u:1546": "6.025.009a tarjāpayati māṃ nityaṃ bhartsāpayati cāsakṛt",
  "GE09ram_06_u:1547": "6.025.009c rākṣasībhiḥ sughorābhir yā māṃ rakṣanti nityaśaḥ",
  "GE09ram_06_u:1548": "6.025.010a udvignā śaṅkitā cāsmi na ca svasthaṃ mano mama",
  "GE09ram_06_u:1549": "6.025.010c tad bhayāc cāham udvignā aśokavanikāṃ gatāḥ",
  "GE09ram_06_u:1550": "6.025.011a yadi nāma kathā tasya niścitaṃ vāpi yad bhavet",
  "GE09ram_06_u:1551": "6.025.011c nivedayethāḥ sarvaṃ tat paro me syād anugrahaḥ",
  "GE09ram_06_u:1552": "6.025.012a sā tv evaṃ bruvatīṃ sītāṃ saramā valgubhāṣiṇī",
  "GE09ram_06_u:1553": "6.025.012c uvāca vacanaṃ tasyāḥ spṛśantī bāṣpaviklavam",
  "GE09ram_06_u:1554": "6.025.013a eṣa te yady abhiprāyas tasmād gacchāmi jānaki",
  "GE09ram_06_u:1555": "6.025.013c gṛhya śatror abhiprāyam upāvṛttāṃ ca paśya mām",
  "GE09ram_06_u:1556": "6.025.014a evam uktvā tato gatvā samīpaṃ tasya rakṣasaḥ",
  "GE09ram_06_u:1557": "6.025.014c śuśrāva kathitaṃ tasya rāvaṇasya samantriṇaḥ",
  "GE09ram_06_u:1558": "6.025.015a sā śrutvā niścayaṃ tasya niścayajñā durātmanaḥ",
  "GE09ram_06_u:1559": "6.025.015c punar evāgamat kṣipram aśokavanikāṃ tadā",
  "GE09ram_06_u:1560": "6.025.016a sā praviṣṭā punas tatra dadarśa janakātmajām",
  "GE09ram_06_u:1561": "6.025.016c pratīkṣamāṇāṃ svām eva bhraṣṭapadmām iva śriyam",
  "GE09ram_06_u:1562": "6.025.017a tāṃ tu sītā punaḥ prāptāṃ saramāṃ valgubhāṣiṇīm",
  "GE09ram_06_u:1563": "6.025.017c pariṣvajya ca susnigdhaṃ dadau ca svayam āsanam",
  "GE09ram_06_u:1564": "6.025.018a ihāsīnā sukhaṃ sarvam ākhyāhi mama tattvataḥ",
  "GE09ram_06_u:1565": "6.025.018c krūrasya niścayaṃ tasya rāvaṇasya durātmanaḥ",
  "GE09ram_06_u:1566": "6.025.019a evam uktā tu saramā sītayā vepamānayā",
  "GE09ram_06_u:1567": "6.025.019c kathitaṃ sarvam ācaṣṭa rāvaṇasya samantriṇaḥ",
  "GE09ram_06_u:1568": "6.025.020a jananyā rākṣasendro vai tvanmokṣārthaṃ bṛhadvacaḥ",
  "GE09ram_06_u:1569": "6.025.020c aviddhena ca vaidehi mantrivṛddhena bodhitaḥ",
  "GE09ram_06_u:1570": "6.025.021a dīyatām abhisatkṛtya manujendrāya maithilī",
  "GE09ram_06_u:1571": "6.025.021c nidarśanaṃ te paryāptaṃ janasthāne yad adbhutam",
  "GE09ram_06_u:1572": "6.025.022a laṅghanaṃ ca samudrasya darśanaṃ ca hanūmataḥ",
  "GE09ram_06_u:1573": "6.025.022c vadhaṃ ca rakṣasāṃ yuddhe kaḥ kuryān mānuṣo bhuvi",
  "GE09ram_06_u:1574": "6.025.023a evaṃ sa mantrivṛddhaiś ca mātrā ca bahu bhāṣitaḥ",
  "GE09ram_06_u:1575": "6.025.023c na tvām utsahate moktum artahm arthaparo yathā",
  "GE09ram_06_u:1576": "6.025.024a notsahaty amṛto moktuṃ yuddhe tvām iti maithili",
  "GE09ram_06_u:1577": "6.025.024c sāmātyasya nṛśaṃsasya niścayo hy eṣa vartate",
  "GE09ram_06_u:1578": "6.025.025a tad eṣā susthirā buddhir mṛtyulobhād upasthitā",
  "GE09ram_06_u:1579": "6.025.025c bhayān na śaktas tvāṃ moktum anirastas tu saṃyuge",
  "GE09ram_06_u:1580": "6.025.025e rākṣasānāṃ ca sarveṣām ātmanaś ca vadhena hi",
  "GE09ram_06_u:1581": "6.025.026a nihatya rāvaṇaṃ saṃkhye sarvathā niśitaiḥ śaraiḥ",
  "GE09ram_06_u:1582": "6.025.026c pratineṣyati rāmas tvām ayodhyām asitekṣaṇe",
  "GE09ram_06_u:1583": "6.025.027a etasminn antare śabdo bherīśaṅkhasamākulaḥ",
  "GE09ram_06_u:1584": "6.025.027c śruto vai sarvasainyānāṃ kampayan dharaṇītalam",
  "GE09ram_06_u:1585": "6.025.028a śrutvā tu taṃ vānarasainyaśabdaṃ; laṅkāgatā rākṣasarājabhṛtyāḥ",
  "GE09ram_06_u:1586": "6.025.028c naṣṭaujaso dainyaparītaceṣṭāḥ; śreyo na paśyanti nṛpasya doṣaiḥ",
  "GE09ram_06_u:1587": "6.026.001a tena śaṅkhavimiśreṇa bherīśabdena rāghavaḥ",
  "GE09ram_06_u:1588": "6.026.001c upayato mahābāhū rāmaḥ parapuraṃjayaḥ",
  "GE09ram_06_u:1589": "6.026.002a taṃ ninādaṃ niśamyātha rāvaṇo rākṣaseśvaraḥ",
  "GE09ram_06_u:1590": "6.026.002c muhūrtaṃ dhyānam āsthāya sacivān abhyudaikṣata",
  "GE09ram_06_u:1591": "6.026.003a atha tān sacivāṃs tatra sarvān ābhāṣya rāvaṇaḥ",
  "GE09ram_06_u:1592": "6.026.003c sabhāṃ saṃnādayan sarvām ity uvāca mahābalaḥ",
  "GE09ram_06_u:1593": "6.026.004a taraṇaṃ sāgarasyāpi vikramaṃ balasaṃcayam",
  "GE09ram_06_u:1594": "6.026.004c yad uktavanto rāmasya bhavantas tan mayā śrutam",
  "GE09ram_06_u:1595": "6.026.004e bhavataś cāpy ahaṃ vedmi yuddhe satyaparākramān",
  "GE09ram_06_u:1596": "6.026.005a tatas tu sumahāprājño mālyavān nāma rākṣasaḥ",
  "GE09ram_06_u:1597": "6.026.005c rāvaṇasya vacaḥ śrutvā mātuḥ paitāmaho 'bravīt",
  "GE09ram_06_u:1598": "6.026.006a vidyāsv abhivinīto yo rājā rājan nayānugaḥ",
  "GE09ram_06_u:1599": "6.026.006c sa śāsti ciram aiśvaryam arīṃś ca kurute vaśe",
  "GE09ram_06_u:1600": "6.026.007a saṃdadhāno hi kālena vigṛhṇaṃś cāribhiḥ saha",
  "GE09ram_06_u:1601": "6.026.007c svapakṣavardhanaṃ kurvan mahad aiśvaryam aśnute",
  "GE09ram_06_u:1602": "6.026.008a hīyamānena kartavyo rājñā saṃdhiḥ samena ca",
  "GE09ram_06_u:1603": "6.026.008c na śatrum avamanyeta jyāyān kurvīta vigraham",
  "GE09ram_06_u:1604": "6.026.009a tan mahyaṃ rocate saṃdhiḥ saha rāmeṇa rāvaṇa",
  "GE09ram_06_u:1605": "6.026.009c yadartham abhiyuktāḥ sma sītā tasmai pradīyatām",
  "GE09ram_06_u:1606": "6.026.010a tasya devarṣayaḥ sarve gandharvāś ca jayaiṣiṇaḥ",
  "GE09ram_06_u:1607": "6.026.010c virodhaṃ mā gamas tena saṃdhis te tena rocatām",
  "GE09ram_06_u:1608": "6.026.011a asṛjad bhagavān pakṣau dvāv eva hi pitāmahaḥ",
  "GE09ram_06_u:1609": "6.026.011c surāṇām asurāṇāṃ ca dharmādharmau tadāśrayau",
  "GE09ram_06_u:1610": "6.026.012a dharmo hi śrūyate pakṣaḥ surāṇāṃ ca mahātmanām",
  "GE09ram_06_u:1611": "6.026.012c adharmo rakṣasaṃ pakṣo hy asurāṇāṃ ca rāvaṇa",
  "GE09ram_06_u:1612": "6.026.013a dharmo vai grasate 'dharmaṃ tataḥ kṛtam abhūd yugam",
  "GE09ram_06_u:1613": "6.026.013c adharmo grasate dharmaṃ tatas tiṣyaḥ pravartate",
  "GE09ram_06_u:1614": "6.026.014a tat tvayā caratā lokān dharmo vinihato mahān",
  "GE09ram_06_u:1615": "6.026.014c adharmaḥ pragṛhītaś ca tenāsmadbalinaḥ pare",
  "GE09ram_06_u:1616": "6.026.015a sa pramādād vivṛddhas te 'dharmo 'hir grasate hi naḥ",
  "GE09ram_06_u:1617": "6.026.015c vivardhayati pakṣaṃ ca surāṇāṃ surabhāvanaḥ",
  "GE09ram_06_u:1618": "6.026.016a viṣayeṣu prasaktena yatkiṃcitkāriṇā tvayā",
  "GE09ram_06_u:1619": "6.026.016c ṛṣīṇām agnikalpānām udvego janito mahān",
  "GE09ram_06_u:1620": "6.026.016e teṣāṃ prabhāvo durdharṣaḥ pradīpta iva pāvakaḥ",
  "GE09ram_06_u:1621": "6.026.017a tapasā bhāvitātmāno dharmasyānugrahe ratāḥ",
  "GE09ram_06_u:1622": "6.026.017c mukhyair yajñair yajanty ete nityaṃ tais tair dvijātayaḥ",
  "GE09ram_06_u:1623": "6.026.018a juhvaty agnīṃś ca vidhivad vedāṃś coccair adhīyate",
  "GE09ram_06_u:1624": "6.026.018c abhibhūya ca rakṣāṃsi brahmaghoṣān udairayan",
  "GE09ram_06_u:1625": "6.026.018e diśo vipradrutāḥ sarve stanayitnur ivoṣṇage",
  "GE09ram_06_u:1626": "6.026.019a ṛṣīṇām agnikalpānām agnihotrasamutthitaḥ",
  "GE09ram_06_u:1627": "6.026.019c ādatte rakṣasāṃ tejo dhūmo vyāpya diśo daśa",
  "GE09ram_06_u:1628": "6.026.020a teṣu teṣu ca deśeṣu puṇyeṣu ca dṛḍhavrataiḥ",
  "GE09ram_06_u:1629": "6.026.020c caryamāṇaṃ tapas tīvraṃ saṃtāpayati rākṣasān",
  "GE09ram_06_u:1630": "6.026.021a utpātān vividhān dṛṣṭvā ghorān bahuvidhāṃs tathā",
  "GE09ram_06_u:1631": "6.026.021c vināśam anupaśyāmi sarveṣāṃ rakṣasām aham",
  "GE09ram_06_u:1632": "6.026.022a kharābhis tanitā ghorā meghāḥ pratibhayaṃkaraḥ",
  "GE09ram_06_u:1633": "6.026.022c śoṇitenābhivarṣanti laṅkām uṣṇena sarvataḥ",
  "GE09ram_06_u:1634": "6.026.023a rudatāṃ vāhanānāṃ ca prapatanty asrabindavaḥ",
  "GE09ram_06_u:1635": "6.026.023c dhvajā dhvastā vivarṇāś ca na prabhānti yathāpuram",
  "GE09ram_06_u:1636": "6.026.024a vyālā gomāyavo gṛdhrā vāśanti ca subhairavam",
  "GE09ram_06_u:1637": "6.026.024c praviśya laṅkām aniśaṃ samavāyāṃś ca kurvate",
  "GE09ram_06_u:1638": "6.026.025a kālikāḥ pāṇḍurair dantaiḥ prahasanty agrataḥ sthitāḥ",
  "GE09ram_06_u:1639": "6.026.025c striyaḥ svapneṣu muṣṇantyo gṛhāṇi pratibhāṣya ca",
  "GE09ram_06_u:1640": "6.026.026a gṛhāṇāṃ balikarmāṇi śvānaḥ paryupabhuñjate",
  "GE09ram_06_u:1641": "6.026.026c kharā goṣu prajāyante mūṣikā nakulaiḥ saha",
  "GE09ram_06_u:1642": "6.026.027a mārjārā dvīpibhiḥ sārdhaṃ sūkarāḥ śunakaiḥ saha",
  "GE09ram_06_u:1643": "6.026.027c kiṃnarā rākṣasaiś cāpi sameyur mānuṣaiḥ saha",
  "GE09ram_06_u:1644": "6.026.028a pāṇḍurā raktapādāś ca vihagāḥ kālacoditāḥ",
  "GE09ram_06_u:1645": "6.026.028c rākṣasānāṃ vināśāya kapotā vicaranti ca",
  "GE09ram_06_u:1646": "6.026.029a cīkī kūcīti vāśantyaḥ śārikā veśmasu sthitāḥ",
  "GE09ram_06_u:1647": "6.026.029c patanti grathitāś cāpi nirjitāḥ kalahaiṣiṇaḥ",
  "GE09ram_06_u:1648": "6.026.030a karālo vikaṭo muṇḍaḥ puruṣaḥ kṛṣṇapiṅgalaḥ",
  "GE09ram_06_u:1649": "6.026.030c kālo gṛhāṇi sarveṣāṃ kāle kāle 'nvavekṣate",
  "GE09ram_06_u:1650": "6.026.030e etāny anyāni duṣṭāni nimittāny utpatanti ca",
  "GE09ram_06_u:1651": "6.026.031a viṣṇuṃ manyāmahe rāmaṃ mānuṣaṃ deham āsthitam",
  "GE09ram_06_u:1652": "6.026.031c na hi mānuṣamātro 'sau rāghavo dṛḍhavikramaḥ",
  "GE09ram_06_u:1653": "6.026.032a yena baddhaḥ samudrasya sa setuḥ paramādbhutaḥ",
  "GE09ram_06_u:1654": "6.026.032c kuruṣva nararājena saṃdhiṃ rāmeṇa rāvaṇa",
  "GE09ram_06_u:1655": "6.026.033a idaṃ vacas tatra nigadya mālyavan; parīkṣya rakṣo'dhipater manaḥ punaḥ",
  "GE09ram_06_u:1656": "6.026.033c anuttameṣūttamapauruṣo balī; babhūva tūṣṇīṃ samavekṣya rāvaṇam",
  "GE09ram_06_u:1657": "6.027.001a tat tu mālyavato vākyaṃ hitam uktaṃ daśānanaḥ",
  "GE09ram_06_u:1658": "6.027.001c na marṣayati duṣṭātmā kālasya vaśam āgataḥ",
  "GE09ram_06_u:1659": "6.027.002a sa baddhvā bhrukuṭiṃ vaktre krodhasya vaśam āgataḥ",
  "GE09ram_06_u:1660": "6.027.002c amarṣāt parivṛttākṣo mālyavantam athābravīt",
  "GE09ram_06_u:1661": "6.027.003a hitabuddhyā yad ahitaṃ vacaḥ paruṣam ucyate",
  "GE09ram_06_u:1662": "6.027.003c parapakṣaṃ praviśyaiva naitac chrotragataṃ mama",
  "GE09ram_06_u:1663": "6.027.004a mānuṣaṃ kṛpaṇaṃ rāmam ekaṃ śākhāmṛgāśrayam",
  "GE09ram_06_u:1664": "6.027.004c samarthaṃ manyase kena tyaktaṃ pitrā vanālayam",
  "GE09ram_06_u:1665": "6.027.005a rakṣasām īśvaraṃ māṃ ca devatānāṃ bhayaṃkaram",
  "GE09ram_06_u:1666": "6.027.005c hīnaṃ māṃ manyase kena ahīnaṃ sarvavikramaiḥ",
  "GE09ram_06_u:1667": "6.027.006a vīradveṣeṇa vā śaṅke pakṣapātena vā ripoḥ",
  "GE09ram_06_u:1668": "6.027.006c tvayāhaṃ paruṣāṇy uktaḥ paraprotsāhanena vā",
  "GE09ram_06_u:1669": "6.027.007a prabhavantaṃ padasthaṃ hi paruṣaṃ ko 'hbidhāsyati",
  "GE09ram_06_u:1670": "6.027.007c paṇḍitaḥ śāstratattvajño vinā protsāhanād ripoḥ",
  "GE09ram_06_u:1671": "6.027.008a ānīya ca vanāt sītāṃ padmahīnām iva śriyam",
  "GE09ram_06_u:1672": "6.027.008c kimarthaṃ pratidāsyāmi rāghavasya bhayād aham",
  "GE09ram_06_u:1673": "6.027.009a vṛtaṃ vānarakoṭībhiḥ sasugrīvaṃ salakṣmaṇam",
  "GE09ram_06_u:1674": "6.027.009c paśya kaiś cid ahobhis tvaṃ rāghavaṃ nihataṃ mayā",
  "GE09ram_06_u:1675": "6.027.010a dvandve yasya na tiṣṭhanti daivatāny api saṃyuge",
  "GE09ram_06_u:1676": "6.027.010c sa kasmād rāvaṇo yuddhe bhayam āhārayiṣyati",
  "GE09ram_06_u:1677": "6.027.011a dvidhā bhajyeyam apy evaṃ na nameyaṃ tu kasya cit",
  "GE09ram_06_u:1678": "6.027.011c eṣa me sahajo doṣaḥ svabhāvo duratikramaḥ",
  "GE09ram_06_u:1679": "6.027.012a yadi tāvat samudre tu setur baddho yadṛcchayā",
  "GE09ram_06_u:1680": "6.027.012c rāmeṇa vismayaḥ ko 'tra yena te bhayam āgatam",
  "GE09ram_06_u:1681": "6.027.013a sa tu tīrtvārṇavaṃ rāmaḥ saha vānarasenayā",
  "GE09ram_06_u:1682": "6.027.013c pratijānāmi te satyaṃ na jīvan pratiyāsyati",
  "GE09ram_06_u:1683": "6.027.014a evaṃ bruvāṇaṃ saṃrabdhaṃ ruṣṭaṃ vijñāya rāvaṇam",
  "GE09ram_06_u:1684": "6.027.014c vrīḍito mālyavān vākyaṃ nottaraṃ pratyapadyata",
  "GE09ram_06_u:1685": "6.027.015a jayāśiṣā ca rājānaṃ vardhayitvā yathocitam",
  "GE09ram_06_u:1686": "6.027.015c mālyavān abhyanujñāto jagāma svaṃ niveśanam",
  "GE09ram_06_u:1687": "6.027.016a rāvaṇas tu sahāmātyo mantrayitvā vimṛśya ca",
  "GE09ram_06_u:1688": "6.027.016c laṅkāyām atulāṃ guptiṃ kārayām āsa rākṣasaḥ",
  "GE09ram_06_u:1689": "6.027.017a vyādideśa ca pūrvasyāṃ prahastaṃ dvāri rākṣasaṃ",
  "GE09ram_06_u:1690": "6.027.017c dakṣiṇasyāṃ mahāvīryau mahāpārśva mahodarau",
  "GE09ram_06_u:1691": "6.027.018a paścimāyām atho dvāri putram indrajitaṃ tathā",
  "GE09ram_06_u:1692": "6.027.018c vyādideśa mahāmāyaṃ rākṣasair bahubhir vṛtam",
  "GE09ram_06_u:1693": "6.027.019a uttarasyāṃ puradvāri vyādiśya śukasāraṇau",
  "GE09ram_06_u:1694": "6.027.019c svayaṃ cātra bhaviṣyāmi mantriṇas tān uvāca ha",
  "GE09ram_06_u:1695": "6.027.020a rākṣasaṃ tu virūpākṣaṃ mahāvīryaparākramam",
  "GE09ram_06_u:1696": "6.027.020c madhyame 'sthāpayad gulme bahubhiḥ saha rākṣasaiḥ",
  "GE09ram_06_u:1697": "6.027.021a evaṃvidhānaṃ laṅkāyāṃ kṛtvā rākṣasapuṃgavaḥ",
  "GE09ram_06_u:1698": "6.027.021c mene kṛtārtham ātmānaṃ kṛtāntavaśam āgataḥ",
  "GE09ram_06_u:1699": "6.027.022a visarjayām āsa tataḥ sa mantriṇo; vidhānam ājñāpya purasya puṣkalam",
  "GE09ram_06_u:1700": "6.027.022c jayāśiṣā mantragaṇena pūjito; viveśa so 'ntaḥpuram ṛddhiman mahat",
  "GE09ram_06_u:1701": "6.028.001a naravānararājau tau sa ca vāyusutaḥ kapiḥ",
  "GE09ram_06_u:1702": "6.028.001c jāmbavān ṛkṣarājaś ca rākṣasaś ca vibhīṣaṇaḥ",
  "GE09ram_06_u:1703": "6.028.002a aṅgado vāliputraś ca saumitriḥ śarabhaḥ kapiḥ",
  "GE09ram_06_u:1704": "6.028.002c suṣeṇaḥ sahadāyādo maindo dvivida eva ca",
  "GE09ram_06_u:1705": "6.028.003a gajo gavākṣo kumudo nalo 'tha panasas tathā",
  "GE09ram_06_u:1706": "6.028.003c amitraviṣayaṃ prāptāḥ samavetāḥ samarthayan",
  "GE09ram_06_u:1707": "6.028.004a iyaṃ sā lakṣyate laṅkā purī rāvaṇapālitā",
  "GE09ram_06_u:1708": "6.028.004c sāsuroragagandharvair amarair api durjayā",
  "GE09ram_06_u:1709": "6.028.005a kāryasiddhiṃ puraskṛtya mantrayadhvaṃ vinirṇaye",
  "GE09ram_06_u:1710": "6.028.005c nityaṃ saṃnihito hy atra rāvaṇo rākṣasādhipaḥ",
  "GE09ram_06_u:1711": "6.028.006a tathā teṣu bruvāṇeṣu rāvaṇāvarajo 'bravīt",
  "GE09ram_06_u:1712": "6.028.006c vākyam agrāmyapadavat puṣkalārthaṃ vibhīṣaṇaḥ",
  "GE09ram_06_u:1713": "6.028.007a analaḥ śarabhaś caiva saṃpātiḥ praghasas tathā",
  "GE09ram_06_u:1714": "6.028.007c gatvā laṅkāṃ mamāmātyāḥ purīṃ punar ihāgatāḥ",
  "GE09ram_06_u:1715": "6.028.008a bhūtvā śakunayaḥ sarve praviṣṭāś ca ripor balam",
  "GE09ram_06_u:1716": "6.028.008c vidhānaṃ vihitaṃ yac ca tad dṛṣṭvā samupasthitāḥ",
  "GE09ram_06_u:1717": "6.028.009a saṃvidhānaṃ yathāhus te rāvaṇasya durātmanaḥ",
  "GE09ram_06_u:1718": "6.028.009c rāma tad bruvataḥ sarvaṃ yathātathyena me śṛṇu",
  "GE09ram_06_u:1719": "6.028.010a pūrvaṃ prahastaḥ sabalo dvāram āsādya tiṣṭhati",
  "GE09ram_06_u:1720": "6.028.010c dakṣiṇaṃ ca mahāvīryau mahāpārśvamahodarau",
  "GE09ram_06_u:1721": "6.028.011a indrajit paścimadvāraṃ rākṣasair bahubhir vṛtaḥ",
  "GE09ram_06_u:1722": "6.028.011c paṭṭasāsidhanuṣmadbhiḥ śūlamudgarapāṇibhiḥ",
  "GE09ram_06_u:1723": "6.028.012a nānāpraharaṇaiḥ śūrair āvṛto rāvaṇātmajaḥ",
  "GE09ram_06_u:1724": "6.028.012c rākṣasānāṃ sahasrais tu bahubhiḥ śastrapāṇibhiḥ",
  "GE09ram_06_u:1725": "6.028.013a yuktaḥ paramasaṃvigno rākṣasair bahubhir vṛtaḥ",
  "GE09ram_06_u:1726": "6.028.013c uttaraṃ nagaradvāraṃ rāvaṇaḥ svayam āsthitaḥ",
  "GE09ram_06_u:1727": "6.028.014a virūpākṣas tu mahatā śūlakhaḍgadhanuṣmatā",
  "GE09ram_06_u:1728": "6.028.014c balena rākṣasaiḥ sārdhaṃ madhyamaṃ gulmam āsthitaḥ",
  "GE09ram_06_u:1729": "6.028.015a etān evaṃvidhān gulmāṃl laṅkāyāṃ samudīkṣya te",
  "GE09ram_06_u:1730": "6.028.015c māmakāḥ sacivāḥ sarve śīghraṃ punar ihāgatāḥ",
  "GE09ram_06_u:1731": "6.028.016a gajānāṃ ca sahasraṃ ca rathānām ayutaṃ pure",
  "GE09ram_06_u:1732": "6.028.016c hayānām ayute dve ca sāgrakoṭī ca rakṣasām",
  "GE09ram_06_u:1733": "6.028.017a vikrāntā balavantaś ca saṃyugeṣv ātatāyinaḥ",
  "GE09ram_06_u:1734": "6.028.017c iṣṭā rākṣasarājasya nityam ete niśācarāḥ",
  "GE09ram_06_u:1735": "6.028.018a ekaikasyātra yuddhārthe rākṣasasya viśāṃ pate",
  "GE09ram_06_u:1736": "6.028.018c parivāraḥ sahasrāṇāṃ sahasram upatiṣṭhate",
  "GE09ram_06_u:1737": "6.028.019a etāṃ pravṛttiṃ laṅkāyāṃ mantriproktaṃ vibhīṣaṇaḥ",
  "GE09ram_06_u:1738": "6.028.019c rāmaṃ kamalapatrākṣam idam uttaram abravīt",
  "GE09ram_06_u:1739": "6.028.020a kuberaṃ tu yadā rāma rāvaṇaḥ pratyayudhyata",
  "GE09ram_06_u:1740": "6.028.020c ṣaṣṭiḥ śatasahasrāṇi tadā niryānti rākṣasāḥ",
  "GE09ram_06_u:1741": "6.028.021a parākrameṇa vīryeṇa tejasā sattvagauravāt",
  "GE09ram_06_u:1742": "6.028.021c sadṛśā yo 'tra darpeṇa rāvaṇasya durātmanaḥ",
  "GE09ram_06_u:1743": "6.028.022a atra manyur na kartavyo roṣaye tvāṃ na bhīṣaye",
  "GE09ram_06_u:1744": "6.028.022c samartho hy asi vīryeṇa surāṇām api nigrahe",
  "GE09ram_06_u:1745": "6.028.023a tad bhavāṃś caturaṅgeṇa balena mahatā vṛtaḥ",
  "GE09ram_06_u:1746": "6.028.023c vyūhyedaṃ vānarānīkaṃ nirmathiṣyasi rāvaṇam",
  "GE09ram_06_u:1747": "6.028.024a rāvaṇāvaraje vākyam evaṃ bruvati rāghavaḥ",
  "GE09ram_06_u:1748": "6.028.024c śatrūṇāṃ pratighātārtham idaṃ vacanam abravīt",
  "GE09ram_06_u:1749": "6.028.025a pūrvadvāre tu laṅkāyā nīlo vānarapuṃgavaḥ",
  "GE09ram_06_u:1750": "6.028.025c prahastaṃ pratiyoddhā syād vānarair bahubhir vṛtaḥ",
  "GE09ram_06_u:1751": "6.028.026a aṅgado vāliputras tu balena mahatā vṛtaḥ",
  "GE09ram_06_u:1752": "6.028.026c dakṣiṇe bādhatāṃ dvāre mahāpārśvamahodarau",
  "GE09ram_06_u:1753": "6.028.027a hanūmān paścimadvāraṃ nipīḍya pavanātmajaḥ",
  "GE09ram_06_u:1754": "6.028.027c praviśatv aprameyātmā bahubhiḥ kapibhir vṛtaḥ",
  "GE09ram_06_u:1755": "6.028.028a daityadānavasaṃghānām ṛṣīṇāṃ ca mahātmanām",
  "GE09ram_06_u:1756": "6.028.028c viprakārapriyaḥ kṣudro varadānabalānvitaḥ",
  "GE09ram_06_u:1757": "6.028.029a parikrāmati yaḥ sarvāṃl lokān saṃtāpayan prajāḥ",
  "GE09ram_06_u:1758": "6.028.029c tasyāhaṃ rākṣasendrasya svayam eva vadhe dhṛtaḥ",
  "GE09ram_06_u:1759": "6.028.030a uttaraṃ nagaradvāram ahaṃ saumitriṇā saha",
  "GE09ram_06_u:1760": "6.028.030c nipīḍyābhipravekṣyāmi sabalo yatra rāvaṇaḥ",
  "GE09ram_06_u:1761": "6.028.031a vānarendraś ca balavān ṛkṣarājaś ca jāmbavān",
  "GE09ram_06_u:1762": "6.028.031c rākṣasendrānujaś caiva gulme bhavatu madhyame",
  "GE09ram_06_u:1763": "6.028.032a na caiva mānuṣaṃ rūpaṃ kāryaṃ haribhir āhave",
  "GE09ram_06_u:1764": "6.028.032c eṣā bhavatu naḥ saṃjñā yuddhe 'smin vānare bale",
  "GE09ram_06_u:1765": "6.028.033a vānarā eva niścihnaṃ svajane 'smin bhaviṣyati",
  "GE09ram_06_u:1766": "6.028.033c vayaṃ tu mānuṣeṇaiva sapta yotsyāmahe parān",
  "GE09ram_06_u:1767": "6.028.034a aham eva saha bhrātrā lakṣmaṇena mahaujasā",
  "GE09ram_06_u:1768": "6.028.034c ātmanā pañcamaś cāyaṃ sakhā mama vibhīṣaṇaḥ",
  "GE09ram_06_u:1769": "6.028.035a sa rāmaḥ kāryasiddhyartham evam uktvā vibhīṣaṇam",
  "GE09ram_06_u:1770": "6.028.035c suvelārohaṇe buddhiṃ cakāra matimān matim",
  "GE09ram_06_u:1771": "6.028.036a tatas tu rāmo mahatā balena; pracchādya sarvāṃ pṛthivīṃ mahātmā",
  "GE09ram_06_u:1772": "6.028.036c prahṛṣṭarūpo 'bhijagāma laṅkāṃ; kṛtvā matiṃ so 'rivadhe mahātmā",
  "GE09ram_06_u:1773": "6.029.001a sa tu kṛtvā suvelasya matim ārohaṇaṃ prati",
  "GE09ram_06_u:1774": "6.029.001c lakṣmaṇānugato rāmaḥ sugrīvam idam abravīt",
  "GE09ram_06_u:1775": "6.029.002a vibhīṣaṇaṃ ca dharmajñam anuraktaṃ niśācaram",
  "GE09ram_06_u:1776": "6.029.002c mantrajñaṃ ca vidhijñaṃ ca ślakṣṇayā parayā girā",
  "GE09ram_06_u:1777": "6.029.003a suvelaṃ sādhu śailendram imaṃ dhātuśataiś citam",
  "GE09ram_06_u:1778": "6.029.003c adhyārohāmahe sarve vatsyāmo 'tra niśām imām",
  "GE09ram_06_u:1779": "6.029.004a laṅkāṃ cālokayiṣyāmo nilayaṃ tasya rakṣasaḥ",
  "GE09ram_06_u:1780": "6.029.004c yena me maraṇāntāya hṛtā bhāryā durātmanā",
  "GE09ram_06_u:1781": "6.029.005a yena dharmo na vijñāto na vṛttaṃ na kulaṃ tathā",
  "GE09ram_06_u:1782": "6.029.005c rākṣasyā nīcayā buddhyā yena tad garhitaṃ kṛtam",
  "GE09ram_06_u:1783": "6.029.006a yasmin me vardhate roṣaḥ kīrtite rākṣasādhame",
  "GE09ram_06_u:1784": "6.029.006c yasyāparādhān nīcasya vadhaṃ drakṣyāmi rakṣasām",
  "GE09ram_06_u:1785": "6.029.007a eko hi kurute pāpaṃ kālapāśavaśaṃ gataḥ",
  "GE09ram_06_u:1786": "6.029.007c nīcenātmāpacāreṇa kulaṃ tena vinaśyati",
  "GE09ram_06_u:1787": "6.029.008a evaṃ saṃmantrayann eva sakrodho rāvaṇaṃ prati",
  "GE09ram_06_u:1788": "6.029.008c rāmaḥ suvelaṃ vāsāya citrasānum upāruhat",
  "GE09ram_06_u:1789": "6.029.009a pṛṣṭhato lakṣmaṇa cainam anvagacchat samāhitaḥ",
  "GE09ram_06_u:1790": "6.029.009c saśaraṃ cāpam udyamya sumahad vikrame rataḥ",
  "GE09ram_06_u:1791": "6.029.010a tam anvarohat sugrīvaḥ sāmātyaḥ savibhīṣaṇaḥ",
  "GE09ram_06_u:1792": "6.029.010c hanūmān aṅgado nīlo maindo dvivida eva ca",
  "GE09ram_06_u:1793": "6.029.011a gajo gavākṣo gavayaḥ śarabho gandhamādanaḥ",
  "GE09ram_06_u:1794": "6.029.011c panasaḥ kumudaś caiva haro rambhaś ca yūthapaḥ",
  "GE09ram_06_u:1795": "6.029.012a ete cānye ca bahavo vānarāḥ śīghragāminaḥ",
  "GE09ram_06_u:1796": "6.029.012c te vāyuvegapravaṇās taṃ giriṃ giricāriṇaḥ",
  "GE09ram_06_u:1797": "6.029.012e adhyārohanta śataśaḥ suvelaṃ yatra rāghavaḥ",
  "GE09ram_06_u:1798": "6.029.013a te tv adīrgheṇa kālena girim āruhya sarvataḥ",
  "GE09ram_06_u:1799": "6.029.013c dadṛśuḥ śikhare tasya viṣaktām iva khe purīm",
  "GE09ram_06_u:1800": "6.029.014a tāṃ śubhāṃ pravaradvārāṃ prākāravaraśobhitām",
  "GE09ram_06_u:1801": "6.029.014c laṅkāṃ rākṣasasaṃpūrṇāṃ dadṛśur hariyūthapāḥ",
  "GE09ram_06_u:1802": "6.029.015a prākāracayasaṃsthaiś ca tathā nīlair niśācaraiḥ",
  "GE09ram_06_u:1803": "6.029.015c dadṛśus te hariśreṣṭhāḥ prākāram aparaṃ kṛtam",
  "GE09ram_06_u:1804": "6.029.016a te dṛṣṭvā vānarāḥ sarve rākṣasān yuddhakāṅkṣiṇaḥ",
  "GE09ram_06_u:1805": "6.029.016c mumucur vipulān nādāṃs tatra rāmasya paśyataḥ",
  "GE09ram_06_u:1806": "6.029.017a tato 'stam agamat sūryaḥ saṃdhyayā pratirañjitaḥ",
  "GE09ram_06_u:1807": "6.029.017c pūrṇacandrapradīpā ca kṣapā samabhivartate",
  "GE09ram_06_u:1808": "6.029.018a tataḥ sa rāmo harivāhinīpatir; vibhīṣaṇena pratinandya satkṛtaḥ",
  "GE09ram_06_u:1809": "6.029.018c salakṣmaṇo yūthapayūthasaṃvṛtaḥ; suvela pṛṣṭhe nyavasad yathāsukham",
  "GE09ram_06_u:1810": "6.030.001a tāṃ rātrim uṣitās tatra suvele haripuṃgavāḥ",
  "GE09ram_06_u:1811": "6.030.001c laṅkāyāṃ dadṛśur vīrā vanāny upavanāni ca",
  "GE09ram_06_u:1812": "6.030.002a samasaumyāni ramyāṇi viśālāny āyatāni ca",
  "GE09ram_06_u:1813": "6.030.002c dṛṣṭiramyāṇi te dṛṣṭvā babhūvur jātavismayāḥ",
  "GE09ram_06_u:1814": "6.030.003a campakāśokapuṃnāgasālatālasamākulā",
  "GE09ram_06_u:1815": "6.030.003c tamālavanasaṃchannā nāgamālāsamāvṛtā",
  "GE09ram_06_u:1816": "6.030.004a hintālair arjunair nīpaiḥ saptaparṇaiś ca puṣpitaiḥ",
  "GE09ram_06_u:1817": "6.030.004c tilakaiḥ karṇikāraiś ca paṭālaiś ca samantataḥ",
  "GE09ram_06_u:1818": "6.030.005a śuśubhe puṣpitāgraiś ca latāparigatair drumaiḥ",
  "GE09ram_06_u:1819": "6.030.005c laṅkā bahuvidhair divyair yathendrasyāmarāvatī",
  "GE09ram_06_u:1820": "6.030.006a vicitrakusumopetai raktakomalapallavaiḥ",
  "GE09ram_06_u:1821": "6.030.006c śādvalaiś ca tathā nīlaiś citrābhir vanarājibhiḥ",
  "GE09ram_06_u:1822": "6.030.007a gandhāḍhyāny abhiramyāṇi puṣpāṇi ca phalāni ca",
  "GE09ram_06_u:1823": "6.030.007c dhārayanty agamās tatra bhūṣaṇānīva mānavāḥ",
  "GE09ram_06_u:1824": "6.030.008a tac caitrarathasaṃkāśaṃ manojñaṃ nandanopamam",
  "GE09ram_06_u:1825": "6.030.008c vanaṃ sarvartukaṃ ramyaṃ śuśubhe ṣaṭpadāyutam",
  "GE09ram_06_u:1826": "6.030.009a natyūhakoyaṣṭibhakair nṛtyamānaiś ca barhibhiḥ",
  "GE09ram_06_u:1827": "6.030.009c rutaṃ parabhṛtānāṃ ca śuśruve vananirjhare",
  "GE09ram_06_u:1828": "6.030.010a nityamattavihaṃgāni bhramarācaritāni ca",
  "GE09ram_06_u:1829": "6.030.010c kokilākulaṣaṇḍāni vihagābhirutāni ca",
  "GE09ram_06_u:1830": "6.030.011a bhṛṅgarājābhigītāni bhramaraiḥ sevitāni ca",
  "GE09ram_06_u:1831": "6.030.011c koṇālakavighuṣṭāni sārasābhirutāni ca",
  "GE09ram_06_u:1832": "6.030.012a viviśus te tatas tāni vanāny upavanāni ca",
  "GE09ram_06_u:1833": "6.030.012c hṛṣṭāḥ pramuditā vīrā harayaḥ kāmarūpiṇaḥ",
  "GE09ram_06_u:1834": "6.030.013a teṣāṃ praviśatāṃ tatra vānarāṇāṃ mahaujasām",
  "GE09ram_06_u:1835": "6.030.013c puṣpasaṃsargasurabhir vavau ghrāṇasukho 'nilaḥ",
  "GE09ram_06_u:1836": "6.030.014a anye tu harivīrāṇāṃ yūthān niṣkramya yūthapāḥ",
  "GE09ram_06_u:1837": "6.030.014c sugrīveṇābhyanujñātā laṅkāṃ jagmuḥ patākinīm",
  "GE09ram_06_u:1838": "6.030.015a vitrāsayanto vihagāṃs trāsayanto mṛgadvipān",
  "GE09ram_06_u:1839": "6.030.015c kampayantaś ca tāṃ laṅkāṃ nādaiḥ svair nadatāṃ varāḥ",
  "GE09ram_06_u:1840": "6.030.016a kurvantas te mahāvegā mahīṃ cāraṇapīḍitām",
  "GE09ram_06_u:1841": "6.030.016c rajaś ca sahasaivordhvaṃ jagāma caraṇoddhatam",
  "GE09ram_06_u:1842": "6.030.017a ṛkṣāḥ siṃhā varāhāś ca mahiṣā vāraṇā mṛgāḥ",
  "GE09ram_06_u:1843": "6.030.017c tena śabdena vitrastā jagmur bhītā diśo daśa",
  "GE09ram_06_u:1844": "6.030.018a śikharaṃ tu trikūṭasya prāṃśu caikaṃ divispṛśam",
  "GE09ram_06_u:1845": "6.030.018c samantāt puṣpasaṃchannaṃ mahārajatasaṃnibham",
  "GE09ram_06_u:1846": "6.030.019a śatayojanavistīrṇaṃ vimalaṃ cārudarśanam",
  "GE09ram_06_u:1847": "6.030.019c ślakṣṇaṃ śrīman mahac caiva duṣprāpaṃ śakunair api",
  "GE09ram_06_u:1848": "6.030.020a manasāpi durārohaṃ kiṃ punaḥ karmaṇā janaiḥ",
  "GE09ram_06_u:1849": "6.030.020c niviṣṭā tatra śikhare laṅkā rāvaṇapālitā",
  "GE09ram_06_u:1850": "6.030.021a sā purī gopurair uccaiḥ pāṇḍurāmbudasaṃnibhaiḥ",
  "GE09ram_06_u:1851": "6.030.021c kāñcanena ca sālena rājatena ca śobhitā",
  "GE09ram_06_u:1852": "6.030.022a prāsādaiś ca vimānaiś ca laṅkā paramabhūṣitā",
  "GE09ram_06_u:1853": "6.030.022c ghanair ivātapāpāye madhyamaṃ vaiṣṇavaṃ padam",
  "GE09ram_06_u:1854": "6.030.023a yasyāṃ stambhasahasreṇa prāsādaḥ samalaṃkṛtaḥ",
  "GE09ram_06_u:1855": "6.030.023c kailāsaśikharākāro dṛśyate kham ivollikhan",
  "GE09ram_06_u:1856": "6.030.024a caityaḥ sa rākṣasendrasya babhūva purabhūṣaṇam",
  "GE09ram_06_u:1857": "6.030.024c śatena rakṣasāṃ nityaṃ yaḥ samagreṇa rakṣyate",
  "GE09ram_06_u:1858": "6.030.025a tāṃ samṛddhāṃ samṛddhārtho lakṣmīvāṃl lakṣmaṇāgrajaḥ",
  "GE09ram_06_u:1859": "6.030.025c rāvaṇasya purīṃ rāmo dadarśa saha vānaraiḥ",
  "GE09ram_06_u:1860": "6.030.026a tāṃ ratnapūrṇāṃ bahusaṃvidhānāṃ; prāsādamālābhir alaṃkṛtāṃ ca",
  "GE09ram_06_u:1861": "6.030.026c purīṃ mahāyantrakavāṭamukhyāṃ; dadarśa rāmo mahatā balena",
  "GE09ram_06_u:1862": "6.031.001a atha tasmin nimittāni dṛṣṭvā lakṣmaṇapūrvajaḥ",
  "GE09ram_06_u:1863": "6.031.001c lakṣmaṇaṃ lakṣmisaṃpannam idaṃ vacanam abravīt",
  "GE09ram_06_u:1864": "6.031.002a parigṛhyodakaṃ śītaṃ vanāni phalavanti ca",
  "GE09ram_06_u:1865": "6.031.002c balaughaṃ saṃvibhajyemaṃ vyūhya tiṣṭhema lakṣmaṇa",
  "GE09ram_06_u:1866": "6.031.003a lokakṣayakaraṃ bhīmaṃ bhayaṃ paśyāmy upasthitam",
  "GE09ram_06_u:1867": "6.031.003c nibarhaṇaṃ pravīrāṇām ṛkṣavānararakṣasām",
  "GE09ram_06_u:1868": "6.031.004a vātāś ca paruṣaṃ vānti kampate ca vasuṃdharā",
  "GE09ram_06_u:1869": "6.031.004c parvatāgrāṇi vepante patanti dharaṇīdharāḥ",
  "GE09ram_06_u:1870": "6.031.005a meghāḥ kravyādasaṃkāśāḥ paruṣāḥ paruṣasvanāḥ",
  "GE09ram_06_u:1871": "6.031.005c krūrāḥ krūraṃ pravarṣanti miśraṃ śoṇitabindubhiḥ",
  "GE09ram_06_u:1872": "6.031.006a raktacandanasaṃkāśā saṃdhyāparamadāruṇā",
  "GE09ram_06_u:1873": "6.031.006c jvalac ca nipataty etad ādityād agnimaṇḍalam",
  "GE09ram_06_u:1874": "6.031.007a ādityam abhivāśyante janayanto mahad bhayam",
  "GE09ram_06_u:1875": "6.031.007c dīnā dīnasvarā ghorā apraśastā mṛgadvijāḥ",
  "GE09ram_06_u:1876": "6.031.008a rajanyām aprakāśaś ca saṃtāpayati candramāḥ",
  "GE09ram_06_u:1877": "6.031.008c kṛṣṇaraktāṃśuparyanto yathā lokasya saṃkṣaye",
  "GE09ram_06_u:1878": "6.031.009a hrasvo rūkṣo 'praśastaś ca pariveṣaḥ sulohitaḥ",
  "GE09ram_06_u:1879": "6.031.009c ādityamaṇḍale nīlaṃ lakṣma lakṣmaṇa dṛśyate",
  "GE09ram_06_u:1880": "6.031.010a dṛśyante na yathāvac ca nakṣatrāṇy abhivartate",
  "GE09ram_06_u:1881": "6.031.010c yugāntam iva lokasya paśya lakṣmaṇa śaṃsati",
  "GE09ram_06_u:1882": "6.031.011a kākāḥ śyenās tathā gṛdhrā nīcaiḥ paripatanti ca",
  "GE09ram_06_u:1883": "6.031.011c śivāś cāpy aśivā vācaḥ pravadanti mahāsvanāḥ",
  "GE09ram_06_u:1884": "6.031.012a kṣipram adya durādharṣāṃ purīṃ rāvaṇapālitām",
  "GE09ram_06_u:1885": "6.031.012c abhiyāma javenaiva sarvato haribhir vṛtāḥ",
  "GE09ram_06_u:1886": "6.031.013a ity evaṃ tu vadan vīro lakṣmaṇaṃ lakṣmaṇāgrajaḥ",
  "GE09ram_06_u:1887": "6.031.013c tasmād avātarac chīghraṃ parvatāgrān mahābalaḥ",
  "GE09ram_06_u:1888": "6.031.014a avatīrya tu dharmātmā tasmāc chailāt sa rāghavaḥ",
  "GE09ram_06_u:1889": "6.031.014c paraiḥ paramadurdharṣaṃ dadarśa balam ātmanaḥ",
  "GE09ram_06_u:1890": "6.031.015a saṃnahya tu sasugrīvaḥ kapirājabalaṃ mahat",
  "GE09ram_06_u:1891": "6.031.015c kālajño rāghavaḥ kāle saṃyugāyābhyacodayat",
  "GE09ram_06_u:1892": "6.031.016a tataḥ kāle mahābāhur balena mahatā vṛtaḥ",
  "GE09ram_06_u:1893": "6.031.016c prasthitaḥ purato dhanvī laṅkām abhimukhaḥ purīm",
  "GE09ram_06_u:1894": "6.031.017a taṃ vibhīṣaṇa sugrīvau hanūmāñ jāmbavān nalaḥ",
  "GE09ram_06_u:1895": "6.031.017c ṛkṣarājas tathā nīlo lakṣmaṇaś cānyayus tadā",
  "GE09ram_06_u:1896": "6.031.018a tataḥ paścāt sumahatī pṛtanarkṣavanaukasām",
  "GE09ram_06_u:1897": "6.031.018c pracchādya mahatīṃ bhūmim anuyāti sma rāghavam",
  "GE09ram_06_u:1898": "6.031.019a śailaśṛṅgāṇi śataśaḥ pravṛddhāṃś ca mahīruhām",
  "GE09ram_06_u:1899": "6.031.019c jagṛhuḥ kuñjaraprakhyā vānarāḥ paravāraṇāḥ",
  "GE09ram_06_u:1900": "6.031.020a tau tv adīrgheṇa kālena bhrātarau rāmalakṣmaṇau",
  "GE09ram_06_u:1901": "6.031.020c rāvaṇasya purīṃ laṅkām āsedatur ariṃdamau",
  "GE09ram_06_u:1902": "6.031.021a patākāmālinīṃ ramyām udyānavanaśobhitām",
  "GE09ram_06_u:1903": "6.031.021c citravaprāṃ suduṣprāpām uccaprākāratoraṇām",
  "GE09ram_06_u:1904": "6.031.022a tāṃ surair api durdharṣāṃ rāmavākyapracoditāḥ",
  "GE09ram_06_u:1905": "6.031.022c yathānideśaṃ saṃpīḍya nyaviśanta vanaukasaḥ",
  "GE09ram_06_u:1906": "6.031.023a laṅkāyās tūttaradvāraṃ śailaśṛṅgam ivonnatam",
  "GE09ram_06_u:1907": "6.031.023c rāmaḥ sahānujo dhanvī jugopa ca rurodha ca",
  "GE09ram_06_u:1908": "6.031.024a laṅkām upaniviṣṭaś ca rāmo daśarathātmajaḥ",
  "GE09ram_06_u:1909": "6.031.024c lakṣmaṇānucaro vīraḥ purīṃ rāvaṇapālitām",
  "GE09ram_06_u:1910": "6.031.025a uttaradvāram āsādya yatra tiṣṭhati rāvaṇaḥ",
  "GE09ram_06_u:1911": "6.031.025c nānyo rāmād dhi tad dvāraṃ samarthaḥ parirakṣitum",
  "GE09ram_06_u:1912": "6.031.026a rāvaṇādhiṣṭhitaṃ bhīmaṃ varuṇeneva sāgaram",
  "GE09ram_06_u:1913": "6.031.026c sāyudhau rākṣasair bhīmair abhiguptaṃ samantataḥ",
  "GE09ram_06_u:1914": "6.031.026e laghūnāṃ trāsajananaṃ pātālam iva dānavaiḥ",
  "GE09ram_06_u:1915": "6.031.027a vinyastāni ca yodhānāṃ bahūni vividhāni ca",
  "GE09ram_06_u:1916": "6.031.027c dadarśāyudhajālāni tathaiva kavacāni ca",
  "GE09ram_06_u:1917": "6.031.028a pūrvaṃ tu dvāram āsādya nīlo haricamūpatiḥ",
  "GE09ram_06_u:1918": "6.031.028c atiṣṭhat saha maindena dvividena ca vīryavān",
  "GE09ram_06_u:1919": "6.031.029a aṅgado dakṣiṇadvāraṃ jagrāha sumahābalaḥ",
  "GE09ram_06_u:1920": "6.031.029c ṛṣabheṇa gavākṣeṇa gajena gavayena ca",
  "GE09ram_06_u:1921": "6.031.030a hanūmān paścimadvāraṃ rarakṣa balavān kapiḥ",
  "GE09ram_06_u:1922": "6.031.030c pramāthi praghasābhyāṃ ca vīrair anyaiś ca saṃgataḥ",
  "GE09ram_06_u:1923": "6.031.031a madhyame ca svayaṃ gulme sugrīvaḥ samatiṣṭhata",
  "GE09ram_06_u:1924": "6.031.031c saha sarvair hariśreṣṭhaiḥ suparṇaśvasanopamaiḥ",
  "GE09ram_06_u:1925": "6.031.032a vānarāṇāṃ tu ṣaṭtriṃśat koṭyaḥ prakhyātayūthapāḥ",
  "GE09ram_06_u:1926": "6.031.032c nipīḍyopaniviṣṭāś ca sugrīvo yatra vānaraḥ",
  "GE09ram_06_u:1927": "6.031.033a śāsanena tu rāmasya lakṣmaṇaḥ savibhīṣaṇaḥ",
  "GE09ram_06_u:1928": "6.031.033c dvāre dvāre harīṇāṃ tu koṭiṃ koṭiṃ nyaveśayat",
  "GE09ram_06_u:1929": "6.031.034a paścimena tu rāmasya sugrīvaḥ saha jāmbavān",
  "GE09ram_06_u:1930": "6.031.034c adūrān madhyame gulme tasthau bahubalānugaḥ",
  "GE09ram_06_u:1931": "6.031.035a te tu vānaraśārdūlāḥ śārdūlā iva daṃṣṭriṇaḥ",
  "GE09ram_06_u:1932": "6.031.035c gṛhītvā drumaśailāgrān hṛṣṭā yuddhāya tasthire",
  "GE09ram_06_u:1933": "6.031.036a sarve vikṛtalāṅgūlāḥ sarve daṃṣṭrānakhāyudhāḥ",
  "GE09ram_06_u:1934": "6.031.036c sarve vikṛtacitrāṅgāḥ sarve ca vikṛtānanāḥ",
  "GE09ram_06_u:1935": "6.031.037a daśanāgabalāḥ ke cit ke cid daśaguṇottarāḥ",
  "GE09ram_06_u:1936": "6.031.037c ke cin nāgasahasrasya babhūvus tulyavikramāḥ",
  "GE09ram_06_u:1937": "6.031.038a santi caughā balāḥ ke cit ke cic chataguṇottarāḥ",
  "GE09ram_06_u:1938": "6.031.038c aprameyabalāś cānye tatrāsan hariyūthapāḥ",
  "GE09ram_06_u:1939": "6.031.039a adbhutaś ca vicitraś ca teṣām āsīt samāgamaḥ",
  "GE09ram_06_u:1940": "6.031.039c tatra vānarasainyānāṃ śalabhānām ivodgamaḥ",
  "GE09ram_06_u:1941": "6.031.040a paripūrṇam ivākāśaṃ saṃchanneva ca medinī",
  "GE09ram_06_u:1942": "6.031.040c laṅkām upaniviṣṭaiś ca saṃpatadbhiś ca vānaraiḥ",
  "GE09ram_06_u:1943": "6.031.041a śataṃ śatasahasrāṇāṃ pṛthag ṛkṣavanaukasām",
  "GE09ram_06_u:1944": "6.031.041c laṅkā dvārāṇy upājagmur anye yoddhuṃ samantataḥ",
  "GE09ram_06_u:1945": "6.031.042a āvṛtaḥ sa giriḥ sarvais taiḥ samantāt plavaṃgamaiḥ",
  "GE09ram_06_u:1946": "6.031.042c ayutānāṃ sahasraṃ ca purīṃ tām abhyavartata",
  "GE09ram_06_u:1947": "6.031.043a vānarair balavadbhiś ca babhūva drumapāṇibhiḥ",
  "GE09ram_06_u:1948": "6.031.043c sarvataḥ saṃvṛtā laṅkā duṣpraveśāpi vāyunā",
  "GE09ram_06_u:1949": "6.031.044a rākṣasā vismayaṃ jagmuḥ sahasābhinipīḍitāḥ",
  "GE09ram_06_u:1950": "6.031.044c vānarair meghasaṃkāśaiḥ śakratulyaparākramaiḥ",
  "GE09ram_06_u:1951": "6.031.045a mahāñ śabdo 'bhavat tatra balaughasyābhivartataḥ",
  "GE09ram_06_u:1952": "6.031.045c sāgarasyeva bhinnasya yathā syāt salilasvanaḥ",
  "GE09ram_06_u:1953": "6.031.046a tena śabdena mahatā saprākārā satoraṇā",
  "GE09ram_06_u:1954": "6.031.046c laṅkā pracalitā sarvā saśailavanakānanā",
  "GE09ram_06_u:1955": "6.031.047a rāmalakṣmaṇaguptā sā sugrīveṇa ca vāhinī",
  "GE09ram_06_u:1956": "6.031.047c babhūva durdharṣatarā sarvair api surāsuraiḥ",
  "GE09ram_06_u:1957": "6.031.048a rāghavaḥ saṃniveśyaivaṃ sainyaṃ svaṃ rakṣasāṃ vadhe",
  "GE09ram_06_u:1958": "6.031.048c saṃmantrya mantribhiḥ sārdhaṃ niścitya ca punaḥ punaḥ",
  "GE09ram_06_u:1959": "6.031.049a ānantaryam abhiprepsuḥ kramayogārthatattvavit",
  "GE09ram_06_u:1960": "6.031.049c vibhīṣaṇasyānumate rājadharmam anusmaran",
  "GE09ram_06_u:1961": "6.031.049e aṅgadaṃ vālitanayaṃ samāhūyedam abravīt",
  "GE09ram_06_u:1962": "6.031.050a gatvā saumya daśagrīvaṃ brūhi madvacanāt kape",
  "GE09ram_06_u:1963": "6.031.050c laṅghayitvā purīṃ laṅkāṃ bhayaṃ tyaktvā gatavyathaḥ",
  "GE09ram_06_u:1964": "6.031.051a bhraṣṭaśrīkagataiśvaryamumūrṣo naṣṭacetanaḥ",
  "GE09ram_06_u:1965": "6.031.051c ṛṣīṇāṃ devatānāṃ ca gandharvāpsarasāṃ tathā",
  "GE09ram_06_u:1966": "6.031.052a nāgānām atha yakṣāṇāṃ rājñāṃ ca rajanīcara",
  "GE09ram_06_u:1967": "6.031.052c yac ca pāpaṃ kṛtaṃ mohād avaliptena rākṣasa",
  "GE09ram_06_u:1968": "6.031.053a nūnam adya gato darpaḥ svayambhū varadānajaḥ",
  "GE09ram_06_u:1969": "6.031.053c yasya daṇḍadharas te 'haṃ dārāharaṇakarśitaḥ",
  "GE09ram_06_u:1970": "6.031.053e daṇḍaṃ dhārayamāṇas tu laṅkādvare vyavasthitaḥ",
  "GE09ram_06_u:1971": "6.031.054a padavīṃ devatānāṃ ca maharṣīṇāṃ ca rākṣasa",
  "GE09ram_06_u:1972": "6.031.054c rājarṣīṇāṃ ca sarveṇāṃ gamiṣyasi mayā hataḥ",
  "GE09ram_06_u:1973": "6.031.055a balena yena vai sītāṃ māyayā rākṣasādhama",
  "GE09ram_06_u:1974": "6.031.055c mām atikrāmayitvā tvaṃ hṛtavāṃs tad vidarśaya",
  "GE09ram_06_u:1975": "6.031.056a arākṣasam imaṃ lokaṃ kartāsmi niśitaiḥ śaraiḥ",
  "GE09ram_06_u:1976": "6.031.056c na cec charaṇam abhyeṣi mām upādāya maithilīm",
  "GE09ram_06_u:1977": "6.031.057a dharmātmā rakṣasāṃ śreṣṭhaḥ saṃprāpto 'yaṃ vibhīṣaṇaḥ",
  "GE09ram_06_u:1978": "6.031.057c laṅkaiśvaryaṃ dhruvaṃ śrīmān ayaṃ prāpnoty akaṇṭakam",
  "GE09ram_06_u:1979": "6.031.058a na hi rājyam adharmeṇa bhoktuṃ kṣaṇam api tvayā",
  "GE09ram_06_u:1980": "6.031.058c śakyaṃ mūrkhasahāyena pāpenāvijitātmanā",
  "GE09ram_06_u:1981": "6.031.059a yudhyasva vā dhṛtiṃ kṛtvā śauryam ālambya rākṣasa",
  "GE09ram_06_u:1982": "6.031.059c maccharais tvaṃ raṇe śāntas tataḥ pūto bhaviṣyasi",
  "GE09ram_06_u:1983": "6.031.060a yady āviśasi lokāṃs trīn pakṣibhūto manojavaḥ",
  "GE09ram_06_u:1984": "6.031.060c mama cakṣuṣpathaṃ prāpya na jīvan pratiyāsyasi",
  "GE09ram_06_u:1985": "6.031.061a bravīmi tvāṃ hitaṃ vākyaṃ kriyatām aurdhvadekikam",
  "GE09ram_06_u:1986": "6.031.061c sudṛṣṭā kriyatāṃ laṅkā jīvitaṃ te mayi sthitam",
  "GE09ram_06_u:1987": "6.031.062a ity uktaḥ sa tu tāreyo rāmeṇākliṣṭakarmaṇā",
  "GE09ram_06_u:1988": "6.031.062c jagāmākāśam āviśya mūrtimān iva havyavāṭ",
  "GE09ram_06_u:1989": "6.031.063a so 'tipatya muhūrtena śrīmān rāvaṇamandiram",
  "GE09ram_06_u:1990": "6.031.063c dadarśāsīnam avyagraṃ rāvaṇaṃ sacivaiḥ saha",
  "GE09ram_06_u:1991": "6.031.064a tatas tasyāvidūreṇa nipatya haripuṃgavaḥ",
  "GE09ram_06_u:1992": "6.031.064c dīptāgnisadṛśas tasthāv aṅgadaḥ kanakāṅgadaḥ",
  "GE09ram_06_u:1993": "6.031.065a tad rāmavacanaṃ sarvam anyūnādhikam uttamam",
  "GE09ram_06_u:1994": "6.031.065c sāmātyaṃ śrāvayām āsa nivedyātmānam ātmanā",
  "GE09ram_06_u:1995": "6.031.066a dūto 'haṃ kosalendrasya rāmasyākliṣṭakarmaṇaḥ",
  "GE09ram_06_u:1996": "6.031.066c vāliputro 'ṅgado nāma yadi te śrotram āgataḥ",
  "GE09ram_06_u:1997": "6.031.067a āha tvāṃ rāghavo rāmaḥ kausalyānandavardhanaḥ",
  "GE09ram_06_u:1998": "6.031.067c niṣpatya pratiyudhyasva nṛśaṃsaṃ puruṣādhama",
  "GE09ram_06_u:1999": "6.031.068a hantāsmi tvāṃ sahāmātyaṃ saputrajñātibāndhavam",
  "GE09ram_06_u:2000": "6.031.068c nirudvignās trayo lokā bhaviṣyanti hate tvayi",
  "GE09ram_06_u:2001": "6.031.069a devadānavayakṣāṇāṃ gandharvoragarakṣasām",
  "GE09ram_06_u:2002": "6.031.069c śatrum adyoddhariṣyāmi tvām ṛṣīṇāṃ ca kaṇṭakam",
  "GE09ram_06_u:2003": "6.031.070a vibhīṣaṇasya caiśvaryaṃ bhaviṣyati hate tvayi",
  "GE09ram_06_u:2004": "6.031.070c na cet satkṛtya vaidehīṃ praṇipatya pradāsyasi",
  "GE09ram_06_u:2005": "6.031.071a ity evaṃ paruṣaṃ vākyaṃ bruvāṇe haripuṃgave",
  "GE09ram_06_u:2006": "6.031.071c amarṣavaśam āpanno niśācaragaṇeśvaraḥ",
  "GE09ram_06_u:2007": "6.031.072a tataḥ sa roṣatāmrākṣaḥ śaśāsa sacivāṃs tadā",
  "GE09ram_06_u:2008": "6.031.072c gṛhyatām eṣa durmedhā vadhyatām iti cāsakṛt",
  "GE09ram_06_u:2009": "6.031.073a rāvaṇasya vacaḥ śrutvā dīptāgnisamatejasaḥ",
  "GE09ram_06_u:2010": "6.031.073c jagṛhus taṃ tato ghorāś catvāro rajanīcarāḥ",
  "GE09ram_06_u:2011": "6.031.074a grāhayām āsa tāreyaḥ svayam ātmānam ātmanā",
  "GE09ram_06_u:2012": "6.031.074c balaṃ darśayituṃ vīro yātudhānagaṇe tadā",
  "GE09ram_06_u:2013": "6.031.075a sa tān bāhudvaye saktān ādāya patagān iva",
  "GE09ram_06_u:2014": "6.031.075c prāsādaṃ śailasaṃkāśam utpāpātāṅgadas tadā",
  "GE09ram_06_u:2015": "6.031.076a te 'ntarikṣād vinirdhūtās tasya vegena rākṣasāḥ",
  "GE09ram_06_u:2016": "6.031.076c bhumau nipatitāḥ sarve rākṣasendrasya paśyataḥ",
  "GE09ram_06_u:2017": "6.031.077a tataḥ prāsādaśikharaṃ śailaśṛṅgam ivonnatam",
  "GE09ram_06_u:2018": "6.031.077c tat paphāla tadākrāntaṃ daśagrīvasya paśyataḥ",
  "GE09ram_06_u:2019": "6.031.078a bhaṅktvā prāsādaśikharaṃ nāma viśrāvya cātmanaḥ",
  "GE09ram_06_u:2020": "6.031.078c vinadya sumahānādam utpapāta vihāyasā",
  "GE09ram_06_u:2021": "6.031.079a rāvaṇas tu paraṃ cakre krodhaṃ prāsādadharṣaṇāt",
  "GE09ram_06_u:2022": "6.031.079c vināśaṃ cātmanaḥ paśyan niḥśvāsaparamo 'bhavat",
  "GE09ram_06_u:2023": "6.031.080a rāmas tu bahubhir hṛṣṭair ninadadbhiḥ plavaṃgamaiḥ",
  "GE09ram_06_u:2024": "6.031.080c vṛto ripuvadhākāṅkṣī yuddhāyaivābhyavartata",
  "GE09ram_06_u:2025": "6.031.081a suṣeṇas tu mahāvīryo girikūṭopamo hariḥ",
  "GE09ram_06_u:2026": "6.031.081c bahubhiḥ saṃvṛtas tatra vānaraiḥ kāmarūpibhiḥ",
  "GE09ram_06_u:2027": "6.031.082a caturdvārāṇi sarvāṇi sugrīvavacanāt kapiḥ",
  "GE09ram_06_u:2028": "6.031.082c paryākramata durdharṣo nakṣatrāṇīva candramāḥ",
  "GE09ram_06_u:2029": "6.031.083a teṣām akṣauhiṇiśataṃ samavekṣya vanaukasām",
  "GE09ram_06_u:2030": "6.031.083c laṅkām upaniviṣṭānāṃ sāgaraṃ cātivartatām",
  "GE09ram_06_u:2031": "6.031.084a rākṣasā vismayaṃ jagmus trāsaṃ jagmus tathāpare",
  "GE09ram_06_u:2032": "6.031.084c apare samaroddharṣād dharṣam evopapedire",
  "GE09ram_06_u:2033": "6.031.085a kṛtsnaṃ hi kapibhir vyāptaṃ prākāraparikhāntaram",
  "GE09ram_06_u:2034": "6.031.085c dadṛśū rākṣasā dīnāḥ prākāraṃ vānarīkṛtam",
  "GE09ram_06_u:2035": "6.031.086a tasmin mahābhīṣaṇake pravṛtte; kolāhale rākṣasarājadhānyām",
  "GE09ram_06_u:2036": "6.031.086c pragṛhya rakṣāṃsi mahāyudhāni; yugāntavātā iva saṃviceruḥ",
  "GE09ram_06_u:2037": "6.032.001a tatas te rākṣasās tatra gatvā rāvaṇamandiram",
  "GE09ram_06_u:2038": "6.032.001c nyavedayan purīṃ ruddhāṃ rāmeṇa saha vānaraiḥ",
  "GE09ram_06_u:2039": "6.032.002a ruddhāṃ tu nagarīṃ śrutvā jātakrodho niśācaraḥ",
  "GE09ram_06_u:2040": "6.032.002c vidhānaṃ dviguṇaṃ śrutvā prāsādaṃ so 'dhyarohata",
  "GE09ram_06_u:2041": "6.032.003a sa dadarśāvṛtāṃ laṅkāṃ saśailavanakānanām",
  "GE09ram_06_u:2042": "6.032.003c asaṃkhyeyair harigaṇaiḥ sarvato yuddhakāṅkṣibhiḥ",
  "GE09ram_06_u:2043": "6.032.004a sa dṛṣṭvā vānaraiḥ sarvāṃ vasudhāṃ kavalīkṛtām",
  "GE09ram_06_u:2044": "6.032.004c kathaṃ kṣapayitavyāḥ syur iti cintāparo 'bhavat",
  "GE09ram_06_u:2045": "6.032.005a sa cintayitvā suciraṃ dhairyam ālambya rāvaṇaḥ",
  "GE09ram_06_u:2046": "6.032.005c rāghavaṃ hariyūthāṃś ca dadarśāyatalocanaḥ",
  "GE09ram_06_u:2047": "6.032.006a prekṣato rākṣasendrasya tāny anīkāni bhāgaśaḥ",
  "GE09ram_06_u:2048": "6.032.006c rāghavapriyakāmārthaṃ laṅkām āruruhus tadā",
  "GE09ram_06_u:2049": "6.032.007a te tāmravaktrā hemābhā rāmārthe tyaktajīvitāḥ",
  "GE09ram_06_u:2050": "6.032.007c laṅkām evāhyavartanta sālatālaśilāyudhāḥ",
  "GE09ram_06_u:2051": "6.032.008a te drumaiḥ parvatāgraiś ca muṣṭibhiś ca plavaṃgamāḥ",
  "GE09ram_06_u:2052": "6.032.008c prāsādāgrāṇi coccāni mamantus toraṇāni ca",
  "GE09ram_06_u:2053": "6.032.009a pārikhāḥ pūrayanti sma prasannasalilāyutāḥ",
  "GE09ram_06_u:2054": "6.032.009c pāṃsubhiḥ parvatāgraiś ca tṛṇaiḥ kāṣṭhaiś ca vānarāḥ",
  "GE09ram_06_u:2055": "6.032.010a tataḥ sahasrayūthāś ca koṭiyūthāś ca yūthapāḥ",
  "GE09ram_06_u:2056": "6.032.010c koṭīśatayutāś cānye laṅkām āruruhus tadā",
  "GE09ram_06_u:2057": "6.032.011a kāñcanāni pramṛdnantas toraṇāni plavaṃgamāḥ",
  "GE09ram_06_u:2058": "6.032.011c kailāsaśikharābhāni gopurāṇi pramathya ca",
  "GE09ram_06_u:2059": "6.032.012a āplavantaḥ plavantaś ca garjantaś ca plavaṃgamāḥ",
  "GE09ram_06_u:2060": "6.032.012c laṅkāṃ tām abhyavartanta mahāvāraṇasaṃnibhāḥ",
  "GE09ram_06_u:2061": "6.032.013a jayaty atibalo rāmo lakṣmaṇaś ca mahābalaḥ",
  "GE09ram_06_u:2062": "6.032.013c rājā jayati sugrīvo rāghaveṇābhipālitaḥ",
  "GE09ram_06_u:2063": "6.032.014a ity evaṃ ghoṣayantaś ca garjantaś ca plavaṃgamāḥ",
  "GE09ram_06_u:2064": "6.032.014c abhyadhāvanta laṅkāyāḥ prākāraṃ kāmarūpiṇaḥ",
  "GE09ram_06_u:2065": "6.032.015a vīrabāhuḥ subāhuś ca nalaś ca vanagocaraḥ",
  "GE09ram_06_u:2066": "6.032.015c nipīḍyopaniviṣṭās te prākāraṃ hariyūthapāḥ",
  "GE09ram_06_u:2067": "6.032.016a etasminn antare cakruḥ skandhāvāraniveśanam",
  "GE09ram_06_u:2068": "6.032.017a pūrvadvāraṃ tu kumudaḥ koṭibhir daśabhir vṛtaḥ",
  "GE09ram_06_u:2069": "6.032.017c āvṛtya balavāṃs tasthau haribhir jitakāśibhiḥ",
  "GE09ram_06_u:2070": "6.032.018a dakṣiṇadvāram āgamya vīraḥ śatabaliḥ kapiḥ",
  "GE09ram_06_u:2071": "6.032.018c āvṛtya balavāṃs tasthau viṃśatyā koṭibhir vṛtaḥ",
  "GE09ram_06_u:2072": "6.032.019a suṣeṇaḥ paścimadvāraṃ gatas tārā pitā hariḥ",
  "GE09ram_06_u:2073": "6.032.019c āvṛtya balavāṃs tasthau ṣaṣṭi koṭibhir āvṛtaḥ",
  "GE09ram_06_u:2074": "6.032.020a uttaradvāram āsādya rāmaḥ saumitriṇā saha",
  "GE09ram_06_u:2075": "6.032.020c āvṛtya balavāṃs tasthau sugrīvaś ca harīśvaraḥ",
  "GE09ram_06_u:2076": "6.032.021a golāṅgūlo mahākāyo gavākṣo bhīmadarśanaḥ",
  "GE09ram_06_u:2077": "6.032.021c vṛtaḥ koṭyā mahāvīryas tasthau rāmasya pārvataḥ",
  "GE09ram_06_u:2078": "6.032.022a ṛṣkāṇāṃ bhīmavegānāṃ dhūmraḥ śatrunibarhaṇaḥ",
  "GE09ram_06_u:2079": "6.032.022c vṛtaḥ koṭyā mahāvīryas tasthau rāmasya pārśvataḥ",
  "GE09ram_06_u:2080": "6.032.023a saṃnaddhas tu mahāvīryo gadāpāṇir vibhīṣaṇaḥ",
  "GE09ram_06_u:2081": "6.032.023c vṛto yas tais tu sacivais tasthau tatra mahābalaḥ",
  "GE09ram_06_u:2082": "6.032.024a gajo gavākṣo gavayaḥ śarabho gandhamādanaḥ",
  "GE09ram_06_u:2083": "6.032.024c samantāt parighāvanto rarakṣur harivāhinīm",
  "GE09ram_06_u:2084": "6.032.025a tataḥ kopaparītātmā rāvaṇo rākṣaseśvaraḥ",
  "GE09ram_06_u:2085": "6.032.025c niryāṇaṃ sarvasainyānāṃ drutam ājñāpayat tadā",
  "GE09ram_06_u:2086": "6.032.026a niṣpatanti tataḥ sainyā hṛṣṭā rāvaṇacoditāḥ",
  "GE09ram_06_u:2087": "6.032.026c samaye pūryamāṇasya vegā iva mahodadheḥ",
  "GE09ram_06_u:2088": "6.032.027a etasminn antare ghoraḥ saṃgrāmaḥ samapadyata",
  "GE09ram_06_u:2089": "6.032.027c rakṣasāṃ vānarāṇāṃ ca yathā devāsure purā",
  "GE09ram_06_u:2090": "6.032.028a te gadābhiḥ pradīptābhiḥ śaktiśūlaparaśvadhaiḥ",
  "GE09ram_06_u:2091": "6.032.028c nijaghnur vānarān ghorāḥ kathayantaḥ svavikramān",
  "GE09ram_06_u:2092": "6.032.029a tathā vṛkṣair mahākāyāḥ parvatāgraiś ca vānarāḥ",
  "GE09ram_06_u:2093": "6.032.029c rākṣasās tāni rakṣāṃsi nakhair dantaiś ca vegitāḥ",
  "GE09ram_06_u:2094": "6.032.030a rākṣasās tv apare bhīmāḥ prākārasthā mahīgatān",
  "GE09ram_06_u:2095": "6.032.030c bhiṇḍipālaiś ca khaḍgaiś ca śūlaiś caiva vyadārayan",
  "GE09ram_06_u:2096": "6.032.031a vānarāś cāpi saṃkruddhāḥ prākārasthān mahīgatāḥ",
  "GE09ram_06_u:2097": "6.032.031c rākṣasān pātayām āsuḥ samāplutya plavaṃgamāḥ",
  "GE09ram_06_u:2098": "6.032.032a sa saṃprahāras tumulo māṃsaśoṇitakardamaḥ",
  "GE09ram_06_u:2099": "6.032.032c rakṣasāṃ vānarāṇāṃ ca saṃbabhūvādbhutopamāḥ",
  "GE09ram_06_u:2100": "6.033.001a yudhyatāṃ tu tatas teṣāṃ vānarāṇāṃ mahātmanām",
  "GE09ram_06_u:2101": "6.033.001c rakṣasāṃ saṃbabhūvātha balakopaḥ sudāruṇaḥ",
  "GE09ram_06_u:2102": "6.033.002a te hayaiḥ kāñcanāpīḍair dhvajaiś cāgniśikhopamaiḥ",
  "GE09ram_06_u:2103": "6.033.002c rathaiś cādityasaṃkāśaiḥ kavacaiś ca manoramaiḥ",
  "GE09ram_06_u:2104": "6.033.003a niryayū rākṣasavyāghrā nādayanto diśo daśa",
  "GE09ram_06_u:2105": "6.033.003c rākṣasā bhīmakarmāṇo rāvaṇasya jayaiṣiṇaḥ",
  "GE09ram_06_u:2106": "6.033.004a vānarāṇām api camūr mahatī jayam iccatām",
  "GE09ram_06_u:2107": "6.033.004c abhyadhāvata tāṃ senāṃ rakṣasāṃ kāmarūpiṇām",
  "GE09ram_06_u:2108": "6.033.005a etasminn antare teṣām anyonyam abhidhāvatām",
  "GE09ram_06_u:2109": "6.033.005c rakṣasāṃ vānarāṇāṃ ca dvandvayuddham avartata",
  "GE09ram_06_u:2110": "6.033.006a aṅgadenendrajit sārdhaṃ vāliputreṇa rākṣasaḥ",
  "GE09ram_06_u:2111": "6.033.006c ayudhyata mahātejās tryambakeṇa yathāndhakaḥ",
  "GE09ram_06_u:2112": "6.033.007a prajaṅghena ca saṃpātir nityaṃ durmarṣaṇo raṇe",
  "GE09ram_06_u:2113": "6.033.007c jambūmālinam ārabdho hanūmān api vānaraḥ",
  "GE09ram_06_u:2114": "6.033.008a saṃgataḥ sumahākrodho rākṣaso rāvaṇānujaḥ",
  "GE09ram_06_u:2115": "6.033.008c samare tīkṣṇavegena mitraghnena vibhīṣaṇaḥ",
  "GE09ram_06_u:2116": "6.033.009a tapanena gajaḥ sārdhaṃ rākṣasena mahābalaḥ",
  "GE09ram_06_u:2117": "6.033.009c nikumbhena mahātejā nīlo 'pi samayudhyata",
  "GE09ram_06_u:2118": "6.033.010a vānarendras tu sugrīvaḥ praghasena samāgataḥ",
  "GE09ram_06_u:2119": "6.033.010c saṃgataḥ samare śrīmān virūpākṣeṇa lakṣmaṇaḥ",
  "GE09ram_06_u:2120": "6.033.011a agniketuś ca durdharṣo raśmiketuś ca rākṣasaḥ",
  "GE09ram_06_u:2121": "6.033.011c suptaghno yajñakopaś ca rāmeṇa saha saṃgatāḥ",
  "GE09ram_06_u:2122": "6.033.012a vajramuṣṭis tu maindena dvividenāśaniprabhaḥ",
  "GE09ram_06_u:2123": "6.033.012c rākṣasābhyāṃ sughorābhyāṃ kapimukhyau samāgatau",
  "GE09ram_06_u:2124": "6.033.013a vīraḥ pratapano ghoro rākṣaso raṇadurdharaḥ",
  "GE09ram_06_u:2125": "6.033.013c samare tīkṣṇavegena nalena samayudhyata",
  "GE09ram_06_u:2126": "6.033.014a dharmasya putro balavān suṣeṇa iti viśrutaḥ",
  "GE09ram_06_u:2127": "6.033.014c sa vidyunmālinā sārdham ayudhyata mahākapiḥ",
  "GE09ram_06_u:2128": "6.033.015a vānarāś cāpare bhīmā rākṣasair aparaiḥ saha",
  "GE09ram_06_u:2129": "6.033.015c dvandvaṃ samīyur bahudhā yuddhāya bahubhiḥ saha",
  "GE09ram_06_u:2130": "6.033.016a tatrāsīt sumahad yuddhaṃ tumulaṃ lomaharṣaṇam",
  "GE09ram_06_u:2131": "6.033.016c rakṣasāṃ vānarāṇāṃ ca vīrāṇāṃ jayam icchatām",
  "GE09ram_06_u:2132": "6.033.017a harirākṣasadehebhyaḥ prasṛtāḥ keśaśāḍvalāḥ",
  "GE09ram_06_u:2133": "6.033.017c śarīrasaṃghāṭavahāḥ prasusruḥ śoṇitāpagāḥ",
  "GE09ram_06_u:2134": "6.033.018a ājaghānendrajit kruddho vajreṇeva śatakratuḥ",
  "GE09ram_06_u:2135": "6.033.018c aṅgadaṃ gadayā vīraṃ śatrusainyavidāraṇam",
  "GE09ram_06_u:2136": "6.033.019a tasya kāñcanacitrāṅgaṃ rathaṃ sāśvaṃ sasārathim",
  "GE09ram_06_u:2137": "6.033.019c jaghāna samare śrīmān aṅgado vegavān kapiḥ",
  "GE09ram_06_u:2138": "6.033.020a saṃpātis tu tribhir bāṇaiḥ prajaṅghena samāhataḥ",
  "GE09ram_06_u:2139": "6.033.020c nijaghānāśvakarṇena prajaṅghaṃ raṇamūrdhani",
  "GE09ram_06_u:2140": "6.033.021a jambūmālī rathasthas tu rathaśaktyā mahābalaḥ",
  "GE09ram_06_u:2141": "6.033.021c bibheda samare kruddho hanūmantaṃ stanāntare",
  "GE09ram_06_u:2142": "6.033.022a tasya taṃ ratham āsthāya hanūmān mārutātmajaḥ",
  "GE09ram_06_u:2143": "6.033.022c pramamātha talenāśu saha tenaiva rakṣasā",
  "GE09ram_06_u:2144": "6.033.023a bhinnagātraḥ śarais tīkṣṇaiḥ kṣiprahastena rakṣasā",
  "GE09ram_06_u:2145": "6.033.023c prajaghānādriśṛṅgeṇa tapanaṃ muṣṭinā gajaḥ",
  "GE09ram_06_u:2146": "6.033.024a grasantam iva sainyāni praghasaṃ vānarādhipaḥ",
  "GE09ram_06_u:2147": "6.033.024c sugrīvaḥ saptaparṇena nirbibheda jaghāna ca",
  "GE09ram_06_u:2148": "6.033.025a prapīḍya śaravarṣeṇa rākṣasaṃ bhīmadarśanam",
  "GE09ram_06_u:2149": "6.033.025c nijaghāna virūpākṣaṃ śareṇaikena lakṣmaṇaḥ",
  "GE09ram_06_u:2150": "6.033.026a agniketuś ca durdharṣo raśmiketuś ca rākṣasaḥ",
  "GE09ram_06_u:2151": "6.033.026c suptighno yajñakopaś ca rāmaṃ nirbibhiduḥ śaraiḥ",
  "GE09ram_06_u:2152": "6.033.027a teṣāṃ caturṇāṃ rāmas tu śirāṃsi samare śaraiḥ",
  "GE09ram_06_u:2153": "6.033.027c kruddhaś caturbhiś ciccheda ghorair agniśikhopamaiḥ",
  "GE09ram_06_u:2154": "6.033.028a vajramuṣṭis tu maindena muṣṭinā nihato raṇe",
  "GE09ram_06_u:2155": "6.033.028c papāta sarathaḥ sāśvaḥ purāṭṭa iva bhūtale",
  "GE09ram_06_u:2156": "6.033.029a vajrāśanisamasparśo dvivido 'py aśaniprabham",
  "GE09ram_06_u:2157": "6.033.029c jaghāna giriśṛṅgeṇa miṣatāṃ sarvarakṣasām",
  "GE09ram_06_u:2158": "6.033.030a dvividaṃ vānarendraṃ tu drumayodhinam āhave",
  "GE09ram_06_u:2159": "6.033.030c śarair aśanisaṃkāśaiḥ sa vivyādhāśaniprabhaḥ",
  "GE09ram_06_u:2160": "6.033.031a sa śarair atividdhāṅgo dvividaḥ krodhamūrchitaḥ",
  "GE09ram_06_u:2161": "6.033.031c sālena sarathaṃ sāśvaṃ nijaghānāśaniprabham",
  "GE09ram_06_u:2162": "6.033.032a nikumbhas tu raṇe nīlaṃ nīlāñjanacayaprabham",
  "GE09ram_06_u:2163": "6.033.032c nirbibheda śarais tīkṣṇaiḥ karair megham ivāṃśumān",
  "GE09ram_06_u:2164": "6.033.033a punaḥ śaraśatenātha kṣiprahasto niśācaraḥ",
  "GE09ram_06_u:2165": "6.033.033c bibheda samare nīlaṃ nikumbhaḥ prajahāsa ca",
  "GE09ram_06_u:2166": "6.033.034a tasyaiva rathacakreṇa nīlo viṣṇur ivāhave",
  "GE09ram_06_u:2167": "6.033.034c śiraś ciccheda samare nikumbhasya ca sāratheḥ",
  "GE09ram_06_u:2168": "6.033.035a vidyunmālī rathasthas tu śaraiḥ kāñcanabhūṣaṇaiḥ",
  "GE09ram_06_u:2169": "6.033.035c suṣeṇaṃ tāḍayām āsa nanāda ca muhur muhuḥ",
  "GE09ram_06_u:2170": "6.033.036a taṃ rathastham atho dṛṣṭvā suṣeṇo vānarottamaḥ",
  "GE09ram_06_u:2171": "6.033.036c giriśṛṅgeṇa mahatā ratham āśu nyapātayat",
  "GE09ram_06_u:2172": "6.033.037a lāghavena tu saṃyukto vidyunmālī niśācaraḥ",
  "GE09ram_06_u:2173": "6.033.037c apakramya rathāt tūrṇaṃ gadāpāṇiḥ kṣitau sthitaḥ",
  "GE09ram_06_u:2174": "6.033.038a tataḥ krodhasamāviṣṭaḥ suṣeṇo haripuṃgavaḥ",
  "GE09ram_06_u:2175": "6.033.038c śilāṃ sumahatīṃ gṛhya niśācaram abhidravat",
  "GE09ram_06_u:2176": "6.033.039a tam āpatantaṃ gadayā vidyunmālī niśācaraḥ",
  "GE09ram_06_u:2177": "6.033.039c vakṣasy abhijagnānāśu suṣeṇaṃ harisattamam",
  "GE09ram_06_u:2178": "6.033.040a gadāprahāraṃ taṃ ghoram acintyaplavagottamaḥ",
  "GE09ram_06_u:2179": "6.033.040c tāṃ śilāṃ pātayām āsa tasyorasi mahāmṛdhe",
  "GE09ram_06_u:2180": "6.033.041a śilāprahārābhihato vidyunmālī niśācaraḥ",
  "GE09ram_06_u:2181": "6.033.041c niṣpiṣṭahṛdayo bhūmau gatāsur nipapāta ha",
  "GE09ram_06_u:2182": "6.033.042a evaṃ tair vānaraiḥ śūraiḥ śūrās te rajanīcarāḥ",
  "GE09ram_06_u:2183": "6.033.042c dvandve vimṛditās tatra daityā iva divaukasaiḥ",
  "GE09ram_06_u:2184": "6.033.043a bhallaiḥ khaḍgair gadābhiś ca śaktitomara paṭṭasaiḥ",
  "GE09ram_06_u:2185": "6.033.043c apaviddhaś ca bhinnaś ca rathaiḥ sāṃgrāmikair hayaiḥ",
  "GE09ram_06_u:2186": "6.033.044a nihataiḥ kuñjarair mattais tathā vānararākṣasaiḥ",
  "GE09ram_06_u:2187": "6.033.044c cakrākṣayugadaṇḍaiś ca bhagnair dharaṇisaṃśritaiḥ",
  "GE09ram_06_u:2188": "6.033.044e babhūvāyodhanaṃ ghoraṃ gomāyugaṇasevitam",
  "GE09ram_06_u:2189": "6.033.045a kabandhāni samutpetur dikṣu vānararakṣasām",
  "GE09ram_06_u:2190": "6.033.045c vimarde tumule tasmin devāsuraraṇopame",
  "GE09ram_06_u:2191": "6.033.046a vidāryamāṇā haripuṃgavais tadā; niśācarāḥ śoṇitadigdhagātrāḥ",
  "GE09ram_06_u:2192": "6.033.046c punaḥ suyuddhaṃ tarasā samāśritā; divākarasyāstamayābhikāṅkṣiṇaḥ",
  "GE09ram_06_u:2193": "6.034.001a yudhyatām eva teṣāṃ tu tadā vānararakṣasām",
  "GE09ram_06_u:2194": "6.034.001c ravir astaṃ gato rātriḥ pravṛttā prāṇahāriṇī",
  "GE09ram_06_u:2195": "6.034.002a anyonyaṃ baddhavairāṇāṃ ghorāṇāṃ jayam icchatām",
  "GE09ram_06_u:2196": "6.034.002c saṃpravṛttaṃ niśāyuddhaṃ tadā vāraṇarakṣasām",
  "GE09ram_06_u:2197": "6.034.003a rākṣaso 'sīti harayo hariś cāsīti rākṣasāḥ",
  "GE09ram_06_u:2198": "6.034.003c anyonyaṃ samare jaghnus tasmiṃs tamasi dāruṇe",
  "GE09ram_06_u:2199": "6.034.004a jahi dāraya caitīti kathaṃ vidravasīti ca",
  "GE09ram_06_u:2200": "6.034.004c evaṃ sutumulaḥ śabdas tasmiṃs tamasi śuśruve",
  "GE09ram_06_u:2201": "6.034.005a kālāḥ kāñcanasaṃnāhās tasmiṃs tamasi rākṣasāḥ",
  "GE09ram_06_u:2202": "6.034.005c saṃprādṛśyanta śailendrā dīptauṣadhivanā iva",
  "GE09ram_06_u:2203": "6.034.006a tasmiṃs tamasi duṣpāre rākṣasāḥ krodhamūrchitāḥ",
  "GE09ram_06_u:2204": "6.034.006c paripetur mahāvegā bhakṣayantaḥ plavaṃgamān",
  "GE09ram_06_u:2205": "6.034.007a te hayān kāñcanāpīḍan dhvajāṃś cāgniśikhopamān",
  "GE09ram_06_u:2206": "6.034.007c āplutya daśanais tīkṣṇair bhīmakopā vyadārayan",
  "GE09ram_06_u:2207": "6.034.008a kuñjarān kuñjarārohān patākādhvajino rathān",
  "GE09ram_06_u:2208": "6.034.008c cakarṣuś ca dadaṃśuś ca daśanaiḥ krodhamūrchitāḥ",
  "GE09ram_06_u:2209": "6.034.009a lakṣmaṇaś cāpi rāmaś ca śarair āśīviṣomapaiḥ",
  "GE09ram_06_u:2210": "6.034.009c dṛśyādṛśyāni rakṣāṃsi pravarāṇi nijaghnatuḥ",
  "GE09ram_06_u:2211": "6.034.010a turaṃgakhuravidhvastaṃ rathanemisamuddhatam",
  "GE09ram_06_u:2212": "6.034.010c rurodha karṇanetrāṇiṇyudhyatāṃ dharaṇīrajaḥ",
  "GE09ram_06_u:2213": "6.034.011a vartamāne tathā ghore saṃgrāme lomaharṣaṇe",
  "GE09ram_06_u:2214": "6.034.011c rudhirodā mahāvegā nadyas tatra prasusruvuḥ",
  "GE09ram_06_u:2215": "6.034.012a tato bherīmṛdaṅgānāṃ paṇavānāṃ ca nisvanaḥ",
  "GE09ram_06_u:2216": "6.034.012c śaṅkhaveṇusvanonmiśraḥ saṃbabhūvādbhutopamaḥ",
  "GE09ram_06_u:2217": "6.034.013a hatānāṃ stanamānānāṃ rākṣasānāṃ ca nisvanaḥ",
  "GE09ram_06_u:2218": "6.034.013c śastrāṇāṃ vānarāṇāṃ ca saṃbabhūvātidāruṇaḥ",
  "GE09ram_06_u:2219": "6.034.014a śastrapuṣpopahārā ca tatrāsīd yuddhamedinī",
  "GE09ram_06_u:2220": "6.034.014c durjñeyā durniveśā ca śoṇitāsravakardamā",
  "GE09ram_06_u:2221": "6.034.015a sā babhūva niśā ghorā harirākṣasahāriṇī",
  "GE09ram_06_u:2222": "6.034.015c kālarātrīva bhūtānāṃ sarveṣāṃ duratikramā",
  "GE09ram_06_u:2223": "6.034.016a tatas te rākṣasās tatra tasmiṃs tamasi dāruṇe",
  "GE09ram_06_u:2224": "6.034.016c rāmam evābhyadhāvanta saṃhṛṣṭā śaravṛṣṭibhiḥ",
  "GE09ram_06_u:2225": "6.034.017a teṣām āpatatāṃ śabdaḥ kruddhānām abhigarjatām",
  "GE09ram_06_u:2226": "6.034.017c udvarta iva saptānāṃ samudrāṇām abhūt svanaḥ",
  "GE09ram_06_u:2227": "6.034.018a teṣāṃ rāmaḥ śaraiḥ ṣaḍbhiḥ ṣaḍ jaghāna niśācarān",
  "GE09ram_06_u:2228": "6.034.018c nimeṣāntaramātreṇa śitair agniśikhopamaiḥ",
  "GE09ram_06_u:2229": "6.034.019a yajñaśatruś ca durdharṣo mahāpārśvamahodarau",
  "GE09ram_06_u:2230": "6.034.019c vajradaṃṣṭro mahākāyas tau cobhau śukasāraṇau",
  "GE09ram_06_u:2231": "6.034.020a te tu rāmeṇa bāṇaughaḥ sarvamarmasu tāḍitāḥ",
  "GE09ram_06_u:2232": "6.034.020c yuddhād apasṛtās tatra sāvaśeṣāyuṣo 'bhavan",
  "GE09ram_06_u:2233": "6.034.021a tataḥ kāñcanacitrāṅgaiḥ śarair agniśikhopamaiḥ",
  "GE09ram_06_u:2234": "6.034.021c diśaś cakāra vimalāḥ pradiśaś ca mahābalaḥ",
  "GE09ram_06_u:2235": "6.034.022a ye tv anye rākṣasā vīrā rāmasyābhimukhe sthitāḥ",
  "GE09ram_06_u:2236": "6.034.022c te 'pi naṣṭāḥ samāsādya pataṃgā iva pāvakam",
  "GE09ram_06_u:2237": "6.034.023a suvarṇapuṅkhair viśikhaiḥ saṃpatadbhiḥ sahasraśaḥ",
  "GE09ram_06_u:2238": "6.034.023c babhūva rajanī citrā khadyotair iva śāradī",
  "GE09ram_06_u:2239": "6.034.024a rākṣasānāṃ ca ninadair harīṇāṃ cāpi garjitaiḥ",
  "GE09ram_06_u:2240": "6.034.024c sā babhūva niśā ghorā bhūyo ghoratarā tadā",
  "GE09ram_06_u:2241": "6.034.025a tena śabdena mahatā pravṛddhena samantataḥ",
  "GE09ram_06_u:2242": "6.034.025c trikūṭaḥ kandarākīrṇaḥ pravyāharad ivācalaḥ",
  "GE09ram_06_u:2243": "6.034.026a golāṅgūlā mahākāyās tamasā tulyavarcasaḥ",
  "GE09ram_06_u:2244": "6.034.026c saṃpariṣvajya bāhubhyāṃ bhakṣayan rajanīcarān",
  "GE09ram_06_u:2245": "6.034.027a aṅgadas tu raṇe śatruṃ nihantuṃ samupasthitaḥ",
  "GE09ram_06_u:2246": "6.034.027c rāvaṇer nijaghānāśu sārathiṃ ca hayān api",
  "GE09ram_06_u:2247": "6.034.028a indrajit tu rathaṃ tyaktvā hatāśvo hatasārathiḥ",
  "GE09ram_06_u:2248": "6.034.028c aṅgadena mahāmāyas tatraivāntaradhīyata",
  "GE09ram_06_u:2249": "6.034.029a so 'ntardhāna gataḥ pāpo rāvaṇī raṇakarkaśaḥ",
  "GE09ram_06_u:2250": "6.034.029c brahmadattavaro vīro rāvaṇiḥ krodhamūrchitaḥ",
  "GE09ram_06_u:2251": "6.034.029e adṛśyo niśitān bāṇān mumocāśanivarcasaḥ",
  "GE09ram_06_u:2252": "6.034.030a sa rāmaṃ lakṣmaṇaṃ caiva ghorair nāgamayaiḥ śaraiḥ",
  "GE09ram_06_u:2253": "6.034.030c bibheda samare kruddhaḥ sarvagātreṣu rākṣasaḥ",
  "GE09ram_06_u:2254": "6.035.001a sa tasya gatim anvicchan rājaputraḥ pratāpavān",
  "GE09ram_06_u:2255": "6.035.001c dideśātibalo rāmo daśavānarayūthapān",
  "GE09ram_06_u:2256": "6.035.002a dvau suṣeṇasya dāyādau nīlaṃ ca plavagarṣabham",
  "GE09ram_06_u:2257": "6.035.002c aṅgadaṃ vāliputraṃ ca śarabhaṃ ca tarasvinam",
  "GE09ram_06_u:2258": "6.035.003a vinataṃ jāmbavantaṃ ca sānuprasthaṃ mahābalam",
  "GE09ram_06_u:2259": "6.035.003c ṛṣabhaṃ carṣabhaskandham ādideśa paraṃtapaḥ",
  "GE09ram_06_u:2260": "6.035.004a te saṃprahṛṣṭā harayo bhīmān udyamya pādapān",
  "GE09ram_06_u:2261": "6.035.004c ākāśaṃ viviśuḥ sarve mārgāmāṇā diśo daśa",
  "GE09ram_06_u:2262": "6.035.005a teṣāṃ vegavatāṃ vegam iṣubhir vegavattaraiḥ",
  "GE09ram_06_u:2263": "6.035.005c astravit paramāstreṇa vārayām āsa rāvaṇiḥ",
  "GE09ram_06_u:2264": "6.035.006a taṃ bhīmavegā harayo nārācaiḥ kṣatavikṣatāḥ",
  "GE09ram_06_u:2265": "6.035.006c andhakāre na dadṛśur meghaiḥ sūryam ivāvṛtam",
  "GE09ram_06_u:2266": "6.035.007a rāmalakṣmaṇayor eva sarvamarmabhidaḥ śarān",
  "GE09ram_06_u:2267": "6.035.007c bhṛśam āveśayām āsa rāvaṇiḥ samitiṃjayaḥ",
  "GE09ram_06_u:2268": "6.035.008a nirantaraśarīrau tu bhrātarau rāmalakṣmaṇau",
  "GE09ram_06_u:2269": "6.035.008c kruddhenendrajotā vīrau pannagaiḥ śaratāṃ gataiḥ",
  "GE09ram_06_u:2270": "6.035.009a tayoḥ kṣatajamārgeṇa susrāva rudhiraṃ bahu",
  "GE09ram_06_u:2271": "6.035.009c tāv ubhau ca prakāśete puṣpitāv iva kiṃśukau",
  "GE09ram_06_u:2272": "6.035.010a tataḥ paryantaraktākṣo bhinnāñjanacayopamaḥ",
  "GE09ram_06_u:2273": "6.035.010c rāvaṇir bhrātarau vākyam antardhānagato 'bravīt",
  "GE09ram_06_u:2274": "6.035.011a yudhyamānam anālakṣyaṃ śakro 'pi tridaśeśvaraḥ",
  "GE09ram_06_u:2275": "6.035.011c draṣṭum āsādituṃ vāpi na śaktaḥ kiṃ punar yuvām",
  "GE09ram_06_u:2276": "6.035.012a prāvṛtāv iṣujālena rāghavau kaṅkapatriṇā",
  "GE09ram_06_u:2277": "6.035.012c eṣa roṣaparītātmā nayāmi yamasādanam",
  "GE09ram_06_u:2278": "6.035.013a evam uktvā tu dharmajñau bhrātarau rāmalakṣmaṇau",
  "GE09ram_06_u:2279": "6.035.013c nirbibheda śitair bāṇaiḥ prajaharṣa nanāda ca",
  "GE09ram_06_u:2280": "6.035.014a bhinnāñjanacayaśyāmo visphārya vipulaṃ dhanuḥ",
  "GE09ram_06_u:2281": "6.035.014c bhūyo bhūyaḥ śarān ghorān visasarja mahāmṛdhe",
  "GE09ram_06_u:2282": "6.035.015a tato marmasu marmajño majjayan niśitāñ śarān",
  "GE09ram_06_u:2283": "6.035.015c rāmalakṣmaṇayor vīro nanāda ca muhur muhuḥ",
  "GE09ram_06_u:2284": "6.035.016a baddhau tu śarabandhena tāv ubhau raṇamūrdhani",
  "GE09ram_06_u:2285": "6.035.016c nimeṣāntaramātreṇa na śekatur udīkṣitum",
  "GE09ram_06_u:2286": "6.035.017a tato vibhinnasarvāṅgau śaraśalyācitāv ubhau",
  "GE09ram_06_u:2287": "6.035.017c dhvajāv iva mahendrasya rajjumuktau prakampitau",
  "GE09ram_06_u:2288": "6.035.018a tau saṃpracalitau vīrau marmabhedena karśitau",
  "GE09ram_06_u:2289": "6.035.018c nipetatur maheṣvāsau jagatyāṃ jagatīpatī",
  "GE09ram_06_u:2290": "6.035.019a tau vīraśayane vīrau śayānau rudhirokṣitau",
  "GE09ram_06_u:2291": "6.035.019c śaraveṣṭitasarvāṅgāv ārtau paramapīḍitau",
  "GE09ram_06_u:2292": "6.035.020a na hy aviddhaṃ tayor gātraṃ babhūvāṅgulam antaram",
  "GE09ram_06_u:2293": "6.035.020c nānirbhinnaṃ na cāstabdham ā karāgrād ajihmagaiḥ",
  "GE09ram_06_u:2294": "6.035.021a tau tu krūreṇa nihatau rakṣasā kāmarūpiṇā",
  "GE09ram_06_u:2295": "6.035.021c asṛksusruvatus tīvraṃ jalaṃ prasravaṇāv iva",
  "GE09ram_06_u:2296": "6.035.022a papāta prathamaṃ rāmo viddho marmasu mārgaṇaiḥ",
  "GE09ram_06_u:2297": "6.035.022c krodhād indrajitā yena purā śakro vinirjitaḥ",
  "GE09ram_06_u:2298": "6.035.023a nāracair ardhanārācair bhallair añjalikair api",
  "GE09ram_06_u:2299": "6.035.023c vivyādha vatsadantaiś ca siṃhadaṃṣṭraiḥ kṣurais tathā",
  "GE09ram_06_u:2300": "6.035.024a sa vīraśayane śiśye vijyam ādāya kārmukam",
  "GE09ram_06_u:2301": "6.035.024c bhinnamuṣṭiparīṇāhaṃ triṇataṃ rukmabhūṣitam",
  "GE09ram_06_u:2302": "6.035.025a bāṇapātāntare rāmaṃ patitaṃ puruṣarṣabham",
  "GE09ram_06_u:2303": "6.035.025c sa tatra lakṣmaṇo dṛṣṭvā nirāśo jīvite 'bhavat",
  "GE09ram_06_u:2304": "6.035.026a baddhau tu vīrau patitau śayānau; tau vānarāḥ saṃparivārya tasthuḥ",
  "GE09ram_06_u:2305": "6.035.026c samāgatā vāyusutapramukhyā; viṣadam ārtāḥ paramaṃ ca jagmuḥ",
  "GE09ram_06_u:2306": "6.036.001a tato dyāṃ pṛthivīṃ caiva vīkṣamāṇā vanaukasaḥ",
  "GE09ram_06_u:2307": "6.036.001c dadṛśuḥ saṃtatau bāṇair bhrātarau rāmalakṣmaṇau",
  "GE09ram_06_u:2308": "6.036.002a vṛṣṭvevoparate deve kṛtakarmaṇi rākṣase",
  "GE09ram_06_u:2309": "6.036.002c ājagāmātha taṃ deśaṃ sasugrīvo vibhīṣaṇaḥ",
  "GE09ram_06_u:2310": "6.036.003a nīladvividamaindāś ca suṣeṇasumukhāṅgadāḥ",
  "GE09ram_06_u:2311": "6.036.003c tūrṇaṃ hanumatā sārdham anvaśocanta rāghavau",
  "GE09ram_06_u:2312": "6.036.004a niśceṣṭau mandaniḥśvāsau śoṇitaughapariplutau",
  "GE09ram_06_u:2313": "6.036.004c śarajālācitau stabdhau śayānau śaratalpayoḥ",
  "GE09ram_06_u:2314": "6.036.005a niḥśvasantau yathā sarpau niśceṣṭau mandavikramau",
  "GE09ram_06_u:2315": "6.036.005c rudhirasrāvadigdhāṅgau tāpanīyāv iva dhvajau",
  "GE09ram_06_u:2316": "6.036.006a tau vīraśayane vīrau śayānau mandaceṣṭitau",
  "GE09ram_06_u:2317": "6.036.006c yūthapais taiḥ parivṛtau bāṣpavyākulalocanaiḥ",
  "GE09ram_06_u:2318": "6.036.007a rāghavau patitau dṛṣṭvā śarajālasamāvṛtau",
  "GE09ram_06_u:2319": "6.036.007c babhūvur vyathitāḥ sarve vānarāḥ savibhīṣaṇāḥ",
  "GE09ram_06_u:2320": "6.036.008a antarikṣaṃ nirīkṣanto diśaḥ sarvāś ca vānarāḥ",
  "GE09ram_06_u:2321": "6.036.008c na cainaṃ māyayā channaṃ dadṛśū rāvaṇiṃ raṇe",
  "GE09ram_06_u:2322": "6.036.009a taṃ tu māyāpraticchinnaṃ māyayaiva vibhīṣaṇaḥ",
  "GE09ram_06_u:2323": "6.036.009c vīkṣamāṇo dadarśātha bhrātuḥ putram avasthitam",
  "GE09ram_06_u:2324": "6.036.010a tam apratima karmāṇam apratidvandvam āhave",
  "GE09ram_06_u:2325": "6.036.010c dadarśāntarhitaṃ vīraṃ varadānād vibhīṣaṇaḥ",
  "GE09ram_06_u:2326": "6.036.011a indrajit tv ātmanaḥ karma tau śayānau samīkṣya ca",
  "GE09ram_06_u:2327": "6.036.011c uvāca paramaprīto harṣayan sarvanairṛtān",
  "GE09ram_06_u:2328": "6.036.012a dūṣaṇasya ca hantārau kharasya ca mahābalau",
  "GE09ram_06_u:2329": "6.036.012c sāditau māmakair bāṇair bhrātarau rāmalakṣmaṇau",
  "GE09ram_06_u:2330": "6.036.013a nemau mokṣayituṃ śakyāv etasmād iṣubandhanāt",
  "GE09ram_06_u:2331": "6.036.013c sarvair api samāgamya sarṣisaṅghaiḥ surāsuraiḥ",
  "GE09ram_06_u:2332": "6.036.014a yatkṛte cintayānasya śokārtasya pitur mama",
  "GE09ram_06_u:2333": "6.036.014c aspṛṣṭvā śayanaṃ gātrais triyāmā yāti śarvatī",
  "GE09ram_06_u:2334": "6.036.015a kṛtsneyaṃ yatkṛte laṅkā nadī varṣāsv ivākulā",
  "GE09ram_06_u:2335": "6.036.015c so 'yaṃ mūlaharo 'narthaḥ sarveṣāṃ nihato mayā",
  "GE09ram_06_u:2336": "6.036.016a rāmasya lakṣmaṇasyaiva sarveṣāṃ ca vanaukasām",
  "GE09ram_06_u:2337": "6.036.016c vikramā niṣphalāḥ sarve yathā śaradi toyadāḥ",
  "GE09ram_06_u:2338": "6.036.017a evam uktvā tu tān sarvān rākṣasān paripārśvagān",
  "GE09ram_06_u:2339": "6.036.017c yūthapān api tān sarvāṃs tāḍayām āsa rāvaṇiḥ",
  "GE09ram_06_u:2340": "6.036.018a tān ardayitvā bāṇaughais trāsayitvā ca vānarān",
  "GE09ram_06_u:2341": "6.036.018c prajahāsa mahābāhur vacanaṃ cedam abravīt",
  "GE09ram_06_u:2342": "6.036.019a śarabandhena ghoreṇa mayā baddhau camūmukhe",
  "GE09ram_06_u:2343": "6.036.019c sahitau bhrātarāv etau niśāmayata rākṣasāḥ",
  "GE09ram_06_u:2344": "6.036.020a evam uktās tu te sarve rākṣasāḥ kūṭayodhinaḥ",
  "GE09ram_06_u:2345": "6.036.020c paraṃ vismayam ājagmuḥ karmaṇā tena toṣitāḥ",
  "GE09ram_06_u:2346": "6.036.021a vineduś ca mahānādān sarve te jaladopamāḥ",
  "GE09ram_06_u:2347": "6.036.021c hato rāma iti jñātvā rāvaṇiṃ samapūjayan",
  "GE09ram_06_u:2348": "6.036.022a niṣpandau tu tadā dṛṣṭvā tāv ubhau rāmalakṣmaṇau",
  "GE09ram_06_u:2349": "6.036.022c vasudhāyāṃ nirucchvāsau hatāv ity anvamanyata",
  "GE09ram_06_u:2350": "6.036.023a harṣeṇa tu samāviṣṭa indrajit samitiṃjayaḥ",
  "GE09ram_06_u:2351": "6.036.023c praviveśa purīṃ laṅkāṃ harṣayan sarvanairṛtān",
  "GE09ram_06_u:2352": "6.036.024a rāmalakṣmaṇayor dṛṣṭvā śarīre sāyakaiś cite",
  "GE09ram_06_u:2353": "6.036.024c sarvāṇi cāṅgopāṅgāni sugrīvaṃ bhayam āviśat",
  "GE09ram_06_u:2354": "6.036.025a tam uvāca paritrastaṃ vānarendraṃ vibhīṣaṇaḥ",
  "GE09ram_06_u:2355": "6.036.025c sabāṣpavadanaṃ dīnaṃ śokavyākulalocanam",
  "GE09ram_06_u:2356": "6.036.026a alaṃ trāsena sugrīva bāṣpavego nigṛhyatām",
  "GE09ram_06_u:2357": "6.036.026c evaṃ prāyāṇi yuddhāni vijayo nāsti naiṣṭhikaḥ",
  "GE09ram_06_u:2358": "6.036.027a saśeṣabhāgyatāsmākaṃ yadi vīra bhaviṣyati",
  "GE09ram_06_u:2359": "6.036.027c moham etau prahāsyete bhrātarau rāmalakṣmaṇau",
  "GE09ram_06_u:2360": "6.036.028a paryavasthāpayātmānam anāthaṃ māṃ ca vānara",
  "GE09ram_06_u:2361": "6.036.028c satyadharmānuraktānāṃ nāsti mṛtyukṛtaṃ bhayam",
  "GE09ram_06_u:2362": "6.036.029a evam uktvā tatas tasya jalaklinnena pāṇinā",
  "GE09ram_06_u:2363": "6.036.029c sugrīvasya śubhe netre pramamārja vibhīṣaṇaḥ",
  "GE09ram_06_u:2364": "6.036.030a pramṛjya vadanaṃ tasya kapirājasya dhīmataḥ",
  "GE09ram_06_u:2365": "6.036.030c abravīt kālasaṃprātam asaṃbhrāntam idaṃ vacaḥ",
  "GE09ram_06_u:2366": "6.036.031a na kālaḥ kapirājendra vaiklavyam anuvartitum",
  "GE09ram_06_u:2367": "6.036.031c atisneho 'py akāle 'smin maraṇāyopapadyate",
  "GE09ram_06_u:2368": "6.036.032a tasmād utsṛjya vaiklavyaṃ sarvakāryavināśanam",
  "GE09ram_06_u:2369": "6.036.032c hitaṃ rāmapurogāṇāṃ sainyānām anucintyatām",
  "GE09ram_06_u:2370": "6.036.033a atha vā rakṣyatāṃ rāmo yāvat saṃjñā viparyayaḥ",
  "GE09ram_06_u:2371": "6.036.033c labdhasaṃjñau tu kākutsthau bhayaṃ no vyapaneṣyataḥ",
  "GE09ram_06_u:2372": "6.036.034a naitat kiṃ cana rāmasya na ca rāmo mumūrṣati",
  "GE09ram_06_u:2373": "6.036.034c na hy enaṃ hāsyate lakṣmīr durlabhā yā gatāyuṣām",
  "GE09ram_06_u:2374": "6.036.035a tasmād āśvāsayātmānaṃ balaṃ cāśvāsaya svakam",
  "GE09ram_06_u:2375": "6.036.035c yāvat sarvāṇi sainyāni punaḥ saṃsthāpayāmy aham",
  "GE09ram_06_u:2376": "6.036.036a ete hy utphullanayanās trāsād āgatasādhvasāḥ",
  "GE09ram_06_u:2377": "6.036.036c karṇe karṇe prakathitā harayo haripuṃgava",
  "GE09ram_06_u:2378": "6.036.037a māṃ tu dṛṣṭvā pradhāvantam anīkaṃ saṃpraharṣitum",
  "GE09ram_06_u:2379": "6.036.037c tyajantu harayas trāsaṃ bhuktapūrvām iva srajam",
  "GE09ram_06_u:2380": "6.036.038a samāśvāsya tu sugrīvaṃ rākṣasendro vibhīṣaṇaḥ",
  "GE09ram_06_u:2381": "6.036.038c vidrutaṃ vānarānīkaṃ tat samāśvāsayat punaḥ",
  "GE09ram_06_u:2382": "6.036.039a indrajit tu mahāmāyaḥ sarvasainyasamāvṛtaḥ",
  "GE09ram_06_u:2383": "6.036.039c viveśa nagarīṃ laṅkāṃ pitaraṃ cābhyupāgamat",
  "GE09ram_06_u:2384": "6.036.040a tatra rāvaṇam āsīnam abhivādya kṛtāñjaliḥ",
  "GE09ram_06_u:2385": "6.036.040c ācacakṣe priyaṃ pitre nihatau rāmalakṣmaṇau",
  "GE09ram_06_u:2386": "6.036.041a utpapāta tato hṛṣṭaḥ putraṃ ca pariṣasvaje",
  "GE09ram_06_u:2387": "6.036.041c rāvaṇo rakṣasāṃ madhye śrutvā śatrū nipātitau",
  "GE09ram_06_u:2388": "6.036.042a upāghrāya sa mūrdhny enaṃ papraccha prītamānasaḥ",
  "GE09ram_06_u:2389": "6.036.042c pṛcchate ca yathāvṛttaṃ pitre sarvaṃ nyavedayat",
  "GE09ram_06_u:2390": "6.036.043a sa harṣavegānugatāntarātmā; śrutvā vacas tasya mahārathasya",
  "GE09ram_06_u:2391": "6.036.043c jahau jvaraṃ dāśaratheḥ samutthitaṃ; prahṛṣya vācābhinananda putram",
  "GE09ram_06_u:2392": "6.037.001a pratipraviṣṭe laṅkāṃ tu kṛtārthe rāvaṇātmaje",
  "GE09ram_06_u:2393": "6.037.001c rāghavaṃ parivāryārtā rarakṣur vānararṣabhāḥ",
  "GE09ram_06_u:2394": "6.037.002a hanūmān aṅgado nīlaḥ suṣeṇaḥ kumudo nalaḥ",
  "GE09ram_06_u:2395": "6.037.002c gajo gavākṣo gavayaḥ śarabho gandhamādanaḥ",
  "GE09ram_06_u:2396": "6.037.003a jāmbavān ṛṣabhaḥ sundo rambhaḥ śatabaliḥ pṛthuḥ",
  "GE09ram_06_u:2397": "6.037.003c vyūḍhānīkāś ca yattāś ca drumān ādāya sarvataḥ",
  "GE09ram_06_u:2398": "6.037.004a vīkṣamāṇā diśaḥ sarvās tiryag ūrdhvaṃ ca vānarāḥ",
  "GE09ram_06_u:2399": "6.037.004c tṛṇeṣv api ca ceṣṭatsu rākṣasā iti menire",
  "GE09ram_06_u:2400": "6.037.005a rāvaṇaś cāpi saṃhṛṣṭo visṛjyendrajitaṃ sutam",
  "GE09ram_06_u:2401": "6.037.005c ājuhāva tataḥ sītā rakṣaṇī rākṣasīs tadā",
  "GE09ram_06_u:2402": "6.037.006a rākṣasyas trijaṭā cāpi śāsanāt tam upasthitāḥ",
  "GE09ram_06_u:2403": "6.037.006c tā uvāca tato hṛṣṭo rākṣasī rākṣaseśvaraḥ",
  "GE09ram_06_u:2404": "6.037.007a hatāv indrajitākhyāta vaidehyā rāmalakṣmaṇau",
  "GE09ram_06_u:2405": "6.037.007c puṣpakaṃ ca samāropya darśayadhvaṃ hatau raṇe",
  "GE09ram_06_u:2406": "6.037.008a yad āśrayād avaṣṭabdho neyaṃ mām upatiṣṭhati",
  "GE09ram_06_u:2407": "6.037.008c so 'syā bhartā saha bhrātrā nirasto raṇamūrdhani",
  "GE09ram_06_u:2408": "6.037.009a nirviśaṅkā nirudvignā nirapekṣā ca maithilī",
  "GE09ram_06_u:2409": "6.037.009c mām upasthāsyate sītā sarvābharaṇabhūṣitā",
  "GE09ram_06_u:2410": "6.037.010a adya kālavaśaṃ prāptaṃ raṇe rāmaṃ salakṣmaṇam",
  "GE09ram_06_u:2411": "6.037.010c avekṣya vinivṛttāśā nānyāṃ gatim apaśyatī",
  "GE09ram_06_u:2412": "6.037.011a tasya tadvacanaṃ śrutvā rāvaṇasya durātmanaḥ",
  "GE09ram_06_u:2413": "6.037.011c rākṣasyas tās tathety uktvā prajagmur yatra puṣpakam",
  "GE09ram_06_u:2414": "6.037.012a tataḥ puṣpakam ādaya rākṣasyo rāvaṇājñayā",
  "GE09ram_06_u:2415": "6.037.012c aśokavanikāsthāṃ tāṃ maithilīṃ samupānayan",
  "GE09ram_06_u:2416": "6.037.013a tām ādāya tu rākṣasyo bhartṛśokaparāyaṇām",
  "GE09ram_06_u:2417": "6.037.013c sītām āropayām āsur vimānaṃ puṣpakaṃ tadā",
  "GE09ram_06_u:2418": "6.037.014a tataḥ puṣpakam āropya sītāṃ trijaṭayā saha",
  "GE09ram_06_u:2419": "6.037.014c rāvaṇo 'kārayal laṅkāṃ patākādhvajamālinīm",
  "GE09ram_06_u:2420": "6.037.015a prāghoṣayata hṛṣṭaś ca laṅkāyāṃ rākṣaseśvaraḥ",
  "GE09ram_06_u:2421": "6.037.015c rāghavo lakṣmaṇaś caiva hatāv indrajitā raṇe",
  "GE09ram_06_u:2422": "6.037.016a vimānenāpi sītā tu gatvā trijaṭayā saha",
  "GE09ram_06_u:2423": "6.037.016c dadarśa vānarāṇāṃ tu sarvaṃ sinyaṃ nipātitam",
  "GE09ram_06_u:2424": "6.037.017a prahṛṣṭamanasaś cāpi dadarśa piśitāśanān",
  "GE09ram_06_u:2425": "6.037.017c vānarāṃś cāpi duḥkhārtān rāmalakṣmaṇapārśvataḥ",
  "GE09ram_06_u:2426": "6.037.018a tataḥ sītā dadarśobhau śayānau śatatalpayoḥ",
  "GE09ram_06_u:2427": "6.037.018c lakṣmaṇaṃ caiva rāmaṃ ca visaṃjñau śarapīḍitau",
  "GE09ram_06_u:2428": "6.037.019a vidhvastakavacau vīrau vipraviddhaśarāsanau",
  "GE09ram_06_u:2429": "6.037.019c sāyakaiś chinnasarvāṅgau śarastambhamayau kṣitau",
  "GE09ram_06_u:2430": "6.037.020a tau dṛṣṭvā bhrātarau tatra vīrau sā puruṣarṣabhau",
  "GE09ram_06_u:2431": "6.037.020c duḥkhārtā subhṛśaṃ sītā karuṇaṃ vilalāpa ha",
  "GE09ram_06_u:2432": "6.037.021a sā bāṣpaśokābhihatā samīkṣya; tau bhrātarau devasamaprabhāvau",
  "GE09ram_06_u:2433": "6.037.021c vitarkayantī nidhanaṃ tayoḥ sā; duḥkhānvitā vākyam idaṃ jagāda",
  "GE09ram_06_u:2434": "6.038.001a bhartāraṃ nihataṃ dṛṣṭvā lakṣmaṇaṃ ca mahābalam",
  "GE09ram_06_u:2435": "6.038.001c vilalāpa bhṛśaṃ sītā karuṇaṃ śokakarśitā",
  "GE09ram_06_u:2436": "6.038.002a ūcur lakṣaṇikā ye māṃ putriṇy avidhaveti ca",
  "GE09ram_06_u:2437": "6.038.002c te 'sya sarve hate rāme 'jñānino 'nṛtavādinaḥ",
  "GE09ram_06_u:2438": "6.038.003a yajvano mahiṣīṃ ye mām ūcuḥ patnīṃ ca satriṇaḥ",
  "GE09ram_06_u:2439": "6.038.003c te 'dya sarve hate rāme 'jñānino 'nṛtavādinaḥ",
  "GE09ram_06_u:2440": "6.038.004a vīrapārthivapatnī tvaṃ ye dhanyeti ca māṃ viduḥ",
  "GE09ram_06_u:2441": "6.038.004c te 'dya sarve hate rāme 'jñānino 'nṛtavādinaḥ",
  "GE09ram_06_u:2442": "6.038.005a ūcuḥ saṃśravaṇe ye māṃ dvijāḥ kārtāntikāḥ śubhām",
  "GE09ram_06_u:2443": "6.038.005c te 'dya sarve hate rāme 'jñānino 'nṛtavādinaḥ",
  "GE09ram_06_u:2444": "6.038.006a imāni khalu padmāni pādayor yaiḥ kila striyaḥ",
  "GE09ram_06_u:2445": "6.038.006c adhirājye 'bhiṣicyante narendraiḥ patibhiḥ saha",
  "GE09ram_06_u:2446": "6.038.007a vaidhavyaṃ yānti yair nāryo 'lakṣaṇair bhāgyadurlabhāḥ",
  "GE09ram_06_u:2447": "6.038.007c nātmanas tāni paśyāmi paśyantī hatalakṣaṇā",
  "GE09ram_06_u:2448": "6.038.008a satyānīmāni padmāni strīṇām uktvāni lakṣaṇe",
  "GE09ram_06_u:2449": "6.038.008c tāny adya nihate rāme vitathāni bhavanti me",
  "GE09ram_06_u:2450": "6.038.009a keśāḥ sūkṣmāḥ samā nīlā bhruvau cāsaṃgate mama",
  "GE09ram_06_u:2451": "6.038.009c vṛtte cālomaśe jaṅghe dantāś cāviralā mama",
  "GE09ram_06_u:2452": "6.038.010a śaṅkhe netre karau pādau gulphāv ūrū ca me citau",
  "GE09ram_06_u:2453": "6.038.010c anuvṛttā nakhāḥ snigdhāḥ samāś cāṅgulayo mama",
  "GE09ram_06_u:2454": "6.038.011a stanau cāviralau pīnau mamemau magnacūcukau",
  "GE09ram_06_u:2455": "6.038.011c magnā cotsaṅginī nābhiḥ pārśvoraskaṃ ca me citam",
  "GE09ram_06_u:2456": "6.038.012a mama varṇo maṇinibho mṛdūny aṅgaruhāṇi ca",
  "GE09ram_06_u:2457": "6.038.012c pratiṣṭhitāṃ dvadaśabhir mām ūcuḥ śubhalakṣaṇām",
  "GE09ram_06_u:2458": "6.038.013a samagrayavam acchidraṃ pāṇipādaṃ ca varṇavat",
  "GE09ram_06_u:2459": "6.038.013c mandasmitety eva ca māṃ kanyālakṣaṇikā viduḥ",
  "GE09ram_06_u:2460": "6.038.014a adhirājye 'bhiṣeko me brāhmaṇaiḥ patinā saha",
  "GE09ram_06_u:2461": "6.038.014c kṛtāntakuśalair uktaṃ tat sarvaṃ vitathīkṛtam",
  "GE09ram_06_u:2462": "6.038.015a śodhayitvā janasthānaṃ pravṛttim upalabhya ca",
  "GE09ram_06_u:2463": "6.038.015c tīrtvā sāgaram akṣobhyaṃ bhrātarau goṣpade hatau",
  "GE09ram_06_u:2464": "6.038.016a nanu vāruṇam āgneyam aindraṃ vāyavyam eva ca",
  "GE09ram_06_u:2465": "6.038.016c astraṃ brahmaśiraś caiva rāghavau pratyapadyatām",
  "GE09ram_06_u:2466": "6.038.017a adṛśyamānena raṇe māyayā vāsavopamau",
  "GE09ram_06_u:2467": "6.038.017c mama nāthāv anāthāyā nihatau rāmalakṣmaṇau",
  "GE09ram_06_u:2468": "6.038.018a na hi dṛṣṭipathaṃ prāpya rāghavasya raṇe ripuḥ",
  "GE09ram_06_u:2469": "6.038.018c jīvan pratinivarteta yady api syān manojavaḥ",
  "GE09ram_06_u:2470": "6.038.019a na kālasyātibhāro 'sti kṛtāntaś ca sudurjayaḥ",
  "GE09ram_06_u:2471": "6.038.019c yatra rāmaḥ saha bhrātrā śete yudhi nipāthitaḥ",
  "GE09ram_06_u:2472": "6.038.020a nāhaṃ śocāmi bhartāraṃ nihataṃ na ca lakṣmaṇam",
  "GE09ram_06_u:2473": "6.038.020c nātmānaṃ jananī cāpi yathā śvaśrūṃ tapasvinīm",
  "GE09ram_06_u:2474": "6.038.021a sā hi cintayate nityaṃ samāptavratam āgatam",
  "GE09ram_06_u:2475": "6.038.021c kadā drakṣyāmi sītāṃ ca rāmaṃ ca sahalakṣmaṇam",
  "GE09ram_06_u:2476": "6.038.022a paridevayamānāṃ tāṃ rākṣasī trijaṭābravīt",
  "GE09ram_06_u:2477": "6.038.022c mā viṣādaṃ kṛthā devi bhartāyaṃ tava jīvati",
  "GE09ram_06_u:2478": "6.038.023a kāraṇāni ca vakṣyāmi mahānti sadṛśāni ca",
  "GE09ram_06_u:2479": "6.038.023c yathemau jīvato devi bhrātarau rāmalakṣmaṇau",
  "GE09ram_06_u:2480": "6.038.024a na hi kopaparītāni harṣaparyutsukāni ca",
  "GE09ram_06_u:2481": "6.038.024c bhavanti yudhi yodhānāṃ mukhāni nihate patau",
  "GE09ram_06_u:2482": "6.038.025a idaṃ vimānaṃ vaidehi puṣpakaṃ nāma nāmataḥ",
  "GE09ram_06_u:2483": "6.038.025c divyaṃ tvāṃ dhārayen nedaṃ yady etau gajajīvitau",
  "GE09ram_06_u:2484": "6.038.026a hatavīrapradhānā hi hatotsāhā nirudyamā",
  "GE09ram_06_u:2485": "6.038.026c senā bhramati saṃkhyeṣu hatakarṇeva naur jale",
  "GE09ram_06_u:2486": "6.038.027a iyaṃ punar asaṃbhrāntā nirudvignā tarasvinī",
  "GE09ram_06_u:2487": "6.038.027c senā rakṣati kākutsthau māyayā nirjitau raṇe",
  "GE09ram_06_u:2488": "6.038.028a sā tvaṃ bhava suvisrabdhā anumānaiḥ sukhodayaiḥ",
  "GE09ram_06_u:2489": "6.038.028c ahatau paśya kākutsthau snehād etad bravīmi te",
  "GE09ram_06_u:2490": "6.038.029a anṛtaṃ noktapūrvaṃ me na ca vakṣye kadā cana",
  "GE09ram_06_u:2491": "6.038.029c cāritrasukhaśīlatvāt praviṣṭāsi mano mama",
  "GE09ram_06_u:2492": "6.038.030a nemau śakyau raṇe jetuṃ sendrair api surāsuraiḥ",
  "GE09ram_06_u:2493": "6.038.030c etayor ānanaṃ dṛṣṭvā mayā cāveditaṃ tava",
  "GE09ram_06_u:2494": "6.038.031a idaṃ ca sumahac cihnaṃ śanaiḥ paśyasva maithili",
  "GE09ram_06_u:2495": "6.038.031c niḥsaṃjñāv apy ubhāv etau naiva lakṣmīr viyujyate",
  "GE09ram_06_u:2496": "6.038.032a prāyeṇa gatasattvānāṃ puruṣāṇāṃ gatāyuṣām",
  "GE09ram_06_u:2497": "6.038.032c dṛśyamāneṣu vaktreṣu paraṃ bhavati vaikṛtam",
  "GE09ram_06_u:2498": "6.038.033a tyaja śokaṃ ca duḥkhaṃ ca mohaṃ ca janakātmaje",
  "GE09ram_06_u:2499": "6.038.033c rāmalakṣmaṇayor arthe nādya śakyam ajīvitum",
  "GE09ram_06_u:2500": "6.038.034a śrutvā tu vacanaṃ tasyāḥ sītā surasutopamā",
  "GE09ram_06_u:2501": "6.038.034c kṛtāñjalir uvācedam evam astv iti maithilī",
  "GE09ram_06_u:2502": "6.038.035a vimānaṃ puṣpakaṃ tat tu samivartya manojavam",
  "GE09ram_06_u:2503": "6.038.035c dīnā trijaṭayā sītā laṅkām eva praveśitā",
  "GE09ram_06_u:2504": "6.038.036a tatas trijaṭayā sārdhaṃ puṣpakād avaruhya sā",
  "GE09ram_06_u:2505": "6.038.036c aśokavanikām eva rakṣasībhiḥ praveśitā",
  "GE09ram_06_u:2506": "6.038.037a praviśya sītā bahuvṛkṣaṣaṇḍāṃ; tāṃ rākṣasendrasya vihārabhūmim",
  "GE09ram_06_u:2507": "6.038.037c saṃprekṣya saṃcintya ca rājaputrau; paraṃ viṣādaṃ samupājagāma",
  "GE09ram_06_u:2508": "6.039.001a ghoreṇa śarabandhena baddhau daśarathātmajau",
  "GE09ram_06_u:2509": "6.039.001c niśvasantau yathā nāgau śayānau rudhirokṣitau",
  "GE09ram_06_u:2510": "6.039.002a sarve te vānaraśreṣṭhāḥ sasugrīvā mahābalāḥ",
  "GE09ram_06_u:2511": "6.039.002c parivārya mahātmānau tasthuḥ śokapariplutāḥ",
  "GE09ram_06_u:2512": "6.039.003a etasminn antere rāmaḥ pratyabudhyata vīryavān",
  "GE09ram_06_u:2513": "6.039.003c sthiratvāt sattvayogāc ca śaraiḥ saṃdānito 'pi san",
  "GE09ram_06_u:2514": "6.039.004a tato dṛṣṭvā sarudhiraṃ viṣaṇṇaṃ gāḍham arpitam",
  "GE09ram_06_u:2515": "6.039.004c bhrātaraṃ dīnavadanaṃ paryadevayad āturaḥ",
  "GE09ram_06_u:2516": "6.039.005a kiṃ nu me sītayā kāryaṃ kiṃ kāryaṃ jīvitena vā",
  "GE09ram_06_u:2517": "6.039.005c śayānaṃ yo 'dya paśyāmi bhrātaraṃ yudhi nirjitam",
  "GE09ram_06_u:2518": "6.039.006a śakyā sītā samā nārī prāptuṃ loke vicinvatā",
  "GE09ram_06_u:2519": "6.039.006c na lakṣmaṇasamo bhrātā sacivaḥ sāmparāyikaḥ",
  "GE09ram_06_u:2520": "6.039.007a parityakṣyāmy ahaṃ prāṇān vānarāṇāṃ tu paśyatām",
  "GE09ram_06_u:2521": "6.039.007c yadi pañcatvam āpannaḥ sumitrānandavardhanaḥ",
  "GE09ram_06_u:2522": "6.039.008a kiṃ nu vakṣyāmi kausalyāṃ mātaraṃ kiṃ nu kaikayīm",
  "GE09ram_06_u:2523": "6.039.008c katham ambāṃ sumitrāṃca putradarśanalālasām",
  "GE09ram_06_u:2524": "6.039.009a vivatsāṃ vepamānāṃ ca krośantīṃ kurarīm iva",
  "GE09ram_06_u:2525": "6.039.009c katham āśvāsayiṣyāmi yadi yāsyāmi taṃ vinā",
  "GE09ram_06_u:2526": "6.039.010a kathaṃ vakṣyāmi śatrughnaṃ bharataṃ ca yaśasvinam",
  "GE09ram_06_u:2527": "6.039.010c mayā saha vanaṃ yāto vinā tenāgataḥ punaḥ",
  "GE09ram_06_u:2528": "6.039.011a upālambhaṃ na śakṣyāmi soḍhuṃ bata sumitrayā",
  "GE09ram_06_u:2529": "6.039.011c ihaiva dehaṃ tyakṣyāmi na hi jīvitum utsahe",
  "GE09ram_06_u:2530": "6.039.012a dhiṅ māṃ duṣkṛtakarmāṇam anāryaṃ yatkṛte hy asau",
  "GE09ram_06_u:2531": "6.039.012c lakṣmaṇaḥ patitaḥ śete śaratalpe gatāsuvat",
  "GE09ram_06_u:2532": "6.039.013a tvaṃ nityaṃ suviṣaṇṇaṃ mām āśvāsayasi lakṣmaṇa",
  "GE09ram_06_u:2533": "6.039.013c gatāsur nādya śaknoṣi mām ārtam abhibhāṣitum",
  "GE09ram_06_u:2534": "6.039.014a yenādya bahavo yuddhe rākṣasā nihatāḥ kṣitau",
  "GE09ram_06_u:2535": "6.039.014c tasyām eva kṣitau vīraḥ sa śete nihataḥ paraiḥ",
  "GE09ram_06_u:2536": "6.039.015a śayānaḥ śaratalpe 'smin svaśoṇitapariplutaḥ",
  "GE09ram_06_u:2537": "6.039.015c śarajālaiś cito bhāti bhāskaro 'stam iva vrajan",
  "GE09ram_06_u:2538": "6.039.016a bāṇābhihatamarmatvān na śaknoty abhivīkṣitum",
  "GE09ram_06_u:2539": "6.039.016c rujā cābruvato hy asya dṛṣṭirāgeṇa sūcyate",
  "GE09ram_06_u:2540": "6.039.017a yathaiva māṃ vanaṃ yāntam anuyāto mahādyutiḥ",
  "GE09ram_06_u:2541": "6.039.017c aham apy anuyāsyāmi tathaivainaṃ yamakṣayam",
  "GE09ram_06_u:2542": "6.039.018a iṣṭabandhujano nityaṃ māṃ ca nityam anuvrataḥ",
  "GE09ram_06_u:2543": "6.039.018c imām adya gato 'vasthāṃ mamānāryasya durnayaiḥ",
  "GE09ram_06_u:2544": "6.039.019a suruṣṭenāpi vīreṇa lakṣmaṇenā na saṃsmare",
  "GE09ram_06_u:2545": "6.039.019c paruṣaṃ vipriyaṃ vāpi śrāvitaṃ na kadā cana",
  "GE09ram_06_u:2546": "6.039.020a visasarjaikavegena pañcabāṇaśatāni yaḥ",
  "GE09ram_06_u:2547": "6.039.020c iṣvastreṣv adhikas tasmāt kārtavīryāc ca lakṣmaṇaḥ",
  "GE09ram_06_u:2548": "6.039.021a astrair astrāṇi yo hanyāc chakrasyāpi mahātmanaḥ",
  "GE09ram_06_u:2549": "6.039.021c so 'yam urvyāṃhataḥ śete mahārhaśayanocitaḥ",
  "GE09ram_06_u:2550": "6.039.022a tac ca mithyā pralaptaṃ māṃ pradhakṣyati na saṃśayaḥ",
  "GE09ram_06_u:2551": "6.039.022c yan mayā na kṛto rājā rākṣasānāṃ vibhīṣaṇaḥ",
  "GE09ram_06_u:2552": "6.039.023a asmin muhūrte sugrīva pratiyātum ito 'rhasi",
  "GE09ram_06_u:2553": "6.039.023c matvā hīnaṃ mayā rājan rāvaṇo 'bhidraved balī",
  "GE09ram_06_u:2554": "6.039.024a aṅgadaṃ tu puraskṛtya sasainyaḥ sasuhṛjjanaḥ",
  "GE09ram_06_u:2555": "6.039.024c sāgaraṃ tara sugrīva punas tenaiva setunā",
  "GE09ram_06_u:2556": "6.039.025a kṛtaṃ hanumatā kāryaṃ yad anyair duṣkaraṃ raṇe",
  "GE09ram_06_u:2557": "6.039.025c ṛkṣarājena tuṣyāmi golāṅgūlādhipena ca",
  "GE09ram_06_u:2558": "6.039.026a aṅgadena kṛtaṃ karma maindena dvividena ca",
  "GE09ram_06_u:2559": "6.039.026c yuddhaṃ kesariṇā saṃkhye ghoraṃ saṃpātinā kṛtam",
  "GE09ram_06_u:2560": "6.039.027a gavayena gavākṣeṇa śarabheṇa gajena ca",
  "GE09ram_06_u:2561": "6.039.027c anyaiś ca haribhir yuddhaṃ madārthe tyaktajīvitaiḥ",
  "GE09ram_06_u:2562": "6.039.028a na cātikramituṃ śakyaṃ daivaṃ sugrīva mānuṣaiḥ",
  "GE09ram_06_u:2563": "6.039.028c yat tu śakyaṃ vayasyena suhṛdā vā paraṃtapa",
  "GE09ram_06_u:2564": "6.039.028e kṛtaṃ sugrīva tat sarvaṃ bhavatādharmabhīruṇā",
  "GE09ram_06_u:2565": "6.039.029a mitrakāryaṃ kṛtam idaṃ bhavadbhir vānararṣabhāḥ",
  "GE09ram_06_u:2566": "6.039.029c anujñātā mayā sarve yatheṣṭaṃ gantum arhatha",
  "GE09ram_06_u:2567": "6.039.030a śuśruvus tasya te sarve vānarāḥ paridevitam",
  "GE09ram_06_u:2568": "6.039.030c vartayāṃ cakrur aśrūṇi netraiḥ kṛṣṇetarekṣaṇāḥ",
  "GE09ram_06_u:2569": "6.039.031a tataḥ sarvāṇy anīkāni sthāpayitvā vibhīṣaṇaḥ",
  "GE09ram_06_u:2570": "6.039.031c ājagāma gadāpāṇis tvarito yatra rāghavaḥ",
  "GE09ram_06_u:2571": "6.039.032a taṃ dṛṣṭvā tvaritaṃ yāntaṃ nīlāñjanacayopamam",
  "GE09ram_06_u:2572": "6.039.032c vānarā dudruvuḥ sarve manyamānās tu rāvaṇim",
  "GE09ram_06_u:2573": "6.040.001a athovāca mahātejā harirājo mahābalaḥ",
  "GE09ram_06_u:2574": "6.040.001c kim iyaṃ vyathitā senā mūḍhavāteva naur jale",
  "GE09ram_06_u:2575": "6.040.002a sugrīvasya vacaḥ śrutvā vāliputro 'ṅgado 'bravīt",
  "GE09ram_06_u:2576": "6.040.002c na tvaṃ paśyasi rāmaṃ ca lakṣmaṇaṃ ca mahābalam",
  "GE09ram_06_u:2577": "6.040.003a śarajālācitau vīrāv ubhau daśarathātmajau",
  "GE09ram_06_u:2578": "6.040.003c śaratalpe mahātmānau śayānāu rudhirokṣitau",
  "GE09ram_06_u:2579": "6.040.004a athābravīd vānarendraḥ sugrīvaḥ putram aṅgadam",
  "GE09ram_06_u:2580": "6.040.004c nānimittam idaṃ manye bhavitavyaṃ bhayena tu",
  "GE09ram_06_u:2581": "6.040.005a viṣaṇṇavadanā hy ete tyaktapraharaṇā diśaḥ",
  "GE09ram_06_u:2582": "6.040.005c prapalāyanti harayas trāsād utphullalocanāḥ",
  "GE09ram_06_u:2583": "6.040.006a anyonyasya na lajjante na nirīkṣanti pṛṣṭhataḥ",
  "GE09ram_06_u:2584": "6.040.006c viprakarṣanti cānyonyaṃ patitaṃ laṅghayanti ca",
  "GE09ram_06_u:2585": "6.040.007a etasminn antare vīro gadāpāṇir vibhīṣaṇaḥ",
  "GE09ram_06_u:2586": "6.040.007c sugrīvaṃ vardhayām āsa rāghavaṃ ca niraikṣata",
  "GE09ram_06_u:2587": "6.040.008a vibhīṣaṇaṃ taṃ sugrīvo dṛṣṭvā vānarabhīṣaṇam",
  "GE09ram_06_u:2588": "6.040.008c ṛkṣarājaṃ samīpasthaṃ jāmbavantam uvāca ha",
  "GE09ram_06_u:2589": "6.040.009a vibhīṣaṇo 'yaṃ saṃprāpto yaṃ dṛṣṭvā vānararṣabhāḥ",
  "GE09ram_06_u:2590": "6.040.009c vidravanti paritrastā rāvaṇātmajaśaṅkayā",
  "GE09ram_06_u:2591": "6.040.010a śīghram etān suvitrastān bahudhā vipradhāvitān",
  "GE09ram_06_u:2592": "6.040.010c paryavasthāpayākhyāhi vibhīṣaṇam upasthitam",
  "GE09ram_06_u:2593": "6.040.011a sugrīveṇaivam uktas tu jāmbavān ṛkṣapārthivaḥ",
  "GE09ram_06_u:2594": "6.040.011c vānarān sāntvayām āsa saṃnivartya prahāvataḥ",
  "GE09ram_06_u:2595": "6.040.012a te nivṛttāḥ punaḥ sarve vānarās tyaktasaṃbhramāḥ",
  "GE09ram_06_u:2596": "6.040.012c ṛkṣarājavacaḥ śrutvā taṃ ca dṛṣṭvā vibhīṣaṇam",
  "GE09ram_06_u:2597": "6.040.013a vibhīṣaṇas tu rāmasya dṛṣṭvā gātraṃ śaraiś citam",
  "GE09ram_06_u:2598": "6.040.013c lakṣmaṇasya ca dharmātmā babhūva vyathitendriyaḥ",
  "GE09ram_06_u:2599": "6.040.014a jalaklinnena hastena tayor netre pramṛjya ca",
  "GE09ram_06_u:2600": "6.040.014c śokasaṃpīḍitamanā ruroda vilalāpa ca",
  "GE09ram_06_u:2601": "6.040.015a imau tau sattvasaṃpannau vikrāntau priyasaṃyugau",
  "GE09ram_06_u:2602": "6.040.015c imām avasthāṃ gamitau rākasaiḥ kūṭayodhibhiḥ",
  "GE09ram_06_u:2603": "6.040.016a bhrātuḥ putreṇa me tena duṣputreṇa durātmanā",
  "GE09ram_06_u:2604": "6.040.016c rākṣasyā jihmayā buddhyā chalitāv ṛjuvikramau",
  "GE09ram_06_u:2605": "6.040.017a śarair imāv alaṃ viddhau rudhireṇa samukṣitau",
  "GE09ram_06_u:2606": "6.040.017c vasudhāyām ima suptau dṛśyete śalyakāv iva",
  "GE09ram_06_u:2607": "6.040.018a yayor vīryam upāśritya pratiṣṭhā kāṅkṣitā mayā",
  "GE09ram_06_u:2608": "6.040.018c tāv ubhau dehanāśāya prasuptau puruṣarṣabhau",
  "GE09ram_06_u:2609": "6.040.019a jīvann adya vipanno 'smi naṣṭarājyamanorathaḥ",
  "GE09ram_06_u:2610": "6.040.019c prāptapratijñaś ca ripuḥ sakāmo rāvaṇaḥ kṛtaḥ",
  "GE09ram_06_u:2611": "6.040.020a evaṃ vilapamānaṃ taṃ pariṣvajya vibhīṣaṇam",
  "GE09ram_06_u:2612": "6.040.020c sugrīvaḥ sattvasaṃpanno harirājo 'bravīd idam",
  "GE09ram_06_u:2613": "6.040.021a rājyaṃ prāpsyasi dharmajña laṅkāyāṃ nātra saṃśayaḥ",
  "GE09ram_06_u:2614": "6.040.021c rāvaṇaḥ saha putreṇa sa rājyaṃ neha lapsyate",
  "GE09ram_06_u:2615": "6.040.022a śarasaṃpīḍitāv etāv ubhau rāghavalakṣmaṇau",
  "GE09ram_06_u:2616": "6.040.022c tyaktvā mohaṃ vadhiṣyete sagaṇaṃ rāvaṇaṃ raṇe",
  "GE09ram_06_u:2617": "6.040.023a tam evaṃ sāntvayitvā tu samāśvāsya ca rākṣasaṃ",
  "GE09ram_06_u:2618": "6.040.023c suṣeṇaṃ śvaśuraṃ pārśve sugrīvas tam uvāca ha",
  "GE09ram_06_u:2619": "6.040.024a saha śūrair harigaṇair labdhasaṃjñāv ariṃdamau",
  "GE09ram_06_u:2620": "6.040.024c gaccha tvaṃ bhrātarau gṛhya kiṣkindhāṃ rāmalakṣmaṇau",
  "GE09ram_06_u:2621": "6.040.025a ahaṃ tu rāvaṇaṃ hatvā saputraṃ sahabāndhavam",
  "GE09ram_06_u:2622": "6.040.025c maithilīm ānayiṣyāmi śakro naṣṭām iva śriyam",
  "GE09ram_06_u:2623": "6.040.026a śrutvaitad vānarendrasya suṣeṇo vākyam abravīt",
  "GE09ram_06_u:2624": "6.040.026c devāsuraṃ mahāyuddham anubhūtaṃ sudāruṇam",
  "GE09ram_06_u:2625": "6.040.027a tadā sma dānavā devāñ śarasaṃsparśakovidāḥ",
  "GE09ram_06_u:2626": "6.040.027c nijaghnuḥ śastraviduṣaś chādayanto muhur muhuḥ",
  "GE09ram_06_u:2627": "6.040.028a tān ārtān naṣṭasaṃjñāṃś ca parāsūṃś ca bṛhaspatiḥ",
  "GE09ram_06_u:2628": "6.040.028c vidhyābhir mantrayuktābhir oṣadhībhiś cikitsati",
  "GE09ram_06_u:2629": "6.040.029a tāny auṣadhāny ānayituṃ kṣīrodaṃ yāntu sāgaram",
  "GE09ram_06_u:2630": "6.040.029c javena vānarāḥ śīghraṃ saṃpāti panasādayaḥ",
  "GE09ram_06_u:2631": "6.040.030a harayas tu vijānanti pārvatī te mahauṣadhī",
  "GE09ram_06_u:2632": "6.040.030c saṃjīvakaraṇīṃ divyāṃ viśalyāṃ devanirmitām",
  "GE09ram_06_u:2633": "6.040.031a candraś ca nāma droṇaś ca parvatau sāgarottame",
  "GE09ram_06_u:2634": "6.040.031c amṛtaṃ yatra mathitaṃ tatra te paramauṣadhī",
  "GE09ram_06_u:2635": "6.040.032a te tatra nihite devaiḥ parvate paramauṣadhī",
  "GE09ram_06_u:2636": "6.040.032c ayaṃ vāyusuto rājan hanūmāṃs tatra gacchatu",
  "GE09ram_06_u:2637": "6.040.033a etasminn antare vāyur meghāṃś cāpi savidyutaḥ",
  "GE09ram_06_u:2638": "6.040.033c paryasyan sāgare toyaṃ kampayann iva parvatān",
  "GE09ram_06_u:2639": "6.040.034a mahatā pakṣavātena sarve dvīpamahādrumāḥ",
  "GE09ram_06_u:2640": "6.040.034c nipetur bhagnaviṭapāḥ samūlā lavaṇāmbhasi",
  "GE09ram_06_u:2641": "6.040.035a abhavan pannagās trastā bhoginas tatravāsinaḥ",
  "GE09ram_06_u:2642": "6.040.035c śīghraṃ sarvāṇi yādāṃsi jagmuś ca lavaṇārṇavam",
  "GE09ram_06_u:2643": "6.040.036a tato muhūrtad garuḍaṃ vainateyaṃ mahābalam",
  "GE09ram_06_u:2644": "6.040.036c vānarā dadṛśuḥ sarve jvalantam iva pāvakam",
  "GE09ram_06_u:2645": "6.040.037a tam āgatam abhiprekṣya nāgās te vipradudruvuḥ",
  "GE09ram_06_u:2646": "6.040.037c yais tau satpuruṣau baddhau śarabhūtair mahābalau",
  "GE09ram_06_u:2647": "6.040.038a tataḥ suparṇaḥ kākutsthau dṛṣṭvā pratyabhinandya ca",
  "GE09ram_06_u:2648": "6.040.038c vimamarśa ca pāṇibhyāṃ mukhe candrasamaprabhe",
  "GE09ram_06_u:2649": "6.040.039a vainateyena saṃspṛṣṭās tayoḥ saṃruruhur vraṇāḥ",
  "GE09ram_06_u:2650": "6.040.039c suvarṇe ca tanū snigdhe tayor āśu babhūvatuḥ",
  "GE09ram_06_u:2651": "6.040.040a tejo vīryaṃ balaṃ cauja utsāhaś ca mahāguṇāḥ",
  "GE09ram_06_u:2652": "6.040.040c pradarśanaṃ ca buddhiś ca smṛtiś ca dviguṇaṃ tayoḥ",
  "GE09ram_06_u:2653": "6.040.041a tāv utthāpya mahāvīryau garuḍo vāsavopamau",
  "GE09ram_06_u:2654": "6.040.041c ubhau tau sasvaje hṛṣṭau rāmaś cainam uvāca ha",
  "GE09ram_06_u:2655": "6.040.042a bhavatprasādād vyasanaṃ rāvaṇiprabhavaṃ mahat",
  "GE09ram_06_u:2656": "6.040.042c āvām iha vyatikrāntau śīghraṃ ca balinau kṛtau",
  "GE09ram_06_u:2657": "6.040.043a yathā tātaṃ daśarathaṃ yathājaṃ ca pitāmaham",
  "GE09ram_06_u:2658": "6.040.043c tathā bhavantam āsādya hṛṣayaṃ me prasīdati",
  "GE09ram_06_u:2659": "6.040.044a ko bhavān rūpasaṃpanno divyasraganulepanaḥ",
  "GE09ram_06_u:2660": "6.040.044c vasāno viraje vastre divyābharaṇabhūṣitaḥ",
  "GE09ram_06_u:2661": "6.040.045a tam uvāca mahātejā vainateyo mahābalaḥ",
  "GE09ram_06_u:2662": "6.040.045c patatrirājaḥ prītātmā harṣaparyākulekṣaṇaḥ",
  "GE09ram_06_u:2663": "6.040.046a ahaṃ sakhā te kākutstha priyaḥ prāṇo bahiścaraḥ",
  "GE09ram_06_u:2664": "6.040.046c garutmān iha saṃprāpto yuvayoḥ sāhyakāraṇāt",
  "GE09ram_06_u:2665": "6.040.047a asurā vā mahāvīryā dānavā vā mahābalāḥ",
  "GE09ram_06_u:2666": "6.040.047c surāś cāpi sagandharvāḥ puraskṛtya śatakratum",
  "GE09ram_06_u:2667": "6.040.048a nemaṃ mokṣayituṃ śaktāḥ śarabandhaṃ sudāruṇam",
  "GE09ram_06_u:2668": "6.040.048c māyā balād indrajitā nirmitaṃ krūrakarmaṇā",
  "GE09ram_06_u:2669": "6.040.049a ete nāgāḥ kādraveyās tīkṣṇadaṃṣṭrāviṣolbaṇāḥ",
  "GE09ram_06_u:2670": "6.040.049c rakṣomāyā prabhāvena śarā bhūtvā tvadāśritāḥ",
  "GE09ram_06_u:2671": "6.040.050a sabhāgyaś cāsi dharmajña rāma satyaparākrama",
  "GE09ram_06_u:2672": "6.040.050c lakṣmaṇena saha bhrātrā samare ripughātinā",
  "GE09ram_06_u:2673": "6.040.051a imaṃ śrutvā tu vṛttāntaṃ tvaramāṇo 'ham āgataḥ",
  "GE09ram_06_u:2674": "6.040.051c sahasā yuvayoḥ snehāt sakhitvam anupālayan",
  "GE09ram_06_u:2675": "6.040.052a mokṣitau ca mahāghorād asmāt sāyakabandhanāt",
  "GE09ram_06_u:2676": "6.040.052c apramādaś ca kartavyo yuvābhyāṃ nityam eva hi",
  "GE09ram_06_u:2677": "6.040.053a prakṛtyā rākṣasāḥ sarve saṃgrāme kūṭayodhinaḥ",
  "GE09ram_06_u:2678": "6.040.053c śūrāṇāṃ śuddhabhāvānāṃ bhavatām ārjavaṃ balam",
  "GE09ram_06_u:2679": "6.040.054a tan na viśvasitavyaṃ vo rākṣasānāṃ raṇājire",
  "GE09ram_06_u:2680": "6.040.054c etenaivopamānena nityajihmā hi rākṣasāḥ",
  "GE09ram_06_u:2681": "6.040.055a evam uktvā tato rāmaṃ suparṇaḥ sumahābalaḥ",
  "GE09ram_06_u:2682": "6.040.055c pariṣvajya suhṛtsnigdham āpraṣṭum upacakrame",
  "GE09ram_06_u:2683": "6.040.056a sakhe rāghava dharmajña ripūṇām api vatsala",
  "GE09ram_06_u:2684": "6.040.056c abhyanujñātum icchāmi gamiṣyāmi yathāgatam",
  "GE09ram_06_u:2685": "6.040.057a bālavṛddhāvaśeṣāṃ tu laṅkāṃ kṛtvā śarormibhiḥ",
  "GE09ram_06_u:2686": "6.040.057c rāvaṇaṃ ca ripuṃ hatvā sītāṃ samupalapsyase",
  "GE09ram_06_u:2687": "6.040.058a ity evam uktvā vacanaṃ suparṇaḥ śīghravikramaḥ",
  "GE09ram_06_u:2688": "6.040.058c rāmaṃ ca virujaṃ kṛtvā madhye teṣāṃ vanaukasām",
  "GE09ram_06_u:2689": "6.040.059a pradakṣiṇaṃ tataḥ kṛtvā pariṣvajya ca vīryavān",
  "GE09ram_06_u:2690": "6.040.059c jagāmākāśam āviśya suparṇaḥ pavano yathā",
  "GE09ram_06_u:2691": "6.040.060a virujau rāghavau dṛṣṭvā tato vānarayūthapāḥ",
  "GE09ram_06_u:2692": "6.040.060c siṃhanādāṃs tadā nedur lāṅgūlaṃ dudhuvuś ca te",
  "GE09ram_06_u:2693": "6.040.061a tato bherīḥ samājaghnur mṛdaṅgāṃś ca vyanādayan",
  "GE09ram_06_u:2694": "6.040.061c dadhmuḥ śaṅkhān saṃprahṛṣṭāḥ kṣvelanty api yathāpuram",
  "GE09ram_06_u:2695": "6.040.062a āsphoṭyāsphoṭya vikrāntā vānarā nagayodhinaḥ",
  "GE09ram_06_u:2696": "6.040.062c drumān utpāṭya vividhāṃs tasthuḥ śatasahasraśaḥ",
  "GE09ram_06_u:2697": "6.040.063a visṛjanto mahānādāṃs trāsayanto niśācarān",
  "GE09ram_06_u:2698": "6.040.063c laṅkādvārāṇy upājagmur yoddhukāmāḥ plavaṃgamāḥ",
  "GE09ram_06_u:2699": "6.040.064a tatas tu bhīmas tumulo ninādo; babhūva śākhāmṛgayūthapānām",
  "GE09ram_06_u:2700": "6.040.064c kṣaye nidāghasya yathā ghanānāṃ; nādaḥ subhīmo nadatāṃ niśīthe",
  "GE09ram_06_u:2701": "6.041.001a teṣāṃ sutumulaṃ śabdaṃ vānarāṇāṃ tarasvinām",
  "GE09ram_06_u:2702": "6.041.001c nardatāṃ rākṣasaiḥ sārdhaṃ tadā śuśrāva rāvaṇaḥ",
  "GE09ram_06_u:2703": "6.041.002a snigdhagambhīranirghoṣaṃ śrutvā sa ninadaṃ bhṛśam",
  "GE09ram_06_u:2704": "6.041.002c sacivānāṃ tatas teṣāṃ madhye vacanam abravīt",
  "GE09ram_06_u:2705": "6.041.003a yathāsau saṃprahṛṣṭānāṃ vānarāṇāṃ samutthitaḥ",
  "GE09ram_06_u:2706": "6.041.003c bahūnāṃ sumahān nādo meghānām iva garjatām",
  "GE09ram_06_u:2707": "6.041.004a vyaktaṃ sumahatī prītir eteṣāṃ nātra saṃśayaḥ",
  "GE09ram_06_u:2708": "6.041.004c tathā hi vipulair nādaiś cukṣubhe varuṇālayaḥ",
  "GE09ram_06_u:2709": "6.041.005a tau tu baddhau śarais tīṣkṇair bhrātarau rāmalakṣmaṇau",
  "GE09ram_06_u:2710": "6.041.005c ayaṃ ca sumahān nādaḥ śaṅkāṃ janayatīva me",
  "GE09ram_06_u:2711": "6.041.006a etat tu vacanaṃ coktvā mantriṇo rākṣaseśvaraḥ",
  "GE09ram_06_u:2712": "6.041.006c uvāca nairṛtāṃs tatra samīpaparivartinaḥ",
  "GE09ram_06_u:2713": "6.041.007a jñāyatāṃ tūrṇam etaṣāṃ sarveṣāṃ vanacāriṇām",
  "GE09ram_06_u:2714": "6.041.007c śokakāle samutpanne harṣakāraṇam utthitam",
  "GE09ram_06_u:2715": "6.041.008a tathoktās tena saṃbhrāntāḥ prākāram adhiruhya te",
  "GE09ram_06_u:2716": "6.041.008c dadṛśuḥ pālitāṃ senāṃ sugrīveṇa mahātmanā",
  "GE09ram_06_u:2717": "6.041.009a tau ca muktau sughoreṇa śarabandhena rāghavau",
  "GE09ram_06_u:2718": "6.041.009c samutthitau mahābhāgau viṣeduḥ prekṣya rākṣasāḥ",
  "GE09ram_06_u:2719": "6.041.010a saṃtrastahṛdayā sarve prākārād avaruhya te",
  "GE09ram_06_u:2720": "6.041.010c viṣaṇṇavadanāḥ sarve rākṣasendram upasthitāḥ",
  "GE09ram_06_u:2721": "6.041.011a tad apriyaṃ dīnamukhā rāvaṇasya niśācarāḥ",
  "GE09ram_06_u:2722": "6.041.011c kṛtsnaṃ nivedayām āsur yathāvad vākyakovidāḥ",
  "GE09ram_06_u:2723": "6.041.012a yau tāv indrajitā yuddhe bhrātarau rāmalakṣmaṇau",
  "GE09ram_06_u:2724": "6.041.012c nibaddhau śarabandhena niṣprakampabhujau kṛtau",
  "GE09ram_06_u:2725": "6.041.013a vimuktau śarabandhena tau dṛśyete raṇājire",
  "GE09ram_06_u:2726": "6.041.013c pāśān iva gajāu chittvā gajendrasamavikramau",
  "GE09ram_06_u:2727": "6.041.014a tac chrutvā vacanaṃ teṣāṃ rākṣasendro mahābalaḥ",
  "GE09ram_06_u:2728": "6.041.014c cintāśokasamākrānto viṣaṇṇavadano 'bravīt",
  "GE09ram_06_u:2729": "6.041.015a ghorair dattavarair baddhau śarair āśīviṣomapaiḥ",
  "GE09ram_06_u:2730": "6.041.015c amoghaiḥ sūryasaṃkāśaiḥ pramathyendrajitā yudhi",
  "GE09ram_06_u:2731": "6.041.016a tam astrabandham āsādya yadi muktau ripū mama",
  "GE09ram_06_u:2732": "6.041.016c saṃśayastham idaṃ sarvam anupaśyāmy ahaṃ balam",
  "GE09ram_06_u:2733": "6.041.017a niṣphalāḥ khalu saṃvṛttāḥ śarā vāsukitejasaḥ",
  "GE09ram_06_u:2734": "6.041.017c ādattaṃ yais tu saṃgrāme ripūṇāṃ mama jīvitam",
  "GE09ram_06_u:2735": "6.041.018a evam uktvā tu saṃkruddho niśvasann urago yathā",
  "GE09ram_06_u:2736": "6.041.018c abravīd rakṣasāṃ madhye dhūmrākṣaṃ nāma rākasaṃ",
  "GE09ram_06_u:2737": "6.041.019a balena mahatā yukto rakṣasāṃ bhīmakarmaṇām",
  "GE09ram_06_u:2738": "6.041.019c tvaṃ vadhāyābhiniryāhi rāmasya saha vānaraiḥ",
  "GE09ram_06_u:2739": "6.041.020a evam uktas tu dhūmrākṣo rākṣasendreṇa dhīmatā",
  "GE09ram_06_u:2740": "6.041.020c kṛtvā praṇāmaṃ saṃhṛṣṭo nirjagāma nṛpālayāt",
  "GE09ram_06_u:2741": "6.041.021a abhiniṣkramya taddvāraṃ balādhyakṣam uvāca ha",
  "GE09ram_06_u:2742": "6.041.021c tvarayasva balaṃ tūrṇaṃ kiṃ cireṇa yuyutsataḥ",
  "GE09ram_06_u:2743": "6.041.022a dhūmrākṣasya vacaḥ śrutvā balādhyakṣo balānugaḥ",
  "GE09ram_06_u:2744": "6.041.022c balam udyojayām āsa rāvaṇasyājñayā drutam",
  "GE09ram_06_u:2745": "6.041.023a te baddhaghaṇṭā balino ghorarūpā niśācarāḥ",
  "GE09ram_06_u:2746": "6.041.023c vinardamānāḥ saṃhṛṣṭā dhūmrākṣaṃ paryavārayan",
  "GE09ram_06_u:2747": "6.041.024a vividhāyudhahastāś ca śūlamudgarapāṇayaḥ",
  "GE09ram_06_u:2748": "6.041.024c gadābhiḥ paṭṭasair daṇḍair āyasair musalair bhṛśam",
  "GE09ram_06_u:2749": "6.041.025a parighair bhiṇḍipālaiś ca bhallaiḥ prāsaiḥ paraśvadhaiḥ",
  "GE09ram_06_u:2750": "6.041.025c niryayū rākṣasā ghorā nardanto jaladā yathā",
  "GE09ram_06_u:2751": "6.041.026a rathaiḥ kavacinas tv anye dhvajaiś ca samalaṃkṛtaiḥ",
  "GE09ram_06_u:2752": "6.041.026c suvarṇajālavihitaiḥ kharaiś ca vividhānanaiḥ",
  "GE09ram_06_u:2753": "6.041.027a hayaiḥ paramaśīghraiś ca gajendraiś ca madotkaṭaiḥ",
  "GE09ram_06_u:2754": "6.041.027c niryayū rākṣasavyāghrā vyāghrā iva durāsadāḥ",
  "GE09ram_06_u:2755": "6.041.028a vṛkasiṃhamukhair yuktaṃ kharaiḥ kanakabhūṣaṇaiḥ",
  "GE09ram_06_u:2756": "6.041.028c āruroha rathaṃ divyaṃ dhūmrākṣaḥ kharanisvanaḥ",
  "GE09ram_06_u:2757": "6.041.029a sa niryāto mahāvīryo dhūmrākṣo rākṣasair vṛtaḥ",
  "GE09ram_06_u:2758": "6.041.029c prahasan paścimadvāraṃ hanūmān yatra yūthapaḥ",
  "GE09ram_06_u:2759": "6.041.030a prayāntaṃ tu mahāghoraṃ rākṣasaṃ bhīmadarśanam",
  "GE09ram_06_u:2760": "6.041.030c antarikṣagatāḥ krūrāḥ śakunāḥ pratyavārayan",
  "GE09ram_06_u:2761": "6.041.031a rathaśīrṣe mahābhīmo gṛdhraś ca nipapāta ha",
  "GE09ram_06_u:2762": "6.041.031c dhvajāgre grathitāś caiva nipetuḥ kuṇapāśanāḥ",
  "GE09ram_06_u:2763": "6.041.032a rudhirārdro mahāñ śvetaḥ kabandhaḥ patito bhuvi",
  "GE09ram_06_u:2764": "6.041.032c visvaraṃ cotsṛjan nādaṃ dhūmrākṣasya samīpataḥ",
  "GE09ram_06_u:2765": "6.041.033a vavarṣa rudhiraṃ devaḥ saṃcacāla ca medinī",
  "GE09ram_06_u:2766": "6.041.033c pratilomaṃ vavau vāyur nirghātasamanisvanaḥ",
  "GE09ram_06_u:2767": "6.041.033e timiraughāvṛtās tatra diśaś ca na cakāśire",
  "GE09ram_06_u:2768": "6.041.034a sa tūtpātāṃs tato dṛṣṭvā rākṣasānāṃ bhayāvahān",
  "GE09ram_06_u:2769": "6.041.034c prādurbhūtān sughorāṃś ca dhūmrākṣo vyathito 'bhavat",
  "GE09ram_06_u:2770": "6.041.035a tataḥ subhīmo bahubhir niśācarair; vṛto 'bhiniṣkramya raṇotsuko balī",
  "GE09ram_06_u:2771": "6.041.035c dadarśa tāṃ rāghavabāhupālitāṃ; samudrakalpāṃ bahuvānarīṃ camūm",
  "GE09ram_06_u:2772": "6.042.001a dhūmrākṣaṃ prekṣya niryāntaṃ rākṣasaṃ bhīmanisvanam",
  "GE09ram_06_u:2773": "6.042.001c vinedur vānarāḥ sarve prahṛṣṭā yuddhakāṅkṣiṇaḥ",
  "GE09ram_06_u:2774": "6.042.002a teṣāṃ tu tumulaṃ yuddhaṃ saṃjajñe harirakṣasām",
  "GE09ram_06_u:2775": "6.042.002c anyonyaṃ pādapair ghorair nighnataṃ śūlamudgaraiḥ",
  "GE09ram_06_u:2776": "6.042.003a rākṣasair vānarā ghorā vinikṛttāḥ samantataḥ",
  "GE09ram_06_u:2777": "6.042.003c vānarai rākṣasāś cāpi drumair bhūmau samīkṛtāḥ",
  "GE09ram_06_u:2778": "6.042.004a rākṣasāś cāpi saṃkruddhā vānarān niśitaiḥ śaraiḥ",
  "GE09ram_06_u:2779": "6.042.004c vivyadhur ghorasaṃkāśaiḥ kaṅkapatrair ajihmagaiḥ",
  "GE09ram_06_u:2780": "6.042.005a te gadābhiś ca bhīmābhiḥ paṭṭasaiḥ kūṭamudgaraiḥ",
  "GE09ram_06_u:2781": "6.042.005c ghoraiś ca parighaiś citrais triśūlaiś cāpi saṃśitaiḥ",
  "GE09ram_06_u:2782": "6.042.006a vidāryamāṇā rakṣobhir vānarās te mahābalāḥ",
  "GE09ram_06_u:2783": "6.042.006c amarṣāj janitoddharṣāś cakruḥ karmāṇy abhītavat",
  "GE09ram_06_u:2784": "6.042.007a śaranirbhinnagātrās te śūlanirbhinnadehinaḥ",
  "GE09ram_06_u:2785": "6.042.007c jagṛhus te drumāṃs tatra śilāś ca hariyūthapāḥ",
  "GE09ram_06_u:2786": "6.042.008a te bhīmavegā harayo nardamānās tatas tataḥ",
  "GE09ram_06_u:2787": "6.042.008c mamanthū rākṣasān bhīmān nāmāni ca babhāṣire",
  "GE09ram_06_u:2788": "6.042.009a tad babhūvādbhutaṃ ghoraṃ yuddhaṃ vānararakṣasām",
  "GE09ram_06_u:2789": "6.042.009c śilābhir vividhābhiś ca bahuśākhaiś ca pādapaiḥ",
  "GE09ram_06_u:2790": "6.042.010a rākṣasā mathitāḥ ke cid vānarair jitakāśibhiḥ",
  "GE09ram_06_u:2791": "6.042.010c vavarṣū rudhiraṃ ke cin mukhai rudhirabhojanāḥ",
  "GE09ram_06_u:2792": "6.042.011a pārśveṣu dāritāḥ ke cit ke cid rāśīkṛtā drumaiḥ",
  "GE09ram_06_u:2793": "6.042.011c śilābhiś cūrṇitāḥ ke cit ke cid dantair vidāritāḥ",
  "GE09ram_06_u:2794": "6.042.012a dhvajair vimathitair bhagnaiḥ kharaiś ca vinipātitaiḥ",
  "GE09ram_06_u:2795": "6.042.012c rathair vidhvaṃsitaiś cāpi patitai rajanīcaraiḥ",
  "GE09ram_06_u:2796": "6.042.013a vānarair bhīmavikrāntair āplutyāplutya vegitaiḥ",
  "GE09ram_06_u:2797": "6.042.013c rākṣasāḥ karajais tīkṣṇair mukheṣu vinikartitāḥ",
  "GE09ram_06_u:2798": "6.042.014a vivarṇavadanā bhūyo viprakīrṇaśiroruhāḥ",
  "GE09ram_06_u:2799": "6.042.014c mūḍhāḥ śoṇitagandhena nipetur dharaṇītale",
  "GE09ram_06_u:2800": "6.042.015a naye tu paramakruddhā rākṣasā bhīmavikramāḥ",
  "GE09ram_06_u:2801": "6.042.015c talair evābhidhāvanti vajrasparśasamair harīn",
  "GE09ram_06_u:2802": "6.042.016a vanarair āpatantas te vegitā vegavattaraiḥ",
  "GE09ram_06_u:2803": "6.042.016c muṣṭibhiś caraṇair dantaiḥ pādapaiś cāpapothitāḥ",
  "GE09ram_06_u:2804": "6.042.017a sanyaṃ tu vidrutaṃ dṛṣṭvā dhūmrākṣo rākṣasarṣabhaḥ",
  "GE09ram_06_u:2805": "6.042.017c krodhena kadanaṃ cakre vānarāṇāṃ yuyutsatām",
  "GE09ram_06_u:2806": "6.042.018a prāsaiḥ pramathitāḥ ke cid vānarāḥ śoṇitasravāḥ",
  "GE09ram_06_u:2807": "6.042.018c mudgarair āhatāḥ ke cit patitā dharaṇītale",
  "GE09ram_06_u:2808": "6.042.019a parighair mathitaḥ ke cid bhiṇḍipālair vidāritāḥ",
  "GE09ram_06_u:2809": "6.042.019c paṭṭasair āhatāḥ ke cid vihvalanto gatāsavaḥ",
  "GE09ram_06_u:2810": "6.042.020a ke cid vinihatā bhūmau rudhirārdrā vanaukasaḥ",
  "GE09ram_06_u:2811": "6.042.020c ke cid vidrāvitā naṣṭāḥ saṃkruddhai rākṣasair yudhi",
  "GE09ram_06_u:2812": "6.042.021a vibhinnahṛdayāḥ ke cid ekapārśvena śāyitāḥ",
  "GE09ram_06_u:2813": "6.042.021c vidāritāstraśūlai ca ke cid āntrair vinisrutāḥ",
  "GE09ram_06_u:2814": "6.042.022a tat subhīmaṃ mahad yuddhaṃ harirākasa saṃkulam",
  "GE09ram_06_u:2815": "6.042.022c prababhau śastrabahulaṃ śilāpādapasaṃkulam",
  "GE09ram_06_u:2816": "6.042.023a dhanurjyātantrimadhuraṃ hikkātālasamanvitam",
  "GE09ram_06_u:2817": "6.042.023c mandrastanitasaṃgītaṃ yuddhagāndharvam ābabhau",
  "GE09ram_06_u:2818": "6.042.024a dhūmrākṣas tu dhanuṣpāṇir vānarān raṇamūrdhani",
  "GE09ram_06_u:2819": "6.042.024c hasan vidrāvayām āsa diśas tāñ śaravṛṣṭibhiḥ",
  "GE09ram_06_u:2820": "6.042.025a dhūmrākṣeṇārditaṃ sainyaṃ vyathitaṃ dṛśya mārutiḥ",
  "GE09ram_06_u:2821": "6.042.025c abhyavartata saṃkruddhaḥ pragṛhya vipulāṃ śilām",
  "GE09ram_06_u:2822": "6.042.026a krodhād dviguṇatāmrākṣaḥ pitṛtulyaparākramaḥ",
  "GE09ram_06_u:2823": "6.042.026c śilāṃ tāṃ pātayām āsa dhūmrākṣasya rathaṃ prati",
  "GE09ram_06_u:2824": "6.042.027a āpatantīṃ śilāṃ dṛṣṭvā gadām udyamya saṃbhramāt",
  "GE09ram_06_u:2825": "6.042.027c rathād āplutya vegena vasudhāyāṃ vyatiṣṭhata",
  "GE09ram_06_u:2826": "6.042.028a sā pramathya rathaṃ tasya nipapāta śilābhuvi",
  "GE09ram_06_u:2827": "6.042.028c sacakrakūbaraṃ sāśvaṃ sadhvajaṃ saśarāsanam",
  "GE09ram_06_u:2828": "6.042.029a sa bhaṅktvā tu rathaṃ tasya hanūmān mārutātmajaḥ",
  "GE09ram_06_u:2829": "6.042.029c rakṣasāṃ kadanaṃ cakre saskandhaviṭapair drumaiḥ",
  "GE09ram_06_u:2830": "6.042.030a vibhinnaśiraso bhūtvā rākṣasāḥ śoṇitokṣitāḥ",
  "GE09ram_06_u:2831": "6.042.030c drumaiḥ pramathitāś cānye nipetur dharaṇītale",
  "GE09ram_06_u:2832": "6.042.031a vidrāvya rākṣasaṃ sainyaṃ hanūmān mārutātmajaḥ",
  "GE09ram_06_u:2833": "6.042.031c gireḥ śikharam ādāya dhūmrākṣam abhidudruve",
  "GE09ram_06_u:2834": "6.042.032a tam āpatantaṃ dhūmrākṣo gadām udyamya vīryavān",
  "GE09ram_06_u:2835": "6.042.032c vinardamānaḥ sahasā hanūmantam abhidravat",
  "GE09ram_06_u:2836": "6.042.033a tataḥ kruddhas tu vegena gadāṃ tāṃ bahukaṇṭakām",
  "GE09ram_06_u:2837": "6.042.033c pātayām āsa dhūmrākṣo mastake tu hanūmataḥ",
  "GE09ram_06_u:2838": "6.042.034a tāḍitaḥ sa tayā tatra gadayā bhīmarūpayā",
  "GE09ram_06_u:2839": "6.042.034c sa kapir mārutabalas taṃ prahāram acintayan",
  "GE09ram_06_u:2840": "6.042.034e dhūmrākṣasya śiro madhye giriśṛṅgam apātayat",
  "GE09ram_06_u:2841": "6.042.035a sa vihvalitasarvāṅgo giriśṛṅgeṇa tāḍitaḥ",
  "GE09ram_06_u:2842": "6.042.035c papāta sahasā bhūmau vikīrṇa iva parvataḥ",
  "GE09ram_06_u:2843": "6.042.036a dhūmrākṣaṃ nihataṃ dṛṣṭvā hataśeṣā niśācarāḥ",
  "GE09ram_06_u:2844": "6.042.036c trastāḥ praviviśur laṅkāṃ vadhyamānāḥ plavaṃgamaiḥ",
  "GE09ram_06_u:2845": "6.042.037a sa tu pavanasuto nihatya śatruṃ; kṣatajavahāḥ saritaś ca saṃvikīrya",
  "GE09ram_06_u:2846": "6.042.037c ripuvadhajanitaśramo mahātmā; mudam agamat kapibhiś ca pūjyamānaḥ",
  "GE09ram_06_u:2847": "6.043.001a dhūmrākṣaṃ nihataṃ śrutvā rāvaṇo rākṣaseśvaraḥ",
  "GE09ram_06_u:2848": "6.043.001c balādhyakṣam uvācedaṃ kṛtāñjalim upasthitam",
  "GE09ram_06_u:2849": "6.043.002a śīghraṃ niryāntu durdharṣā rākṣasā bhīmavikramāḥ",
  "GE09ram_06_u:2850": "6.043.002c akampanaṃ puraskṛtya sarvaśastraprakovidam",
  "GE09ram_06_u:2851": "6.043.003a tato nānāpraharaṇā bhīmākṣā bhīmadarśanāḥ",
  "GE09ram_06_u:2852": "6.043.003c niṣpetū rākṣasā mukhyā balādhyakṣapracoditāḥ",
  "GE09ram_06_u:2853": "6.043.004a ratham āsthāya vipulaṃ taptakāñcanakuṇḍalaḥ",
  "GE09ram_06_u:2854": "6.043.004c rākasaiḥ saṃvṛto ghorais tadā niryāty akampanaḥ",
  "GE09ram_06_u:2855": "6.043.005a na hi kampayituṃ śakyaḥ surair api mahāmṛdhe",
  "GE09ram_06_u:2856": "6.043.005c akampanas tatas teṣām āditya iva tejasā",
  "GE09ram_06_u:2857": "6.043.006a tasya nidhāvamānasya saṃrabdhasya yuyutsayā",
  "GE09ram_06_u:2858": "6.043.006c akasmād dainyam āgacchad dhayānāṃ rathavāhinām",
  "GE09ram_06_u:2859": "6.043.007a vyasphuran nayanaṃ cāsya savyaṃ yuddhābhinandinaḥ",
  "GE09ram_06_u:2860": "6.043.007c vivarṇo mukhavarṇaś ca gadgadaś cābhavat svaraḥ",
  "GE09ram_06_u:2861": "6.043.008a abhavat sudine cāpi durdine rūkṣamārutam",
  "GE09ram_06_u:2862": "6.043.008c ūcuḥ khagā mṛgāḥ sarve vācaḥ krūrā bhayāvahāḥ",
  "GE09ram_06_u:2863": "6.043.009a sa siṃhopacitaskandhaḥ śārdūlasamavikramaḥ",
  "GE09ram_06_u:2864": "6.043.009c tān utpātān acintyaiva nirjagāma raṇājiram",
  "GE09ram_06_u:2865": "6.043.010a tadā nirgacchatas tasya rakṣasaḥ saha rākṣasaiḥ",
  "GE09ram_06_u:2866": "6.043.010c babhūva sumahān nādaḥ kṣobhayann iva sāgaram",
  "GE09ram_06_u:2867": "6.043.011a tena śabdena vitrastā vānarāṇāṃ mahācamūḥ",
  "GE09ram_06_u:2868": "6.043.011c drumaśailapraharaṇā yoddhuṃ samavatiṣṭhata",
  "GE09ram_06_u:2869": "6.043.012a teṣāṃ yuddhaṃ mahāraudraṃ saṃjajñe kapirakṣasām",
  "GE09ram_06_u:2870": "6.043.012c rāmarāvaṇayor arthe samabhityaktajīvinām",
  "GE09ram_06_u:2871": "6.043.013a sarve hy atibalāḥ śūrāḥ sarve parvatasaṃnibhāḥ",
  "GE09ram_06_u:2872": "6.043.013c harayo rākṣasāś caiva parasparajighaṃsavaḥ",
  "GE09ram_06_u:2873": "6.043.014a teṣāṃ vinardātāṃ śabdaḥ saṃyuge 'titarasvinām",
  "GE09ram_06_u:2874": "6.043.014c śuśruve sumahān krodhād anyonyam abhigarjatām",
  "GE09ram_06_u:2875": "6.043.015a rajaś cāruṇavarṇābhaṃ subhīmam abhavad bhṛśam",
  "GE09ram_06_u:2876": "6.043.015c uddhūtaṃ harirakṣobhiḥ saṃrurodha diśo daśa",
  "GE09ram_06_u:2877": "6.043.016a anyonyaṃ rajasā tena kauśeyoddhūtapāṇḍunā",
  "GE09ram_06_u:2878": "6.043.016c saṃvṛtāni ca bhūtāni dadṛśur na raṇājire",
  "GE09ram_06_u:2879": "6.043.017a na dhvajo na patākāvā varma vā turago 'pi vā",
  "GE09ram_06_u:2880": "6.043.017c āyudhaṃ syandanaṃ vāpi dadṛśe tena reṇunā",
  "GE09ram_06_u:2881": "6.043.018a śabdaś ca sumahāṃs teṣāṃ nardatām abhidhāvatām",
  "GE09ram_06_u:2882": "6.043.018c śrūyate tumule yuddhe na rūpāṇi cakāśire",
  "GE09ram_06_u:2883": "6.043.019a harīn eva susaṃkruddhā harayo jaghnur āhave",
  "GE09ram_06_u:2884": "6.043.019c rākṣasāś cāpi rakṣāṃsi nijaghnus timire tadā",
  "GE09ram_06_u:2885": "6.043.020a parāṃś caiva vinighnantaḥ svāṃś ca vānararākṣasāḥ",
  "GE09ram_06_u:2886": "6.043.020c rudhirārdraṃ tadā cakrur mahīṃ paṅkānulepanām",
  "GE09ram_06_u:2887": "6.043.021a tatas tu rudhiraugheṇa siktaṃ vyapagataṃ rajaḥ",
  "GE09ram_06_u:2888": "6.043.021c śarīraśavasaṃkīrṇā babhūva ca vasuṃdharā",
  "GE09ram_06_u:2889": "6.043.022a drumaśaktiśilāprāsair gadāparighatomaraiḥ",
  "GE09ram_06_u:2890": "6.043.022c harayo rākṣasās tūrṇaṃ jaghnur anyonyam ojasā",
  "GE09ram_06_u:2891": "6.043.023a bāhubhiḥ parighākārair yudhyantaḥ parvatopamāḥ",
  "GE09ram_06_u:2892": "6.043.023c harayo bhīmakarmāṇo rākṣasāñ jaghnur āhave",
  "GE09ram_06_u:2893": "6.043.024a rākṣasāś cāpi saṃkruddhāḥ prāsatomarapāṇayaḥ",
  "GE09ram_06_u:2894": "6.043.024c kapīn nijaghnire tatra śastraiḥ paramadāruṇaiḥ",
  "GE09ram_06_u:2895": "6.043.025a harayas tv api rakṣāṃsi mahādrumamahāśmabhiḥ",
  "GE09ram_06_u:2896": "6.043.025c vidārayanty abhikramya śastrāṇy ācchidya vīryataḥ",
  "GE09ram_06_u:2897": "6.043.026a etasminn antare vīrā harayaḥ kumudo nalaḥ",
  "GE09ram_06_u:2898": "6.043.026c maindaś ca paramakruddhaś cakrur vegam anuttamam",
  "GE09ram_06_u:2899": "6.043.027a te tu vṛkṣair mahāvegā rākṣasānāṃ camūmukhe",
  "GE09ram_06_u:2900": "6.043.027c kadanaṃ sumaha cakrur līlayā hariyūthapāḥ",
  "GE09ram_06_u:2901": "6.044.001a tad dṛṣṭvā sumahat karma kṛtaṃ vānarasattamaiḥ",
  "GE09ram_06_u:2902": "6.044.001c krodham āhārayām āsa yudhi tīvram akampanaḥ",
  "GE09ram_06_u:2903": "6.044.002a krodhamūrchitarūpas tu dhnuvan paramakārmukam",
  "GE09ram_06_u:2904": "6.044.002c dṛṣṭvā tu karma śatrūṇāṃ sārathiṃ vākyam abravīt",
  "GE09ram_06_u:2905": "6.044.003a tatraiva tāvat tvaritaṃ rathaṃ prāpaya sārathe",
  "GE09ram_06_u:2906": "6.044.003c ete 'tra bahavo ghnanti subahūn rākṣasān raṇe",
  "GE09ram_06_u:2907": "6.044.004a ete 'tra balavanto hi bhīmakāyāś ca vānarāḥ",
  "GE09ram_06_u:2908": "6.044.004c drumaśailapraharaṇās tiṣṭhanti pramukhe mama",
  "GE09ram_06_u:2909": "6.044.005a etān nihantum icchāmi samaraślāghino hy aham",
  "GE09ram_06_u:2910": "6.044.005c etaiḥ pramathitaṃ sarvaṃ dṛśyate rākṣasaṃ balam",
  "GE09ram_06_u:2911": "6.044.006a tataḥ prajavitāśvena rathena rathināṃ varaḥ",
  "GE09ram_06_u:2912": "6.044.006c harīn abhyahanat krodhāc charajālair akampanaḥ",
  "GE09ram_06_u:2913": "6.044.007a na sthātuṃ vānarāḥ śekuḥ kiṃ punar yoddhum āhave",
  "GE09ram_06_u:2914": "6.044.007c akampanaśarair bhagnāḥ sarva eva pradudruvuḥ",
  "GE09ram_06_u:2915": "6.044.008a tān mṛtyuvaśam āpannān akampanavaśaṃ gatān",
  "GE09ram_06_u:2916": "6.044.008c samīkṣya hanumāñ jñātīn upatasthe mahābalaḥ",
  "GE09ram_06_u:2917": "6.044.009a taṃ mahāplavagaṃ dṛṣṭvā sarve plavagayūthapāḥ",
  "GE09ram_06_u:2918": "6.044.009c sametya samare vīrāḥ sahitāḥ paryavārayan",
  "GE09ram_06_u:2919": "6.044.010a vyavasthitaṃ hanūmantaṃ te dṛṣṭvā hariyūthapāḥ",
  "GE09ram_06_u:2920": "6.044.010c babhūvur balavanto hi balavantam upāśritāḥ",
  "GE09ram_06_u:2921": "6.044.011a akampanas tu śailābhaṃ hanūmantam avasthitam",
  "GE09ram_06_u:2922": "6.044.011c mahendra iva dhārābhiḥ śarair abhivavarṣa ha",
  "GE09ram_06_u:2923": "6.044.012a acintayitvā bāṇaughāñ śarīre patitāñ śitān",
  "GE09ram_06_u:2924": "6.044.012c akampanavadhārthāya mano dadhre mahābalaḥ",
  "GE09ram_06_u:2925": "6.044.013a sa prahasya mahātejā hanūmān mārutātmajaḥ",
  "GE09ram_06_u:2926": "6.044.013c abhidudrāva tad rakṣaḥ kampayann iva medinīm",
  "GE09ram_06_u:2927": "6.044.014a tasyābhinardamānasya dīpyamānasya tejasā",
  "GE09ram_06_u:2928": "6.044.014c babhūva rūpaṃ durdharṣaṃ dīptasyeva vibhāvasoḥ",
  "GE09ram_06_u:2929": "6.044.015a ātmānaṃ tv apraharaṇaṃ jñātvā krodhasamanvitaḥ",
  "GE09ram_06_u:2930": "6.044.015c śailam utpāṭayām āsa vegena haripuṃgavaḥ",
  "GE09ram_06_u:2931": "6.044.016a taṃ gṛhītvā mahāśailaṃ pāṇinaikena mārutiḥ",
  "GE09ram_06_u:2932": "6.044.016c vinadya sumahānādaṃ bhrāmayām āsa vīryavān",
  "GE09ram_06_u:2933": "6.044.017a tatas tam abhidudrāva rākṣasendram akampanam",
  "GE09ram_06_u:2934": "6.044.017c yathā hi namuciṃ saṃkhye vajreṇeva puraṃdaraḥ",
  "GE09ram_06_u:2935": "6.044.018a akampanas tu tad dṛṣṭvā giriśṛṅgaṃ samudyatam",
  "GE09ram_06_u:2936": "6.044.018c dūrād eva mahābāṇair ardhacandrair vyadārayat",
  "GE09ram_06_u:2937": "6.044.019a tat parvatāgram ākāśe rakṣobāṇavidāritam",
  "GE09ram_06_u:2938": "6.044.019c vikīrṇaṃ patitaṃ dṛṣṭvā hanūmān krodhamūrchitaḥ",
  "GE09ram_06_u:2939": "6.044.020a so 'śvakarṇaṃ samāsādya roṣadarpānvito hariḥ",
  "GE09ram_06_u:2940": "6.044.020c tūrṇam utpāṭayām āsa mahāgirim ivocchritam",
  "GE09ram_06_u:2941": "6.044.021a taṃ gṛhītvā mahāskandhaṃ so 'śvakarṇaṃ mahādyutiḥ",
  "GE09ram_06_u:2942": "6.044.021c prahasya parayā prītyā bhrāmayām āsa saṃyuge",
  "GE09ram_06_u:2943": "6.044.022a pradhāvann uruvegena prabhañjaṃs tarasā drumān",
  "GE09ram_06_u:2944": "6.044.022c hanūmān paramakruddhaś caraṇair dārayat kṣitim",
  "GE09ram_06_u:2945": "6.044.023a gajāṃś ca sagajārohān sarathān rathinas tathā",
  "GE09ram_06_u:2946": "6.044.023c jaghāna hanumān dhīmān rākṣasāṃś ca padātikān",
  "GE09ram_06_u:2947": "6.044.024a tam antakam iva kruddhaṃ samare prāṇahāriṇam",
  "GE09ram_06_u:2948": "6.044.024c hanūmantam abhiprekṣya rākṣasā vipradudruvuḥ",
  "GE09ram_06_u:2949": "6.044.025a tam āpatantaṃ saṃkruddhaṃ rākṣasānāṃ bhayāvaham",
  "GE09ram_06_u:2950": "6.044.025c dadarśākampano vīraś cukrodha ca nanāda ca",
  "GE09ram_06_u:2951": "6.044.026a sa caturdaśabhir bāṇaiḥ śitair dehavidāraṇaiḥ",
  "GE09ram_06_u:2952": "6.044.026c nirbibheda hanūmantaṃ mahāvīryam akampanaḥ",
  "GE09ram_06_u:2953": "6.044.027a sa tathā pratividdhas tu bahvībhiḥ śaravṛṣṭibhiḥ",
  "GE09ram_06_u:2954": "6.044.027c hanūmān dadṛśe vīraḥ prarūḍha iva sānumān",
  "GE09ram_06_u:2955": "6.044.028a tato 'nyaṃ vṛkṣam utpāṭya kṛtvā vegam anuttamam",
  "GE09ram_06_u:2956": "6.044.028c śirasy abhijaghānāśu rākṣasendram akampanam",
  "GE09ram_06_u:2957": "6.044.029a sa vṛkṣeṇa hatas tena sakrodhena mahātmanā",
  "GE09ram_06_u:2958": "6.044.029c rākṣaso vānarendreṇa papāta sa mamāra ca",
  "GE09ram_06_u:2959": "6.044.030a taṃ dṛṣṭvā nihataṃ bhūmau rākṣasendram akampanam",
  "GE09ram_06_u:2960": "6.044.030c vyathitā rākṣasāḥ sarve kṣitikampa iva drumāḥ",
  "GE09ram_06_u:2961": "6.044.031a tyaktapraharaṇāḥ sarve rākṣasās te parājitāḥ",
  "GE09ram_06_u:2962": "6.044.031c laṅkām abhiyayus trastā vānarais tair abhidrutāḥ",
  "GE09ram_06_u:2963": "6.044.032a te muktakeśāḥ saṃbhrāntā bhagnamānāḥ parājitāḥ",
  "GE09ram_06_u:2964": "6.044.032c sravacchramajalair aṅgaiḥ śvasanto vipradudruvuḥ",
  "GE09ram_06_u:2965": "6.044.033a anyonyaṃ pramamantus te viviśur nagaraṃ bhayāt",
  "GE09ram_06_u:2966": "6.044.033c pṛṣṭhatas te susaṃmūḍhāḥ prekṣamāṇā muhur muhuḥ",
  "GE09ram_06_u:2967": "6.044.034a teṣu laṅkāṃ praviṣṭeṣu rākṣaseṣu mahābalāḥ",
  "GE09ram_06_u:2968": "6.044.034c sametya harayaḥ sarve hanūmantam apūjayan",
  "GE09ram_06_u:2969": "6.044.035a so 'pi prahṛṣṭas tān sarvān harīn saṃpratyapūjayat",
  "GE09ram_06_u:2970": "6.044.035c hanūmān sattvasaṃpanno yathārham anukūlataḥ",
  "GE09ram_06_u:2971": "6.044.036a vineduś ca yathā prāṇaṃ harayo jitakāśinaḥ",
  "GE09ram_06_u:2972": "6.044.036c cakarṣuś ca punas tatra saprāṇān eva rākṣasān",
  "GE09ram_06_u:2973": "6.044.037a sa vīraśobhām abhajan mahākapiḥ; sametya rakṣāṃsi nihatya mārutiḥ",
  "GE09ram_06_u:2974": "6.044.037c mahāsuraṃ bhīmam amitranāśanaṃ; yathaiva viṣṇur balinaṃ camūmukhe",
  "GE09ram_06_u:2975": "6.044.038a apūjayan devagaṇās tadā kapiṃ; svayaṃ ca rāmo 'tibalaś ca lakṣmaṇaḥ",
  "GE09ram_06_u:2976": "6.044.038c tathaiva sugrīvamukhāḥ plavaṃgamā; vibhīṣaṇaś caiva mahābalas tadā",
  "GE09ram_06_u:2977": "6.045.001a akampanavadhaṃ śrutvā kruddho vai rākṣaseśvaraḥ",
  "GE09ram_06_u:2978": "6.045.001c kiṃ cid dīnamukhaś cāpi sacivāṃs tān udaikṣata",
  "GE09ram_06_u:2979": "6.045.002a sa tu dhyātvā muhūrtaṃ tu mantribhiḥ saṃvicārya ca",
  "GE09ram_06_u:2980": "6.045.002c purīṃ pariyayau laṅkāṃ sarvān gulmān avekṣitum",
  "GE09ram_06_u:2981": "6.045.003a tāṃ rākṣasagaṇair guptāṃ gulmair bahubhir āvṛtām",
  "GE09ram_06_u:2982": "6.045.003c dadarśa nagarīṃ laṅkāṃ patākādhvajamālinīm",
  "GE09ram_06_u:2983": "6.045.004a ruddhāṃ tu nagarīṃ dṛṣṭvā rāvaṇo rākṣaseśvaraḥ",
  "GE09ram_06_u:2984": "6.045.004c uvācāmarṣitaḥ kāle prahastaṃ yuddhakovidam",
  "GE09ram_06_u:2985": "6.045.005a purasyopaniviṣṭasya sahasā pīḍitasya ca",
  "GE09ram_06_u:2986": "6.045.005c nānyaṃ yuddhāt prapaśyāmi mokṣaṃ yuddhaviśārada",
  "GE09ram_06_u:2987": "6.045.006a ahaṃ vā kumbhakarṇo vā tvaṃ vā senāpatir mama",
  "GE09ram_06_u:2988": "6.045.006c indrajid vā nikumbho vā vaheyur bhāram īdṛśam",
  "GE09ram_06_u:2989": "6.045.007a sa tvaṃ balam itaḥ śīghram ādāya parigṛhya ca",
  "GE09ram_06_u:2990": "6.045.007c vijayāyābhiniryāhi yatra sarve vanaukasaḥ",
  "GE09ram_06_u:2991": "6.045.008a niryāṇād eva te nūnaṃ capalā harivāhinī",
  "GE09ram_06_u:2992": "6.045.008c nardatāṃ rākṣasendrāṇāṃ śrutvā nādaṃ draviṣyati",
  "GE09ram_06_u:2993": "6.045.009a capalā hy avinītāś ca calacittāś ca vānarāḥ",
  "GE09ram_06_u:2994": "6.045.009c na sahiṣyanti te nādaṃ siṃhanādam iva dvipāḥ",
  "GE09ram_06_u:2995": "6.045.010a vidrute ca bale tasmin rāmaḥ saumitriṇā saha",
  "GE09ram_06_u:2996": "6.045.010c avaśaste nirālambaḥ prahastavaśam eṣyati",
  "GE09ram_06_u:2997": "6.045.011a āpatsaṃśayitā śreyo nātra niḥsaṃśayīkṛtā",
  "GE09ram_06_u:2998": "6.045.011c pratilomānulomaṃ vā yad vā no manyase hitam",
  "GE09ram_06_u:2999": "6.045.012a rāvaṇenaivam uktas tu prahasto vāhinīpatiḥ",
  "GE09ram_06_u:3000": "6.045.012c rākṣasendram uvācedam asurendram ivośanā",
  "GE09ram_06_u:3001": "6.045.013a rājan mantritapūrvaṃ naḥ kuśalaiḥ saha mantribhiḥ",
  "GE09ram_06_u:3002": "6.045.013c vivādaś cāpi no vṛttaḥ samavekṣya parasparam",
  "GE09ram_06_u:3003": "6.045.014a pradānena tu sītāyāḥ śreyo vyavasitaṃ mayā",
  "GE09ram_06_u:3004": "6.045.014c apradāne punar yuddhaṃ dṛṣṭam etat tathaiva naḥ",
  "GE09ram_06_u:3005": "6.045.015a so 'haṃ dānaiś ca mānaiś ca satataṃ pūjitas tvayā",
  "GE09ram_06_u:3006": "6.045.015c sāntvaiś ca vividhaiḥ kāle kiṃ na kuryāṃ priyaṃ tava",
  "GE09ram_06_u:3007": "6.045.016a na hi me jīvitaṃ rakṣyaṃ putradāradhanāni vā",
  "GE09ram_06_u:3008": "6.045.016c tvaṃ paśya māṃ juhūṣantaṃ tvadarthe jīvitaṃ yudhi",
  "GE09ram_06_u:3009": "6.045.017a evam uktvā tu bhartāraṃ rāvaṇaṃ vāhinīpatiḥ",
  "GE09ram_06_u:3010": "6.045.017c samānayata me śīghraṃ rākṣasānāṃ mahad balam",
  "GE09ram_06_u:3011": "6.045.018a madbāṇāśanivegena hatānāṃ tu raṇājire",
  "GE09ram_06_u:3012": "6.045.018c adya tṛpyantu māṃsena pakṣiṇaḥ kānanaukasām",
  "GE09ram_06_u:3013": "6.045.019a ity uktās te prahastena balādhyakṣāḥ kṛtatvarāḥ",
  "GE09ram_06_u:3014": "6.045.019c balam udyojayām āsus tasmin rākṣasamandire",
  "GE09ram_06_u:3015": "6.045.020a sā babhūva muhūrtena tigmanānāvidhāyudhaiḥ",
  "GE09ram_06_u:3016": "6.045.020c laṅkā rākṣasavīrais tair gajair iva samākulā",
  "GE09ram_06_u:3017": "6.045.021a hutāśanaṃ tarpayatāṃ brāhmaṇāṃś ca namasyatām",
  "GE09ram_06_u:3018": "6.045.021c ājyagandhaprativahaḥ surabhir māruto vavau",
  "GE09ram_06_u:3019": "6.045.022a srajaś ca vividhākārā jagṛhus tv abhimantritāḥ",
  "GE09ram_06_u:3020": "6.045.022c saṃgrāmasajjāḥ saṃhṛṣṭā dhārayan rākṣasās tadā",
  "GE09ram_06_u:3021": "6.045.023a sadhanuṣkāḥ kavacino vegād āplutya rākṣasāḥ",
  "GE09ram_06_u:3022": "6.045.023c rāvaṇaṃ prekṣya rājānaṃ prahastaṃ paryavārayan",
  "GE09ram_06_u:3023": "6.045.024a athāmantrya ca rājānaṃ bherīm āhatya bhairavām",
  "GE09ram_06_u:3024": "6.045.024c āruroha rathaṃ divyaṃ prahastaḥ sajjakalpitam",
  "GE09ram_06_u:3025": "6.045.025a hayair mahājavair yuktaṃ samyak sūtasusaṃyutam",
  "GE09ram_06_u:3026": "6.045.025c mahājaladanirghoṣaṃ sākṣāc candrārkabhāsvaram",
  "GE09ram_06_u:3027": "6.045.026a uragadhvajadurdharṣaṃ suvarūthaṃ svapaskaram",
  "GE09ram_06_u:3028": "6.045.026c suvarṇajālasaṃyuktaṃ prahasantam iva śriyā",
  "GE09ram_06_u:3029": "6.045.027a tatas taṃ ratham āsthāya rāvaṇārpitaśāsanaḥ",
  "GE09ram_06_u:3030": "6.045.027c laṅkāyā niryayau tūrṇaṃ balena mahatā vṛtaḥ",
  "GE09ram_06_u:3031": "6.045.028a tato duṃdubhinirghoṣaḥ parjanyaninadopamaḥ",
  "GE09ram_06_u:3032": "6.045.028c śuśruve śaṅkhaśabdaś ca prayāte vāhinīpatau",
  "GE09ram_06_u:3033": "6.045.029a ninadantaḥ svarān ghorān rākṣasā jagmur agrataḥ",
  "GE09ram_06_u:3034": "6.045.029c bhīmarūpā mahākāyāḥ prahastasya puraḥsarāḥ",
  "GE09ram_06_u:3035": "6.045.030a vyūḍhenaiva sughoreṇa pūrvadvārāt sa niryayau",
  "GE09ram_06_u:3036": "6.045.030c gajayūthanikāśena balena mahatā vṛtaḥ",
  "GE09ram_06_u:3037": "6.045.031a sāgarapratimaughena vṛtas tena balena saḥ",
  "GE09ram_06_u:3038": "6.045.031c prahasto niryayau tūrṇaṃ kruddhaḥ kālāntakopamaḥ",
  "GE09ram_06_u:3039": "6.045.032a tasya niryāṇa ghoṣeṇa rākṣasānāṃ ca nardatām",
  "GE09ram_06_u:3040": "6.045.032c laṅkāyāṃ sarvabhūtāni vinedur vikṛtaiḥ svaraiḥ",
  "GE09ram_06_u:3041": "6.045.033a vyabhram ākāśam āviśya māṃsaśoṇitabhojanāḥ",
  "GE09ram_06_u:3042": "6.045.033c maṇḍalāny apasavyāni khagāś cakrū rathaṃ prati",
  "GE09ram_06_u:3043": "6.045.034a vamantyaḥ pāvakajvālāḥ śivā ghorā vavāśire",
  "GE09ram_06_u:3044": "6.045.035a antarikṣāt papātolkā vāyuś ca paruṣo vavau",
  "GE09ram_06_u:3045": "6.045.035c anyonyam abhisaṃrabdhā grahāś ca na cakāśire",
  "GE09ram_06_u:3046": "6.045.036a vavarṣū rudhiraṃ cāsya siṣicuś ca puraḥsarān",
  "GE09ram_06_u:3047": "6.045.036c ketumūrdhani gṛdhro 'sya vilīno dakṣiṇāmukhaḥ",
  "GE09ram_06_u:3048": "6.045.037a sārather bahuśaś cāsya saṃgrāmam avagāhataḥ",
  "GE09ram_06_u:3049": "6.045.037c pratodo nyapatad dhastāt sūtasya hayasādinaḥ",
  "GE09ram_06_u:3050": "6.045.038a niryāṇa śrīś ca yāsyāsīd bhāsvarā ca sudurlabhā",
  "GE09ram_06_u:3051": "6.045.038c sā nanāśa muhūrtena same ca skhalitā hayāḥ",
  "GE09ram_06_u:3052": "6.045.039a prahastaṃ tv abhiniryāntaṃ prakhyāta balapauruṣam",
  "GE09ram_06_u:3053": "6.045.039c yudhi nānāpraharaṇā kapisenābhyavartata",
  "GE09ram_06_u:3054": "6.045.040a atha ghoṣaḥ sutumulo harīṇāṃ samajāyata",
  "GE09ram_06_u:3055": "6.045.040c vṛkṣān ārujatāṃ caiva gurvīś cāgṛhṇatāṃ śilāḥ",
  "GE09ram_06_u:3056": "6.045.041a ubhe pramudite sainye rakṣogaṇavanaukasām",
  "GE09ram_06_u:3057": "6.045.041c vegitānāṃ samarthānām anyonyavadhakāṅkṣiṇām",
  "GE09ram_06_u:3058": "6.045.041e parasparaṃ cāhvayatāṃ ninādaḥ śrūyate mahān",
  "GE09ram_06_u:3059": "6.045.042a tataḥ prahastaḥ kapirājavāhinīm; abhipratasthe vijayāya durmatiḥ",
  "GE09ram_06_u:3060": "6.045.042c vivṛddhavegāṃ ca viveśa tāṃ camūṃ; yathā mumūrṣuḥ śalabho vibhāvasum",
  "GE09ram_06_u:3061": "6.046.001a tataḥ prahastaṃ niryāntaṃ bhīmaṃ bhīmaparākramam",
  "GE09ram_06_u:3062": "6.046.001c garjantaṃ sumahākāyaṃ rākṣasair abhisaṃvṛtam",
  "GE09ram_06_u:3063": "6.046.002a dadarśa mahatī senā vānarāṇāṃ balīyasām",
  "GE09ram_06_u:3064": "6.046.002c atisaṃjātaroṣāṇāṃ prahastam abhigarjatām",
  "GE09ram_06_u:3065": "6.046.003a khaḍgaśaktyaṣṭibāṇāś ca śūlāni musalāni ca",
  "GE09ram_06_u:3066": "6.046.003c gadāś ca parighāḥ prāsā vividhāś ca paraśvadhāḥ",
  "GE09ram_06_u:3067": "6.046.004a dhanūṃṣi ca vicitrāṇi rākṣasānāṃ jayaiṣiṇām",
  "GE09ram_06_u:3068": "6.046.004c pragṛhītāny aśobhanta vānarān abhidhāvatām",
  "GE09ram_06_u:3069": "6.046.005a jagṛhuḥ pādapāṃś cāpi puṣpitān vānararṣabhāḥ",
  "GE09ram_06_u:3070": "6.046.005c śilāś ca vipulā dīrghā yoddhukāmāḥ plavaṃgamāḥ",
  "GE09ram_06_u:3071": "6.046.006a teṣām anyonyam āsādya saṃgrāmaḥ sumahān abhūt",
  "GE09ram_06_u:3072": "6.046.006c bahūnām aśmavṛṣṭiṃ ca śaravṛṣṭiṃ ca varṣatām",
  "GE09ram_06_u:3073": "6.046.007a bahavo rākṣasā yuddhe bahūn vānarayūthapān",
  "GE09ram_06_u:3074": "6.046.007c vānarā rākṣasāṃś cāpi nijaghnur bahavo bahūn",
  "GE09ram_06_u:3075": "6.046.008a śūlaiḥ pramathitāḥ ke cit ke cit tu paramāyudhaiḥ",
  "GE09ram_06_u:3076": "6.046.008c parighair āhatāḥ ke cit ke cic chinnāḥ paraśvadhaiḥ",
  "GE09ram_06_u:3077": "6.046.009a nirucchvāsāḥ punaḥ ke cit patitā dharaṇītale",
  "GE09ram_06_u:3078": "6.046.009c vibhinnahṛdayāḥ ke cid iṣusaṃtānasaṃditāḥ",
  "GE09ram_06_u:3079": "6.046.010a ke cid dvidhākṛtāḥ khaḍgaiḥ sphurantaḥ patitā bhuvi",
  "GE09ram_06_u:3080": "6.046.010c vānarā rākṣasaiḥ śūlaiḥ pārśvataś ca vidāritāḥ",
  "GE09ram_06_u:3081": "6.046.011a vānaraiś cāpi saṃkruddhai rākṣasaughāḥ samantataḥ",
  "GE09ram_06_u:3082": "6.046.011c pādapair giriśṛṅgaiś ca saṃpiṣṭā vasudhātale",
  "GE09ram_06_u:3083": "6.046.012a vajrasparśatalair hastair muṣṭibhiś ca hatā bhṛśam",
  "GE09ram_06_u:3084": "6.046.012c vemuḥ śoṇitam āsyebhyo viśīrṇadaśanekṣaṇaḥ",
  "GE09ram_06_u:3085": "6.046.013a ārtasvaraṃ ca svanatāṃ siṃhanādaṃ ca nardatām",
  "GE09ram_06_u:3086": "6.046.013c babhūva tumulaḥ śabdo harīṇāṃ rakṣasāṃ yudhi",
  "GE09ram_06_u:3087": "6.046.014a vānarā rākṣasāḥ kruddhā vīramārgam anuvratāḥ",
  "GE09ram_06_u:3088": "6.046.014c vivṛttanayanāḥ krūrāś cakruḥ karmāṇy abhītavat",
  "GE09ram_06_u:3089": "6.046.015a narāntakaḥ kumbhahanur mahānādaḥ samunnataḥ",
  "GE09ram_06_u:3090": "6.046.015c ete prahastasacivāḥ sarve jaghnur vanaukasaḥ",
  "GE09ram_06_u:3091": "6.046.016a teṣām āpatatāṃ śīghraṃ nighnatāṃ cāpi vānarān",
  "GE09ram_06_u:3092": "6.046.016c dvivido giriśṛṅgeṇa jaghānaikaṃ narāntakam",
  "GE09ram_06_u:3093": "6.046.017a durmukhaḥ punar utpāṭya kapiḥ sa vipuladrumam",
  "GE09ram_06_u:3094": "6.046.017c rākṣasaṃ kṣiprahastas tu samunnatam apothayat",
  "GE09ram_06_u:3095": "6.046.018a jāmbavāṃs tu susaṃkruddhaḥ pragṛhya mahatīṃ śilām",
  "GE09ram_06_u:3096": "6.046.018c pātayām āsa tejasvī mahānādasya vakṣasi",
  "GE09ram_06_u:3097": "6.046.019a atha kumbhahanus tatra tāreṇāsādya vīryavān",
  "GE09ram_06_u:3098": "6.046.019c vṛkṣeṇābhihato mūrdhni prāṇāṃs tatyāja rākṣasaḥ",
  "GE09ram_06_u:3099": "6.046.020a amṛṣyamāṇas tat karma prahasto ratham āsthitaḥ",
  "GE09ram_06_u:3100": "6.046.020c cakāra kadanaṃ ghoraṃ dhanuṣpāṇir vanaukasām",
  "GE09ram_06_u:3101": "6.046.021a āvarta iva saṃjajñe ubhayoḥ senayos tadā",
  "GE09ram_06_u:3102": "6.046.021c kṣubhitasyāprameyasya sāgarasyeva nisvanaḥ",
  "GE09ram_06_u:3103": "6.046.022a mahatā hi śaraugheṇa prahasto yuddhakovidaḥ",
  "GE09ram_06_u:3104": "6.046.022c ardayām āsa saṃkruddho vānarān paramāhave",
  "GE09ram_06_u:3105": "6.046.023a vānarāṇāṃ śarīrais tu rākṣasānāṃ ca medinī",
  "GE09ram_06_u:3106": "6.046.023c babhūva nicitā ghorā patitair iva parvataiḥ",
  "GE09ram_06_u:3107": "6.046.024a sā mahīrudhiraugheṇa pracchannā saṃprakāśate",
  "GE09ram_06_u:3108": "6.046.024c saṃchannā mādhave māsi palāśair iva puṣpitaiḥ",
  "GE09ram_06_u:3109": "6.046.025a hatavīraughavaprāṃ tu bhagnāyudhamahādrumām",
  "GE09ram_06_u:3110": "6.046.025c śoṇitaughamahātoyāṃ yamasāgaragāminīm",
  "GE09ram_06_u:3111": "6.046.026a yakṛtplīhamahāpaṅkāṃ vinikīrṇāntraśaivalām",
  "GE09ram_06_u:3112": "6.046.026c bhinnakāyaśiromīnām aṅgāvayavaśāḍvalām",
  "GE09ram_06_u:3113": "6.046.027a gṛdhrahaṃsagaṇākīrṇāṃ kaṅkasārasasevitām",
  "GE09ram_06_u:3114": "6.046.027c medhaḥphenasamākīrṇām ārtastanitanisvanām",
  "GE09ram_06_u:3115": "6.046.028a tāṃ kāpuruṣadustārāṃ yuddhabhūmimayīṃ nadīm",
  "GE09ram_06_u:3116": "6.046.028c nadīm iva ghanāpāye haṃsasārasasevitām",
  "GE09ram_06_u:3117": "6.046.029a rākṣasāḥ kapimukhyāś ca terus tāṃ dustarāṃ nadīm",
  "GE09ram_06_u:3118": "6.046.029c yathā padmarajodhvastāṃ nalinīṃ gajayūthapāḥ",
  "GE09ram_06_u:3119": "6.046.030a tataḥ sṛjantaṃ bāṇaughān prahastaṃ syandane sthitam",
  "GE09ram_06_u:3120": "6.046.030c dadarśa tarasā nīlo vinighnantaṃ plavaṃgamān",
  "GE09ram_06_u:3121": "6.046.031a sa taṃ paramadurdharṣam āpatantaṃ mahākapiḥ",
  "GE09ram_06_u:3122": "6.046.031c prahastaṃ tāḍayām āsa vṛkṣam utpāṭya vīryavān",
  "GE09ram_06_u:3123": "6.046.032a sa tenābhihataḥ kruddho nadan rākṣasapuṃgavaḥ",
  "GE09ram_06_u:3124": "6.046.032c vavarṣa śaravarṣāṇi plavagānāṃ camūpatau",
  "GE09ram_06_u:3125": "6.046.033a apārayan vārayituṃ pratyagṛhṇān nimīlitaḥ",
  "GE09ram_06_u:3126": "6.046.033c yathaiva govṛṣo varṣaṃ śāradaṃ śīghram āgatam",
  "GE09ram_06_u:3127": "6.046.034a evam eva prahastasya śaravarṣaṃ durāsadam",
  "GE09ram_06_u:3128": "6.046.034c nimīlitākṣaḥ sahasā nīlaḥ sehe sudāruṇam",
  "GE09ram_06_u:3129": "6.046.035a roṣitaḥ śaravarṣeṇa sālena mahatā mahān",
  "GE09ram_06_u:3130": "6.046.035c prajaghāna hayān nīlaḥ prahastasya manojavān",
  "GE09ram_06_u:3131": "6.046.036a vidhanus tu kṛtas tena prahasto vāhinīpatiḥ",
  "GE09ram_06_u:3132": "6.046.036c pragṛhya musalaṃ ghoraṃ syandanād avapupluve",
  "GE09ram_06_u:3133": "6.046.037a tāv ubhau vāhinīmukhyau jātaroṣau tarasvinau",
  "GE09ram_06_u:3134": "6.046.037c sthitau kṣatajadigdhāṅgau prabhinnāv iva kuñjarau",
  "GE09ram_06_u:3135": "6.046.038a ullikhantau sutīkṣṇābhir daṃṣṭrābhir itaretaram",
  "GE09ram_06_u:3136": "6.046.038c siṃhaśārdūlasadṛśau siṃhaśārdūlaceṣṭitau",
  "GE09ram_06_u:3137": "6.046.039a vikrāntavijayau vīrau samareṣv anivartinau",
  "GE09ram_06_u:3138": "6.046.039c kāṅkṣamāṇau yaśaḥ prāptuṃ vṛtravāsavayoḥ samau",
  "GE09ram_06_u:3139": "6.046.040a ājaghāna tadā nīlaṃ lalāṭe musalena saḥ",
  "GE09ram_06_u:3140": "6.046.040c prahastaḥ paramāyastas tasya susrāva śoṇitam",
  "GE09ram_06_u:3141": "6.046.041a tataḥ śoṇitadigdhāṅgaḥ pragṛhya sumahātarum",
  "GE09ram_06_u:3142": "6.046.041c prahastasyorasi kruddho visasarja mahākapiḥ",
  "GE09ram_06_u:3143": "6.046.042a tam acintyaprahāraṃ sa pragṛhya musalaṃ mahat",
  "GE09ram_06_u:3144": "6.046.042c abhidudrāva balinaṃ balī nīlaṃ plavaṃgamam",
  "GE09ram_06_u:3145": "6.046.043a tam ugravegaṃ saṃrabdham āpatantaṃ mahākapiḥ",
  "GE09ram_06_u:3146": "6.046.043c tataḥ saṃprekṣya jagrāha mahāvego mahāśilām",
  "GE09ram_06_u:3147": "6.046.044a tasya yuddhābhikāmasya mṛdhe musalayodhinaḥ",
  "GE09ram_06_u:3148": "6.046.044c prahastasya śilāṃ nīlo mūrdhni tūrṇam apātayat",
  "GE09ram_06_u:3149": "6.046.045a sā tena kapimukhyena vimuktā mahatī śilā",
  "GE09ram_06_u:3150": "6.046.045c bibheda bahudhā ghorā prahastasya śiras tadā",
  "GE09ram_06_u:3151": "6.046.046a sa gatāsur gataśrīko gatasattvo gatendriyaḥ",
  "GE09ram_06_u:3152": "6.046.046c papāta sahasā bhūmau chinnamūla iva drumaḥ",
  "GE09ram_06_u:3153": "6.046.047a vibhinnaśirasas tasya bahu susrāvaśoṇitam",
  "GE09ram_06_u:3154": "6.046.047c śarīrād api susrāva gireḥ prasravaṇaṃ yathā",
  "GE09ram_06_u:3155": "6.046.048a hate prahaste nīlena tad akampyaṃ mahad balam",
  "GE09ram_06_u:3156": "6.046.048c rakṣasām aprahṛṣṭānāṃ laṅkām abhijagāma ha",
  "GE09ram_06_u:3157": "6.046.049a na śekuḥ samavasthātuṃ nihate vāhinīpatau",
  "GE09ram_06_u:3158": "6.046.049c setubandhaṃ samāsādya viśīrṇaṃ salilaṃ yathā",
  "GE09ram_06_u:3159": "6.046.050a hate tasmiṃś camūmukhye rākṣasas te nirudyamāḥ",
  "GE09ram_06_u:3160": "6.046.050c rakṣaḥpatigṛhaṃ gatvā dhyānamūkatvam āgatāḥ",
  "GE09ram_06_u:3161": "6.046.051a tatas tu nīlo vijayī mahābalaḥ; praśasyamānaḥ svakṛtena karmaṇā",
  "GE09ram_06_u:3162": "6.046.051c sametya rāmeṇa salakṣmaṇena; prahṛṣṭarūpas tu babhūva yūthapaḥ",
  "GE09ram_06_u:3163": "6.047.001a tasmin hate rākṣasasainyapāle; plavaṃgamānām ṛṣabheṇa yuddhe",
  "GE09ram_06_u:3164": "6.047.001c bhīmāyudhaṃ sāgaratulyavegaṃ; pradudruve rākṣasarājasainyam",
  "GE09ram_06_u:3165": "6.047.002a gatvā tu rakṣo'dhipateḥ śaśaṃsuḥ; senāpatiṃ pāvakasūnuśastam",
  "GE09ram_06_u:3166": "6.047.002c tac cāpi teṣāṃ vacanaṃ niśamya; rakṣo'dhipaḥ krodhavaśaṃ jagāma",
  "GE09ram_06_u:3167": "6.047.003a saṃkhye prahastaṃ nihataṃ niśamya; śokārditaḥ krodhaparītacetāḥ",
  "GE09ram_06_u:3168": "6.047.003c uvāca tān nairṛtayodhamukhyān; indro yathā cāmarayodhamukhyān",
  "GE09ram_06_u:3169": "6.047.004a nāvajñā ripave kāryā yair indrabalasūdanaḥ",
  "GE09ram_06_u:3170": "6.047.004c sūditaḥ sainyapālo me sānuyātraḥ sakuñjaraḥ",
  "GE09ram_06_u:3171": "6.047.005a so 'haṃ ripuvināśāya vijayāyāvicārayan",
  "GE09ram_06_u:3172": "6.047.005c svayam eva gamiṣyāmi raṇaśīrṣaṃ tad adbhutam",
  "GE09ram_06_u:3173": "6.047.006a adya tad vānarānīkaṃ rāmaṃ ca sahalakṣmaṇam",
  "GE09ram_06_u:3174": "6.047.006c nirdahiṣyāmi bāṇaughair vanaṃ dīptair ivāgnibhiḥ",
  "GE09ram_06_u:3175": "6.047.007a sa evam uktvā jvalanaprakāśaṃ; rathaṃ turaṃgottamarājiyuktam",
  "GE09ram_06_u:3176": "6.047.007c prakāśamānaṃ vapuṣā jvalantaṃ; samārurohāmararājaśatruḥ",
  "GE09ram_06_u:3177": "6.047.008a sa śaṅkhabherīpaṭaha praṇādair; āsphoṭitakṣveḍitasiṃhanādaiḥ",
  "GE09ram_06_u:3178": "6.047.008c puṇyaiḥ stavaiś cāpy abhipūjyamānas; tadā yayau rākṣasarājamukhyaḥ",
  "GE09ram_06_u:3179": "6.047.009a sa śailajīmūtanikāśa rūpair; māṃsāśanaiḥ pāvakadīptanetraiḥ",
  "GE09ram_06_u:3180": "6.047.009c babhau vṛto rākṣasarājamukhyair; bhūtair vṛto rudra ivāmareśaḥ",
  "GE09ram_06_u:3181": "6.047.010a tato nagaryāḥ sahasā mahaujā; niṣkramya tad vānarasainyam ugram",
  "GE09ram_06_u:3182": "6.047.010c mahārṇavābhrastanitaṃ dadarśa; samudyataṃ pādapaśailahastam",
  "GE09ram_06_u:3183": "6.047.011a tad rākṣasānīkam atipracaṇḍam; ālokya rāmo bhujagendrabāhuḥ",
  "GE09ram_06_u:3184": "6.047.011c vibhīṣaṇaṃ śastrabhṛtāṃ variṣṭham; uvāca senānugataḥ pṛthuśrīḥ",
  "GE09ram_06_u:3185": "6.047.012a nānāpatākādhvajaśastrajuṣṭaṃ; prāsāsiśūlāyudhacakrajuṣṭam",
  "GE09ram_06_u:3186": "6.047.012c sainyaṃ nagendropamanāgajuṣṭaṃ; kasyedam akṣobhyam abhīrujuṣṭam",
  "GE09ram_06_u:3187": "6.047.013a tatas tu rāmasya niśamya vākyaṃ; vibhīṣaṇaḥ śakrasamānavīryaḥ",
  "GE09ram_06_u:3188": "6.047.013c śaśaṃsa rāmasya balapravekaṃ; mahātmanāṃ rākṣasapuṃgavānām",
  "GE09ram_06_u:3189": "6.047.014a yo 'sau gajaskandhagato mahātmā; navoditārkopamatāmravaktraḥ",
  "GE09ram_06_u:3190": "6.047.014c prakampayan nāgaśiro 'bhyupaiti hy; akampanaṃ tv enam avehi rājan",
  "GE09ram_06_u:3191": "6.047.015a yo 'sau rathastho mṛgarājaketur; dhūnvan dhanuḥ śakradhanuḥprakāśam",
  "GE09ram_06_u:3192": "6.047.015c karīva bhāty ugravivṛttadaṃṣṭraḥ; sa indrajin nāma varapradhānaḥ",
  "GE09ram_06_u:3193": "6.047.016a yaś caiṣa vindhyāstamahendrakalpo; dhanvī rathastho 'tiratho 'tivīryaḥ",
  "GE09ram_06_u:3194": "6.047.016c visphārayaṃś cāpam atulyamānaṃ; nāmnātikāyo 'tivivṛddhakāyaḥ",
  "GE09ram_06_u:3195": "6.047.017a yo 'sau navārkoditatāmracakṣur; āruhya ghaṇṭāninadapraṇādam",
  "GE09ram_06_u:3196": "6.047.017c gajaṃ kharaṃ garjati vai mahātmā; mahodaro nāma sa eṣa vīraḥ",
  "GE09ram_06_u:3197": "6.047.018a yo 'sau hayaṃ kāñcanacitrabhāṇḍam; āruhya saṃdhyābhragiriprakāśam",
  "GE09ram_06_u:3198": "6.047.018c prāsaṃ samudyamya marīcinaddhaṃ; piśāca eṣāśanitulyavegaḥ",
  "GE09ram_06_u:3199": "6.047.019a yaś caiṣa śūlaṃ niśitaṃ pragṛhya; vidyutprabhaṃ kiṃkaravajravegam",
  "GE09ram_06_u:3200": "6.047.019c vṛṣendram āsthāya giriprakāśam; āyāti so 'sau triśirā yaśasvī",
  "GE09ram_06_u:3201": "6.047.020a asau ca jīmūtanikāśa rūpaḥ; kumbhaḥ pṛthuvyūḍhasujātavakṣāḥ",
  "GE09ram_06_u:3202": "6.047.020c samāhitaḥ pannagarājaketur; visphārayan bhāti dhanur vidhūnvan",
  "GE09ram_06_u:3203": "6.047.021a yaś caiṣa jāmbūnadavajrajuṣṭaṃ; dīptaṃ sadhūmaṃ parighaṃ pragṛhya",
  "GE09ram_06_u:3204": "6.047.021c āyāti rakṣobalaketubhūtaḥ; so 'sau nikumbho 'dbhutaghorakarmā",
  "GE09ram_06_u:3205": "6.047.022a yaś caiṣa cāpāsiśaraughajuṣṭaṃ; patākinaṃ pāvakadīptarūpam",
  "GE09ram_06_u:3206": "6.047.022c rathaṃ samāsthāya vibhāty udagro; narāntako 'sau nagaśṛṅgayodhī",
  "GE09ram_06_u:3207": "6.047.023a yaś caiṣa nānāvidhaghorarūpair; vyāghroṣṭranāgendramṛgendravaktraiḥ",
  "GE09ram_06_u:3208": "6.047.023c bhūtair vṛto bhāti vivṛttanetraiḥ; so 'sau surāṇām api darpahantā",
  "GE09ram_06_u:3209": "6.047.024a yatraitad indupratimaṃ vibhātic; chattraṃ sitaṃ sūkṣmaśalākam agryam",
  "GE09ram_06_u:3210": "6.047.024c atraiṣa rakṣo'dhipatir mahātmā; bhūtair vṛto rudra ivāvabhāti",
  "GE09ram_06_u:3211": "6.047.025a asau kirīṭī calakuṇḍalāsyo; nāgendravindhyopamabhīmakāyaḥ",
  "GE09ram_06_u:3212": "6.047.025c mahendravaivasvatadarpahantā; rakṣo'dhipaḥ sūrya ivāvabhāti",
  "GE09ram_06_u:3213": "6.047.026a pratyuvāca tato rāmo vibhīṣaṇam ariṃdamam",
  "GE09ram_06_u:3214": "6.047.026c aho dīpto mahātejā rāvaṇo rākṣaseśvaraḥ",
  "GE09ram_06_u:3215": "6.047.027a āditya iva duṣprekṣyo raśmibhir bhāti rāvaṇaḥ",
  "GE09ram_06_u:3216": "6.047.027c suvyaktaṃ lakṣaye hy asya rūpaṃ tejaḥsamāvṛtam",
  "GE09ram_06_u:3217": "6.047.028a devadānavavīrāṇāṃ vapur naivaṃvidhaṃ bhavet",
  "GE09ram_06_u:3218": "6.047.028c yādṛśaṃ rākṣasendrasya vapur etat prakāśate",
  "GE09ram_06_u:3219": "6.047.029a sarve parvatasaṃkāśāḥ sarve parvatayodhinaḥ",
  "GE09ram_06_u:3220": "6.047.029c sarve dīptāyudhadharā yodhaś cāsya mahaujasaḥ",
  "GE09ram_06_u:3221": "6.047.030a bhāti rākṣasarājo 'sau pradīptair bhīmavikramaiḥ",
  "GE09ram_06_u:3222": "6.047.030c bhūtaiḥ parivṛtas tīkṣṇair dehavadbhir ivāntakaḥ",
  "GE09ram_06_u:3223": "6.047.031a evam uktvā tato rāmo dhanur ādāya vīryavān",
  "GE09ram_06_u:3224": "6.047.031c lakṣmaṇānucaras tasthau samuddhṛtya śarottamam",
  "GE09ram_06_u:3225": "6.047.032a tataḥ sa rakṣo'dhipatir mahātmā; rakṣāṃsi tāny āha mahābalāni",
  "GE09ram_06_u:3226": "6.047.032c dvāreṣu caryāgṛhagopureṣu; sunirvṛtās tiṣṭhata nirviśaṅkāḥ",
  "GE09ram_06_u:3227": "6.047.033a visarjayitvā sahasā tatas tān; gateṣu rakṣaḥsu yathāniyogam",
  "GE09ram_06_u:3228": "6.047.033c vyadārayad vānarasāgaraughaṃ; mahājhaṣaḥ pūrmam ivārṇavaugham",
  "GE09ram_06_u:3229": "6.047.034a tam āpatantaṃ sahasā samīkṣya; dīpteṣucāpaṃ yudhi rākṣasendram",
  "GE09ram_06_u:3230": "6.047.034c mahat samutpāṭya mahīdharāgraṃ; dudrāva rakṣo'dhipatiṃ harīśaḥ",
  "GE09ram_06_u:3231": "6.047.035a tac chailaśṛṅgaṃ bahuvṛkṣasānuṃ; pragṛhya cikṣepa niśācarāya",
  "GE09ram_06_u:3232": "6.047.035c tam āpatantaṃ sahasā samīkṣya; bibheda bāṇais tapanīyapuṅkhaiḥ",
  "GE09ram_06_u:3233": "6.047.036a tasmin pravṛddhottamasānuvṛkṣe; śṛṅge vikīrṇe patite pṛthivyām",
  "GE09ram_06_u:3234": "6.047.036c mahāhikalpaṃ śaram antakābhaṃ; samādade rākṣasalokanāthaḥ",
  "GE09ram_06_u:3235": "6.047.037a sa taṃ gṛhītvānilatulyavegaṃ; savisphuliṅgajvalanaprakāśam",
  "GE09ram_06_u:3236": "6.047.037c bāṇaṃ mahendrāśanitulyavegaṃ; cikṣepa sugrīvavadhāya ruṣṭaḥ",
  "GE09ram_06_u:3237": "6.047.038a sa sāyako rāvaṇabāhumuktaḥ; śakrāśaniprakhyavapuḥ śitāgraḥ",
  "GE09ram_06_u:3238": "6.047.038c sugrīvam āsādya bibheda vegād; guheritā kraucam ivograśaktiḥ",
  "GE09ram_06_u:3239": "6.047.039a sa sāyakārto viparītacetāḥ; kūjan pṛthivyāṃ nipapāta vīraḥ",
  "GE09ram_06_u:3240": "6.047.039c taṃ prekṣya bhūmau patitaṃ visaṃjmaṃ; neduḥ prahṛṣṭā yudhi yātudhānāḥ",
  "GE09ram_06_u:3241": "6.047.040a tato gavākṣo gavayaḥ sudaṃṣṭras; tatharṣabho jyotimukho nalaś ca",
  "GE09ram_06_u:3242": "6.047.040c śailān samudyamya vivṛddhakāyāḥ; pradudruvus taṃ prati rākṣasendram",
  "GE09ram_06_u:3243": "6.047.041a teṣāṃ prahārān sa cakāra meghān; rakṣo'dhipo bāṇagaṇaiḥ śitāgraiḥ",
  "GE09ram_06_u:3244": "6.047.041c tān vānarendrān api bāṇajālair; bibheda jāmbūnadacitrapuṅkhaiḥ",
  "GE09ram_06_u:3245": "6.047.042a te vānarendrās tridaśāribāṇair; bhinnā nipetur bhuvi bhīmarūpāḥ",
  "GE09ram_06_u:3246": "6.047.042c tatas tu tad vānarasainyam ugraṃ; pracchādayām āsa sa bāṇajālaiḥ",
  "GE09ram_06_u:3247": "6.047.043a te vadhyamānāḥ patitāgryavīrā; nānadyamānā bhayaśalyaviddhāḥ",
  "GE09ram_06_u:3248": "6.047.043c śākhāmṛgā rāvaṇasāyakārtā; jagmuḥ śaraṇyaṃ śaraṇaṃ sma rāmam",
  "GE09ram_06_u:3249": "6.047.044a tato mahātmā sa dhanur dhanuṣmān; ādāya rāmaḥ saharā jagāma",
  "GE09ram_06_u:3250": "6.047.044c taṃ lakṣmaṇaḥ prāñjalir abhyupetya; uvāca vākyaṃ paramārthayuktam",
  "GE09ram_06_u:3251": "6.047.045a kāmam āryaḥ suparyāpto vadhāyāsya durātmanaḥ",
  "GE09ram_06_u:3252": "6.047.045c vidhamiṣyāmy ahaṃ nīcam anujānīhi māṃ vibho",
  "GE09ram_06_u:3253": "6.047.046a tam abravīn mahātejā rāmaḥ satyaparākramaḥ",
  "GE09ram_06_u:3254": "6.047.046c gaccha yatnaparaś cāpi bhava lakṣmaṇa saṃyuge",
  "GE09ram_06_u:3255": "6.047.047a rāvaṇo hi mahāvīryo raṇe 'dbhutaparākramaḥ",
  "GE09ram_06_u:3256": "6.047.047c trailokyenāpi saṃkruddho duṣprasahyo na saṃśayaḥ",
  "GE09ram_06_u:3257": "6.047.048a tasya cchidrāṇi mārgasva svacchidrāṇi ca gopaya",
  "GE09ram_06_u:3258": "6.047.048c cakṣuṣā dhanuṣā yatnād rakṣātmānaṃ samāhitaḥ",
  "GE09ram_06_u:3259": "6.047.049a rāghavasya vacaḥ śrutvā saṃpariṣvajya pūjya ca",
  "GE09ram_06_u:3260": "6.047.049c abhivādya tato rāmaṃ yayau saumitrir āhavam",
  "GE09ram_06_u:3261": "6.047.050a sa rāvaṇaṃ vāraṇahastabāhur; dadarśa dīptodyatabhīmacāpam",
  "GE09ram_06_u:3262": "6.047.050c pracchādayantaṃ śaravṛṣṭijālais; tān vānarān bhinnavikīrṇadehān",
  "GE09ram_06_u:3263": "6.047.051a tam ālokya mahātejā hanūmān mārutātmajā",
  "GE09ram_06_u:3264": "6.047.051c nivārya śarajālāni pradudrāva sa rāvaṇam",
  "GE09ram_06_u:3265": "6.047.052a rathaṃ tasya samāsādya bhujam udyamya dakṣiṇam",
  "GE09ram_06_u:3266": "6.047.052c trāsayan rāvaṇaṃ dhīmān hanūmān vākyam abravīt",
  "GE09ram_06_u:3267": "6.047.053a devadānavagandharvā yakṣāś ca saha rākṣasaiḥ",
  "GE09ram_06_u:3268": "6.047.053c avadhyatvāt tvayā bhagnā vānarebhyas tu te bhayam",
  "GE09ram_06_u:3269": "6.047.054a eṣa me dakṣiṇo bāhuḥ pañcaśākhaḥ samudyataḥ",
  "GE09ram_06_u:3270": "6.047.054c vidhamiṣyati te dehād bhūtātmānaṃ ciroṣitam",
  "GE09ram_06_u:3271": "6.047.055a śrutvā hanūmato vākyaṃ rāvaṇo bhīmavikramaḥ",
  "GE09ram_06_u:3272": "6.047.055c saṃraktanayanaḥ krodhād idaṃ vacanam abravīt",
  "GE09ram_06_u:3273": "6.047.056a kṣipraṃ prahara niḥśaṅkaṃ sthirāṃ kīrtim avāpnuhi",
  "GE09ram_06_u:3274": "6.047.056c tatas tvāṃ jñātivikrāntaṃ nāśayiṣyāmi vānara",
  "GE09ram_06_u:3275": "6.047.057a rāvaṇasya vacaḥ śrutvā vāyusūnur vaco 'bravīt",
  "GE09ram_06_u:3276": "6.047.057c prahṛtaṃ hi mayā pūrvam akṣaṃ smara sutaṃ tava",
  "GE09ram_06_u:3277": "6.047.058a evam ukto mahātejā rāvaṇo rākṣaseśvaraḥ",
  "GE09ram_06_u:3278": "6.047.058c ājaghānānilasutaṃ talenorasi vīryavān",
  "GE09ram_06_u:3279": "6.047.059a sa talābhihatas tena cacāla ca muhur muhuḥ",
  "GE09ram_06_u:3280": "6.047.059c ājaghānābhisaṃkruddhas talenaivāmaradviṣam",
  "GE09ram_06_u:3281": "6.047.060a tatas talenābhihato vānareṇa mahātmanā",
  "GE09ram_06_u:3282": "6.047.060c daśagrīvaḥ samādhūto yathā bhūmicale 'calaḥ",
  "GE09ram_06_u:3283": "6.047.061a saṃgrāme taṃ tathā dṛṣṭva rāvaṇaṃ talatāḍitam",
  "GE09ram_06_u:3284": "6.047.061c ṛṣayo vānarāḥ siddhā nedur devāḥ sahāsurāḥ",
  "GE09ram_06_u:3285": "6.047.062a athāśvasya mahātejā rāvaṇo vākyam abravīt",
  "GE09ram_06_u:3286": "6.047.062c sādhu vānaravīryeṇa ślāghanīyo 'si me ripuḥ",
  "GE09ram_06_u:3287": "6.047.063a rāvaṇenaivam uktas tu mārutir vākyam abravīt",
  "GE09ram_06_u:3288": "6.047.063c dhig astu mama vīryaṃ tu yat tvaṃ jīvasi rāvaṇa",
  "GE09ram_06_u:3289": "6.047.064a sakṛt tu praharedānīṃ durbuddhe kiṃ vikatthase",
  "GE09ram_06_u:3290": "6.047.064c tatas tvāṃ māmako muṣṭir nayiṣyāmi yathākṣayam",
  "GE09ram_06_u:3291": "6.047.064e tato mārutivākyena krodhas tasya tadājvalat",
  "GE09ram_06_u:3292": "6.047.065a saṃraktanayano yatnān muṣṭim udyamya dakṣiṇam",
  "GE09ram_06_u:3293": "6.047.065c pātayām āsa vegena vānarorasi vīryavān",
  "GE09ram_06_u:3294": "6.047.065e hanūmān vakṣasi vyūdhe saṃcacāla hataḥ punaḥ",
  "GE09ram_06_u:3295": "6.047.066a vihvalaṃ taṃ tadā dṛṣṭvā hanūmantaṃ mahābalam",
  "GE09ram_06_u:3296": "6.047.066c rathenātirathaḥ śīghraṃ nīlaṃ prati samabhyagāt",
  "GE09ram_06_u:3297": "6.047.067a pannagapratimair bhīmaiḥ paramarmātibhedibhiḥ",
  "GE09ram_06_u:3298": "6.047.067c śarair ādīpayām āsa nīlaṃ haricamūpatim",
  "GE09ram_06_u:3299": "6.047.068a sa śaraughasamāyasto nīlaḥ kapicamūpatiḥ",
  "GE09ram_06_u:3300": "6.047.068c kareṇaikena śailāgraṃ rakṣo'dhipataye 'sṛjat",
  "GE09ram_06_u:3301": "6.047.069a hanūmān api tejasvī samāśvasto mahāmanāḥ",
  "GE09ram_06_u:3302": "6.047.069c viprekṣamāṇo yuddhepsuḥ saroṣam idam abravīt",
  "GE09ram_06_u:3303": "6.047.070a nīlena saha saṃyuktaṃ rāvaṇaṃ rākṣaseśvaram",
  "GE09ram_06_u:3304": "6.047.070c anyena yudhyamānasya na yuktam abhidhāvanam",
  "GE09ram_06_u:3305": "6.047.071a rāvaṇo 'pi mahātejās tac chṛṅgaṃ saptabhiḥ śaraiḥ",
  "GE09ram_06_u:3306": "6.047.071c ājaghāna sutīkṣṇāgrais tad vikīrṇaṃ papāta ha",
  "GE09ram_06_u:3307": "6.047.072a tad vikīrṇaṃ gireḥ śṛṅgaṃ dṛṣṭvā haricamūpatiḥ",
  "GE09ram_06_u:3308": "6.047.072c kālāgnir iva jajvāla krodhena paravīrahā",
  "GE09ram_06_u:3309": "6.047.073a so 'śvakarṇān dhavān sālāṃś cūtāṃś cāpi supuṣpitān",
  "GE09ram_06_u:3310": "6.047.073c anyāṃś ca vividhān vṛkṣān nīlaś cikṣepa saṃyuge",
  "GE09ram_06_u:3311": "6.047.074a sa tān vṛkṣān samāsādya praticiccheda rāvaṇaḥ",
  "GE09ram_06_u:3312": "6.047.074c abhyavarṣat sughoreṇa śaravarṣeṇa pāvakim",
  "GE09ram_06_u:3313": "6.047.075a abhivṛṣṭaḥ śaraugheṇa megheneva mahācalaḥ",
  "GE09ram_06_u:3314": "6.047.075c hrasvaṃ kṛtvā tadā rūpaṃ dhvajāgre nipapāta ha",
  "GE09ram_06_u:3315": "6.047.076a pāvakātmajam ālokya dhvajāgre samavasthitam",
  "GE09ram_06_u:3316": "6.047.076c jajvāla rāvaṇaḥ krodhāt tato nīlo nanāda ha",
  "GE09ram_06_u:3317": "6.047.077a dhvajāgre dhanuṣaś cāgre kirīṭāgre ca taṃ harim",
  "GE09ram_06_u:3318": "6.047.077c lakṣmaṇo 'tha hanūmāṃś ca dṛṣṭvā rāmaś ca vismitāḥ",
  "GE09ram_06_u:3319": "6.047.078a rāvaṇo 'pi mahātejāḥ kapilāghavavismitaḥ",
  "GE09ram_06_u:3320": "6.047.078c astram āhārayām āsa dīptam āgneyam adbhutam",
  "GE09ram_06_u:3321": "6.047.079a tatas te cukruśur hṛṣṭā labdhalakṣyāḥ plavaṃgamāḥ",
  "GE09ram_06_u:3322": "6.047.079c nīlalāghavasaṃbhrāntaṃ dṛṣṭvā rāvaṇam āhave",
  "GE09ram_06_u:3323": "6.047.080a vānarāṇāṃ ca nādena saṃrabdho rāvaṇas tadā",
  "GE09ram_06_u:3324": "6.047.080c saṃbhramāviṣṭahṛdayo na kiṃ cit pratyapadyata",
  "GE09ram_06_u:3325": "6.047.081a āgneyenātha saṃyuktaṃ gṛhītvā rāvaṇaḥ śaram",
  "GE09ram_06_u:3326": "6.047.081c dhvajaśīrṣasthitaṃ nīlam udaikṣata niśācaraḥ",
  "GE09ram_06_u:3327": "6.047.082a tato 'bravīn mahātejā rāvaṇo rākṣaseśvaraḥ",
  "GE09ram_06_u:3328": "6.047.082c kape lāghavayukto 'si māyayā parayānayā",
  "GE09ram_06_u:3329": "6.047.083a jīvitaṃ khalu rakṣasva yadi śaknoṣi vānara",
  "GE09ram_06_u:3330": "6.047.083c tāni tāny ātmarūpāṇi sṛjase tvam anekaśaḥ",
  "GE09ram_06_u:3331": "6.047.084a tathāpi tvāṃ mayā muktaḥ sāyako 'straprayojitaḥ",
  "GE09ram_06_u:3332": "6.047.084c jīvitaṃ parirakṣantaṃ jīvitād bhraṃśayiṣyati",
  "GE09ram_06_u:3333": "6.047.085a evam uktvā mahābāhū rāvaṇo rākṣaseśvaraḥ",
  "GE09ram_06_u:3334": "6.047.085c saṃdhāya bāṇam astreṇa camūpatim atāḍayat",
  "GE09ram_06_u:3335": "6.047.086a so 'strayuktena bāṇena nīlo vakṣasi tāḍitaḥ",
  "GE09ram_06_u:3336": "6.047.086c nirdahyamānaḥ sahasā nipapāta mahītale",
  "GE09ram_06_u:3337": "6.047.087a pitṛmāhātmya saṃyogād ātmanaś cāpi tejasā",
  "GE09ram_06_u:3338": "6.047.087c jānubhyām apatad bhūmau na ca prāṇair vyayujyata",
  "GE09ram_06_u:3339": "6.047.088a visaṃjñaṃ vānaraṃ dṛṣṭvā daśagrīvo raṇotsukaḥ",
  "GE09ram_06_u:3340": "6.047.088c rathenāmbudanādena saumitrim abhidudruve",
  "GE09ram_06_u:3341": "6.047.089a tam āha saumitrir adīnasattvo; visphārayantaṃ dhanur aprameyam",
  "GE09ram_06_u:3342": "6.047.089c anvehi mām eva niśācarendra; na vānarāṃs tvaṃ prati yoddhum arhasi",
  "GE09ram_06_u:3343": "6.047.090a sa tasya vākyaṃ paripūrṇaghoṣaṃ; jyāśabdam ugraṃ ca niśamya rājā",
  "GE09ram_06_u:3344": "6.047.090c āsādya saumitrim avasthitaṃ taṃ; kopānvitaṃ vākyam uvāca rakṣaḥ",
  "GE09ram_06_u:3345": "6.047.091a diṣṭyāsi me rāghava dṛṣṭimārgaṃ; prāpto 'ntagāmī viparītabuddhiḥ",
  "GE09ram_06_u:3346": "6.047.091c asmin kṣaṇe yāsyasi mṛtyudeśaṃ; saṃsādyamāno mama bāṇajālaiḥ",
  "GE09ram_06_u:3347": "6.047.092a tam āha saumitrir avismayāno; garjantam udvṛttasitāgradaṃṣṭram",
  "GE09ram_06_u:3348": "6.047.092c rājan na garjanti mahāprabhāvā; vikatthase pāpakṛtāṃ variṣṭha",
  "GE09ram_06_u:3349": "6.047.093a jānāmi vīryaṃ tava rākṣasendra; balaṃ pratāpaṃ ca parākramaṃ ca",
  "GE09ram_06_u:3350": "6.047.093c avasthito 'haṃ śaracāpapāṇir; āgaccha kiṃ moghavikatthanena",
  "GE09ram_06_u:3351": "6.047.094a sa evam uktaḥ kupitaḥ sasarja; rakṣo'dhipaḥ saptaśarān supuṅkhān",
  "GE09ram_06_u:3352": "6.047.094c tāṃl lakṣmaṇaḥ kāñcanacitrapuṅkhaiś; ciccheda bāṇair niśitāgradhāraiḥ",
  "GE09ram_06_u:3353": "6.047.095a tān prekṣamāṇaḥ sahasā nikṛttān; nikṛttabhogān iva pannagendrān",
  "GE09ram_06_u:3354": "6.047.095c laṅkeśvaraḥ krodhavaśaṃ jagāma; sasarja cānyān niśitān pṛṣatkān",
  "GE09ram_06_u:3355": "6.047.096a sa bāṇavarṣaṃ tu vavarṣa tīvraṃ; rāmānujaḥ kārmukasaṃprayuktam",
  "GE09ram_06_u:3356": "6.047.096c kṣurārdhacandrottamakarṇibhallaiḥ; śarāṃś ca ciccheda na cukṣubhe ca",
  "GE09ram_06_u:3357": "6.047.097a sa lakṣmaṇaś cāśu śarāñ śitāgrān; mahendravajrāśanitulyavegān",
  "GE09ram_06_u:3358": "6.047.097c saṃdhāya cāpe jvalanaprakāśān; sasarja rakṣo'dhipater vadhāya",
  "GE09ram_06_u:3359": "6.047.098a sa tān praciccheda hi rākṣasendraś; chittvā ca tāṃl lakṣmaṇam ājaghāna",
  "GE09ram_06_u:3360": "6.047.098c śareṇa kālāgnisamaprabheṇa; svayambhudattena lalāṭadeśe",
  "GE09ram_06_u:3361": "6.047.099a sa lakṣmaṇo rāvaṇasāyakārtaś; cacāla cāpaṃ śithilaṃ pragṛhya",
  "GE09ram_06_u:3362": "6.047.099c punaś ca saṃjñāṃ pratilabhya kṛcchrāc; ciccheda cāpaṃ tridaśendraśatroḥ",
  "GE09ram_06_u:3363": "6.047.100a nikṛttacāpaṃ tribhir ājaghāna; bāṇais tadā dāśarathiḥ śitāgraiḥ",
  "GE09ram_06_u:3364": "6.047.100c sa sāyakārto vicacāla rājā; kṛcchrāc ca saṃjñāṃ punar āsasāda",
  "GE09ram_06_u:3365": "6.047.101a sa kṛttacāpaḥ śaratāḍitaś ca; svedārdragātro rudhirāvasiktaḥ",
  "GE09ram_06_u:3366": "6.047.101c jagrāha śaktiṃ samudagraśaktiḥ; svayambhudattāṃ yudhi devaśatruḥ",
  "GE09ram_06_u:3367": "6.047.102a sa tāṃ vidhūmānalasaṃnikāśāṃ; vitrāsanīṃ vānaravāhinīnām",
  "GE09ram_06_u:3368": "6.047.102c cikṣepa śaktiṃ tarasā jvalantīṃ; saumitraye rākṣasarāṣṭranāthaḥ",
  "GE09ram_06_u:3369": "6.047.103a tām āpatantīṃ bharatānujo 'strair; jaghāna bāṇaiś ca hutāgnikalpaiḥ",
  "GE09ram_06_u:3370": "6.047.103c tathāpi sā tasya viveśa śaktir; bhujāntaraṃ dāśarather viśālam",
  "GE09ram_06_u:3371": "6.047.104a śaktyā brāmyā tu saumitris tāḍitas tu stanāntare",
  "GE09ram_06_u:3372": "6.047.104c viṣṇor acintyaṃ svaṃ bhāgam ātmānaṃ pratyanusmarat",
  "GE09ram_06_u:3373": "6.047.105a tato dānavadarpaghnaṃ saumitriṃ devakaṇṭakaḥ",
  "GE09ram_06_u:3374": "6.047.105c taṃ pīḍayitvā bāhubhyām aprabhur laṅghane 'bhavat",
  "GE09ram_06_u:3375": "6.047.106a himavān mandaro merus trailokyaṃ vā sahāmaraiḥ",
  "GE09ram_06_u:3376": "6.047.106c śakyaṃ bhujābhyām uddhartuṃ na saṃkhye bharatānujaḥ",
  "GE09ram_06_u:3377": "6.047.107a athainaṃ vaiṣṇavaṃ bhāgaṃ mānuṣaṃ deham āsthitam",
  "GE09ram_06_u:3378": "6.047.107c visaṃjñaṃ lakṣmaṇaṃ dṛṣṭvā rāvaṇo vismito 'bhavat",
  "GE09ram_06_u:3379": "6.047.108a atha vāyusutaḥ kruddho rāvaṇaṃ samabhidravat",
  "GE09ram_06_u:3380": "6.047.108c ājaghānorasi kruddho vajrakalpena muṣṭinā",
  "GE09ram_06_u:3381": "6.047.109a tena muṣṭiprahāreṇa rāvaṇo rākṣaseśvaraḥ",
  "GE09ram_06_u:3382": "6.047.109c jānubhyām apatad bhūmau cacāla ca papāta ca",
  "GE09ram_06_u:3383": "6.047.110a visaṃjñaṃ rāvaṇaṃ dṛṣṭvā samare bhīmavikramam",
  "GE09ram_06_u:3384": "6.047.110c ṛṣayo vānarāś caiva nedur devāḥ savāsavāḥ",
  "GE09ram_06_u:3385": "6.047.111a hanūmān api tejasvī lakṣmaṇaṃ rāvaṇārditam",
  "GE09ram_06_u:3386": "6.047.111c anayad rāghavābhyāśaṃ bāhubhyāṃ parigṛhya tam",
  "GE09ram_06_u:3387": "6.047.112a vāyusūnoḥ suhṛttvena bhaktyā paramayā ca saḥ",
  "GE09ram_06_u:3388": "6.047.112c śatrūṇām aprakampyo 'pi laghutvam agamat kapeḥ",
  "GE09ram_06_u:3389": "6.047.113a taṃ samutsṛjya sā śaktiḥ saumitriṃ yudhi durjayam",
  "GE09ram_06_u:3390": "6.047.113c rāvaṇasya rathe tasmin sthānaṃ punar upāgamat",
  "GE09ram_06_u:3391": "6.047.114a rāvaṇo 'pi mahātejāḥ prāpya saṃjñāṃ mahāhave",
  "GE09ram_06_u:3392": "6.047.114c ādade niśitān bāṇāñ jagrāha ca mahad dhanuḥ",
  "GE09ram_06_u:3393": "6.047.115a āśvastaś ca viśalyaś ca lakṣmaṇaḥ śatrusūdanaḥ",
  "GE09ram_06_u:3394": "6.047.115c viṣṇor bhāgam amīmāṃsyam ātmānaṃ pratyanusmaran",
  "GE09ram_06_u:3395": "6.047.116a nipātitamahāvīrāṃ vānarāṇāṃ mahācamūm",
  "GE09ram_06_u:3396": "6.047.116c rāghavas tu raṇe dṛṣṭvā rāvaṇaṃ samabhidravat",
  "GE09ram_06_u:3397": "6.047.117a athainam upasaṃgamya hanūmān vākyam abravīt",
  "GE09ram_06_u:3398": "6.047.117c mama pṛṣṭhaṃ samāruhya rakṣasaṃ śāstum arhasi",
  "GE09ram_06_u:3399": "6.047.118a tac chrutvā rāghavo vākyaṃ vāyuputreṇa bhāṣitam",
  "GE09ram_06_u:3400": "6.047.118c ārohat sahasā śūro hanūmantaṃ mahākapim",
  "GE09ram_06_u:3401": "6.047.118e rathasthaṃ rāvaṇaṃ saṃkhye dadarśa manujādhipaḥ",
  "GE09ram_06_u:3402": "6.047.119a tam ālokya mahātejāḥ pradudrāva sa rāghavaḥ",
  "GE09ram_06_u:3403": "6.047.119c vairocanam iva kruddho viṣṇur abhyudyatāyudhaḥ",
  "GE09ram_06_u:3404": "6.047.120a jyāśabdam akarot tīvraṃ vajraniṣpeṣanisvanam",
  "GE09ram_06_u:3405": "6.047.120c girā gambhīrayā rāmo rākṣasendram uvāca ha",
  "GE09ram_06_u:3406": "6.047.121a tiṣṭha tiṣṭha mama tvaṃ hi kṛtvā vipriyam īdṛśam",
  "GE09ram_06_u:3407": "6.047.121c kva nu rākṣasaśārdūla gato mokṣam avāpsyasi",
  "GE09ram_06_u:3408": "6.047.122a yadīndravaivasvata bhāskarān vā; svayambhuvaiśvānaraśaṃkarān vā",
  "GE09ram_06_u:3409": "6.047.122c gamiṣyasi tvaṃ daśa vā diśo vā; tathāpi me nādya gato vimokṣyase",
  "GE09ram_06_u:3410": "6.047.123a yaś caiṣa śaktyābhihatas tvayādya; icchan viṣādaṃ sahasābhyupetaḥ",
  "GE09ram_06_u:3411": "6.047.123c sa eṣa rakṣogaṇarāja mṛtyuḥ; saputradārasya tavādya yuddhe",
  "GE09ram_06_u:3412": "6.047.124a rāghavasya vacaḥ śrutvā rākṣasendro mahākapim",
  "GE09ram_06_u:3413": "6.047.124c ājaghāna śarais tīkṣṇaiḥ kālānalaśikhopamaiḥ",
  "GE09ram_06_u:3414": "6.047.125a rākṣasenāhave tasya tāḍitasyāpi sāyakaiḥ",
  "GE09ram_06_u:3415": "6.047.125c svabhāvatejoyuktasya bhūyas tejo vyavardhata",
  "GE09ram_06_u:3416": "6.047.126a tato rāmo mahātejā rāvaṇena kṛtavraṇam",
  "GE09ram_06_u:3417": "6.047.126c dṛṣṭvā plavagaśārdūlaṃ krodhasya vaśam eyivān",
  "GE09ram_06_u:3418": "6.047.127a tasyābhisaṃkramya rathaṃ sacakraṃ; sāśvadhvajacchatramahāpatākam",
  "GE09ram_06_u:3419": "6.047.127c sasārathiṃ sāśaniśūlakhaḍgaṃ; rāmaḥ praciccheda śaraiḥ supuṅkhaiḥ",
  "GE09ram_06_u:3420": "6.047.128a athendraśatruṃ tarasā jaghāna; bāṇena vajrāśanisaṃnibhena",
  "GE09ram_06_u:3421": "6.047.128c bhujāntare vyūḍhasujātarūpe; vajreṇa meruṃ bhagavān ivendraḥ",
  "GE09ram_06_u:3422": "6.047.129a yo vajrapātāśanisaṃnipātān; na cukṣubhe nāpi cacāla rājā",
  "GE09ram_06_u:3423": "6.047.129c sa rāmabāṇābhihato bhṛśārtaś; cacāla cāpaṃ ca mumoca vīraḥ",
  "GE09ram_06_u:3424": "6.047.130a taṃ vihvalantaṃ prasamīkṣya rāmaḥ; samādade dīptam athārdhacandram",
  "GE09ram_06_u:3425": "6.047.130c tenārkavarṇaṃ sahasā kirīṭaṃ; ciccheda rakṣo'dhipater mahātmāḥ",
  "GE09ram_06_u:3426": "6.047.131a taṃ nirviṣāśīviṣasaṃnikāśaṃ; śāntārciṣaṃ sūryam ivāprakāśam",
  "GE09ram_06_u:3427": "6.047.131c gataśriyaṃ kṛttakirīṭakūṭam; uvāca rāmo yudhi rākṣasendram",
  "GE09ram_06_u:3428": "6.047.132a kṛtaṃ tvayā karma mahat subhīmaṃ; hatapravīraś ca kṛtas tvayāham",
  "GE09ram_06_u:3429": "6.047.132c tasmāt pariśrānta iti vyavasya; na tvaṃ śarair mṛtyuvaśaṃ nayāmi",
  "GE09ram_06_u:3430": "6.047.133a sa evam ukto hatadarpaharṣo; nikṛttacāpaḥ sa hatāśvasūtaḥ",
  "GE09ram_06_u:3431": "6.047.133c śarārditaḥ kṛttamahākirīṭo; viveśa laṅkāṃ sahasā sma rājā",
  "GE09ram_06_u:3432": "6.047.134a tasmin praviṣṭe rajanīcarendre; mahābale dānavadevaśatrau",
  "GE09ram_06_u:3433": "6.047.134c harīn viśalyān sahalakṣmaṇena; cakāra rāmaḥ paramāhavāgre",
  "GE09ram_06_u:3434": "6.047.135a tasmin prabhagne tridaśendraśatrau; surāsurā bhūtagaṇā diśaś ca",
  "GE09ram_06_u:3435": "6.047.135c sasāgarāḥ sarṣimahoragāś ca; tathaiva bhūmyambucarāś ca hṛṣṭāḥ",
  "GE09ram_06_u:3436": "6.048.001a sa praviśya purīṃ laṅkāṃ rāmabāṇabhayārditaḥ",
  "GE09ram_06_u:3437": "6.048.001c bhagnadarpas tadā rājā babhūva vyathitendriyaḥ",
  "GE09ram_06_u:3438": "6.048.002a mātaṃga iva siṃhena garuḍeneva pannagaḥ",
  "GE09ram_06_u:3439": "6.048.002c abhibhūto 'bhavad rājā rāghaveṇa mahātmanā",
  "GE09ram_06_u:3440": "6.048.003a brahmadaṇḍaprakāśānāṃ vidyutsadṛśavarcasām",
  "GE09ram_06_u:3441": "6.048.003c smaran rāghavabāṇānāṃ vivyathe rākṣaseśvaraḥ",
  "GE09ram_06_u:3442": "6.048.004a sa kāñcanamayaṃ divyam āśritya paramāsanam",
  "GE09ram_06_u:3443": "6.048.004c vikprekṣamāṇo rakṣāṃsi rāvaṇo vākyam abravīt",
  "GE09ram_06_u:3444": "6.048.005a sarvaṃ tat khalu me moghaṃ yat taptaṃ paramaṃ tapaḥ",
  "GE09ram_06_u:3445": "6.048.005c yat samāno mahendreṇa mānuṣeṇāsmi nirjitaḥ",
  "GE09ram_06_u:3446": "6.048.006a idaṃ tad brahmaṇo ghoraṃ vākyaṃ mām abhyupasthitam",
  "GE09ram_06_u:3447": "6.048.006c mānuṣebhyo vijānīhi bhayaṃ tvam iti tat tathā",
  "GE09ram_06_u:3448": "6.048.007a devadānavagandharvair yakṣarākṣasapannagaiḥ",
  "GE09ram_06_u:3449": "6.048.007c avadhyatvaṃ mayā prāptaṃ mānuṣebhyo na yācitam",
  "GE09ram_06_u:3450": "6.048.008a etad evābhyupāgamya yatnaṃ kartum ihārhatha",
  "GE09ram_06_u:3451": "6.048.008c rākṣasāś cāpi tiṣṭhantu caryāgopuramūrdhasu",
  "GE09ram_06_u:3452": "6.048.009a sa cāpratimagambhīro devadānavadarpahā",
  "GE09ram_06_u:3453": "6.048.009c brahmaśāpābhibhūtas tu kumbhakarṇo vibodhyatām",
  "GE09ram_06_u:3454": "6.048.010a sa parājitam ātmānaṃ prahastaṃ ca niṣūditam",
  "GE09ram_06_u:3455": "6.048.010c jñātvā rakṣobalaṃ bhīmam ādideśa mahābalaḥ",
  "GE09ram_06_u:3456": "6.048.011a dvāreṣu yatnaḥ kriyatāṃ prākārāś cādhiruhyatām",
  "GE09ram_06_u:3457": "6.048.011c nidrāvaśasamāviṣṭaḥ kumbhakarṇo vibodhyatām",
  "GE09ram_06_u:3458": "6.048.012a nava ṣaṭ sapta cāṣṭau ca māsān svapiti rākṣasaḥ",
  "GE09ram_06_u:3459": "6.048.012c taṃ tu bodhayata kṣipraṃ kumbhakarṇaṃ mahābalam",
  "GE09ram_06_u:3460": "6.048.013a sa hi saṃkhye mahābāhuḥ kakudaṃ sarvarakṣasām",
  "GE09ram_06_u:3461": "6.048.013c vānarān rājaputrau ca kṣipram eva vadhiṣyati",
  "GE09ram_06_u:3462": "6.048.014a kumbhakarṇaḥ sadā śete mūḍho grāmyasukhe rataḥ",
  "GE09ram_06_u:3463": "6.048.014c rāmeṇābhinirastasya saṃgrāmo 'smin sudāruṇe",
  "GE09ram_06_u:3464": "6.048.015a bhaviṣyati na me śokaḥ kumbhakarṇe vibodhite",
  "GE09ram_06_u:3465": "6.048.015c kiṃ kariṣyāmy ahaṃ tena śakratulyabalena hi",
  "GE09ram_06_u:3466": "6.048.016a īdṛśe vyasane prāpte yo na sāhyāya kalpate",
  "GE09ram_06_u:3467": "6.048.016c te tu tadvacanaṃ śrutvā rākṣasendrasya rākṣasāḥ",
  "GE09ram_06_u:3468": "6.048.017a jagmuḥ paramasaṃbhrāntāḥ kumbhakarṇaniveśanam",
  "GE09ram_06_u:3469": "6.048.017c te rāvaṇasamādiṣṭā māṃsaśoṇitabhojanāḥ",
  "GE09ram_06_u:3470": "6.048.018a gandhamālyāṃs tathā bhakṣyān ādāya sahasā yayuḥ",
  "GE09ram_06_u:3471": "6.048.018c tāṃ praviśya mahādvārāṃ sarvato yojanāyatām",
  "GE09ram_06_u:3472": "6.048.019a kumbhakarṇaguhāṃ ramyāṃ sarvagandhapravāhinīm",
  "GE09ram_06_u:3473": "6.048.019c pratiṣṭhamānāḥ kṛcchreṇa yatnāt praviviśur guhām",
  "GE09ram_06_u:3474": "6.048.020a tāṃ praviśya guhāṃ ramyāṃ śubhāṃ kāñcanakuṭṭimām",
  "GE09ram_06_u:3475": "6.048.020c dadṛśur nairṛtavyāghraṃ śayānaṃ bhīmadarśanam",
  "GE09ram_06_u:3476": "6.048.021a te tu taṃ vikṛtaṃ suptaṃ vikīrṇam iva parvatam",
  "GE09ram_06_u:3477": "6.048.021c kumbhakarṇaṃ mahānidraṃ sahitāḥ pratyabodhayan",
  "GE09ram_06_u:3478": "6.048.022a ūrdhvaromāñcitatanuṃ śvasantam iva pannagam",
  "GE09ram_06_u:3479": "6.048.022c trāsayantaṃ mahāśvāsaiḥ śayānaṃ bhīmadarśanam",
  "GE09ram_06_u:3480": "6.048.023a bhīmanāsāpuṭaṃ taṃ tu pātālavipulānanam",
  "GE09ram_06_u:3481": "6.048.023c dadṛśur nairṛtavyāghraṃ kumbhakarṇaṃ mahābalam",
  "GE09ram_06_u:3482": "6.048.024a tataś cakrur mahātmānaḥ kumbhakarṇāgratas tadā",
  "GE09ram_06_u:3483": "6.048.024c māṃsānāṃ merusaṃkāśaṃ rāśiṃ paramatarpaṇam",
  "GE09ram_06_u:3484": "6.048.025a mṛgāṇāṃ mahiṣāṇāṃ ca varāhāṇāṃ ca saṃcayān",
  "GE09ram_06_u:3485": "6.048.025c cakrur nairṛtaśārdūlā rāśimann asya cādbhutam",
  "GE09ram_06_u:3486": "6.048.026a tataḥ śoṇitakumbhāṃś ca madyāni vividhāni ca",
  "GE09ram_06_u:3487": "6.048.026c purastāt kumbhakarṇasya cakrus tridaśaśatravaḥ",
  "GE09ram_06_u:3488": "6.048.027a lilipuś ca parārdhyena candanena paraṃtapam",
  "GE09ram_06_u:3489": "6.048.027c divyair ācchādayām āsur mālyair gandhaiḥ sugandhibhiḥ",
  "GE09ram_06_u:3490": "6.048.028a dhūpaṃ sugandhaṃ sasṛjus tuṣṭuvuś ca paraṃtapam",
  "GE09ram_06_u:3491": "6.048.028c jaladā iva conedur yātudhānāḥ sahasraśaḥ",
  "GE09ram_06_u:3492": "6.048.029a śaṅkhān āpūrayām āsuḥ śaśāṅkasadṛśaprabhān",
  "GE09ram_06_u:3493": "6.048.029c tumulaṃ yugapac cāpi vineduś cāpy amarṣitāḥ",
  "GE09ram_06_u:3494": "6.048.030a nedur āsphoṭayām āsuś cikṣipus te niśācarāḥ",
  "GE09ram_06_u:3495": "6.048.030c kumbhakarṇavibodhārthaṃ cakrus te vipulaṃ svanam",
  "GE09ram_06_u:3496": "6.048.031a saśaṅkhabherīpaṭahapraṇādam; āsphoṭitakṣveḍitasiṃhanādam",
  "GE09ram_06_u:3497": "6.048.031c diśo dravantas tridivaṃ kirantaḥ; śrutvā vihaṃgāḥ sahasā nipetuḥ",
  "GE09ram_06_u:3498": "6.048.032a yadā bhṛśaṃ tair ninadair mahātmā; na kumbhakarṇo bubudhe prasuptaḥ",
  "GE09ram_06_u:3499": "6.048.032c tato musuṇḍīmusalāni sarve; rakṣogaṇās te jagṛhur gadāś ca",
  "GE09ram_06_u:3500": "6.048.033a taṃ śailaśṛṅgair musalair gadābhir; vṛkṣais talair mudgaramuṣṭibhiś ca",
  "GE09ram_06_u:3501": "6.048.033c sukhaprasuptaṃ bhuvi kumbhakarṇaṃ; rakṣāṃsy udagrāṇi tadā nijaghnuḥ",
  "GE09ram_06_u:3502": "6.048.034a tasya niśvāsavātena kumbhakarṇasya rakṣasaḥ",
  "GE09ram_06_u:3503": "6.048.034c rākṣasā balavanto 'pi sthātuṃ nāśaknuvan puraḥ",
  "GE09ram_06_u:3504": "6.048.035a tato 'sya purato gāḍhaṃ rākṣasā bhīmavikramāḥ",
  "GE09ram_06_u:3505": "6.048.035c mṛdaṅgapaṇavān bherīḥ śaṅkhakumbhagaṇāṃs tathā",
  "GE09ram_06_u:3506": "6.048.035e daśarākṣasasāhasraṃ yugapat paryavādayan",
  "GE09ram_06_u:3507": "6.048.036a nīlāñjanacayākāraṃ te tu taṃ pratyabodhayan",
  "GE09ram_06_u:3508": "6.048.036c abhighnanto nadantaś ca naiva saṃvivide tu saḥ",
  "GE09ram_06_u:3509": "6.048.037a yadā cainaṃ na śekus te pratibodhayituṃ tadā",
  "GE09ram_06_u:3510": "6.048.037c tato gurutaraṃ yatnaṃ dāruṇaṃ samupākraman",
  "GE09ram_06_u:3511": "6.048.038a aśvān uṣṭrān kharān nāgāñ jaghnur daṇḍakaśāṅkuśaiḥ",
  "GE09ram_06_u:3512": "6.048.038c bherīśaṅkhamṛdaṅgāṃś ca sarvaprāṇair avādayan",
  "GE09ram_06_u:3513": "6.048.039a nijaghnuś cāsya gātrāṇi mahākāṣṭhakaṭaṃ karaiḥ",
  "GE09ram_06_u:3514": "6.048.039c mudgarair musalaiś caiva sarvaprāṇasamudyataiḥ",
  "GE09ram_06_u:3515": "6.048.040a tena śabdena mahatā laṅkā samabhipūritā",
  "GE09ram_06_u:3516": "6.048.040c saparvatavanā sarvā so 'pi naiva prabudhyate",
  "GE09ram_06_u:3517": "6.048.041a tataḥ sahasraṃ bherīṇāṃ yugapat samahanyata",
  "GE09ram_06_u:3518": "6.048.041c mṛṣṭakāñcanakoṇānām asaktānāṃ samantataḥ",
  "GE09ram_06_u:3519": "6.048.042a evam apy atinidras tu yadā naiva prabudhyata",
  "GE09ram_06_u:3520": "6.048.042c śāpasya vaśam āpannas tataḥ kruddhā niśācarāḥ",
  "GE09ram_06_u:3521": "6.048.043a mahākrodhasamāviṣṭāḥ sarve bhīmaparākramāḥ",
  "GE09ram_06_u:3522": "6.048.043c tad rakṣobodhayiṣyantaś cakrur anye parākramam",
  "GE09ram_06_u:3523": "6.048.044a anye bherīḥ samājaghnur anye cakrur mahāsvanam",
  "GE09ram_06_u:3524": "6.048.044c keśān anye pralulupuḥ karṇāv anye daśanti ca",
  "GE09ram_06_u:3525": "6.048.044e na kumbhakarṇaḥ paspande mahānidrāvaśaṃ gataḥ",
  "GE09ram_06_u:3526": "6.048.045a anye ca balinas tasya kūṭamudgarapāṇayaḥ",
  "GE09ram_06_u:3527": "6.048.045c mūrdhni vakṣasi gātreṣu pātayan kūṭamudgarān",
  "GE09ram_06_u:3528": "6.048.046a rajjubandhanabaddhābhiḥ śataghnībhiś ca sarvataḥ",
  "GE09ram_06_u:3529": "6.048.046c vadhyamāno mahākāyo na prābudhyata rākṣasaḥ",
  "GE09ram_06_u:3530": "6.048.047a vāraṇānāṃ sahasraṃ tu śarīre 'sya pradhāvitam",
  "GE09ram_06_u:3531": "6.048.047c kumbhakarṇas tato buddhaḥ sparśaṃ param abudhyata",
  "GE09ram_06_u:3532": "6.048.048a sa pātyamānair giriśṛṅgavṛkṣair; acintayaṃs tān vipulān prahārān",
  "GE09ram_06_u:3533": "6.048.048c nidrākṣayāt kṣudbhayapīḍitaś ca; vijṛmbhamāṇaḥ sahasotpapāta",
  "GE09ram_06_u:3534": "6.048.049a sa nāgabhogācalaśṛṅgakalpau; vikṣipya bāhū giriśṛṅgasārau",
  "GE09ram_06_u:3535": "6.048.049c vivṛtya vaktraṃ vaḍavāmukhābhaṃ; niśācaro 'sau vikṛtaṃ jajṛmbhe",
  "GE09ram_06_u:3536": "6.048.050a tasya jājṛmbhamāṇasya vaktraṃ pātālasaṃnibham",
  "GE09ram_06_u:3537": "6.048.050c dadṛśe meruśṛṅgāgre divākara ivoditaḥ",
  "GE09ram_06_u:3538": "6.048.051a vijṛmbhamāṇo 'tibalaḥ pratibuddho niśācaraḥ",
  "GE09ram_06_u:3539": "6.048.051c niśvāsaś cāsya saṃjajñe parvatād iva mārutaḥ",
  "GE09ram_06_u:3540": "6.048.052a rūpam uttiṣṭhatas tasya kumbhakarṇasya tad babhau",
  "GE09ram_06_u:3541": "6.048.052c tapānte sabalākasya meghasyeva vivarṣataḥ",
  "GE09ram_06_u:3542": "6.048.053a tasya dīptāgnisadṛśe vidyutsadṛśavarcasī",
  "GE09ram_06_u:3543": "6.048.053c dadṛśāte mahānetre dīptāv iva mahāgrahau",
  "GE09ram_06_u:3544": "6.048.054a ādad bubhukṣito māṃsaṃ śoṇitaṃ tṛṣito 'pibat",
  "GE09ram_06_u:3545": "6.048.054c medaḥ kumbhaṃ ca madyaṃ ca papau śakraripus tadā",
  "GE09ram_06_u:3546": "6.048.055a tatas tṛpta iti jñātvā samutpetur niśācarāḥ",
  "GE09ram_06_u:3547": "6.048.055c śirobhiś ca praṇamyainaṃ sarvataḥ paryavārayan",
  "GE09ram_06_u:3548": "6.048.056a sa sarvān sāntvayām āsa nairṛtān nairṛtarṣabhaḥ",
  "GE09ram_06_u:3549": "6.048.056c bodhanād vismitaś cāpi rākṣasān idam abravīt",
  "GE09ram_06_u:3550": "6.048.057a kimartham aham āhatya bhavadbhiḥ pratibodhitaḥ",
  "GE09ram_06_u:3551": "6.048.057c kaccit sukuśalaṃ rājño bhayaṃ vā neha kiṃ cana",
  "GE09ram_06_u:3552": "6.048.058a atha vā dhruvam anyebhyo bhayaṃ param upasthitam",
  "GE09ram_06_u:3553": "6.048.058c yadartham eva tvaritair bhavadbhiḥ pratibodhitaḥ",
  "GE09ram_06_u:3554": "6.048.059a adya rākṣasarājasya bhayam utpāṭayāmy aham",
  "GE09ram_06_u:3555": "6.048.059c pātayiṣye mahendraṃ vā śātayiṣye tathānalam",
  "GE09ram_06_u:3556": "6.048.060a na hy alpakāraṇe suptaṃ bodhayiṣyati māṃ bhṛśam",
  "GE09ram_06_u:3557": "6.048.060c tad ākhyātārthatattvena matprabodhanakāraṇam",
  "GE09ram_06_u:3558": "6.048.061a evaṃ bruvāṇaṃ saṃrabdhaṃ kumbhakarṇam ariṃdamam",
  "GE09ram_06_u:3559": "6.048.061c yūpākṣaḥ sacivo rājñaḥ kṛtāñjalir uvāca ha",
  "GE09ram_06_u:3560": "6.048.062a na no devakṛtaṃ kiṃ cid bhayam asti kadā cana",
  "GE09ram_06_u:3561": "6.048.062c na daityadānavebhyo vā bhayam asti hi tādṛśam",
  "GE09ram_06_u:3562": "6.048.062e yādṛśaṃ mānuṣaṃ rājan bhayam asmān upasthitam",
  "GE09ram_06_u:3563": "6.048.063a vānaraiḥ parvatākārair laṅkeyaṃ parivāritā",
  "GE09ram_06_u:3564": "6.048.063c sītāharaṇasaṃtaptād rāmān nas tumulaṃ bhayam",
  "GE09ram_06_u:3565": "6.048.064a ekena vānareṇeyaṃ pūrvaṃ dagdhā mahāpurī",
  "GE09ram_06_u:3566": "6.048.064c kumāro nihataś cākṣaḥ sānuyātraḥ sakuñjaraḥ",
  "GE09ram_06_u:3567": "6.048.065a svayaṃ rakṣo'dhipaś cāpi paulastyo devakaṇṭakaḥ",
  "GE09ram_06_u:3568": "6.048.065c mṛteti saṃyuge muktārāmeṇādityatejasā",
  "GE09ram_06_u:3569": "6.048.066a yan na devaiḥ kṛto rājā nāpi daityair na dānavaiḥ",
  "GE09ram_06_u:3570": "6.048.066c kṛtaḥ sa iha rāmeṇa vimuktaḥ prāṇasaṃśayāt",
  "GE09ram_06_u:3571": "6.048.067a sa yūpākṣavacaḥ śrutvā bhrātur yudhi parājayam",
  "GE09ram_06_u:3572": "6.048.067c kumbhakarṇo vivṛttākṣo yūpākṣam idam abravīt",
  "GE09ram_06_u:3573": "6.048.068a sarvam adyaiva yūpākṣa harisainyaṃ salakṣmaṇam",
  "GE09ram_06_u:3574": "6.048.068c rāghavaṃ ca raṇe hatvā paścād drakṣyāmi rāvaṇam",
  "GE09ram_06_u:3575": "6.048.069a rākṣasāṃs tarpayiṣyāmi harīṇāṃ māṃsaśoṇitaiḥ",
  "GE09ram_06_u:3576": "6.048.069c rāmalakṣmaṇayoś cāpi svayaṃ pāsyāmi śoṇitam",
  "GE09ram_06_u:3577": "6.048.070a tat tasya vākyaṃ bruvato niśamya; sagarvitaṃ roṣavivṛddhadoṣam",
  "GE09ram_06_u:3578": "6.048.070c mahodaro nairṛtayodhamukhyaḥ; kṛtāñjalir vākyam idaṃ babhāṣe",
  "GE09ram_06_u:3579": "6.048.071a rāvaṇasya vacaḥ śrutvā guṇadoṣu vimṛśya ca",
  "GE09ram_06_u:3580": "6.048.071c paścād api mahābāho śatrūn yudhi vijeṣyasi",
  "GE09ram_06_u:3581": "6.048.072a mahodaravacaḥ śrutvā rākṣasaiḥ parivāritaḥ",
  "GE09ram_06_u:3582": "6.048.072c kumbhakarṇo mahātejāḥ saṃpratasthe mahābalaḥ",
  "GE09ram_06_u:3583": "6.048.073a taṃ samutthāpya bhīmākṣaṃ bhīmarūpaparākramam",
  "GE09ram_06_u:3584": "6.048.073c rākṣasās tvaritā jagmur daśagrīvaniveśanam",
  "GE09ram_06_u:3585": "6.048.074a tato gatvā daśagrīvam āsīnaṃ paramāsane",
  "GE09ram_06_u:3586": "6.048.074c ūcur baddhāñjalipuṭāḥ sarva eva niśācarāḥ",
  "GE09ram_06_u:3587": "6.048.075a prabuddhaḥ kumbhakarṇo 'sau bhrātā te rākṣasarṣabha",
  "GE09ram_06_u:3588": "6.048.075c kathaṃ tatraiva niryātu drakṣyase tam ihāgatam",
  "GE09ram_06_u:3589": "6.048.076a rāvaṇas tv abravīd dhṛṣṭo yathānyāyaṃ ca pūjitam",
  "GE09ram_06_u:3590": "6.048.076c draṣṭum enam ihecchāmi yathānyāyaṃ ca pūjitam",
  "GE09ram_06_u:3591": "6.048.077a tathety uktvā tu te sarve punar āgamya rākṣasāḥ",
  "GE09ram_06_u:3592": "6.048.077c kumbhakarṇam idaṃ vākyam ūcū rāvaṇacoditāḥ",
  "GE09ram_06_u:3593": "6.048.078a draṣṭuṃ tvāṃ kāṅkṣate rājā sarvarākṣasapuṃgavaḥ",
  "GE09ram_06_u:3594": "6.048.078c gamane kriyatāṃ buddhir bhrātaraṃ saṃpraharṣaya",
  "GE09ram_06_u:3595": "6.048.079a kumbhakarṇas tu durdharṣo bhrātur ājñāya śāsanam",
  "GE09ram_06_u:3596": "6.048.079c tathety uktvā mahāvīryaḥ śayanād utpapāta ha",
  "GE09ram_06_u:3597": "6.048.080a prakṣālya vadanaṃ hṛṣṭaḥ snātaḥ paramabhūṣitaḥ",
  "GE09ram_06_u:3598": "6.048.080c pipāsus tvarayām āsa pānaṃ balasamīraṇam",
  "GE09ram_06_u:3599": "6.048.081a tatas te tvaritās tasya rājṣasā rāvaṇājñayā",
  "GE09ram_06_u:3600": "6.048.081c madyaṃ bhakṣyāṃś ca vividhān kṣipram evopahārayan",
  "GE09ram_06_u:3601": "6.048.082a pītvā ghaṭasahasraṃ sa gamanāyopacakrame",
  "GE09ram_06_u:3602": "6.048.083a īṣatsamutkaṭo mattas tejobalasamanvitaḥ",
  "GE09ram_06_u:3603": "6.048.083c kumbhakarṇo babhau hṛṣṭaḥ kālāntakayamopamaḥ",
  "GE09ram_06_u:3604": "6.048.084a bhrātuḥ sa bhavanaṃ gacchan rakṣobalasamanvitaḥ",
  "GE09ram_06_u:3605": "6.048.084c kumbhakarṇaḥ padanyāsair akampayata medinīm",
  "GE09ram_06_u:3606": "6.048.085a sa rājamārgaṃ vapuṣā prakāśayan; sahasraraśmir dharaṇīm ivāṃśubhiḥ",
  "GE09ram_06_u:3607": "6.048.085c jagāma tatrāñjalimālayā vṛtaḥ; śatakratur geham iva svayambhuvaḥ",
  "GE09ram_06_u:3608": "6.048.086a ke cic charaṇyaṃ śaraṇaṃ sma rāmaṃ; vrajanti ke cid vyathitāḥ patanti",
  "GE09ram_06_u:3609": "6.048.086c ke cid diśaḥ sma vyathitāḥ prayānti; ke cid bhayārtā bhuvi śerate sma",
  "GE09ram_06_u:3610": "6.048.087a tam adriśṛṅgapratimaṃ kirīṭinaṃ; spṛśantam ādityam ivātmatejasā",
  "GE09ram_06_u:3611": "6.048.087c vanaukasaḥ prekṣya vivṛddham adbhutaṃ; bhayārditā dudruvire tatas tataḥ",
  "GE09ram_06_u:3612": "6.049.001a tato rāmo mahātejā dhanur ādāya vīryavān",
  "GE09ram_06_u:3613": "6.049.001c kirīṭinaṃ mahākāyaṃ kumbhakarṇaṃ dadarśa ha",
  "GE09ram_06_u:3614": "6.049.002a taṃ dṛṣṭvā rākṣasaśreṣṭhaṃ parvatākāradarśanam",
  "GE09ram_06_u:3615": "6.049.002c kramamāṇam ivākāśaṃ purā nārāyaṇaṃ prabhum",
  "GE09ram_06_u:3616": "6.049.003a satoyāmbudasaṃkāśaṃ kāñcanāṅgadabhūṣaṇam",
  "GE09ram_06_u:3617": "6.049.003c dṛṣṭvā punaḥ pradudrāva vānarāṇāṃ mahācamūḥ",
  "GE09ram_06_u:3618": "6.049.004a vidrutāṃ vāhinīṃ dṛṣṭvā vardhamānaṃ ca rākṣasaṃ",
  "GE09ram_06_u:3619": "6.049.004c savismayam idaṃ rāmo vibhīṣaṇam uvāca ha",
  "GE09ram_06_u:3620": "6.049.005a ko 'sau parvatasaṃkaśaḥ kirīṭī harilocanaḥ",
  "GE09ram_06_u:3621": "6.049.005c laṅkāyāṃ dṛśyate vīraḥ savidyud iva toyadaḥ",
  "GE09ram_06_u:3622": "6.049.006a pṛthivyāḥ ketubhūto 'sau mahān eko 'tra dṛśyate",
  "GE09ram_06_u:3623": "6.049.006c yaṃ dṛṣṭvā vānarāḥ sarve vidravanti tatas tataḥ",
  "GE09ram_06_u:3624": "6.049.007a ācakṣva me mahān ko 'sau rakṣo vā yadi vāsuraḥ",
  "GE09ram_06_u:3625": "6.049.007c na mayaivaṃvidhaṃ bhūtaṃ dṛṣṭapūrvaṃ kadā cana",
  "GE09ram_06_u:3626": "6.049.008a sa pṛṣṭo rājaputreṇa rāmeṇākliṣṭakāriṇā",
  "GE09ram_06_u:3627": "6.049.008c vibhīṣaṇo mahāprājñaḥ kākutstham idam abravīt",
  "GE09ram_06_u:3628": "6.049.009a yena vaivasvato yuddhe vāsavaś ca parājitaḥ",
  "GE09ram_06_u:3629": "6.049.009c saiṣa viśravasaḥ putraḥ kumbhakarṇaḥ pratāpavān",
  "GE09ram_06_u:3630": "6.049.010a etena devā yudhi dānavāś ca; yakṣā bhujaṃgāḥ piśitāśanāś ca",
  "GE09ram_06_u:3631": "6.049.010c gandharvavidyādharakiṃnarāś ca; sahasraśo rāghava saṃprabhagnāḥ",
  "GE09ram_06_u:3632": "6.049.011a śūlapāṇiṃ virūpākṣaṃ kumbhakarṇaṃ mahābalam",
  "GE09ram_06_u:3633": "6.049.011c hantuṃ na śekus tridaśāḥ kālo 'yam iti mohitāḥ",
  "GE09ram_06_u:3634": "6.049.012a prakṛtyā hy eṣa tejasvī kumbhakarṇo mahābalaḥ",
  "GE09ram_06_u:3635": "6.049.012c anyeṣāṃ rākṣasendrāṇāṃ varadānakṛtaṃ balam",
  "GE09ram_06_u:3636": "6.049.013a etena jātamātreṇa kṣudhārtena mahātmanā",
  "GE09ram_06_u:3637": "6.049.013c bhakṣitāni sahasrāṇi sattvānāṃ subahūny api",
  "GE09ram_06_u:3638": "6.049.014a teṣu saṃbhakṣyamāṇeṣu prajā bhayanipīḍitāḥ",
  "GE09ram_06_u:3639": "6.049.014c yānti sma śaraṇaṃ śakraṃ tam apy arthaṃ nyavedayan",
  "GE09ram_06_u:3640": "6.049.015a sa kumbhakarṇaṃ kupito mahendro; jaghāna vajreṇa śitena vajrī",
  "GE09ram_06_u:3641": "6.049.015c sa śakravajrābhihato mahātmā; cacāla kopāc ca bhṛśaṃ nanāda",
  "GE09ram_06_u:3642": "6.049.016a tasya nānadyamānasya kumbhakarṇasya dhīmataḥ",
  "GE09ram_06_u:3643": "6.049.016c śrutvā ninādaṃ vitrastā bhūyo bhūmir vitatrase",
  "GE09ram_06_u:3644": "6.049.017a tataḥ kopān mahendrasya kumbhakarṇo mahābalaḥ",
  "GE09ram_06_u:3645": "6.049.017c vikṛṣyairāvatād dantaṃ jaghānorasi vāsavam",
  "GE09ram_06_u:3646": "6.049.018a kumbhakarṇaprahārārto vicacāla sa vāsavaḥ",
  "GE09ram_06_u:3647": "6.049.018c tato viṣeduḥ sahasā devabrahmarṣidānavāḥ",
  "GE09ram_06_u:3648": "6.049.019a prajābhiḥ saha śakraś ca yayau sthānaṃ svayambhuvaḥ",
  "GE09ram_06_u:3649": "6.049.019c kumbhakarṇasya daurātmyaṃ śaśaṃsus te prajāpateḥ",
  "GE09ram_06_u:3650": "6.049.019e prajānāṃ bhakṣaṇaṃ cāpi devānāṃ cāpi dharṣaṇam",
  "GE09ram_06_u:3651": "6.049.020a evaṃ prajā yadi tv eṣa bhakṣayiṣyati nityaśaḥ",
  "GE09ram_06_u:3652": "6.049.020c acireṇaiva kālena śūnyo loko bhaviṣyati",
  "GE09ram_06_u:3653": "6.049.021a vāsavasya vacaḥ śrutvā sarvalokapitāmahaḥ",
  "GE09ram_06_u:3654": "6.049.021c rakṣāṃsy āvāhayām āsa kumbhakarṇaṃ dadarśa ha",
  "GE09ram_06_u:3655": "6.049.022a kumbhakarṇaṃ samīkṣyaiva vitatrāsa prajāpatiḥ",
  "GE09ram_06_u:3656": "6.049.022c dṛṣṭvā niśvasya caivedaṃ svayambhūr idam abravīt",
  "GE09ram_06_u:3657": "6.049.023a dhruvaṃ lokavināśāya paurastyenāsi nirmitaḥ",
  "GE09ram_06_u:3658": "6.049.023c tasmāt tvam adya prabhṛti mṛtakalpaḥ śayiṣyasi",
  "GE09ram_06_u:3659": "6.049.023e brahmaśāpābhibhūto 'tha nipapātāgrataḥ prabhoḥ",
  "GE09ram_06_u:3660": "6.049.024a tataḥ paramasaṃbhrānto rāvaṇo vākyam abravīt",
  "GE09ram_06_u:3661": "6.049.024c vivṛddhaḥ kāñcano vṛkṣaḥ phalakāle nikṛtyate",
  "GE09ram_06_u:3662": "6.049.025a na naptāraṃ svakaṃ nyāyyaṃ śaptum evaṃ prajāpate",
  "GE09ram_06_u:3663": "6.049.025c na mithyāvacanaś ca tvaṃ svapsyaty eṣa na saṃśayaḥ",
  "GE09ram_06_u:3664": "6.049.025e kālas tu kriyatām asya śayane jāgare tathā",
  "GE09ram_06_u:3665": "6.049.026a rāvaṇasya vacaḥ śrutvā svayambhūr idam abravīt",
  "GE09ram_06_u:3666": "6.049.026c śayitā hy eṣa ṣaṇ māsān ekāhaṃ jāgariṣyati",
  "GE09ram_06_u:3667": "6.049.027a ekenāhnā tv asau vīraś caran bhūmiṃ bubhukṣitaḥ",
  "GE09ram_06_u:3668": "6.049.027c vyāttāsyo bhakṣayel lokān saṃkruddha iva pāvakaḥ",
  "GE09ram_06_u:3669": "6.049.028a so 'sau vyasanam āpannaḥ kumbhakarṇam abodhayat",
  "GE09ram_06_u:3670": "6.049.028c tvatparākramabhītaś ca rājā saṃprati rāvaṇaḥ",
  "GE09ram_06_u:3671": "6.049.029a sa eṣa nirgato vīraḥ śibirād bhīmavikramaḥ",
  "GE09ram_06_u:3672": "6.049.029c vānarān bhṛśasaṃkruddho bhakṣayan paridhāvati",
  "GE09ram_06_u:3673": "6.049.030a kumbhakarṇaṃ samīkṣyaiva harayo vipradudruvuḥ",
  "GE09ram_06_u:3674": "6.049.030c katham enaṃ raṇe kruddhaṃ vārayiṣyanti vānarāḥ",
  "GE09ram_06_u:3675": "6.049.031a ucyantāṃ vānarāḥ sarve yantram etat samucchritam",
  "GE09ram_06_u:3676": "6.049.031c iti vijñāya harayo bhaviṣyantīha nirbhayāḥ",
  "GE09ram_06_u:3677": "6.049.032a vibhīṣaṇavacaḥ śrutvā hetumat sumukhodgatam",
  "GE09ram_06_u:3678": "6.049.032c uvāca rāghavo vākyaṃ nīlaṃ senāpatiṃ tadā",
  "GE09ram_06_u:3679": "6.049.033a gaccha sainyāni sarvāṇi vyūhya tiṣṭhasva pāvake",
  "GE09ram_06_u:3680": "6.049.033c dvārāṇy ādāya laṅkāyāś caryāś cāpy atha saṃkramān",
  "GE09ram_06_u:3681": "6.049.034a śailaśṛṅgāṇi vṛkṣāṃś ca śilāś cāpy upasaṃharan",
  "GE09ram_06_u:3682": "6.049.034c tiṣṭhantu vānarāḥ sarve sāyudhāḥ śailapāṇayaḥ",
  "GE09ram_06_u:3683": "6.049.035a rāghaveṇa samādiṣṭo nīlo haricamūpatiḥ",
  "GE09ram_06_u:3684": "6.049.035c śaśāsa vānarānīkaṃ yathāvat kapikuñjaraḥ",
  "GE09ram_06_u:3685": "6.049.036a tato gavākṣaḥ śarabho hanumān aṅgado nalaḥ",
  "GE09ram_06_u:3686": "6.049.036c śailaśṛṅgāṇi śailābhā gṛhītvā dvāram abhyayuḥ",
  "GE09ram_06_u:3687": "6.049.037a tato harīṇāṃ tad anīkam ugraṃ; rarāja śailodyatavṛkṣahastam",
  "GE09ram_06_u:3688": "6.049.037c gireḥ samīpānugataṃ yathaiva; mahan mahāmbhodharajālam ugram",
  "GE09ram_06_u:3689": "6.050.001a sa tu rākṣasaśārdūlo nidrāmadasamākulaḥ",
  "GE09ram_06_u:3690": "6.050.001c rājamārgaṃ śriyā juṣṭaṃ yayau vipulavikramaḥ",
  "GE09ram_06_u:3691": "6.050.002a rākṣasānāṃ sahasraiś ca vṛtaḥ paramadurjayaḥ",
  "GE09ram_06_u:3692": "6.050.002c gṛhebhyaḥ puṣpavarṣeṇa kāryamāṇas tadā yayau",
  "GE09ram_06_u:3693": "6.050.003a sa hemajālavitataṃ bhānubhāsvaradarśanam",
  "GE09ram_06_u:3694": "6.050.003c dadarśa vipulaṃ ramyaṃ rākṣasendraniveśanam",
  "GE09ram_06_u:3695": "6.050.004a sa tat tadā sūrya ivābhrajālaṃ; praviśya rakṣo'dhipater niveśanam",
  "GE09ram_06_u:3696": "6.050.004c dadarśa dūre 'grajam āsanasthaṃ; svayambhuvaṃ śakra ivāsanastham",
  "GE09ram_06_u:3697": "6.050.005a so 'bhigamya gṛhaṃ bhrātuḥ kakṣyām abhivigāhya ca",
  "GE09ram_06_u:3698": "6.050.005c dadarśodvignam āsīnaṃ vimāne puṣpake gurum",
  "GE09ram_06_u:3699": "6.050.006a atha dṛṣṭvā daśagrīvaḥ kumbhakarṇam upasthitam",
  "GE09ram_06_u:3700": "6.050.006c tūrṇam utthāya saṃhṛṣṭaḥ saṃnikarṣam upānayat",
  "GE09ram_06_u:3701": "6.050.007a athāsīnasya paryaṅke kumbhakarṇo mahābalaḥ",
  "GE09ram_06_u:3702": "6.050.007c bhrātur vavande caraṇāṃ kiṃ kṛtyam iti cābravīt",
  "GE09ram_06_u:3703": "6.050.007e utpatya cainaṃ mudito rāvaṇaḥ pariṣasvaje",
  "GE09ram_06_u:3704": "6.050.008a sa bhrātrā saṃpariṣvakto yathāvac cābhinanditaḥ",
  "GE09ram_06_u:3705": "6.050.008c kumbhakarṇaḥ śubhaṃ divyaṃ pratipede varāsanam",
  "GE09ram_06_u:3706": "6.050.009a sa tadāsanam āśritya kumbhakarṇo mahābalaḥ",
  "GE09ram_06_u:3707": "6.050.009c saṃraktanayanaḥ kopād rāvaṇaṃ vākyam abravīt",
  "GE09ram_06_u:3708": "6.050.010a kimartham aham ādṛtya tvayā rājan prabodhitaḥ",
  "GE09ram_06_u:3709": "6.050.010c śaṃsa kasmād bhayaṃ te 'sti ko 'dya preto bhaviṣyati",
  "GE09ram_06_u:3710": "6.050.011a bhrātaraṃ rāvaṇaḥ kruddhaṃ kumbhakarṇam avasthitam",
  "GE09ram_06_u:3711": "6.050.011c īṣat tu parivṛttābhyāṃ netrābhyāṃ vākyam abravīt",
  "GE09ram_06_u:3712": "6.050.012a adya te sumahān kālaḥ śayānasya mahābala",
  "GE09ram_06_u:3713": "6.050.012c sukhitas tvaṃ na jānīṣe mama rāmakṛtaṃ bhayam",
  "GE09ram_06_u:3714": "6.050.013a eṣa dāśarathī rāmaḥ sugrīvasahito balī",
  "GE09ram_06_u:3715": "6.050.013c samudraṃ sabalas tīrtvā mūlaṃ naḥ parikṛntati",
  "GE09ram_06_u:3716": "6.050.014a hanta paśyasva laṅkāyā vanāny upavanāni ca",
  "GE09ram_06_u:3717": "6.050.014c setunā sukham āgamya vānaraikārṇavaṃ kṛtam",
  "GE09ram_06_u:3718": "6.050.015a ye rākṣasā mukhyatamā hatās te vānarair yudhi",
  "GE09ram_06_u:3719": "6.050.015c vānarāṇāṃ kṣayaṃ yuddhe na paśyāmi kadā cana",
  "GE09ram_06_u:3720": "6.050.016a sarvakṣapitakośaṃ ca sa tvam abhyavapadya mām",
  "GE09ram_06_u:3721": "6.050.016c trāyasvemāṃ purīṃ laṅkāṃ bālavṛddhāvaśeṣitām",
  "GE09ram_06_u:3722": "6.050.017a bhrātur arthe mahābāho kuru karma suduṣkaram",
  "GE09ram_06_u:3723": "6.050.017c mayaivaṃ noktapūrvo hi kaś cid bhrātaḥ paraṃtapa",
  "GE09ram_06_u:3724": "6.050.017e tvayy asti mama ca snehaḥ parā saṃbhāvanā ca me",
  "GE09ram_06_u:3725": "6.050.018a devāsuravimardeṣu bahuśo rākṣasarṣabha",
  "GE09ram_06_u:3726": "6.050.018c tvayā devāḥ prativyūhya nirjitāś cāsurā yudhi",
  "GE09ram_06_u:3727": "6.050.018e na hi te sarvabhūteṣu dṛśyate sadṛśo balī",
  "GE09ram_06_u:3728": "6.050.019a kuruṣva me priyahitam etad uttamaṃ; yathāpriyaṃ priyaraṇabāndhavapriya",
  "GE09ram_06_u:3729": "6.050.019c svatejasā vidhama sapatnavāhinīṃ; śaradghanaṃ pavana ivodyato mahān",
  "GE09ram_06_u:3730": "6.051.001a tasya rākṣasarājasya niśamya paridevitam",
  "GE09ram_06_u:3731": "6.051.001c kumbhakarṇo babhāṣe 'tha vacanaṃ prajahāsa ca",
  "GE09ram_06_u:3732": "6.051.002a dṛṣṭo doṣo hi yo 'smābhiḥ purā mantravinirṇaye",
  "GE09ram_06_u:3733": "6.051.002c hiteṣv anabhiyuktena so 'yam āsāditas tvayā",
  "GE09ram_06_u:3734": "6.051.003a śīghraṃ khalv abhyupetaṃ tvāṃ phalaṃ pāpasya karmaṇaḥ",
  "GE09ram_06_u:3735": "6.051.003c nirayeṣv eva patanaṃ yathā duṣkṛtakarmaṇaḥ",
  "GE09ram_06_u:3736": "6.051.004a prathamaṃ vai mahārāja kṛtyam etad acintitam",
  "GE09ram_06_u:3737": "6.051.004c kevalaṃ vīryadarpeṇa nānubandho vicāritaḥ",
  "GE09ram_06_u:3738": "6.051.005a yaḥ paścāt pūrvakāryāṇi kuryād aiśvaryam āsthitaḥ",
  "GE09ram_06_u:3739": "6.051.005c pūrvaṃ cottarakāryāṇi na sa veda nayānayau",
  "GE09ram_06_u:3740": "6.051.006a deśakālavihīnāni karmāṇi viparītavat",
  "GE09ram_06_u:3741": "6.051.006c kriyamāṇāni duṣyanti havīṃṣy aprayateṣv iva",
  "GE09ram_06_u:3742": "6.051.007a trayāṇāṃ pañcadhā yogaṃ karmaṇāṃ yaḥ prapaśyati",
  "GE09ram_06_u:3743": "6.051.007c sacivaiḥ samayaṃ kṛtvā sa sabhye vartate pathi",
  "GE09ram_06_u:3744": "6.051.008a yathāgamaṃ ca yo rājā samayaṃ vicikīrṣati",
  "GE09ram_06_u:3745": "6.051.008c budhyate sacivān buddhyā suhṛdaś cānupaśyati",
  "GE09ram_06_u:3746": "6.051.009a dharmam arthaṃ ca kāmaṃ ca sarvān vā rakṣasāṃ pate",
  "GE09ram_06_u:3747": "6.051.009c bhajate puruṣaḥ kāle trīṇi dvandvāni vā punaḥ",
  "GE09ram_06_u:3748": "6.051.010a triṣu caiteṣu yac chreṣṭhaṃ śrutvā tan nāvabudhyate",
  "GE09ram_06_u:3749": "6.051.010c rājā vā rājamātro vā vyarthaṃ tasya bahuśrutam",
  "GE09ram_06_u:3750": "6.051.011a upapradānaṃ sāntvaṃ vā bhedaṃ kāle ca vikramam",
  "GE09ram_06_u:3751": "6.051.011c yogaṃ ca rakṣasāṃ śreṣṭha tāv ubhau ca nayānayau",
  "GE09ram_06_u:3752": "6.051.012a kāle dharmārthakāmān yaḥ saṃmantrya sacivaiḥ saha",
  "GE09ram_06_u:3753": "6.051.012c niṣevetātmavāṃl loke na sa vyasanam āpnuyāt",
  "GE09ram_06_u:3754": "6.051.013a hitānubandham ālokya kāryākāryam ihātmanaḥ",
  "GE09ram_06_u:3755": "6.051.013c rājā sahārthatattvajñaiḥ sacivaiḥ saha jīvati",
  "GE09ram_06_u:3756": "6.051.014a anabhijñāya śāstrārthān puruṣāḥ paśubuddhayaḥ",
  "GE09ram_06_u:3757": "6.051.014c prāgalbhyād vaktum icchanti mantreṣv abhyantarīkṛtāḥ",
  "GE09ram_06_u:3758": "6.051.015a aśāstraviduṣāṃ teṣāṃ na kāryam ahitaṃ vacaḥ",
  "GE09ram_06_u:3759": "6.051.015c arthaśāstrānabhijñānāṃ vipulāṃ śriyam icchatām",
  "GE09ram_06_u:3760": "6.051.016a ahitaṃ ca hitākāraṃ dhārṣṭyāj jalpanti ye narāḥ",
  "GE09ram_06_u:3761": "6.051.016c avekṣya mantrabāhyās te kartavyāḥ kṛtyadūṣaṇāḥ",
  "GE09ram_06_u:3762": "6.051.017a vināśayanto bhartāraṃ sahitāḥ śatrubhir budhaiḥ",
  "GE09ram_06_u:3763": "6.051.017c viparītāni kṛtyāni kārayantīha mantriṇaḥ",
  "GE09ram_06_u:3764": "6.051.018a tān bhartā mitrasaṃkāśān amitrān mantranirṇaye",
  "GE09ram_06_u:3765": "6.051.018c vyavahāreṇa jānīyāt sacivān upasaṃhitān",
  "GE09ram_06_u:3766": "6.051.019a capalasyeha kṛtyāni sahasānupradhāvataḥ",
  "GE09ram_06_u:3767": "6.051.019c chidram anye prapadyante krauñcasya kham iva dvijāḥ",
  "GE09ram_06_u:3768": "6.051.020a yo hi śatrum avajñāya nātmānam abhirakṣati",
  "GE09ram_06_u:3769": "6.051.020c avāpnoti hi so 'narthān sthānāc ca vyavaropyate",
  "GE09ram_06_u:3770": "6.051.021a tat tu śrutvā daśagrīvaḥ kumbhakarṇasya bhāṣitam",
  "GE09ram_06_u:3771": "6.051.021c bhrukuṭiṃ caiva saṃcakre kruddhaś cainam uvāca ha",
  "GE09ram_06_u:3772": "6.051.022a mānyo gurur ivācāryaḥ kiṃ māṃ tvam anuśāsati",
  "GE09ram_06_u:3773": "6.051.022c kim evaṃ vākśramaṃ kṛtvā kāle yuktaṃ vidhīyatām",
  "GE09ram_06_u:3774": "6.051.023a vibhramāc cittamohād vā balavīryāśrayeṇa vā",
  "GE09ram_06_u:3775": "6.051.023c nābhipannam idānīṃ yad vyarthās tasya punaḥ kṛthāḥ",
  "GE09ram_06_u:3776": "6.051.024a asmin kāle tu yad yuktaṃ tad idānīṃ vidhīyatām",
  "GE09ram_06_u:3777": "6.051.024c mamāpanayajaṃ doṣaṃ vikrameṇa samīkuru",
  "GE09ram_06_u:3778": "6.051.025a yadi khalv asti me sneho bhrātṛtvaṃ vāvagacchasi",
  "GE09ram_06_u:3779": "6.051.025c yadi vā kāryam etat te hṛdi kāryatamaṃ matam",
  "GE09ram_06_u:3780": "6.051.026a sa suhṛdyo vipannārthaṃ dīnam abhyavapadyate",
  "GE09ram_06_u:3781": "6.051.026c sa bandhur yo 'panīteṣu sāhāyyāyopakalpate",
  "GE09ram_06_u:3782": "6.051.027a tam athaivaṃ bruvāṇaṃ tu vacanaṃ dhīradāruṇam",
  "GE09ram_06_u:3783": "6.051.027c ruṣṭo 'yam iti vijñāya śanaiḥ ślakṣṇam uvāca ha",
  "GE09ram_06_u:3784": "6.051.028a atīva hi samālakṣya bhrātaraṃ kṣubhitendriyam",
  "GE09ram_06_u:3785": "6.051.028c kumbhakarṇaḥ śanair vākyaṃ babhāṣe parisāntvayan",
  "GE09ram_06_u:3786": "6.051.029a alaṃ rākṣasarājendra saṃtāpam upapadya te",
  "GE09ram_06_u:3787": "6.051.029c roṣaṃ ca saṃparityajya svastho bhavitum arhasi",
  "GE09ram_06_u:3788": "6.051.030a naitan manasi kartavvyaṃ mayi jīvati pārthiva",
  "GE09ram_06_u:3789": "6.051.030c tam ahaṃ nāśayiṣyāmi yatkṛte paritapyase",
  "GE09ram_06_u:3790": "6.051.031a avaśyaṃ tu hitaṃ vācyaṃ sarvāvasthaṃ mayā tava",
  "GE09ram_06_u:3791": "6.051.031c bandhubhāvād abhihitaṃ bhrātṛsnehāc ca pārthiva",
  "GE09ram_06_u:3792": "6.051.032a sadṛśaṃ yat tu kāle 'smin kartuṃ snigdhena bandhunā",
  "GE09ram_06_u:3793": "6.051.032c śatrūṇāṃ kadanaṃ paśya kriyamāṇaṃ mayā raṇe",
  "GE09ram_06_u:3794": "6.051.033a adya paśya mahābāho mayā samaramūrdhani",
  "GE09ram_06_u:3795": "6.051.033c hate rāme saha bhrātrā dravantīṃ harivāhinīm",
  "GE09ram_06_u:3796": "6.051.034a adya rāmasya tad dṛṣṭvā mayānītaṃ raṇāc chiraḥ",
  "GE09ram_06_u:3797": "6.051.034c sukhībhava mahābāho sītā bhavatu duḥkhitā",
  "GE09ram_06_u:3798": "6.051.035a adya rāmasya paśyantu nidhanaṃ sumahat priyam",
  "GE09ram_06_u:3799": "6.051.035c laṅkāyāṃ rākṣasāḥ sarve ye te nihatabāndhavāḥ",
  "GE09ram_06_u:3800": "6.051.036a adya śokaparītānāṃ svabandhuvadhakāraṇāt",
  "GE09ram_06_u:3801": "6.051.036c śatror yudhi vināśena karomy asrapramārjanam",
  "GE09ram_06_u:3802": "6.051.037a adya parvatasaṃkāśaṃ sasūryam iva toyadam",
  "GE09ram_06_u:3803": "6.051.037c vikīrṇaṃ paśya samare sugrīvaṃ plavageśvaram",
  "GE09ram_06_u:3804": "6.051.038a na paraḥ preṣaṇīyas te yuddhāyātula vikrama",
  "GE09ram_06_u:3805": "6.051.038c aham utsādayiṣyāmi śatrūṃs tava mahābala",
  "GE09ram_06_u:3806": "6.051.039a yadi śakro yadi yamo yadi pāvakamārutau",
  "GE09ram_06_u:3807": "6.051.039c tān ahaṃ yodhayiṣyāmi kubera varuṇāv api",
  "GE09ram_06_u:3808": "6.051.040a girimātraśarīrasya śitaśūladharasya me",
  "GE09ram_06_u:3809": "6.051.040c nardatas tīkṣṇadaṃṣṭrasya bibhīyāc ca puraṃdaraḥ",
  "GE09ram_06_u:3810": "6.051.041a atha vā tyaktaśastrasya mṛdgatas tarasā ripūn",
  "GE09ram_06_u:3811": "6.051.041c na me pratimukhe kaś cic chaktaḥ sthātuṃ jijīviṣuḥ",
  "GE09ram_06_u:3812": "6.051.042a naiva śaktyā na gadayā nāsinā na śitaiḥ śaraiḥ",
  "GE09ram_06_u:3813": "6.051.042c hastābhyām eva saṃrabdho haniṣyāmy api vajriṇam",
  "GE09ram_06_u:3814": "6.051.043a yadi me muṣṭivegaṃ sa rāghavo 'dya sahiṣyati",
  "GE09ram_06_u:3815": "6.051.043c tataḥ pāsyanti bāṇaughā rudhiraṃ rāghavasya te",
  "GE09ram_06_u:3816": "6.051.044a cintayā bādhyase rājan kimarthaṃ mayi tiṣṭhati",
  "GE09ram_06_u:3817": "6.051.044c so 'haṃ śatruvināśāya tava niryātum udyataḥ",
  "GE09ram_06_u:3818": "6.051.045a muñca rāmād bhayaṃ rājan haniṣyāmīha saṃyuge",
  "GE09ram_06_u:3819": "6.051.045c rāghavaṃ lakṣmaṇaṃ caiva sugrīvaṃ ca mahābalam",
  "GE09ram_06_u:3820": "6.051.045e asādhāraṇam icchāmi tava dātuṃ mahad yaśaḥ",
  "GE09ram_06_u:3821": "6.051.046a vadhena te dāśaratheḥ sukhāvahaṃ; sukhaṃ samāhartum ahaṃ vrajāmi",
  "GE09ram_06_u:3822": "6.051.046c nihatya rāmaṃ sahalakṣmaṇena; khādāmi sarvān hariyūthamukhyān",
  "GE09ram_06_u:3823": "6.051.047a ramasva kāmaṃ piba cāgryavāruṇīṃ; kuruṣva kṛtyāni vinīyatāṃ jvaraḥ",
  "GE09ram_06_u:3824": "6.051.047c mayādya rāme gamite yamakṣayaṃ; cirāya sītā vaśagā bhaviṣyati",
  "GE09ram_06_u:3825": "6.052.001a tad uktam atikāyasya balino bāhuśālinaḥ",
  "GE09ram_06_u:3826": "6.052.001c kumbhakarṇasya vacanaṃ śrutvovāca mahodaraḥ",
  "GE09ram_06_u:3827": "6.052.002a kumbhakarṇakule jāto dhṛṣṭaḥ prākṛtadarśanaḥ",
  "GE09ram_06_u:3828": "6.052.002c avalipto na śaknoṣi kṛtyaṃ sarvatra veditum",
  "GE09ram_06_u:3829": "6.052.003a na hi rājā na jānīte kumbhakarṇa nayānayau",
  "GE09ram_06_u:3830": "6.052.003c tvaṃ tu kaiśorakād dhṛṣṭaḥ kevalaṃ vaktum icchasi",
  "GE09ram_06_u:3831": "6.052.004a sthānaṃ vṛddhiṃ ca hāniṃ ca deśakālavibhāgavit",
  "GE09ram_06_u:3832": "6.052.004c ātmanaś ca pareṣāṃ ca budhyate rākṣasarṣabha",
  "GE09ram_06_u:3833": "6.052.005a yat tu śakyaṃ balavatā kartuṃ prākṛtabuddhinā",
  "GE09ram_06_u:3834": "6.052.005c anupāsitavṛddhena kaḥ kuryāt tādṛśaṃ budhaḥ",
  "GE09ram_06_u:3835": "6.052.006a yāṃs tu dharmārthakāmāṃs tvaṃ bravīṣi pṛthag āśrayān",
  "GE09ram_06_u:3836": "6.052.006c anuboddhuṃ svabhāvena na hi lakṣaṇam asti te",
  "GE09ram_06_u:3837": "6.052.007a karma caiva hi sarveṣāṃ kāraṇānāṃ prayojanam",
  "GE09ram_06_u:3838": "6.052.007c śreyaḥ pāpīyasāṃ cātra phalaṃ bhavati karmaṇām",
  "GE09ram_06_u:3839": "6.052.008a niḥśreyasa phalāv eva dharmārthāv itarāv api",
  "GE09ram_06_u:3840": "6.052.008c adharmānarthayoḥ prāptiḥ phalaṃ ca pratyavāyikam",
  "GE09ram_06_u:3841": "6.052.009a aihalaukikapāratryaṃ karma pumbhir niṣevyate",
  "GE09ram_06_u:3842": "6.052.009c karmāṇy api tu kalpyāni labhate kāmam āsthitaḥ",
  "GE09ram_06_u:3843": "6.052.010a tatra kḷptam idaṃ rājñā hṛdi kāryaṃ mataṃ ca naḥ",
  "GE09ram_06_u:3844": "6.052.010c śatrau hi sāhasaṃ yat syāt kim ivātrāpanīyate",
  "GE09ram_06_u:3845": "6.052.011a ekasyaivābhiyāne tu hetur yaḥ prakṛtas tvayā",
  "GE09ram_06_u:3846": "6.052.011c tatrāpy anupapannaṃ te vakṣyāmi yad asādhu ca",
  "GE09ram_06_u:3847": "6.052.012a yena pūrvaṃ janasthāne bahavo 'tibalā hatāḥ",
  "GE09ram_06_u:3848": "6.052.012c rākṣasā rāghavaṃ taṃ tvaṃ katham eko jayiṣyasi",
  "GE09ram_06_u:3849": "6.052.013a ye purā nirjitās tena janasthāne mahaujasaḥ",
  "GE09ram_06_u:3850": "6.052.013c rākṣasāṃs tān pure sarvān bhītān adyāpi paśyasi",
  "GE09ram_06_u:3851": "6.052.014a taṃ siṃham iva saṃkruddhaṃ rāmaṃ daśarathātmajam",
  "GE09ram_06_u:3852": "6.052.014c sarpaṃ suptam ivābuddhyā prabodhayitum icchasi",
  "GE09ram_06_u:3853": "6.052.015a jvalantaṃ tejasā nityaṃ krodhena ca durāsadam",
  "GE09ram_06_u:3854": "6.052.015c kas taṃ mṛtyum ivāsahyam āsādayitum arhati",
  "GE09ram_06_u:3855": "6.052.016a saṃśayastham idaṃ sarvaṃ śatroḥ pratisamāsane",
  "GE09ram_06_u:3856": "6.052.016c ekasya gamanaṃ tatra na hi me rocate tava",
  "GE09ram_06_u:3857": "6.052.017a hīnārthas tu samṛddhārthaṃ ko ripuṃ prākṛto yathā",
  "GE09ram_06_u:3858": "6.052.017c niścitaṃ jīvitatyāge vaśam ānetum icchati",
  "GE09ram_06_u:3859": "6.052.018a yasya nāsti manuṣyeṣu sadṛśo rākṣasottama",
  "GE09ram_06_u:3860": "6.052.018c katham āśaṃsase yoddhuṃ tulyenendravivasvatoḥ",
  "GE09ram_06_u:3861": "6.052.019a evam uktvā tu saṃrabdhaṃ kumbhakarṇaṃ mahodaraḥ",
  "GE09ram_06_u:3862": "6.052.019c uvāca rakṣasāṃ madhye rāvaṇo lokarāvaṇam",
  "GE09ram_06_u:3863": "6.052.020a labdhvā punas tāṃ vaidehīṃ kimarthaṃ tvaṃ prajalpasi",
  "GE09ram_06_u:3864": "6.052.020c yadecchasi tadā sītā vaśagā te bhaviṣyati",
  "GE09ram_06_u:3865": "6.052.021a dṛṣṭaḥ kaś cid upāyo me sītopasthānakārakaḥ",
  "GE09ram_06_u:3866": "6.052.021c rucitaś cet svayā buddhyā rākṣaseśvara taṃ śṛṇu",
  "GE09ram_06_u:3867": "6.052.022a ahaṃ dvijihvaḥ saṃhrādī kumbhakarṇo vitardanaḥ",
  "GE09ram_06_u:3868": "6.052.022c pañcarāmavadhāyaite niryāntīty avaghoṣaya",
  "GE09ram_06_u:3869": "6.052.023a tato gatvā vayaṃ yuddhaṃ dāsyāmas tasya yatnataḥ",
  "GE09ram_06_u:3870": "6.052.023c jeṣyāmo yadi te śatrūn nopāyaiḥ kṛtyam asti naḥ",
  "GE09ram_06_u:3871": "6.052.024a atha jīvati naḥ śatrur vayaṃ ca kṛtasaṃyugāḥ",
  "GE09ram_06_u:3872": "6.052.024c tataḥ samabhipatsyāmo manasā yat samīkṣitum",
  "GE09ram_06_u:3873": "6.052.025a vayaṃ yuddhād ihaiṣyāmo rudhireṇa samukṣitāḥ",
  "GE09ram_06_u:3874": "6.052.025c vidārya svatanuṃ bāṇai rāmanāmāṅkitaiḥ śitaiḥ",
  "GE09ram_06_u:3875": "6.052.026a bhakṣito rāghavo 'smābhir lakṣmaṇaś ceti vādinaḥ",
  "GE09ram_06_u:3876": "6.052.026c tava pādau grahīṣyāmas tvaṃ naḥ kāma prapūraya",
  "GE09ram_06_u:3877": "6.052.027a tato 'vaghoṣaya pure gajaskandhena pārthiva",
  "GE09ram_06_u:3878": "6.052.027c hato rāmaḥ saha bhrātrā sasainya iti sarvataḥ",
  "GE09ram_06_u:3879": "6.052.028a prīto nāma tato bhūtvā bhṛtyānāṃ tvam ariṃdama",
  "GE09ram_06_u:3880": "6.052.028c bhogāṃś ca parivārāṃś ca kāmāṃś ca vasudāpaya",
  "GE09ram_06_u:3881": "6.052.029a tato mālyāni vāsāṃsi vīrāṇām anulepanam",
  "GE09ram_06_u:3882": "6.052.029c peyaṃ ca bahu yodhebhyaḥ svayaṃ ca muditaḥ piba",
  "GE09ram_06_u:3883": "6.052.030a tato 'smin bahulībhūte kaulīne sarvato gate",
  "GE09ram_06_u:3884": "6.052.030c praviśyāśvāsya cāpi tvaṃ sītāṃ rahasi sāntvaya",
  "GE09ram_06_u:3885": "6.052.030e dhanadhānyaiś ca kāmaiś ca ratnaiś caināṃ pralobhaya",
  "GE09ram_06_u:3886": "6.052.031a anayopadhayā rājan bhayaśokānubandhayā",
  "GE09ram_06_u:3887": "6.052.031c akāmā tvadvaśaṃ sītā naṣṭanāthā gamiṣyati",
  "GE09ram_06_u:3888": "6.052.032a rañjanīyaṃ hi bhartāraṃ vinaṣṭam avagamya sā",
  "GE09ram_06_u:3889": "6.052.032c nairāśyāt strīlaghutvāc ca tvadvaśaṃ pratipatsyate",
  "GE09ram_06_u:3890": "6.052.033a sā purā sukhasaṃvṛddhā sukhārhā duḥkhakarṣitā",
  "GE09ram_06_u:3891": "6.052.033c tvayy adhīnaḥ sukhaṃ jñātvā sarvathopagamiṣyati",
  "GE09ram_06_u:3892": "6.052.034a etat sunītaṃ mama darśanena; rāmaṃ hi dṛṣṭvaiva bhaved anarthaḥ",
  "GE09ram_06_u:3893": "6.052.034c ihaiva te setsyati motsuko bhūr; mahān ayuddhena sukhasya lābhaḥ",
  "GE09ram_06_u:3894": "6.052.035a anaṣṭasainyo hy anavāptasaṃśayo; ripūn ayuddhena jayañ janādhipa",
  "GE09ram_06_u:3895": "6.052.035c yaśaś ca puṇyaṃ ca mahan mahīpate; śriyaṃ ca kīrtiṃ ca ciraṃ samaśnute",
  "GE09ram_06_u:3896": "6.053.001a sa tathoktas tu nirbhartsya kumbhakarṇo mahodaram",
  "GE09ram_06_u:3897": "6.053.001c abravīd rākṣasaśreṣṭhaṃ bhrātaraṃ rāvaṇaṃ tataḥ",
  "GE09ram_06_u:3898": "6.053.002a so 'haṃ tava bhayaṃ ghoraṃ vadhāt tasya durātmanaḥ",
  "GE09ram_06_u:3899": "6.053.002c rāmasyādya pramārjāmi nirvairas tvaṃ sukhībhava",
  "GE09ram_06_u:3900": "6.053.003a garjanti na vṛthā śūra nirjalā iva toyadāḥ",
  "GE09ram_06_u:3901": "6.053.003c paśya saṃpādyamānaṃ tu garjitaṃ yudhi karmaṇā",
  "GE09ram_06_u:3902": "6.053.004a na marṣayati cātmānaṃ saṃbhāvayati nātmanā",
  "GE09ram_06_u:3903": "6.053.004c adarśayitvā śūrās tu karma kurvanti duṣkaram",
  "GE09ram_06_u:3904": "6.053.005a viklavānām abuddhīnāṃ rājñāṃ paṇḍitamāninām",
  "GE09ram_06_u:3905": "6.053.005c śṛṇvatām ādita idaṃ tvadvidhānāṃ mahodara",
  "GE09ram_06_u:3906": "6.053.006a yuddhe kāpuruṣair nityaṃ bhavadbhiḥ priyavādibhiḥ",
  "GE09ram_06_u:3907": "6.053.006c rājānam anugacchadbhiḥ kṛtyam etad vināśitam",
  "GE09ram_06_u:3908": "6.053.007a rājaśeṣā kṛtā laṅkā kṣīṇaḥ kośo balaṃ hatam",
  "GE09ram_06_u:3909": "6.053.007c rājānam imam āsādya suhṛccihnam amitrakam",
  "GE09ram_06_u:3910": "6.053.008a eṣa niryāmy ahaṃ yuddham udyataḥ śatrunirjaye",
  "GE09ram_06_u:3911": "6.053.008c durnayaṃ bhavatām adya samīkartuṃ mahāhave",
  "GE09ram_06_u:3912": "6.053.009a evam uktavato vākyaṃ kumbhakarṇasya dhīmataḥ",
  "GE09ram_06_u:3913": "6.053.009c pratyuvāca tato vākyaṃ prahasan rākṣasādhipaḥ",
  "GE09ram_06_u:3914": "6.053.010a mahodaro 'yaṃ rāmāt tu paritrasto na saṃśayaḥ",
  "GE09ram_06_u:3915": "6.053.010c na hi rocayate tāta yuddhaṃ yuddhaviśārada",
  "GE09ram_06_u:3916": "6.053.011a kaś cin me tvatsamo nāsti sauhṛdena balena ca",
  "GE09ram_06_u:3917": "6.053.011c gaccha śatruvadhāya tvaṃ kumbhakarṇajayāya ca",
  "GE09ram_06_u:3918": "6.053.012a ādade niśitaṃ śūlaṃ vegāc chatrunibarhaṇaḥ",
  "GE09ram_06_u:3919": "6.053.012c sarvakālāyasaṃ dīptaṃ taptakāñcanabhūṣaṇam",
  "GE09ram_06_u:3920": "6.053.013a indrāśanisamaṃ bhīmaṃ vajrapratimagauravam",
  "GE09ram_06_u:3921": "6.053.013c devadānavagandharvayakṣakiṃnarasūdanam",
  "GE09ram_06_u:3922": "6.053.014a raktamālya mahādāma svataś codgatapāvakam",
  "GE09ram_06_u:3923": "6.053.014c ādāya niśitaṃ śūlaṃ śatruśoṇitarañjitam",
  "GE09ram_06_u:3924": "6.053.014e kumbhakarṇo mahātejā rāvaṇaṃ vākyam abravīt",
  "GE09ram_06_u:3925": "6.053.015a gamiṣyāmy aham ekākī tiṣṭhatv iha balaṃ mahat",
  "GE09ram_06_u:3926": "6.053.015c adya tān kṣudhitaḥ kruddho bhakṣayiṣyāmi vānarān",
  "GE09ram_06_u:3927": "6.053.016a kumbhakarṇavacaḥ śrutvā rāvaṇo vākyam abravīt",
  "GE09ram_06_u:3928": "6.053.016c sainyaiḥ parivṛto gaccha śūlamudgalapāṇibhiḥ",
  "GE09ram_06_u:3929": "6.053.017a vānarā hi mahātmānaḥ śīghrāś ca vyavasāyinaḥ",
  "GE09ram_06_u:3930": "6.053.017c ekākinaṃ pramattaṃ vā nayeyur daśanaiḥ kṣayam",
  "GE09ram_06_u:3931": "6.053.018a tasmāt paramadurdharṣaiḥ sainyaiḥ parivṛto vraja",
  "GE09ram_06_u:3932": "6.053.018c rakṣasām ahitaṃ sarvaṃ śatrupakṣaṃ nisūdaya",
  "GE09ram_06_u:3933": "6.053.019a athāsanāt samutpatya srajaṃ maṇikṛtāntarām",
  "GE09ram_06_u:3934": "6.053.019c ābabandha mahātejāḥ kumbhakarṇasya rāvaṇaḥ",
  "GE09ram_06_u:3935": "6.053.020a aṅgadān aṅgulīveṣṭān varāṇy ābharaṇāni ca",
  "GE09ram_06_u:3936": "6.053.020c hāraṃ ca śaśisaṃkāśam ābabandha mahātmanaḥ",
  "GE09ram_06_u:3937": "6.053.021a divyāni ca sugandhīni mālyadāmāni rāvaṇaḥ",
  "GE09ram_06_u:3938": "6.053.021c śrotre cāsajjayām āsa śrīmatī cāsya kuṇḍale",
  "GE09ram_06_u:3939": "6.053.022a kāñcanāṅgadakeyūro niṣkābharaṇabhūṣitaḥ",
  "GE09ram_06_u:3940": "6.053.022c kumbhakarṇo bṛhatkarṇaḥ suhuto 'gnir ivābabhau",
  "GE09ram_06_u:3941": "6.053.023a śroṇīsūtreṇa mahatā mecakena virājitaḥ",
  "GE09ram_06_u:3942": "6.053.023c amṛtotpādane naddho bhujaṃgeneva mandaraḥ",
  "GE09ram_06_u:3943": "6.053.024a sa kāñcanaṃ bhārasahaṃ nivātaṃ; vidyutprabhaṃ dīptam ivātmabhāsā",
  "GE09ram_06_u:3944": "6.053.024c ābadhyamānaḥ kavacaṃ rarāja; saṃdhyābhrasaṃvīta ivādrirājaḥ",
  "GE09ram_06_u:3945": "6.053.025a sarvābharaṇanaddhāṅgaḥ śūlapāṇiḥ sa rākṣasaḥ",
  "GE09ram_06_u:3946": "6.053.025c trivikramakṛtotsāho nārāyaṇa ivābabhau",
  "GE09ram_06_u:3947": "6.053.026a bhrātaraṃ saṃpariṣvajya kṛtvā cāpi pradakṣiṇam",
  "GE09ram_06_u:3948": "6.053.026c praṇamya śirasā tasmai saṃpratasthe mahābaliḥ",
  "GE09ram_06_u:3949": "6.053.026e tam āśīrbhiḥ praśastābhiḥ preṣayām āsa rāvaṇaḥ",
  "GE09ram_06_u:3950": "6.053.027a śaṅkhadundubhinirghoṣaiḥ sainyaiś cāpi varāyudhaiḥ",
  "GE09ram_06_u:3951": "6.053.027c taṃ gajaiś ca turaṃgaiś ca syandanaiś cāmbudasvanaiḥ",
  "GE09ram_06_u:3952": "6.053.027e anujagmur mahātmānaṃ rathino rathināṃ varam",
  "GE09ram_06_u:3953": "6.053.028a sarpair uṣṭraiḥ kharair aśvaiḥ siṃhadvipamṛgadvijaiḥ",
  "GE09ram_06_u:3954": "6.053.028c anujagmuś ca taṃ ghoraṃ kumbhakarṇaṃ mahābalam",
  "GE09ram_06_u:3955": "6.053.029a sa puṣpavarṇair avakīryamāṇo; dhṛtātapatraḥ śitaśūlapāṇiḥ",
  "GE09ram_06_u:3956": "6.053.029c madotkaṭaḥ śoṇitagandhamatto; viniryayau dānavadevaśatruḥ",
  "GE09ram_06_u:3957": "6.053.030a padātayaś a bahavo mahānādā mahābalāḥ",
  "GE09ram_06_u:3958": "6.053.030c anvayū rākṣasā bhīmā bhīmākṣāḥ śastrapāṇayaḥ",
  "GE09ram_06_u:3959": "6.053.031a raktākṣāḥ sumahākāyā nīlāñjanacayopamāḥ",
  "GE09ram_06_u:3960": "6.053.031c śūrān udyamya khaḍgāṃś ca niśitāṃś ca paraśvadhān",
  "GE09ram_06_u:3961": "6.053.032a bahuvyāmāṃś ca vipulān kṣepaṇīyān durāsadān",
  "GE09ram_06_u:3962": "6.053.032c tālaskandhāṃś ca vipulān kṣepaṇīyān durāsadān",
  "GE09ram_06_u:3963": "6.053.033a athānyad vapur ādāya dāruṇaṃ lomaharṣaṇam",
  "GE09ram_06_u:3964": "6.053.033c niṣpapāta mahātejāḥ kumbhakarṇo mahābalaḥ",
  "GE09ram_06_u:3965": "6.053.034a dhanuḥśataparīṇāhaḥ sa ṣaṭśatasamucchitaḥ",
  "GE09ram_06_u:3966": "6.053.034c raudraḥ śakaṭacakrākṣo mahāparvatasaṃnibhaḥ",
  "GE09ram_06_u:3967": "6.053.035a saṃnipatya ca rakṣāṃsi dagdhaśailopamo mahān",
  "GE09ram_06_u:3968": "6.053.035c kumbhakarṇo mahāvaktraḥ prahasann idam abravīt",
  "GE09ram_06_u:3969": "6.053.036a adya vānaramukhyānāṃ tāni yūthāni bhāgaśaḥ",
  "GE09ram_06_u:3970": "6.053.036c nirdahiṣyāmi saṃkruddhaḥ śalabhān iva pāvakaḥ",
  "GE09ram_06_u:3971": "6.053.037a nāparādhyanti me kāmaṃ vānarā vanacāriṇaḥ",
  "GE09ram_06_u:3972": "6.053.037c jātir asmadvidhānāṃ sā purodyānavibhūṣaṇam",
  "GE09ram_06_u:3973": "6.053.038a purarodhasya mūlaṃ tu rāghavaḥ sahalakṣmaṇaḥ",
  "GE09ram_06_u:3974": "6.053.038c hate tasmin hataṃ sarvaṃ taṃ vadhiṣyāmi saṃyuge",
  "GE09ram_06_u:3975": "6.053.039a evaṃ tasya bruvāṇasya kumbhakarṇasya rākṣasāḥ",
  "GE09ram_06_u:3976": "6.053.039c nādaṃ cakrur mahāghoraṃ kampayanta ivārṇavam",
  "GE09ram_06_u:3977": "6.053.040a tasya niṣpatatas tūrṇaṃ kumbhakarṇasya dhīmataḥ",
  "GE09ram_06_u:3978": "6.053.040c babhūvur ghorarūpāṇi nimittāni samantataḥ",
  "GE09ram_06_u:3979": "6.053.041a ulkāśaniyutā meghā vineduś ca sudāruṇāḥ",
  "GE09ram_06_u:3980": "6.053.041c sasāgaravanā caiva vasudhā samakampata",
  "GE09ram_06_u:3981": "6.053.042a ghorarūpāḥ śivā neduḥ sajvālakavalair mukhaiḥ",
  "GE09ram_06_u:3982": "6.053.042c maṇḍalāny apasavyāni babandhuś ca vihaṃgamāḥ",
  "GE09ram_06_u:3983": "6.053.043a niṣpapāta ca gṛdhre 'sya śūle vai pathi gacchataḥ",
  "GE09ram_06_u:3984": "6.053.043c prāsphuran nayanaṃ cāsya savyo bāhur akampata",
  "GE09ram_06_u:3985": "6.053.044a niṣpapāta tadā coklā jvalantī bhīmanisvanā",
  "GE09ram_06_u:3986": "6.053.044c ādityo niṣprabhaś cāsīn na pravāti sukho 'nilaḥ",
  "GE09ram_06_u:3987": "6.053.045a acintayan mahotpātān utthitāṃl lomaharṣaṇān",
  "GE09ram_06_u:3988": "6.053.045c niryayau kumbhakarṇas tu kṛtāntabalacoditaḥ",
  "GE09ram_06_u:3989": "6.053.046a sa laṅghayitvā prākāraṃ padbhyāṃ parvatasaṃnibhaḥ",
  "GE09ram_06_u:3990": "6.053.046c dadarśābhraghanaprakhyaṃ vānarānīkam adbhutam",
  "GE09ram_06_u:3991": "6.053.047a te dṛṣṭvā rākṣasaśreṣṭhaṃ vānarāḥ parvatopamam",
  "GE09ram_06_u:3992": "6.053.047c vāyununnā iva ghanā yayuḥ sarvā diśas tadā",
  "GE09ram_06_u:3993": "6.053.048a tad vānarānīkam atipracaṇḍaṃ; diśo dravad bhinnam ivābhrajālam",
  "GE09ram_06_u:3994": "6.053.048c sa kumbhakarṇaḥ samavekṣya harṣān; nanāda bhūyo ghanavad ghanābhaḥ",
  "GE09ram_06_u:3995": "6.053.049a te tasya ghoraṃ ninadaṃ niśamya; yathā ninādaṃ divi vāridasya",
  "GE09ram_06_u:3996": "6.053.049c petur dharaṇyāṃ bahavaḥ plavaṃgā; nikṛttamūlā iva sālavṛkṣāḥ",
  "GE09ram_06_u:3997": "6.053.050a vipulaparighavān sa kumbhakarṇo; ripunidhanāya viniḥsṛto mahātmā",
  "GE09ram_06_u:3998": "6.053.050c kapi gaṇabhayam ādadat subhīmaṃ; prabhur iva kiṃkaradaṇḍavān yugānte",
  "GE09ram_06_u:3999": "6.054.001a sa nanāda mahānādaṃ samudram abhinādayan",
  "GE09ram_06_u:4000": "6.054.001c janayann iva nirghātān vidhamann iva parvatān",
  "GE09ram_06_u:4001": "6.054.002a tam avadhyaṃ maghavatā yamena varuṇena ca",
  "GE09ram_06_u:4002": "6.054.002c prekṣya bhīmākṣam āyāntaṃ vānarā vipradudruvuḥ",
  "GE09ram_06_u:4003": "6.054.003a tāṃs tu vidravato dṛṣṭvā vāliputro 'ṅgado 'bravīt",
  "GE09ram_06_u:4004": "6.054.003c nalaṃ nīlaṃ gavākṣaṃ ca kumudaṃ ca mahābalam",
  "GE09ram_06_u:4005": "6.054.004a ātmānam atra vismṛtya vīryāṇy abhijanāni ca",
  "GE09ram_06_u:4006": "6.054.004c kva gacchata bhayatrastāḥ prākṛtā harayo yathā",
  "GE09ram_06_u:4007": "6.054.005a sādhu saumyā nivartadhvaṃ kiṃ prāṇān parirakṣatha",
  "GE09ram_06_u:4008": "6.054.005c nālaṃ yuddhāya vai rakṣo mahatīyaṃ vibhīṣikāḥ",
  "GE09ram_06_u:4009": "6.054.006a mahatīm utthitām enāṃ rākṣasānāṃ vibhīṣikām",
  "GE09ram_06_u:4010": "6.054.006c vikramād vidhamiṣyāmo nivartadhvaṃ plavaṃgamāḥ",
  "GE09ram_06_u:4011": "6.054.007a kṛcchreṇa tu samāśvāsya saṃgamya ca tatas tataḥ",
  "GE09ram_06_u:4012": "6.054.007c vṛkṣādrihastā harayaḥ saṃpratasthū raṇājiram",
  "GE09ram_06_u:4013": "6.054.008a te nivṛtya tu saṃkruddhāḥ kumbhakarṇaṃ vanaukasaḥ",
  "GE09ram_06_u:4014": "6.054.008c nijaghnuḥ paramakruddhāḥ samadā iva kuñjarāḥ",
  "GE09ram_06_u:4015": "6.054.008e prāṃśubhir giriśṛṅgaiś ca śilābhiś ca mahābalāḥ",
  "GE09ram_06_u:4016": "6.054.009a pādapaiḥ puṣpitāgraiś ca hanyamāno na kampate",
  "GE09ram_06_u:4017": "6.054.009c tasya gātreṣu patitā bhidyante śataśaḥ śilāḥ",
  "GE09ram_06_u:4018": "6.054.009e pādapāḥ puṣpitāgrāś ca bhagnāḥ petur mahītale",
  "GE09ram_06_u:4019": "6.054.010a so 'pi sainyāni saṃkruddho vānarāṇāṃ mahaujasām",
  "GE09ram_06_u:4020": "6.054.010c mamantha paramāyatto vanāny agnir ivotthitaḥ",
  "GE09ram_06_u:4021": "6.054.011a lohitārdrās tu bahavaḥ śerate vānararṣabhāḥ",
  "GE09ram_06_u:4022": "6.054.011c nirastāḥ patitā bhūmau tāmrapuṣpā iva drumāḥ",
  "GE09ram_06_u:4023": "6.054.012a laṅghayantaḥ pradhāvanto vānarā nāvalokayan",
  "GE09ram_06_u:4024": "6.054.012c ke cit samudre patitāḥ ke cid gaganam āśritāḥ",
  "GE09ram_06_u:4025": "6.054.013a vadhyamānās tu te vīrā rākṣasena balīyasā",
  "GE09ram_06_u:4026": "6.054.013c sāgaraṃ yena te tīrṇāḥ pathā tenaiva dudruvuḥ",
  "GE09ram_06_u:4027": "6.054.014a te sthalāni tathā nimnaṃ viṣaṇṇavadanā bhayāt",
  "GE09ram_06_u:4028": "6.054.014c ṛkṣā vṛkṣān samārūḍhāḥ ke cit parvatam āśritāḥ",
  "GE09ram_06_u:4029": "6.054.015a mamajjur arṇave ke cid guhāḥ ke cit samāśritāḥ",
  "GE09ram_06_u:4030": "6.054.015c niṣeduḥ plavagāḥ ke cit ke cin naivāvatasthire",
  "GE09ram_06_u:4031": "6.054.016a tān samīkṣyāṅgado bhaṅgān vānarān idam abravīt",
  "GE09ram_06_u:4032": "6.054.016c avatiṣṭhata yudhyāmo nivartadhvaṃ plavaṃgamāḥ",
  "GE09ram_06_u:4033": "6.054.017a bhagnānāṃ vo na paśyāmi parigamya mahīm imām",
  "GE09ram_06_u:4034": "6.054.017c sthānaṃ sarve nivartadhvaṃ kiṃ prāṇān parirakṣatha",
  "GE09ram_06_u:4035": "6.054.018a nirāyudhānāṃ dravatām asaṃgagatipauruṣāḥ",
  "GE09ram_06_u:4036": "6.054.018c dārā hy apahasiṣyanti sa vai ghātas tu jīvitām",
  "GE09ram_06_u:4037": "6.054.019a kuleṣu jātāḥ sarve sma vistīrṇeṣu mahatsu ca",
  "GE09ram_06_u:4038": "6.054.019c anāryāḥ khalu yad bhītās tyaktvā vīryaṃ pradhāvata",
  "GE09ram_06_u:4039": "6.054.020a vikatthanāni vo yāni yadā vai janasaṃsadi",
  "GE09ram_06_u:4040": "6.054.020c tāni vaḥ kva ca yatāni sodagrāṇi mahānti ca",
  "GE09ram_06_u:4041": "6.054.021a bhīrupravādāḥ śrūyante yas tu jīvati dhikkṛtaḥ",
  "GE09ram_06_u:4042": "6.054.021c mārgaḥ satpuruṣair juṣṭaḥ sevyatāṃ tyajyatāṃ bhayam",
  "GE09ram_06_u:4043": "6.054.022a śayāmahe vā nihatāḥ pṛthivyām alpajīvitāḥ",
  "GE09ram_06_u:4044": "6.054.022c duṣprāpaṃ brahmalokaṃ vā prāpnumo yudhi sūditāḥ",
  "GE09ram_06_u:4045": "6.054.022e saṃprāpnuyāmaḥ kīrtiṃ vā nihatya śatrum āhave",
  "GE09ram_06_u:4046": "6.054.023a na kumbhakarṇaḥ kākutsthaṃ dṛṣṭvā jīvan gamiṣyati",
  "GE09ram_06_u:4047": "6.054.023c dīpyamānam ivāsādya pataṃgo jvalanaṃ yathā",
  "GE09ram_06_u:4048": "6.054.024a palāyanena coddiṣṭāḥ prāṇān rakṣāmahe vayam",
  "GE09ram_06_u:4049": "6.054.024c ekena bahavo bhagnā yaśo nāśaṃ gamiṣyati",
  "GE09ram_06_u:4050": "6.054.025a evaṃ bruvāṇaṃ taṃ śūram aṅgadaṃ kanakāṅgadam",
  "GE09ram_06_u:4051": "6.054.025c dravamāṇās tato vākyam ūcuḥ śūravigarhitam",
  "GE09ram_06_u:4052": "6.054.026a kṛtaṃ naḥ kadanaṃ ghoraṃ kumbhakarṇena rakṣasā",
  "GE09ram_06_u:4053": "6.054.026c na sthānakālo gacchāmo dayitaṃ jīvitaṃ hi naḥ",
  "GE09ram_06_u:4054": "6.054.027a etāvad uktvā vacanaṃ sarve te bhejire diśaḥ",
  "GE09ram_06_u:4055": "6.054.027c bhīmaṃ bhīmākṣam āyāntaṃ dṛṣṭvā vānarayūthapāḥ",
  "GE09ram_06_u:4056": "6.054.028a dravamāṇās tu te vīrā aṅgadena valīmukhāḥ",
  "GE09ram_06_u:4057": "6.054.028c sāntvaiś ca bahumānaiś ca tataḥ sarve nivartitāḥ",
  "GE09ram_06_u:4058": "6.054.029a ṛṣabhaśarabhamaindadhūmranīlāḥ; kumudasuṣeṇagavākṣarambhatārāḥ",
  "GE09ram_06_u:4059": "6.054.029c dvividapanasavāyuputramukhyās; tvaritatarābhimukhaṃ raṇaṃ prayātāḥ",
  "GE09ram_06_u:4060": "6.055.001a te nivṛttā mahākāyāḥ śrutvāṅgadavacas tadā",
  "GE09ram_06_u:4061": "6.055.001c naiṣṭhikīṃ buddhim āsthāya sarve saṃgrāmakāṅkṣiṇaḥ",
  "GE09ram_06_u:4062": "6.055.002a samudīritavīryās te samāropitavikramāḥ",
  "GE09ram_06_u:4063": "6.055.002c paryavasthāpitā vākyair aṅgadena valīmukhāḥ",
  "GE09ram_06_u:4064": "6.055.003a prayātāś ca gatā harṣaṃ maraṇe kṛtaniścayāḥ",
  "GE09ram_06_u:4065": "6.055.003c cakruḥ sutumulaṃ yuddhaṃ vānarās tyaktajīvitāḥ",
  "GE09ram_06_u:4066": "6.055.004a atha vṛkṣān mahākāyāḥ sānūni sumahānti ca",
  "GE09ram_06_u:4067": "6.055.004c vānarās tūrṇam udyamya kumbhakarṇam abhidravan",
  "GE09ram_06_u:4068": "6.055.005a sa kumbhakarṇaḥ saṃkruddho gadām udyamya vīryavān",
  "GE09ram_06_u:4069": "6.055.005c ardayan sumahākāyaḥ samantād vyākṣipad ripūn",
  "GE09ram_06_u:4070": "6.055.006a śatāni sapta cāṣṭau ca sahasrāṇi ca vānarāḥ",
  "GE09ram_06_u:4071": "6.055.006c prakīrṇāḥ śerate bhūmau kumbhakarṇena pothitāḥ",
  "GE09ram_06_u:4072": "6.055.007a ṣoḍaśāṣṭau ca daśa ca viṃśat triṃśat tathaiva ca",
  "GE09ram_06_u:4073": "6.055.007c parikṣipya ca bāhubhyāṃ khādan viparidhāvati",
  "GE09ram_06_u:4074": "6.055.007e bhakṣayan bhṛśasaṃkruddho garuḍaḥ pannagān iva",
  "GE09ram_06_u:4075": "6.055.008a hanūmāñ śailaśṛṅgāṇi vṛkṣāṃś ca vividhān bahūn",
  "GE09ram_06_u:4076": "6.055.008c vavarṣa kumbhakarṇasya śirasy ambaram āsthitaḥ",
  "GE09ram_06_u:4077": "6.055.009a tāni parvataśṛṅgāṇi śūlena tu bibheda ha",
  "GE09ram_06_u:4078": "6.055.009c babhañja vṛkṣavarṣaṃ ca kumbhakarṇo mahābalaḥ",
  "GE09ram_06_u:4079": "6.055.010a tato harīṇāṃ tad anīkam ugraṃ; dudrāva śūlaṃ niśitaṃ pragṛhya",
  "GE09ram_06_u:4080": "6.055.010c tasthau tato 'syāpatataḥ purastān; mahīdharāgraṃ hanumān pragṛhya",
  "GE09ram_06_u:4081": "6.055.011a sa kumbhakarṇaṃ kupito jaghāna; vegena śailottamabhīmakāyam",
  "GE09ram_06_u:4082": "6.055.011c sa cukṣubhe tena tadābhibūto; medārdragātro rudhirāvasiktaḥ",
  "GE09ram_06_u:4083": "6.055.012a sa śūlam āvidhya taḍitprakāśaṃ; giriṃ yathā prajvalitāgraśṛṅgam",
  "GE09ram_06_u:4084": "6.055.012c bāhvantare mārutim ājaghāna; guho 'calaṃ krauñcam ivograśaktyā",
  "GE09ram_06_u:4085": "6.055.013a sa śūlanirbhinna mahābhujāntaraḥ; pravihvalaḥ śoṇitam udvaman mukhāt",
  "GE09ram_06_u:4086": "6.055.013c nanāda bhīmaṃ hanumān mahāhave; yugāntameghastanitasvanopamam",
  "GE09ram_06_u:4087": "6.055.014a tato vineduḥ sahasā prahṛṣṭā; rakṣogaṇās taṃ vyathitaṃ samīkṣya",
  "GE09ram_06_u:4088": "6.055.014c plavaṃgamās tu vyathitā bhayārtāḥ; pradudruvuḥ saṃyati kumbhakarṇāt",
  "GE09ram_06_u:4089": "6.055.015a nīlaś cikṣepa śailāgraṃ kumbhakarṇāya dhīmate",
  "GE09ram_06_u:4090": "6.055.015c tam āpatantaṃ saṃprekṣya muṣṭinābhijaghāna ha",
  "GE09ram_06_u:4091": "6.055.016a muṣṭiprahārābhihataṃ tac chailāgraṃ vyaśīryata",
  "GE09ram_06_u:4092": "6.055.016c savisphuliṅgaṃ sajvālaṃ nipapāta mahītale",
  "GE09ram_06_u:4093": "6.055.017a ṛṣabhaḥ śarabho nīlo gavākṣo gandhamādanaḥ",
  "GE09ram_06_u:4094": "6.055.017c pañcavānaraśārdūlāḥ kumbhakarṇam upādravan",
  "GE09ram_06_u:4095": "6.055.018a śailair vṛkṣais talaiḥ pādair muṣṭibhiś ca mahābalāḥ",
  "GE09ram_06_u:4096": "6.055.018c kumbhakarṇaṃ mahākāyaṃ sarvato 'bhinijaghnire",
  "GE09ram_06_u:4097": "6.055.019a sparśān iva prahārāṃs tān vedayāno na vivyathe",
  "GE09ram_06_u:4098": "6.055.019c ṛṣabhaṃ tu mahāvegaṃ bāhubhyāṃ pariṣasvaje",
  "GE09ram_06_u:4099": "6.055.020a kumbhakarṇabhujābhyāṃ tu pīḍito vānararṣabhaḥ",
  "GE09ram_06_u:4100": "6.055.020c nipapātarṣabho bhīmaḥ pramukhāgataśoṇitaḥ",
  "GE09ram_06_u:4101": "6.055.021a muṣṭinā śarabhaṃ hatvā jānunā nīlam āhave",
  "GE09ram_06_u:4102": "6.055.021c ājaghāna gavākṣaṃ ca talenendraripus tadā",
  "GE09ram_06_u:4103": "6.055.022a dattapraharavyathitā mumuhuḥ śoṇitokṣitāḥ",
  "GE09ram_06_u:4104": "6.055.022c nipetus te tu medinyāṃ nikṛttā iva kiṃśukāḥ",
  "GE09ram_06_u:4105": "6.055.023a teṣu vānaramukhyeṣu patiteṣu mahātmasu",
  "GE09ram_06_u:4106": "6.055.023c vānarāṇāṃ sahasrāṇi kumbhakarṇaṃ pradudruvuḥ",
  "GE09ram_06_u:4107": "6.055.024a taṃ śailam iva śailābhāḥ sarve tu plavagarṣabhāḥ",
  "GE09ram_06_u:4108": "6.055.024c samāruhya samutpatya dadaṃśuś ca mahābalāḥ",
  "GE09ram_06_u:4109": "6.055.025a taṃ nakhair daśanaiś cāpi muṣṭibhir jānubhis tathā",
  "GE09ram_06_u:4110": "6.055.025c kumbhakarṇaṃ mahākāyaṃ te jaghnuḥ plavagarṣabhāḥ",
  "GE09ram_06_u:4111": "6.055.026a sa vānarasahasrais tair ācitaḥ parvatopamaḥ",
  "GE09ram_06_u:4112": "6.055.026c rarāja rākṣasavyāghro girir ātmaruhair iva",
  "GE09ram_06_u:4113": "6.055.027a bāhubhyāṃ vānarān sarvān pragṛhya sa mahābalaḥ",
  "GE09ram_06_u:4114": "6.055.027c bhakṣayām āsa saṃkruddho garuḍaḥ pannagān iva",
  "GE09ram_06_u:4115": "6.055.028a prakṣiptāḥ kumbhakarṇena vaktre pātālasaṃnibhe",
  "GE09ram_06_u:4116": "6.055.028c nāsā puṭābhyāṃ nirjagmuḥ karṇābhyāṃ caiva vānarāḥ",
  "GE09ram_06_u:4117": "6.055.029a bhakṣayan bhṛśasaṃkruddho harīn parvatasaṃnibhaḥ",
  "GE09ram_06_u:4118": "6.055.029c babhañja vānarān sarvān saṃkruddho rākṣasottamaḥ",
  "GE09ram_06_u:4119": "6.055.030a māṃsaśoṇitasaṃkledāṃ bhūmiṃ kurvan sa rākṣasaḥ",
  "GE09ram_06_u:4120": "6.055.030c cacāra harisainyeṣu kālāgnir iva mūrchitaḥ",
  "GE09ram_06_u:4121": "6.055.031a vajrahasto yathā śakraḥ pāśahasta ivāntakaḥ",
  "GE09ram_06_u:4122": "6.055.031c śūlahasto babhau tasmin kumbhakarṇo mahābalaḥ",
  "GE09ram_06_u:4123": "6.055.032a yathā śuṣkāṇy araṇyāni grīṣme dahati pāvakaḥ",
  "GE09ram_06_u:4124": "6.055.032c tathā vānarasainyāni kumbhakarṇo vinirdahat",
  "GE09ram_06_u:4125": "6.055.033a tatas te vadhyamānās tu hatayūthā vināyakāḥ",
  "GE09ram_06_u:4126": "6.055.033c vānarā bhayasaṃvignā vinedur visvaraṃ bhṛśam",
  "GE09ram_06_u:4127": "6.055.034a anekaśo vadhyamānāḥ kumbhakarṇena vānarāḥ",
  "GE09ram_06_u:4128": "6.055.034c rāghavaṃ śaraṇaṃ jagmur vyathitāḥ khinnacetasaḥ",
  "GE09ram_06_u:4129": "6.055.035a tam āpatantaṃ saṃprekṣya kumbhakarṇaṃ mahābalam",
  "GE09ram_06_u:4130": "6.055.035c utpapāta tadā vīraḥ sugrīvo vānarādhipaḥ",
  "GE09ram_06_u:4131": "6.055.036a sa parvatāgram utkṣipya samāvidhya mahākapiḥ",
  "GE09ram_06_u:4132": "6.055.036c abhidudrāva vegena kumbhakarṇaṃ mahābalam",
  "GE09ram_06_u:4133": "6.055.037a tam āpatantaṃ saṃprekṣya kumbhakarṇaḥ plavaṃgamam",
  "GE09ram_06_u:4134": "6.055.037c tasthau vivṛtasarvāṅgo vānarendrasya saṃmukhaḥ",
  "GE09ram_06_u:4135": "6.055.038a kapiśoṇitadigdhāṅgaṃ bhakṣayantaṃ mahākapīn",
  "GE09ram_06_u:4136": "6.055.038c kumbhakarṇaṃ sthitaṃ dṛṣṭvā sugrīvo vākyam abravīt",
  "GE09ram_06_u:4137": "6.055.039a pātitāś ca tvayā vīrāḥ kṛtaṃ karma suduṣkaram",
  "GE09ram_06_u:4138": "6.055.039c bhakṣitāni ca sainyāni prāptaṃ te paramaṃ yaśaḥ",
  "GE09ram_06_u:4139": "6.055.040a tyaja tad vānarānīkaṃ prākṛtaiḥ kiṃ kariṣyasi",
  "GE09ram_06_u:4140": "6.055.040c sahasvaikaṃ nipātaṃ me parvatasyāsya rākṣasa",
  "GE09ram_06_u:4141": "6.055.041a tad vākyaṃ harirājasya sattvadhairyasamanvitam",
  "GE09ram_06_u:4142": "6.055.041c śrutvā rākṣasaśārdūlaḥ kumbhakarṇo 'bravīd vacaḥ",
  "GE09ram_06_u:4143": "6.055.042a prajāpates tu pautras tvaṃ tathaivarkṣarajaḥsutaḥ",
  "GE09ram_06_u:4144": "6.055.042c śrutapauruṣasaṃpannas tasmād garjasi vānara",
  "GE09ram_06_u:4145": "6.055.043a sa kumbhakarṇasya vaco niśamya; vyāvidhya śailaṃ sahasā mumoca",
  "GE09ram_06_u:4146": "6.055.043c tenājaghānorasi kumbhakarṇaṃ; śailena vajrāśanisaṃnibhena",
  "GE09ram_06_u:4147": "6.055.044a tac chailaśṛṅgaṃ sahasā vikīrṇaṃ; bhujāntare tasya tadā viśāle",
  "GE09ram_06_u:4148": "6.055.044c tato viṣeduḥ sahasā plavaṃgamā; rakṣogaṇāś cāpi mudā vineduḥ",
  "GE09ram_06_u:4149": "6.055.045a sa śailaśṛṅgābhihataś cukopa; nanāda kopāc ca vivṛtya vaktram",
  "GE09ram_06_u:4150": "6.055.045c vyāvidhya śūlaṃ ca taḍitprakāśaṃ; cikṣepa haryṛkṣapater vadhāya",
  "GE09ram_06_u:4151": "6.055.046a tat kumbhakarṇasya bhujapraviddhaṃ; śūlaṃ śitaṃ kāñcanadāmajuṣṭam",
  "GE09ram_06_u:4152": "6.055.046c kṣipraṃ samutpatya nigṛhya dorbhyāṃ; babhañja vegena suto 'nilasya",
  "GE09ram_06_u:4153": "6.055.047a kṛtaṃ bhārasahasrasya śūlaṃ kālāyasaṃ mahat",
  "GE09ram_06_u:4154": "6.055.047c babhañja janaum āropya prahṛṣṭaḥ plavagarṣabhaḥ",
  "GE09ram_06_u:4155": "6.055.048a sa tat tadā bhagnam avekṣya śūlaṃ; cukopa rakṣo'dhipatir mahātmā",
  "GE09ram_06_u:4156": "6.055.048c utpāṭya laṅkāmalayāt sa śṛṅgaṃ; jaghāna sugrīvam upetya tena",
  "GE09ram_06_u:4157": "6.055.049a sa śailaśṛṅgābhihato visaṃjñaḥ; papāta bhūmau yudhi vānarendraḥ",
  "GE09ram_06_u:4158": "6.055.049c taṃ prekṣya bhūmau patitaṃ visaṃjñaṃ; neduḥ prahṛṣṭā yudhi yātudhānāḥ",
  "GE09ram_06_u:4159": "6.055.050a tam abhyupetyādbhutaghoravīryaṃ; sa kumbhakarṇo yudhi vānarendram",
  "GE09ram_06_u:4160": "6.055.050c jahāra sugrīvam abhipragṛhya; yathānilo megham atipracaṇḍaḥ",
  "GE09ram_06_u:4161": "6.055.051a sa taṃ mahāmeghanikāśarūpam; utpāṭya gacchan yudhi kumbhakarṇaḥ",
  "GE09ram_06_u:4162": "6.055.051c rarāja merupratimānarūpo; merur yathātyucchritaghoraśṛṅgaḥ",
  "GE09ram_06_u:4163": "6.055.052a tataḥ samutpāṭya jagāma vīraḥ; saṃstūyamāno yudhi rākṣasendraiḥ",
  "GE09ram_06_u:4164": "6.055.052c śṛṇvan ninādaṃ tridaśālayānāṃ; plavaṃgarājagrahavismitānām",
  "GE09ram_06_u:4165": "6.055.053a tatas tam ādāya tadā sa mene; harīndram indropamam indravīryaḥ",
  "GE09ram_06_u:4166": "6.055.053c asmin hṛte sarvam idaṃ hṛtaṃ syāt; sarāghavaṃ sainyam itīndraśatruḥ",
  "GE09ram_06_u:4167": "6.055.054a vidrutāṃ vāhinīṃ dṛṣṭvā vānarāṇāṃ tatas tataḥ",
  "GE09ram_06_u:4168": "6.055.054c kumbhakarṇena sugrīvaṃ gṛhītaṃ cāpi vānaram",
  "GE09ram_06_u:4169": "6.055.055a hanūmāṃś cintayām āsa matimān mārutātmajaḥ",
  "GE09ram_06_u:4170": "6.055.055c evaṃ gṛhīte sugrīve kiṃ kartavyaṃ mayā bhavet",
  "GE09ram_06_u:4171": "6.055.056a yad vai nyāyyaṃ mayā kartuṃ tat kariṣyāmi sarvathā",
  "GE09ram_06_u:4172": "6.055.056c bhūtvā parvatasaṃkāśo nāśayiṣyāmi rākṣasaṃ",
  "GE09ram_06_u:4173": "6.055.057a mayā hate saṃyati kumbhakarṇe; mahābale muṣṭiviśīrṇadehe",
  "GE09ram_06_u:4174": "6.055.057c vimocite vānarapārthive ca; bhavantu hṛṣṭāḥ pravagāḥ samagrāḥ",
  "GE09ram_06_u:4175": "6.055.058a atha vā svayam apy eṣa mokṣaṃ prāpsyati pārthivaḥ",
  "GE09ram_06_u:4176": "6.055.058c gṛhīto 'yaṃ yadi bhavet tridaśaiḥ sāsuroragaiḥ",
  "GE09ram_06_u:4177": "6.055.059a manye na tāvad ātmānaṃ budhyate vānarādhipaḥ",
  "GE09ram_06_u:4178": "6.055.059c śailaprahārābhihataḥ kumbhakarṇena saṃyuge",
  "GE09ram_06_u:4179": "6.055.060a ayaṃ muhūrtāt sugrīvo labdhasaṃjño mahāhave",
  "GE09ram_06_u:4180": "6.055.060c ātmano vānarāṇāṃ ca yat pathyaṃ tat kariṣyati",
  "GE09ram_06_u:4181": "6.055.061a mayā tu mokṣitasyāsya sugrīvasya mahātmanaḥ",
  "GE09ram_06_u:4182": "6.055.061c aprītaś ca bhavet kaṣṭā kīrtināśaś ca śāśvataḥ",
  "GE09ram_06_u:4183": "6.055.062a tasmān muhūrtaṃ kāṅkṣiṣye vikramaṃ pārthivasya naḥ",
  "GE09ram_06_u:4184": "6.055.062c bhinnaṃ ca vānarānīkaṃ tāvad āśvāsayāmy aham",
  "GE09ram_06_u:4185": "6.055.063a ity evaṃ cintayitvā tu hanūmān mārutātmajaḥ",
  "GE09ram_06_u:4186": "6.055.063c bhūyaḥ saṃstambhayām āsa vānarāṇāṃ mahācamūm",
  "GE09ram_06_u:4187": "6.055.064a sa kumbhakarṇo 'tha viveśa laṅkāṃ; sphurantam ādāya mahāhariṃ tam",
  "GE09ram_06_u:4188": "6.055.064c vimānacaryāgṛhagopurasthaiḥ; puṣpāgryavarṣair avakīryamāṇaḥ",
  "GE09ram_06_u:4189": "6.055.065a tataḥ sa saṃjñām upalabhya kṛcchrād; balīyasas tasya bhujāntarasthaḥ",
  "GE09ram_06_u:4190": "6.055.065c avekṣamāṇaḥ purarājamārgaṃ; vicintayām āsa muhur mahātmā",
  "GE09ram_06_u:4191": "6.055.066a evaṃ gṛhītena kathaṃ nu nāma; śakyaṃ mayā saṃprati kartum adya",
  "GE09ram_06_u:4192": "6.055.066c tathā kariṣyāmi yathā harīṇāṃ; bhaviṣyatīṣṭaṃ ca hitaṃ ca kāryam",
  "GE09ram_06_u:4193": "6.055.067a tataḥ karāgraiḥ sahasā sametya; rājā harīṇām amarendraśatroḥ",
  "GE09ram_06_u:4194": "6.055.067c nakhaiś ca karṇau daśanaiś ca nāsāṃ; dadaṃśa pārśveṣu ca kumbhakarṇam",
  "GE09ram_06_u:4195": "6.055.068a sa kumbhakarṇau hṛtakarṇanāso; vidāritas tena vimarditaś ca",
  "GE09ram_06_u:4196": "6.055.068c roṣābhibhūtaḥ kṣatajārdragātraḥ; sugrīvam āvidhya pipeṣa bhūmau",
  "GE09ram_06_u:4197": "6.055.069a sa bhūtale bhīmabalābhipiṣṭaḥ; surāribhis tair abhihanyamānaḥ",
  "GE09ram_06_u:4198": "6.055.069c jagāma khaṃ vegavad abhyupetya; punaś ca rāmeṇa samājagāma",
  "GE09ram_06_u:4199": "6.055.070a karṇanāsā vihīnasya kumbhakarṇo mahābalaḥ",
  "GE09ram_06_u:4200": "6.055.070c rarāja śoṇitotsikto giriḥ prasravaṇair iva",
  "GE09ram_06_u:4201": "6.055.071a tataḥ sa puryāḥ sahasā mahātmā; niṣkramya tad vānarasainyam ugram",
  "GE09ram_06_u:4202": "6.055.071c babhakṣa rakṣo yudhi kumbhakarṇaḥ; prajā yugāntāgnir iva pradīptaḥ",
  "GE09ram_06_u:4203": "6.055.072a bubhukṣitaḥ śoṇitamāṃsagṛdhnuḥ; praviśya tad vānarasainyam ugram",
  "GE09ram_06_u:4204": "6.055.072c cakhāda rakṣāṃsi harīn piśācān; ṛkṣāṃś ca mohād yudhi kumbhakarṇaḥ",
  "GE09ram_06_u:4205": "6.055.073a ekaṃ dvau trīn bahūn kruddho vānarān saha rākṣasaiḥ",
  "GE09ram_06_u:4206": "6.055.073c samādāyaikahastena pracikṣepa tvaran mukhe",
  "GE09ram_06_u:4207": "6.055.074a saṃprasravaṃs tadā medaḥ śoṇitaṃ ca mahābalaḥ",
  "GE09ram_06_u:4208": "6.055.074c vadhyamāno nagendrāgrair bhakṣayām āsa vānarān",
  "GE09ram_06_u:4209": "6.055.074e te bhakṣyamāṇā harayo rāmaṃ jagmus tadā gatim",
  "GE09ram_06_u:4210": "6.055.075a tasmin kāle sumitrāyāḥ putraḥ parabalārdanaḥ",
  "GE09ram_06_u:4211": "6.055.075c cakāra lakṣmaṇaḥ kruddho yuddhaṃ parapuraṃjayaḥ",
  "GE09ram_06_u:4212": "6.055.076a sa kumbhakarṇasya śarāñ śarīre sapta vīryavān",
  "GE09ram_06_u:4213": "6.055.076c nicakhānādade cānyān visasarja ca lakṣmaṇaḥ",
  "GE09ram_06_u:4214": "6.055.077a atikramya ca saumitriṃ kumbhakarṇo mahābalaḥ",
  "GE09ram_06_u:4215": "6.055.077c rāmam evābhidudrāva dārayann iva medinīm",
  "GE09ram_06_u:4216": "6.055.078a atha dāśarathī rāmo raudram astraṃ prayojayan",
  "GE09ram_06_u:4217": "6.055.078c kumbhakarṇasya hṛdaye sasarja niśitāñ śarān",
  "GE09ram_06_u:4218": "6.055.079a tasya rāmeṇa viddhasya sahasābhipradhāvataḥ",
  "GE09ram_06_u:4219": "6.055.079c aṅgāramiśrāḥ kruddhasya mukhān niścerur arciṣaḥ",
  "GE09ram_06_u:4220": "6.055.080a tasyorasi nimagnāś ca śarā barhiṇavāsasaḥ",
  "GE09ram_06_u:4221": "6.055.080c hastāc cāsya paribhraṣṭā papātorvyāṃ mahāgadā",
  "GE09ram_06_u:4222": "6.055.081a sa nirāyudham ātmānaṃ yadā mene mahābalaḥ",
  "GE09ram_06_u:4223": "6.055.081c muṣṭibhyāṃ cāraṇābhyāṃ ca cakāra kadanaṃ mahat",
  "GE09ram_06_u:4224": "6.055.082a sa bāṇair atividdhāṅgaḥ kṣatajena samukṣitaḥ",
  "GE09ram_06_u:4225": "6.055.082c rudhiraṃ parisusrāva giriḥ prasravaṇān iva",
  "GE09ram_06_u:4226": "6.055.083a sa tīvreṇa ca kopena rudhireṇa ca mūrchitaḥ",
  "GE09ram_06_u:4227": "6.055.083c vānarān rākṣasān ṛkṣān khādan viparidhāvati",
  "GE09ram_06_u:4228": "6.055.084a tasmin kāle sa dharmātmā lakṣmaṇo rāmam abravīt",
  "GE09ram_06_u:4229": "6.055.084c kumbhakarṇavadhe yukto yogān parimṛśan bahūn",
  "GE09ram_06_u:4230": "6.055.085a naivāyaṃ vānarān rājan na vijānāti rākṣasān",
  "GE09ram_06_u:4231": "6.055.085c mattaḥ śoṇitagandhena svān parāṃś caiva khādati",
  "GE09ram_06_u:4232": "6.055.086a sādhv enam adhirohantu sarvato vānararṣabhāḥ",
  "GE09ram_06_u:4233": "6.055.086c yūthapāś ca yathāmukhyās tiṣṭhantv asya samantataḥ",
  "GE09ram_06_u:4234": "6.055.087a apy ayaṃ durmatiḥ kāle gurubhāraprapīḍitaḥ",
  "GE09ram_06_u:4235": "6.055.087c prapatan rākṣaso bhūmau nānyān hanyāt plavaṃgamān",
  "GE09ram_06_u:4236": "6.055.088a tasya tadvacanaṃ śrutvā rājaputrasya dhīmataḥ",
  "GE09ram_06_u:4237": "6.055.088c te samāruruhur hṛṣṭāḥ kumbhakarṇaṃ plavaṃgamāḥ",
  "GE09ram_06_u:4238": "6.055.089a kumbhakarṇas tu saṃkruddhaḥ samārūḍhaḥ plavaṃgamaiḥ",
  "GE09ram_06_u:4239": "6.055.089c vyadhūnayat tān vegena duṣṭahastīva hastipān",
  "GE09ram_06_u:4240": "6.055.090a tān dṛṣṭvā nirdhūtān rāmo ruṣṭo 'yam iti rākṣasaḥ",
  "GE09ram_06_u:4241": "6.055.090c samutpapāta vegena dhanur uttamam ādade",
  "GE09ram_06_u:4242": "6.055.091a sa cāpam ādāya bhujaṃgakalpaṃ; dṛḍhajyam ugraṃ tapanīyacitram",
  "GE09ram_06_u:4243": "6.055.091c harīn samāśvāsya samutpapāta; rāmo nibaddhottamatūṇabāṇaḥ",
  "GE09ram_06_u:4244": "6.055.092a sa vānaragaṇais tais tu vṛtaḥ paramadurjayaḥ",
  "GE09ram_06_u:4245": "6.055.092c lakṣmaṇānucaro rāmaḥ saṃpratasthe mahābalaḥ",
  "GE09ram_06_u:4246": "6.055.093a sa dadarśa mahātmānaṃ kirīṭinam ariṃdamam",
  "GE09ram_06_u:4247": "6.055.093c śoṇitāplutasarvāṅgaṃ kumbhakarṇaṃ mahābalam",
  "GE09ram_06_u:4248": "6.055.094a sarvān samabhidhāvantaṃ yathāruṣṭaṃ diśā gajam",
  "GE09ram_06_u:4249": "6.055.094c mārgamāṇaṃ harīn kruddhaṃ rākṣasaiḥ parivāritam",
  "GE09ram_06_u:4250": "6.055.095a vindhyamandarasaṃkāśaṃ kāñcanāṅgadabhūṣaṇam",
  "GE09ram_06_u:4251": "6.055.095c sravantaṃ rudhiraṃ vaktrād varṣamegham ivotthitam",
  "GE09ram_06_u:4252": "6.055.096a jihvayā parilihyantaṃ śoṇitaṃ śoṇitokṣitam",
  "GE09ram_06_u:4253": "6.055.096c mṛdnantaṃ vānarānīkaṃ kālāntakayamopamam",
  "GE09ram_06_u:4254": "6.055.097a taṃ dṛṣṭvā rākṣasaśreṣṭhaṃ pradīptānalavarcasaṃ",
  "GE09ram_06_u:4255": "6.055.097c visphārayām āsa tadā kārmukaṃ puruṣarṣabhaḥ",
  "GE09ram_06_u:4256": "6.055.098a sa tasya cāpanirghoṣāt kupito nairṛtarṣabhaḥ",
  "GE09ram_06_u:4257": "6.055.098c amṛṣyamāṇas taṃ ghoṣam abhidudrāva rāghavam",
  "GE09ram_06_u:4258": "6.055.099a tatas tu vātoddhatameghakalpaṃ; bhujaṃgarājottamabhogabāhum",
  "GE09ram_06_u:4259": "6.055.099c tam āpatantaṃ dharaṇīdharābham; uvāca rāmo yudhi kumbhakarṇam",
  "GE09ram_06_u:4260": "6.055.100a āgaccha rakṣo'dhipamā viṣādam; avasthito 'haṃ pragṛhītacāpaḥ",
  "GE09ram_06_u:4261": "6.055.100c avehi māṃ śakrasapatna rāmam; ayaṃ muhūrtād bhavitā vicetāḥ",
  "GE09ram_06_u:4262": "6.055.101a rāmo 'yam iti vijñāya jahāsa vikṛtasvanam",
  "GE09ram_06_u:4263": "6.055.101c pātayann iva sarveṣāṃ hṛdayāni vanaukasām",
  "GE09ram_06_u:4264": "6.055.102a prahasya vikṛtaṃ bhīmaṃ sa meghasvanitopamam",
  "GE09ram_06_u:4265": "6.055.102c kumbhakarṇo mahātejā rāghavaṃ vākyam abravīt",
  "GE09ram_06_u:4266": "6.055.103a nāhaṃ virādho vijñeyo na kabandhaḥ kharo na ca",
  "GE09ram_06_u:4267": "6.055.103c na vālī na ca mārīcaḥ kumbhakarṇo 'ham āgataḥ",
  "GE09ram_06_u:4268": "6.055.104a paśya me mudgaraṃ ghoraṃ sarvakālāyasaṃ mahat",
  "GE09ram_06_u:4269": "6.055.104c anena nirjitā devā dānavāś ca mayā purā",
  "GE09ram_06_u:4270": "6.055.105a vikarṇanāsa iti māṃ nāvajñātuṃ tvam arhasi",
  "GE09ram_06_u:4271": "6.055.105c svalpāpi hi na me pīḍā karṇanāsāvināśanāt",
  "GE09ram_06_u:4272": "6.055.106a darśayekṣvākuśārdūla vīryaṃ gātreṣu me laghu",
  "GE09ram_06_u:4273": "6.055.106c tatas tvāṃ bhakṣayiṣyāmi dṛṣṭapauruṣavikramam",
  "GE09ram_06_u:4274": "6.055.107a sa kumbhakarṇasya vaco niśamya; rāmaḥ supuṅkhān visasarja bāṇān",
  "GE09ram_06_u:4275": "6.055.107c tair āhato vajrasamapravegair; na cukṣubhe na vyathate surāriḥ",
  "GE09ram_06_u:4276": "6.055.108a yaiḥ sāyakaiḥ sālavarā nikṛttā; vālī hato vānarapuṃgavaś ca",
  "GE09ram_06_u:4277": "6.055.108c te kumbhakarṇasya tadā śarīraṃ; vajropamā na vyathayāṃ pracakruḥ",
  "GE09ram_06_u:4278": "6.055.109a sa vāridhārā iva sāyakāṃs tān; pibañ śarīreṇa mahendraśatruḥ",
  "GE09ram_06_u:4279": "6.055.109c jaghāna rāmasya śarapravegaṃ; vyāvidhya taṃ mudgaram ugravegam",
  "GE09ram_06_u:4280": "6.055.110a tatas tu rakṣaḥ kṣatajānuliptaṃ; vitrāsanaṃ devamahācamūnām",
  "GE09ram_06_u:4281": "6.055.110c vyāvidhya taṃ mudgaram ugravegaṃ; vidrāvayām āsa camūṃ harīṇām",
  "GE09ram_06_u:4282": "6.055.111a vāyavyam ādāya tato varāstraṃ; rāmaḥ pracikṣepa niśācarāya",
  "GE09ram_06_u:4283": "6.055.111c samudgaraṃ tena jahāra bāhuṃ; sa kṛttabāhus tumulaṃ nanāda",
  "GE09ram_06_u:4284": "6.055.112a sa tasya bāhur giriśṛṅgakalpaḥ; samudgaro rāghavabāṇakṛttaḥ",
  "GE09ram_06_u:4285": "6.055.112c papāta tasmin harirājasainye; jaghāna tāṃ vānaravāhinīṃ ca",
  "GE09ram_06_u:4286": "6.055.113a te vānarā bhagnahatāvaśeṣāḥ; paryantam āśritya tadā viṣaṇṇāḥ",
  "GE09ram_06_u:4287": "6.055.113c pravepitāṅgā dadṛśuḥ sughoraṃ; narendrarakṣo'dhipasaṃnipātam",
  "GE09ram_06_u:4288": "6.055.114a sa kumbhakarṇo 'stranikṛttabāhur; mahān nikṛttāgra ivācalendraḥ",
  "GE09ram_06_u:4289": "6.055.114c utpāṭayām āsa kareṇa vṛkṣaṃ; tato 'bhidudrāva raṇe narendram",
  "GE09ram_06_u:4290": "6.055.115a taṃ tasya bāhuṃ saha sālavṛkṣaṃ; samudyataṃ pannagabhogakalpam",
  "GE09ram_06_u:4291": "6.055.115c aindrāstrayuktena jahāra rāmo; bāṇena jāmbūnadacitritena",
  "GE09ram_06_u:4292": "6.055.116a sa kumbhakarṇasya bhujo nikṛttaḥ; papāta bhūmau girisaṃnikāśaḥ",
  "GE09ram_06_u:4293": "6.055.116c viveṣṭamāno nijaghāna vṛkṣāñ; śailāñ śilāvānararākṣasāṃś ca",
  "GE09ram_06_u:4294": "6.055.117a taṃ chinnabāhuṃ samavekṣya rāmaḥ; samāpatantaṃ sahasā nadantam",
  "GE09ram_06_u:4295": "6.055.117c dvāv ardhacandrau niśitau pragṛhya; ciccheda pādau yudhi rākṣasasya",
  "GE09ram_06_u:4296": "6.055.118a nikṛttabāhur vinikṛttapādo; vidārya vaktraṃ vaḍavāmukhābham",
  "GE09ram_06_u:4297": "6.055.118c dudrāva rāmaṃ sahasābhigarjan; rāhur yathā candram ivāntarikṣe",
  "GE09ram_06_u:4298": "6.055.119a apūrayat tasya mukhaṃ śitāgrai; rāmaḥ śarair hemapinaddhapuṅkhaiḥ",
  "GE09ram_06_u:4299": "6.055.119c sa pūrṇavaktro na śaśāka vaktuṃ; cukūja kṛcchreṇa mumoha cāpi",
  "GE09ram_06_u:4300": "6.055.120a athādade sūryamarīcikalpaṃ; sa brahmadaṇḍāntakakālakalpam",
  "GE09ram_06_u:4301": "6.055.120c ariṣṭam aindraṃ niśitaṃ supuṅkhaṃ; rāmaḥ śaraṃ mārutatulyavegam",
  "GE09ram_06_u:4302": "6.055.121a taṃ vajrajāmbūnadacārupuṅkhaṃ; pradīptasūryajvalanaprakāśam",
  "GE09ram_06_u:4303": "6.055.121c mahendravajrāśanitulyavegaṃ; rāmaḥ pracikṣepa niśācarāya",
  "GE09ram_06_u:4304": "6.055.122a sa sāyako rāghavabāhucodito; diśaḥ svabhāsā daśa saṃprakāśayan",
  "GE09ram_06_u:4305": "6.055.122c vidhūmavaiśvānaradīptadarśano; jagāma śakrāśanitulyavikramaḥ",
  "GE09ram_06_u:4306": "6.055.123a sa tan mahāparvatakūṭasaṃnibhaṃ; vivṛttadaṃṣṭraṃ calacārukuṇḍalam",
  "GE09ram_06_u:4307": "6.055.123c cakarta rakṣo'dhipateḥ śiras tadā; yathaiva vṛtrasya purā puraṃdaraḥ",
  "GE09ram_06_u:4308": "6.055.124a tad rāmabāṇābhihataṃ papāta; rakṣaḥśiraḥ parvatasaṃnikāśam",
  "GE09ram_06_u:4309": "6.055.124c babhañja caryāgṛhagopurāṇi; prākāram uccaṃ tam apātayac ca",
  "GE09ram_06_u:4310": "6.055.125a tac cātikāyaṃ himavatprakāśaṃ; rakṣas tadā toyanidhau papāta",
  "GE09ram_06_u:4311": "6.055.125c grāhān mahāmīnacayān bhujaṃgamān; mamarda bhūmiṃ ca tathā viveśa",
  "GE09ram_06_u:4312": "6.055.126a tasmir hate brāhmaṇadevaśatrau; mahābale saṃyati kumbhakarṇe",
  "GE09ram_06_u:4313": "6.055.126c cacāla bhūr bhūmidharāś ca sarve; harṣāc ca devās tumulaṃ praṇeduḥ",
  "GE09ram_06_u:4314": "6.055.127a tatas tu devarṣimaharṣipannagāḥ; surāś ca bhūtāni suparṇaguhyakāḥ",
  "GE09ram_06_u:4315": "6.055.127c sayakṣagandharvagaṇā nabhogatāḥ; praharṣitā rāma parākrameṇa",
  "GE09ram_06_u:4316": "6.055.128a praharṣam īyur bahavas tu vānarāḥ; prabuddhapadmapratimair ivānanaiḥ",
  "GE09ram_06_u:4317": "6.055.128c apūjayan rāghavam iṣṭabhāginaṃ; hate ripau bhīmabale durāsade",
  "GE09ram_06_u:4318": "6.055.129a sa kumbhakarṇaṃ surasainyamardanaṃ; mahatsu yuddheṣv aparājitaśramam",
  "GE09ram_06_u:4319": "6.055.129c nananda hatvā bharatāgrajo raṇe; mahāsuraṃ vṛtram ivāmarādhipaḥ",
  "GE09ram_06_u:4320": "6.056.001a kumbhakarṇaṃ hataṃ dṛṣṭvā rāghaveṇa mahātmanā",
  "GE09ram_06_u:4321": "6.056.001c rākṣasā rākṣasendrāya rāvaṇāya nyavedayan",
  "GE09ram_06_u:4322": "6.056.002a śrutvā vinihataṃ saṃkhye kumbhakarṇaṃ mahābalam",
  "GE09ram_06_u:4323": "6.056.002c rāvaṇaḥ śokasaṃtapto mumoha ca papāta ca",
  "GE09ram_06_u:4324": "6.056.003a pitṛvyaṃ nihataṃ śrutvā devāntakanarāntakau",
  "GE09ram_06_u:4325": "6.056.003c triśirāś cātikāyaś ca ruruduḥ śokapīḍitāḥ",
  "GE09ram_06_u:4326": "6.056.004a bhrātaraṃ nihataṃ śrutvā rāmeṇākliṣṭakarmaṇā",
  "GE09ram_06_u:4327": "6.056.004c mahodaramahāpārśvau śokākrāntau babhūvatuḥ",
  "GE09ram_06_u:4328": "6.056.005a tataḥ kṛcchrāt samāsādya saṃjñāṃ rākṣasapuṃgavaḥ",
  "GE09ram_06_u:4329": "6.056.005c kumbhakarṇavadhād dīno vilalāpa sa rāvaṇaḥ",
  "GE09ram_06_u:4330": "6.056.006a hā vīra ripudarpaghna kumbhakarṇa mahābala",
  "GE09ram_06_u:4331": "6.056.006c śatrusainyaṃ pratāpyaikaḥ kva māṃ saṃtyajya gacchasi",
  "GE09ram_06_u:4332": "6.056.007a idānīṃ khalv ahaṃ nāsmi yasya me patito bhujaḥ",
  "GE09ram_06_u:4333": "6.056.007c dakṣiṇo yaṃ samāśritya na bibhemi surāsurān",
  "GE09ram_06_u:4334": "6.056.008a katham evaṃvidho vīro devadānavadarpahā",
  "GE09ram_06_u:4335": "6.056.008c kālāgnipratimo hy adya rāghaveṇa raṇe hataḥ",
  "GE09ram_06_u:4336": "6.056.009a yasya te vajraniṣpeṣo na kuryād vyasanaṃ sadā",
  "GE09ram_06_u:4337": "6.056.009c sa kathaṃ rāmabāṇārtaḥ prasupto 'si mahītale",
  "GE09ram_06_u:4338": "6.056.010a ete devagaṇāḥ sārdham ṛṣibhir gagane sthitāḥ",
  "GE09ram_06_u:4339": "6.056.010c nihataṃ tvāṃ raṇe dṛṣṭvā ninadanti praharṣitāḥ",
  "GE09ram_06_u:4340": "6.056.011a dhruvam adyaiva saṃhṛṣṭā labdhalakṣyāḥ plavaṃgamāḥ",
  "GE09ram_06_u:4341": "6.056.011c ārokṣyantīha durgāṇi laṅkādvārāṇi sarvaśaḥ",
  "GE09ram_06_u:4342": "6.056.012a rājyena nāsti me kāryaṃ kiṃ kariṣyāmi sītayā",
  "GE09ram_06_u:4343": "6.056.012c kumbhakarṇavihīnasya jīvite nāsti me ratiḥ",
  "GE09ram_06_u:4344": "6.056.013a yady ahaṃ bhrātṛhantāraṃ na hanmi yudhi rāghavam",
  "GE09ram_06_u:4345": "6.056.013c nanu me maraṇaṃ śreyo na cedaṃ vyarthajīvitam",
  "GE09ram_06_u:4346": "6.056.014a adyaiva taṃ gamiṣyāmi deśaṃ yatrānujo mama",
  "GE09ram_06_u:4347": "6.056.014c na hi bhrātṝn samutsṛjya kṣaṇaṃ jīvitum utsahe",
  "GE09ram_06_u:4348": "6.056.015a devā hi māṃ hasiṣyanti dṛṣṭvā pūrvāpakāriṇam",
  "GE09ram_06_u:4349": "6.056.015c katham indraṃ jayiṣyāmi kumbhakarṇahate tvayi",
  "GE09ram_06_u:4350": "6.056.016a tad idaṃ mām anuprāptaṃ vibhīṣaṇavacaḥ śubham",
  "GE09ram_06_u:4351": "6.056.016c yad ajñānān mayā tasya na gṛhītaṃ mahātmanaḥ",
  "GE09ram_06_u:4352": "6.056.017a vibhīṣaṇavaco yāvat kumbhakarṇaprahastayoḥ",
  "GE09ram_06_u:4353": "6.056.017c vināśo 'yaṃ samutpanno māṃ vrīḍayati dāruṇaḥ",
  "GE09ram_06_u:4354": "6.056.018a tasyāyaṃ karmaṇaḥ prāto vipāko mama śokadaḥ",
  "GE09ram_06_u:4355": "6.056.018c yan mayā dhārmikaḥ śrīmān sa nirasto vibhīṣaṇaḥ",
  "GE09ram_06_u:4356": "6.056.019a iti bahuvidham ākulāntarātmā; kṛpaṇam atīva vilapya kumbhakarṇam",
  "GE09ram_06_u:4357": "6.056.019c nyapatad atha daśānano bhṛśārtas; tam anujam indraripuṃ hataṃ viditvā",
  "GE09ram_06_u:4358": "6.057.001a evaṃ vilapamānasya rāvaṇasya durātmanaḥ",
  "GE09ram_06_u:4359": "6.057.001c śrutvā śokābhitaptasya triśirā vākyam abravīt",
  "GE09ram_06_u:4360": "6.057.002a evam eva mahāvīryo hato nas tāta madhyamaḥ",
  "GE09ram_06_u:4361": "6.057.002c na tu satpuruṣā rājan vilapanti yathā bhavān",
  "GE09ram_06_u:4362": "6.057.003a nūnaṃ tribhuvaṇasyāpi paryāptas tvam asi prabho",
  "GE09ram_06_u:4363": "6.057.003c sa kasmāt prākṛta iva śokasyātmānam īdṛśam",
  "GE09ram_06_u:4364": "6.057.004a brahmadattāsti te śaktiḥ kavacaḥ sāyako dhanuḥ",
  "GE09ram_06_u:4365": "6.057.004c sahasrakharasaṃyukto ratho meghasamasvanaḥ",
  "GE09ram_06_u:4366": "6.057.005a tvayāsakṛd viśastreṇa viśastā devadānavāḥ",
  "GE09ram_06_u:4367": "6.057.005c sa sarvāyudhasaṃpanno rāghavaṃ śāstum arhasi",
  "GE09ram_06_u:4368": "6.057.006a kāmaṃ tiṣṭha mahārājanirgamiṣyāmy ahaṃ raṇam",
  "GE09ram_06_u:4369": "6.057.006c uddhariṣyāmi te śatrūn garuḍaḥ pannagān iha",
  "GE09ram_06_u:4370": "6.057.007a śambaro devarājena narako viṣṇunā yathā",
  "GE09ram_06_u:4371": "6.057.007c tathādya śayitā rāmo mayā yudhi nipātitaḥ",
  "GE09ram_06_u:4372": "6.057.008a śrutvā triśiraso vākyaṃ rāvaṇo rākṣasādhipaḥ",
  "GE09ram_06_u:4373": "6.057.008c punar jātam ivātmānaṃ manyate kālacoditaḥ",
  "GE09ram_06_u:4374": "6.057.009a śrutvā triśiraso vākyaṃ devāntakanarāntakau",
  "GE09ram_06_u:4375": "6.057.009c atikāyaś ca tejasvī babhūvur yuddhaharṣitāḥ",
  "GE09ram_06_u:4376": "6.057.010a tato 'ham aham ity evaṃ garjanto nairṛtarṣabhāḥ",
  "GE09ram_06_u:4377": "6.057.010c rāvaṇasya sutā vīrāḥ śakratulyaparākramāḥ",
  "GE09ram_06_u:4378": "6.057.011a antarikṣacarāḥ sarve sarve māyā viśāradāḥ",
  "GE09ram_06_u:4379": "6.057.011c sarve tridaśadarpaghnāḥ sarve ca raṇadurmadāḥ",
  "GE09ram_06_u:4380": "6.057.012a sarve 'strabalasaṃpannāḥ sarve vistīrṇa kīrtayaḥ",
  "GE09ram_06_u:4381": "6.057.012c sarve samaram āsādya na śrūyante sma nirjitāḥ",
  "GE09ram_06_u:4382": "6.057.013a sarve 'straviduṣo vīrāḥ sarve yuddhaviśāradāḥ",
  "GE09ram_06_u:4383": "6.057.013c sarve pravarajijñānāḥ sarve labdhavarās tathā",
  "GE09ram_06_u:4384": "6.057.014a sa tais tathā bhāskaratulyavarcasaiḥ; sutair vṛtaḥ śatrubalapramardanaiḥ",
  "GE09ram_06_u:4385": "6.057.014c rarāja rājā maghavān yathāmarair; vṛto mahādānavadarpanāśanaiḥ",
  "GE09ram_06_u:4386": "6.057.015a sa putrān saṃpariṣvajya bhūṣayitvā ca bhūṣaṇaiḥ",
  "GE09ram_06_u:4387": "6.057.015c āśīrbhiś ca praśastābhiḥ preṣayām āsa saṃyuge",
  "GE09ram_06_u:4388": "6.057.016a mahodaramahāpārśvau bhrātarau cāpi rāvaṇaḥ",
  "GE09ram_06_u:4389": "6.057.016c rakṣaṇārthaṃ kumārāṇāṃ preṣayām āsa saṃyuge",
  "GE09ram_06_u:4390": "6.057.017a te 'bhivādya mahātmānaṃ rāvaṇaṃ ripurāvaṇam",
  "GE09ram_06_u:4391": "6.057.017c kṛtvā pradakṣiṇaṃ caiva mahākāyāḥ pratasthire",
  "GE09ram_06_u:4392": "6.057.018a sarvauṣadhībhir gandhaiś ca samālabhya mahābalāḥ",
  "GE09ram_06_u:4393": "6.057.018c nirjagmur nairṛtaśreṣṭhāḥ ṣaḍ ete yuddhakāṅkṣiṇaḥ",
  "GE09ram_06_u:4394": "6.057.019a tataḥ sudarśanaṃ nāma nīlajīmūtasaṃnibham",
  "GE09ram_06_u:4395": "6.057.019c airāvatakule jātam āruroha mahodaraḥ",
  "GE09ram_06_u:4396": "6.057.020a sarvāyudhasamāyuktaṃ tūṇībhiś ca svalaṃkṛtam",
  "GE09ram_06_u:4397": "6.057.020c rarāja gajam āsthāya savitevāstamūrdhani",
  "GE09ram_06_u:4398": "6.057.021a hayottamasamāyuktaṃ sarvāyudhasamākulam",
  "GE09ram_06_u:4399": "6.057.021c āruroha rathaśreṣṭhaṃ triśirā rāvaṇātmajaḥ",
  "GE09ram_06_u:4400": "6.057.022a triśirā ratham āsthāya virarāja dhanurdharaḥ",
  "GE09ram_06_u:4401": "6.057.022c savidyudulkaḥ sajvālaḥ sendracāpa ivāmbudaḥ",
  "GE09ram_06_u:4402": "6.057.023a tribhiḥ kirīṭais triśirāḥ śuśubhe sa rathottame",
  "GE09ram_06_u:4403": "6.057.023c himavān iva śailendras tribhiḥ kāñcanaparvataiḥ",
  "GE09ram_06_u:4404": "6.057.024a atikāyo 'pi tejasvī rākṣasendrasutas tadā",
  "GE09ram_06_u:4405": "6.057.024c āruroha rathaśreṣṭhaṃ śreṣṭhaḥ sarvadhanuṣmatām",
  "GE09ram_06_u:4406": "6.057.025a sucakrākṣaṃ susaṃyuktaṃ sānukarṣaṃ sakūbaram",
  "GE09ram_06_u:4407": "6.057.025c tūṇībāṇāsanair dīptaṃ prāsāsi parighākulam",
  "GE09ram_06_u:4408": "6.057.026a sa kāñcanavicitreṇa kirīṭena virājatā",
  "GE09ram_06_u:4409": "6.057.026c bhūṣaṇaiś ca babhau meruḥ prabhābhir iva bhāsvaraḥ",
  "GE09ram_06_u:4410": "6.057.027a sa rarāja rathe tasmin rājasūnur mahābalaḥ",
  "GE09ram_06_u:4411": "6.057.027c vṛto nairṛtaśārdūlair vajrapāṇir ivāmaraiḥ",
  "GE09ram_06_u:4412": "6.057.028a hayam uccaiḥśravaḥ prakhyaṃ śvetaṃ kanakabhūṣaṇam",
  "GE09ram_06_u:4413": "6.057.028c manojavaṃ mahākāyam āruroha narāntakaḥ",
  "GE09ram_06_u:4414": "6.057.029a gṛhītvā prāsam uklābhaṃ virarāja narāntakaḥ",
  "GE09ram_06_u:4415": "6.057.029c śaktim ādāya tejasvī guhaḥ śatruṣv ivāhave",
  "GE09ram_06_u:4416": "6.057.030a devāntakaḥ samādāya parighaṃ vajrabhūṣaṇam",
  "GE09ram_06_u:4417": "6.057.030c parigṛhya giriṃ dorbhyāṃ vapur viṣṇor viḍambayan",
  "GE09ram_06_u:4418": "6.057.031a mahāpārśvo mahātejā gadām ādāya vīryavān",
  "GE09ram_06_u:4419": "6.057.031c virarāja gadāpāṇiḥ kubera iva saṃyuge",
  "GE09ram_06_u:4420": "6.057.032a te pratasthur mahātmāno balair apratimair vṛtāḥ",
  "GE09ram_06_u:4421": "6.057.032c surā ivāmarāvatyāṃ balair apratimair vṛtāḥ",
  "GE09ram_06_u:4422": "6.057.033a tān gajaiś ca turaṃgaiś ca rathaiś cāmbudanisvanaiḥ",
  "GE09ram_06_u:4423": "6.057.033c anujagmur mahātmāno rākṣasāḥ pravarāyudhāḥ",
  "GE09ram_06_u:4424": "6.057.034a te virejur mahātmāno kumārāḥ sūryavarcasaḥ",
  "GE09ram_06_u:4425": "6.057.034c kirīṭinaḥ śriyā juṣṭā grahā dīptā ivāmbare",
  "GE09ram_06_u:4426": "6.057.035a pragṛhītā babhau teṣāṃ chatrāṇām āvaliḥ sitā",
  "GE09ram_06_u:4427": "6.057.035c śāradābhrapratīkāśāṃ haṃsāvalir ivāmbare",
  "GE09ram_06_u:4428": "6.057.036a maraṇaṃ vāpi niścitya śatrūṇāṃ vā parājayam",
  "GE09ram_06_u:4429": "6.057.036c iti kṛtvā matiṃ vīrā nirjagmuḥ saṃyugārthinaḥ",
  "GE09ram_06_u:4430": "6.057.037a jagarjuś ca praṇeduś ca cikṣipuś cāpi sāyakān",
  "GE09ram_06_u:4431": "6.057.037c jahṛṣuś ca mahātmāno niryānto yuddhadurmadāḥ",
  "GE09ram_06_u:4432": "6.057.038a kṣveḍitāsphoṭaninadaiḥ saṃcacāleva medinī",
  "GE09ram_06_u:4433": "6.057.038c rakṣasāṃ siṃhanādaiś ca pusphoṭeva tadāmbaram",
  "GE09ram_06_u:4434": "6.057.039a te 'bhiniṣkramya muditā rākṣasendrā mahābalāḥ",
  "GE09ram_06_u:4435": "6.057.039c dadṛśur vānarānīkaṃ samudyataśilānagam",
  "GE09ram_06_u:4436": "6.057.040a harayo 'pi mahātmāno dadṛśur nairṛtaṃ balam",
  "GE09ram_06_u:4437": "6.057.040c hastyaśvarathasaṃbādhaṃ kiṅkiṇīśatanāditam",
  "GE09ram_06_u:4438": "6.057.041a nīlajīmūtasaṃkāśaṃ samudyatamahāyudham",
  "GE09ram_06_u:4439": "6.057.041c dīptānalaraviprakhyair nairṛtaiḥ sarvato vṛtam",
  "GE09ram_06_u:4440": "6.057.042a tad dṛṣṭvā balam āyāntaṃ labdhalakṣyāḥ plavaṃgamāḥ",
  "GE09ram_06_u:4441": "6.057.042c samudyatamahāśailāḥ saṃpraṇedur muhur muhuḥ",
  "GE09ram_06_u:4442": "6.057.043a tataḥ samudghuṣṭaravaṃ niśamya; rakṣogaṇā vānarayūthapānām",
  "GE09ram_06_u:4443": "6.057.043c amṛṣyamāṇāḥ paraharṣam ugraṃ; mahābalā bhīmataraṃ vineduḥ",
  "GE09ram_06_u:4444": "6.057.044a te rākṣasabalaṃ ghoraṃ praviśya hariyūthapāḥ",
  "GE09ram_06_u:4445": "6.057.044c vicerur udyataiḥ śailair nagāḥ śikhariṇo yathā",
  "GE09ram_06_u:4446": "6.057.045a ke cid ākāśam āviśya ke cid urvyāṃ plavaṃgamāḥ",
  "GE09ram_06_u:4447": "6.057.045c rakṣaḥsainyeṣu saṃkruddhāś cerur drumaśilāyudhāḥ",
  "GE09ram_06_u:4448": "6.057.046a te pādapaśilāśailaiś cakrur vṛṣṭim anuttamām",
  "GE09ram_06_u:4449": "6.057.046c bāṇaughair vāryamāṇāś ca harayo bhīmavikramāḥ",
  "GE09ram_06_u:4450": "6.057.047a siṃhanādān vineduś ca raṇe rākṣasavānarāḥ",
  "GE09ram_06_u:4451": "6.057.047c śilābhiś cūrṇayām āsur yātudhānān plavaṃgamāḥ",
  "GE09ram_06_u:4452": "6.057.048a nijaghnuḥ saṃyuge kruddhāḥ kavacābharaṇāvṛtān",
  "GE09ram_06_u:4453": "6.057.048c ke cid rathagatān vīrān gajavājigatān api",
  "GE09ram_06_u:4454": "6.057.049a nijaghnuḥ sahasāplutya yātudhānān plavaṃgamāḥ",
  "GE09ram_06_u:4455": "6.057.049c śailaśṛṅganipātaiś ca muṣṭibhir vāntalocanāḥ",
  "GE09ram_06_u:4456": "6.057.049e celuḥ petuś ca neduś ca tatra rākṣasapuṃgavāḥ",
  "GE09ram_06_u:4457": "6.057.050a tataḥ śailaiś ca khaḍgaiś ca visṛṣṭair harirākṣasaiḥ",
  "GE09ram_06_u:4458": "6.057.050c muhūrtenāvṛtā bhūmir abhavac choṇitāplutā",
  "GE09ram_06_u:4459": "6.057.051a vikīrṇaparvatākārai rakṣobhir arimardanaiḥ",
  "GE09ram_06_u:4460": "6.057.051c ākṣiptāḥ kṣipyamāṇāś ca bhagnaśūlāś ca vānaraiḥ",
  "GE09ram_06_u:4461": "6.057.052a vānarān vānarair eva jagnus te rajanīcarāḥ",
  "GE09ram_06_u:4462": "6.057.052c rākṣasān rākṣasair eva jaghnus te vānarā api",
  "GE09ram_06_u:4463": "6.057.053a ākṣipya ca śilās teṣāṃ nijaghnū rākṣasā harīn",
  "GE09ram_06_u:4464": "6.057.053c teṣāṃ cācchidya śastrāṇi jaghnū rakṣāṃsi vānarāḥ",
  "GE09ram_06_u:4465": "6.057.054a nijaghnuḥ śailaśūlāstrair vibhiduś ca parasparam",
  "GE09ram_06_u:4466": "6.057.054c siṃhanādān vineduś ca raṇe vānararākṣasāḥ",
  "GE09ram_06_u:4467": "6.057.055a chinnavarmatanutrāṇā rākṣasā vānarair hatāḥ",
  "GE09ram_06_u:4468": "6.057.055c rudhiraṃ prasrutās tatra rasasāram iva drumāḥ",
  "GE09ram_06_u:4469": "6.057.056a rathena ca rathaṃ cāpi vāraṇena ca vāraṇam",
  "GE09ram_06_u:4470": "6.057.056c hayena ca hayaṃ ke cin nijaghnur vānarā raṇe",
  "GE09ram_06_u:4471": "6.057.057a kṣuraprair ardhacandraiś ca bhallaiś ca niśitaiḥ śaraiḥ",
  "GE09ram_06_u:4472": "6.057.057c rākṣasā vānarendrāṇāṃ cicchiduḥ pādapāñ śilāḥ",
  "GE09ram_06_u:4473": "6.057.058a vikīrṇaiḥ parvatāgraiś ca drumaiś chinnaiś ca saṃyuge",
  "GE09ram_06_u:4474": "6.057.058c hataiś ca kapirakṣobhir durgamā vasudhābhavat",
  "GE09ram_06_u:4475": "6.057.059a tasmin pravṛtte tumule vimarde; prahṛṣyamāṇeṣu valī mukheṣu",
  "GE09ram_06_u:4476": "6.057.059c nipātyamāneṣu ca rākṣaseṣu; maharṣayo devagaṇāś ca neduḥ",
  "GE09ram_06_u:4477": "6.057.060a tato hayaṃ mārutatulyavegam; āruhya śaktiṃ niśitāṃ pragṛhya",
  "GE09ram_06_u:4478": "6.057.060c narāntako vānararājasainyaṃ; mahārṇavaṃ mīna ivāviveśa",
  "GE09ram_06_u:4479": "6.057.061a sa vānarān saptaśatāni vīraḥ; prāsena dīptena vinirbibheda",
  "GE09ram_06_u:4480": "6.057.061c ekaḥ kṣaṇenendraripur mahātmā; jaghāna sainyaṃ haripuṃgavānām",
  "GE09ram_06_u:4481": "6.057.062a dadṛśuś ca mahātmānaṃ hayapṛṣṭhe pratiṣṭhitam",
  "GE09ram_06_u:4482": "6.057.062c carantaṃ harisainyeṣu vidyādharamaharṣayaḥ",
  "GE09ram_06_u:4483": "6.057.063a sa tasya dadṛśe mārgo māṃsaśoṇitakardamaḥ",
  "GE09ram_06_u:4484": "6.057.063c patitaiḥ parvatākārair vānarair abhisaṃvṛtaḥ",
  "GE09ram_06_u:4485": "6.057.064a yāvad vikramituṃ buddhiṃ cakruḥ plavagapuṃgavāḥ",
  "GE09ram_06_u:4486": "6.057.064c tāvad etān atikramya nirbibheda narāntakaḥ",
  "GE09ram_06_u:4487": "6.057.065a jvalantaṃ prāsam udyamya saṃgrāmānte narāntakaḥ",
  "GE09ram_06_u:4488": "6.057.065c dadāha harisainyāni vanānīva vibhāvasuḥ",
  "GE09ram_06_u:4489": "6.057.066a yāvad utpāṭayām āsur vṛkṣāñ śailān vanaukasaḥ",
  "GE09ram_06_u:4490": "6.057.066c tāvat prāsahatāḥ petur vajrakṛttā ivācalāḥ",
  "GE09ram_06_u:4491": "6.057.067a dikṣu sarvāsu balavān vicacāra narāntakaḥ",
  "GE09ram_06_u:4492": "6.057.067c pramṛdnan sarvato yuddhe prāvṛṭkāle yathānilaḥ",
  "GE09ram_06_u:4493": "6.057.068a na śekur dhāvituṃ vīrā na sthātuṃ spandituṃ kutaḥ",
  "GE09ram_06_u:4494": "6.057.068c utpatantaṃ sthitaṃ yāntaṃ sarvān vivyādha vīryavān",
  "GE09ram_06_u:4495": "6.057.069a ekenāntakakalpena prāsenādityatejasā",
  "GE09ram_06_u:4496": "6.057.069c bhinnāni harisainyāni nipetur dharaṇītale",
  "GE09ram_06_u:4497": "6.057.070a vajraniṣpeṣasadṛśaṃ prāsasyābhinipātanam",
  "GE09ram_06_u:4498": "6.057.070c na śekur vānarāḥ soḍhuṃ te vinedur mahāsvanam",
  "GE09ram_06_u:4499": "6.057.071a patatāṃ harivīrāṇāṃ rūpāṇi pracakāśire",
  "GE09ram_06_u:4500": "6.057.071c vajrabhinnāgrakūṭānāṃ śailānāṃ patatām iva",
  "GE09ram_06_u:4501": "6.057.072a ye tu pūrvaṃ mahātmānaḥ kumbhakarṇena pātitāḥ",
  "GE09ram_06_u:4502": "6.057.072c te 'svasthā vānaraśreṣṭhāḥ sugrīvam upatasthire",
  "GE09ram_06_u:4503": "6.057.073a viprekṣamāṇaḥ sugrīvo dadarśa harivāhinīm",
  "GE09ram_06_u:4504": "6.057.073c narāntakabhayatrastāṃ vidravantīm itas tataḥ",
  "GE09ram_06_u:4505": "6.057.074a vidrutāṃ vāhinīṃ dṛṣṭvā sa dadarśa narāntakam",
  "GE09ram_06_u:4506": "6.057.074c gṛhītaprāsam āyāntaṃ hayapṛṣṭhe pratiṣṭhitam",
  "GE09ram_06_u:4507": "6.057.075a athovāca mahātejāḥ sugrīvo vānarādhipaḥ",
  "GE09ram_06_u:4508": "6.057.075c kumāram aṅgadaṃ vīraṃ śakratulyaparākramam",
  "GE09ram_06_u:4509": "6.057.076a gacchainaṃ rākṣasaṃ vīra yo 'sau turagam āsthitaḥ",
  "GE09ram_06_u:4510": "6.057.076c kṣobhayantaṃ haribalaṃ kṣipraṃ prāṇair viyojaya",
  "GE09ram_06_u:4511": "6.057.077a sa bhartur vacanaṃ śrutvā niṣpapātāṅgadas tadā",
  "GE09ram_06_u:4512": "6.057.077c anīkān meghasaṃkāśān meghānīkād ivāṃśumān",
  "GE09ram_06_u:4513": "6.057.078a śailasaṃghātasaṃkāśo harīṇām uttamo 'ṅgadaḥ",
  "GE09ram_06_u:4514": "6.057.078c rarājāṅgadasaṃnaddhaḥ sadhātur iva parvataḥ",
  "GE09ram_06_u:4515": "6.057.079a nirāyudho mahātejāḥ kevalaṃ nakhadaṃṣṭravān",
  "GE09ram_06_u:4516": "6.057.079c narāntakam abhikramya vāliputro 'bravīd vacaḥ",
  "GE09ram_06_u:4517": "6.057.080a tiṣṭha kiṃ prākṛtair ebhir haribhis tvaṃ kariṣyasi",
  "GE09ram_06_u:4518": "6.057.080c asmin vajrasamasparśe prāsaṃ kṣipa mamorasi",
  "GE09ram_06_u:4519": "6.057.081a aṅgadasya vacaḥ śrutvā pracukrodha narāntakaḥ",
  "GE09ram_06_u:4520": "6.057.081c saṃdaśya daśanair oṣṭhaṃ niśvasya ca bhujaṃgavat",
  "GE09ram_06_u:4521": "6.057.082a sa prāsam āvidhya tadāṅgadāya; samujjvalantaṃ sahasotsasarja",
  "GE09ram_06_u:4522": "6.057.082c sa vāliputrorasi vajrakalpe; babhūva bhagno nyapatac ca bhūmau",
  "GE09ram_06_u:4523": "6.057.083a taṃ prāsam ālokya tadā vibhagnaṃ; suparṇakṛttoragabhogakalpam",
  "GE09ram_06_u:4524": "6.057.083c talaṃ samudyamya sa vāliputras; turaṃgamasyābhijaghāna mūrdhni",
  "GE09ram_06_u:4525": "6.057.084a nimagnapādaḥ sphuṭitākṣi tāro; niṣkrāntajihvo 'calasaṃnikāśaḥ",
  "GE09ram_06_u:4526": "6.057.084c sa tasya vājī nipapāta bhūmau; talaprahāreṇa vikīrṇamūrdhā",
  "GE09ram_06_u:4527": "6.057.085a narāntakaḥ krodhavaśaṃ jagāma; hataṃ turagaṃ patitaṃ nirīkṣya",
  "GE09ram_06_u:4528": "6.057.085c sa muṣṭim udyamya mahāprabhāvo; jaghāna śīrṣe yudhi vāliputram",
  "GE09ram_06_u:4529": "6.057.086a athāṅgado muṣṭivibhinnamūrdhā; susrāva tīvraṃ rudhiraṃ bhṛśoṣṇam",
  "GE09ram_06_u:4530": "6.057.086c muhur vijajvāla mumoha cāpi; saṃjñāṃ samāsādya visiṣmiye ca",
  "GE09ram_06_u:4531": "6.057.087a athāṅgado vajrasamānavegaṃ; saṃvartya muṣṭiṃ giriśṛṅgakalpam",
  "GE09ram_06_u:4532": "6.057.087c nipātayām āsa tadā mahātmā; narāntakasyorasi vāliputraḥ",
  "GE09ram_06_u:4533": "6.057.088a sa muṣṭiniṣpiṣṭavibhinnavakṣā; jvālāṃ vamañ śoṇitadigdhagātraḥ",
  "GE09ram_06_u:4534": "6.057.088c narāntako bhūmitale papāta; yathācalo vajranipātabhagnaḥ",
  "GE09ram_06_u:4535": "6.057.089a athāntarikṣe tridaśottamānāṃ; vanaukasāṃ caiva mahāpraṇādaḥ",
  "GE09ram_06_u:4536": "6.057.089c babhūva tasmin nihate 'gryavīre; narāntake vālisutena saṃkhye",
  "GE09ram_06_u:4537": "6.057.090a athāṅgado rāmamanaḥ praharṣaṇaṃ; suduṣkaraṃ taṃ kṛtavān hi vikramam",
  "GE09ram_06_u:4538": "6.057.090c visiṣmiye so 'py ativīrya vikramaḥ; punaś ca yuddhe sa babhūva harṣitaḥ",
  "GE09ram_06_u:4539": "6.058.001a narāntakaṃ hataṃ dṛṣṭvā cukruśur nairṛtarṣabhāḥ",
  "GE09ram_06_u:4540": "6.058.001c devāntakas trimūrdhā ca paulastyaś ca mahodaraḥ",
  "GE09ram_06_u:4541": "6.058.002a ārūḍho meghasaṃkāśaṃ vāraṇendraṃ mahodaraḥ",
  "GE09ram_06_u:4542": "6.058.002c vāliputraṃ mahāvīryam abhidudrāva vīryavān",
  "GE09ram_06_u:4543": "6.058.003a bhrātṛvyasanasaṃtaptas tadā devāntako balī",
  "GE09ram_06_u:4544": "6.058.003c ādāya parighaṃ dīptam aṅgadaṃ samabhidravat",
  "GE09ram_06_u:4545": "6.058.004a ratham ādityasaṃkāśaṃ yuktaṃ paramavājibhiḥ",
  "GE09ram_06_u:4546": "6.058.004c āsthāya triśirā vīro vāliputram athābhyayāt",
  "GE09ram_06_u:4547": "6.058.005a sa tribhir devadarpaghnair nairṛtendrair abhidrutaḥ",
  "GE09ram_06_u:4548": "6.058.005c vṛkṣam utpāṭayām āsa mahāviṭapam aṅgadaḥ",
  "GE09ram_06_u:4549": "6.058.006a devāntakāya taṃ vīraś cikṣepa sahasāṅgadaḥ",
  "GE09ram_06_u:4550": "6.058.006c mahāvṛkṣaṃ mahāśākhaṃ śakro dīptam ivāśanim",
  "GE09ram_06_u:4551": "6.058.007a triśirās taṃ praciccheda śarair āśīviṣopamaiḥ",
  "GE09ram_06_u:4552": "6.058.007c sa vṛkṣaṃ kṛttam ālokya utpapāta tato 'ṅgadaḥ",
  "GE09ram_06_u:4553": "6.058.008a sa vavarṣa tato vṛkṣāñ śilāś ca kapikuñjaraḥ",
  "GE09ram_06_u:4554": "6.058.008c tān praciccheda saṃkruddhas triśirā niśitaiḥ śaraiḥ",
  "GE09ram_06_u:4555": "6.058.009a parighāgreṇa tān vṛkṣān babhañja ca surāntakaḥ",
  "GE09ram_06_u:4556": "6.058.009c triśirāś cāṅgadaṃ vīram abhidudrāva sāyakaiḥ",
  "GE09ram_06_u:4557": "6.058.010a gajena samabhidrutya vāliputraṃ mahodaraḥ",
  "GE09ram_06_u:4558": "6.058.010c jaghānorasi saṃkruddhas tomarair vajrasaṃnibhaiḥ",
  "GE09ram_06_u:4559": "6.058.011a devāntakaś ca saṃkruddhaḥ parigheṇa tadāṅgadam",
  "GE09ram_06_u:4560": "6.058.011c upagamyābhihatyāśu vyapacakrāma vegavān",
  "GE09ram_06_u:4561": "6.058.012a sa tribhir nairṛtaśreṣṭhair yugapat samabhidrutaḥ",
  "GE09ram_06_u:4562": "6.058.012c na vivyathe mahātejā vāliputraḥ pratāpavān",
  "GE09ram_06_u:4563": "6.058.013a talena bhṛśam utpatya jaghānāsya mahāgajam",
  "GE09ram_06_u:4564": "6.058.013c petatur locane tasya vinanāda sa vāraṇaḥ",
  "GE09ram_06_u:4565": "6.058.014a viṣāṇaṃ cāsya niṣkṛṣya vāliputro mahābalaḥ",
  "GE09ram_06_u:4566": "6.058.014c devāntakam abhidrutya tāḍayām āsa saṃyuge",
  "GE09ram_06_u:4567": "6.058.015a sa vihvalitasarvāṅgo vātoddhata iva drumaḥ",
  "GE09ram_06_u:4568": "6.058.015c lākṣārasasavarṇaṃ ca susrāva rudhiraṃ mukhāt",
  "GE09ram_06_u:4569": "6.058.016a athāśvāsya mahātejāḥ kṛcchrād devāntako balī",
  "GE09ram_06_u:4570": "6.058.016c āvidhya parighaṃ ghoram ājaghāna tadāṅgadam",
  "GE09ram_06_u:4571": "6.058.017a parighābhihataś cāpi vānarendrātmajas tadā",
  "GE09ram_06_u:4572": "6.058.017c jānubhyāṃ patito bhūmau punar evotpapāta ha",
  "GE09ram_06_u:4573": "6.058.018a samutpatantaṃ triśirās tribhir āśīviṣopamaiḥ",
  "GE09ram_06_u:4574": "6.058.018c ghorair haripateḥ putraṃ lalāṭe 'bhijaghāna ha",
  "GE09ram_06_u:4575": "6.058.019a tato 'ṅgadaṃ parikṣiptaṃ tribhir nairṛtapuṃgavaiḥ",
  "GE09ram_06_u:4576": "6.058.019c hanūmān api vijñāya nīlaś cāpi pratasthatuḥ",
  "GE09ram_06_u:4577": "6.058.020a tataś cikṣepa śailāgraṃ nīlas triśirase tadā",
  "GE09ram_06_u:4578": "6.058.020c tad rāvaṇasuto dhīmān bibheda niśitaiḥ śaraiḥ",
  "GE09ram_06_u:4579": "6.058.021a tad bāṇaśatanirbhinnaṃ vidāritaśilātalam",
  "GE09ram_06_u:4580": "6.058.021c savisphuliṅgaṃ sajvālaṃ nipapāta gireḥ śiraḥ",
  "GE09ram_06_u:4581": "6.058.022a tato jṛmbhitam ālokya harṣād devāntakas tadā",
  "GE09ram_06_u:4582": "6.058.022c parigheṇābhidudrāva mārutātmajam āhave",
  "GE09ram_06_u:4583": "6.058.023a tam āpatantam utpatya hanūmān mārutātmajaḥ",
  "GE09ram_06_u:4584": "6.058.023c ājaghāna tadā mūrdhni vajravegena muṣṭinā",
  "GE09ram_06_u:4585": "6.058.024a sa muṣṭiniṣpiṣṭavikīrṇamūrdhā; nirvāntadantākṣivilambijihvaḥ",
  "GE09ram_06_u:4586": "6.058.024c devāntako rākṣasarājasūnur; gatāsur urvyāṃ sahasā papāta",
  "GE09ram_06_u:4587": "6.058.025a tasmin hate rākṣasayodhamukhye; mahābale saṃyati devaśatrau",
  "GE09ram_06_u:4588": "6.058.025c kruddhas trimūrdhā niśitāgram ugraṃ; vavarṣa nīlorasi bāṇavarṣam",
  "GE09ram_06_u:4589": "6.058.026a sa taiḥ śaraughair abhivarṣyamāṇo; vibhinnagātraḥ kapisainyapālaḥ",
  "GE09ram_06_u:4590": "6.058.026c nīlo babhūvātha visṛṣṭagātro; viṣṭambhitas tena mahābalena",
  "GE09ram_06_u:4591": "6.058.027a tatas tu nīlaḥ pratilabhya saṃjñāṃ; śailaṃ samutpāṭya savṛkṣaṣaṇḍam",
  "GE09ram_06_u:4592": "6.058.027c tataḥ samutpatya bhṛśogravego; mahodaraṃ tena jaghāna mūrdhni",
  "GE09ram_06_u:4593": "6.058.028a tataḥ sa śailābhinipātabhagno; mahodaras tena saha dvipena",
  "GE09ram_06_u:4594": "6.058.028c vipothito bhūmitale gatāsuḥ; papāta varjābhihato yathādriḥ",
  "GE09ram_06_u:4595": "6.058.029a pitṛvyaṃ nihataṃ dṛṣṭvā triśirāś cāpam ādade",
  "GE09ram_06_u:4596": "6.058.029c hanūmantaṃ ca saṃkruddho vivyādha niśitaiḥ śaraiḥ",
  "GE09ram_06_u:4597": "6.058.030a hanūmāṃs tu samutpatya hayāṃs triśirasas tadā",
  "GE09ram_06_u:4598": "6.058.030c vidadāra nakhaiḥ kruddho gajendraṃ mṛgarāḍ iva",
  "GE09ram_06_u:4599": "6.058.031a atha śaktiṃ samādāya kālarātrim ivāntakaḥ",
  "GE09ram_06_u:4600": "6.058.031c cikṣepānilaputrāya triśirā rāvaṇātmajaḥ",
  "GE09ram_06_u:4601": "6.058.032a divi kṣiptām ivolkāṃ tāṃ śaktiṃ kṣiptām asaṃgatām",
  "GE09ram_06_u:4602": "6.058.032c gṛhītvā hariśārdūlo babhañja ca nanāda ca",
  "GE09ram_06_u:4603": "6.058.033a tāṃ dṛṣṭvā ghorasaṃkāśāṃ śaktiṃ bhagnāṃ hanūmatā",
  "GE09ram_06_u:4604": "6.058.033c prahṛṣṭā vānaragaṇā vinedur jaladā iva",
  "GE09ram_06_u:4605": "6.058.034a tataḥ khaḍgaṃ samudyamya triśirā rākṣasottamaḥ",
  "GE09ram_06_u:4606": "6.058.034c nicakhāna tadā roṣād vānarendrasya vakṣasi",
  "GE09ram_06_u:4607": "6.058.035a khaḍgaprahārābhihato hanūmān mārutātmajaḥ",
  "GE09ram_06_u:4608": "6.058.035c ājaghāna trimūrdhānaṃ talenorasi vīryavān",
  "GE09ram_06_u:4609": "6.058.036a sa talabhihatas tena srastahastāmbaro bhuvi",
  "GE09ram_06_u:4610": "6.058.036c nipapāta mahātejās triśirās tyaktacetanaḥ",
  "GE09ram_06_u:4611": "6.058.037a sa tasya patataḥ khaḍgaṃ samācchidya mahākapiḥ",
  "GE09ram_06_u:4612": "6.058.037c nanāda girisaṃkāśas trāsayan sarvanairṛtān",
  "GE09ram_06_u:4613": "6.058.038a amṛṣyamāṇas taṃ ghoṣam utpapāta niśācaraḥ",
  "GE09ram_06_u:4614": "6.058.038c utpatya ca hanūmantaṃ tāḍayām āsa muṣṭinā",
  "GE09ram_06_u:4615": "6.058.039a tena muṣṭiprahāreṇa saṃcukopa mahākapiḥ",
  "GE09ram_06_u:4616": "6.058.039c kupitaś ca nijagrāha kirīṭe rākṣasarṣabham",
  "GE09ram_06_u:4617": "6.058.040a sa tasya śīrṣāṇy asinā śitena; kirīṭajuṣṭāni sakuṇḍalāni",
  "GE09ram_06_u:4618": "6.058.040c kruddhaḥ praciccheda suto 'nilasya; tvaṣṭuḥ sutasyeva śirāṃsi śakraḥ",
  "GE09ram_06_u:4619": "6.058.041a tāny āyatākṣāṇy agasaṃnibhāni; pradīptavaiśvānaralocanāni",
  "GE09ram_06_u:4620": "6.058.041c petuḥ śirāṃsīndraripor dharaṇyāṃ; jyotīṃṣi muktāni yathārkamārgāt",
  "GE09ram_06_u:4621": "6.058.042a tasmin hate devaripau triśīrṣe; hanūmata śakraparākrameṇa",
  "GE09ram_06_u:4622": "6.058.042c neduḥ plavaṃgāḥ pracacāla bhūmī; rakṣāṃsy atho dudruvire samantāt",
  "GE09ram_06_u:4623": "6.058.043a hataṃ triśirasaṃ dṛṣṭvā tathaiva ca mahodaram",
  "GE09ram_06_u:4624": "6.058.043c hatau prekṣya durādharṣau devāntakanarāntakau",
  "GE09ram_06_u:4625": "6.058.044a cukopa paramāmarṣī mahāpārśvo mahābalaḥ",
  "GE09ram_06_u:4626": "6.058.044c jagrāhārciṣmatīṃ cāpi gadāṃ sarvāyasīṃ śubhām",
  "GE09ram_06_u:4627": "6.058.045a hemapaṭṭaparikṣiptāṃ māṃsaśoṇitalepanām",
  "GE09ram_06_u:4628": "6.058.045c virājamānāṃ vapuṣā śatruśoṇitarañjitām",
  "GE09ram_06_u:4629": "6.058.046a tejasā saṃpradīptāgrāṃ raktamālyavibhūṣitām",
  "GE09ram_06_u:4630": "6.058.046c airāvatamahāpadmasārvabhauma bhayāvahām",
  "GE09ram_06_u:4631": "6.058.047a gadām ādāya saṃkruddho mahāpārśvo mahābalaḥ",
  "GE09ram_06_u:4632": "6.058.047c harīn samabhidudrāva yugāntāgnir iva jvalan",
  "GE09ram_06_u:4633": "6.058.048a atharṣayaḥ samutpatya vānaro ravaṇānujam",
  "GE09ram_06_u:4634": "6.058.048c mahāpārśvam upāgamya tasthau tasyāgrato balī",
  "GE09ram_06_u:4635": "6.058.049a taṃ purastāt sthitaṃ dṛṣṭvā vānaraṃ parvatopamam",
  "GE09ram_06_u:4636": "6.058.049c ājaghānorasi kruddho gadayā vajrakalpayā",
  "GE09ram_06_u:4637": "6.058.050a sa tayābhihatas tena gadayā vānararṣabhaḥ",
  "GE09ram_06_u:4638": "6.058.050c bhinnavakṣāḥ samādhūtaḥ susrāva rudhiraṃ bahu",
  "GE09ram_06_u:4639": "6.058.051a sa saṃprāpya cirāt saṃjñām ṛṣabho vānararṣabhaḥ",
  "GE09ram_06_u:4640": "6.058.051c kruddho visphuramāṇauṣṭho mahāpārśvam udaikṣata",
  "GE09ram_06_u:4641": "6.058.052a tāṃ gṛhītvā gadāṃ bhīmām āvidhya ca punaḥ punaḥ",
  "GE09ram_06_u:4642": "6.058.052c mattānīkaṃ mahāpārśvaṃ jaghāna raṇamūrdhani",
  "GE09ram_06_u:4643": "6.058.053a sa svayā gadayā bhinno vikīrṇadaśanekṣaṇaḥ",
  "GE09ram_06_u:4644": "6.058.053c nipapāta mahāpārśvo vajrāhata ivācalaḥ",
  "GE09ram_06_u:4645": "6.058.054a tasmin hate bhrātari rāvaṇasya; tan nairṛtānāṃ balam arṇavābham",
  "GE09ram_06_u:4646": "6.058.054c tyaktāyudhaṃ kevalajīvitārthaṃ; dudrāva bhinnārṇavasaṃnikāśam",
  "GE09ram_06_u:4647": "6.059.001a svabalaṃ vyathitaṃ dṛṣṭvā tumulaṃ lomaharṣaṇam",
  "GE09ram_06_u:4648": "6.059.001c bhrātṝṃś ca nihatān dṛṣṭvā śakratulyaparākramān",
  "GE09ram_06_u:4649": "6.059.002a pitṛvyau cāpi saṃdṛśya samare saṃniṣūditau",
  "GE09ram_06_u:4650": "6.059.002c mahodaramahāpārśvau bhrātarau rākṣasarṣabhau",
  "GE09ram_06_u:4651": "6.059.003a cukopa ca mahātejā brahmadattavaro yudhi",
  "GE09ram_06_u:4652": "6.059.003c atikāyo 'drisaṃkāśo devadānavadarpahā",
  "GE09ram_06_u:4653": "6.059.004a sa bhāskarasahasrasya saṃghātam iva bhāsvaram",
  "GE09ram_06_u:4654": "6.059.004c ratham āsthāya śakrārir abhidudrāva vānarān",
  "GE09ram_06_u:4655": "6.059.005a sa visphārya mahac cāpaṃ kirīṭī mṛṣṭakuṇḍalaḥ",
  "GE09ram_06_u:4656": "6.059.005c nāma viśrāvayām āsa nanāda ca mahāsvanam",
  "GE09ram_06_u:4657": "6.059.006a tena siṃhapraṇādena nāmaviśrāvaṇena ca",
  "GE09ram_06_u:4658": "6.059.006c jyāśabdena ca bhīmena trāsayām āsa vānarān",
  "GE09ram_06_u:4659": "6.059.007a te tasya rūpam ālokya yathā viṣṇos trivikrame",
  "GE09ram_06_u:4660": "6.059.007c bhayārtā vānarāḥ sarve vidravanti diśo daśa",
  "GE09ram_06_u:4661": "6.059.008a te 'tikāyaṃ samāsādya vānarā mūḍhacetasaḥ",
  "GE09ram_06_u:4662": "6.059.008c śaraṇyaṃ śaraṇaṃ jagmur lakṣmaṇāgrajam āhave",
  "GE09ram_06_u:4663": "6.059.009a tato 'tikāyaṃ kākutstho rathasthaṃ parvatopamam",
  "GE09ram_06_u:4664": "6.059.009c dadarśa dhanvinaṃ dūrād garjantaṃ kālameghavat",
  "GE09ram_06_u:4665": "6.059.010a sa taṃ dṛṣṭvā mahātmānaṃ rāghavas tu suvismitaḥ",
  "GE09ram_06_u:4666": "6.059.010c vānarān sāntvayitvā tu vibhīṣaṇam uvāca ha",
  "GE09ram_06_u:4667": "6.059.011a ko 'sau parvatasaṃkāśo dhanuṣmān harilocanaḥ",
  "GE09ram_06_u:4668": "6.059.011c yukte hayasahasreṇa viśāle syandane sthitaḥ",
  "GE09ram_06_u:4669": "6.059.012a ya eṣa niśitaiḥ śūlaiḥ sutīkṣṇaiḥ prāsatomaraiḥ",
  "GE09ram_06_u:4670": "6.059.012c arciṣmadbhir vṛto bhāti bhūtair iva maheśvaraḥ",
  "GE09ram_06_u:4671": "6.059.013a kālajihvāprakāśābhir ya eṣo 'bhivirājate",
  "GE09ram_06_u:4672": "6.059.013c āvṛto rathaśaktībhir vidyudbhir iva toyadaḥ",
  "GE09ram_06_u:4673": "6.059.014a dhanūṃsi cāsya sajyāni hemapṛṣṭhāni sarvaśaḥ",
  "GE09ram_06_u:4674": "6.059.014c śobhayanti rathaśreṣṭhaṃ śakrapātam ivāmbaram",
  "GE09ram_06_u:4675": "6.059.015a ka eṣa rakṣaḥ śārdūlo raṇabhūmiṃ virājayan",
  "GE09ram_06_u:4676": "6.059.015c abhyeti rathināṃ śreṣṭho rathenādityatejasā",
  "GE09ram_06_u:4677": "6.059.016a dhvajaśṛṅgapratiṣṭhena rāhuṇābhivirājate",
  "GE09ram_06_u:4678": "6.059.016c sūryaraśmiprabhair bāṇair diśo daśa virājayan",
  "GE09ram_06_u:4679": "6.059.017a triṇataṃ meghanirhrādaṃ hemapṛṣṭham alaṃkṛtam",
  "GE09ram_06_u:4680": "6.059.017c śatakratudhanuḥprakhyaṃ dhanuś cāsya virājate",
  "GE09ram_06_u:4681": "6.059.018a sadhvajaḥ sapatākaś ca sānukarṣo mahārathaḥ",
  "GE09ram_06_u:4682": "6.059.018c catuḥsādisamāyukto meghastanitanisvanaḥ",
  "GE09ram_06_u:4683": "6.059.019a viṃśatir daśa cāṣṭau ca tūṇīraratham āsthitāḥ",
  "GE09ram_06_u:4684": "6.059.019c kārmukāṇi ca bhīmāni jyāś ca kāñcanapiṅgalāḥ",
  "GE09ram_06_u:4685": "6.059.020a dvau ca khaḍgau rathagatau pārśvasthau pārśvaśobhinau",
  "GE09ram_06_u:4686": "6.059.020c caturhastatsarucitau vyaktahastadaśāyatau",
  "GE09ram_06_u:4687": "6.059.021a raktakaṇṭhaguṇo dhīro mahāparvatasaṃnibhaḥ",
  "GE09ram_06_u:4688": "6.059.021c kālaḥ kālamahāvaktro meghastha iva bhāskaraḥ",
  "GE09ram_06_u:4689": "6.059.022a kāñcanāṅgadanaddhābhyāṃ bhujābhyām eṣa śobhate",
  "GE09ram_06_u:4690": "6.059.022c śṛṅgābhyām iva tuṅgābhyāṃ himavān parvatottamaḥ",
  "GE09ram_06_u:4691": "6.059.023a kuṇḍalābhyāṃ tu yasyaitad bhāti vaktraṃ śubhekṣaṇam",
  "GE09ram_06_u:4692": "6.059.023c punarvasvantaragataṃ pūrṇabimbam ivaindavam",
  "GE09ram_06_u:4693": "6.059.024a ācakṣva me mahābāho tvam enaṃ rākṣasottamam",
  "GE09ram_06_u:4694": "6.059.024c yaṃ dṛṣṭvā vānarāḥ sarve bhayārtā vidrutā diśaḥ",
  "GE09ram_06_u:4695": "6.059.025a sa pṛṣṭho rājaputreṇa rāmeṇāmitatejasā",
  "GE09ram_06_u:4696": "6.059.025c ācacakṣe mahātejā rāghavāya vibhīṣaṇaḥ",
  "GE09ram_06_u:4697": "6.059.026a daśagrīvo mahātejā rājā vaiśravaṇānujaḥ",
  "GE09ram_06_u:4698": "6.059.026c bhīmakarmā mahotsāho rāvaṇo rākṣasādhipaḥ",
  "GE09ram_06_u:4699": "6.059.027a tasyāsīd vīryavān putro rāvaṇapratimo raṇe",
  "GE09ram_06_u:4700": "6.059.027c vṛddhasevī śrutadharaḥ sarvāstraviduṣāṃ varaḥ",
  "GE09ram_06_u:4701": "6.059.028a aśvapṛṣṭhe rathe nāge khaḍge dhanuṣi karṣaṇe",
  "GE09ram_06_u:4702": "6.059.028c bhede sāntve ca dāne ca naye mantre ca saṃmataḥ",
  "GE09ram_06_u:4703": "6.059.029a yasya bāhuṃ samāśritya laṅkā bhavati nirbhayā",
  "GE09ram_06_u:4704": "6.059.029c tanayaṃ dhānyamālinyā atikāyam imaṃ viduḥ",
  "GE09ram_06_u:4705": "6.059.030a etenārādhito brahmā tapasā bhāvitātmanā",
  "GE09ram_06_u:4706": "6.059.030c astrāṇi cāpy avāptāni ripavaś ca parājitāḥ",
  "GE09ram_06_u:4707": "6.059.031a surāsurair avadhyatvaṃ dattam asmai svayambhuvā",
  "GE09ram_06_u:4708": "6.059.031c etac ca kavacaṃ divyaṃ rathaś caiṣo 'rkabhāskaraḥ",
  "GE09ram_06_u:4709": "6.059.032a etena śataśo devā dānavāś ca parājitāḥ",
  "GE09ram_06_u:4710": "6.059.032c rakṣitāni ca rakṣāmi yakṣāś cāpi niṣūditāḥ",
  "GE09ram_06_u:4711": "6.059.033a vajraṃ viṣṭambhitaṃ yena bāṇair indrasya dhīmataḥ",
  "GE09ram_06_u:4712": "6.059.033c pāśaḥ salilarājasya yuddhe pratihatas tathā",
  "GE09ram_06_u:4713": "6.059.034a eṣo 'tikāyo balavān rākṣasānām atharṣabhaḥ",
  "GE09ram_06_u:4714": "6.059.034c rāvaṇasya suto dhīmān devadanava darpahā",
  "GE09ram_06_u:4715": "6.059.035a tad asmin kriyatāṃ yatnaḥ kṣipraṃ puruṣapuṃgava",
  "GE09ram_06_u:4716": "6.059.035c purā vānarasainyāni kṣayaṃ nayati sāyakaiḥ",
  "GE09ram_06_u:4717": "6.059.036a tato 'tikāyo balavān praviśya harivāhinīm",
  "GE09ram_06_u:4718": "6.059.036c visphārayām āsa dhanur nanāda ca punaḥ punaḥ",
  "GE09ram_06_u:4719": "6.059.037a taṃ bhīmavapuṣaṃ dṛṣṭvā rathasthaṃ rathināṃ varam",
  "GE09ram_06_u:4720": "6.059.037c abhipetur mahātmāno ye pradhānāḥ plavaṃgamāḥ",
  "GE09ram_06_u:4721": "6.059.038a kumudo dvivido maindo nīlaḥ śarabha eva ca",
  "GE09ram_06_u:4722": "6.059.038c pādapair giriśṛṅgaiś ca yugapat samabhidravan",
  "GE09ram_06_u:4723": "6.059.039a teṣāṃ vṛkṣāṃś ca śailāṃś ca śaraiḥ kāñcanabhūṣaṇaiḥ",
  "GE09ram_06_u:4724": "6.059.039c atikāyo mahātejāś cicchedāstravidāṃ varaḥ",
  "GE09ram_06_u:4725": "6.059.040a tāṃś caiva sarān sa harīñ śaraiḥ sarvāyasair balī",
  "GE09ram_06_u:4726": "6.059.040c vivyādhābhimukhaḥ saṃkhye bhīmakāyo niśācaraḥ",
  "GE09ram_06_u:4727": "6.059.041a te 'rditā bāṇabarṣeṇa bhinnagātrāḥ plavaṃgamāḥ",
  "GE09ram_06_u:4728": "6.059.041c na śekur atikāyasya pratikartuṃ mahāraṇe",
  "GE09ram_06_u:4729": "6.059.042a tat sainyaṃ harivīrāṇāṃ trāsayām āsa rākṣasaḥ",
  "GE09ram_06_u:4730": "6.059.042c mṛgayūtham iva kruddho harir yauvanam āsthitaḥ",
  "GE09ram_06_u:4731": "6.059.043a sa rāṣasendro harisainyamadhye; nāyudhyamānaṃ nijaghāna kaṃ cit",
  "GE09ram_06_u:4732": "6.059.043c upetya rāmaṃ sadhanuḥ kalāpī; sagarvitaṃ vākyam idaṃ babhāṣe",
  "GE09ram_06_u:4733": "6.059.044a rathe sthito 'haṃ śaracāpapāṇir; na prākṛtaṃ kaṃ cana yodhayāmi",
  "GE09ram_06_u:4734": "6.059.044c yasyāsti śaktir vyavasāya yuktā; dadātuṃ me kṣipram ihādya yuddham",
  "GE09ram_06_u:4735": "6.059.045a tat tasya vākyaṃ bruvato niśamya; cukopa saumitrir amitrahantā",
  "GE09ram_06_u:4736": "6.059.045c amṛṣyamāṇaś ca samutpapāta; jagrāha cāpaṃ ca tataḥ smayitvā",
  "GE09ram_06_u:4737": "6.059.046a kruddhaḥ saumitrir utpatya tūṇād ākṣipya sāyakam",
  "GE09ram_06_u:4738": "6.059.046c purastād atikāyasya vicakarṣa mahad dhanuḥ",
  "GE09ram_06_u:4739": "6.059.047a pūrayan sa mahīṃ śailān ākāśaṃ sāgaraṃ diśaḥ",
  "GE09ram_06_u:4740": "6.059.047c jyāśabdo lakṣmaṇasyogras trāsayan rajanīcarān",
  "GE09ram_06_u:4741": "6.059.048a saumitreś cāpanirghoṣaṃ śrutvā pratibhayaṃ tadā",
  "GE09ram_06_u:4742": "6.059.048c visiṣmiye mahātejā rākṣasendrātmajo balī",
  "GE09ram_06_u:4743": "6.059.049a athātikāyaḥ kupito dṛṣṭvā lakṣmaṇam utthitam",
  "GE09ram_06_u:4744": "6.059.049c ādāya niśitaṃ bāṇam idaṃ vacanam abravīt",
  "GE09ram_06_u:4745": "6.059.050a bālas tvam asi saumitre vikrameṣv avicakṣaṇaḥ",
  "GE09ram_06_u:4746": "6.059.050c gaccha kiṃ kālasadṛśaṃ māṃ yodhayitum icchasi",
  "GE09ram_06_u:4747": "6.059.051a na hi madbāhusṛṣṭānām astrāṇāṃ himavān api",
  "GE09ram_06_u:4748": "6.059.051c soḍhum utsahate vegam antarikṣam atho mahī",
  "GE09ram_06_u:4749": "6.059.052a sukhaprasuptaṃ kālāgniṃ prabodhayitum icchasi",
  "GE09ram_06_u:4750": "6.059.052c nyasya cāpaṃ nivartasva mā prāṇāñ jahi madgataḥ",
  "GE09ram_06_u:4751": "6.059.053a atha vā tvaṃ pratiṣṭabdho na nivartitum icchasi",
  "GE09ram_06_u:4752": "6.059.053c tiṣṭha prāṇān parityajya gamiṣyasi yamakṣayam",
  "GE09ram_06_u:4753": "6.059.054a paśya me niśitān bāṇān aridarpaniṣūdanān",
  "GE09ram_06_u:4754": "6.059.054c īśvarāyudhasaṃkāśāṃs taptakāñcanabhūṣaṇān",
  "GE09ram_06_u:4755": "6.059.055a eṣa te sarpasaṃkāśo bāṇaḥ pāsyati śoṇitam",
  "GE09ram_06_u:4756": "6.059.055c mṛgarāja iva kruddho nāgarājasya śoṇitam",
  "GE09ram_06_u:4757": "6.059.056a śrutvātikāyasya vacaḥ saroṣaṃ; sagarvitaṃ saṃyati rājaputraḥ",
  "GE09ram_06_u:4758": "6.059.056c sa saṃcukopātibalo bṛhacchrīr; uvāca vākyaṃ ca tato mahārtham",
  "GE09ram_06_u:4759": "6.059.057a na vākyamātreṇa bhavān pradhāno; na katthanāt satpuruṣā bhavanti",
  "GE09ram_06_u:4760": "6.059.057c mayi sthite dhanvini bāṇapāṇau; vidarśayasvātmabalaṃ durātman",
  "GE09ram_06_u:4761": "6.059.058a karmaṇā sūcayātmānaṃ na vikatthitum arhasi",
  "GE09ram_06_u:4762": "6.059.058c pauruṣeṇa tu yo yuktaḥ sa tu śūra iti smṛtaḥ",
  "GE09ram_06_u:4763": "6.059.059a sarvāyudhasamāyukto dhanvī tvaṃ ratham āsthitaḥ",
  "GE09ram_06_u:4764": "6.059.059c śarair vā yadi vāpy astrair darśayasva parākramam",
  "GE09ram_06_u:4765": "6.059.060a tataḥ śiras te niśitaiḥ pātayiṣyāmy ahaṃ śaraiḥ",
  "GE09ram_06_u:4766": "6.059.060c mārutaḥ kālasaṃpakvaṃ vṛntāt tālaphalaṃ yathā",
  "GE09ram_06_u:4767": "6.059.061a adya te māmakā bāṇās taptakāñcanabhūṣaṇāḥ",
  "GE09ram_06_u:4768": "6.059.061c pāsyanti rudhiraṃ gātrād bāṇaśalyāntarotthitam",
  "GE09ram_06_u:4769": "6.059.062a bālo 'yam iti vijñāya na māvajñātum arhasi",
  "GE09ram_06_u:4770": "6.059.062c bālo vā yadi vā vṛddho mṛtyuṃ jānīhi saṃyuge",
  "GE09ram_06_u:4771": "6.059.063a lakṣmaṇasya vacaḥ śrutvā hetumat paramārthavat",
  "GE09ram_06_u:4772": "6.059.063c atikāyaḥ pracukrodha bāṇaṃ cottamam ādade",
  "GE09ram_06_u:4773": "6.059.064a tato vidyādharā bhūtā devā daityā maharṣayaḥ",
  "GE09ram_06_u:4774": "6.059.064c guhyakāś ca mahātmānas tad yuddhaṃ dadṛśus tadā",
  "GE09ram_06_u:4775": "6.059.065a tato 'tikāyaḥ kupitaś cāpam āropya sāyakam",
  "GE09ram_06_u:4776": "6.059.065c lakṣmaṇasya pracikṣepa saṃkṣipann iva cāmbaram",
  "GE09ram_06_u:4777": "6.059.066a tam āpatantaṃ niśitaṃ śaram āśīviṣopamam",
  "GE09ram_06_u:4778": "6.059.066c ardhacandreṇa ciccheda lakṣmaṇaḥ paravīrahā",
  "GE09ram_06_u:4779": "6.059.067a taṃ nikṛttaṃ śaraṃ dṛṣṭvā kṛttabhogam ivoragam",
  "GE09ram_06_u:4780": "6.059.067c atikāyo bhṛśaṃ kruddhaḥ pañcabāṇān samādade",
  "GE09ram_06_u:4781": "6.059.068a tāñ śarān saṃpracikṣepa lakṣmaṇāya niśācaraḥ",
  "GE09ram_06_u:4782": "6.059.068c tān aprāptāñ śarais tīkṣṇaiś ciccheda bharatānujaḥ",
  "GE09ram_06_u:4783": "6.059.069a sa tāṃś chittvā śarais tīkṣṇair lakṣmaṇaḥ paravīrahā",
  "GE09ram_06_u:4784": "6.059.069c ādade niśitaṃ bāṇaṃ jvalantam iva tejasā",
  "GE09ram_06_u:4785": "6.059.070a tam ādāya dhanuḥ śreṣṭhe yojayām āsa lakṣmaṇaḥ",
  "GE09ram_06_u:4786": "6.059.070c vicakarṣa ca vegena visasarja ca sāyakam",
  "GE09ram_06_u:4787": "6.059.071a pūrṇāyatavisṛṣṭena śareṇānata parvaṇā",
  "GE09ram_06_u:4788": "6.059.071c lalāṭe rākṣasaśreṣṭham ājaghāna sa vīryavān",
  "GE09ram_06_u:4789": "6.059.072a sa lalāṭe śaro magnas tasya bhīmasya rakṣasaḥ",
  "GE09ram_06_u:4790": "6.059.072c dadṛśe śoṇitenāktaḥ pannagendra ivāhave",
  "GE09ram_06_u:4791": "6.059.073a rākṣasaḥ pracakampe ca lakṣmaṇeṣu prakampitaḥ",
  "GE09ram_06_u:4792": "6.059.073c rudrabāṇahataṃ bhīmaṃ yathā tripuragopuram",
  "GE09ram_06_u:4793": "6.059.074a cintayām āsa cāśvasya vimṛśya ca mahābalaḥ",
  "GE09ram_06_u:4794": "6.059.074c sādhu bāṇanipātena śvāghanīyo 'si me ripuḥ",
  "GE09ram_06_u:4795": "6.059.075a vicāryaivaṃ vinamyāsyaṃ vinamya ca bhujāv ubhau",
  "GE09ram_06_u:4796": "6.059.075c sa rathopastham āsthāya rathena pracacāra ha",
  "GE09ram_06_u:4797": "6.059.076a ekaṃ trīn pañca sapteti sāyakān rākṣasarṣabhaḥ",
  "GE09ram_06_u:4798": "6.059.076c ādade saṃdadhe cāpi vicakarṣotsasarja ca",
  "GE09ram_06_u:4799": "6.059.077a te bāṇāḥ kālasaṃkāśā rākṣasendradhanuś cyutāḥ",
  "GE09ram_06_u:4800": "6.059.077c hemapuṅkhā raviprakhyāś cakrur dīptam ivāmbaram",
  "GE09ram_06_u:4801": "6.059.078a tatas tān rākṣasotsṛṣṭāñ śaraughān rāvaṇānujaḥ",
  "GE09ram_06_u:4802": "6.059.078c asaṃbhrāntaḥ praciccheda niśitair bahubhiḥ śaraiḥ",
  "GE09ram_06_u:4803": "6.059.079a tāñ śarān yudhi saṃprekṣya nikṛttān rāvaṇātmajaḥ",
  "GE09ram_06_u:4804": "6.059.079c cukopa tridaśendrārir jagrāha niśitaṃ śaram",
  "GE09ram_06_u:4805": "6.059.080a sa saṃdhāya mahātejās taṃ bāṇaṃ sahasotsṛjat",
  "GE09ram_06_u:4806": "6.059.080c tataḥ saumitrim āyāntam ājaghāna stanāntare",
  "GE09ram_06_u:4807": "6.059.081a atikāyena saumitris tāḍito yudhi vakṣasi",
  "GE09ram_06_u:4808": "6.059.081c susrāva rudhiraṃ tīvraṃ madaṃ matta iva dvipaḥ",
  "GE09ram_06_u:4809": "6.059.082a sa cakāra tadātmānaṃ viśalyaṃ sahasā vibhuḥ",
  "GE09ram_06_u:4810": "6.059.082c jagrāha ca śaraṃ tīṣṇam astreṇāpi samādadhe",
  "GE09ram_06_u:4811": "6.059.083a āgneyena tadāstreṇa yojayām āsa sāyakam",
  "GE09ram_06_u:4812": "6.059.083c sa jajvāla tadā bāṇo dhanuś cāsya mahātmanaḥ",
  "GE09ram_06_u:4813": "6.059.084a atikāyo 'titejasvī sauram astraṃ samādade",
  "GE09ram_06_u:4814": "6.059.084c tena bāṇaṃ bhujaṃgābhaṃ hemapuṅkham ayojayat",
  "GE09ram_06_u:4815": "6.059.085a tatas taṃ jvalitaṃ ghoraṃ lakṣmaṇaḥ śaram āhitam",
  "GE09ram_06_u:4816": "6.059.085c atikāyāya cikṣepa kāladaṇḍam ivāntakaḥ",
  "GE09ram_06_u:4817": "6.059.086a āgneyenābhisaṃyuktaṃ dṛṣṭvā bāṇaṃ niśācaraḥ",
  "GE09ram_06_u:4818": "6.059.086c utsasarja tadā bāṇaṃ dīptaṃ sūryāstrayojitam",
  "GE09ram_06_u:4819": "6.059.087a tāv ubhāv ambare bāṇāv anyonyam abhijaghnatuḥ",
  "GE09ram_06_u:4820": "6.059.087c tejasā saṃpradīptāgrau kruddhāv iva bhujaṃ gamau",
  "GE09ram_06_u:4821": "6.059.088a tāv anyonyaṃ vinirdahya petatur dharaṇītale",
  "GE09ram_06_u:4822": "6.059.088c nirarciṣau bhasmakṛtau na bhrājete śarottamau",
  "GE09ram_06_u:4823": "6.059.089a tato 'tikāyaḥ saṃkruddhas tv astram aiṣīkam utsṛjat",
  "GE09ram_06_u:4824": "6.059.089c tat praciccheda saumitrir astram aindreṇa vīryavān",
  "GE09ram_06_u:4825": "6.059.090a aiṣīkaṃ nihataṃ dṛṣṭvā kumāro rāvaṇātmajaḥ",
  "GE09ram_06_u:4826": "6.059.090c yāmyenāstreṇa saṃkruddho yojayām āsa sāyakam",
  "GE09ram_06_u:4827": "6.059.091a tatas tad astraṃ cikṣepa lakṣmaṇāya niśācaraḥ",
  "GE09ram_06_u:4828": "6.059.091c vāyavyena tad astraṃ tu nijaghāna sa lakṣmaṇaḥ",
  "GE09ram_06_u:4829": "6.059.092a athainaṃ śaradhārābhir dhārābhir iva toyadaḥ",
  "GE09ram_06_u:4830": "6.059.092c abhyavarṣata saṃkruddho lakṣmaṇo rāvaṇātmajam",
  "GE09ram_06_u:4831": "6.059.093a te 'tikāyaṃ samāsādya kavace vajrabhūṣite",
  "GE09ram_06_u:4832": "6.059.093c bhagnāgraśalyāḥ sahasā petur bāṇā mahītale",
  "GE09ram_06_u:4833": "6.059.094a tān moghān abhisaṃprekṣya lakṣmaṇaḥ paravīrahā",
  "GE09ram_06_u:4834": "6.059.094c abhyavarṣata bāṇānāṃ sahasreṇa mahāyaśāḥ",
  "GE09ram_06_u:4835": "6.059.095a sa varṣyamāṇo bāṇaughair atikāyo mahābalaḥ",
  "GE09ram_06_u:4836": "6.059.095c avadhyakavacaḥ saṃkhye rākṣaso naiva vivyathe",
  "GE09ram_06_u:4837": "6.059.096a na śaśāka rujaṃ kartuṃ yudhi tasya narottamaḥ",
  "GE09ram_06_u:4838": "6.059.096c athainam abhyupāgamya vāyur vākyam uvāca ha",
  "GE09ram_06_u:4839": "6.059.097a brahmadattavaro hy eṣa avadhya kavacāvṛtaḥ",
  "GE09ram_06_u:4840": "6.059.097c brāhmeṇāstreṇa bhindhy enam eṣa vadhyo hi nānyathā",
  "GE09ram_06_u:4841": "6.059.098a tataḥ sa vāyor vacanaṃ niśamya; saumitrir indrapratimānavīryaḥ",
  "GE09ram_06_u:4842": "6.059.098c samādade bāṇam amoghavegaṃ; tad brāhmam astraṃ sahasā niyojya",
  "GE09ram_06_u:4843": "6.059.099a tasmin varāstre tu niyujyamāne; saumitriṇā bāṇavare śitāgre",
  "GE09ram_06_u:4844": "6.059.099c diśaḥ sacandrārkamahāgrahāś ca; nabhaś ca tatrāsa rarāsa corvī",
  "GE09ram_06_u:4845": "6.059.100a taṃ brahmaṇo 'streṇa niyujya cāpe; śaraṃ supuṅkhaṃ yamadūtakalpam",
  "GE09ram_06_u:4846": "6.059.100c saumitrir indrārisutasya tasya; sasarja bāṇaṃ yudhi vajrakalpam",
  "GE09ram_06_u:4847": "6.059.101a taṃ lakṣmaṇotsṛṣṭam amoghavegaṃ; samāpatantaṃ jvalanaprakāśam",
  "GE09ram_06_u:4848": "6.059.101c suvarṇavajrottamacitrapuṅkhaṃ; tadātikāyaḥ samare dadarśa",
  "GE09ram_06_u:4849": "6.059.102a taṃ prekṣamāṇaḥ sahasātikāyo; jaghāna bāṇair niśitair anekaiḥ",
  "GE09ram_06_u:4850": "6.059.102c sa sāyakas tasya suparṇavegas; tadātivegena jagāma pārśvam",
  "GE09ram_06_u:4851": "6.059.103a tam āgataṃ prekṣya tadātikāyo; bāṇaṃ pradīptāntakakālakalpam",
  "GE09ram_06_u:4852": "6.059.103c jaghāna śaktyṛṣṭigadākuṭhāraiḥ; śūlair halaiś cāpy avipannaceṣṭaḥ",
  "GE09ram_06_u:4853": "6.059.104a tāny āyudhāny adbhutavigrahāṇi; moghāni kṛtvā sa śaro 'gnidīptaḥ",
  "GE09ram_06_u:4854": "6.059.104c prasahya tasyaiva kirīṭajuṣṭaṃ; tadātikāyasya śiro jahāra",
  "GE09ram_06_u:4855": "6.059.105a tac chiraḥ saśiras trāṇaṃ lakṣmaṇeṣuprapīḍitam",
  "GE09ram_06_u:4856": "6.059.105c papāta sahasā bhūmau śṛṅgaṃ himavato yathā",
  "GE09ram_06_u:4857": "6.059.106a praharṣayuktā bahavas tu vānarā; prabuddhapadmapratimānanās tadā",
  "GE09ram_06_u:4858": "6.059.106c apūjayaṃl lakṣmaṇam iṣṭabhāginaṃ; hate ripau bhīmabale durāsade",
  "GE09ram_06_u:4859": "6.060.001a tato hatān rākṣasapuṃgavāṃs tān; devāntakāditriśiro 'tikāyān",
  "GE09ram_06_u:4860": "6.060.001c rakṣogaṇās tatra hatāvaśiṣṭās; te rāvaṇāya tvaritaṃ śaśaṃsuḥ",
  "GE09ram_06_u:4861": "6.060.002a tato hatāṃs tān sahasā niśamya; rājā mumohāśrupariplutākṣaḥ",
  "GE09ram_06_u:4862": "6.060.002c putrakṣayaṃ bhrātṛvadhaṃ ca ghoraṃ; vicintya rājā vipulaṃ pradadhyau",
  "GE09ram_06_u:4863": "6.060.003a tatas tu rājānam udīkṣya dīnaṃ; śokārṇave saṃparipupluvānam",
  "GE09ram_06_u:4864": "6.060.003c atharṣabho rākṣasarājasūnur; athendrajid vākyam idaṃ babhāṣe",
  "GE09ram_06_u:4865": "6.060.004a na tāta mohaṃ pratigantum arhasi; yatrendrajij jīvati rākṣasendra",
  "GE09ram_06_u:4866": "6.060.004c nendrāribāṇābhihato hi kaś cit; prāṇān samarthaḥ samare 'bhidhartum",
  "GE09ram_06_u:4867": "6.060.005a paśyādya rāmaṃ sahalakṣmaṇena; madbāṇanirbhinnavikīrṇadeham",
  "GE09ram_06_u:4868": "6.060.005c gatāyuṣaṃ bhūmitale śayānaṃ; śaraiḥ śitair ācitasarvagātram",
  "GE09ram_06_u:4869": "6.060.006a imāṃ pratijñāṃ śṛṇu śakraśatroḥ; suniścitāṃ pauruṣadaivayuktām",
  "GE09ram_06_u:4870": "6.060.006c adyaiva rāmaṃ sahalakṣmaṇena; saṃtāpayiṣyāmi śarair amoghaiḥ",
  "GE09ram_06_u:4871": "6.060.007a adyendravaivasvataviṣṇumitra; sādhyāśvivaiśvānaracandrasūryāḥ",
  "GE09ram_06_u:4872": "6.060.007c drakṣyanti me vikramam aprameyaṃ; viṣṇor ivograṃ baliyajñavāṭe",
  "GE09ram_06_u:4873": "6.060.008a sa evam uktvā tridaśendraśatrur; āpṛcchya rājānam adīnasattvaḥ",
  "GE09ram_06_u:4874": "6.060.008c samārurohānilatulyavegaṃ; rathaṃ kharaśreṣṭhasamādhiyuktam",
  "GE09ram_06_u:4875": "6.060.009a samāsthāya mahātejā rathaṃ harirathopamam",
  "GE09ram_06_u:4876": "6.060.009c jagāma sahasā tatra yatra yuddham ariṃdama",
  "GE09ram_06_u:4877": "6.060.010a taṃ prasthitaṃ mahātmānam anujagmur mahābalāḥ",
  "GE09ram_06_u:4878": "6.060.010c saṃharṣamāṇā bahavo dhanuḥpravarapāṇayaḥ",
  "GE09ram_06_u:4879": "6.060.011a gajaskandhagatāḥ ke cit ke cit paramavājibhiḥ",
  "GE09ram_06_u:4880": "6.060.011c prāsamudgaranistriṃśa paraśvadhagadādharāḥ",
  "GE09ram_06_u:4881": "6.060.012a sa śaṅkhaninadair bhīmair bherīṇāṃ ca mahāsvanaiḥ",
  "GE09ram_06_u:4882": "6.060.012c jagāma tridaśendrāriḥ stūyamāno niśācaraiḥ",
  "GE09ram_06_u:4883": "6.060.013a sa śaṅkhaśaśivarṇena chatreṇa ripusādanaḥ",
  "GE09ram_06_u:4884": "6.060.013c rarāja paripūrṇena nabhaś candramasā yathā",
  "GE09ram_06_u:4885": "6.060.014a avījyata tato vīro haimair hemavibhūṣitaiḥ",
  "GE09ram_06_u:4886": "6.060.014c cārucāmaramukhyaiś ca mukhyaḥ sarvadhanuṣmatām",
  "GE09ram_06_u:4887": "6.060.015a tatas tv indrajitā laṅkā sūryapratimatejasā",
  "GE09ram_06_u:4888": "6.060.015c rarājāprativīryeṇa dyaur ivārkeṇa bhāsvatā",
  "GE09ram_06_u:4889": "6.060.016a sa tu dṛṣṭvā viniryāntaṃ balena mahatā vṛtam",
  "GE09ram_06_u:4890": "6.060.016c rākṣasādhipatiḥ śrīmān rāvaṇaḥ putram abravīt",
  "GE09ram_06_u:4891": "6.060.017a tvam apratirathaḥ putra jitas te yudhi vāsavaḥ",
  "GE09ram_06_u:4892": "6.060.017c kiṃ punar mānuṣaṃ dhṛṣyaṃ na vadhiṣyasi rāghavam",
  "GE09ram_06_u:4893": "6.060.018a tathokto rākṣasendreṇa pratigṛhya mahāśiṣaḥ",
  "GE09ram_06_u:4894": "6.060.018c rathenāśvayujā vīraḥ śīghraṃ gatvā nikumbhilām",
  "GE09ram_06_u:4895": "6.060.019a sa saṃprāpya mahātejā yuddhabhūmim ariṃdamaḥ",
  "GE09ram_06_u:4896": "6.060.019c sthāpayām āsa rakṣāṃsi rathaṃ prati samantataḥ",
  "GE09ram_06_u:4897": "6.060.020a tatas tu hutabhoktāraṃ hutabhuk sadṛśaprabhaḥ",
  "GE09ram_06_u:4898": "6.060.020c juhuve rākṣasaśreṣṭho mantravad vidhivat tadā",
  "GE09ram_06_u:4899": "6.060.021a sa havirjālasaṃskārair mālyagandhapuraskṛtaiḥ",
  "GE09ram_06_u:4900": "6.060.021c juhuve pāvakaṃ tatra rākṣasendraḥ pratāpavān",
  "GE09ram_06_u:4901": "6.060.022a śastrāṇi śarapatrāṇi samidho 'tha vibhītakaḥ",
  "GE09ram_06_u:4902": "6.060.022c lohitāni ca vāsāṃsi sruvaṃ kārṣṇāyasaṃ tathā",
  "GE09ram_06_u:4903": "6.060.023a sa tatrāgniṃ samāstīrya śarapatraiḥ satomaraiḥ",
  "GE09ram_06_u:4904": "6.060.023c chāgasya sarvakṛṣṇasya galaṃ jagrāha jīvataḥ",
  "GE09ram_06_u:4905": "6.060.024a sakṛd eva samiddhasya vidhūmasya mahārciṣaḥ",
  "GE09ram_06_u:4906": "6.060.024c babhūvus tāni liṅgāni vijayaṃ yāny adarśayan",
  "GE09ram_06_u:4907": "6.060.025a pradakṣiṇāvartaśikhas taptakāñcanasaṃnibhaḥ",
  "GE09ram_06_u:4908": "6.060.025c havis tat pratijagrāha pāvakaḥ svayam utthitaḥ",
  "GE09ram_06_u:4909": "6.060.026a so 'stram āhārayām āsa brāhmam astravidāṃ varaḥ",
  "GE09ram_06_u:4910": "6.060.026c dhanuś cātmarathaṃ caiva sarvaṃ tatrābhyamantrayat",
  "GE09ram_06_u:4911": "6.060.027a tasminn āhūyamāne 'stre hūyamāne ca pāvake",
  "GE09ram_06_u:4912": "6.060.027c sārkagrahendu nakṣatraṃ vitatrāsa nabhastalam",
  "GE09ram_06_u:4913": "6.060.028a sa pāvakaṃ pāvakadīptatejā; hutvā mahendrapratimaprabhāvaḥ",
  "GE09ram_06_u:4914": "6.060.028c sacāpabāṇāsirathāśvasūtaḥ; khe 'ntardadha ātmānam acintyarūpaḥ",
  "GE09ram_06_u:4915": "6.060.029a sa sainyam utsṛjya sametya tūrṇaṃ; mahāraṇe vānaravāhinīṣu",
  "GE09ram_06_u:4916": "6.060.029c adṛśyamānaḥ śarajālam ugraṃ; vavarṣa nīlāmbudharo yathāmbu",
  "GE09ram_06_u:4917": "6.060.030a te śakrajidbāṇaviśīrṇadehā; māyāhatā visvaram unnadantaḥ",
  "GE09ram_06_u:4918": "6.060.030c raṇe nipetur harayo 'drikalpā; yathendravajrābhihatā nagendrāḥ",
  "GE09ram_06_u:4919": "6.060.031a te kevalaṃ saṃdadṛśuḥ śitāgrān; bāṇān raṇe vānaravāhinīṣu",
  "GE09ram_06_u:4920": "6.060.031c māyā nigūḍhaṃ ca surendraśatruṃ; na cātra taṃ rākṣasam abhyapaśyan",
  "GE09ram_06_u:4921": "6.060.032a tataḥ sa rakṣo'dhipatir mahātmā; sarvā diśo bāṇagaṇaiḥ śitāgraiḥ",
  "GE09ram_06_u:4922": "6.060.032c pracchādayām āsa raviprakāśair; viṣādayām āsa ca vānarendrān",
  "GE09ram_06_u:4923": "6.060.033a sa śūlanistriṃśa paraśvadhāni; vyāvidhya dīptānalasaṃnibhāni",
  "GE09ram_06_u:4924": "6.060.033c savisphuliṅgojjvalapāvakāni; vavarṣa tīvraṃ plavagendrasainye",
  "GE09ram_06_u:4925": "6.060.034a tato jvalanasaṃkāśaiḥ śitair vānarayūthapāḥ",
  "GE09ram_06_u:4926": "6.060.034c tāḍitāḥ śakrajidbāṇaiḥ praphullā iva kiṃśukāḥ",
  "GE09ram_06_u:4927": "6.060.035a anyonyam abhisarpanto ninadantaś ca visvaram",
  "GE09ram_06_u:4928": "6.060.035c rākṣasendrāstranirbhinnā nipetur vānararṣabhāḥ",
  "GE09ram_06_u:4929": "6.060.036a udīkṣamāṇā gaganaṃ ke cin netreṣu tāḍitāḥ",
  "GE09ram_06_u:4930": "6.060.036c śarair viviśur anyonyaṃ petuś ca jagatītale",
  "GE09ram_06_u:4931": "6.060.037a hanūmantaṃ ca sugrīvam aṅgadaṃ gandhamādanam",
  "GE09ram_06_u:4932": "6.060.037c jāmbavantaṃ suṣeṇaṃ ca vegadarśinam eva ca",
  "GE09ram_06_u:4933": "6.060.038a maindaṃ ca dvividaṃ nīlaṃ gavākṣaṃ gajagomukhau",
  "GE09ram_06_u:4934": "6.060.038c kesariṃ harilomānaṃ vidyuddaṃṣṭraṃ ca vānaram",
  "GE09ram_06_u:4935": "6.060.039a sūryānanaṃ jyotimukhaṃ tathā dadhimukhaṃ harim",
  "GE09ram_06_u:4936": "6.060.039c pāvakākṣaṃ nalaṃ caiva kumudaṃ caiva vānaram",
  "GE09ram_06_u:4937": "6.060.040a prāsaiḥ śūlaiḥ śitair bāṇair indrajinmantrasaṃhitaiḥ",
  "GE09ram_06_u:4938": "6.060.040c vivyādha hariśārdūlān sarvāṃs tān rākṣasottamaḥ",
  "GE09ram_06_u:4939": "6.060.041a sa vai gadābhir hariyūthamukhyān; nirbhidya bāṇais tapanīyapuṅkhaiḥ",
  "GE09ram_06_u:4940": "6.060.041c vavarṣa rāmaṃ śaravṛṣṭijālaiḥ; salakṣmaṇaṃ bhāskararaśmikalpaiḥ",
  "GE09ram_06_u:4941": "6.060.042a sa bāṇavarṣair abhivarṣyamāṇo; dhārānipātān iva tān vicintya",
  "GE09ram_06_u:4942": "6.060.042c samīkṣamāṇaḥ paramādbhutaśrī; rāmas tadā lakṣmaṇam ity uvāca",
  "GE09ram_06_u:4943": "6.060.043a asau punar lakṣmaṇa rākṣasendro; brahmāstram āśritya surendraśatruḥ",
  "GE09ram_06_u:4944": "6.060.043c nipātayitvā harisainyam ugram; asmāñ śarair ardayati prasaktam",
  "GE09ram_06_u:4945": "6.060.044a svayambhuvā dattavaro mahātmā; kham āsthito 'ntarhitabhīmakāyaḥ",
  "GE09ram_06_u:4946": "6.060.044c kathaṃ nu śakyo yudhi naṣṭadeho; nihantum adyendrajid udyatāstraḥ",
  "GE09ram_06_u:4947": "6.060.045a manye svayambhūr bhagavān acintyo; yasyaitad astraṃ prabhavaś ca yo 'sya",
  "GE09ram_06_u:4948": "6.060.045c bāṇāvapātāṃs tvam ihādya dhīman; mayā sahāvyagramanāḥ sahasva",
  "GE09ram_06_u:4949": "6.060.046a pracchādayaty eṣa hi rākṣasendraḥ; sarvā diśaḥ sāyakavṛṣṭijālaiḥ",
  "GE09ram_06_u:4950": "6.060.046c etac ca sarvaṃ patitāgryavīraṃ; na bhrājate vānararājasainyam",
  "GE09ram_06_u:4951": "6.060.047a āvāṃ tu dṛṣṭvā patitau visaṃjñau; nivṛttayuddhau hataroṣaharṣau",
  "GE09ram_06_u:4952": "6.060.047c dhruvaṃ pravekṣyaty amarārivāsaṃ; asau samādāya raṇāgralakṣmīm",
  "GE09ram_06_u:4953": "6.060.048a tatas tu tāv indrajid astrajālair; babhūvatus tatra tadā viśastau",
  "GE09ram_06_u:4954": "6.060.048c sa cāpi tau tatra viṣādayitvā; nanāda harṣād yudhi rākṣasendraḥ",
  "GE09ram_06_u:4955": "6.060.049a sa tat tadā vānararājasainyaṃ; rāmaṃ ca saṃkhye sahalakṣmaṇena",
  "GE09ram_06_u:4956": "6.060.049c viṣādayitvā sahasā viveśa; purīṃ daśagrīvabhujābhiguptām",
  "GE09ram_06_u:4957": "6.061.001a tayos tadā sāditayo raṇāgre; mumoha sainyaṃ hariyūthapānām",
  "GE09ram_06_u:4958": "6.061.001c sugrīvanīlāṅgadajāmbavanto; na cāpi kiṃ cit pratipedire te",
  "GE09ram_06_u:4959": "6.061.002a tato viṣaṇṇaṃ samavekṣya sainyaṃ; vibhīṣaṇo buddhimatāṃ variṣṭhaḥ",
  "GE09ram_06_u:4960": "6.061.002c uvāca śākhāmṛgarājavīrān; āśvāsayann apratimair vacobhiḥ",
  "GE09ram_06_u:4961": "6.061.003a mā bhaiṣṭa nāsty atra viṣādakālo; yad āryaputrāv avaśau viṣaṇṇau",
  "GE09ram_06_u:4962": "6.061.003c svayambhuvo vākyam athodvahantau; yat sāditāv indrajidastrajālaiḥ",
  "GE09ram_06_u:4963": "6.061.004a tasmai tu dattaṃ paramāstram etat; svayambhuvā brāhmam amoghavegam",
  "GE09ram_06_u:4964": "6.061.004c tan mānayantau yadi rājaputrau; nipātitau ko 'tra viṣādakālaḥ",
  "GE09ram_06_u:4965": "6.061.005a brāhmam astraṃ tadā dhīmān mānayitvā tu mārutiḥ",
  "GE09ram_06_u:4966": "6.061.005c vibhīṣaṇavacaḥ śrutvā hanūmāṃs tam athābravīt",
  "GE09ram_06_u:4967": "6.061.006a etasmin nihate sainye vānarāṇāṃ tarasvinām",
  "GE09ram_06_u:4968": "6.061.006c yo yo dhārayate prāṇāṃs taṃ tam āśvāsayāvahe",
  "GE09ram_06_u:4969": "6.061.007a tāv ubhau yugapad vīrau hanūmad rākṣasottamau",
  "GE09ram_06_u:4970": "6.061.007c ulkāhastau tadā rātrau raṇaśīrṣe viceratuḥ",
  "GE09ram_06_u:4971": "6.061.008a chinnalāṅgūlahastorupādāṅguli śiro dharaiḥ",
  "GE09ram_06_u:4972": "6.061.008c sravadbhiḥ kṣatajaṃ gātraiḥ prasravadbhiḥ samantataḥ",
  "GE09ram_06_u:4973": "6.061.009a patitaiḥ parvatākārair vānarair abhisaṃkulām",
  "GE09ram_06_u:4974": "6.061.009c śastraiś ca patitair dīptair dadṛśāte vasuṃdharām",
  "GE09ram_06_u:4975": "6.061.010a sugrīvam aṅgadaṃ nīlaṃ śarabhaṃ gandhamādanam",
  "GE09ram_06_u:4976": "6.061.010c jāmbavantaṃ suṣeṇaṃ ca vegadarśanam āhukam",
  "GE09ram_06_u:4977": "6.061.011a maindaṃ nalaṃ jyotimukhaṃ dvividaṃ panasaṃ tathā",
  "GE09ram_06_u:4978": "6.061.011c vibhīṣaṇo hanūmāṃś ca dadṛśāte hatān raṇe",
  "GE09ram_06_u:4979": "6.061.012a saptaṣaṣṭir hatāḥ koṭyo vānarāṇāṃ tarasvinām",
  "GE09ram_06_u:4980": "6.061.012c ahnaḥ pañcamaśeṣeṇa vallabhena svayambhuvaḥ",
  "GE09ram_06_u:4981": "6.061.013a sāgaraughanibhaṃ bhīmaṃ dṛṣṭvā bāṇārditaṃ balam",
  "GE09ram_06_u:4982": "6.061.013c mārgate jāmbavantaṃ sma hanūmān savibhīṣaṇaḥ",
  "GE09ram_06_u:4983": "6.061.014a svabhāvajarayā yuktaṃ vṛddhaṃ śaraśataiś citam",
  "GE09ram_06_u:4984": "6.061.014c prajāpatisutaṃ vīraṃ śāmyantam iva pāvakam",
  "GE09ram_06_u:4985": "6.061.015a dṛṣṭvā tam upasaṃgamya paulastyo vākyam abravīt",
  "GE09ram_06_u:4986": "6.061.015c kaccid āryaśarais tīrṣṇair na prāṇā dhvaṃsitās tava",
  "GE09ram_06_u:4987": "6.061.016a vibhīṣaṇavacaḥ śrutvā jāmbavān ṛkṣapuṃgavaḥ",
  "GE09ram_06_u:4988": "6.061.016c kṛcchrād abhyudgiran vākyam idaṃ vacanam abravīt",
  "GE09ram_06_u:4989": "6.061.017a nairṛtendramahāvīryasvareṇa tvābhilakṣaye",
  "GE09ram_06_u:4990": "6.061.017c pīḍyamānaḥ śitair bāṇair na tvāṃ paśyāmi cakṣuṣā",
  "GE09ram_06_u:4991": "6.061.018a añjanā suprajā yena mātariśvā ca nairṛta",
  "GE09ram_06_u:4992": "6.061.018c hanūmān vānaraśreṣṭhaḥ prāṇān dhārayate kva cit",
  "GE09ram_06_u:4993": "6.061.019a śrutvā jāmbavato vākyam uvācedaṃ vibhīṣaṇaḥ",
  "GE09ram_06_u:4994": "6.061.019c āryaputrāv atikramya kasmāt pṛcchasi mārutim",
  "GE09ram_06_u:4995": "6.061.020a naiva rājani sugrīve nāṅgade nāpi rāghave",
  "GE09ram_06_u:4996": "6.061.020c ārya saṃdarśitaḥ sneho yathā vāyusute paraḥ",
  "GE09ram_06_u:4997": "6.061.021a vibhīṣaṇavacaḥ śrutvā jāmbavān vākyam abravīt",
  "GE09ram_06_u:4998": "6.061.021c śṛṇu nairṛtaśārdūla yasmāt pṛcchāmi mārutim",
  "GE09ram_06_u:4999": "6.061.022a tasmiñ jīvati vīre tu hatam apy ahataṃ balam",
  "GE09ram_06_u:5000": "6.061.022c hanūmaty ujjhitaprāṇe jīvanto 'pi vayaṃ hatāḥ",
  "GE09ram_06_u:5001": "6.061.023a dhriyate mārutis tāta mārutapratimo yadi",
  "GE09ram_06_u:5002": "6.061.023c vaiśvānarasamo vīrye jīvitāśā tato bhavet",
  "GE09ram_06_u:5003": "6.061.024a tato vṛddham upāgamya niyamenābhyavādayat",
  "GE09ram_06_u:5004": "6.061.024c gṛhya jāmbavataḥ pādau hanūmān mārutātmajaḥ",
  "GE09ram_06_u:5005": "6.061.025a śrutvā hanumato vākyaṃ tathāpi vyathitendriyaḥ",
  "GE09ram_06_u:5006": "6.061.025c punarjātam ivātmānaṃ sa mene ṛkṣapuṃgavaḥ",
  "GE09ram_06_u:5007": "6.061.026a tato 'bravīn mahātejā hanūmantaṃ sa jāmbavān",
  "GE09ram_06_u:5008": "6.061.026c āgaccha hariśārdūlavānarāṃs trātum arhasi",
  "GE09ram_06_u:5009": "6.061.027a nānyo vikramaparyāptas tvam eṣāṃ paramaḥ sakhā",
  "GE09ram_06_u:5010": "6.061.027c tvatparākramakālo 'yaṃ nānyaṃ paśyāmi kañ cana",
  "GE09ram_06_u:5011": "6.061.028a ṛkṣavānaravīrāṇām anīkāni praharṣaya",
  "GE09ram_06_u:5012": "6.061.028c viśalyau kuru cāpy etau sāditau rāmalakṣmaṇau",
  "GE09ram_06_u:5013": "6.061.029a gatvā paramam adhvānam upary upari sāgaram",
  "GE09ram_06_u:5014": "6.061.029c himavantaṃ nagaśreṣṭhaṃ hanūman gantum arhasi",
  "GE09ram_06_u:5015": "6.061.030a tataḥ kāñcanam atyugram ṛṣabhaṃ parvatottamam",
  "GE09ram_06_u:5016": "6.061.030c kailāsaśikharaṃ cāpi drakṣyasy ariniṣūdana",
  "GE09ram_06_u:5017": "6.061.031a tayoḥ śikharayor madhye pradīptam atulaprabham",
  "GE09ram_06_u:5018": "6.061.031c sarvauṣadhiyutaṃ vīra drakṣyasy auṣadhiparvatam",
  "GE09ram_06_u:5019": "6.061.032a tasya vānaraśārdūlacatasro mūrdhni saṃbhavāḥ",
  "GE09ram_06_u:5020": "6.061.032c drakṣyasy oṣadhayo dīptā dīpayantyo diśo daśa",
  "GE09ram_06_u:5021": "6.061.033a mṛtasaṃjīvanīṃ caiva viśalyakaraṇīm api",
  "GE09ram_06_u:5022": "6.061.033c sauvarṇakaraṇīṃ caiva saṃdhānīṃ ca mahauṣadhīm",
  "GE09ram_06_u:5023": "6.061.034a tāḥ sarvā hanuman gṛhya kṣipram āgantum arhasi",
  "GE09ram_06_u:5024": "6.061.034c āśvāsaya harīn prāṇair yojya gandhavahātmajaḥ",
  "GE09ram_06_u:5025": "6.061.035a śrutvā jāmbavato vākyaṃ hanūmān haripuṃgavaḥ",
  "GE09ram_06_u:5026": "6.061.035c āpūryata baloddharṣais toyavegair ivārṇavaḥ",
  "GE09ram_06_u:5027": "6.061.036a sa parvatataṭāgrasthaḥ pīḍayan parvatottaram",
  "GE09ram_06_u:5028": "6.061.036c hanūmān dṛśyate vīro dvitīya iva parvataḥ",
  "GE09ram_06_u:5029": "6.061.037a haripādavinirbhinno niṣasāda sa parvataḥ",
  "GE09ram_06_u:5030": "6.061.037c na śaśāka tadātmānaṃ soḍhuṃ bhṛśanipīḍitaḥ",
  "GE09ram_06_u:5031": "6.061.038a tasya petur nagā bhūmau harivegāc ca jajvaluḥ",
  "GE09ram_06_u:5032": "6.061.038c śṛṅgāṇi ca vyakīryanta pīḍitasya hanūmatā",
  "GE09ram_06_u:5033": "6.061.039a tasmin saṃpīḍyamāne tu bhagnadrumaśilātale",
  "GE09ram_06_u:5034": "6.061.039c na śekur vānarāḥ sthātuṃ ghūrṇamāne nagottame",
  "GE09ram_06_u:5035": "6.061.040a sa ghūrṇitamahādvārā prabhagnagṛhagopurā",
  "GE09ram_06_u:5036": "6.061.040c laṅkā trāsākulā rātrau pranṛttevābhavat tadā",
  "GE09ram_06_u:5037": "6.061.041a pṛthivīdharasaṃkāśo nipīḍya dharaṇīdharam",
  "GE09ram_06_u:5038": "6.061.041c pṛthivīṃ kṣobhayām āsa sārṇavāṃ mārutātmajaḥ",
  "GE09ram_06_u:5039": "6.061.042a padbhyāṃ tu śailam āpīḍya vaḍavāmukhavan mukham",
  "GE09ram_06_u:5040": "6.061.042c vivṛtyograṃ nanādoccais trāsayann iva rākṣasān",
  "GE09ram_06_u:5041": "6.061.043a tasya nānadyamānasya śrutvā ninadam adbhutam",
  "GE09ram_06_u:5042": "6.061.043c laṅkāsthā rākṣasāḥ sarve na śekuḥ spandituṃ bhayāt",
  "GE09ram_06_u:5043": "6.061.044a namaskṛtvātha rāmāya mārutir bhīmavikramaḥ",
  "GE09ram_06_u:5044": "6.061.044c rāghavārthe paraṃ karma samaihata paraṃtapaḥ",
  "GE09ram_06_u:5045": "6.061.045a sa puccham udyamya bhujaṃgakalpaṃ; vinamya pṛṣṭhaṃ śravaṇe nikuñcya",
  "GE09ram_06_u:5046": "6.061.045c vivṛtya vaktraṃ vaḍavāmukhābham; āpupluve vyomni sa caṇḍavegaḥ",
  "GE09ram_06_u:5047": "6.061.046a sa vṛkṣaṣaṇḍāṃs tarasā jahāra; śailāñ śilāḥ prākṛtavānarāṃś ca",
  "GE09ram_06_u:5048": "6.061.046c bāhūruvegoddhatasaṃpraṇunnās; te kṣīṇavegāḥ salile nipetuḥ",
  "GE09ram_06_u:5049": "6.061.047a sa tau prasāryoragabhogakalpau; bhujau bhujaṃgārinikāśavīryaḥ",
  "GE09ram_06_u:5050": "6.061.047c jagāma meruṃ nagarājam agryaṃ; diśaḥ prakarṣann iva vāyusūnuḥ",
  "GE09ram_06_u:5051": "6.061.048a sa sāgaraṃ ghūrṇitavīcimālaṃ; tadā bhṛśaṃ bhrāmitasarvasattvam",
  "GE09ram_06_u:5052": "6.061.048c samīkṣamāṇaḥ sahasā jagāma; cakraṃ yathā viṣṇukarāgramuktam",
  "GE09ram_06_u:5053": "6.061.049a sa parvatān vṛkṣagaṇān sarāṃsi; nadīs taṭākāni purottamāni",
  "GE09ram_06_u:5054": "6.061.049c sphītāñjanāṃs tān api saṃprapaśyañ; jagāma vegāt pitṛtulyavegaḥ",
  "GE09ram_06_u:5055": "6.061.050a ādityapatham āśritya jagāma sa gataśramaḥ",
  "GE09ram_06_u:5056": "6.061.050c sa dadarśa hariśreṣṭho himavantaṃ nagottamam",
  "GE09ram_06_u:5057": "6.061.051a nānāprasravaṇopetaṃ bahukaṃdaranirjharam",
  "GE09ram_06_u:5058": "6.061.051c śvetābhracayasaṃkāśaiḥ śikharaiś cārudarśanaiḥ",
  "GE09ram_06_u:5059": "6.061.052a sa taṃ samāsādya mahānagendram; atipravṛddhottamaghoraśṛṅgam",
  "GE09ram_06_u:5060": "6.061.052c dadarśa puṇyāni mahāśramāṇi; surarṣisaṃghottamasevitāni",
  "GE09ram_06_u:5061": "6.061.053a sa brahmakośaṃ rajatālayaṃ ca; śakrālayaṃ rudraśarapramokṣam",
  "GE09ram_06_u:5062": "6.061.053c hayānanaṃ brahmaśiraś ca dīptaṃ; dadarśa vaivasvata kiṃkarāṃś ca",
  "GE09ram_06_u:5063": "6.061.054a vajrālayaṃ vaiśvaraṇālayaṃ ca; sūryaprabhaṃ sūryanibandhanaṃ ca",
  "GE09ram_06_u:5064": "6.061.054c brahmāsanaṃ śaṃkarakārmukaṃ ca; dadarśa nābhiṃ ca vasuṃdharāyāḥ",
  "GE09ram_06_u:5065": "6.061.055a kailāsam agryaṃ himavacchilāṃ ca; tatharṣabhaṃ kāñcanaśailam agryam",
  "GE09ram_06_u:5066": "6.061.055c sa dīptasarvauṣadhisaṃpradīptaṃ; dadarśa sarvauṣadhiparvatendram",
  "GE09ram_06_u:5067": "6.061.056a sa taṃ samīkṣyānalaraśmidīptaṃ; visiṣmiye vāsavadūtasūnuḥ",
  "GE09ram_06_u:5068": "6.061.056c āplutya taṃ cauṣadhiparvatendraṃ; tatrauṣadhīnāṃ vicayaṃ cakāra",
  "GE09ram_06_u:5069": "6.061.057a sa yojanasahasrāṇi samatītya mahākapiḥ",
  "GE09ram_06_u:5070": "6.061.057c divyauṣadhidharaṃ śailaṃ vyacaran mārutātmajaḥ",
  "GE09ram_06_u:5071": "6.061.058a mahauṣadhyas tu tāḥ sarvās tasmin parvatasattame",
  "GE09ram_06_u:5072": "6.061.058c vijñāyārthinam āyāntaṃ tato jagmur adarśanam",
  "GE09ram_06_u:5073": "6.061.059a sa tā mahātmā hanumān apaśyaṃś; cukopa kopāc ca bhṛśaṃ nanāda",
  "GE09ram_06_u:5074": "6.061.059c amṛṣyamāṇo 'gninikāśacakṣur; mahīdharendraṃ tam uvāca vākyam",
  "GE09ram_06_u:5075": "6.061.060a kim etad evaṃ suviniścitaṃ te; yad rāghave nāsi kṛtānukampaḥ",
  "GE09ram_06_u:5076": "6.061.060c paśyādya madbāhubalābhibhūto; vikīrṇam ātmānam atho nagendra",
  "GE09ram_06_u:5077": "6.061.061a sa tasya śṛṅgaṃ sanagaṃ sanāgaṃ; sakāñcanaṃ dhātusahasrajuṣṭam",
  "GE09ram_06_u:5078": "6.061.061c vikīrṇakūṭaṃ calitāgrasānuṃ; pragṛhya vegāt sahasonmamātha",
  "GE09ram_06_u:5079": "6.061.062a sa taṃ samutpāṭya kham utpapāta; vitrāsya lokān sasurān surendrān",
  "GE09ram_06_u:5080": "6.061.062c saṃstūyamānaḥ khacarair anekair; jagāma vegād garuḍogravīryaḥ",
  "GE09ram_06_u:5081": "6.061.063a sa bhāskarādhvānam anuprapannas; tad bhāskarābhaṃ śikharaṃ pragṛhya",
  "GE09ram_06_u:5082": "6.061.063c babhau tadā bhāskarasaṃnikāśo; raveḥ samīpe pratibhāskarābhaḥ",
  "GE09ram_06_u:5083": "6.061.064a sa tena śailena bhṛśaṃ rarāja; śailopamo gandhavahātmajas tu",
  "GE09ram_06_u:5084": "6.061.064c sahasradhāreṇa sapāvakena; cakreṇa khe viṣṇur ivoddhṛtena",
  "GE09ram_06_u:5085": "6.061.065a taṃ vānarāḥ prekṣya tadā vineduḥ; sa tān api prekṣya mudā nanāda",
  "GE09ram_06_u:5086": "6.061.065c teṣāṃ samudghuṣṭaravaṃ niśamya; laṅkālayā bhīmataraṃ vineduḥ",
  "GE09ram_06_u:5087": "6.061.066a tato mahātmā nipapāta tasmiñ; śailottame vānarasainyamadhye",
  "GE09ram_06_u:5088": "6.061.066c haryuttamebhyaḥ śirasābhivādya; vibhīṣaṇaṃ tatra ca sasvaje saḥ",
  "GE09ram_06_u:5089": "6.061.067a tāv apy ubhau mānuṣarājaputrau; taṃ gandham āghrāya mahauṣadhīnām",
  "GE09ram_06_u:5090": "6.061.067c babhūvatus tatra tadā viśalyāv; uttasthur anye ca haripravīrāḥ",
  "GE09ram_06_u:5091": "6.061.068a tato harir gandhavahātmajas tu; tam oṣadhīśailam udagravīryaḥ",
  "GE09ram_06_u:5092": "6.061.068c nināya vegād dhimavantam eva; punaś ca rāmeṇa samājagāma",
  "GE09ram_06_u:5093": "6.062.001a tato 'bravīn mahātejāḥ sugrīvo vānarādhipaḥ",
  "GE09ram_06_u:5094": "6.062.001c arthyaṃ vijāpayaṃś cāpi hanūmantaṃ mahābalam",
  "GE09ram_06_u:5095": "6.062.002a yato hataḥ kumbhakarṇaḥ kumārāś ca niṣūditāḥ",
  "GE09ram_06_u:5096": "6.062.002c nedānīim upanirhāraṃ rāvaṇo dātum arhati",
  "GE09ram_06_u:5097": "6.062.003a ye ye mahābalāḥ santi laghavaś ca plavaṃgamāḥ",
  "GE09ram_06_u:5098": "6.062.003c laṅkām abhyutpatantv āśu gṛhyolkāḥ plavagarṣabhāḥ",
  "GE09ram_06_u:5099": "6.062.004a tato 'staṃ gata āditye raudre tasmin niśāmukhe",
  "GE09ram_06_u:5100": "6.062.004c laṅkām abhimukhāḥ solkā jagmus te plavagarṣabhāḥ",
  "GE09ram_06_u:5101": "6.062.005a ulkāhastair harigaṇaiḥ sarvataḥ samabhidrutāḥ",
  "GE09ram_06_u:5102": "6.062.005c ārakṣasthā virūpākṣāḥ sahasā vipradudruvuḥ",
  "GE09ram_06_u:5103": "6.062.006a gopurāṭṭa pratolīṣu caryāsu vividhāsu ca",
  "GE09ram_06_u:5104": "6.062.006c prāsādeṣu ca saṃhṛṣṭāḥ sasṛjus te hutāśanam",
  "GE09ram_06_u:5105": "6.062.007a teṣāṃ gṛhasahasrāṇi dadāha hutabhuk tadā",
  "GE09ram_06_u:5106": "6.062.007c āvāsān rākṣasānāṃ ca sarveṣāṃ gṛhamedhinām",
  "GE09ram_06_u:5107": "6.062.008a hemacitratanutrāṇāṃ sragdāmāmbaradhāriṇām",
  "GE09ram_06_u:5108": "6.062.008c sīdhupānacalākṣāṇāṃ madavihvalagāminām",
  "GE09ram_06_u:5109": "6.062.009a kāntālambitavastrāṇāṃ śatrusaṃjātamanyunām",
  "GE09ram_06_u:5110": "6.062.009c gadāśūlāsi hastānāṃ khādatāṃ pibatām api",
  "GE09ram_06_u:5111": "6.062.010a śayaneṣu mahārheṣu prasuptānāṃ priyaiḥ saha",
  "GE09ram_06_u:5112": "6.062.010c trastānāṃ gacchatāṃ tūrṇaṃ putrān ādāya sarvataḥ",
  "GE09ram_06_u:5113": "6.062.011a teṣāṃ gṛhasahasrāṇi tadā laṅkānivāsinām",
  "GE09ram_06_u:5114": "6.062.011c adahat pāvakas tatra jajvāla ca punaḥ punaḥ",
  "GE09ram_06_u:5115": "6.062.012a sāravanti mahārhāṇi gambhīraguṇavanti ca",
  "GE09ram_06_u:5116": "6.062.012c hemacandrārdhacandrāṇi candraśālonnatāni ca",
  "GE09ram_06_u:5117": "6.062.013a ratnacitragavākṣāṇi sādhiṣṭhānāni sarvaśaḥ",
  "GE09ram_06_u:5118": "6.062.013c maṇividrumacitrāṇi spṛśantīva ca bhāskaram",
  "GE09ram_06_u:5119": "6.062.014a krauñcabarhiṇavīṇānāṃ bhūṣaṇānāṃ ca nisvanaiḥ",
  "GE09ram_06_u:5120": "6.062.014c nāditāny acalābhāni veśmāny agnir dadāha saḥ",
  "GE09ram_06_u:5121": "6.062.015a jvalanena parītāni toraṇāni cakāśire",
  "GE09ram_06_u:5122": "6.062.015c vidyudbhir iva naddhāni meghajālāni gharmage",
  "GE09ram_06_u:5123": "6.062.016a vimāneṣu prasuptāś ca dahyamānā varāṅganāḥ",
  "GE09ram_06_u:5124": "6.062.016c tyaktābharaṇasaṃyogā hāhety uccair vicukruśaḥ",
  "GE09ram_06_u:5125": "6.062.017a tatra cāgniparītāni nipetur bhavanāny api",
  "GE09ram_06_u:5126": "6.062.017c vajrivajrahatānīva śikharāṇi mahāgireḥ",
  "GE09ram_06_u:5127": "6.062.018a tāni nirdahyamānāni dūrataḥ pracakāśire",
  "GE09ram_06_u:5128": "6.062.018c himavacchikharāṇīva dīptauṣadhivanāni ca",
  "GE09ram_06_u:5129": "6.062.019a harmyāgrair dahyamānaiś ca jvālāprajvalitair api",
  "GE09ram_06_u:5130": "6.062.019c rātrau sā dṛśyate laṅkā puṣpitair iva kiṃśukaiḥ",
  "GE09ram_06_u:5131": "6.062.020a hastyadhyakṣair gajair muktair muktaiś ca turagair api",
  "GE09ram_06_u:5132": "6.062.020c babhūva laṅkā lokānte bhrāntagrāha ivārṇavaḥ",
  "GE09ram_06_u:5133": "6.062.021a aśvaṃ muktaṃ gajo dṛṣṭvā kaccid bhīto 'pasarpati",
  "GE09ram_06_u:5134": "6.062.021c bhīto bhītaṃ gajaṃ dṛṣṭvā kva cid aśvo nivartate",
  "GE09ram_06_u:5135": "6.062.022a sā babhūva muhūrtena haribhir dīpitā purī",
  "GE09ram_06_u:5136": "6.062.022c lokasyāsya kṣaye ghore pradīpteva vasuṃdharā",
  "GE09ram_06_u:5137": "6.062.023a nārī janasya dhūmena vyāptasyoccair vineduṣaḥ",
  "GE09ram_06_u:5138": "6.062.023c svano jvalanataptasya śuśruve daśayojanam",
  "GE09ram_06_u:5139": "6.062.024a pradagdhakāyān aparān rākṣasān nirgatān bahiḥ",
  "GE09ram_06_u:5140": "6.062.024c sahasābhyutpatanti sma harayo 'tha yuyutsavaḥ",
  "GE09ram_06_u:5141": "6.062.025a udghuṣṭaṃ vānarāṇāṃ ca rākṣasānāṃ ca nisvanaḥ",
  "GE09ram_06_u:5142": "6.062.025c diśo daśa samudraṃ ca pṛthivīṃ cānvanādayat",
  "GE09ram_06_u:5143": "6.062.026a viśalyau tu mahātmānau tāv ubhau rāmalakṣmaṇau",
  "GE09ram_06_u:5144": "6.062.026c asaṃbhrāntau jagṛhatus tāv ubhau dhanuṣī vare",
  "GE09ram_06_u:5145": "6.062.027a tato visphārayāṇasya rāmasya dhanur uttamam",
  "GE09ram_06_u:5146": "6.062.027c babhūva tumulaḥ śabdo rākṣasānāṃ bhayāvahaḥ",
  "GE09ram_06_u:5147": "6.062.028a aśobhata tadā rāmo dhanur visphārayan mahat",
  "GE09ram_06_u:5148": "6.062.028c bhagavān iva saṃkruddho bhavo vedamayaṃ dhanuḥ",
  "GE09ram_06_u:5149": "6.062.029a vānarodghuṣṭaghoṣaś ca rākṣasānāṃ ca nisvanaḥ",
  "GE09ram_06_u:5150": "6.062.029c jyāśabdaś cāpi rāmasya trayaṃ vyāpa diśo daśa",
  "GE09ram_06_u:5151": "6.062.030a tasya kārmukamuktaiś ca śarais tatpuragopuram",
  "GE09ram_06_u:5152": "6.062.030c kailāsaśṛṅgapratimaṃ vikīrṇam apatad bhuvi",
  "GE09ram_06_u:5153": "6.062.031a tato rāmaśarān dṛṣṭvā vimāneṣu gṛheṣu ca",
  "GE09ram_06_u:5154": "6.062.031c saṃnāho rākṣasendrāṇāṃ tumulaḥ samapadyata",
  "GE09ram_06_u:5155": "6.062.032a teṣāṃ saṃnahyamānānāṃ siṃhanādaṃ ca kurvatām",
  "GE09ram_06_u:5156": "6.062.032c śarvarī rākṣasendrāṇāṃ raudrīva samapadyata",
  "GE09ram_06_u:5157": "6.062.033a ādiṣṭā vānarendrās te sugrīveṇa mahātmanā",
  "GE09ram_06_u:5158": "6.062.033c āsannā dvāram āsādya yudhyadhvaṃ plavagarṣabhāḥ",
  "GE09ram_06_u:5159": "6.062.034a yaś ca vo vitathaṃ kuryāt tatra tatra vyavasthitaḥ",
  "GE09ram_06_u:5160": "6.062.034c sa hantavyo 'bhisaṃplutya rājaśāsanadūṣakaḥ",
  "GE09ram_06_u:5161": "6.062.035a teṣu vānaramukhyeṣu dīptolkojjvalapāṇiṣu",
  "GE09ram_06_u:5162": "6.062.035c sthiteṣu dvāram āsādya rāvaṇaṃ manyur āviśat",
  "GE09ram_06_u:5163": "6.062.036a tasya jṛmbhitavikṣepād vyāmiśrā vai diśo daśa",
  "GE09ram_06_u:5164": "6.062.036c rūpavān iva rudrasya manyur gātreṣv adṛśyata",
  "GE09ram_06_u:5165": "6.062.037a sa nikumbhaṃ ca kumbhaṃ ca kumbhakarṇātmajāv ubhau",
  "GE09ram_06_u:5166": "6.062.037c preṣayām āsa saṃkruddho rākṣasair bahubhiḥ saha",
  "GE09ram_06_u:5167": "6.062.038a śaśāsa caiva tān sarvān rākṣasān rākṣaseśvaraḥ",
  "GE09ram_06_u:5168": "6.062.038c rākṣasā gacchatātraiva siṃhanādaṃ ca nādayan",
  "GE09ram_06_u:5169": "6.062.039a tatas tu coditās tena rākṣasā jvalitāyudhāḥ",
  "GE09ram_06_u:5170": "6.062.039c laṅkāyā niryayur vīrāḥ praṇadantaḥ punaḥ punaḥ",
  "GE09ram_06_u:5171": "6.062.040a bhīmāśvarathamātaṃgaṃ nānāpatti samākulam",
  "GE09ram_06_u:5172": "6.062.040c dīptaśūlagadākhaḍgaprāsatomarakārmukam",
  "GE09ram_06_u:5173": "6.062.041a tad rākṣasabalaṃ ghoraṃ bhīmavikramapauruṣam",
  "GE09ram_06_u:5174": "6.062.041c dadṛśe jvalitaprāsaṃ kiṅkiṇīśatanāditam",
  "GE09ram_06_u:5175": "6.062.042a hemajālācitabhujaṃ vyāveṣṭitaparaśvadham",
  "GE09ram_06_u:5176": "6.062.042c vyāghūrṇitamahāśastraṃ bāṇasaṃsaktakārmukam",
  "GE09ram_06_u:5177": "6.062.043a gandhamālyamadhūtsekasaṃmodita mahānilam",
  "GE09ram_06_u:5178": "6.062.043c ghoraṃ śūrajanākīrṇaṃ mahāmbudharanisvanam",
  "GE09ram_06_u:5179": "6.062.044a taṃ dṛṣṭvā balam āyāntaṃ rākṣasānāṃ sudāruṇam",
  "GE09ram_06_u:5180": "6.062.044c saṃcacāla plavaṃgānāṃ balam uccair nanāda ca",
  "GE09ram_06_u:5181": "6.062.045a javenāplutya ca punas tad rākṣasabalaṃ mahat",
  "GE09ram_06_u:5182": "6.062.045c abhyayāt pratyaribalaṃ pataṃga iva pāvakam",
  "GE09ram_06_u:5183": "6.062.046a teṣāṃ bhujaparāmarśavyāmṛṣṭaparighāśani",
  "GE09ram_06_u:5184": "6.062.046c rākṣasānāṃ balaṃ śreṣṭhaṃ bhūyastaram aśobhata",
  "GE09ram_06_u:5185": "6.062.047a tathaivāpy apare teṣāṃ kapīnām asibhiḥ śitaiḥ",
  "GE09ram_06_u:5186": "6.062.047c pravīrān abhito jaghnur ghorarūpā niśācarāḥ",
  "GE09ram_06_u:5187": "6.062.048a ghnantam anyaṃ jaghānānyaḥ pātayantam apātayat",
  "GE09ram_06_u:5188": "6.062.048c garhamāṇaṃ jagarhānye daśantam apare 'daśat",
  "GE09ram_06_u:5189": "6.062.049a dehīty anye dadāty anyo dadāmīty aparaḥ punaḥ",
  "GE09ram_06_u:5190": "6.062.049c kiṃ kleśayasi tiṣṭheti tatrānyonyaṃ babhāṣire",
  "GE09ram_06_u:5191": "6.062.050a samudyatamahāprāsaṃ muṣṭiśūlāsisaṃkulam",
  "GE09ram_06_u:5192": "6.062.050c prāvartata mahāraudraṃ yuddhaṃ vānararakṣasām",
  "GE09ram_06_u:5193": "6.062.051a vānarān daśa sapteti rākṣasā abhyapātayan",
  "GE09ram_06_u:5194": "6.062.051c rākṣasān daśasapteti vānarā jaghnur āhave",
  "GE09ram_06_u:5195": "6.062.052a visrastakeśarasanaṃ vimuktakavacadhvajam",
  "GE09ram_06_u:5196": "6.062.052c balaṃ rākṣasam ālambya vānarāḥ paryavārayan",
  "GE09ram_06_u:5197": "6.063.001a pravṛtte saṃkule tasmin ghore vīrajanakṣaye",
  "GE09ram_06_u:5198": "6.063.001c aṅgadaḥ kampanaṃ vīram āsasāda raṇotsukaḥ",
  "GE09ram_06_u:5199": "6.063.002a āhūya so 'ṅgadaṃ kopāt tāḍayām āsa vegitaḥ",
  "GE09ram_06_u:5200": "6.063.002c gadayā kampanaḥ pūrvaṃ sa cacāla bhṛśāhataḥ",
  "GE09ram_06_u:5201": "6.063.003a sa saṃjñāṃ prāpya tejasvī cikṣepa śikharaṃ gireḥ",
  "GE09ram_06_u:5202": "6.063.003c arditaś ca prahāreṇa kampanaḥ patito bhuvi",
  "GE09ram_06_u:5203": "6.063.004a hatapravīrā vyathitā rākṣasendracamūs tadā",
  "GE09ram_06_u:5204": "6.063.004c jagāmābhimukhī sā tu kumbhakarṇasuto yataḥ",
  "GE09ram_06_u:5205": "6.063.004e āpatantīṃ ca vegena kumbhas tāṃ sāntvayac camūm",
  "GE09ram_06_u:5206": "6.063.005a sa dhanur dhanvināṃ śreṣṭhaḥ pragṛhya susamāhitaḥ",
  "GE09ram_06_u:5207": "6.063.005c mumocāśīviṣaprakhyāñ śarān dehavidāraṇān",
  "GE09ram_06_u:5208": "6.063.006a tasya tac chuśubhe bhūyaḥ saśaraṃ dhanur uttamam",
  "GE09ram_06_u:5209": "6.063.006c vidyudairāvatārciṣmad dvitīyendradhanur yathā",
  "GE09ram_06_u:5210": "6.063.007a ākarṇakṛṣṭamuktena jaghāna dvividaṃ tadā",
  "GE09ram_06_u:5211": "6.063.007c tena hāṭakapuṅkhena patriṇā patravāsasā",
  "GE09ram_06_u:5212": "6.063.008a sahasābhihatas tena vipramuktapadaḥ sphuran",
  "GE09ram_06_u:5213": "6.063.008c nipapātādrikūṭābho vihvalaḥ plavagottamaḥ",
  "GE09ram_06_u:5214": "6.063.009a maindas tu bhrātaraṃ dṛṣṭvā bhagnaṃ tatra mahāhave",
  "GE09ram_06_u:5215": "6.063.009c abhidudrāva vegena pragṛhya mahatīṃ śilām",
  "GE09ram_06_u:5216": "6.063.010a tāṃ śilāṃ tu pracikṣepa rākṣasāya mahābalaḥ",
  "GE09ram_06_u:5217": "6.063.010c bibheda tāṃ śilāṃ kumbhaḥ prasannaiḥ pañcabhiḥ śaraiḥ",
  "GE09ram_06_u:5218": "6.063.011a saṃdhāya cānyaṃ sumukhaṃ śaram āśīviṣopamam",
  "GE09ram_06_u:5219": "6.063.011c ājaghāna mahātejā vakṣasi dvividāgrajam",
  "GE09ram_06_u:5220": "6.063.012a sa tu tena prahāreṇa maindo vānarayūthapaḥ",
  "GE09ram_06_u:5221": "6.063.012c marmaṇy abhihatas tena papāta bhuvi mūrchitaḥ",
  "GE09ram_06_u:5222": "6.063.013a aṅgado mātulau dṛṣṭvā patitau tau mahābalau",
  "GE09ram_06_u:5223": "6.063.013c abhidudrāva vegena kumbham udyatakārmukam",
  "GE09ram_06_u:5224": "6.063.014a tam āpatantaṃ vivyādha kumbhaḥ pañcabhir āyasaiḥ",
  "GE09ram_06_u:5225": "6.063.014c tribhiś cānyaiḥ śitair bāṇair mātaṃgam iva tomaraiḥ",
  "GE09ram_06_u:5226": "6.063.015a so 'ṅgadaṃ vividhair bāṇaiḥ kumbho vivyādha vīryavān",
  "GE09ram_06_u:5227": "6.063.015c akuṇṭhadhārair niśitais tīkṣṇaiḥ kanakabhūṣaṇaiḥ",
  "GE09ram_06_u:5228": "6.063.016a aṅgadaḥ pratividdhāṅgo vāliputro na kampate",
  "GE09ram_06_u:5229": "6.063.016c śilāpādapavarṣāṇi tasya mūrdhni vavarṣa ha",
  "GE09ram_06_u:5230": "6.063.017a sa praciccheda tān sarvān bibheda ca punaḥ śilāḥ",
  "GE09ram_06_u:5231": "6.063.017c kumbhakarṇātmajaḥ śrīmān vāliputrasamīritān",
  "GE09ram_06_u:5232": "6.063.018a āpatantaṃ ca saṃprekṣya kumbho vānarayūthapam",
  "GE09ram_06_u:5233": "6.063.018c bhruvor vivyādha bāṇābhyām ulkābhyām iva kuñjaram",
  "GE09ram_06_u:5234": "6.063.019a aṅgadaḥ pāṇinā netre pidhāya rudhirokṣite",
  "GE09ram_06_u:5235": "6.063.019c sālam āsannam ekena parijagrāha pāṇinā",
  "GE09ram_06_u:5236": "6.063.020a tam indraketupratimaṃ vṛkṣaṃ mandarasaṃnibham",
  "GE09ram_06_u:5237": "6.063.020c samutsṛjantaṃ vegena paśyatāṃ sarvarakṣasām",
  "GE09ram_06_u:5238": "6.063.021a sa ciccheda śitair bāṇaiḥ saptabhiḥ kāyabhedanaiḥ",
  "GE09ram_06_u:5239": "6.063.021c aṅgado vivyathe 'bhīkṣṇaṃ sasāda ca mumoha ca",
  "GE09ram_06_u:5240": "6.063.022a aṅgadaṃ vyathitaṃ dṛṣṭvā sīdantam iva sāgare",
  "GE09ram_06_u:5241": "6.063.022c durāsadaṃ hariśreṣṭhā rāghavāya nyavedayan",
  "GE09ram_06_u:5242": "6.063.023a rāmas tu vyathitaṃ śrutvā vāliputraṃ mahāhave",
  "GE09ram_06_u:5243": "6.063.023c vyādideśa hariśreṣṭhāñ jāmbavatpramukhāṃs tataḥ",
  "GE09ram_06_u:5244": "6.063.024a te tu vānaraśārdūlāḥ śrutvā rāmasya śāsanam",
  "GE09ram_06_u:5245": "6.063.024c abhipetuḥ susaṃkruddhāḥ kumbham udyatakārmukam",
  "GE09ram_06_u:5246": "6.063.025a tato drumaśilāhastāḥ kopasaṃraktalocanāḥ",
  "GE09ram_06_u:5247": "6.063.025c rirakṣiṣanto 'bhyapatann aṅgadaṃ vānararṣabhāḥ",
  "GE09ram_06_u:5248": "6.063.026a jāmbavāṃś ca suṣeṇaś ca vegadarśī ca vānaraḥ",
  "GE09ram_06_u:5249": "6.063.026c kumbhakarṇātmajaṃ vīraṃ kruddhāḥ samabhidudruvuḥ",
  "GE09ram_06_u:5250": "6.063.027a samīkṣyātatatas tāṃs tu vānarendrān mahābalān",
  "GE09ram_06_u:5251": "6.063.027c āvavāra śaraugheṇa nageneva jalāśayam",
  "GE09ram_06_u:5252": "6.063.028a tasya bāṇacayaṃ prāpya na śoker ativartitum",
  "GE09ram_06_u:5253": "6.063.028c vānarendrā mahātmāno velām iva mahodadhiḥ",
  "GE09ram_06_u:5254": "6.063.029a tāṃs tu dṛṣṭvā harigaṇāñ śaravṛṣṭibhir arditān",
  "GE09ram_06_u:5255": "6.063.029c aṅgadaṃ pṛṣṭhataḥ kṛtvā bhrātṛjaṃ plavageśvaraḥ",
  "GE09ram_06_u:5256": "6.063.030a abhidudrāva vegena sugrīvaḥ kumbham āhave",
  "GE09ram_06_u:5257": "6.063.030c śailasānu caraṃ nāgaṃ vegavān iva kesarī",
  "GE09ram_06_u:5258": "6.063.031a utpāṭya ca mahāśailān aśvakarṇān dhavān bahūn",
  "GE09ram_06_u:5259": "6.063.031c anyāṃś ca vividhān vṛkṣāṃś cikṣepa ca mahābalaḥ",
  "GE09ram_06_u:5260": "6.063.032a tāṃ chādayantīm ākāśaṃ vṛkṣavṛṣṭiṃ durāsadām",
  "GE09ram_06_u:5261": "6.063.032c kumbhakarṇātmajaḥ śrīmāṃś ciccheda niśitaiḥ śaraiḥ",
  "GE09ram_06_u:5262": "6.063.033a abhilakṣyeṇa tīvreṇa kumbhena niśitaiḥ śaraiḥ",
  "GE09ram_06_u:5263": "6.063.033c ācitās te drumā rejur yathā ghorāḥ śataghnayaḥ",
  "GE09ram_06_u:5264": "6.063.034a drumavarṣaṃ tu tac chinnaṃ dṛṣṭvā kumbhena vīryavān",
  "GE09ram_06_u:5265": "6.063.034c vānarādhipatiḥ śrīmān mahāsattvo na vivyathe",
  "GE09ram_06_u:5266": "6.063.035a nirbhidyamānaḥ sahasā sahamānaś ca tāñ śarān",
  "GE09ram_06_u:5267": "6.063.035c kumbhasya dhanur ākṣipya babhañjendradhanuḥprabham",
  "GE09ram_06_u:5268": "6.063.036a avaplutya tataḥ śīghraṃ kṛtvā karma suduṣkaram",
  "GE09ram_06_u:5269": "6.063.036c abravīt kupitaḥ kumbhaṃ bhagnaśṛṅgam iva dvipam",
  "GE09ram_06_u:5270": "6.063.037a nikumbhāgraja vīryaṃ te bāṇavegaṃ tad adbhutam",
  "GE09ram_06_u:5271": "6.063.037c saṃnatiś ca prabhāvaś ca tava vā rāvaṇasya vā",
  "GE09ram_06_u:5272": "6.063.038a prahrādabalivṛtraghnakuberavaruṇopama",
  "GE09ram_06_u:5273": "6.063.038c ekas tvam anujāto 'si pitaraṃ balavattaraḥ",
  "GE09ram_06_u:5274": "6.063.039a tvām evaikaṃ mahābāhuṃ śūlahastam ariṃdamam",
  "GE09ram_06_u:5275": "6.063.039c tridaśā nātivartante jitendriyam ivādhayaḥ",
  "GE09ram_06_u:5276": "6.063.040a varadānāt pitṛvyas te sahate devadānavān",
  "GE09ram_06_u:5277": "6.063.040c kumbhakarṇas tu vīryeṇa sahate ca surāsurān",
  "GE09ram_06_u:5278": "6.063.041a dhanuṣīndrajitas tulyaḥ pratāpe rāvaṇasya ca",
  "GE09ram_06_u:5279": "6.063.041c tvam adya rakṣasāṃ loke śreṣṭho 'si balavīryataḥ",
  "GE09ram_06_u:5280": "6.063.042a mahāvimardaṃ samare mayā saha tavādbhutam",
  "GE09ram_06_u:5281": "6.063.042c adya bhūtāni paśyantu śakraśambarayor iva",
  "GE09ram_06_u:5282": "6.063.043a kṛtam apratimaṃ karma darśitaṃ cāstrakauśalam",
  "GE09ram_06_u:5283": "6.063.043c pātitā harivīrāś ca tvayaite bhīmavikramāḥ",
  "GE09ram_06_u:5284": "6.063.044a upālambhabhayāc cāpi nāsi vīra mayā hataḥ",
  "GE09ram_06_u:5285": "6.063.044c kṛtakarmā pariśrānto viśrāntaḥ paśya me balam",
  "GE09ram_06_u:5286": "6.063.045a tena sugrīvavākyena sāvamānena mānitaḥ",
  "GE09ram_06_u:5287": "6.063.045c agner ājyahutasyeva tejas tasyābhyavardhata",
  "GE09ram_06_u:5288": "6.063.046a tataḥ kumbhaḥ samutpatya sugrīvam abhipadya ca",
  "GE09ram_06_u:5289": "6.063.046c ājaghānorasi kruddho vajravegena muṣṭinā",
  "GE09ram_06_u:5290": "6.063.047a tasya carma ca pusphoṭa saṃjajñe cāsya śoṇitam",
  "GE09ram_06_u:5291": "6.063.047c sa ca muṣṭir mahāvegaḥ pratijaghne 'sthimaṇḍale",
  "GE09ram_06_u:5292": "6.063.048a tadā vegena tatrāsīt tejaḥ prajvālitaṃ muhuḥ",
  "GE09ram_06_u:5293": "6.063.048c vajraniṣpeṣasaṃjātajvālā merau yathā girau",
  "GE09ram_06_u:5294": "6.063.049a sa tatrābhihatas tena sugrīvo vānararṣabhaḥ",
  "GE09ram_06_u:5295": "6.063.049c muṣṭiṃ saṃvartayām āsa vajrakalpaṃ mahābalaḥ",
  "GE09ram_06_u:5296": "6.063.050a arciḥsahasravikacaṃ ravimaṇḍalasaprabham",
  "GE09ram_06_u:5297": "6.063.050c sa muṣṭiṃ pātayām āsa kumbhasyorasi vīryavān",
  "GE09ram_06_u:5298": "6.063.051a muṣṭinābhihatas tena nipapātāśu rākṣasaḥ",
  "GE09ram_06_u:5299": "6.063.051c lohitāṅga ivākāśād dīptaraśmir yadṛcchayā",
  "GE09ram_06_u:5300": "6.063.052a kumbhasya patato rūpaṃ bhagnasyorasi muṣṭinā",
  "GE09ram_06_u:5301": "6.063.052c babhau rudrābhipannasya yathārūpaṃ gavāṃ pateḥ",
  "GE09ram_06_u:5302": "6.063.053a tasmin hate bhīmaparākrameṇa; plavaṃgamānām ṛṣabheṇa yuddhe",
  "GE09ram_06_u:5303": "6.063.053c mahī saśailā savanā cacāla; bhayaṃ ca rakṣāṃsy adhikaṃ viveśa",
  "GE09ram_06_u:5304": "6.064.001a nikumbho bhrātaraṃ dṛṣṭvā sugrīveṇa nipātitam",
  "GE09ram_06_u:5305": "6.064.001c pradahann iva kopena vānarendram avaikṣata",
  "GE09ram_06_u:5306": "6.064.002a tataḥ sragdāmasaṃnaddhaṃ dattapañcāṅgulaṃ śubham",
  "GE09ram_06_u:5307": "6.064.002c ādade parighaṃ vīro nagendraśikharopamam",
  "GE09ram_06_u:5308": "6.064.003a hemapaṭṭaparikṣiptaṃ vajravidrumabhūṣitam",
  "GE09ram_06_u:5309": "6.064.003c yamadaṇḍopamaṃ bhīmaṃ rakṣasāṃ bhayanāśanam",
  "GE09ram_06_u:5310": "6.064.004a tam āvidhya mahātejāḥ śakradhvajasamaṃ raṇe",
  "GE09ram_06_u:5311": "6.064.004c vinanāda vivṛttāsyo nikumbho bhīmavikramaḥ",
  "GE09ram_06_u:5312": "6.064.005a urogatena niṣkeṇa bhujasthair aṅgadair api",
  "GE09ram_06_u:5313": "6.064.005c kuṇḍalābhyāṃ ca mṛṣṭābhyāṃ mālayā ca vicitrayā",
  "GE09ram_06_u:5314": "6.064.006a nikumbho bhūṣaṇair bhāti tena sma parigheṇa ca",
  "GE09ram_06_u:5315": "6.064.006c yathendradhanuṣā meghaḥ savidyutstanayitnumān",
  "GE09ram_06_u:5316": "6.064.007a parighāgreṇa pusphoṭa vātagranthir mahātmanaḥ",
  "GE09ram_06_u:5317": "6.064.007c prajajvāla saghoṣaś ca vidhūma iva pāvakaḥ",
  "GE09ram_06_u:5318": "6.064.008a nagaryā viṭapāvatyā gandharvabhavanottamaiḥ",
  "GE09ram_06_u:5319": "6.064.008c saha caivāmarāvatyā sarvaiś ca bhavanaiḥ saha",
  "GE09ram_06_u:5320": "6.064.009a satārāgaṇanakṣatraṃ sacandraṃ samahāgraham",
  "GE09ram_06_u:5321": "6.064.009c nikumbhaparighāghūrṇaṃ bhramatīva nabhastalam",
  "GE09ram_06_u:5322": "6.064.010a durāsadaś ca saṃjajñe parighābharaṇaprabhaḥ",
  "GE09ram_06_u:5323": "6.064.010c krodhendhano nikumbhāgnir yugāntāgnir ivotthitaḥ",
  "GE09ram_06_u:5324": "6.064.011a rākṣasā vānarāś cāpi na śekuḥ spandituṃ bhayāt",
  "GE09ram_06_u:5325": "6.064.011c hanūmaṃs tu vivṛtyoras tasthau pramukhato balī",
  "GE09ram_06_u:5326": "6.064.012a parighopamabāhus tu parighaṃ bhāskaraprabham",
  "GE09ram_06_u:5327": "6.064.012c balī balavatas tasya pātayām āsa vakṣasi",
  "GE09ram_06_u:5328": "6.064.013a sthire tasyorasi vyūḍhe parighaḥ śatadhā kṛtaḥ",
  "GE09ram_06_u:5329": "6.064.013c viśīryamāṇaḥ sahasā ulkā śatam ivāmbare",
  "GE09ram_06_u:5330": "6.064.014a sa tu tena prahāreṇa cacāla ca mahākapiḥ",
  "GE09ram_06_u:5331": "6.064.014c parigheṇa samādhūto yathā bhūmicale 'calaḥ",
  "GE09ram_06_u:5332": "6.064.015a sa tathābhihatas tena hanūmān plavagottamaḥ",
  "GE09ram_06_u:5333": "6.064.015c muṣṭiṃ saṃvartayām āsa balenātimahābalaḥ",
  "GE09ram_06_u:5334": "6.064.016a tam udyamya mahātejā nikumbhorasi vīryavān",
  "GE09ram_06_u:5335": "6.064.016c abhicikṣepa vegena vegavān vāyuvikramaḥ",
  "GE09ram_06_u:5336": "6.064.017a tataḥ pusphoṭa carmāsya prasusrāva ca śoṇitam",
  "GE09ram_06_u:5337": "6.064.017c muṣṭinā tena saṃjajñe jvālā vidyud ivotthitā",
  "GE09ram_06_u:5338": "6.064.018a sa tu tena prahāreṇa nikumbho vicacāla ha",
  "GE09ram_06_u:5339": "6.064.018c svasthaś cāpi nijagrāha hanūmantaṃ mahābalam",
  "GE09ram_06_u:5340": "6.064.019a vicukruśus tadā saṃkhye bhīmaṃ laṅkānivāsinaḥ",
  "GE09ram_06_u:5341": "6.064.019c nikumbhenoddhṛtaṃ dṛṣṭvā hanūmantaṃ mahābalam",
  "GE09ram_06_u:5342": "6.064.020a sa tathā hriyamāṇo 'pi kumbhakarṇātmajena hi",
  "GE09ram_06_u:5343": "6.064.020c ājaghānānilasuto vajravegena muṣṭinā",
  "GE09ram_06_u:5344": "6.064.021a ātmānaṃ mocayitvātha kṣitāv abhyavapadyata",
  "GE09ram_06_u:5345": "6.064.021c hanūmān unmamathāśu nikumbhaṃ mārutātmajaḥ",
  "GE09ram_06_u:5346": "6.064.022a nikṣipya paramāyatto nikumbhaṃ niṣpipeṣa ca",
  "GE09ram_06_u:5347": "6.064.022c utpatya cāsya vegena papātorasi vīryavān",
  "GE09ram_06_u:5348": "6.064.023a parigṛhya ca bāhubhyāṃ parivṛtya śirodharām",
  "GE09ram_06_u:5349": "6.064.023c utpāṭayām āsa śiro bhairavaṃ nadato mahat",
  "GE09ram_06_u:5350": "6.064.024a atha vinadati sādite nikumbhe; pavanasutena raṇe babhūva yuddham",
  "GE09ram_06_u:5351": "6.064.024c daśarathasutarākṣasendracamvor; bhṛśataram āgataroṣayoḥ subhīmam",
  "GE09ram_06_u:5352": "6.065.001a nikumbhaṃ ca hataṃ śrutvā kumbhaṃ ca vinipātitam",
  "GE09ram_06_u:5353": "6.065.001c rāvaṇaḥ paramāmarṣī prajajvālānalo yathā",
  "GE09ram_06_u:5354": "6.065.002a nairṛtaḥ krodhaśokābhyāṃ dvābhyāṃ tu parimūrchitaḥ",
  "GE09ram_06_u:5355": "6.065.002c kharaputraṃ viśālākṣaṃ makarākṣam acodayat",
  "GE09ram_06_u:5356": "6.065.003a gaccha putra mayājñapto balenābhisamanvitaḥ",
  "GE09ram_06_u:5357": "6.065.003c rāghavaṃ lakṣmaṇaṃ caiva jahi tau savanaukasau",
  "GE09ram_06_u:5358": "6.065.004a rāvaṇasya vacaḥ śrutvā śūro mānī kharātmajaḥ",
  "GE09ram_06_u:5359": "6.065.004c bāḍham ity abravīd dhṛṣṭo makarākṣo niśācaraḥ",
  "GE09ram_06_u:5360": "6.065.005a so 'bhivādya daśagrīvaṃ kṛtvā cāpi pradakṣiṇam",
  "GE09ram_06_u:5361": "6.065.005c nirjagāma gṛhāc chubhrād rāvaṇasyājñayā balī",
  "GE09ram_06_u:5362": "6.065.006a samīpasthaṃ balādhyakṣaṃ kharaputro 'bravīd idam",
  "GE09ram_06_u:5363": "6.065.006c ratham ānīyatāṃ śīghraṃ sainyaṃ cānīyatāṃ tvarāt",
  "GE09ram_06_u:5364": "6.065.007a tasya tadvacanaṃ śrutvā balādhyakṣo niśācaraḥ",
  "GE09ram_06_u:5365": "6.065.007c syandanaṃ ca balaṃ caiva samīpaṃ pratyapādayat",
  "GE09ram_06_u:5366": "6.065.008a pradakṣiṇaṃ rathaṃ kṛtvā āruroha niśācaraḥ",
  "GE09ram_06_u:5367": "6.065.008c sūtaṃ saṃcodayām āsa śīghraṃ me ratham āvaha",
  "GE09ram_06_u:5368": "6.065.009a atha tān rākṣasān sarvān makarākṣo 'bravīd idam",
  "GE09ram_06_u:5369": "6.065.009c yūyaṃ sarve prayudhyadhvaṃ purastān mama rākṣasāḥ",
  "GE09ram_06_u:5370": "6.065.010a ahaṃ rākṣasarājena rāvaṇena mahātmanā",
  "GE09ram_06_u:5371": "6.065.010c ājñaptaḥ samare hantuṃ tāv ubhau rāmalakṣmaṇau",
  "GE09ram_06_u:5372": "6.065.011a adya rāmaṃ vadhiṣyāmi lakṣmaṇaṃ ca niśācarāḥ",
  "GE09ram_06_u:5373": "6.065.011c śākhāmṛgaṃ ca sugrīvaṃ vānarāṃś ca śarottamaiḥ",
  "GE09ram_06_u:5374": "6.065.012a adya śūlanipātaiś ca vānarāṇāṃ mahācamūm",
  "GE09ram_06_u:5375": "6.065.012c pradahiṣyāmi saṃprāptāṃ śuṣkendhanam ivānalaḥ",
  "GE09ram_06_u:5376": "6.065.013a makarākṣasya tac chrutvā vacanaṃ te niśācarāḥ",
  "GE09ram_06_u:5377": "6.065.013c sarve nānāyudhopetā balavantaḥ samāhitāḥ",
  "GE09ram_06_u:5378": "6.065.014a te kāmarūpiṇaḥ śūrā daṃṣṭriṇaḥ piṅgalekṣaṇāḥ",
  "GE09ram_06_u:5379": "6.065.014c mātaṃgā iva nardanto dhvastakeśā bhayānakāḥ",
  "GE09ram_06_u:5380": "6.065.015a parivārya mahākāyā mahākāyaṃ kharātmajam",
  "GE09ram_06_u:5381": "6.065.015c abhijagmus tadā hṛṣṭāś cālayanto vasuṃdharām",
  "GE09ram_06_u:5382": "6.065.016a śaṅkhabherīsahasrāṇām āhatānāṃ samantataḥ",
  "GE09ram_06_u:5383": "6.065.016c kṣveḍitāsphoṭitānāṃ ca tataḥ śabdo mahān abhūt",
  "GE09ram_06_u:5384": "6.065.017a prabhraṣṭo 'tha karāt tasya pratodaḥ sārathes tadā",
  "GE09ram_06_u:5385": "6.065.017c papāta sahasā caiva dhvajas tasya ca rakṣasaḥ",
  "GE09ram_06_u:5386": "6.065.018a tasya te rathasaṃyuktā hayā vikramavarjitāḥ",
  "GE09ram_06_u:5387": "6.065.018c caraṇair ākulair gatvā dīnāḥ sāsramukhā yayuḥ",
  "GE09ram_06_u:5388": "6.065.019a pravāti pavanas tasya sapāṃsuḥ kharadāruṇaḥ",
  "GE09ram_06_u:5389": "6.065.019c niryāṇe tasya raudrasya makarākṣasya durmateḥ",
  "GE09ram_06_u:5390": "6.065.020a tāni dṛṣṭvā nimittāni rākṣasā vīryavattamāḥ",
  "GE09ram_06_u:5391": "6.065.020c acintyanirgatāḥ sarve yatra tau rāmalakṣmaṇau",
  "GE09ram_06_u:5392": "6.065.021a ghanagajamahiṣāṅgatulyavarṇāḥ; samaramukheṣv asakṛd gadāsibhinnāḥ",
  "GE09ram_06_u:5393": "6.065.021c aham aham iti yuddhakauśalās te; rajanicarāḥ paribabhramur nadantaḥ",
  "GE09ram_06_u:5394": "6.066.001a nirgataṃ makarākṣaṃ te dṛṣṭvā vānarapuṃgavāḥ",
  "GE09ram_06_u:5395": "6.066.001c āplutya sahasā sarve yoddhukāmā vyavasthitāḥ",
  "GE09ram_06_u:5396": "6.066.002a tataḥ pravṛttaṃ sumahat tad yuddhaṃ lomaharṣaṇam",
  "GE09ram_06_u:5397": "6.066.002c niśācaraiḥ plavaṃgānāṃ devānāṃ dānavair iva",
  "GE09ram_06_u:5398": "6.066.003a vṛkṣaśūlanipātaiś ca śilāparighapātanaiḥ",
  "GE09ram_06_u:5399": "6.066.003c anyonyaṃ mardayanti sma tadā kapiniśācarāḥ",
  "GE09ram_06_u:5400": "6.066.004a śaktiśūlagadākhaḍgais tomaraiś ca niśācarāḥ",
  "GE09ram_06_u:5401": "6.066.004c paṭṭasair bhindipālaiś ca bāṇapātaiḥ samantataḥ",
  "GE09ram_06_u:5402": "6.066.005a pāśamudgaradaṇḍaiś ca nirghātaiś cāparais tathā",
  "GE09ram_06_u:5403": "6.066.005c kadanaṃ kapisiṃhānāṃ cakrus te rajanīcarāḥ",
  "GE09ram_06_u:5404": "6.066.006a bāṇaughair arditāś cāpi kharaputreṇa vānarāḥ",
  "GE09ram_06_u:5405": "6.066.006c saṃbhrāntamanasaḥ sarve dudruvur bhayapīḍitāḥ",
  "GE09ram_06_u:5406": "6.066.007a tān dṛṣṭvā rākṣasāḥ sarve dravamāṇān vanaukasaḥ",
  "GE09ram_06_u:5407": "6.066.007c nedus te siṃhavad dhṛṣṭā rākṣasā jitakāśinaḥ",
  "GE09ram_06_u:5408": "6.066.008a vidravatsu tadā teṣu vānareṣu samantataḥ",
  "GE09ram_06_u:5409": "6.066.008c rāmas tān vārayām āsa śaravarṣeṇa rākṣasān",
  "GE09ram_06_u:5410": "6.066.009a vāritān rākṣasān dṛṣṭvā makarākṣo niśācaraḥ",
  "GE09ram_06_u:5411": "6.066.009c krodhān alasam āviṣṭo vacanaṃ cedam abravīt",
  "GE09ram_06_u:5412": "6.066.010a tiṣṭha rāma mayā sārdhaṃ dvandvayuddhaṃ dadāmi te",
  "GE09ram_06_u:5413": "6.066.010c tyājayiṣyāmi te prāṇān dhanurmuktaiḥ śitaiḥ śaraiḥ",
  "GE09ram_06_u:5414": "6.066.011a yat tadā daṇḍakāraṇye pitaraṃ hatavān mama",
  "GE09ram_06_u:5415": "6.066.011c madagrataḥ svakarmasthaṃ smṛtvā roṣo 'bhivardhate",
  "GE09ram_06_u:5416": "6.066.012a dahyante bhṛśam aṅgāni durātman mama rāghava",
  "GE09ram_06_u:5417": "6.066.012c yan mayāsi na dṛṣṭas tvaṃ tasmin kāle mahāvane",
  "GE09ram_06_u:5418": "6.066.013a diṣṭyāsi darśanaṃ rāma mama tvaṃ prāptavān iha",
  "GE09ram_06_u:5419": "6.066.013c kāṅkṣito 'si kṣudhārtasya siṃhasyevetaro mṛgaḥ",
  "GE09ram_06_u:5420": "6.066.014a adya madbāṇavegena pretarāḍ viṣayaṃ gataḥ",
  "GE09ram_06_u:5421": "6.066.014c ye tvayā nihatāḥ śūrāḥ saha tais tvaṃ sameṣyasi",
  "GE09ram_06_u:5422": "6.066.015a bahunātra kim uktena śṛṇu rāma vaco mama",
  "GE09ram_06_u:5423": "6.066.015c paśyantu sakalā lokās tvāṃ māṃ caiva raṇājire",
  "GE09ram_06_u:5424": "6.066.016a astrair vā gadayā vāpi bāhubhyāṃ vā mahāhave",
  "GE09ram_06_u:5425": "6.066.016c abhyastaṃ yena vā rāma tena vā vartatāṃ yudhi",
  "GE09ram_06_u:5426": "6.066.017a makarākṣavacaḥ śrutvā rāmo daśarathātmajaḥ",
  "GE09ram_06_u:5427": "6.066.017c abravīt prahasan vākyam uttarottaravādinam",
  "GE09ram_06_u:5428": "6.066.018a caturdaśasahasrāṇi rakṣasāṃ tvatpitā ca yaḥ",
  "GE09ram_06_u:5429": "6.066.018c triśirā dūṣaṇaś cāpi daṇḍake nihatā mayā",
  "GE09ram_06_u:5430": "6.066.019a svāśitās tava māṃsena gṛdhragomāyuvāyasāḥ",
  "GE09ram_06_u:5431": "6.066.019c bhaviṣyanty adya vai pāpa tīkṣṇatuṇḍanakhāṅkuśāḥ",
  "GE09ram_06_u:5432": "6.066.020a evam uktas tu rāmeṇa kharaputro niśācaraḥ",
  "GE09ram_06_u:5433": "6.066.020c bāṇaughān asṛjat tasmai rāghavāya raṇājire",
  "GE09ram_06_u:5434": "6.066.021a tāñ śarāñ śaravarṣeṇa rāmaś ciccheda naikadhā",
  "GE09ram_06_u:5435": "6.066.021c nipetur bhuvi te chinnā rukmapuṅkhāḥ sahasraśaḥ",
  "GE09ram_06_u:5436": "6.066.022a tad yuddham abhavat tatra sametyānyonyam ojasā",
  "GE09ram_06_u:5437": "6.066.022c khara rākṣasaputrasya sūnor daśarathasya ca",
  "GE09ram_06_u:5438": "6.066.023a jīmūtayor ivākāśe śabdo jyātalayos tadā",
  "GE09ram_06_u:5439": "6.066.023c dhanur muktaḥ svanotkṛṣṭaḥ śrūyate ca raṇājire",
  "GE09ram_06_u:5440": "6.066.024a devadānavagandharvāḥ kiṃnarāś ca mahoragāḥ",
  "GE09ram_06_u:5441": "6.066.024c antarikṣagatāḥ sarve draṣṭukāmās tad adbhutam",
  "GE09ram_06_u:5442": "6.066.025a viddham anyonyagātreṣu dviguṇaṃ vardhate balam",
  "GE09ram_06_u:5443": "6.066.025c kṛtapratikṛtānyonyaṃ kurvāte tau raṇājire",
  "GE09ram_06_u:5444": "6.066.026a rāmam uktās tu bāṇaughān rākṣasas tv acchinad raṇe",
  "GE09ram_06_u:5445": "6.066.026c rakṣomuktāṃs tu rāmo vai naikadhā prācchinac charaiḥ",
  "GE09ram_06_u:5446": "6.066.027a bāṇaughavitatāḥ sarvā diśaś ca vidiśas tathā",
  "GE09ram_06_u:5447": "6.066.027c saṃchannā vasudhā caiva samantān na prakāśate",
  "GE09ram_06_u:5448": "6.066.028a tataḥ kruddho mahābāhur dhanuś ciccheda rakṣasaḥ",
  "GE09ram_06_u:5449": "6.066.028c aṣṭābhir atha nārācaiḥ sūtaṃ vivyādha rāghavaḥ",
  "GE09ram_06_u:5450": "6.066.028e bhittvā śarai rathaṃ rāmo rathāśvān samapātayat",
  "GE09ram_06_u:5451": "6.066.029a viratho vasudhāṃ tiṣṭhan makarākṣo niśācaraḥ",
  "GE09ram_06_u:5452": "6.066.029c atiṣṭhad vasudhāṃ rakṣaḥ śūlaṃ jagrāha pāṇinā",
  "GE09ram_06_u:5453": "6.066.029e trāsanaṃ sarvabhūtānāṃ yugāntāgnisamaprabham",
  "GE09ram_06_u:5454": "6.066.030a vibhrāmya ca mahac chūlaṃ prajvalantaṃ niśācaraḥ",
  "GE09ram_06_u:5455": "6.066.030c sa krodhāt prāhiṇot tasmai rāghavāya mahāhave",
  "GE09ram_06_u:5456": "6.066.031a tam āpatantaṃ jvalitaṃ kharaputrakarāc cyutam",
  "GE09ram_06_u:5457": "6.066.031c bāṇais tu tribhir ākāśe śūlaṃ ciccheda rāghavaḥ",
  "GE09ram_06_u:5458": "6.066.032a sacchinno naikadhā śūlo divyahāṭakamaṇḍitaḥ",
  "GE09ram_06_u:5459": "6.066.032c vyaśīryata mahokleva rāmabāṇārdito bhuvi",
  "GE09ram_06_u:5460": "6.066.033a tac chūlaṃ nihataṃ dṛṣṭvā rāmeṇādbhutakarmaṇā",
  "GE09ram_06_u:5461": "6.066.033c sādhu sādhv iti bhūtāni vyāharanti nabhogatāḥ",
  "GE09ram_06_u:5462": "6.066.034a tad dṛṣṭvā nihataṃ śūlaṃ makarākṣo niśācaraḥ",
  "GE09ram_06_u:5463": "6.066.034c muṣṭim udyamya kākutsthaṃ tiṣṭha tiṣṭheti cābravīt",
  "GE09ram_06_u:5464": "6.066.035a sa taṃ dṛṣṭvā patantaṃ vai prahasya raghunandanaḥ",
  "GE09ram_06_u:5465": "6.066.035c pāvakāstraṃ tato rāmaḥ saṃdadhe svaśarāsane",
  "GE09ram_06_u:5466": "6.066.036a tenāstreṇa hataṃ rakṣaḥ kākutsthena tadā raṇe",
  "GE09ram_06_u:5467": "6.066.036c saṃchinnahṛdayaṃ tatra papāta ca mamāra ca",
  "GE09ram_06_u:5468": "6.066.037a dṛṣṭvā te rākṣasāḥ sarve makarākṣasya pātanam",
  "GE09ram_06_u:5469": "6.066.037c laṅkām eva pradhāvanta rāmabālārditās tadā",
  "GE09ram_06_u:5470": "6.066.038a daśarathanṛpaputrabāṇavegai; rajanicaraṃ nihataṃ kharātmajaṃ tam",
  "GE09ram_06_u:5471": "6.066.038c dadṛśur atha ca devatāḥ prahṛṣṭā; girim iva vajrahataṃ yathā viśīrṇam",
  "GE09ram_06_u:5472": "6.067.001a makarākṣaṃ hataṃ śrutvā rāvaṇaḥ samitiṃjayaḥ",
  "GE09ram_06_u:5473": "6.067.001c ādideśātha saṃkruddho raṇāyendrajitaṃ sutam",
  "GE09ram_06_u:5474": "6.067.002a jahi vīra mahāvīryau bhrātarau rāmalakṣmaṇau",
  "GE09ram_06_u:5475": "6.067.002c adṛśyo dṛśyamāno vā sarvathā tvaṃ balādhikaḥ",
  "GE09ram_06_u:5476": "6.067.003a tvam apratimakarmāṇam indraṃ jayasi saṃyuge",
  "GE09ram_06_u:5477": "6.067.003c kiṃ punar mānuṣau dṛṣṭvā na vadhiṣyasi saṃyuge",
  "GE09ram_06_u:5478": "6.067.004a tathokto rākṣasendreṇa pratigṛhya pitur vacaḥ",
  "GE09ram_06_u:5479": "6.067.004c yajñabhūmau sa vidhivat pāvakaṃ juhuve ndrajit",
  "GE09ram_06_u:5480": "6.067.005a juhvataś cāpi tatrāgniṃ raktoṣṇīṣadharāḥ striyaḥ",
  "GE09ram_06_u:5481": "6.067.005c ājagmus tatra saṃbhrāntā rākṣasyo yatra rāvaṇiḥ",
  "GE09ram_06_u:5482": "6.067.006a śastrāṇi śarapatrāṇi samidho 'tha vibhītakāḥ",
  "GE09ram_06_u:5483": "6.067.006c lohitāni ca vāsāṃsi sruvaṃ kārṣṇāyasaṃ tathā",
  "GE09ram_06_u:5484": "6.067.007a sarvato 'gniṃ samāstīrya śarapatraiḥ samantataḥ",
  "GE09ram_06_u:5485": "6.067.007c chāgasya sarvakṛṣṇasya galaṃ jagrāha jīvataḥ",
  "GE09ram_06_u:5486": "6.067.008a caruhomasamiddhasya vidhūmasya mahārciṣaḥ",
  "GE09ram_06_u:5487": "6.067.008c babhūvus tāni liṅgāni vijayaṃ darśayanti ca",
  "GE09ram_06_u:5488": "6.067.009a pradakṣiṇāvartaśikhas taptahāṭakasaṃnibhaḥ",
  "GE09ram_06_u:5489": "6.067.009c havis tat pratijagrāha pāvakaḥ svayam utthitaḥ",
  "GE09ram_06_u:5490": "6.067.010a hutvāgniṃ tarpayitvātha devadānavarākṣasān",
  "GE09ram_06_u:5491": "6.067.010c āruroha rathaśreṣṭham antardhānagataṃ śubham",
  "GE09ram_06_u:5492": "6.067.011a sa vājibhiś caturbhis tu bāṇaiś ca niśitair yutaḥ",
  "GE09ram_06_u:5493": "6.067.011c āropitamahācāpaḥ śuśubhe syandanottame",
  "GE09ram_06_u:5494": "6.067.012a jājvalyamāno vapuṣā tapanīyaparicchadaḥ",
  "GE09ram_06_u:5495": "6.067.012c śaraiś candrārdhacandraiś ca sa rathaḥ samalaṃkṛtaḥ",
  "GE09ram_06_u:5496": "6.067.013a jāmbūnadamahākambur dīptapāvakasaṃnibhaḥ",
  "GE09ram_06_u:5497": "6.067.013c babhūvendrajitaḥ ketur vaidūryasamalaṃkṛtaḥ",
  "GE09ram_06_u:5498": "6.067.014a tena cādityakalpena brahmāstreṇa ca pālitaḥ",
  "GE09ram_06_u:5499": "6.067.014c sa babhūva durādharṣo rāvaṇiḥ sumahābalaḥ",
  "GE09ram_06_u:5500": "6.067.015a so 'bhiniryāya nagarād indrajit samitiṃjayaḥ",
  "GE09ram_06_u:5501": "6.067.015c hutvāgniṃ rākṣasair mantrair antardhānagato 'bravīt",
  "GE09ram_06_u:5502": "6.067.016a adya hatvāhave yau tau mithyā pravrajitau vane",
  "GE09ram_06_u:5503": "6.067.016c jayaṃ pitre pradāsyāmi rāvaṇāya raṇādhikam",
  "GE09ram_06_u:5504": "6.067.017a kṛtvā nirvānarām urvīṃ hatvā rāmaṃ salakṣmaṇam",
  "GE09ram_06_u:5505": "6.067.017c kariṣye paramāṃ prītim ity uktvāntaradhīyata",
  "GE09ram_06_u:5506": "6.067.018a āpapātātha saṃkruddho daśagrīveṇa coditaḥ",
  "GE09ram_06_u:5507": "6.067.018c tīkṣṇakārmukanārācais tīkṣṇas tv indraripū raṇe",
  "GE09ram_06_u:5508": "6.067.019a sa dadarśa mahāvīryau nāgau triśirasāv iva",
  "GE09ram_06_u:5509": "6.067.019c sṛjantāv iṣujālāni vīrau vānaramadhyagau",
  "GE09ram_06_u:5510": "6.067.020a imau tāv iti saṃcintya sajyaṃ kṛtvā ca kārmukam",
  "GE09ram_06_u:5511": "6.067.020c saṃtatāneṣudhārābhiḥ parjanya iva vṛṣṭimān",
  "GE09ram_06_u:5512": "6.067.021a sa tu vaihāyasaṃ prāpya saratho rāmalakṣmaṇau",
  "GE09ram_06_u:5513": "6.067.021c acakṣur viṣaye tiṣṭhan vivyādha niśitaiḥ śaraiḥ",
  "GE09ram_06_u:5514": "6.067.022a tau tasya śaravegena parītau rāmalakṣmaṇau",
  "GE09ram_06_u:5515": "6.067.022c dhanuṣī saśare kṛtvā divyam astraṃ pracakratuḥ",
  "GE09ram_06_u:5516": "6.067.023a pracchādayantau gaganaṃ śarajālair mahābalau",
  "GE09ram_06_u:5517": "6.067.023c tam astraiḥ surasaṃkāśau naiva pasparśatuḥ śaraiḥ",
  "GE09ram_06_u:5518": "6.067.024a sa hi dhūmāndhakāraṃ ca cakre pracchādayan nabhaḥ",
  "GE09ram_06_u:5519": "6.067.024c diśaś cāntardadhe śrīmān nīhāratamasāvṛtaḥ",
  "GE09ram_06_u:5520": "6.067.025a naiva jyātalanirghoṣo na ca nemikhurasvanaḥ",
  "GE09ram_06_u:5521": "6.067.025c śuśruve caratas tasya na ca rūpaṃ prakāśate",
  "GE09ram_06_u:5522": "6.067.026a ghanāndhakāre timire śaravarṣam ivādbhutam",
  "GE09ram_06_u:5523": "6.067.026c sa vavarṣa mahābāhur nārācaśaravṛṣṭibhiḥ",
  "GE09ram_06_u:5524": "6.067.027a sa rāmaṃ sūryasaṃkāśaiḥ śarair dattavaro bhṛśam",
  "GE09ram_06_u:5525": "6.067.027c vivyādha samare kruddhaḥ sarvagātreṣu rāvaṇiḥ",
  "GE09ram_06_u:5526": "6.067.028a tau hanyamānau nārācair dhārābhir iva parvatau",
  "GE09ram_06_u:5527": "6.067.028c hemapuṅkhān naravyāghrau tigmān mumucatuḥ śarān",
  "GE09ram_06_u:5528": "6.067.029a antarikṣaṃ samāsādya rāvaṇiṃ kaṅkapatriṇaḥ",
  "GE09ram_06_u:5529": "6.067.029c nikṛtya patagā bhūmau petus te śoṇitokṣitāḥ",
  "GE09ram_06_u:5530": "6.067.030a atimātraṃ śaraugheṇa pīḍyamānau narottamau",
  "GE09ram_06_u:5531": "6.067.030c tān iṣūn patato bhallair anekair nicakartatuḥ",
  "GE09ram_06_u:5532": "6.067.031a yato hi dadṛśāte tau śarān nipatitāñ śitān",
  "GE09ram_06_u:5533": "6.067.031c tatas tato dāśarathī sasṛjāte 'stram uttamam",
  "GE09ram_06_u:5534": "6.067.032a rāvaṇis tu diśaḥ sarvā rathenātirathaḥ patan",
  "GE09ram_06_u:5535": "6.067.032c vivyādha tau dāśarathī laghv astro niśitaiḥ śaraiḥ",
  "GE09ram_06_u:5536": "6.067.033a tenātividdhau tau vīrau rukmapuṅkhaiḥ susaṃhataiḥ",
  "GE09ram_06_u:5537": "6.067.033c babhūvatur dāśarathī puṣpitāv iva kiṃśukau",
  "GE09ram_06_u:5538": "6.067.034a nāsya veda gatiṃ kaś cin na ca rūpaṃ dhanuḥ śarān",
  "GE09ram_06_u:5539": "6.067.034c na cānyad viditaṃ kiṃ cit sūryasyevābhrasaṃplave",
  "GE09ram_06_u:5540": "6.067.035a tena viddhāś ca harayo nihatāś ca gatāsavaḥ",
  "GE09ram_06_u:5541": "6.067.035c babhūvuḥ śataśas tatra patitā dharaṇītale",
  "GE09ram_06_u:5542": "6.067.036a lakṣmaṇas tu susaṃkruddho bhrātaraṃ vākyam abravīt",
  "GE09ram_06_u:5543": "6.067.036c brāhmam astraṃ prayokṣyāmi vadhārthaṃ sarvarakṣasām",
  "GE09ram_06_u:5544": "6.067.037a tam uvāca tato rāmo lakṣmaṇaṃ śubhalakṣaṇam",
  "GE09ram_06_u:5545": "6.067.037c naikasya heto rakṣāṃsi pṛthivyāṃ hantum arhasi",
  "GE09ram_06_u:5546": "6.067.038a ayudhyamānaṃ pracchannaṃ prāñjaliṃ śaraṇāgatam",
  "GE09ram_06_u:5547": "6.067.038c palāyantaṃ pramattaṃ vā na tvaṃ hantum ihārhasi",
  "GE09ram_06_u:5548": "6.067.039a asyaiva tu vadhe yatnaṃ kariṣyāvo mahābala",
  "GE09ram_06_u:5549": "6.067.039c ādekṣyāvo mahāvegān astrān āśīviṣopamān",
  "GE09ram_06_u:5550": "6.067.040a tam enaṃ māyinaṃ kṣudram antarhitarathaṃ balāt",
  "GE09ram_06_u:5551": "6.067.040c rākṣasaṃ nihaniṣyanti dṛṣṭvā vānarayūthapāḥ",
  "GE09ram_06_u:5552": "6.067.041a yady eṣa bhūmiṃ viśate divaṃ vā; rasātalaṃ vāpi nabhastalaṃ vā",
  "GE09ram_06_u:5553": "6.067.041c evaṃ nigūḍho 'pi mamāstradagdhaḥ; patiṣyate bhūmitale gatāsuḥ",
  "GE09ram_06_u:5554": "6.067.042a ity evam uktvā vacanaṃ mahātmā; raghupravīraḥ plavagarṣabhair vṛtaḥ",
  "GE09ram_06_u:5555": "6.067.042c vadhāya raudrasya nṛśaṃsakarmaṇas; tadā mahātmā tvaritaṃ nirīkṣate",
  "GE09ram_06_u:5556": "6.068.001a vijñāya tu manas tasya rāghavasya mahātmanaḥ",
  "GE09ram_06_u:5557": "6.068.001c saṃnivṛtyāhavāt tasmāt praviveśa puraṃ tataḥ",
  "GE09ram_06_u:5558": "6.068.002a so 'nusmṛtya vadhaṃ teṣāṃ rākṣasānāṃ tarasvinām",
  "GE09ram_06_u:5559": "6.068.002c krodhatāmrekṣaṇaḥ śūro nirjagāma mahādyutiḥ",
  "GE09ram_06_u:5560": "6.068.003a sa paścimena dvāreṇa niryayau rākṣasair vṛtaḥ",
  "GE09ram_06_u:5561": "6.068.003c indrajit tu mahāvīryaḥ paulastyo devakaṇṭakaḥ",
  "GE09ram_06_u:5562": "6.068.004a indrajit tu tato dṛṣṭvā bhrātarau rāmalakṣmaṇau",
  "GE09ram_06_u:5563": "6.068.004c raṇāyābhyudyatau vīrau māyāṃ prāduṣkarot tadā",
  "GE09ram_06_u:5564": "6.068.005a indrajit tu rathe sthāpya sītāṃ māyāmayīṃ tadā",
  "GE09ram_06_u:5565": "6.068.005c balena mahatāvṛtya tasyā vadham arocayat",
  "GE09ram_06_u:5566": "6.068.006a mohanārthaṃ tu sarveṣāṃ buddhiṃ kṛtvā sudurmatiḥ",
  "GE09ram_06_u:5567": "6.068.006c hantuṃ sītāṃ vyavasito vānarābhimukho yayau",
  "GE09ram_06_u:5568": "6.068.007a taṃ dṛṣṭvā tv abhiniryāntaṃ nagaryāḥ kānanaukasaḥ",
  "GE09ram_06_u:5569": "6.068.007c utpetur abhisaṃkruddhāḥ śilāhastā yuyutsavaḥ",
  "GE09ram_06_u:5570": "6.068.008a hanūmān puratas teṣāṃ jagāma kapikuñjaraḥ",
  "GE09ram_06_u:5571": "6.068.008c pragṛhya sumahac chṛṅgaṃ parvatasya durāsadam",
  "GE09ram_06_u:5572": "6.068.009a sa dadarśa hatānandāṃ sītām indrajito rathe",
  "GE09ram_06_u:5573": "6.068.009c ekaveṇīdharāṃ dīnām upavāsakṛśānanām",
  "GE09ram_06_u:5574": "6.068.010a parikliṣṭaikavasanām amṛjāṃ rāghavapriyām",
  "GE09ram_06_u:5575": "6.068.010c rajomalābhyām āliptaiḥ sarvagātrair varastriyam",
  "GE09ram_06_u:5576": "6.068.011a tāṃ nirīkṣya muhūrtaṃ tu maithilīm adhyavasya ca",
  "GE09ram_06_u:5577": "6.068.011c bāṣpaparyākulamukho hanūmān vyathito 'bhavat",
  "GE09ram_06_u:5578": "6.068.012a abravīt tāṃ tu śokārtāṃ nirānandāṃ tapasvinām",
  "GE09ram_06_u:5579": "6.068.012c dṛṣṭvā rathe stitāṃ sītāṃ rākṣasendrasutāśritām",
  "GE09ram_06_u:5580": "6.068.013a kiṃ samarthitam asyeti cintayan sa mahākapiḥ",
  "GE09ram_06_u:5581": "6.068.013c saha tair vānaraśreṣṭhair abhyadhāvata rāvaṇim",
  "GE09ram_06_u:5582": "6.068.014a tad vānarabalaṃ dṛṣṭvā rāvaṇiḥ krodhamūrchitaḥ",
  "GE09ram_06_u:5583": "6.068.014c kṛtvā viśokaṃ nistriṃśaṃ mūrdhni sītāṃ parāmṛśat",
  "GE09ram_06_u:5584": "6.068.015a taṃ striyaṃ paśyatāṃ teṣāṃ tāḍayām āsa rāvaṇiḥ",
  "GE09ram_06_u:5585": "6.068.015c krośantīṃ rāma rāmeti māyayā yojitāṃ rathe",
  "GE09ram_06_u:5586": "6.068.016a gṛhītamūrdhajāṃ dṛṣṭvā hanūmān dainyam āgataḥ",
  "GE09ram_06_u:5587": "6.068.016c duḥkhajaṃ vārinetrābhyām utsṛjan mārutātmajaḥ",
  "GE09ram_06_u:5588": "6.068.016e abravīt paruṣaṃ vākyaṃ krodhād rakṣo'dhipātmajam",
  "GE09ram_06_u:5589": "6.068.017a durātmann ātmanāśāya keśapakṣe parāmṛśaḥ",
  "GE09ram_06_u:5590": "6.068.017c brahmarṣīṇāṃ kule jāto rākṣasīṃ yonim āśritaḥ",
  "GE09ram_06_u:5591": "6.068.017e dhik tvāṃ pāpasamācāraṃ yasya te matir īdṛśī",
  "GE09ram_06_u:5592": "6.068.018a nṛśaṃsānārya durvṛtta kṣudra pāpaparākrama",
  "GE09ram_06_u:5593": "6.068.018c anāryasyedṛśaṃ karma ghṛṇā te nāsti nirghṛṇa",
  "GE09ram_06_u:5594": "6.068.019a cyutā gṛhāc ca rājyāc ca rāmahastāc ca maithilī",
  "GE09ram_06_u:5595": "6.068.019c kiṃ tavaiṣāparāddhā hi yad enāṃ hantum icchasi",
  "GE09ram_06_u:5596": "6.068.020a sītāṃ ca hatvā na ciraṃ jīviṣyasi kathaṃ cana",
  "GE09ram_06_u:5597": "6.068.020c vadhārhakarmaṇānena mama hastagato hy asi",
  "GE09ram_06_u:5598": "6.068.021a ye ca strīghātināṃ lokā lokavadhyaiś ca kutsitāḥ",
  "GE09ram_06_u:5599": "6.068.021c iha jīvitam utsṛjya pretya tān pratilapsyase",
  "GE09ram_06_u:5600": "6.068.022a iti bruvāṇo hanumān sāyudhair haribhir vṛtaḥ",
  "GE09ram_06_u:5601": "6.068.022c abhyadhāvata saṃkruddho rākṣasendrasutaṃ prati",
  "GE09ram_06_u:5602": "6.068.023a āpatantaṃ mahāvīryaṃ tad anīkaṃ vanaukasām",
  "GE09ram_06_u:5603": "6.068.023c rakṣasāṃ bhīmavegānām anīkena nyavārayat",
  "GE09ram_06_u:5604": "6.068.024a sa tāṃ bāṇasahasreṇa vikṣobhya harivāhinīm",
  "GE09ram_06_u:5605": "6.068.024c hariśreṣṭhaṃ hanūmantam indrajit pratyuvāca ha",
  "GE09ram_06_u:5606": "6.068.025a sugrīvas tvaṃ ca rāmaś ca yannimittam ihāgatāḥ",
  "GE09ram_06_u:5607": "6.068.025c tāṃ haniṣyāmi vaidehīm adyaiva tava paśyataḥ",
  "GE09ram_06_u:5608": "6.068.026a imāṃ hatvā tato rāmaṃ lakṣmaṇaṃ tvāṃ ca vānara",
  "GE09ram_06_u:5609": "6.068.026c sugrīvaṃ ca vadhiṣyāmi taṃ cānāryaṃ vibhīṣaṇam",
  "GE09ram_06_u:5610": "6.068.027a na hantavyāḥ striyaś ceti yad bravīṣi plavaṃgama",
  "GE09ram_06_u:5611": "6.068.027c pīḍā karam amitrāṇāṃ yat syāt kartavyam eta tat",
  "GE09ram_06_u:5612": "6.068.028a tam evam uktvā rudatīṃ sītāṃ māyāmayīṃ tataḥ",
  "GE09ram_06_u:5613": "6.068.028c śitadhāreṇa khaḍgena nijaghānendrajit svayam",
  "GE09ram_06_u:5614": "6.068.029a yajñopavītamārgeṇa chinnā tena tapasvinī",
  "GE09ram_06_u:5615": "6.068.029c sā pṛthivyāṃ pṛthuśroṇī papāta priyadarśanā",
  "GE09ram_06_u:5616": "6.068.030a tām indrajitstriyaṃ hatvā hanūmantam uvāca ha",
  "GE09ram_06_u:5617": "6.068.030c mayā rāmasya paśyemāṃ kopena ca niṣūditām",
  "GE09ram_06_u:5618": "6.068.031a tataḥ khaḍgena mahatā hatvā tām indrajit svayam",
  "GE09ram_06_u:5619": "6.068.031c hṛṣṭaḥ sa ratham āsthāya vinanāda mahāsvanam",
  "GE09ram_06_u:5620": "6.068.032a vānarāḥ śuśruvuḥ śabdam adūre pratyavasthitāḥ",
  "GE09ram_06_u:5621": "6.068.032c vyāditāsyasya nadatas tad durgaṃ saṃśritasya tu",
  "GE09ram_06_u:5622": "6.068.033a tathā tu sītāṃ vinihatya durmatiḥ; prahṛṣṭacetāḥ sa babhūva rāvaṇiḥ",
  "GE09ram_06_u:5623": "6.068.033c taṃ hṛṣṭarūpaṃ samudīkṣya vānarā; viṣaṇṇarūpāḥ samabhipradudruvuḥ",
  "GE09ram_06_u:5624": "6.069.001a śrutvā taṃ bhīmanirhrādaṃ śakrāśanisamasvanam",
  "GE09ram_06_u:5625": "6.069.001c vīkṣamāṇā diśaḥ sarvā dudruvur vānararṣabhāḥ",
  "GE09ram_06_u:5626": "6.069.002a tān uvāca tataḥ sarvān hanūmān mārutātmajaḥ",
  "GE09ram_06_u:5627": "6.069.002c viṣaṇṇavadanān dīnāṃs trastān vidravataḥ pṛthak",
  "GE09ram_06_u:5628": "6.069.003a kasmād viṣaṇṇavadanā vidravadhvaṃ plavaṃgamāḥ",
  "GE09ram_06_u:5629": "6.069.003c tyaktayuddhasamutsāhāḥ śūratvaṃ kva nu vo gatam",
  "GE09ram_06_u:5630": "6.069.004a pṛṣṭhato 'nuvrajadhvaṃ mām agrato yāntam āhave",
  "GE09ram_06_u:5631": "6.069.004c śūrair abhijanopetair ayuktaṃ hi nivartitum",
  "GE09ram_06_u:5632": "6.069.005a evam uktāḥ susaṃkruddhā vāyuputreṇa dhīmatā",
  "GE09ram_06_u:5633": "6.069.005c śailaśṛṅgān drumāṃś caiva jagṛhur hṛṣṭamānasāḥ",
  "GE09ram_06_u:5634": "6.069.006a abhipetuś ca garjanto rākṣasān vānararṣabhāḥ",
  "GE09ram_06_u:5635": "6.069.006c parivārya hanūmantam anvayuś ca mahāhave",
  "GE09ram_06_u:5636": "6.069.007a sa tair vānaramukhyais tu hanūmān sarvato vṛtaḥ",
  "GE09ram_06_u:5637": "6.069.007c hutāśana ivārciṣmān adahac chatruvāhinīm",
  "GE09ram_06_u:5638": "6.069.008a sa rākṣasānāṃ kadanaṃ cakāra sumahākapiḥ",
  "GE09ram_06_u:5639": "6.069.008c vṛto vānarasainyena kālāntakayamopamaḥ",
  "GE09ram_06_u:5640": "6.069.009a sa tu śokena cāviṣṭaḥ krodhena ca mahākapiḥ",
  "GE09ram_06_u:5641": "6.069.009c hanūmān rāvaṇi rathe mahatīṃ pātayac chilām",
  "GE09ram_06_u:5642": "6.069.010a tām āpatantīṃ dṛṣṭvaiva rathaḥ sārathinā tadā",
  "GE09ram_06_u:5643": "6.069.010c vidheyāśva samāyuktaḥ sudūram apavāhitaḥ",
  "GE09ram_06_u:5644": "6.069.011a tam indrajitam aprāpya rathathaṃ sahasārathim",
  "GE09ram_06_u:5645": "6.069.011c viveśa dharaṇīṃ bhittvā sā śilāvyartham udyatā",
  "GE09ram_06_u:5646": "6.069.012a patitāyāṃ śilāyāṃ tu rakṣasāṃ vyathitā camūḥ",
  "GE09ram_06_u:5647": "6.069.012c tam abhyadhāvañ śataśo nadantaḥ kānanaukasaḥ",
  "GE09ram_06_u:5648": "6.069.013a te drumāṃś ca mahākāyā giriśṛṅgāṇi codyatāḥ",
  "GE09ram_06_u:5649": "6.069.013c cikṣipur dviṣatāṃ madhye vānarā bhīmavikramāḥ",
  "GE09ram_06_u:5650": "6.069.014a vānarair tair mahāvīryair ghorarūpā niśācarāḥ",
  "GE09ram_06_u:5651": "6.069.014c vīryād abhihatā vṛkṣair vyaveṣṭanta raṇakṣitau",
  "GE09ram_06_u:5652": "6.069.015a svasainyam abhivīkṣyātha vānarārditam indrajit",
  "GE09ram_06_u:5653": "6.069.015c pragṛhītāyudhaḥ kruddhaḥ parān abhimukho yayau",
  "GE09ram_06_u:5654": "6.069.016a sa śaraughān avasṛjan svasainyenābhisaṃvṛtaḥ",
  "GE09ram_06_u:5655": "6.069.016c jaghāna kapiśārdūlān subahūn dṛṣṭavikramaḥ",
  "GE09ram_06_u:5656": "6.069.017a śūlair aśanibhiḥ khaḍgaiḥ paṭṭasaiḥ kūṭamudgaraiḥ",
  "GE09ram_06_u:5657": "6.069.017c te cāpy anucarāṃs tasya vānarā jaghnur āhave",
  "GE09ram_06_u:5658": "6.069.018a saskandhaviṭapaiḥ sālaiḥ śilābhiś ca mahābalaiḥ",
  "GE09ram_06_u:5659": "6.069.018c hanūmān kadanaṃ cakre rakṣasāṃ bhīmakarmaṇām",
  "GE09ram_06_u:5660": "6.069.019a sa nivārya parānīkam abravīt tān vanaukasaḥ",
  "GE09ram_06_u:5661": "6.069.019c hanūmān saṃnivartadhvaṃ na naḥ sādhyam idaṃ balam",
  "GE09ram_06_u:5662": "6.069.020a tyaktvā prāṇān viceṣṭanto rāma priyacikīrṣavaḥ",
  "GE09ram_06_u:5663": "6.069.020c yannimittaṃ hi yudhyāmo hatā sā janakātmajā",
  "GE09ram_06_u:5664": "6.069.021a imam arthaṃ hi vijñāpya rāmaṃ sugrīvam eva ca",
  "GE09ram_06_u:5665": "6.069.021c tau yat pratividhāsyete tat kariṣyāmahe vayam",
  "GE09ram_06_u:5666": "6.069.022a ity uktvā vānaraśreṣṭho vārayan sarvavānarān",
  "GE09ram_06_u:5667": "6.069.022c śanaiḥ śanair asaṃtrastaḥ sabalaḥ sa nyavartata",
  "GE09ram_06_u:5668": "6.069.023a sa tu prekṣya hanūmantaṃ vrajantaṃ yatra rāghavaḥ",
  "GE09ram_06_u:5669": "6.069.023c nikumbhilām adhiṣṭhāya pāvakaṃ juhuve ndrajit",
  "GE09ram_06_u:5670": "6.069.024a yajñabhūmyāṃ tu vidhivat pāvakas tena rakṣasā",
  "GE09ram_06_u:5671": "6.069.024c hūyamānaḥ prajajvāla homaśoṇitabhuk tadā",
  "GE09ram_06_u:5672": "6.069.025a so 'rciḥ pinaddho dadṛśe homaśoṇitatarpitaḥ",
  "GE09ram_06_u:5673": "6.069.025c saṃdhyāgata ivādityaḥ sa tīvrāgniḥ samutthitaḥ",
  "GE09ram_06_u:5674": "6.069.026a athendrajid rākṣasabhūtaye tu; juhāva havyaṃ vidhinā vidhānavat",
  "GE09ram_06_u:5675": "6.069.026c dṛṣṭvā vyatiṣṭhanta ca rākṣasās te; mahāsamūheṣu nayānayajñāḥ",
  "GE09ram_06_u:5676": "6.070.001a rāghavaś cāpi vipulaṃ taṃ rākṣasavanaukasām",
  "GE09ram_06_u:5677": "6.070.001c śrutvā saṃgrāmanirghoṣaṃ jāmbavantam uvāca ha",
  "GE09ram_06_u:5678": "6.070.002a saumya nūnaṃ hanumatā kṛtaṃ karma suduṣkaram",
  "GE09ram_06_u:5679": "6.070.002c śrūyate hi yathā bhīmaḥ sumahān āyudhasvanaḥ",
  "GE09ram_06_u:5680": "6.070.003a tad gaccha kuru sāhāyyaṃ svabalenābhisaṃvṛtaḥ",
  "GE09ram_06_u:5681": "6.070.003c kṣipram ṛṣkapate tasya kapiśreṣṭhasya yudhyataḥ",
  "GE09ram_06_u:5682": "6.070.004a ṛkṣarājas tathety uktvā svenānīkena saṃvṛtaḥ",
  "GE09ram_06_u:5683": "6.070.004c āgacchat paścimadvāraṃ hanūmān yatra vānaraḥ",
  "GE09ram_06_u:5684": "6.070.005a athāyāntaṃ hanūmantaṃ dadarśarkṣapatiḥ pathi",
  "GE09ram_06_u:5685": "6.070.005c vānaraiḥ kṛtasaṃgrāmaiḥ śvasadbhir abhisaṃvṛtam",
  "GE09ram_06_u:5686": "6.070.006a dṛṣṭvā pathi hanūmāṃś ca tad ṛṣkabalam udyatam",
  "GE09ram_06_u:5687": "6.070.006c nīlameghanibhaṃ bhīmaṃ saṃnivārya nyavartata",
  "GE09ram_06_u:5688": "6.070.007a sa tena harisainyena saṃnikarṣaṃ mahāyaśāḥ",
  "GE09ram_06_u:5689": "6.070.007c śīghram āgamya rāmāya duḥkhito vākyam abravīt",
  "GE09ram_06_u:5690": "6.070.008a samare yudhyamānānām asmākaṃ prekṣatāṃ ca saḥ",
  "GE09ram_06_u:5691": "6.070.008c jaghāna rudatīṃ sītām indrajid rāvaṇātmajaḥ",
  "GE09ram_06_u:5692": "6.070.009a udbhrāntacittas tāṃ dṛṣṭvā viṣaṇṇo 'ham ariṃdama",
  "GE09ram_06_u:5693": "6.070.009c tad ahaṃ bhavato vṛttaṃ vijñāpayitum āgataḥ",
  "GE09ram_06_u:5694": "6.070.010a tasya tadvacanaṃ śrutvā rāghavaḥ śokamūrchitaḥ",
  "GE09ram_06_u:5695": "6.070.010c nipapāta tadā bhūmau chinnamūla iva drumaḥ",
  "GE09ram_06_u:5696": "6.070.011a taṃ bhūmau devasaṃkāśaṃ patitaṃ dṛśya rāghavam",
  "GE09ram_06_u:5697": "6.070.011c abhipetuḥ samutpatya sarvataḥ kapisattamāḥ",
  "GE09ram_06_u:5698": "6.070.012a asiñcan salilaiś cainaṃ padmotpalasugandhibhiḥ",
  "GE09ram_06_u:5699": "6.070.012c pradahantam asahyaṃ ca sahasāgnim ivotthitam",
  "GE09ram_06_u:5700": "6.070.013a taṃ lakṣmaṇo 'tha bāhubhyāṃ pariṣvajya suduḥkhitaḥ",
  "GE09ram_06_u:5701": "6.070.013c uvāca rāmam asvasthaṃ vākyaṃ hetvarthasaṃhitam",
  "GE09ram_06_u:5702": "6.070.014a śubhe vartmani tiṣṭhantaṃ tvām āryavijitendriyam",
  "GE09ram_06_u:5703": "6.070.014c anarthebhyo na śaknoti trātuṃ dharmo nirarthakaḥ",
  "GE09ram_06_u:5704": "6.070.015a bhūtānāṃ sthāvarāṇāṃ ca jaṅgamānāṃ ca darśanam",
  "GE09ram_06_u:5705": "6.070.015c yathāsti na tathā dharmas tena nāstīti me matiḥ",
  "GE09ram_06_u:5706": "6.070.016a yathaiva sthāvaraṃ vyaktaṃ jaṅgamaṃ ca tathāvidham",
  "GE09ram_06_u:5707": "6.070.016c nāyam arthas tathā yuktas tvadvidho na vipadyate",
  "GE09ram_06_u:5708": "6.070.017a yady adharmo bhaved bhūto rāvaṇo narakaṃ vrajet",
  "GE09ram_06_u:5709": "6.070.017c bhavāṃś ca dharmasaṃyukto naivaṃ vyasanam āpnuyāt",
  "GE09ram_06_u:5710": "6.070.018a tasya ca vyasanābhāvād vyasanaṃ ca gate tvayi",
  "GE09ram_06_u:5711": "6.070.018c dharmeṇopalabhed dharmam adharmaṃ cāpy adharmataḥ",
  "GE09ram_06_u:5712": "6.070.019a yadi dharmeṇa yujyeran nādharmarucayo janāḥ",
  "GE09ram_06_u:5713": "6.070.019c dharmeṇa caratāṃ dharmas tathā caiṣāṃ phalaṃ bhavet",
  "GE09ram_06_u:5714": "6.070.020a yasmād arthā vivardhante yeṣv adharmaḥ pratiṣṭhitaḥ",
  "GE09ram_06_u:5715": "6.070.020c kliśyante dharmaśīlāś ca tasmād etau nirarthakau",
  "GE09ram_06_u:5716": "6.070.021a vadhyante pāpakarmāṇo yady adharmeṇa rāghava",
  "GE09ram_06_u:5717": "6.070.021c vadhakarmahato dharmaḥ sa hataḥ kaṃ vadhiṣyati",
  "GE09ram_06_u:5718": "6.070.022a atha vā vihitenāyaṃ hanyate hanti vā param",
  "GE09ram_06_u:5719": "6.070.022c vidhir ālipyate tena na sa pāpena karmaṇā",
  "GE09ram_06_u:5720": "6.070.023a adṛṣṭapratikāreṇa avyaktenāsatā satā",
  "GE09ram_06_u:5721": "6.070.023c kathaṃ śakyaṃ paraṃ prāptuṃ dharmeṇārivikarśana",
  "GE09ram_06_u:5722": "6.070.024a yadi sat syāt satāṃ mukhya nāsat syāt tava kiṃ cana",
  "GE09ram_06_u:5723": "6.070.024c tvayā yadīdṛśaṃ prāptaṃ tasmāt san nopapadyate",
  "GE09ram_06_u:5724": "6.070.025a atha vā durbalaḥ klībo balaṃ dharmo 'nuvartate",
  "GE09ram_06_u:5725": "6.070.025c durbalo hṛtamaryādo na sevya iti me matiḥ",
  "GE09ram_06_u:5726": "6.070.026a balasya yadi ced dharmo guṇabhūtaḥ parākrame",
  "GE09ram_06_u:5727": "6.070.026c dharmam utsṛjya vartasva yathā dharme tathā bale",
  "GE09ram_06_u:5728": "6.070.027a atha cet satyavacanaṃ dharmaḥ kila paraṃtapa",
  "GE09ram_06_u:5729": "6.070.027c anṛtas tvayy akaruṇaḥ kiṃ na baddhas tvayā pitā",
  "GE09ram_06_u:5730": "6.070.028a yadi dharmo bhaved bhūta adharmo vā paraṃtapa",
  "GE09ram_06_u:5731": "6.070.028c na sma hatvā muniṃ vajrī kuryād ijyāṃ śatakratuḥ",
  "GE09ram_06_u:5732": "6.070.029a adharmasaṃśrito dharmo vināśayati rāghava",
  "GE09ram_06_u:5733": "6.070.029c sarvam etad yathākāmaṃ kākutstha kurute naraḥ",
  "GE09ram_06_u:5734": "6.070.030a mama cedaṃ mataṃ tāta dharmo 'yam iti rāghava",
  "GE09ram_06_u:5735": "6.070.030c dharmamūlaṃ tvayā chinnaṃ rājyam utsṛjatā tadā",
  "GE09ram_06_u:5736": "6.070.031a arthebhyo hi vivṛddhebhyaḥ saṃvṛddhebhyas tatas tataḥ",
  "GE09ram_06_u:5737": "6.070.031c kriyāḥ sarvāḥ pravartante parvatebhya ivāpagāḥ",
  "GE09ram_06_u:5738": "6.070.032a arthena hi viyuktasya puruṣasyālpatejasaḥ",
  "GE09ram_06_u:5739": "6.070.032c vyucchidyante kriyāḥ sarvā grīṣme kusarito yathā",
  "GE09ram_06_u:5740": "6.070.033a so 'yam arthaṃ parityajya sukhakāmaḥ sukhaidhitaḥ",
  "GE09ram_06_u:5741": "6.070.033c pāpam ārabhate kartuṃ tathā doṣaḥ pravartate",
  "GE09ram_06_u:5742": "6.070.034a yasyārthās tasya mitrāṇi yasyārthās tasya bāndhavaḥ",
  "GE09ram_06_u:5743": "6.070.034c yasyārthāḥ sa pumāṃl loke yasyārthāḥ sa ca paṇḍitaḥ",
  "GE09ram_06_u:5744": "6.070.035a yasyārthāḥ sa ca vikrānto yasyārthāḥ sa ca buddhimān",
  "GE09ram_06_u:5745": "6.070.035c yasyārthāḥ sa mahābhāgo yasyārthāḥ sa mahāguṇaḥ",
  "GE09ram_06_u:5746": "6.070.036a arthasyaite parityāge doṣāḥ pravyāhṛtā mayā",
  "GE09ram_06_u:5747": "6.070.036c rājyam utsṛjatā vīra yena buddhis tvayā kṛtā",
  "GE09ram_06_u:5748": "6.070.037a yasyārthā dharmakāmārthās tasya sarvaṃ pradakṣiṇam",
  "GE09ram_06_u:5749": "6.070.037c adhanenārthakāmena nārthaḥ śakyo vicinvatā",
  "GE09ram_06_u:5750": "6.070.038a harṣaḥ kāmaś ca darpaś ca dharmaḥ krodhaḥ śamo damaḥ",
  "GE09ram_06_u:5751": "6.070.038c arthād etāni sarvāṇi pravartante narādhipa",
  "GE09ram_06_u:5752": "6.070.039a yeṣāṃ naśyaty ayaṃ lokaś caratāṃ dharmacāriṇām",
  "GE09ram_06_u:5753": "6.070.039c te 'rthās tvayi na dṛśyante durdineṣu yathā grahāḥ",
  "GE09ram_06_u:5754": "6.070.040a tvayi pravrajite vīra guroś ca vacane sthite",
  "GE09ram_06_u:5755": "6.070.040c rakṣasāpahṛtā bhāryā prāṇaiḥ priyatarā tava",
  "GE09ram_06_u:5756": "6.070.041a tad adya vipulaṃ vīra duḥkham indrajitā kṛtam",
  "GE09ram_06_u:5757": "6.070.041c karmaṇā vyapaneṣyāmi tasmād uttiṣṭha rāghava",
  "GE09ram_06_u:5758": "6.070.042a ayam anagha tavoditaḥ priyārthaṃ; janakasutā nidhanaṃ nirīkṣya ruṣṭaḥ",
  "GE09ram_06_u:5759": "6.070.042c sahayagajarathāṃ sarākṣasendrāṃ; bhṛśam iṣubhir vinipātayāmi laṅkām",
  "GE09ram_06_u:5760": "6.071.001a rāmam āśvāsayāne tu lakṣmaṇe bhrātṛvatsale",
  "GE09ram_06_u:5761": "6.071.001c nikṣipya gulmān svasthāne tatrāgacchad vibhīṣaṇaḥ",
  "GE09ram_06_u:5762": "6.071.002a nānāpraharaṇair vīraiś caturbhiḥ sacivair vṛtaḥ",
  "GE09ram_06_u:5763": "6.071.002c nīlāñjanacayākārair mātaṃgair iva yūthapaḥ",
  "GE09ram_06_u:5764": "6.071.003a so 'bhigamya mahātmānaṃ rāghavaṃ śokalālasaṃ",
  "GE09ram_06_u:5765": "6.071.003c vānarāṃś caiva dadṛśe bāṣpaparyākulekṣaṇān",
  "GE09ram_06_u:5766": "6.071.004a rāghavaṃ ca mahātmānam ikṣvākukulanandanam",
  "GE09ram_06_u:5767": "6.071.004c dadarśa moham āpannaṃ lakṣmaṇasyāṅkam āśritam",
  "GE09ram_06_u:5768": "6.071.005a vrīḍitaṃ śokasaṃtaptaṃ dṛṣṭvā rāmaṃ vibhīṣaṇaḥ",
  "GE09ram_06_u:5769": "6.071.005c antarduḥkhena dīnātmā kim etad iti so 'bravīt",
  "GE09ram_06_u:5770": "6.071.006a vibhīṣaṇa mukhaṃ dṛṣṭvā sugrīvaṃ tāṃś ca vānarān",
  "GE09ram_06_u:5771": "6.071.006c uvāca lakṣmaṇo vākyam idaṃ bāṣpapariplutaḥ",
  "GE09ram_06_u:5772": "6.071.007a hatām indrajitā sītām iha śrutvaiva rāghavaḥ",
  "GE09ram_06_u:5773": "6.071.007c hanūmad vacanāt saumya tato moham upāgataḥ",
  "GE09ram_06_u:5774": "6.071.008a kathayantaṃ tu saumitriṃ saṃnivārya vibhīṣaṇaḥ",
  "GE09ram_06_u:5775": "6.071.008c puṣkalārtham idaṃ vākyaṃ visaṃjñaṃ rāmam abravīt",
  "GE09ram_06_u:5776": "6.071.009a manujendrārtarūpeṇa yad uktas tvaṃ hanūmatā",
  "GE09ram_06_u:5777": "6.071.009c tad ayuktam ahaṃ manye sāgarasyeva śoṣaṇam",
  "GE09ram_06_u:5778": "6.071.010a abhiprāyaṃ tu jānāmi rāvaṇasya durātmanaḥ",
  "GE09ram_06_u:5779": "6.071.010c sītāṃ prati mahābāho na ca ghātaṃ kariṣyati",
  "GE09ram_06_u:5780": "6.071.011a yācyamānaḥ subahuśo mayā hitacikīrṣuṇā",
  "GE09ram_06_u:5781": "6.071.011c vaidehīm utsṛjasveti na ca tat kṛtavān vacaḥ",
  "GE09ram_06_u:5782": "6.071.012a naiva sāmnā na bhedena na dānena kuto yudhā",
  "GE09ram_06_u:5783": "6.071.012c sā draṣṭum api śakyeta naiva cānyena kena cit",
  "GE09ram_06_u:5784": "6.071.013a vānarān mohayitvā tu pratiyātaḥ sa rākṣasaḥ",
  "GE09ram_06_u:5785": "6.071.013c caityaṃ nikumbhilāṃ nāma yatra homaṃ kariṣyati",
  "GE09ram_06_u:5786": "6.071.014a hutavān upayāto hi devair api savāsavaiḥ",
  "GE09ram_06_u:5787": "6.071.014c durādharṣo bhavaty eṣa saṃgrāme rāvaṇātmajaḥ",
  "GE09ram_06_u:5788": "6.071.015a tena mohayatā nūnam eṣā māyā prayojitā",
  "GE09ram_06_u:5789": "6.071.015c vighnam anvicchatā tāta vānarāṇāṃ parākrame",
  "GE09ram_06_u:5790": "6.071.015e sasainyās tatra gacchāmo yāvat tan na samāpyate",
  "GE09ram_06_u:5791": "6.071.016a tyajemaṃ naraśārdūlamithyā saṃtāpam āgatam",
  "GE09ram_06_u:5792": "6.071.016c sīdate hi balaṃ sarvaṃ dṛṣṭvā tvāṃ śokakarśitam",
  "GE09ram_06_u:5793": "6.071.017a iha tvaṃ svastha hṛdayas tiṣṭha sattvasamucchritaḥ",
  "GE09ram_06_u:5794": "6.071.017c lakṣmaṇaṃ preṣayāsmābhiḥ saha sainyānukarṣibhiḥ",
  "GE09ram_06_u:5795": "6.071.018a eṣa taṃ naraśārdūlo rāvaṇiṃ niśitaiḥ śaraiḥ",
  "GE09ram_06_u:5796": "6.071.018c tyājayiṣyati tat karma tato vadhyo bhaviṣyati",
  "GE09ram_06_u:5797": "6.071.019a tasyaite niśitās tīkṣṇāḥ patripatrāṅgavājinaḥ",
  "GE09ram_06_u:5798": "6.071.019c patatriṇa ivāsaumyāḥ śarāḥ pāsyanti śoṇitam",
  "GE09ram_06_u:5799": "6.071.020a tat saṃdiśa mahābāho lakṣmaṇaṃ śubhalakṣaṇam",
  "GE09ram_06_u:5800": "6.071.020c rākṣasasya vināśāya vajraṃ vajradharo yathā",
  "GE09ram_06_u:5801": "6.071.021a manujavara na kālaviprakarṣo; ripunidhanaṃ prati yat kṣamo 'dya kartum",
  "GE09ram_06_u:5802": "6.071.021c tvam atisṛja ripor vadhāya bāṇīm; asurapuronmathane yathā mahendraḥ",
  "GE09ram_06_u:5803": "6.071.022a samāptakarmā hi sa rākṣasendro; bhavaty adṛśyaḥ samare surāsuraiḥ",
  "GE09ram_06_u:5804": "6.071.022c yuyutsatā tena samāptakarmaṇā; bhavet surāṇām api saṃśayo mahān",
  "GE09ram_06_u:5805": "6.072.001a tasya tadvacanaṃ śrutvā rāghavaḥ śokakarśitaḥ",
  "GE09ram_06_u:5806": "6.072.001c nopadhārayate vyaktaṃ yad uktaṃ tena rakṣasā",
  "GE09ram_06_u:5807": "6.072.002a tato dhairyam avaṣṭabhya rāmaḥ parapuraṃjayaḥ",
  "GE09ram_06_u:5808": "6.072.002c vibhīṣaṇam upāsīnam uvāca kapisaṃnidhau",
  "GE09ram_06_u:5809": "6.072.003a nairṛtādhipate vākyaṃ yad uktaṃ te vibhīṣaṇa",
  "GE09ram_06_u:5810": "6.072.003c bhūyas tac chrotum icchāmi brūhi yat te vivakṣitam",
  "GE09ram_06_u:5811": "6.072.004a rāghavasya vacaḥ śrutvā vākyaṃ vākyaviśāradaḥ",
  "GE09ram_06_u:5812": "6.072.004c yat tat punar idaṃ vākyaṃ babhāṣe sa vibhīṣaṇaḥ",
  "GE09ram_06_u:5813": "6.072.005a yathājñaptaṃ mahābāho tvayā gulmaniveśanam",
  "GE09ram_06_u:5814": "6.072.005c tat tathānuṣṭhitaṃ vīra tvadvākyasamanantaram",
  "GE09ram_06_u:5815": "6.072.006a tāny anīkāni sarvāṇi vibhaktāni samantataḥ",
  "GE09ram_06_u:5816": "6.072.006c vinyastā yūthapāś caiva yathānyāyaṃ vibhāgaśaḥ",
  "GE09ram_06_u:5817": "6.072.007a bhūyas tu mama vijāpyaṃ tac chṛṇuṣva mahāyaśaḥ",
  "GE09ram_06_u:5818": "6.072.007c tvayy akāraṇasaṃtapte saṃtaptahṛdayā vayam",
  "GE09ram_06_u:5819": "6.072.008a tyaja rājann imaṃ śokaṃ mithyā saṃtāpam āgatam",
  "GE09ram_06_u:5820": "6.072.008c tad iyaṃ tyajyatāṃ cintā śatruharṣavivardhanī",
  "GE09ram_06_u:5821": "6.072.009a udyamaḥ kriyatāṃ vīra harṣaḥ samupasevyatām",
  "GE09ram_06_u:5822": "6.072.009c prāptavyā yadi te sītā hantavyaś vca niśācarāḥ",
  "GE09ram_06_u:5823": "6.072.010a raghunandana vakṣyāmi śrūyatāṃ me hitaṃ vacaḥ",
  "GE09ram_06_u:5824": "6.072.010c sādhv ayaṃ yātu saumitrir balena mahatā vṛtaḥ",
  "GE09ram_06_u:5825": "6.072.010e nikumbhilāyāṃ saṃprāpya hantuṃ rāvaṇim āhave",
  "GE09ram_06_u:5826": "6.072.011a dhanurmaṇḍalanirmuktair āśīviṣaviṣopamaiḥ",
  "GE09ram_06_u:5827": "6.072.011c śarair hantuṃ maheṣvāso rāvaṇiṃ samitiṃjayaḥ",
  "GE09ram_06_u:5828": "6.072.012a tena vīreṇa tapasā varadānāt svayambhutaḥ",
  "GE09ram_06_u:5829": "6.072.012c astraṃ brahmaśiraḥ prāptaṃ kāmagāś ca turaṃgamāḥ",
  "GE09ram_06_u:5830": "6.072.013a nikumbhilām asaṃprāptam ahutāgniṃ ca yo ripuḥ",
  "GE09ram_06_u:5831": "6.072.013c tvām ātatāyinaṃ hanyād indraśatro sa te vadhaḥ",
  "GE09ram_06_u:5832": "6.072.013e ity evaṃ vihito rājan vadhas tasyaiva dhīmataḥ",
  "GE09ram_06_u:5833": "6.072.014a vadhāyendrajito rāma taṃ diśasva mahābalam",
  "GE09ram_06_u:5834": "6.072.014c hate tasmin hataṃ viddhi rāvaṇaṃ sasuhṛjjanam",
  "GE09ram_06_u:5835": "6.072.015a vibhīṣaṇavacaḥ śrutva rāmo vākyam athābravīt",
  "GE09ram_06_u:5836": "6.072.015c jānāmi tasya raudrasya māyāṃ satyaparākrama",
  "GE09ram_06_u:5837": "6.072.016a sa hi brahmāstravit prājño mahāmāyo mahābalaḥ",
  "GE09ram_06_u:5838": "6.072.016c karoty asaṃjñān saṃgrāme devān savaruṇān api",
  "GE09ram_06_u:5839": "6.072.017a tasyāntarikṣe carato rathasthasya mahāyaśaḥ",
  "GE09ram_06_u:5840": "6.072.017c na gatir jñāyate vīrasūryasyevābhrasaṃplave",
  "GE09ram_06_u:5841": "6.072.018a rāghavas tu ripor jñātvā māyāvīryaṃ durātmanaḥ",
  "GE09ram_06_u:5842": "6.072.018c lakṣmaṇaṃ kīrtisaṃpannam idaṃ vacanam abravīt",
  "GE09ram_06_u:5843": "6.072.019a yad vānarendrasya balaṃ tena sarveṇa saṃvṛtaḥ",
  "GE09ram_06_u:5844": "6.072.019c hanūmatpramukhaiś caiva yūthapaiḥ sahalakṣmaṇa",
  "GE09ram_06_u:5845": "6.072.020a jāmbavenarkṣapatinā saha sainyena saṃvṛtaḥ",
  "GE09ram_06_u:5846": "6.072.020c jahi taṃ rākṣasasutaṃ māyābalaviśāradam",
  "GE09ram_06_u:5847": "6.072.021a ayaṃ tvāṃ sacivaiḥ sārdhaṃ mahātmā rajanīcaraḥ",
  "GE09ram_06_u:5848": "6.072.021c abhijñas tasya deśasya pṛṣṭhato 'nugamiṣyati",
  "GE09ram_06_u:5849": "6.072.022a rāghavasya vacaḥ śrutvā lakṣmaṇaḥ savibhīṣaṇaḥ",
  "GE09ram_06_u:5850": "6.072.022c jagrāha kārmukaṃ śreṣṭham anyad bhīmaparākramaḥ",
  "GE09ram_06_u:5851": "6.072.023a saṃnaddhaḥ kavacī khaḍgī sa śarī hemacāpadhṛk",
  "GE09ram_06_u:5852": "6.072.023c rāmapādāv upaspṛśya hṛṣṭaḥ saumitrir abravīt",
  "GE09ram_06_u:5853": "6.072.024a adya matkārmukonmukhāḥ śarā nirbhidya rāvaṇim",
  "GE09ram_06_u:5854": "6.072.024c laṅkām abhipatiṣyanti haṃsāḥ puṣkariṇīm iva",
  "GE09ram_06_u:5855": "6.072.025a adyaiva tasya raudrasya śarīraṃ māmakāḥ śarāḥ",
  "GE09ram_06_u:5856": "6.072.025c vidhamiṣyanti hatvā taṃ mahācāpaguṇacyutāḥ",
  "GE09ram_06_u:5857": "6.072.026a sa evam uktvā dyutimān vacanaṃ bhrātur agrataḥ",
  "GE09ram_06_u:5858": "6.072.026c sa rāvaṇivadhākāṅkṣī lakṣmaṇas tvarito yayau",
  "GE09ram_06_u:5859": "6.072.027a so 'bhivādya guroḥ pādau kṛtvā cāpi pradakṣiṇam",
  "GE09ram_06_u:5860": "6.072.027c nikumbhilām abhiyayau caityaṃ rāvaṇipālitam",
  "GE09ram_06_u:5861": "6.072.028a vibhīṣaṇena sahito rājaputraḥ pratāpavān",
  "GE09ram_06_u:5862": "6.072.028c kṛtasvastyayano bhrātrā lakṣmaṇas tvarito yayau",
  "GE09ram_06_u:5863": "6.072.029a vānarāṇāṃ sahasrais tu hanūmān bahubhir vṛtaḥ",
  "GE09ram_06_u:5864": "6.072.029c vibhīṣaṇaḥ sahāmātyas tadā lakṣmaṇam anvagāt",
  "GE09ram_06_u:5865": "6.072.030a mahatā harisainyena savegam abhisaṃvṛtaḥ",
  "GE09ram_06_u:5866": "6.072.030c ṛkṣarājabalaṃ caiva dadarśa pathi viṣṭhitam",
  "GE09ram_06_u:5867": "6.072.031a sa gatvā dūram adhvānaṃ saumitrir mitranandanaḥ",
  "GE09ram_06_u:5868": "6.072.031c rākṣasendrabalaṃ dūrād apaśyad vyūham āsthitam",
  "GE09ram_06_u:5869": "6.072.032a sa saṃprāpya dhanuṣpāṇir māyāyogam ariṃdama",
  "GE09ram_06_u:5870": "6.072.032c tasthau brahmavidhānena vijetuṃ raghunandanaḥ",
  "GE09ram_06_u:5871": "6.072.033a vividham amalaśastrabhāsvaraṃ tad; dhvajagahanaṃ vipulaṃ mahārathaiś ca",
  "GE09ram_06_u:5872": "6.072.033c pratibhayatamam aprameyavegaṃ; timiram iva dviṣatāṃ balaṃ viveśa",
  "GE09ram_06_u:5873": "6.073.001a atha tasyām avasthāyāṃ lakṣmaṇaṃ rāvaṇānujaḥ",
  "GE09ram_06_u:5874": "6.073.001c pareṣām ahitaṃ vākyam arthasādhakam abravīt",
  "GE09ram_06_u:5875": "6.073.002a asyānīkasya mahato bhedane yatalakṣmaṇa",
  "GE09ram_06_u:5876": "6.073.002c rākṣasendrasuto 'py atra bhinne dṛśyo bhaviṣyati",
  "GE09ram_06_u:5877": "6.073.003a sa tvam indrāśaniprakhyaiḥ śarair avakiran parān",
  "GE09ram_06_u:5878": "6.073.003c abhidravāśu yāvad vai naitat karma samāpyate",
  "GE09ram_06_u:5879": "6.073.004a jahi vīradurātmānaṃ māyāparam adhārmikam",
  "GE09ram_06_u:5880": "6.073.004c rāvaṇiṃ krūrakarmāṇaṃ sarvalokabhayāvaham",
  "GE09ram_06_u:5881": "6.073.005a vibhīṣaṇavacaḥ śrutvā lakṣmaṇaḥ śubhalakṣaṇaḥ",
  "GE09ram_06_u:5882": "6.073.005c vavarṣa śaravarṣāṇi rākṣasendrasutaṃ prati",
  "GE09ram_06_u:5883": "6.073.006a ṛkṣāḥ śākhāmṛgāś caiva drumādrivarayodhinaḥ",
  "GE09ram_06_u:5884": "6.073.006c abhyadhāvanta sahitās tad anīkam avasthitam",
  "GE09ram_06_u:5885": "6.073.007a rākṣasāś ca śitair bāṇair asibhiḥ śaktitomaraiḥ",
  "GE09ram_06_u:5886": "6.073.007c udyataiḥ samavartanta kapisainyajighāṃsavaḥ",
  "GE09ram_06_u:5887": "6.073.008a sa saṃprahāras tumulaḥ saṃjajñe kapirakṣasām",
  "GE09ram_06_u:5888": "6.073.008c śabdena mahatā laṅkāṃ nādayan vai samantataḥ",
  "GE09ram_06_u:5889": "6.073.009a śastrair bahuvidhākāraiḥ śitair bāṇaiś ca pādapaiḥ",
  "GE09ram_06_u:5890": "6.073.009c udyatair giriśṛṅgaiś ca ghorair ākāśam āvṛtam",
  "GE09ram_06_u:5891": "6.073.010a te rākṣasā vānareṣu vikṛtānanabāhavaḥ",
  "GE09ram_06_u:5892": "6.073.010c niveśayantaḥ śastrāṇi cakrus te sumahad bhayam",
  "GE09ram_06_u:5893": "6.073.011a tathaiva sakalair vṛkṣair giriśṛṅgaiś ca vānarāḥ",
  "GE09ram_06_u:5894": "6.073.011c abhijaghnur nijaghnuś ca samare rākṣasarṣabhān",
  "GE09ram_06_u:5895": "6.073.012a ṛkṣavānaramukhyaiś ca mahākāyair mahābalaiḥ",
  "GE09ram_06_u:5896": "6.073.012c rakṣasāṃ vadhyamānānāṃ mahad bhayam ajāyata",
  "GE09ram_06_u:5897": "6.073.013a svam anīkaṃ viṣaṇṇaṃ tu śrutvā śatrubhir arditam",
  "GE09ram_06_u:5898": "6.073.013c udatiṣṭhata durdharṣas tat karmaṇy ananuṣṭhite",
  "GE09ram_06_u:5899": "6.073.014a vṛkṣāndhakārān niṣkramya jātakrodhaḥ sa rāvaṇiḥ",
  "GE09ram_06_u:5900": "6.073.014c āruroha rathaṃ sajjaṃ pūrvayuktaṃ sa rākṣasaḥ",
  "GE09ram_06_u:5901": "6.073.015a sa bhīmakārmukaśaraḥ kṛṣṇāñjanacayopamaḥ",
  "GE09ram_06_u:5902": "6.073.015c raktāsyanayanaḥ krūro babhau mṛtyur ivāntakaḥ",
  "GE09ram_06_u:5903": "6.073.016a dṛṣṭvaiva tu rathasthaṃ taṃ paryavartata tad balam",
  "GE09ram_06_u:5904": "6.073.016c rakṣasāṃ bhīmavegānāṃ lakṣmaṇena yuyutsatām",
  "GE09ram_06_u:5905": "6.073.017a tasmin kāle tu hanumān udyamya sudurāsadam",
  "GE09ram_06_u:5906": "6.073.017c dharaṇīdharasaṃkāśī mahāvṛkṣam ariṃdamaḥ",
  "GE09ram_06_u:5907": "6.073.018a sa rākṣasānāṃ tat sainyaṃ kālāgnir iva nirdahan",
  "GE09ram_06_u:5908": "6.073.018c cakāra bahubhir vṛkṣair niḥsaṃjñaṃ yudhi vānaraḥ",
  "GE09ram_06_u:5909": "6.073.019a vidhvaṃsayantaṃ tarasā dṛṣṭvaiva pavanātmajam",
  "GE09ram_06_u:5910": "6.073.019c rākṣasānāṃ sahasrāṇi hanūmantam avākiran",
  "GE09ram_06_u:5911": "6.073.020a śitaśūladharāḥ śūlair asibhiś cāsipāṇayaḥ",
  "GE09ram_06_u:5912": "6.073.020c śaktibhiḥ śaktihastāś ca paṭṭasaiḥ paṭṭasāyudhāḥ",
  "GE09ram_06_u:5913": "6.073.021a parighaiś ca gadābhiś ca kuntaiś ca śubhadarśanaiḥ",
  "GE09ram_06_u:5914": "6.073.021c śataśaś ca śataghnībhir āyasair api mudgaraiḥ",
  "GE09ram_06_u:5915": "6.073.022a ghoraiḥ paraśubhiś caiva bhiṇḍipālaiś ca rākṣasāḥ",
  "GE09ram_06_u:5916": "6.073.022c muṣṭibhir vajravegaiś ca talair aśanisaṃnibhaiḥ",
  "GE09ram_06_u:5917": "6.073.023a abhijaghnuḥ samāsādya samantāt parvatopamam",
  "GE09ram_06_u:5918": "6.073.023c teṣām api ca saṃkruddhaś cakāra kadanaṃ mahat",
  "GE09ram_06_u:5919": "6.073.024a sa dadarśa kapiśreṣṭham acalopamam indrajit",
  "GE09ram_06_u:5920": "6.073.024c sūdayānam amitraghnam amitrān pavanātmajam",
  "GE09ram_06_u:5921": "6.073.025a sa sārathim uvācedaṃ yāhi yatraiṣa vānaraḥ",
  "GE09ram_06_u:5922": "6.073.025c kṣayam eva hi naḥ kuryād rākṣasānām upekṣitaḥ",
  "GE09ram_06_u:5923": "6.073.026a ity uktaḥ sārathis tena yayau yatra sa mārutiḥ",
  "GE09ram_06_u:5924": "6.073.026c vahan paramadurdharṣaṃ sthitam indrajitaṃ rathe",
  "GE09ram_06_u:5925": "6.073.027a so 'bhyupetya śarān khaḍgān paṭṭasāsiparaśvadhān",
  "GE09ram_06_u:5926": "6.073.027c abhyavarṣata durdharṣaḥ kapimūrdhni sa rākṣasaḥ",
  "GE09ram_06_u:5927": "6.073.028a tāni śastrāṇi ghorāṇi pratigṛhya sa mārutiḥ",
  "GE09ram_06_u:5928": "6.073.028c roṣeṇa mahatāviṣo vākyaṃ cedam uvāca ha",
  "GE09ram_06_u:5929": "6.073.029a yudhyasva yadi śūro 'si rāvaṇātmaja durmate",
  "GE09ram_06_u:5930": "6.073.029c vāyuputraṃ samāsādya na jīvan pratiyāsyasi",
  "GE09ram_06_u:5931": "6.073.030a bāhubhyāṃ saṃprayudhyasva yadi me dvandvam āhave",
  "GE09ram_06_u:5932": "6.073.030c vegaṃ sahasva durbuddhe tatas tvaṃ rakṣasāṃ varaḥ",
  "GE09ram_06_u:5933": "6.073.031a hanūmantaṃ jighāṃsantaṃ samudyataśarāsanam",
  "GE09ram_06_u:5934": "6.073.031c rāvaṇātmajam ācaṣṭe lakṣmaṇāya vibhīṣaṇaḥ",
  "GE09ram_06_u:5935": "6.073.032a yas tu vāsavanirjetā rāvaṇasyātmasaṃbhavaḥ",
  "GE09ram_06_u:5936": "6.073.032c sa eṣa ratham āsthāya hanūmantaṃ jighāṃsati",
  "GE09ram_06_u:5937": "6.073.033a tam apratimasaṃsthānaiḥ śaraiḥ śatruvidāraṇaiḥ",
  "GE09ram_06_u:5938": "6.073.033c jīvitāntakarair ghoraiḥ saumitre rāvaṇiṃ jahi",
  "GE09ram_06_u:5939": "6.073.034a ity evam uktas tu tadā mahātmā; vibhīṣaṇenārivibhīṣaṇena",
  "GE09ram_06_u:5940": "6.073.034c dadarśa taṃ parvatasaṃnikāśaṃ; rathasthitaṃ bhīmabalaṃ durāsadam",
  "GE09ram_06_u:5941": "6.074.001a evam uktvā tu saumitriṃ jātaharṣo vibhīṣaṇaḥ",
  "GE09ram_06_u:5942": "6.074.001c dhanuṣpāṇinam ādāya tvaramāṇo jagāma saḥ",
  "GE09ram_06_u:5943": "6.074.002a avidūraṃ tato gatvā praviśya ca mahad vanam",
  "GE09ram_06_u:5944": "6.074.002c darśayām āsa tat karma lakṣmaṇāya vibhīṣaṇaḥ",
  "GE09ram_06_u:5945": "6.074.003a nīlajīmūtasaṃkāśaṃ nyagrodhaṃ bhīmadarśanam",
  "GE09ram_06_u:5946": "6.074.003c tejasvī rāvaṇabhrātā lakṣmaṇāya nyavedayat",
  "GE09ram_06_u:5947": "6.074.004a ihopahāraṃ bhūtānāṃ balavān rāvaṇātajaḥ",
  "GE09ram_06_u:5948": "6.074.004c upahṛtya tataḥ paścāt saṃgrāmam abhivartate",
  "GE09ram_06_u:5949": "6.074.005a adṛśyaḥ sarvabhūtānāṃ tato bhavati rākṣasaḥ",
  "GE09ram_06_u:5950": "6.074.005c nihanti samare śatrūn badhnāti ca śarottamaiḥ",
  "GE09ram_06_u:5951": "6.074.006a tam apraviṣṭaṃ nyagrodhaṃ balinaṃ rāvaṇātmajam",
  "GE09ram_06_u:5952": "6.074.006c vidhvaṃsaya śarais tīkṣṇaiḥ sarathaṃ sāśvasārathim",
  "GE09ram_06_u:5953": "6.074.007a tathety uktvā mahātejāḥ saumitrir mitranandanaḥ",
  "GE09ram_06_u:5954": "6.074.007c babhūvāvasthitas tatra citraṃ visphārayan dhanuḥ",
  "GE09ram_06_u:5955": "6.074.008a sa rathenāgnivarṇena balavān rāvaṇātmajaḥ",
  "GE09ram_06_u:5956": "6.074.008c indrajit kavacī khaḍgī sadhvajaḥ pratyadṛśyata",
  "GE09ram_06_u:5957": "6.074.009a tam uvāca mahātejāḥ paulastyam aparājitam",
  "GE09ram_06_u:5958": "6.074.009c samāhvaye tvāṃ samare samyag yuddhaṃ prayaccha me",
  "GE09ram_06_u:5959": "6.074.010a evam ukto mahātejā manasvī rāvaṇātmajaḥ",
  "GE09ram_06_u:5960": "6.074.010c abravīt paruṣaṃ vākyaṃ tatra dṛṣṭvā vibhīṣaṇam",
  "GE09ram_06_u:5961": "6.074.011a iha tvaṃ jātasaṃvṛddhaḥ sākṣād bhrātā pitur mama",
  "GE09ram_06_u:5962": "6.074.011c kathaṃ druhyasi putrasya pitṛvyo mama rākṣasa",
  "GE09ram_06_u:5963": "6.074.012a na jñātitvaṃ na sauhārdaṃ na jātis tava durmate",
  "GE09ram_06_u:5964": "6.074.012c pramāṇaṃ na ca sodaryaṃ na dharmo dharmadūṣaṇa",
  "GE09ram_06_u:5965": "6.074.013a śocyas tvam asi durbuddhe nindanīyaś ca sādhubhiḥ",
  "GE09ram_06_u:5966": "6.074.013c yas tvaṃ svajanam utsṛjya parabhṛtyatvam āgataḥ",
  "GE09ram_06_u:5967": "6.074.014a naitac chithilayā buddhyā tvaṃ vetsi mahad antaram",
  "GE09ram_06_u:5968": "6.074.014c kva ca svajanasaṃvāsaḥ kva ca nīcaparāśrayaḥ",
  "GE09ram_06_u:5969": "6.074.015a guṇavān vā parajanaḥ svajano nirguṇo 'pi vā",
  "GE09ram_06_u:5970": "6.074.015c nirguṇaḥ svajanaḥ śreyān yaḥ paraḥ para eva saḥ",
  "GE09ram_06_u:5971": "6.074.016a niranukrośatā ceyaṃ yādṛśī te niśācara",
  "GE09ram_06_u:5972": "6.074.016c svajanena tvayā śakyaṃ paruṣaṃ rāvaṇānuja",
  "GE09ram_06_u:5973": "6.074.017a ity ukto bhrātṛputreṇa pratyuvāca vibhīṣaṇaḥ",
  "GE09ram_06_u:5974": "6.074.017c ajānann iva macchīlaṃ kiṃ rākṣasa vikatthase",
  "GE09ram_06_u:5975": "6.074.018a rākṣasendrasutāsādho pāruṣyaṃ tyaja gauravāt",
  "GE09ram_06_u:5976": "6.074.018c kule yady apy ahaṃ jāto rakṣasāṃ krūrakarmaṇām",
  "GE09ram_06_u:5977": "6.074.018e guṇo 'yaṃ prathamo nṝṇāṃ tan me śīlam arākṣasaṃ",
  "GE09ram_06_u:5978": "6.074.019a na rame dāruṇenāhaṃ na cādharmeṇa vai rame",
  "GE09ram_06_u:5979": "6.074.019c bhrātrā viṣamaśīlena kathaṃ bhrātā nirasyate",
  "GE09ram_06_u:5980": "6.074.020a parasvānāṃ ca haraṇaṃ paradārābhimarśanam",
  "GE09ram_06_u:5981": "6.074.020c suhṛdām atiśaṅkāṃ ca trayo doṣāḥ kṣayāvahāḥ",
  "GE09ram_06_u:5982": "6.074.021a maharṣīṇāṃ vadho ghoraḥ sarvadevaiś ca vigrahaḥ",
  "GE09ram_06_u:5983": "6.074.021c abhimānaś ca kopaś ca vairitvaṃ pratikūlatā",
  "GE09ram_06_u:5984": "6.074.022a ete doṣā mama bhrātur jīvitaiśvaryanāśanāḥ",
  "GE09ram_06_u:5985": "6.074.022c guṇān pracchādayām āsuḥ parvatān iva toyadāḥ",
  "GE09ram_06_u:5986": "6.074.023a doṣair etaiḥ parityakto mayā bhrātā pitā tava",
  "GE09ram_06_u:5987": "6.074.023c neyam asti purī laṅkā na ca tvaṃ na ca te pitā",
  "GE09ram_06_u:5988": "6.074.024a atimānī ca bālaś ca durvinītaś ca rākṣasa",
  "GE09ram_06_u:5989": "6.074.024c baddhas tvaṃ kālapāśena brūhi māṃ yad yad icchasi",
  "GE09ram_06_u:5990": "6.074.025a adya te vyasanaṃ prāptaṃ kim iha tvaṃ tu vakṣyasi",
  "GE09ram_06_u:5991": "6.074.025c praveṣṭuṃ na tvayā śakyo nyagrodho rākṣasādhama",
  "GE09ram_06_u:5992": "6.074.026a dharṣayitvā tu kākutsthau na śakyaṃ jīvituṃ tvayā",
  "GE09ram_06_u:5993": "6.074.026c yudhyasva naradevena lakṣmaṇena raṇe saha",
  "GE09ram_06_u:5994": "6.074.026e hatas tvaṃ devatā kāryaṃ kariṣyasi yamakṣaye",
  "GE09ram_06_u:5995": "6.074.027a nidarśayasvātmabalaṃ samudyataṃ; kuruṣva sarvāyudhasāyakavyayam",
  "GE09ram_06_u:5996": "6.074.027c na lakṣmaṇasyaitya hi bāṇagocaraṃ; tvam adya jīvan sabalo gamiṣyasi",
  "GE09ram_06_u:5997": "6.075.001a vibhīṣaṇa vacaḥ śrutvā rāvaṇiḥ krodhamūrchitaḥ",
  "GE09ram_06_u:5998": "6.075.001c abravīt paruṣaṃ vākyaṃ vegenābhyutpapāta ha",
  "GE09ram_06_u:5999": "6.075.002a udyatāyudhanistriṃśo rathe tu samalaṃkṛte",
  "GE09ram_06_u:6000": "6.075.002c kālāśvayukte mahati sthitaḥ kālāntakopamaḥ",
  "GE09ram_06_u:6001": "6.075.003a mahāpramāṇam udyamya vipulaṃ vegavad dṛḍham",
  "GE09ram_06_u:6002": "6.075.003c dhanur bhīmaṃ parāmṛśya śarāṃś cāmitranāśanān",
  "GE09ram_06_u:6003": "6.075.004a uvācainaṃ samārabdhaḥ saumitriṃ savibhīṣaṇam",
  "GE09ram_06_u:6004": "6.075.004c tāṃś ca vānaraśārdūlān paśyadhvaṃ me parākramam",
  "GE09ram_06_u:6005": "6.075.005a adya matkārmukotsṛṣṭaṃ śaravarṣaṃ durāsadam",
  "GE09ram_06_u:6006": "6.075.005c muktaṃ varṣam ivākāśe vārayiṣyatha saṃyuge",
  "GE09ram_06_u:6007": "6.075.006a adya vo māmakā bāṇā mahākārmukaniḥsṛtāḥ",
  "GE09ram_06_u:6008": "6.075.006c vidhamiṣyanti gātrāṇi tūlarāśim ivānalaḥ",
  "GE09ram_06_u:6009": "6.075.007a tīkṣṇasāyakanirbhinnāñ śūlaśaktyṛṣṭitomaraiḥ",
  "GE09ram_06_u:6010": "6.075.007c adya vo gamayiṣyāmi sarvān eva yamakṣayam",
  "GE09ram_06_u:6011": "6.075.008a kṣipataḥ śaravarṣāṇi kṣiprahastasya me yudhi",
  "GE09ram_06_u:6012": "6.075.008c jīmūtasyeva nadataḥ kaḥ sthāsyati mamāgrataḥ",
  "GE09ram_06_u:6013": "6.075.009a tac chrutvā rākṣasendrasya garjitaṃ lakṣmaṇas tadā",
  "GE09ram_06_u:6014": "6.075.009c abhītavadanaḥ kruddho rāvaṇiṃ vākyam abravīt",
  "GE09ram_06_u:6015": "6.075.010a uktaś ca durgamaḥ pāraḥ kāryāṇāṃ rākṣasa tvayā",
  "GE09ram_06_u:6016": "6.075.010c kāryāṇāṃ karmaṇā pāraṃ yo gacchati sa buddhimān",
  "GE09ram_06_u:6017": "6.075.011a sa tvam arthasya hīnārtho duravāpasya kena cit",
  "GE09ram_06_u:6018": "6.075.011c vaco vyāhṛtya jānīṣe kṛtārtho 'smīti durmate",
  "GE09ram_06_u:6019": "6.075.012a antardhānagatenājau yas tvayācaritas tadā",
  "GE09ram_06_u:6020": "6.075.012c taskarācarito mārgo naiṣa vīraniṣevitaḥ",
  "GE09ram_06_u:6021": "6.075.013a yathā bāṇapathaṃ prāpya sthito 'haṃ tava rākṣasa",
  "GE09ram_06_u:6022": "6.075.013c darśayasvādya tat tejo vācā tvaṃ kiṃ vikatthase",
  "GE09ram_06_u:6023": "6.075.014a evam ukto dhanur bhīmaṃ parāmṛśya mahābalaḥ",
  "GE09ram_06_u:6024": "6.075.014c sasarje niśitān bāṇān indrajit samijiṃjaya",
  "GE09ram_06_u:6025": "6.075.015a te nisṛṣṭā mahāvegāḥ śarāḥ sarpaviṣopamāḥ",
  "GE09ram_06_u:6026": "6.075.015c saṃprāpya lakṣmaṇaṃ petuḥ śvasanta iva pannagāḥ",
  "GE09ram_06_u:6027": "6.075.016a śarair atimahāvegair vegavān rāvaṇātmajaḥ",
  "GE09ram_06_u:6028": "6.075.016c saumitrim indrajid yuddhe vivyādha śubhalakṣaṇam",
  "GE09ram_06_u:6029": "6.075.017a sa śarair atividdhāṅgo rudhireṇa samukṣitaḥ",
  "GE09ram_06_u:6030": "6.075.017c śuśubhe lakṣmaṇaḥ śrīmān vidhūma iva pāvakaḥ",
  "GE09ram_06_u:6031": "6.075.018a indrajit tv ātmanaḥ karma prasamīkṣyādhigamya ca",
  "GE09ram_06_u:6032": "6.075.018c vinadya sumahānādam idaṃ vacanam abravīt",
  "GE09ram_06_u:6033": "6.075.019a patriṇaḥ śitadhārās te śarā matkārmukacyutāḥ",
  "GE09ram_06_u:6034": "6.075.019c ādāsyante 'dya saumitre jīvitaṃ jīvitāntagāḥ",
  "GE09ram_06_u:6035": "6.075.020a adya gomāyusaṃghāś ca śyenasaṃghāś ca lakṣmaṇa",
  "GE09ram_06_u:6036": "6.075.020c gṛdhrāś ca nipatantu tvāṃ gatāsuṃ nihataṃ mayā",
  "GE09ram_06_u:6037": "6.075.021a kṣatrabandhuḥ sadānāryo rāmaḥ paramadurmatiḥ",
  "GE09ram_06_u:6038": "6.075.021c bhaktaṃ bhrātaram adyaiva tvāṃ drakṣyati mayā hatam",
  "GE09ram_06_u:6039": "6.075.022a viśastakavacaṃ bhūmau vyapaviddhaśarāsanam",
  "GE09ram_06_u:6040": "6.075.022c hṛtottamāṅgaṃ saumitre tvām adya nihataṃ mayā",
  "GE09ram_06_u:6041": "6.075.023a iti bruvāṇaṃ saṃrabdhaṃ paruṣaṃ rāvaṇātmajam",
  "GE09ram_06_u:6042": "6.075.023c hetumadvākyam atyarthaṃ lakṣmaṇaḥ pratyuvāca ha",
  "GE09ram_06_u:6043": "6.075.024a akṛtvā katthase karma kimartham iha rākṣasa",
  "GE09ram_06_u:6044": "6.075.024c kuru tat karma yenāhaṃ śraddadhyāṃ tava katthanam",
  "GE09ram_06_u:6045": "6.075.025a anuktvā paruṣaṃ vākyaṃ kiṃ cid apy anavakṣipan",
  "GE09ram_06_u:6046": "6.075.025c avikatthan vadhiṣyāmi tvāṃ paśya puruṣādana",
  "GE09ram_06_u:6047": "6.075.026a ity uktvā pañcanārācān ākarṇāpūritāñ śarān",
  "GE09ram_06_u:6048": "6.075.026c nicakhāna mahāvegāṃl lakṣmaṇo rākṣasorasi",
  "GE09ram_06_u:6049": "6.075.027a sa śarair āhatas tena saroṣo rāvaṇātmajaḥ",
  "GE09ram_06_u:6050": "6.075.027c suprayuktais tribhir bāṇaiḥ prativivyādha lakṣmaṇam",
  "GE09ram_06_u:6051": "6.075.028a sa babhūva mahābhīmo nararākṣasasiṃhayoḥ",
  "GE09ram_06_u:6052": "6.075.028c vimardas tumulo yuddhe parasparavadhaiṣiṇoḥ",
  "GE09ram_06_u:6053": "6.075.029a ubhau hi balasaṃpannāv ubhau vikramaśālinau",
  "GE09ram_06_u:6054": "6.075.029c ubhāv api suvikrāntau sarvaśastrāstrakovidau",
  "GE09ram_06_u:6055": "6.075.030a ubhau paramadurjeyāv atulyabalatejasau",
  "GE09ram_06_u:6056": "6.075.030c yuyudhāte mahāvīrau grahāv iva nabho gatau",
  "GE09ram_06_u:6057": "6.075.031a balavṛtrāv iva hi tau yudhi vai duṣpradharṣaṇau",
  "GE09ram_06_u:6058": "6.075.031c yuyudhāte mahātmānau tadā kesariṇāv iva",
  "GE09ram_06_u:6059": "6.075.032a bahūn avasṛjantau hi mārgaṇaughān avasthitau",
  "GE09ram_06_u:6060": "6.075.032c nararākṣasasiṃhau tau prahṛṣṭāv abhyayudhyatām",
  "GE09ram_06_u:6061": "6.075.033a susaṃprahṛṣṭau nararākṣasottamau; jayaiṣiṇau mārgaṇacāpadhāriṇau",
  "GE09ram_06_u:6062": "6.075.033c parasparaṃ tau pravavarṣatur bhṛśaṃ; śaraughavarṣeṇa balāhakāv iva",
  "GE09ram_06_u:6063": "6.076.001a tataḥ śaraṃ dāśarathiḥ saṃdhāyāmitrakarśanaḥ",
  "GE09ram_06_u:6064": "6.076.001c sasarja rākṣasendrāya kruddhaḥ sarpa iva śvasan",
  "GE09ram_06_u:6065": "6.076.002a tasya jyātalanirghoṣaṃ sa śrutvā rāvaṇātmajaḥ",
  "GE09ram_06_u:6066": "6.076.002c vivarṇavadano bhūtvā lakṣmaṇaṃ samudaikṣata",
  "GE09ram_06_u:6067": "6.076.003a taṃ viṣaṇṇamukhaṃ dṛṣṭvā rākṣasaṃ rāvaṇātmajam",
  "GE09ram_06_u:6068": "6.076.003c saumitriṃ yuddhasaṃsaktaṃ pratyuvāca vibhīṣaṇaḥ",
  "GE09ram_06_u:6069": "6.076.004a nimittāny anupaśyāmi yāny asmin rāvaṇātmaje",
  "GE09ram_06_u:6070": "6.076.004c tvara tena mahābāho bhagna eṣa na saṃśayaḥ",
  "GE09ram_06_u:6071": "6.076.005a tataḥ saṃdhāya saumitriḥ śarān agniśikhopamān",
  "GE09ram_06_u:6072": "6.076.005c mumoca niśitāṃs tasmai sarvān iva viṣolbaṇān",
  "GE09ram_06_u:6073": "6.076.006a śakrāśanisamasparśair lakṣmaṇenāhataḥ śaraiḥ",
  "GE09ram_06_u:6074": "6.076.006c muhūrtam abhavan mūḍhaḥ sarvasaṃkṣubhitendriyaḥ",
  "GE09ram_06_u:6075": "6.076.007a upalabhya muhūrtena saṃjñāṃ pratyāgatendriyaḥ",
  "GE09ram_06_u:6076": "6.076.007c dadarśāvasthitaṃ vīraṃ vīro daśarathātmajam",
  "GE09ram_06_u:6077": "6.076.008a so 'bhicakrāma saumitriṃ roṣāt saṃraktalocanaḥ",
  "GE09ram_06_u:6078": "6.076.008c abravīc cainam āsādya punaḥ sa paruṣaṃ vacaḥ",
  "GE09ram_06_u:6079": "6.076.009a kiṃ na smarasi tad yuddhe prathame matparākramam",
  "GE09ram_06_u:6080": "6.076.009c nibaddhas tvaṃ saha bhrātrā yadā yudhi viceṣṭase",
  "GE09ram_06_u:6081": "6.076.010a yuvā khalu mahāyuddhe śakrāśanisamaiḥ śaraiḥ",
  "GE09ram_06_u:6082": "6.076.010c śāyinau prathamaṃ bhūmau visaṃjñau sapuraḥsarau",
  "GE09ram_06_u:6083": "6.076.011a smṛtir vā nāsti te manye vyaktaṃ vā yamasādanam",
  "GE09ram_06_u:6084": "6.076.011c gantum icchasi yasmāt tvaṃ māṃ dharṣayitum icchasi",
  "GE09ram_06_u:6085": "6.076.012a yadi te prathame yuddhe na dṛṣṭo matparākramaḥ",
  "GE09ram_06_u:6086": "6.076.012c adya tvāṃ darśayiṣyāmi tiṣṭhedānīṃ vyavasthitaḥ",
  "GE09ram_06_u:6087": "6.076.013a ity uktvā saptabhir bāṇair abhivivyādha lakṣmaṇam",
  "GE09ram_06_u:6088": "6.076.013c daśabhiś ca hanūmantaṃ tīkṣṇadhāraiḥ śarottamaiḥ",
  "GE09ram_06_u:6089": "6.076.014a tataḥ śaraśatenaiva suprayuktena vīryavān",
  "GE09ram_06_u:6090": "6.076.014c krodhād dviguṇasaṃrabdho nirbibheda vibhīṣaṇam",
  "GE09ram_06_u:6091": "6.076.015a tad dṛṣṭvendrajitaḥ karma kṛtaṃ rāmānujas tadā",
  "GE09ram_06_u:6092": "6.076.015c acintayitvā prahasan naitat kiṃ cid iti bruvan",
  "GE09ram_06_u:6093": "6.076.016a mumoca sa śarān ghorān saṃgṛhya narapuṃgavaḥ",
  "GE09ram_06_u:6094": "6.076.016c abhītavadanaḥ kruddho rāvaṇiṃ lakṣmaṇo yudhi",
  "GE09ram_06_u:6095": "6.076.017a naivaṃ raṇagataḥ śūrāḥ praharanti niśācara",
  "GE09ram_06_u:6096": "6.076.017c laghavaś cālpavīryāś ca sukhā hīme śarās tava",
  "GE09ram_06_u:6097": "6.076.018a naivaṃ śūrās tu yudhyante samare jayakāṅkṣiṇaḥ",
  "GE09ram_06_u:6098": "6.076.018c ity evaṃ taṃ bruvāṇas tu śaravarṣair avākirat",
  "GE09ram_06_u:6099": "6.076.019a tasya bāṇais tu vidhvastaṃ kavacaṃ hemabhūṣitam",
  "GE09ram_06_u:6100": "6.076.019c vyaśīryata rathopasthe tārājālam ivāmbarāt",
  "GE09ram_06_u:6101": "6.076.020a vidhūtavarmā nārācair babhūva sa kṛtavraṇaḥ",
  "GE09ram_06_u:6102": "6.076.020c indrajit samare śūraḥ prarūḍha iva sānumān",
  "GE09ram_06_u:6103": "6.076.021a abhīkṣṇaṃ niśvasantau hi yudhyetāṃ tumulaṃ yudhi",
  "GE09ram_06_u:6104": "6.076.021c śarasaṃkṛttasarvāṅgo sarvato rudhirokṣitau",
  "GE09ram_06_u:6105": "6.076.022a astrāṇy astravidāṃ śreṣṭhau darśayantau punaḥ punaḥ",
  "GE09ram_06_u:6106": "6.076.022c śarān uccāvacākārān antarikṣe babandhatuḥ",
  "GE09ram_06_u:6107": "6.076.023a vyapetadoṣam asyantau laghucitraṃ ca suṣṭhu ca",
  "GE09ram_06_u:6108": "6.076.023c ubhau tu tumulaṃ ghoraṃ cakratur nararākṣasau",
  "GE09ram_06_u:6109": "6.076.024a tayoḥ pṛthakpṛthag bhīmaḥ śuśruve talanisvanaḥ",
  "GE09ram_06_u:6110": "6.076.024c sughorayor niṣṭanator gagane meghayor iva",
  "GE09ram_06_u:6111": "6.076.025a te gātrayor nipatitā rukmapuṅkhāḥ śarā yudhi",
  "GE09ram_06_u:6112": "6.076.025c asṛgdigdhā viniṣpetur viviśur dharaṇītalam",
  "GE09ram_06_u:6113": "6.076.026a anyaiḥ suniśitaiḥ śastrair ākāśe saṃjaghaṭṭire",
  "GE09ram_06_u:6114": "6.076.026c babhañjuś cicchiduś cāpi tayor bāṇāḥ sahasraśaḥ",
  "GE09ram_06_u:6115": "6.076.027a sa babhūva raṇe ghoras tayor bāṇamayaś cayaḥ",
  "GE09ram_06_u:6116": "6.076.027c agnibhyām iva dīptābhyāṃ satre kuśamayaś cayaḥ",
  "GE09ram_06_u:6117": "6.076.028a tayoḥ kṛtavraṇau dehau śuśubhāte mahātmanoḥ",
  "GE09ram_06_u:6118": "6.076.028c sapuṣpāv iva niṣpatrau vane śālmalikuṃśukau",
  "GE09ram_06_u:6119": "6.076.029a cakratus tumulaṃ ghoraṃ saṃnipātaṃ muhur muhuḥ",
  "GE09ram_06_u:6120": "6.076.029c indrajil lakṣmaṇaś caiva parasparajayaiṣiṇau",
  "GE09ram_06_u:6121": "6.076.030a lakṣmaṇo rāvaṇiṃ yuddhe rāvaṇiś cāpi lakṣmaṇam",
  "GE09ram_06_u:6122": "6.076.030c anyonyaṃ tāv abhighnantau na śramaṃ pratyapadyatām",
  "GE09ram_06_u:6123": "6.076.031a bāṇajālaiḥ śarīrasthair avagāḍhais tarasvinau",
  "GE09ram_06_u:6124": "6.076.031c śuśubhāte mahāvīrau virūḍhāv iva parvatau",
  "GE09ram_06_u:6125": "6.076.032a tayo rudhirasiktāni saṃvṛtāni śarair bhṛśam",
  "GE09ram_06_u:6126": "6.076.032c babhrājuḥ sarvagātrāṇi jvalanta iva pāvakāḥ",
  "GE09ram_06_u:6127": "6.076.033a tayor atha mahān kālo vyatīyād yudhyamānayoḥ",
  "GE09ram_06_u:6128": "6.076.033c na ca tau yuddhavaimukhyaṃ śramaṃ vāpy upajagmatuḥ",
  "GE09ram_06_u:6129": "6.076.034a atha samarapariśramaṃ nihantuṃ; samaramukheṣv ajitasya lakṣmaṇasya",
  "GE09ram_06_u:6130": "6.076.034c priyahitam upapādayan mahaujāḥ; samaram upetya vibhīṣaṇo 'vatasthe",
  "GE09ram_06_u:6131": "6.077.001a yudhyamānau tu tau dṛṣṭvā prasaktau nararākṣasau",
  "GE09ram_06_u:6132": "6.077.001c śūraḥ sa rāvaṇabhrātā tasthau saṃgrāmamūrdhani",
  "GE09ram_06_u:6133": "6.077.002a tato visphārayām āsa mahad dhanur avasthitaḥ",
  "GE09ram_06_u:6134": "6.077.002c utsasarja ca tīkṣṇāgrān rākṣaseṣu mahāśarān",
  "GE09ram_06_u:6135": "6.077.003a te śarāḥ śikhisaṃkāśā nipatantaḥ samāhitāḥ",
  "GE09ram_06_u:6136": "6.077.003c rākṣasān dārayām āsur vajrā iva mahāgirīn",
  "GE09ram_06_u:6137": "6.077.004a vibhīṣaṇasyānucarās te 'pi śūlāsipaṭṭasaiḥ",
  "GE09ram_06_u:6138": "6.077.004c ciccheduḥ samare vīrān rākṣasān rākṣasottamāḥ",
  "GE09ram_06_u:6139": "6.077.005a rākṣasais taiḥ parivṛtaḥ sa tadā tu vibhīṣaṇaḥ",
  "GE09ram_06_u:6140": "6.077.005c babhau madhye prahṛṣṭānāṃ kalabhānām iva dvipaḥ",
  "GE09ram_06_u:6141": "6.077.006a tataḥ saṃcodayāno vai harīn rakṣoraṇapriyān",
  "GE09ram_06_u:6142": "6.077.006c uvāca vacanaṃ kāle kālajño rakṣasāṃ varaḥ",
  "GE09ram_06_u:6143": "6.077.007a eko 'yaṃ rākṣasendrasya parāyaṇam iva sthitaḥ",
  "GE09ram_06_u:6144": "6.077.007c etac cheṣaṃ balaṃ tasya kiṃ tiṣṭhata harīśvarāḥ",
  "GE09ram_06_u:6145": "6.077.008a asmin vinihate pāpe rākṣase raṇamūrdhani",
  "GE09ram_06_u:6146": "6.077.008c rāvaṇaṃ varjayitvā tu śeṣam asya balaṃ hatam",
  "GE09ram_06_u:6147": "6.077.009a prahasto nihato vīro nikumbhaś ca mahābalaḥ",
  "GE09ram_06_u:6148": "6.077.009c kumbhakarṇaś ca kumbhaś ca dhūmrākṣaś ca niśācaraḥ",
  "GE09ram_06_u:6149": "6.077.010a akampanaḥ supārśvaś ca cakramālī ca rākṣasaḥ",
  "GE09ram_06_u:6150": "6.077.010c kampanaḥ sattvavantaś ca devāntakanarāntakau",
  "GE09ram_06_u:6151": "6.077.011a etān nihatyātibalān bahūn rākṣasasattamān",
  "GE09ram_06_u:6152": "6.077.011c bāhubhyāṃ sāgaraṃ tīrtvā laṅghyatāṃ goṣpadaṃ laghu",
  "GE09ram_06_u:6153": "6.077.012a etāvad iha śeṣaṃ vo jetavyam iha vānarāḥ",
  "GE09ram_06_u:6154": "6.077.012c hatāḥ sarve samāgamya rākṣasā baladarpitāḥ",
  "GE09ram_06_u:6155": "6.077.013a ayuktaṃ nidhanaṃ kartuṃ putrasya janitur mama",
  "GE09ram_06_u:6156": "6.077.013c ghṛṇām apāsya rāmārthe nihanyāṃ bhrātur ātmajam",
  "GE09ram_06_u:6157": "6.077.014a hantukāmasya me bāṣpaṃ cakśuś caiva nirudhyate",
  "GE09ram_06_u:6158": "6.077.014c tad evaiṣa mahābāhur lakṣmaṇaḥ śamayiṣyati",
  "GE09ram_06_u:6159": "6.077.014e vānarā ghnantuṃ saṃbhūya bhṛtyān asya samīpagān",
  "GE09ram_06_u:6160": "6.077.015a iti tenātiyaśasā rākṣasenābhicoditāḥ",
  "GE09ram_06_u:6161": "6.077.015c vānarendrā jahṛṣire lāṅgalāni ca vivyadhuḥ",
  "GE09ram_06_u:6162": "6.077.016a tatas te kapiśārdūlāḥ kṣveḍantaś ca muhur muhuḥ",
  "GE09ram_06_u:6163": "6.077.016c mumucur vividhān nādān meghān dṛṣṭveva barhiṇaḥ",
  "GE09ram_06_u:6164": "6.077.017a jāmbavān api taiḥ sarvaiḥ svayūthair abhisaṃvṛtaḥ",
  "GE09ram_06_u:6165": "6.077.017c aśmabhis tāḍayām āsa nakhair dantaiś ca rākṣasān",
  "GE09ram_06_u:6166": "6.077.018a nighnantam ṛkṣādhipatiṃ rākṣasās te mahābalāḥ",
  "GE09ram_06_u:6167": "6.077.018c parivavrur bhayaṃ tyaktvā tam anekavidhāyudhāḥ",
  "GE09ram_06_u:6168": "6.077.019a śaraiḥ paraśubhis tīkṣṇaiḥ paṭṭasair yaṣṭitomaraiḥ",
  "GE09ram_06_u:6169": "6.077.019c jāmbavantaṃ mṛdhe jaghnur nighnantaṃ rākṣasīṃ camūm",
  "GE09ram_06_u:6170": "6.077.020a sa saṃprahāras tumulaḥ saṃjajñe kapirākṣasām",
  "GE09ram_06_u:6171": "6.077.020c devāsurāṇāṃ kruddhānāṃ yathā bhīmo mahāsvanaḥ",
  "GE09ram_06_u:6172": "6.077.021a hanūmān api saṃkruddhaḥ sālam utpāṭya parvatāt",
  "GE09ram_06_u:6173": "6.077.021c rakṣasāṃ kadanaṃ cakre samāsādya sahasraśaḥ",
  "GE09ram_06_u:6174": "6.077.022a sa dattvā tumulaṃ yuddhaṃ pitṛvyasyendrajid yudhi",
  "GE09ram_06_u:6175": "6.077.022c lakṣmaṇaṃ paravīraghnaṃ punar evābhyadhāvata",
  "GE09ram_06_u:6176": "6.077.023a tau prayuddhau tadā vīrau mṛdhe lakṣmaṇarākṣasau",
  "GE09ram_06_u:6177": "6.077.023c śaraughān abhivarṣantau jaghnatus tau parasparam",
  "GE09ram_06_u:6178": "6.077.024a abhīkṣṇam antardadhatuḥ śarajālair mahābalau",
  "GE09ram_06_u:6179": "6.077.024c candrādityāv ivoṣṇānte yathā meghais tarasvinau",
  "GE09ram_06_u:6180": "6.077.025a na hy ādānaṃ na saṃdhānaṃ dhanuṣo vā parigrahaḥ",
  "GE09ram_06_u:6181": "6.077.025c na vipramokṣo bāṇānāṃ na vikarṣo na vigrahaḥ",
  "GE09ram_06_u:6182": "6.077.026a na muṣṭipratisaṃdhānaṃ na lakṣyapratipādanam",
  "GE09ram_06_u:6183": "6.077.026c adṛśyata tayos tatra yudhyatoḥ pāṇilāghavāt",
  "GE09ram_06_u:6184": "6.077.027a cāpavegapramuktaiś ca bāṇajālaiḥ samantataḥ",
  "GE09ram_06_u:6185": "6.077.027c antarikṣe 'bhisaṃchanne na rūpāṇi cakāśire",
  "GE09ram_06_u:6186": "6.077.027e tamasā pihitaṃ sarvam āsīd bhīmataraṃ mahat",
  "GE09ram_06_u:6187": "6.077.028a na tadānīiṃ vavau vāyur na jajvāla ca pāvakaḥ",
  "GE09ram_06_u:6188": "6.077.028c svastyas tu lokebhya iti jajalpaś ca maharṣayaḥ",
  "GE09ram_06_u:6189": "6.077.028e saṃpetuś cātra saṃprāptā gandharvāḥ saha cāraṇaiḥ",
  "GE09ram_06_u:6190": "6.077.029a atha rākṣasasiṃhasya kṛṣṇān kanakabhūṣaṇān",
  "GE09ram_06_u:6191": "6.077.029c śaraiś caturbhiḥ saumitrir vivyādha caturo hayān",
  "GE09ram_06_u:6192": "6.077.030a tato 'pareṇa bhallena sūtasya vicariṣyataḥ",
  "GE09ram_06_u:6193": "6.077.030c lāghavād rāghavaḥ śrīmāñ śiraḥ kāyād apāharat",
  "GE09ram_06_u:6194": "6.077.031a nihataṃ sārathiṃ dṛṣṭvā samare rāvaṇātmajaḥ",
  "GE09ram_06_u:6195": "6.077.031c prajahau samaroddharṣaṃ viṣaṇṇaḥ sa babhūva ha",
  "GE09ram_06_u:6196": "6.077.032a viṣaṇṇavadanaṃ dṛṣṭvā rākṣasaṃ hariyūthapāḥ",
  "GE09ram_06_u:6197": "6.077.032c tataḥ paramasaṃhṛṣṭo lakṣmaṇaṃ cābhyapūjayan",
  "GE09ram_06_u:6198": "6.077.033a tataḥ pramāthī śarabho rabhaso gandhamādanaḥ",
  "GE09ram_06_u:6199": "6.077.033c amṛṣyamāṇāś catvāraś cakrur vegaṃ harīśvarāḥ",
  "GE09ram_06_u:6200": "6.077.034a te cāsya hayamukhyeṣu tūrṇam utpatya vānarāḥ",
  "GE09ram_06_u:6201": "6.077.034c caturṣu sumahāvīryā nipetur bhīmavikramāḥ",
  "GE09ram_06_u:6202": "6.077.035a teṣām adhiṣṭhitānāṃ tair vānaraiḥ parvatopamaiḥ",
  "GE09ram_06_u:6203": "6.077.035c mukhebhyo rudhiraṃ vyaktaṃ hayānāṃ samavartata",
  "GE09ram_06_u:6204": "6.077.036a te nihatya hayāṃs tasya pramathya ca mahāratham",
  "GE09ram_06_u:6205": "6.077.036c punar utpatya vegena tasthur lakṣmaṇapārśvataḥ",
  "GE09ram_06_u:6206": "6.077.037a sa hatāśvād avaplutya rathān mathitasāratheḥ",
  "GE09ram_06_u:6207": "6.077.037c śaravarṣeṇa saumitrim abhyadhāvata rāvaṇiḥ",
  "GE09ram_06_u:6208": "6.077.038a tato mahendrapratimaṃh sa lakṣmaṇaḥ; padātinaṃ taṃ niśitaiḥ śarottamaiḥ",
  "GE09ram_06_u:6209": "6.077.038c sṛjantam ādau niśitāñ śarottamān; bhṛśaṃ tadā bāṇagaṇair nyavārayat",
  "GE09ram_06_u:6210": "6.078.001a sa hatāśvo mahātejā bhūmau tiṣṭhan niśācaraḥ",
  "GE09ram_06_u:6211": "6.078.001c indrajit paramakruddhaḥ saṃprajajvāla tejasā",
  "GE09ram_06_u:6212": "6.078.002a tau dhanvinau jighāṃsantāv anyonyam iṣubhir bhṛśam",
  "GE09ram_06_u:6213": "6.078.002c vijayenābhiniṣkrāntau vane gajavṛṣāv iva",
  "GE09ram_06_u:6214": "6.078.003a nibarhayantaś cānyonyaṃ te rākṣasavanaukasaḥ",
  "GE09ram_06_u:6215": "6.078.003c bhartāraṃ na jahur yuddhe saṃpatantas tatas tataḥ",
  "GE09ram_06_u:6216": "6.078.004a sa lakṣmaṇaṃ samuddiśya paraṃ lāghavam āsthitaḥ",
  "GE09ram_06_u:6217": "6.078.004c vavarṣa śaravarṣāṇi varṣāṇīva puraṃdaraḥ",
  "GE09ram_06_u:6218": "6.078.005a muktam indrajitā tat tu śaravarṣam ariṃdamaḥ",
  "GE09ram_06_u:6219": "6.078.005c avārayad asaṃbhrānto lakṣmaṇaḥ sudurāsadam",
  "GE09ram_06_u:6220": "6.078.006a abhedyakacanaṃ matvā lakṣmaṇaṃ rāvaṇātmajaḥ",
  "GE09ram_06_u:6221": "6.078.006c lalāṭe lakṣmaṇaṃ bāṇaiḥ supuṅkhais tribhir indrajit",
  "GE09ram_06_u:6222": "6.078.006e avidhyat paramakruddhaḥ śīghram astraṃ pradarśayan",
  "GE09ram_06_u:6223": "6.078.007a taiḥ pṛṣatkair lalāṭasthaiḥ śuśubhe raghunandanaḥ",
  "GE09ram_06_u:6224": "6.078.007c raṇāgre samaraślāghī triśṛṅga iva parvataḥ",
  "GE09ram_06_u:6225": "6.078.008a sa tathāpy ardito bāṇai rākṣasena mahāmṛdhe",
  "GE09ram_06_u:6226": "6.078.008c tam āśu prativivyādha lakṣmaṇaḥ panabhiḥ śaraiḥ",
  "GE09ram_06_u:6227": "6.078.009a lakṣmaṇendrajitau vīrau mahābalaśarāsanau",
  "GE09ram_06_u:6228": "6.078.009c anyonyaṃ jaghnatur bāṇair viśikhair bhīmavikramau",
  "GE09ram_06_u:6229": "6.078.010a tau parasparam abhyetya sarvagātreṣu dhanvinau",
  "GE09ram_06_u:6230": "6.078.010c ghorair vivyadhatur bāṇaiḥ kṛtabhāvāv ubhau jaye",
  "GE09ram_06_u:6231": "6.078.011a tasmai dṛḍhataraṃ kruddho hatāśvāya vibhīṣaṇaḥ",
  "GE09ram_06_u:6232": "6.078.011c vajrasparśasamān pañca sasarjorasi mārgaṇān",
  "GE09ram_06_u:6233": "6.078.012a te tasya kāyaṃ nirbhidya rukmapuṅkhā nimittagāḥ",
  "GE09ram_06_u:6234": "6.078.012c babhūvur lohitādigdhā rakṭā iva mahoragāḥ",
  "GE09ram_06_u:6235": "6.078.013a sa pitṛvyasya saṃkruddha indrajic charam ādade",
  "GE09ram_06_u:6236": "6.078.013c uttamaṃ rakṣasāṃ madhye yamadattaṃ mahābalaḥ",
  "GE09ram_06_u:6237": "6.078.014a taṃ samīkṣya mahātejā maheṣuṃ tena saṃhitam",
  "GE09ram_06_u:6238": "6.078.014c lakṣmaṇo 'py ādade bāṇam anyaṃ bhīmaparākramaḥ",
  "GE09ram_06_u:6239": "6.078.015a kubereṇa svayaṃ svapne yad dattam amitātmanā",
  "GE09ram_06_u:6240": "6.078.015c durjayaṃ durviṣahyaṃ ca sendrair api surāsuraiḥ",
  "GE09ram_06_u:6241": "6.078.016a tābhyāṃ tau dhanuṣi śreṣṭhe saṃhitau sāyakottamau",
  "GE09ram_06_u:6242": "6.078.016c vikṛṣyamāṇau vīrābhyāṃ bhṛśaṃ jajvalatuḥ śriyā",
  "GE09ram_06_u:6243": "6.078.017a tau bhāsayantāv ākāśaṃ dhanurbhyāṃ viśikhau cyutau",
  "GE09ram_06_u:6244": "6.078.017c mukhena mukham āhatya saṃnipetatur ojasā",
  "GE09ram_06_u:6245": "6.078.018a tau mahāgrahasaṃkāśāv anyonyaṃ saṃnipatya ca",
  "GE09ram_06_u:6246": "6.078.018c saṃgrāme śatadhā yātau medinyāṃ vinipetatuḥ",
  "GE09ram_06_u:6247": "6.078.019a śarau pratihatau dṛṣṭvā tāv ubhau raṇamūrdhani",
  "GE09ram_06_u:6248": "6.078.019c vrīḍito jātaroṣau ca lakṣmaṇendrajitāv ubhau",
  "GE09ram_06_u:6249": "6.078.020a susaṃrabdhas tu saumitrir astraṃ vāruṇam ādade",
  "GE09ram_06_u:6250": "6.078.020c raudraṃ mahedrajid yuddhe vyasṛjad yudhi viṣṭhitaḥ",
  "GE09ram_06_u:6251": "6.078.021a tayoḥ sutumulaṃ yuddhaṃ saṃbabhūvādbhutopamam",
  "GE09ram_06_u:6252": "6.078.021c gaganasthāni bhūtāni lakṣmaṇaṃ paryavārayan",
  "GE09ram_06_u:6253": "6.078.022a bhairavābhirute bhīme yuddhe vānararākṣasām",
  "GE09ram_06_u:6254": "6.078.022c bhūtair bahubhir ākāśaṃ vismitair āvṛtaṃ babhau",
  "GE09ram_06_u:6255": "6.078.023a ṛṣayaḥ pitaro devā gandharvā garuṇoragāḥ",
  "GE09ram_06_u:6256": "6.078.023c śatakratuṃ puraskṛtya rarakṣur lakṣmaṇaṃ raṇe",
  "GE09ram_06_u:6257": "6.078.024a athānyaṃ mārgaṇaśreṣṭhaṃ saṃdadhe rāvaṇānujaḥ",
  "GE09ram_06_u:6258": "6.078.024c hutāśanasamasparśaṃ rāvaṇātmajadāruṇam",
  "GE09ram_06_u:6259": "6.078.025a supatram anuvṛttāṅgaṃ suparvāṇaṃ susaṃsthitam",
  "GE09ram_06_u:6260": "6.078.025c suvarṇavikṛtaṃ vīraḥ śarīrāntakaraṃ śaram",
  "GE09ram_06_u:6261": "6.078.026a durāvāraṃ durviṣahaṃ rākṣasānāṃ bhayāvaham",
  "GE09ram_06_u:6262": "6.078.026c āśīviṣaviṣaprakhyaṃ devasaṃghaiḥ samarcitam",
  "GE09ram_06_u:6263": "6.078.027a yena śakro mahātejā dānavān ajayat prabhuḥ",
  "GE09ram_06_u:6264": "6.078.027c purā devāsure yuddhe vīryavān harivāhanaḥ",
  "GE09ram_06_u:6265": "6.078.028a tad aindram astraṃ saumitriḥ saṃyugeṣv aparājitam",
  "GE09ram_06_u:6266": "6.078.028c śaraśreṣṭhaṃ dhanuḥ śreṣṭhe naraśreṣṭho 'bhisaṃdadhe",
  "GE09ram_06_u:6267": "6.078.029a saṃdhāyāmitradalanaṃ vicakarṣa śarāsanam",
  "GE09ram_06_u:6268": "6.078.029c sajyam āyamya durdharśaḥ kālo lokakṣaye yathā",
  "GE09ram_06_u:6269": "6.078.030a saṃdhāya dhanuṣi śreṣṭhe vikarṣann idam abravīt",
  "GE09ram_06_u:6270": "6.078.030c lakṣmīvāṃl lakṣmaṇo vākyam arthasādhakam ātmanaḥ",
  "GE09ram_06_u:6271": "6.078.031a dharmātmā satyasaṃdhaś ca rāmo dāśarathir yadi",
  "GE09ram_06_u:6272": "6.078.031c pauruṣe cāpratidvandvas tad enaṃ jahi rāvaṇim",
  "GE09ram_06_u:6273": "6.078.032a ity uktvā bāṇam ākarṇaṃ vikṛṣya tam ajihmagam",
  "GE09ram_06_u:6274": "6.078.032c lakṣmaṇaḥ samare vīraḥ sasarjendrajitaṃ prati",
  "GE09ram_06_u:6275": "6.078.032e aindrāstreṇa samāyujya lakṣmaṇaḥ paravīrahā",
  "GE09ram_06_u:6276": "6.078.033a tac chiraḥ saśiras trāṇaṃ śrīmaj jvalitakuṇḍalam",
  "GE09ram_06_u:6277": "6.078.033c pramathyendrajitaḥ kāyāt papāta dharaṇītale",
  "GE09ram_06_u:6278": "6.078.034a tad rākṣasatanūjasya chinnaskandhaṃ śiro mahat",
  "GE09ram_06_u:6279": "6.078.034c tapanīyanibhaṃ bhūmau dadṛśe rudhirokṣitam",
  "GE09ram_06_u:6280": "6.078.035a hatas tu nipapātāśu dharaṇyāṃ rāvaṇātmajaḥ",
  "GE09ram_06_u:6281": "6.078.035c kavacī saśirastrāṇo vidhvastaḥ saśarāsanaḥ",
  "GE09ram_06_u:6282": "6.078.036a cukruśus te tataḥ sarve vānarāḥ savibhīṣaṇāḥ",
  "GE09ram_06_u:6283": "6.078.036c hṛṣyanto nihate tasmin devā vṛtravadhe yathā",
  "GE09ram_06_u:6284": "6.078.037a athāntarikṣe bhūtānām ṛṣīṇāṃ ca mahātmanām",
  "GE09ram_06_u:6285": "6.078.037c abhijajñe ca saṃnādo gandharvāpsarasām api",
  "GE09ram_06_u:6286": "6.078.038a patitaṃ samabhijñāya rākṣasī sā mahācamūḥ",
  "GE09ram_06_u:6287": "6.078.038c vadhyamānā diśo bheje haribhir jitakāśibhiḥ",
  "GE09ram_06_u:6288": "6.078.039a vanarair vadhyamānās te śastrāṇy utsṛjya rākṣasāḥ",
  "GE09ram_06_u:6289": "6.078.039c laṅkām abhimukhāḥ sarve naṣṭasaṃjñāḥ pradhāvitāḥ",
  "GE09ram_06_u:6290": "6.078.040a dudruvur bahudhā bhītā rākṣasāḥ śataśo diśaḥ",
  "GE09ram_06_u:6291": "6.078.040c tyaktvā praharaṇān sarve paṭṭasāsiparaśvadhān",
  "GE09ram_06_u:6292": "6.078.041a ke cil laṅkāṃ paritrastāḥ praviṣṭā vānarārditāḥ",
  "GE09ram_06_u:6293": "6.078.041c samudre patitāḥ ke cit ke cit parvatam āśritāḥ",
  "GE09ram_06_u:6294": "6.078.042a hatam indrajitaṃ dṛṣṭvā śayānaṃ samarakṣitau",
  "GE09ram_06_u:6295": "6.078.042c rākṣasānāṃ sahasreṣu na kaś cit pratyadṛśyata",
  "GE09ram_06_u:6296": "6.078.043a yathāstaṃ gata āditye nāvatiṣṭhanti raśmayaḥ",
  "GE09ram_06_u:6297": "6.078.043c tathā tasmin nipatite rākṣasās te gatā diśaḥ",
  "GE09ram_06_u:6298": "6.078.044a śāntarakśmir ivādityo nirvāṇa iva pāvakaḥ",
  "GE09ram_06_u:6299": "6.078.044c sa babhūva mahātejā vyapāsta gatajīvitaḥ",
  "GE09ram_06_u:6300": "6.078.045a praśāntapīḍā bahulo vinaṣṭāriḥ praharṣavān",
  "GE09ram_06_u:6301": "6.078.045c babhūva lokaḥ patite rākṣasendrasute tadā",
  "GE09ram_06_u:6302": "6.078.046a harṣaṃ ca śakro bhagavān saha sarvaiḥ surarṣabhaiḥ",
  "GE09ram_06_u:6303": "6.078.046c jagāma nihate tasmin rākṣase pāpakarmaṇi",
  "GE09ram_06_u:6304": "6.078.047a śuddhā āpo nabhaś caiva jahṛṣur daityadānavāḥ",
  "GE09ram_06_u:6305": "6.078.047c ājagmuḥ patite tasmin sarvalokabhayāvahe",
  "GE09ram_06_u:6306": "6.078.048a ūcuś ca sahitāḥ sarve devagandharvadānavāḥ",
  "GE09ram_06_u:6307": "6.078.048c vijvarāḥ śāntakaluṣā brāhmaṇā vicarantv iti",
  "GE09ram_06_u:6308": "6.078.049a tato 'bhyanandan saṃhṛṣṭāḥ samare hariyūthapāḥ",
  "GE09ram_06_u:6309": "6.078.049c tam apratibalaṃ dṛṣṭvā hataṃ nairṛtapuṃgavam",
  "GE09ram_06_u:6310": "6.078.050a vibhīṣaṇo hanūmāṃś ca jāmbavāṃś carkṣayūthapaḥ",
  "GE09ram_06_u:6311": "6.078.050c vijayenābhinandantas tuṣṭuvuś cāpi lakṣmaṇam",
  "GE09ram_06_u:6312": "6.078.051a kṣveḍantaś ca nadantaś ca garjantaś ca plavaṃgamāḥ",
  "GE09ram_06_u:6313": "6.078.051c labdhalakṣā raghusutaṃ parivāryopatasthire",
  "GE09ram_06_u:6314": "6.078.052a lāṅgūlāni pravidhyantaḥ sphoṭayantaś ca vānarāḥ",
  "GE09ram_06_u:6315": "6.078.052c lakṣmaṇo jayatīty evaṃ vākyaṃ vyaśrāvayaṃs tadā",
  "GE09ram_06_u:6316": "6.078.053a anyonyaṃ ca samāśliṣya kapayo hṛṣṭamānasāḥ",
  "GE09ram_06_u:6317": "6.078.053c cakrur uccāvacaguṇā rāghavāśrayajāḥ kathāḥ",
  "GE09ram_06_u:6318": "6.078.054a tad asukaram athābhivīkṣya hṛṣṭāḥ; priyasuhṛdo yudhi lakṣmaṇasya karma",
  "GE09ram_06_u:6319": "6.078.054c paramam upalabhan manaḥpraharṣaṃ; vinihatam indraripuṃ niśamya devāḥ",
  "GE09ram_06_u:6320": "6.079.001a rudhiraklinnagātras tu lakṣmaṇaḥ śubhalakṣaṇaḥ",
  "GE09ram_06_u:6321": "6.079.001c babhūva hṛṣṭas taṃ hatvā śakrajetāram āhave",
  "GE09ram_06_u:6322": "6.079.002a tataḥ sa jāmbavantaṃ ca hanūmantaṃ ca vīryavān",
  "GE09ram_06_u:6323": "6.079.002c saṃnivartya mahātejās tāṃś ca sarvān vanaukasaḥ",
  "GE09ram_06_u:6324": "6.079.003a ājagāma tataḥ śīghraṃ yatra sugrīvarāghavau",
  "GE09ram_06_u:6325": "6.079.003c vibhīṣaṇam avaṣṭabhya hanūmantaṃ ca lakṣmaṇaḥ",
  "GE09ram_06_u:6326": "6.079.004a tato rāmam abhikramya saumitrir abhivādya ca",
  "GE09ram_06_u:6327": "6.079.004c tasthau bhrātṛsamīpasthaḥ śakrasyendrānujo yathā",
  "GE09ram_06_u:6328": "6.079.004e ācacakṣe tadā vīro ghoram indrajito vadham",
  "GE09ram_06_u:6329": "6.079.005a rāvaṇas tu śiraś chinnaṃ lakṣmaṇena mahātmanā",
  "GE09ram_06_u:6330": "6.079.005c nyavedayata rāmāya tadā hṛṣṭo vibhīṣaṇaḥ",
  "GE09ram_06_u:6331": "6.079.006a upaveśya tam utsaṅge pariṣvajyāvapīḍitam",
  "GE09ram_06_u:6332": "6.079.006c mūrdhni cainam upāghrāya bhūyaḥ saṃspṛśya ca tvaran",
  "GE09ram_06_u:6333": "6.079.006e uvāca lakṣmaṇaṃ vākyam āśvāsya puruṣarṣabhaḥ",
  "GE09ram_06_u:6334": "6.079.007a kṛtaṃ paramakalyāṇaṃ karma duṣkarakāriṇā",
  "GE09ram_06_u:6335": "6.079.007c niramitraḥ kṛto 'smy adya niryāsyati hi rāvaṇaḥ",
  "GE09ram_06_u:6336": "6.079.007e balavyūhena mahatā śrutvā putraṃ nipātitam",
  "GE09ram_06_u:6337": "6.079.008a taṃ putravadhasaṃtaptaṃ niryāntaṃ rākṣasādhipam",
  "GE09ram_06_u:6338": "6.079.008c balenāvṛtya mahatā nihaniṣyāmi durjayam",
  "GE09ram_06_u:6339": "6.079.009a tvayā lakṣmaṇa nāthena sītā ca pṛthivī ca me",
  "GE09ram_06_u:6340": "6.079.009c na duṣprāpā hate tv adya śakrajetari cāhave",
  "GE09ram_06_u:6341": "6.079.010a sa taṃ bhrātaram āśvāsya pāriṣvajya ca rāghavaḥ",
  "GE09ram_06_u:6342": "6.079.010c rāmaḥ suṣeṇaṃ muditaḥ samābhāṣyedam abravīt",
  "GE09ram_06_u:6343": "6.079.011a saśalyo 'yaṃ mahāprājñaḥ saumitrir mitravatsalaḥ",
  "GE09ram_06_u:6344": "6.079.011c yathā bhavati susvasthas tathā tvaṃ samupācara",
  "GE09ram_06_u:6345": "6.079.011e viśalyaḥ kriyatāṃ kṣipraṃ saumitriḥ savibhīṣaṇaḥ",
  "GE09ram_06_u:6346": "6.079.012a kṛṣa vānarasainyānāṃ śūrāṇāṃ drumayodhinām",
  "GE09ram_06_u:6347": "6.079.012c ye cānye 'tra ca yudhyantaḥ saśalyā vraṇinas tathā",
  "GE09ram_06_u:6348": "6.079.012e te 'pi sarve prayatnena kriyantāṃ sukhinas tvayā",
  "GE09ram_06_u:6349": "6.079.013a evam uktaḥ sa rāmeṇa mahātmā hariyūthapaḥ",
  "GE09ram_06_u:6350": "6.079.013c lakṣmaṇāya dadau nastaḥ suṣeṇaḥ paramauṣadham",
  "GE09ram_06_u:6351": "6.079.014a sa tasya gandham āghrāya viśalyaḥ samapadyata",
  "GE09ram_06_u:6352": "6.079.014c tadā nirvedanaś caiva saṃrūḍhavraṇa eva ca",
  "GE09ram_06_u:6353": "6.079.015a vibhīṣaṇa mukhānāṃ ca suhṛdāṃ rāghavājñayā",
  "GE09ram_06_u:6354": "6.079.015c sarvavānaramukhyānāṃ cikitsāṃ sa tadākarot",
  "GE09ram_06_u:6355": "6.079.016a tataḥ prakṛtim āpanno hṛtaśalyo gatavyathaḥ",
  "GE09ram_06_u:6356": "6.079.016c saumitrir muditas tatra kṣaṇena vigatajvaraḥ",
  "GE09ram_06_u:6357": "6.079.017a tathaiva rāmaḥ plavagādhipas tadā; vibhīṣaṇaś carkṣapatiś ca jāmbavān",
  "GE09ram_06_u:6358": "6.079.017c avekṣya saumitrim arogam utthitaṃ; mudā sasainyaḥ suciraṃ jaharṣire",
  "GE09ram_06_u:6359": "6.079.018a apūjayat karma sa lakṣmaṇasya; suduṣkaraṃ dāśarathir mahātmā",
  "GE09ram_06_u:6360": "6.079.018c hṛṣṭā babhūvur yudhi yūthapendrā; niśamya taṃ śakrajitaṃ nipātitam",
  "GE09ram_06_u:6361": "6.080.001a tataḥ paulastya sacivāḥ śrutvā cendrajitaṃ hatam",
  "GE09ram_06_u:6362": "6.080.001c ācacakṣur abhijñāya daśagrīvāya savyathāḥ",
  "GE09ram_06_u:6363": "6.080.002a yuddhe hato mahārāja lakṣmaṇena tavātmajaḥ",
  "GE09ram_06_u:6364": "6.080.002c vibhīṣaṇasahāyena miṣatāṃ no mahādyute",
  "GE09ram_06_u:6365": "6.080.003a śūraḥ śūreṇa saṃgamya saṃyugeṣv aparājitaḥ",
  "GE09ram_06_u:6366": "6.080.003c lakṣṇanena hataḥ śūraḥ putras te vibudhendrajit",
  "GE09ram_06_u:6367": "6.080.004a sa taṃ pratibhayaṃ śrutvā vadhaṃ putrasya dāruṇam",
  "GE09ram_06_u:6368": "6.080.004c ghoram indrajitaḥ saṃkhye kaśmalaṃ prāviśan mahat",
  "GE09ram_06_u:6369": "6.080.005a upalabhya cirāt saṃjñāṃ rājā rākṣasapuṃgavaḥ",
  "GE09ram_06_u:6370": "6.080.005c putraśokārdito dīno vilalāpākulendriyaḥ",
  "GE09ram_06_u:6371": "6.080.006a hā rākṣasacamūmukhya mama vatsa mahāratha",
  "GE09ram_06_u:6372": "6.080.006c jitvendraṃ katham adya tvaṃ lakṣmaṇasya vaśaṃ gataḥ",
  "GE09ram_06_u:6373": "6.080.007a nanu tvam iṣubhiḥ kruddho bhindyāḥ kālāntakāv api",
  "GE09ram_06_u:6374": "6.080.007c mandarasyāpi śṛṅgāṇi kiṃ punar lakṣmaṇaṃ raṇe",
  "GE09ram_06_u:6375": "6.080.008a adya vaivasvato rājā bhūyo bahumato mama",
  "GE09ram_06_u:6376": "6.080.008c yenādya tvaṃ mahābāho saṃyuktaḥ kāladharmaṇā",
  "GE09ram_06_u:6377": "6.080.009a eṣa panthāḥ suyodhānāṃ sarvāmaragaṇeṣv api",
  "GE09ram_06_u:6378": "6.080.009c yaḥ kṛte hanyate bhartuḥ sa pumān svargam ṛcchati",
  "GE09ram_06_u:6379": "6.080.010a adya devagaṇāḥ sarve lokapālās tatharṣayaḥ",
  "GE09ram_06_u:6380": "6.080.010c hatam indrajitaṃ dṛṣṭvā sukhaṃ svapsyanti nirbhayāḥ",
  "GE09ram_06_u:6381": "6.080.011a adya lokās trayaḥ kṛtsnāḥ pṛthivī ca sakānanā",
  "GE09ram_06_u:6382": "6.080.011c ekenendrajitā hīnā śūṇyeva pratibhāti me",
  "GE09ram_06_u:6383": "6.080.012a adya nairṛtakanyāyāṃ śroṣyāmy antaḥpure ravam",
  "GE09ram_06_u:6384": "6.080.012c kareṇusaṃghasya yathā ninādaṃ girigahvare",
  "GE09ram_06_u:6385": "6.080.013a yauvarājyaṃ ca laṅkāṃ ca rakṣāṃsi ca paraṃtapa",
  "GE09ram_06_u:6386": "6.080.013c mātaraṃ māṃ ca bhāryāṃ ca kva gato 'si vihāya naḥ",
  "GE09ram_06_u:6387": "6.080.014a mama nāma tvayā vīra gatasya yamasādanam",
  "GE09ram_06_u:6388": "6.080.014c pretakāryāṇi kāryāṇi viparīte hi vartase",
  "GE09ram_06_u:6389": "6.080.015a sa tvaṃ jīvati sugrīve rāghave ca salakṣmaṇe",
  "GE09ram_06_u:6390": "6.080.015c mama śalyam anuddhṛtya kva gato 'si vihāya naḥ",
  "GE09ram_06_u:6391": "6.080.016a evamādivilāpārtaṃ rāvaṇaṃ rākṣasādhipam",
  "GE09ram_06_u:6392": "6.080.016c āviveśa mahān kopaḥ putravyasanasaṃbhavaḥ",
  "GE09ram_06_u:6393": "6.080.017a ghoraṃ prakṛtyā rūpaṃ tat tasya krodhāgnimūrchitam",
  "GE09ram_06_u:6394": "6.080.017c babhūva rūpaṃ rudrasya kruddhasyeva durāsadam",
  "GE09ram_06_u:6395": "6.080.018a tasya kruddhasya netrābhyāṃ prāpatann asrabindavaḥ",
  "GE09ram_06_u:6396": "6.080.018c dīptābhyām iva dīpābhyāṃ sārciṣaḥ snehabindavaḥ",
  "GE09ram_06_u:6397": "6.080.019a dantān vidaśatas tasya śrūyate daśanasvanaḥ",
  "GE09ram_06_u:6398": "6.080.019c yantrasyāveṣṭyamānasya mahato dānavair iva",
  "GE09ram_06_u:6399": "6.080.020a kālāgnir iva saṃkruddho yāṃ yāṃ diśam avaikṣata",
  "GE09ram_06_u:6400": "6.080.020c tasyāṃ tasyāṃ bhayatrastā rākṣasāḥ saṃnililyire",
  "GE09ram_06_u:6401": "6.080.021a tam antakam iva kruddhaṃ carācaracikhādiṣum",
  "GE09ram_06_u:6402": "6.080.021c vīkṣamāṇaṃ diśaḥ sarvā rākṣasā nopacakramuḥ",
  "GE09ram_06_u:6403": "6.080.022a tataḥ paramasaṃkruddho rāvaṇo rākṣasādhipaḥ",
  "GE09ram_06_u:6404": "6.080.022c abravīd rakṣasāṃ madhye saṃstambhayiṣur āhave",
  "GE09ram_06_u:6405": "6.080.023a mayā varṣasahasrāṇi caritvā duścaraṃ tapaḥ",
  "GE09ram_06_u:6406": "6.080.023c teṣu teṣv avakāśeṣu svayambhūḥ paritoṣitaḥ",
  "GE09ram_06_u:6407": "6.080.024a tasyaiva tapaso vyuṣṭyā prasādāc ca svayambhuvaḥ",
  "GE09ram_06_u:6408": "6.080.024c nāsurebhyo na devebhyo bhayaṃ mama kadā cana",
  "GE09ram_06_u:6409": "6.080.025a kavacaṃ brahmadattaṃ me yad ādityasamaprabham",
  "GE09ram_06_u:6410": "6.080.025c devāsuravimardeṣu na bhinnaṃ vajraśaktibhiḥ",
  "GE09ram_06_u:6411": "6.080.026a tena mām adya saṃyuktaṃ rathastham iha saṃyuge",
  "GE09ram_06_u:6412": "6.080.026c pratīyāt ko 'dya mām ājau sākṣād api puraṃdaraḥ",
  "GE09ram_06_u:6413": "6.080.027a yat tadābhiprasannena saśaraṃ kārmukaṃ mahat",
  "GE09ram_06_u:6414": "6.080.027c devāsuravimardeṣu mama dattaṃ svayambhuvā",
  "GE09ram_06_u:6415": "6.080.028a adya tūryaśatair bhīmaṃ dhanur utthāpyatāṃ mahat",
  "GE09ram_06_u:6416": "6.080.028c rāmalakṣmaṇayor eva vadhāya paramāhave",
  "GE09ram_06_u:6417": "6.080.029a sa putravadhasaṃtaptaḥ śūraḥ krodhavaśaṃ gataḥ",
  "GE09ram_06_u:6418": "6.080.029c samīkṣya rāvaṇo buddhyā sītāṃ hantuṃ vyavasyata",
  "GE09ram_06_u:6419": "6.080.030a pratyavekṣya tu tāmrākṣaḥ sughoro ghoradarśanān",
  "GE09ram_06_u:6420": "6.080.030c dīno dīnasvarān sarvāṃs tān uvāca niśācarān",
  "GE09ram_06_u:6421": "6.080.031a māyayā mama vatsena vañcanārthaṃ vanaukasām",
  "GE09ram_06_u:6422": "6.080.031c kiṃ cid eva hataṃ tatra sīteyam iti darśitam",
  "GE09ram_06_u:6423": "6.080.032a tad idaṃ satyam evāhaṃ kariṣye priyam ātmanaḥ",
  "GE09ram_06_u:6424": "6.080.032c vaidehīṃ nāśayiṣyāmi kṣatrabandhum anuvratām",
  "GE09ram_06_u:6425": "6.080.032e ity evam uktvā sacivān khaḍgam āśu parāmṛśat",
  "GE09ram_06_u:6426": "6.080.033a uddhṛtya guṇasaṃpannaṃ vimalāmbaravarcasaṃ",
  "GE09ram_06_u:6427": "6.080.033c niṣpapāta sa vegena sabhāyāḥ sacivair vṛtaḥ",
  "GE09ram_06_u:6428": "6.080.034a rāvaṇaḥ putraśokena bhṛśam ākulacetanaḥ",
  "GE09ram_06_u:6429": "6.080.034c saṃkruddhaḥ khaḍgam ādāya sahasā yatra maithilī",
  "GE09ram_06_u:6430": "6.080.035a vrajantaṃ rākṣasaṃ prekṣya siṃhanādaṃ pracukruśuḥ",
  "GE09ram_06_u:6431": "6.080.035c ūcuś cānyonyam āśliṣya saṃkruddhaṃ prekṣya rākṣasāḥ",
  "GE09ram_06_u:6432": "6.080.036a adyainaṃ tāv ubhau dṛṣṭvā bhrātarau pravyathiṣyataḥ",
  "GE09ram_06_u:6433": "6.080.036c lokapālā hi catvāraḥ kruddhenānena nirjitāḥ",
  "GE09ram_06_u:6434": "6.080.036e bahavaḥ śatravaś cānye saṃyugeṣv abhipātitāḥ",
  "GE09ram_06_u:6435": "6.080.037a teṣāṃ saṃjalpamānānām aśokavanikāṃ gatām",
  "GE09ram_06_u:6436": "6.080.037c abhidudrāva vaidehīṃ rāvaṇaḥ krodhamūrchitaḥ",
  "GE09ram_06_u:6437": "6.080.038a vāryamāṇaḥ susaṃkruddhaḥ suhṛdbhir hitabuddhibhiḥ",
  "GE09ram_06_u:6438": "6.080.038c abhyadhāvata saṃkruddhaḥ khe graho rohiṇīm iva",
  "GE09ram_06_u:6439": "6.080.039a maithilī rakṣyamāṇā tu rākṣasībhir aninditā",
  "GE09ram_06_u:6440": "6.080.039c dadarśa rākṣasaṃ kruddhaṃ nistriṃśavaradhāriṇam",
  "GE09ram_06_u:6441": "6.080.040a taṃ niśāmya sanistriṃśaṃ vyathitā janakātmajā",
  "GE09ram_06_u:6442": "6.080.040c nivāryamāṇaṃ bahuśaḥ suhṛdbhir anivartinam",
  "GE09ram_06_u:6443": "6.080.041a yathāyaṃ mām abhikruddhaḥ samabhidravati svayam",
  "GE09ram_06_u:6444": "6.080.041c vadhiṣyati sanāthāṃ mām anāthām iva durmatiḥ",
  "GE09ram_06_u:6445": "6.080.042a bahuśaś codayām āsa bhartāraṃ mām anuvratām",
  "GE09ram_06_u:6446": "6.080.042c bhāryā bhava ramasyeti pratyākhyāto 'bhavan mayā",
  "GE09ram_06_u:6447": "6.080.043a so 'yaṃ mām anupasthānād vyaktaṃ nairāśyam āgataḥ",
  "GE09ram_06_u:6448": "6.080.043c krodhamohasamāviṣṭo nihantuṃ māṃ samudyataḥ",
  "GE09ram_06_u:6449": "6.080.044a atha vā tau naravyāghrau bhrātarau rāmalakṣmaṇau",
  "GE09ram_06_u:6450": "6.080.044c mannimittam anāryeṇa samare 'dya nipātitau",
  "GE09ram_06_u:6451": "6.080.044e aho dhin mannimitto 'yaṃ vināśo rājaputrayoḥ",
  "GE09ram_06_u:6452": "6.080.045a hanūmato hi tadvākyaṃ na kṛtaṃ kṣudrayā mayā",
  "GE09ram_06_u:6453": "6.080.045c yady ahaṃ tasya pṛṣṭhena tadāyāsam aninditā",
  "GE09ram_06_u:6454": "6.080.045e nādyaivam anuśoceyaṃ bhartur aṅkagatā satī",
  "GE09ram_06_u:6455": "6.080.046a manye tu hṛdayaṃ tasyāḥ kausalyāyāḥ phaliṣyati",
  "GE09ram_06_u:6456": "6.080.046c ekaputrā yadā putraṃ vinaṣṭaṃ śroṣyate yudhi",
  "GE09ram_06_u:6457": "6.080.047a sā hi janma ca bālyaṃ ca yauvanaṃ ca mahātmanaḥ",
  "GE09ram_06_u:6458": "6.080.047c dharmakāryāṇi rūpaṃ ca rudatī saṃsramiṣyati",
  "GE09ram_06_u:6459": "6.080.048a nirāśā nihate putre dattvā śrāddham acetanā",
  "GE09ram_06_u:6460": "6.080.048c agnim ārokṣyate nūnam apo vāpi pravekṣyati",
  "GE09ram_06_u:6461": "6.080.049a dhig astu kubjām asatīṃ mantharāṃ pāpaniścayām",
  "GE09ram_06_u:6462": "6.080.049c yannimittam idaṃ duḥkhaṃ kausalyā pratipatsyate",
  "GE09ram_06_u:6463": "6.080.050a ity evaṃ maithilīṃ dṛṣṭvā vilapantīṃ tapasvinīm",
  "GE09ram_06_u:6464": "6.080.050c rohiṇīm iva candreṇa vinā grahavaśaṃ gatām",
  "GE09ram_06_u:6465": "6.080.051a supārśvo nāma medhāvī rāvaṇaṃ rākṣaseśvaram",
  "GE09ram_06_u:6466": "6.080.051c nivāryamāṇaṃ sacivair idaṃ vacanam abravīt",
  "GE09ram_06_u:6467": "6.080.052a kathaṃ nāma daśagrīva sākṣād vaiśravaṇānuja",
  "GE09ram_06_u:6468": "6.080.052c hantum icchasi vaidehīṃ krodhād dharmam apāsya hi",
  "GE09ram_06_u:6469": "6.080.053a veda vidyāvrata snātaḥ svadharmanirataḥ sadā",
  "GE09ram_06_u:6470": "6.080.053c striyāḥ kasmād vadhaṃ vīra manyase rākṣaseśvara",
  "GE09ram_06_u:6471": "6.080.054a maithilīṃ rūpasaṃpannāṃ pratyavekṣasva pārthiva",
  "GE09ram_06_u:6472": "6.080.054c tvam eva tu sahāsmābhī rāghave krodham utsṛja",
  "GE09ram_06_u:6473": "6.080.055a abhyutthānaṃ tvam adyaiva kṛṣṇapakṣacaturdaśīm",
  "GE09ram_06_u:6474": "6.080.055c kṛtvā niryāhy amāvāsyāṃ vijayāya balair vṛtaḥ",
  "GE09ram_06_u:6475": "6.080.056a śūro dhīmān rathī khaḍgī rathapravaram āsthitaḥ",
  "GE09ram_06_u:6476": "6.080.056c hatvā dāśarathiṃ rāmaṃ bhavān prāpsyati maithilīm",
  "GE09ram_06_u:6477": "6.080.057a sa tad durātmā suhṛdā niveditaṃ; vacaḥ sudharmyaṃ pratigṛhya rāvaṇaḥ",
  "GE09ram_06_u:6478": "6.080.057c gṛhaṃ jagāmātha tataś ca vīryavān; punaḥ sabhāṃ ca prayayau suhṛdvṛtaḥ",
  "GE09ram_06_u:6479": "6.081.001a sa praviśya sabhāṃ rājā dīnaḥ paramaduḥkhitaḥ",
  "GE09ram_06_u:6480": "6.081.001c niṣasādāsane mukhye siṃhaḥ kruddha iva śvasan",
  "GE09ram_06_u:6481": "6.081.002a abravīc ca tadā sarvān balamukhyān mahābalaḥ",
  "GE09ram_06_u:6482": "6.081.002c rāvaṇaḥ prāñjalīn vākyaṃ putravyasanakarśitaḥ",
  "GE09ram_06_u:6483": "6.081.003a sarve bhavantaḥ sarveṇa hastyaśvena samāvṛtāḥ",
  "GE09ram_06_u:6484": "6.081.003c niryāntu rathasaṃghaiś ca pādātaiś copaśobhitāḥ",
  "GE09ram_06_u:6485": "6.081.004a ekaṃ rāmaṃ parikṣipya samare hantum arhatha",
  "GE09ram_06_u:6486": "6.081.004c prahṛṣṭā śaravarṣeṇa prāvṛṭkāla ivāmbudāḥ",
  "GE09ram_06_u:6487": "6.081.005a atha vāhaṃ śarair tīṣkṇair bhinnagātraṃ mahāraṇe",
  "GE09ram_06_u:6488": "6.081.005c bhavadbhiḥ śvo nihantāsmi rāmaṃ lokasya paśyataḥ",
  "GE09ram_06_u:6489": "6.081.006a ity evaṃ rākṣasendrasya vākyam ādāya rākṣasāḥ",
  "GE09ram_06_u:6490": "6.081.006c niryayus te rathaiḥ śīghraṃ nāgānīkaiś ca saṃvṛtāḥ",
  "GE09ram_06_u:6491": "6.081.007a sa saṃgrāmo mahābhīmaḥ sūryasyodayanaṃ prati",
  "GE09ram_06_u:6492": "6.081.007c rakṣasāṃ vānarāṇāṃ ca tumulaḥ samapadyata",
  "GE09ram_06_u:6493": "6.081.008a te gadābhir vicitrābhiḥ prāsaiḥ khaḍgaiḥ paraśvadhaiḥ",
  "GE09ram_06_u:6494": "6.081.008c anyonyaṃ samare jaghnus tadā vānararākṣasāḥ",
  "GE09ram_06_u:6495": "6.081.009a mātaṃgarathakūlasya vājimatsyā dhvajadrumāḥ",
  "GE09ram_06_u:6496": "6.081.009c śarīrasaṃghāṭavahāḥ prasasruḥ śoṇitāpagāḥ",
  "GE09ram_06_u:6497": "6.081.010a dhvajavarmarathān aśvān nānāpraharaṇāni ca",
  "GE09ram_06_u:6498": "6.081.010c āplutyāplutya samare vānarendrā babhañjire",
  "GE09ram_06_u:6499": "6.081.011a keśān karṇalalāṭāṃś ca nāsikāś ca plavaṃgamāḥ",
  "GE09ram_06_u:6500": "6.081.011c rakṣasāṃ daśanais tīkṣṇair nakhaiś cāpi vyakartayan",
  "GE09ram_06_u:6501": "6.081.012a ekaikaṃ rākṣasaṃ saṃkhye śataṃ vānarapuṃgavāḥ",
  "GE09ram_06_u:6502": "6.081.012c abhyadhāvanta phalinaṃ vṛkṣaṃ śakunayo yathā",
  "GE09ram_06_u:6503": "6.081.013a tathā gadābhir gurvībhiḥ prāsaiḥ khaḍgaiḥ paraśvadhaiḥ",
  "GE09ram_06_u:6504": "6.081.013c nirjaghnur vānarān ghorān rākṣasāḥ parvatopamāḥ",
  "GE09ram_06_u:6505": "6.081.014a rākṣasair vadhyamānānāṃ vānarāṇāṃ mahācamūḥ",
  "GE09ram_06_u:6506": "6.081.014c śaraṇyaṃ śaraṇaṃ yātā rāmaṃ daśarathātmajam",
  "GE09ram_06_u:6507": "6.081.015a tato rāmo mahātejā dhanur ādāya vīryavān",
  "GE09ram_06_u:6508": "6.081.015c praviśya rākṣasaṃ sainyaṃ śaravarṣaṃ vavarṣa ha",
  "GE09ram_06_u:6509": "6.081.016a praviṣṭaṃ tu tadā rāmaṃ meghāḥ sūryam ivāmbare",
  "GE09ram_06_u:6510": "6.081.016c nābhijagmur mahāghoraṃ nirdahantaṃ śarāgninā",
  "GE09ram_06_u:6511": "6.081.017a kṛtāny eva sughorāṇi rāmeṇa rajanīcarāḥ",
  "GE09ram_06_u:6512": "6.081.017c raṇe rāmasya dadṛśuḥ karmāṇy asukarāṇi ca",
  "GE09ram_06_u:6513": "6.081.018a cālayantaṃ mahānīkaṃ vidhamantaṃ mahārathān",
  "GE09ram_06_u:6514": "6.081.018c dadṛśus te na vai rāmaṃ vātaṃ vanagataṃ yathā",
  "GE09ram_06_u:6515": "6.081.019a chinnaṃ bhinnaṃ śarair dagdhaṃ prabhagnaṃ śastrapīḍitam",
  "GE09ram_06_u:6516": "6.081.019c balaṃ rāmeṇa dadṛśur na ramaṃ śīghrakāriṇam",
  "GE09ram_06_u:6517": "6.081.020a praharantaṃ śarīreṣu na te paśyanti rābhavam",
  "GE09ram_06_u:6518": "6.081.020c indriyārtheṣu tiṣṭhantaṃ bhūtātmānam iva prajāḥ",
  "GE09ram_06_u:6519": "6.081.021a eṣa hanti gajānīkam eṣa hanti mahārathān",
  "GE09ram_06_u:6520": "6.081.021c eṣa hanti śarais tīkṣṇaiḥ padātīn vājibhiḥ saha",
  "GE09ram_06_u:6521": "6.081.022a iti te rākṣasāḥ sarve rāmasya sadṛśān raṇe",
  "GE09ram_06_u:6522": "6.081.022c anyonyakupitā jaghnuḥ sādṛśyād rāghavasya te",
  "GE09ram_06_u:6523": "6.081.023a na te dadṛśire rāmaṃ dahantam arivāhinīm",
  "GE09ram_06_u:6524": "6.081.023c mohitāḥ paramāstreṇa gāndharveṇa mahātmanā",
  "GE09ram_06_u:6525": "6.081.024a te tu rāma sahasrāṇi raṇe paśyanti rākṣasāḥ",
  "GE09ram_06_u:6526": "6.081.024c punaḥ paśyanti kākutstham ekam eva mahāhave",
  "GE09ram_06_u:6527": "6.081.025a bhramantīṃ kāñcanīṃ koṭiṃ kārmukasya mahātmanaḥ",
  "GE09ram_06_u:6528": "6.081.025c alātacakrapratimāṃ dadṛśus te na rāghavam",
  "GE09ram_06_u:6529": "6.081.026a śarīranābhisattvārciḥ śarāraṃ nemikārmukam",
  "GE09ram_06_u:6530": "6.081.026c jyāghoṣatalanirghoṣaṃ tejobuddhiguṇaprabham",
  "GE09ram_06_u:6531": "6.081.027a divyāstraguṇaparyantaṃ nighnantaṃ yudhi rākṣasān",
  "GE09ram_06_u:6532": "6.081.027c dadṛśū rāmacakraṃ tat kālacakram iva prajāḥ",
  "GE09ram_06_u:6533": "6.081.028a anīkaṃ daśasāhasraṃ rathānāṃ vātaraṃhasām",
  "GE09ram_06_u:6534": "6.081.028c aṣṭādaśasahasrāṇi kuñjarāṇāṃ tarasvinām",
  "GE09ram_06_u:6535": "6.081.029a caturdaśasahasrāṇi sārohāṇāṃ ca vājinām",
  "GE09ram_06_u:6536": "6.081.029c pūrṇe śatasahasre dve rākṣasānāṃ padātinām",
  "GE09ram_06_u:6537": "6.081.030a divasasyāṣṭame bhāge śarair agniśikhopamaiḥ",
  "GE09ram_06_u:6538": "6.081.030c hatāny ekena rāmeṇa rakṣasāṃ kāmarūpiṇām",
  "GE09ram_06_u:6539": "6.081.031a te hatāśvā hatarathāḥ śrāntā vimathitadhvajāḥ",
  "GE09ram_06_u:6540": "6.081.031c abhipetuḥ purīṃ laṅkāṃ hataśeṣā niśācarāḥ",
  "GE09ram_06_u:6541": "6.081.032a hatair gajapadāty aśvais tad babhūva raṇājiram",
  "GE09ram_06_u:6542": "6.081.032c ākrīḍabhūmī rudrasya kruddhasyeva pinākinaḥ",
  "GE09ram_06_u:6543": "6.081.033a tato devāḥ sagandharvāḥ siddhāś ca paramarṣayaḥ",
  "GE09ram_06_u:6544": "6.081.033c sādhu sādhv iti rāmasya tat karma samapūjayan",
  "GE09ram_06_u:6545": "6.081.034a abravīc ca tadā rāmaḥ sugrīvaṃ pratyanantaram",
  "GE09ram_06_u:6546": "6.081.034c etad astrabalaṃ divyaṃ mama vā tryambakasya vā",
  "GE09ram_06_u:6547": "6.081.035a nihatya tāṃ rākṣasavāhinīṃ tu; rāmas tadā śakrasamo mahātmā",
  "GE09ram_06_u:6548": "6.081.035c astreṣu śastreṣu jitaklamaś ca; saṃstūyate devagaṇaiḥ prahṛṣṭaiḥ",
  "GE09ram_06_u:6549": "6.082.001a tāni nāgasahasrāṇi sārohāṇāṃ ca vājinām",
  "GE09ram_06_u:6550": "6.082.001c rathānāṃ cāgnivarṇānāṃ sadhvajānāṃ sahasraśaḥ",
  "GE09ram_06_u:6551": "6.082.002a rākṣasānāṃ sahasrāṇi gadāparighayodhinām",
  "GE09ram_06_u:6552": "6.082.002c kāñcanadhvajacitrāṇāṃ śūrāṇāṃ kāmarūpiṇām",
  "GE09ram_06_u:6553": "6.082.003a nihatāni śarais tīkṣṇais taptakāñcanabhūṣaṇaiḥ",
  "GE09ram_06_u:6554": "6.082.003c rāvaṇena prayuktāni rāmeṇākliṣṭakarmaṇā",
  "GE09ram_06_u:6555": "6.082.004a dṛṣṭvā śrutvā ca saṃbhrāntā hataśeṣā niśācarāḥ",
  "GE09ram_06_u:6556": "6.082.004c rākṣasyaś ca samāgamya dīnāś cintāpariplutāḥ",
  "GE09ram_06_u:6557": "6.082.005a vidhavā hataputrāś ca krośantyo hatabāndhavāḥ",
  "GE09ram_06_u:6558": "6.082.005c rākṣasyaḥ saha saṃgamya duḥkhārtāḥ paryadevayan",
  "GE09ram_06_u:6559": "6.082.006a kathaṃ śūrpaṇakhā vṛddhā karālā nirṇatodarī",
  "GE09ram_06_u:6560": "6.082.006c āsasāda vane rāmaṃ kandarpam iva rūpiṇam",
  "GE09ram_06_u:6561": "6.082.007a sukumāraṃ mahāsattvaṃ sarvabhūtahite ratam",
  "GE09ram_06_u:6562": "6.082.007c taṃ dṛṣṭvā lokavadhyā sā hīnarūpā prakāmitā",
  "GE09ram_06_u:6563": "6.082.008a kathaṃ sarvaguṇair hīnā guṇavantaṃ mahaujasaṃ",
  "GE09ram_06_u:6564": "6.082.008c sumukhaṃ durmukhī rāmaṃ kāmayām āsa rākṣasī",
  "GE09ram_06_u:6565": "6.082.009a janasyāsyālpabhāgyatvāt palinī śvetamūrdhajā",
  "GE09ram_06_u:6566": "6.082.009c akāryam apahāsyaṃ ca sarvalokavigarhitam",
  "GE09ram_06_u:6567": "6.082.010a rākṣasānāṃ vināśāya dūṣaṇasya kharasya ca",
  "GE09ram_06_u:6568": "6.082.010c cakārāpratirūpā sā rāghavasya pradharṣaṇam",
  "GE09ram_06_u:6569": "6.082.011a tan nimittam idaṃ vairaṃ rāvaṇena kṛtaṃ mahat",
  "GE09ram_06_u:6570": "6.082.011c vadhāya nītā sā sītā daśagrīveṇa rakṣasā",
  "GE09ram_06_u:6571": "6.082.012a na ca sītāṃ daśagrīvaḥ prāpnoti janakātmajām",
  "GE09ram_06_u:6572": "6.082.012c baddhaṃ balavatā vairam akṣayaṃ rāghaveṇa ha",
  "GE09ram_06_u:6573": "6.082.013a vaidehīṃ prārthayānaṃ taṃ virādhaṃ prekṣya rākṣasaṃ",
  "GE09ram_06_u:6574": "6.082.013c hatam ekena rāmeṇa paryāptaṃ tannidarśanam",
  "GE09ram_06_u:6575": "6.082.014a caturdaśasahasrāṇi rakṣasāṃ bhīmakarmaṇām",
  "GE09ram_06_u:6576": "6.082.014c nihatāni janasthāne śarair agniśikhopamaiḥ",
  "GE09ram_06_u:6577": "6.082.015a kharaś ca nihataḥ saṃkhye dūṣaṇas triśirās tathā",
  "GE09ram_06_u:6578": "6.082.015c śarair ādityasaṃkāśaiḥ paryāptaṃ tannidarśanam",
  "GE09ram_06_u:6579": "6.082.016a hato yojanabāhuś ca kabandho rudhirāśanaḥ",
  "GE09ram_06_u:6580": "6.082.016c krodhārto vinadan so 'tha paryāptaṃ tannidarśanam",
  "GE09ram_06_u:6581": "6.082.017a jaghāna balinaṃ rāmaḥ sahasranayanātmajam",
  "GE09ram_06_u:6582": "6.082.017c bālinaṃ meghasaṃkāśaṃ paryāptaṃ tannidarśanam",
  "GE09ram_06_u:6583": "6.082.018a ṛśyamūke vasañ śaile dīno bhagnamanorathaḥ",
  "GE09ram_06_u:6584": "6.082.018c sugrīvaḥ sthāpito rājye paryāptaṃ tannidarśanam",
  "GE09ram_06_u:6585": "6.082.019a dharmārthasahitaṃ vākyaṃ sarveṣāṃ rakṣasāṃ hitam",
  "GE09ram_06_u:6586": "6.082.019c yuktaṃ vibhīṣaṇenoktaṃ mohāt tasya na rocate",
  "GE09ram_06_u:6587": "6.082.020a vibhīṣaṇavacaḥ kuryād yadi sma dhanadānujaḥ",
  "GE09ram_06_u:6588": "6.082.020c śmaśānabhūtā duḥkhārtā neyaṃ laṅkā purī bhavet",
  "GE09ram_06_u:6589": "6.082.021a kumbhakarṇaṃ hataṃ śrutvā rāghaveṇa mahābalam",
  "GE09ram_06_u:6590": "6.082.021c priyaṃ cendrajitaṃ putraṃ rāvaṇo nāvabudhyate",
  "GE09ram_06_u:6591": "6.082.022a mama putro mama bhrātā mama bhartā raṇe hataḥ",
  "GE09ram_06_u:6592": "6.082.022c ity evaṃ śrūyate śabdo rākṣasānāṃ kule kule",
  "GE09ram_06_u:6593": "6.082.023a rathāś cāśvāś ca nāgāś ca hatāḥ śatasahasraśaḥ",
  "GE09ram_06_u:6594": "6.082.023c raṇe rāmeṇa śūreṇa rākṣasāś ca padātayaḥ",
  "GE09ram_06_u:6595": "6.082.024a rudro vā yadi vā viṣṇur mahendro vā śatakratuḥ",
  "GE09ram_06_u:6596": "6.082.024c hanti no rāmarūpeṇa yadi vā svayam antakaḥ",
  "GE09ram_06_u:6597": "6.082.025a hatapravīrā rāmeṇa nirāśā jīvite vayam",
  "GE09ram_06_u:6598": "6.082.025c apaśyantyo bhayasyāntam anāthā vilapāmahe",
  "GE09ram_06_u:6599": "6.082.026a rāmahastād daśagrīvaḥ śūro dattavaro yudhi",
  "GE09ram_06_u:6600": "6.082.026c idaṃ bhayaṃ mahāghoram utpannaṃ nāvabudhyate",
  "GE09ram_06_u:6601": "6.082.027a na devā na ca gandharvā na piśācā na rākasāḥ",
  "GE09ram_06_u:6602": "6.082.027c upasṛṣṭaṃ paritrātuṃ śaktā rāmeṇa saṃyuge",
  "GE09ram_06_u:6603": "6.082.028a utpātāś cāpi dṛśyante rāvaṇasya raṇe raṇe",
  "GE09ram_06_u:6604": "6.082.028c kathayiṣyanti rāmeṇa rāvaṇasya nibarhaṇam",
  "GE09ram_06_u:6605": "6.082.029a pitāmahena prītena devadānavarākṣasaiḥ",
  "GE09ram_06_u:6606": "6.082.029c rāvaṇasyābhayaṃ dattaṃ mānuṣebhyo na yācitam",
  "GE09ram_06_u:6607": "6.082.030a tad idaṃ mānuṣān manye prāptaṃ niḥsaṃśayaṃ bhayam",
  "GE09ram_06_u:6608": "6.082.030c jīvitāntakaraṃ ghoraṃ rakṣasāṃ rāvaṇasya ca",
  "GE09ram_06_u:6609": "6.082.031a pīḍyamānās tu balinā varadānena rakṣasā",
  "GE09ram_06_u:6610": "6.082.031c dīptais tapobhir vibudhāḥ pitāmaham apūjayan",
  "GE09ram_06_u:6611": "6.082.032a devatānāṃ hitārthāya mahātmā vai pitāmahaḥ",
  "GE09ram_06_u:6612": "6.082.032c uvāca devatāḥ sarvā idaṃ tuṣṭo mahad vacaḥ",
  "GE09ram_06_u:6613": "6.082.033a adya prabhṛti lokāṃs trīn sarve dānavarākṣasāḥ",
  "GE09ram_06_u:6614": "6.082.033c bhayena prāvṛtā nityaṃ vicariṣyanti śāśvatam",
  "GE09ram_06_u:6615": "6.082.034a daivatais tu samāgamya sarvaiś cendrapurogamaiḥ",
  "GE09ram_06_u:6616": "6.082.034c vṛṣadhvajas tripurahā mahādevaḥ prasāditaḥ",
  "GE09ram_06_u:6617": "6.082.035a prasannas tu mahādevo devān etad vaco 'bravīt",
  "GE09ram_06_u:6618": "6.082.035c utpatsyati hitārthaṃ vo nārī rakṣaḥkṣayāvahā",
  "GE09ram_06_u:6619": "6.082.036a eṣā devaiḥ prayuktā tu kṣud yathā dānavān purā",
  "GE09ram_06_u:6620": "6.082.036c bhakṣayiṣyati naḥ sītā rākṣasaghnī sarāvaṇān",
  "GE09ram_06_u:6621": "6.082.037a rāvaṇasyāpanītena durvinītasya durmateḥ",
  "GE09ram_06_u:6622": "6.082.037c ayaṃ niṣṭānako ghoraḥ śokena samabhiplutaḥ",
  "GE09ram_06_u:6623": "6.082.038a taṃ na paśyāmahe loke yo naḥ śaraṇado bhavet",
  "GE09ram_06_u:6624": "6.082.038c rāghaveṇopasṛṣṭānāṃ kāleneva yugakṣaye",
  "GE09ram_06_u:6625": "6.082.039a itīva sarvā rajanīcarastriyaḥ; parasparaṃ saṃparirabhya bāhubhiḥ",
  "GE09ram_06_u:6626": "6.082.039c viṣedur ārtātibhayābhipīḍitā; vinedur uccaiś ca tadā sudāruṇam",
  "GE09ram_06_u:6627": "6.083.001a ārtānāṃ rākṣasīnāṃ tu laṅkāyāṃ vai kule kule",
  "GE09ram_06_u:6628": "6.083.001c rāvaṇaḥ karuṇaṃ śabdaṃ śuśrāva pariveditam",
  "GE09ram_06_u:6629": "6.083.002a sa tu dīrghaṃ viniśvasya muhūrtaṃ dhyānam āsthitaḥ",
  "GE09ram_06_u:6630": "6.083.002c babhūva paramakruddho rāvaṇo bhīmadarśanaḥ",
  "GE09ram_06_u:6631": "6.083.003a saṃdaśya daśanair oṣṭhaṃ krodhasaṃraktalocanaḥ",
  "GE09ram_06_u:6632": "6.083.003c rākṣasair api durdarśaḥ kālāgnir iva mūrchitaḥ",
  "GE09ram_06_u:6633": "6.083.004a uvāca ca samīpasthān rākṣasān rākṣaseśvaraḥ",
  "GE09ram_06_u:6634": "6.083.004c bhayāvyaktakathāṃs tatra nirdahann iva cakṣuṣā",
  "GE09ram_06_u:6635": "6.083.005a mahodaraṃ mahāpārśvaṃ virūpākṣaṃ ca rākṣasaṃ",
  "GE09ram_06_u:6636": "6.083.005c śīghraṃ vadata sainyāni niryāteti mamājñayā",
  "GE09ram_06_u:6637": "6.083.006a tasya tadvacanaṃ śrutvā rākṣasās te bhayārditāḥ",
  "GE09ram_06_u:6638": "6.083.006c codayām āsur avyagrān rākṣasāṃs tān nṛpājñayā",
  "GE09ram_06_u:6639": "6.083.007a te tu sarve tathety uktvā rākṣasā ghoradarśanāḥ",
  "GE09ram_06_u:6640": "6.083.007c kṛtasvastyayanāḥ sarve rāvaṇābhimukhā yayuḥ",
  "GE09ram_06_u:6641": "6.083.008a pratipūjya yathānyāyaṃ rāvaṇaṃ te mahārathāḥ",
  "GE09ram_06_u:6642": "6.083.008c tasthuḥ prāñjalayaḥ sarve bhartur vijayakāṅkṣiṇaḥ",
  "GE09ram_06_u:6643": "6.083.009a athovāca prahasyaitān rāvaṇaḥ krodhamūrchitaḥ",
  "GE09ram_06_u:6644": "6.083.009c mahodaramahāpārśvau virūpākṣaṃ ca rākṣasaṃ",
  "GE09ram_06_u:6645": "6.083.010a adya bāṇair dhanurmuktair yugāntādityasaṃnibhaiḥ",
  "GE09ram_06_u:6646": "6.083.010c rāghavaṃ lakṣmaṇaṃ caiva neṣyāmi yamasādhanam",
  "GE09ram_06_u:6647": "6.083.011a kharasya kumbhakarṇasya prahastendrajitos tathā",
  "GE09ram_06_u:6648": "6.083.011c kariṣyāmi pratīkāram adya śatruvadhād aham",
  "GE09ram_06_u:6649": "6.083.012a naivāntarikṣaṃ na diśo na nadyo nāpi sāgaraḥ",
  "GE09ram_06_u:6650": "6.083.012c prakāśatvaṃ gamiṣyāmi madbāṇajaladāvṛtāḥ",
  "GE09ram_06_u:6651": "6.083.013a adya vānarayūthānāṃ tāni yūthāni bhāgaśaḥ",
  "GE09ram_06_u:6652": "6.083.013c dhanuḥsamudrād udbhūtair mathiṣyāmi śarormibhiḥ",
  "GE09ram_06_u:6653": "6.083.014a vyākośapadmacakrāṇi padmakesaravarcasām",
  "GE09ram_06_u:6654": "6.083.014c adya yūthataṭākāni gajavat pramathāmy aham",
  "GE09ram_06_u:6655": "6.083.015a saśarair adya vadanaiḥ saṃkhye vānarayūthapāḥ",
  "GE09ram_06_u:6656": "6.083.015c maṇḍayiṣyanti vasudhāṃ sanālair iva paṅkalaiḥ",
  "GE09ram_06_u:6657": "6.083.016a adya yuddhapracaṇḍānāṃ harīṇāṃ drumayodhinām",
  "GE09ram_06_u:6658": "6.083.016c muktenaikeṣuṇā yuddhe bhetsyāmi ca śataṃśatam",
  "GE09ram_06_u:6659": "6.083.017a hato bhartā hato bhrātā yāsāṃ ca tanayā hatāḥ",
  "GE09ram_06_u:6660": "6.083.017c vadhenādya ripos tāsāṃ karmomy asrapramārjanam",
  "GE09ram_06_u:6661": "6.083.018a adya madbāṇanirbhinnaiḥ prakīrṇair gatacetanaiḥ",
  "GE09ram_06_u:6662": "6.083.018c karomi vānarair yuddhe yatnāvekṣya talāṃ mahīm",
  "GE09ram_06_u:6663": "6.083.019a adya gomāyavo gṛdhrā ye ca māṃsāśino 'pare",
  "GE09ram_06_u:6664": "6.083.019c sarvāṃs tāṃs tarpayiṣyāmi śatrumāṃsaiḥ śarārditaiḥ",
  "GE09ram_06_u:6665": "6.083.020a kalpyatāṃ me rathaśīghraṃ kṣipram ānīyatāṃ dhanuḥ",
  "GE09ram_06_u:6666": "6.083.020c anuprayāntu māṃ yuddhe ye 'vaśiṣṭā niśācarāḥ",
  "GE09ram_06_u:6667": "6.083.021a tasya tadvacanaṃ śrutvā mahāpārśvo 'bravīd vacaḥ",
  "GE09ram_06_u:6668": "6.083.021c balādhyakṣān sthitāṃs tatra balaṃ saṃtvaryatām iti",
  "GE09ram_06_u:6669": "6.083.022a balādhyakṣās tu saṃrabdhā rākṣasāṃs tān gṛhād gṛhāt",
  "GE09ram_06_u:6670": "6.083.022c codayantaḥ pariyayur laṅkāṃ laghuparākramāḥ",
  "GE09ram_06_u:6671": "6.083.023a tato muhūrtān niṣpetū rākṣasā bhīmavikramāḥ",
  "GE09ram_06_u:6672": "6.083.023c nardanto bhīmavadanā nānāpraharaṇair bhujaiḥ",
  "GE09ram_06_u:6673": "6.083.024a asibhiḥ paṭṭasaiḥ śūlair galābhir musalair halaiḥ",
  "GE09ram_06_u:6674": "6.083.024c śaktibhis tīkṣṇadhārābhir mahadbhiḥ kūṭamudgaraiḥ",
  "GE09ram_06_u:6675": "6.083.025a yaṣṭibhir vimalaiś cakrair niśitaiś ca paraśvadhaiḥ",
  "GE09ram_06_u:6676": "6.083.025c bhiṇḍipālaiḥ śataghnībhir anyaiś cāpi varāyudhaiḥ",
  "GE09ram_06_u:6677": "6.083.026a athānayan balādhyakṣāś catvāro rāvaṇājñayā",
  "GE09ram_06_u:6678": "6.083.026c drutaṃ sūtasamāyuktaṃ yuktāṣṭaturagaṃ ratham",
  "GE09ram_06_u:6679": "6.083.027a āruroha rathaṃ divyaṃ dīpyamānaṃ svatejasā",
  "GE09ram_06_u:6680": "6.083.027c rāvaṇaḥ sattvagāmbhīryād dārayann iva medinīm",
  "GE09ram_06_u:6681": "6.083.028a rāvaṇenābhyanujñātau mahāpārśvamahodarau",
  "GE09ram_06_u:6682": "6.083.028c virūpākṣaś ca durdharṣo rathān āruruhus tadā",
  "GE09ram_06_u:6683": "6.083.029a te tu hṛṣṭā vinardanto bhindata iva medinīm",
  "GE09ram_06_u:6684": "6.083.029c nādaṃ ghoraṃ vimuñcanto niryayur jayakāṅkṣiṇaḥ",
  "GE09ram_06_u:6685": "6.083.030a tato yuddhāya tejasvī rakṣogaṇabalair vṛtaḥ",
  "GE09ram_06_u:6686": "6.083.030c niryayāv udyatadhanuḥ kālāntakayamomapaḥ",
  "GE09ram_06_u:6687": "6.083.031a tataḥ prajavanāśvena rathena sa mahārathaḥ",
  "GE09ram_06_u:6688": "6.083.031c dvāreṇa niryayau tena yatra tau rāmalakṣmaṇau",
  "GE09ram_06_u:6689": "6.083.032a tato naṣṭaprabhaḥ sūryo diśaś ca timirāvṛtāḥ",
  "GE09ram_06_u:6690": "6.083.032c dvijāś ca nedur ghorāś ca saṃcacāla ca medinī",
  "GE09ram_06_u:6691": "6.083.033a vavarṣa rudhiraṃ devaś caskhaluś ca turaṃgamāḥ",
  "GE09ram_06_u:6692": "6.083.033c dhvajāgre nyapatad gṛdhro vineduś cāśivaṃ śivāḥ",
  "GE09ram_06_u:6693": "6.083.034a nayanaṃ cāsphurad vāmaṃ savyo bāhur akampata",
  "GE09ram_06_u:6694": "6.083.034c vivarṇavadanaś cāsīt kiṃ cid abhraśyata svaraḥ",
  "GE09ram_06_u:6695": "6.083.035a tato niṣpatato yuddhe daśagrīvasya rakṣasaḥ",
  "GE09ram_06_u:6696": "6.083.035c raṇe nidhanaśaṃsīni rūpāṇy etāni jajñire",
  "GE09ram_06_u:6697": "6.083.036a antarikṣāt papātolkā nirghātasamanisvanā",
  "GE09ram_06_u:6698": "6.083.036c vinedur aśivaṃ gṛdhrā vāyasair anunāditāḥ",
  "GE09ram_06_u:6699": "6.083.037a etān acintayan ghorān utpātān samupasthitān",
  "GE09ram_06_u:6700": "6.083.037c niryayau rāvaṇo mohād vadhārthī kālacoditaḥ",
  "GE09ram_06_u:6701": "6.083.038a teṣāṃ tu rathaghoṣeṇa rākṣasānāṃ mahātmanām",
  "GE09ram_06_u:6702": "6.083.038c vānarāṇām api camūr yuddhāyaivābhyavartata",
  "GE09ram_06_u:6703": "6.083.039a teṣāṃ sutumulaṃ yuddhaṃ babhūva kapirakṣasām",
  "GE09ram_06_u:6704": "6.083.039c anyonyam āhvayānānāṃ kruddhānāṃ jayam icchatām",
  "GE09ram_06_u:6705": "6.083.040a tataḥ kruddho daśagrīvaḥ śaraiḥ kāñcanabhūṣaṇaiḥ",
  "GE09ram_06_u:6706": "6.083.040c vānarāṇām anīkeṣu cakāra kadanaṃ mahat",
  "GE09ram_06_u:6707": "6.083.041a nikṛttaśirasaḥ ke cid rāvaṇena valīmukhāḥ",
  "GE09ram_06_u:6708": "6.083.041c nirucchvāsā hatāḥ ke cit ke cit pārśveṣu dāritāḥ",
  "GE09ram_06_u:6709": "6.083.041e ke cid vibhinnaśirasaḥ ke cic cakṣurvivarjitāḥ",
  "GE09ram_06_u:6710": "6.083.042a daśānanaḥ krodhavivṛttanetro; yato yato 'bhyeti rathena saṃkhye",
  "GE09ram_06_u:6711": "6.083.042c tatas tatas tasya śarapravegaṃ; soḍhuṃ na śekur hariyūthapās te",
  "GE09ram_06_u:6712": "6.084.001a tathā taiḥ kṛttagātrais tu daśagrīveṇa mārgaṇaiḥ",
  "GE09ram_06_u:6713": "6.084.001c babhūva vasudhā tatra prakīrṇā haribhir vṛtā",
  "GE09ram_06_u:6714": "6.084.002a rāvaṇasyāprasahyaṃ taṃ śarasaṃpātam ekataḥ",
  "GE09ram_06_u:6715": "6.084.002c na śekuḥ sahituṃ dīptaṃ pataṃgā iva pāvakam",
  "GE09ram_06_u:6716": "6.084.003a te 'rditā niśitair bāṇaiḥ krośanto vipradudruvuḥ",
  "GE09ram_06_u:6717": "6.084.003c pāvakārciḥsamāviṣṭā dahyamānā yathā gajāḥ",
  "GE09ram_06_u:6718": "6.084.004a plavaṃgānām anīkāni mahābhrāṇīva mārutaḥ",
  "GE09ram_06_u:6719": "6.084.004c sa yayau samare tasmin vidhaman rāvaṇaḥ śaraiḥ",
  "GE09ram_06_u:6720": "6.084.005a kadanaṃ tarasā kṛtvā rākṣasendro vanaukasām",
  "GE09ram_06_u:6721": "6.084.005c āsasāda tato yuddhe rāghavaṃ tvaritas tadā",
  "GE09ram_06_u:6722": "6.084.006a sugrīvas tān kapīn dṛṣṭvā bhagnān vidravato raṇe",
  "GE09ram_06_u:6723": "6.084.006c gulme suṣeṇaṃ nikṣipya cakre yuddhe drutaṃ manaḥ",
  "GE09ram_06_u:6724": "6.084.007a ātmanaḥ sadṛśaṃ vīraṃ sa taṃ nikṣipya vānaram",
  "GE09ram_06_u:6725": "6.084.007c sugrīvo 'bhimukhaḥ śatruṃ pratasthe pādapāyudhaḥ",
  "GE09ram_06_u:6726": "6.084.008a pārśvataḥ pṛṣṭhataś cāsya sarve yūthādhipāḥ svayam",
  "GE09ram_06_u:6727": "6.084.008c anujahrur mahāśailān vividhāṃś ca mahādrumān",
  "GE09ram_06_u:6728": "6.084.009a sa nadan yudhi sugrīvaḥ svareṇa mahatā mahān",
  "GE09ram_06_u:6729": "6.084.009c pātayan vividhāṃś cānyāñ jaghānottamarākṣasān",
  "GE09ram_06_u:6730": "6.084.010a mamarda ca mahākāyo rākṣasān vānareśvaraḥ",
  "GE09ram_06_u:6731": "6.084.010c yugāntasamaye vāyuḥ pravṛddhān agamān iva",
  "GE09ram_06_u:6732": "6.084.011a rākṣasānām anīkeṣu śailavarṣaṃ vavarṣa ha",
  "GE09ram_06_u:6733": "6.084.011c aśvavarṣaṃ yathā meghaḥ pakṣisaṃgheṣu kānane",
  "GE09ram_06_u:6734": "6.084.012a kapirājavimuktais taiḥ śailavarṣais tu rākṣasāḥ",
  "GE09ram_06_u:6735": "6.084.012c vikīrṇaśirasaḥ petur nikṛttā iva parvatāḥ",
  "GE09ram_06_u:6736": "6.084.013a atha saṃkṣīyamāṇeṣu rākṣaseṣu samantataḥ",
  "GE09ram_06_u:6737": "6.084.013c sugrīveṇa prabhagneṣu patatsu vinadatsu ca",
  "GE09ram_06_u:6738": "6.084.014a virūpākṣaḥ svakaṃ nāma dhanvī viśrāvya rākṣasaḥ",
  "GE09ram_06_u:6739": "6.084.014c rathād āplutya durdharṣo gajaskandham upāruhat",
  "GE09ram_06_u:6740": "6.084.015a sa taṃ dviradam āruhya virūpākṣo mahārathaḥ",
  "GE09ram_06_u:6741": "6.084.015c vinadan bhīmanirhrālaṃ vānarān abhyadhāvata",
  "GE09ram_06_u:6742": "6.084.016a sugrīve sa śarān ghorān visasarja camūmukhe",
  "GE09ram_06_u:6743": "6.084.016c sthāpayām āsā codvignān rākṣasān saṃpraharṣayan",
  "GE09ram_06_u:6744": "6.084.017a so 'tividdhaḥ śitair bāṇaiḥ kapīndras tena rakṣasā",
  "GE09ram_06_u:6745": "6.084.017c cukrodha ca mahākrodho vadhe cāsya mano dadhe",
  "GE09ram_06_u:6746": "6.084.018a tataḥ pādapam uddhṛtya śūraḥ saṃpradhane hariḥ",
  "GE09ram_06_u:6747": "6.084.018c abhipatya jaghānāsya pramukhe taṃ mahāgajam",
  "GE09ram_06_u:6748": "6.084.019a sa tu prahārābhihataḥ sugrīveṇa mahāgajaḥ",
  "GE09ram_06_u:6749": "6.084.019c apāsarpad dhanurmātraṃ niṣasāda nanāda ca",
  "GE09ram_06_u:6750": "6.084.020a gajāt tu mathitāt tūrṇam apakramya sa vīryavān",
  "GE09ram_06_u:6751": "6.084.020c rākṣaso 'bhimukhaḥ śatruṃ pratyudgamya tataḥ kapim",
  "GE09ram_06_u:6752": "6.084.021a ārṣabhaṃ carmakhaḍgaṃ ca pragṛhya laghuvikramaḥ",
  "GE09ram_06_u:6753": "6.084.021c bhartsayann iva sugrīvam āsasāda vyavasthitam",
  "GE09ram_06_u:6754": "6.084.022a sa hi tasyābhisaṃkruddhaḥ pragṛhya mahatīṃ śilām",
  "GE09ram_06_u:6755": "6.084.022c virūpākṣāya cikṣepa sugrīvo jaladopamām",
  "GE09ram_06_u:6756": "6.084.023a sa tāṃ śilām āpatantīṃ dṛṣṭvā rākṣasapuṃgavaḥ",
  "GE09ram_06_u:6757": "6.084.023c apakramya suvikrāntaḥ khaḍgena prāharat tadā",
  "GE09ram_06_u:6758": "6.084.024a tena khaḍgena saṃkruddhaḥ sugrīvasya camūmukhe",
  "GE09ram_06_u:6759": "6.084.024c kavacaṃ pātayām āsa sa khaḍgābhihato 'patat",
  "GE09ram_06_u:6760": "6.084.025a sa samutthāya patitaḥ kapis tasya vyasarjayat",
  "GE09ram_06_u:6761": "6.084.025c talaprahāram aśaneḥ samānaṃ bhīmanisvanam",
  "GE09ram_06_u:6762": "6.084.026a talaprahāraṃ tad rakṣaḥ sugrīveṇa samudyatam",
  "GE09ram_06_u:6763": "6.084.026c naipuṇyān mocayitvainaṃ muṣṭinorasy atāḍayat",
  "GE09ram_06_u:6764": "6.084.027a tatas tu saṃkruddhataraḥ sugrīvo vānareśvaraḥ",
  "GE09ram_06_u:6765": "6.084.027c mokṣitaṃ cātmano dṛṣṭvā prahāraṃ tena rakṣasā",
  "GE09ram_06_u:6766": "6.084.028a sa dadarśāntaraṃ tasya virūpākṣasya vānaraḥ",
  "GE09ram_06_u:6767": "6.084.028c tato nyapātayat krodhāc chaṅkhadeśe mahātalam",
  "GE09ram_06_u:6768": "6.084.029a mahendrāśanikalpena talenābhihataḥ kṣitau",
  "GE09ram_06_u:6769": "6.084.029c papāta rudhiraklinnaḥ śoṇitaṃ sa samudvaman",
  "GE09ram_06_u:6770": "6.084.030a vivṛttanayanaṃ krodhāt saphena rudhirāplutam",
  "GE09ram_06_u:6771": "6.084.030c dadṛśus te virūpākṣaṃ virūpākṣataraṃ kṛtam",
  "GE09ram_06_u:6772": "6.084.031a sphurantaṃ parivarjantaṃ pārśvena rudhirokṣitam",
  "GE09ram_06_u:6773": "6.084.031c karuṇaṃ ca vinardāntaṃ dadṛśuḥ kapayo ripum",
  "GE09ram_06_u:6774": "6.084.032a tathā tu tau saṃyati saṃprayuktau; tarasvinau vānararākṣasānām",
  "GE09ram_06_u:6775": "6.084.032c balārṇavau sasvanatuḥ sabhīmaṃ; mahārṇavau dvāv iva bhinnavelau",
  "GE09ram_06_u:6776": "6.084.033a vināśitaṃ prekṣya virūpanetraṃ; mahābalaṃ taṃ haripārthivena",
  "GE09ram_06_u:6777": "6.084.033c balaṃ samastaṃ kapirākṣasānām; unmattagaṅgāpratimaṃ babhūva",
  "GE09ram_06_u:6778": "6.085.001a hanyamāne bale tūrṇam anyonyaṃ te mahāmṛdhe",
  "GE09ram_06_u:6779": "6.085.001c sarasīva mahāgharme sūpakṣīṇe babhūvatuḥ",
  "GE09ram_06_u:6780": "6.085.002a svabalasya vighātena virūpākṣavadhena ca",
  "GE09ram_06_u:6781": "6.085.002c babhūva dviguṇaṃ kruddho rāvaṇo rākṣasādhipaḥ",
  "GE09ram_06_u:6782": "6.085.003a prakṣīṇaṃ tu balaṃ dṛṣṭvā vadhyamānaṃ valīmukhaiḥ",
  "GE09ram_06_u:6783": "6.085.003c babhūvāsya vyathā yuddhe prekṣya daivaviparyayam",
  "GE09ram_06_u:6784": "6.085.004a uvāca ca samīpasthaṃ mahodaram ariṃdamam",
  "GE09ram_06_u:6785": "6.085.004c asmin kāle mahābāho jayāśā tvayi me sthitā",
  "GE09ram_06_u:6786": "6.085.005a jahi śatrucamūṃ vīra darśayādya parākramam",
  "GE09ram_06_u:6787": "6.085.005c bhartṛpiṇḍasya kālo 'yaṃ nirveṣṭuṃ sādhu yudhyatām",
  "GE09ram_06_u:6788": "6.085.006a evam uktas tathety uktvā rākṣasendraṃ mahodaraḥ",
  "GE09ram_06_u:6789": "6.085.006c praviveśārisenāṃ sa pataṃga iva pāvakam",
  "GE09ram_06_u:6790": "6.085.007a tataḥ sa kadanaṃ cakre vānarāṇāṃ mahābalaḥ",
  "GE09ram_06_u:6791": "6.085.007c bhartṛvākyena tejasvī svena vīryeṇa coditaḥ",
  "GE09ram_06_u:6792": "6.085.008a prabhagnāṃ samare dṛṣṭvā vānarāṇāṃ mahācamūm",
  "GE09ram_06_u:6793": "6.085.008c abhidudrāva sugrīvo mahodaram anantaram",
  "GE09ram_06_u:6794": "6.085.009a pragṛhya vipulāṃ ghorāṃ mahīdhara samāṃ śilām",
  "GE09ram_06_u:6795": "6.085.009c cikṣepa ca mahātejās tad vadhāya harīśvaraḥ",
  "GE09ram_06_u:6796": "6.085.010a tām āpatantīṃ sahasā śilāṃ dṛṣṭvā mahodaraḥ",
  "GE09ram_06_u:6797": "6.085.010c asaṃbhrāntas tato bāṇair nirbibheda durāsadām",
  "GE09ram_06_u:6798": "6.085.011a rakṣasā tena bāṇaughair nikṛttā sā sahasradhā",
  "GE09ram_06_u:6799": "6.085.011c nipapāta śilābhūmau gṛdhracakram ivākulam",
  "GE09ram_06_u:6800": "6.085.012a tāṃ tu bhinnāṃ śilāṃ dṛṣṭvā sugrīvaḥ krodhamūrchitaḥ",
  "GE09ram_06_u:6801": "6.085.012c sālam utpāṭya cikṣepa rakṣase raṇamūrdhani",
  "GE09ram_06_u:6802": "6.085.012e śaraiś ca vidadārainaṃ śūraḥ parapuraṃjayaḥ",
  "GE09ram_06_u:6803": "6.085.013a sa dadarśa tataḥ kruddhaḥ parighaṃ patitaṃ bhuvi",
  "GE09ram_06_u:6804": "6.085.013c āvidhya tu sa taṃ dīptaṃ parighaṃ tasya darśayan",
  "GE09ram_06_u:6805": "6.085.013e parighāgreṇa vegena jaghānāsya hayottamān",
  "GE09ram_06_u:6806": "6.085.014a tasmād dhatahayād vīraḥ so 'vaplutya mahārathāt",
  "GE09ram_06_u:6807": "6.085.014c gadāṃ jagrāha saṃkruddho rākṣaso 'tha mahodaraḥ",
  "GE09ram_06_u:6808": "6.085.015a gadāparighahastau tau yudhi vīrau samīyatuḥ",
  "GE09ram_06_u:6809": "6.085.015c nardantau govṛṣaprakhyau ghanāv iva savidyutau",
  "GE09ram_06_u:6810": "6.085.016a ājaghāna gadāṃ tasya parigheṇa harīśvaraḥ",
  "GE09ram_06_u:6811": "6.085.016c papāta sa gadodbhinnaḥ parighas tasya bhūtale",
  "GE09ram_06_u:6812": "6.085.017a tato jagrāha tejasvī sugrīvo vasudhātalāt",
  "GE09ram_06_u:6813": "6.085.017c āyasaṃ musalaṃ ghoraṃ sarvato hemabhūṣitam",
  "GE09ram_06_u:6814": "6.085.018a taṃ samudyamya cikṣepa so 'py anyāṃ vyākṣipad gadām",
  "GE09ram_06_u:6815": "6.085.018c bhinnāv anyonyam āsādya petatur dharaṇītale",
  "GE09ram_06_u:6816": "6.085.019a tato bhagnapraharaṇau muṣṭibhyāṃ tau samīyatuḥ",
  "GE09ram_06_u:6817": "6.085.019c tejo balasamāviṣṭau dīptāv iva hutāśanau",
  "GE09ram_06_u:6818": "6.085.020a jaghnatus tau tadānyonyaṃ nedatuś ca punaḥ punaḥ",
  "GE09ram_06_u:6819": "6.085.020c talaiś cānyonyam āhatya petatur dharaṇītale",
  "GE09ram_06_u:6820": "6.085.021a utpetatus tatas tūrṇaṃ jaghnatuś ca parasparam",
  "GE09ram_06_u:6821": "6.085.021c bhujaiś cikṣepatur vīrāv anyonyam aparājitau",
  "GE09ram_06_u:6822": "6.085.022a ājahāra tadā khagḍam adūraparivartinam",
  "GE09ram_06_u:6823": "6.085.022c rākṣasaś carmaṇā sārdhaṃ mahāvego mahodaraḥ",
  "GE09ram_06_u:6824": "6.085.023a tathaiva ca mahākhaḍgaṃ carmaṇā patitaṃ saha",
  "GE09ram_06_u:6825": "6.085.023c jagrāha vānaraśreṣṭhaḥ sugrīvo vegavattaraḥ",
  "GE09ram_06_u:6826": "6.085.024a tau tu roṣaparītāṅgau nardantāv abhyadhāvatām",
  "GE09ram_06_u:6827": "6.085.024c udyatāsī raṇe hṛṣṭau yudhi śastraviśāradau",
  "GE09ram_06_u:6828": "6.085.025a dakṣiṇaṃ maṇḍalaṃ cobhau tau tūrṇaṃ saṃparīyatuḥ",
  "GE09ram_06_u:6829": "6.085.025c anyonyam abhisaṃkruddhau jaye praṇihitāv ubhau",
  "GE09ram_06_u:6830": "6.085.026a sa tu śūro mahāvego vīryaślāghī mahodaraḥ",
  "GE09ram_06_u:6831": "6.085.026c mahācarmaṇi taṃ khaḍgaṃ pātayām āsa durmatiḥ",
  "GE09ram_06_u:6832": "6.085.027a lagnam utkarṣataḥ khaḍgaṃ khaḍgena kapikuñjaraḥ",
  "GE09ram_06_u:6833": "6.085.027c jahāra saśiras trāṇaṃ kuṇḍalopahitaṃ śiraḥ",
  "GE09ram_06_u:6834": "6.085.028a nikṛttaśirasas tasya patitasya mahītale",
  "GE09ram_06_u:6835": "6.085.028c tad balaṃ rākṣasendrasya dṛṣṭvā tatra na tiṣṭhati",
  "GE09ram_06_u:6836": "6.085.029a hatvā taṃ vānaraiḥ sārdhaṃ nanāda mudito hariḥ",
  "GE09ram_06_u:6837": "6.085.029c cukrodha ca daśagrīvo babhau hṛṣṭaś ca rāghavaḥ",
  "GE09ram_06_u:6838": "6.086.001a mahodare tu nihate mahāpārśvo mahābalaḥ",
  "GE09ram_06_u:6839": "6.086.001c aṅgadasya camūṃ bhīmāṃ kṣobhayām āsa sāyakaiḥ",
  "GE09ram_06_u:6840": "6.086.002a sa vānarāṇāṃ mukhyānām uttamāṅgāni sarvaśaḥ",
  "GE09ram_06_u:6841": "6.086.002c pātayām āsa kāyebhyaḥ phalaṃ vṛntād ivānilaḥ",
  "GE09ram_06_u:6842": "6.086.003a keṣāṃ cid iṣubhir bāhūn skandhāṃś cicheda rākṣasaḥ",
  "GE09ram_06_u:6843": "6.086.003c vānarāṇāṃ susaṃkruddhaḥ pārśvaṃ keṣāṃ vyadārayat",
  "GE09ram_06_u:6844": "6.086.004a te 'rditā bāṇavarṣeṇa mahāpārśvena vānarāḥ",
  "GE09ram_06_u:6845": "6.086.004c viṣādavimukhāḥ sarve babhūvur gatacetasaḥ",
  "GE09ram_06_u:6846": "6.086.005a nirīkṣya balam udvignam aṅgado rākṣasārditam",
  "GE09ram_06_u:6847": "6.086.005c vegaṃ cakre mahābāhuḥ samudra iva parvaṇi",
  "GE09ram_06_u:6848": "6.086.006a āyasaṃ parighaṃ gṛhya sūryaraśmisamaprabham",
  "GE09ram_06_u:6849": "6.086.006c samare vānaraśreṣṭho mahāpārśve nyapātayat",
  "GE09ram_06_u:6850": "6.086.007a sa tu tena prahāreṇa mahāpārśvo vicetanaḥ",
  "GE09ram_06_u:6851": "6.086.007c sasūtaḥ syandanāt tasmād visaṃjñaḥ prāpatad bhuvi",
  "GE09ram_06_u:6852": "6.086.008a sarkṣarājas tu tejasvī nīlāñjanacayopamaḥ",
  "GE09ram_06_u:6853": "6.086.008c niṣpatya sumahāvīryaḥ svād yūthān meghasaṃnibhāt",
  "GE09ram_06_u:6854": "6.086.009a pragṛhya giriśṛṅgābhāṃ kruddhaḥ sa vipulāṃ śilām",
  "GE09ram_06_u:6855": "6.086.009c aśvāñ jaghāna tarasā syandanaṃ ca babhañja tam",
  "GE09ram_06_u:6856": "6.086.010a muhūrtāl labdhasaṃjñas tu mahāpārśvo mahābalaḥ",
  "GE09ram_06_u:6857": "6.086.010c aṅgadaṃ bahubhir bāṇair bhūyas taṃ pratyavidhyata",
  "GE09ram_06_u:6858": "6.086.011a jāmbavantaṃ tribhir bāṇair ājaghāna stanāntare",
  "GE09ram_06_u:6859": "6.086.011c ṛkṣarājaṃ gavākṣaṃ ca jaghāna bahubhiḥ śaraiḥ",
  "GE09ram_06_u:6860": "6.086.012a gavākṣaṃ jāmbavantaṃ ca sa dṛṣṭvā śarapīḍitau",
  "GE09ram_06_u:6861": "6.086.012c jagrāha parighaṃ ghoram aṅgadaḥ krodhamūrchitaḥ",
  "GE09ram_06_u:6862": "6.086.013a tasyāṅgadaḥ prakupito rākṣasasya tam āyasaṃ",
  "GE09ram_06_u:6863": "6.086.013c dūrasthitasya parighaṃ raviraśmisamaprabham",
  "GE09ram_06_u:6864": "6.086.014a dvābhyāṃ bhujābhyāṃ saṃgṛhya bhrāmayitvā ca vegavān",
  "GE09ram_06_u:6865": "6.086.014c mahāpārśvāya cikṣepa vadhārthaṃ vālinaḥ sutaḥ",
  "GE09ram_06_u:6866": "6.086.015a sa tu kṣipto balavatā parighas tasya rakṣasaḥ",
  "GE09ram_06_u:6867": "6.086.015c dhanuś ca saśaraṃ hastāc chirastraṃ cāpy apātayat",
  "GE09ram_06_u:6868": "6.086.016a taṃ samāsādya vegena vāliputraḥ pratāpavān",
  "GE09ram_06_u:6869": "6.086.016c talenābhyahanat kruddhaḥ karṇamūle sakuṇḍale",
  "GE09ram_06_u:6870": "6.086.017a sa tu kruddho mahāvego mahāpārśvo mahādyutiḥ",
  "GE09ram_06_u:6871": "6.086.017c kareṇaikena jagrāha sumahāntaṃ paraśvadham",
  "GE09ram_06_u:6872": "6.086.018a taṃ tailadhautaṃ vimalaṃ śailasāramayaṃ dṛḍham",
  "GE09ram_06_u:6873": "6.086.018c rākṣasaḥ paramakruddho vāliputre nyapātayat",
  "GE09ram_06_u:6874": "6.086.019a tena vāmāṃsaphalake bhṛśaṃ pratyavapātitam",
  "GE09ram_06_u:6875": "6.086.019c aṅgado mokṣayām āsa saroṣaḥ sa paraśvadham",
  "GE09ram_06_u:6876": "6.086.020a sa vīro vajrasaṃkāśam aṅgado muṣṭim ātmanaḥ",
  "GE09ram_06_u:6877": "6.086.020c saṃvartayan susaṃkruddhaḥ pitus tulyaparākramaḥ",
  "GE09ram_06_u:6878": "6.086.021a rākṣasasya stanābhyāśe marmajño hṛdayaṃ prati",
  "GE09ram_06_u:6879": "6.086.021c indrāśanisamasparśaṃ sa muṣṭiṃ vinyapātayat",
  "GE09ram_06_u:6880": "6.086.022a tena tasya nipātena rākṣasasya mahāmṛdhe",
  "GE09ram_06_u:6881": "6.086.022c paphāla hṛdayaṃ cāśu sa papāta hato bhuvi",
  "GE09ram_06_u:6882": "6.086.023a tasmin nipatite bhūmau tat sainyaṃ saṃpracukṣubhe",
  "GE09ram_06_u:6883": "6.086.023c abhavac ca mahān krodhaḥ samare rāvaṇasya tu",
  "GE09ram_06_u:6884": "6.087.001a mahodaramahāpārśvau hatau dṛṣṭvā tu rākṣasau",
  "GE09ram_06_u:6885": "6.087.001c tasmiṃś ca nihate vīre virūpākṣe mahābale",
  "GE09ram_06_u:6886": "6.087.002a āviveśa mahān krodho rāvaṇaṃ tu mahāmṛdhe",
  "GE09ram_06_u:6887": "6.087.002c sūtaṃ saṃcodayām āsa vākyaṃ cedam uvāca ha",
  "GE09ram_06_u:6888": "6.087.003a nihatānām amātyānāṃ ruddhasya nagarasya ca",
  "GE09ram_06_u:6889": "6.087.003c duḥkham eṣo 'paneṣyāmi hatvā tau rāmalakṣmaṇau",
  "GE09ram_06_u:6890": "6.087.004a rāmavṛkṣaṃ raṇe hanmi sītāpuṣpaphalapradam",
  "GE09ram_06_u:6891": "6.087.004c praśākhā yasya sugrīvo jāmbavān kumudo nalaḥ",
  "GE09ram_06_u:6892": "6.087.005a sa diśo daśa ghoṣeṇa rathasyātiratho mahān",
  "GE09ram_06_u:6893": "6.087.005c nādayan prayayau tūrṇaṃ rāghavaṃ cābhyavartata",
  "GE09ram_06_u:6894": "6.087.006a pūritā tena śabdena sanadīgirikānanā",
  "GE09ram_06_u:6895": "6.087.006c saṃcacāla mahī sarvā savarāhamṛgadvipā",
  "GE09ram_06_u:6896": "6.087.007a tāmasaṃ sumahāghoraṃ cakārāstraṃ sudāruṇam",
  "GE09ram_06_u:6897": "6.087.007c nirdadāha kapīn sarvāṃs te prapetuḥ samantataḥ",
  "GE09ram_06_u:6898": "6.087.008a tāny anīkāny anekāni rāvaṇasya śarottamaiḥ",
  "GE09ram_06_u:6899": "6.087.008c dṛṣṭvā bhagnāni śataśo rāghavaḥ paryavasthitaḥ",
  "GE09ram_06_u:6900": "6.087.009a sa dadarśa tato rāmaṃ tiṣṭhantam aparājitam",
  "GE09ram_06_u:6901": "6.087.009c lakṣmaṇena saha bhrātrā viṣṇunā vāsavaṃ yathā",
  "GE09ram_06_u:6902": "6.087.010a ālikhantam ivākāśam avaṣṭabhya mahad dhanuḥ",
  "GE09ram_06_u:6903": "6.087.010c padmapatraviśālākṣaṃ dīrghabāhum ariṃdamam",
  "GE09ram_06_u:6904": "6.087.011a vānarāṃś ca raṇe bhagnān āpatantaṃ ca rāvaṇam",
  "GE09ram_06_u:6905": "6.087.011c samīkṣya rāghavo hṛṣṭo madhye jagrāha kārmukam",
  "GE09ram_06_u:6906": "6.087.012a visphārayitum ārebhe tataḥ sa dhanur uttamam",
  "GE09ram_06_u:6907": "6.087.012c mahāvegaṃ mahānādaṃ nirbhindann iva medinīm",
  "GE09ram_06_u:6908": "6.087.013a tayoḥ śarapathaṃ prāpya rāvaṇo rājaputrayoḥ",
  "GE09ram_06_u:6909": "6.087.013c sa babhūva yathā rāhuḥ samīpe śaśisūryayoḥ",
  "GE09ram_06_u:6910": "6.087.014a rāvaṇasya ca bāṇaughai rāmavispharitena ca",
  "GE09ram_06_u:6911": "6.087.014c śabdena rākṣasās tena petuś ca śataśas tadā",
  "GE09ram_06_u:6912": "6.087.015a tam icchan prathamaṃ yoddhuṃ lakṣmaṇo niśitaiḥ śaraiḥ",
  "GE09ram_06_u:6913": "6.087.015c mumoca dhanur āyamya śarān agniśikhopamān",
  "GE09ram_06_u:6914": "6.087.016a tān muktamātrān ākāśe lakṣmaṇena dhanuṣmatā",
  "GE09ram_06_u:6915": "6.087.016c bāṇān bāṇair mahātejā rāvaṇaḥ pratyavārayat",
  "GE09ram_06_u:6916": "6.087.017a ekam ekena bāṇena tribhis trīn daśabhir daśa",
  "GE09ram_06_u:6917": "6.087.017c lakṣmaṇasya praciccheda darśayan pāṇilāghavam",
  "GE09ram_06_u:6918": "6.087.018a abhyatikramya saumitriṃ rāvaṇaḥ samitiṃjayaḥ",
  "GE09ram_06_u:6919": "6.087.018c āsasāda tato rāmaṃ sthitaṃ śailam ivācalam",
  "GE09ram_06_u:6920": "6.087.019a sa saṃkhye rāmam āsādya krodhasaṃraktalocanaḥ",
  "GE09ram_06_u:6921": "6.087.019c vyasṛjac charavarṇāni rāvaṇo rāghavopari",
  "GE09ram_06_u:6922": "6.087.020a śaradhārās tato rāmo rāvaṇasya dhanuścyutāḥ",
  "GE09ram_06_u:6923": "6.087.020c dṛṣṭvaivāpatitāḥ śīghraṃ bhallāñ jagrāha satvaram",
  "GE09ram_06_u:6924": "6.087.021a tāñ śaraughāṃs tato bhallais tīkṣṇaiś ciccheda rāghavaḥ",
  "GE09ram_06_u:6925": "6.087.021c dīpyamānān mahāvegān kruddhān āśīviṣān iva",
  "GE09ram_06_u:6926": "6.087.022a rāghavo rāvaṇaṃ tūrṇaṃ rāvaṇo rāghavaṃ tathā",
  "GE09ram_06_u:6927": "6.087.022c anyonyaṃ vividhais tīkṣṇaiḥ śarair abhivavarṣatuḥ",
  "GE09ram_06_u:6928": "6.087.023a ceratuś ca ciraṃ citraṃ maṇḍalaṃ savyadakṣiṇam",
  "GE09ram_06_u:6929": "6.087.023c bāṇavegān samudīkṣya samareṣv aparājitau",
  "GE09ram_06_u:6930": "6.087.024a tayor bhūtāni vitreṣur yugapat saṃprayudhyatoḥ",
  "GE09ram_06_u:6931": "6.087.024c raudrayoḥ sāyakamucor yamāntakanikāśayoḥ",
  "GE09ram_06_u:6932": "6.087.025a saṃtataṃ vividhair bāṇair babhūva gaganaṃ tadā",
  "GE09ram_06_u:6933": "6.087.025c ghanair ivātapāpāye vidyunmālāsamākulaiḥ",
  "GE09ram_06_u:6934": "6.087.026a gavākṣitam ivākāśaṃ babhūva śūravṛṣṭibhiḥ",
  "GE09ram_06_u:6935": "6.087.026c mahāvegaiḥ sutīkṣṇāgrair gṛdhrapatraiḥ suvājitaiḥ",
  "GE09ram_06_u:6936": "6.087.027a śarāndhakāraṃ tau bhīmaṃ cakratuḥ paramaṃ tadā",
  "GE09ram_06_u:6937": "6.087.027c gate 'staṃ tapane cāpi mahāmeghāv ivotthitau",
  "GE09ram_06_u:6938": "6.087.028a babhūva tumulaṃ yuddham anyonyavadhakāṅkṣiṇoḥ",
  "GE09ram_06_u:6939": "6.087.028c anāsādyam acintyaṃ ca vṛtravāsavayor iva",
  "GE09ram_06_u:6940": "6.087.029a ubhau hi parameṣvāsāv ubhau śastraviśāradau",
  "GE09ram_06_u:6941": "6.087.029c ubhau cāstravidāṃ mukhyāv ubhau yuddhe viceratuḥ",
  "GE09ram_06_u:6942": "6.087.030a ubhau hi yena vrajatas tena tena śarormayaḥ",
  "GE09ram_06_u:6943": "6.087.030c ūrmayo vāyunā viddhā jagmuḥ sāgarayor iva",
  "GE09ram_06_u:6944": "6.087.031a tataḥ saṃsaktahastas tu rāvaṇo lokarāvaṇaḥ",
  "GE09ram_06_u:6945": "6.087.031c nārācamālāṃ rāmasya lalāṭe pratyamuñcata",
  "GE09ram_06_u:6946": "6.087.032a raudracāpaprayuktāṃ tāṃ nīlotpaladalaprabhām",
  "GE09ram_06_u:6947": "6.087.032c śirasā dhārayan rāmo na vyathāṃ pratyapadyata",
  "GE09ram_06_u:6948": "6.087.033a atha mantrān api japan raudram astram udīrayan",
  "GE09ram_06_u:6949": "6.087.033c śarān bhūyaḥ samādāya rāmaḥ krodhasamanvitaḥ",
  "GE09ram_06_u:6950": "6.087.034a mumoca ca mahātejāś cāpam āyamya vīryavān",
  "GE09ram_06_u:6951": "6.087.034c tāñ śarān rākṣasendrāya cikṣepācchinnasāyakaḥ",
  "GE09ram_06_u:6952": "6.087.035a te mahāmeghasaṃkāśe kavace patitāḥ śarāḥ",
  "GE09ram_06_u:6953": "6.087.035c avadhye rākṣasendrasya na vyathāṃ janayaṃs tadā",
  "GE09ram_06_u:6954": "6.087.036a punar evātha taṃ rāmo rathasthaṃ rākṣasādhipam",
  "GE09ram_06_u:6955": "6.087.036c lalāṭe paramāstreṇa sarvāstrakuśalo 'bhinat",
  "GE09ram_06_u:6956": "6.087.037a te bhittvā bāṇarūpāṇi pañcaśīrṣā ivoragāḥ",
  "GE09ram_06_u:6957": "6.087.037c śvasanto viviśur bhūmiṃ rāvaṇapratikūlatāḥ",
  "GE09ram_06_u:6958": "6.087.038a nihatya rāghavasyāstraṃ rāvaṇaḥ krodhamūrchitaḥ",
  "GE09ram_06_u:6959": "6.087.038c āsuraṃ sumahāghoram anyad astraṃ samādade",
  "GE09ram_06_u:6960": "6.087.039a siṃhavyāghramukhāṃś cānyān kaṅkakāka mukhān api",
  "GE09ram_06_u:6961": "6.087.039c gṛdhraśyenamukhāṃś cāpi sṛgālavadanāṃs tathā",
  "GE09ram_06_u:6962": "6.087.040a īhāmṛgamuhāṃś cānyān vyāditāsyān bhayāvahān",
  "GE09ram_06_u:6963": "6.087.040c pañcāsyāṃl lelihānāṃś ca sasarja niśitāñ śarān",
  "GE09ram_06_u:6964": "6.087.041a śarān kharamukhāṃś cānyān varāhamukhasaṃsthitān",
  "GE09ram_06_u:6965": "6.087.041c śvānakukkuṭavaktrāṃś ca makarāśīviṣānanān",
  "GE09ram_06_u:6966": "6.087.042a etāṃś cānyāṃś ca māyābhiḥ sasarja niśitāñ śarān",
  "GE09ram_06_u:6967": "6.087.042c rāmaṃ prati mahātejāḥ kruddhaḥ sarpa iva śvasan",
  "GE09ram_06_u:6968": "6.087.043a āsureṇa samāviṣṭaḥ so 'streṇa raghunandanaḥ",
  "GE09ram_06_u:6969": "6.087.043c sasarjāstraṃ mahotsāhaḥ pāvakaṃ pāvakopamaḥ",
  "GE09ram_06_u:6970": "6.087.044a agnidīptamukhān bāṇāṃs tathā sūryamukhān api",
  "GE09ram_06_u:6971": "6.087.044c candrārdhacandravaktrāṃś ca dhūmaketumukhān api",
  "GE09ram_06_u:6972": "6.087.045a grahanakṣatravarṇāṃś ca maholkā mukhasaṃsthitān",
  "GE09ram_06_u:6973": "6.087.045c vidyujjihvopamāṃś cānyān sasarja niśitāñ śarān",
  "GE09ram_06_u:6974": "6.087.046a te rāvaṇaśarā ghorā rāghavāstrasamāhatāḥ",
  "GE09ram_06_u:6975": "6.087.046c vilayaṃ jagmur ākāśe jagmuś caiva sahasraśaḥ",
  "GE09ram_06_u:6976": "6.087.047a tad astraṃ nihataṃ dṛṣṭvā rāmeṇākliṣṭakarmaṇā",
  "GE09ram_06_u:6977": "6.087.047c hṛṣṭā nedus tataḥ sarve kapayaḥ kāmarūpiṇaḥ",
  "GE09ram_06_u:6978": "6.088.001a tasmin pratihate 'stre tu rāvaṇo rākṣasādhipaḥ",
  "GE09ram_06_u:6979": "6.088.001c krodhaṃ ca dviguṇaṃ cakre krodhāc cāstram anantaram",
  "GE09ram_06_u:6980": "6.088.002a mayena vihitaṃ raudram anyad astraṃ mahādyutiḥ",
  "GE09ram_06_u:6981": "6.088.002c utsraṣṭuṃ rāvaṇo ghoraṃ rāghavāya pracakrame",
  "GE09ram_06_u:6982": "6.088.003a tataḥ śūlāni niścerur gadāś ca musalāni ca",
  "GE09ram_06_u:6983": "6.088.003c kārmukād dīpyamānāni vajrasārāṇi sarvaśaḥ",
  "GE09ram_06_u:6984": "6.088.004a kūṭamudgarapāśāś ca dīptāś cāśanayas tathā",
  "GE09ram_06_u:6985": "6.088.004c niṣpetur vividhās tīkṣṇā vātā iva yugakṣaye",
  "GE09ram_06_u:6986": "6.088.005a tad astraṃ rāghavaḥ śrīmān uttamāstravidāṃ varaḥ",
  "GE09ram_06_u:6987": "6.088.005c jaghāna paramāstreṇa gandharveṇa mahādyutiḥ",
  "GE09ram_06_u:6988": "6.088.006a tasmin pratihate 'stre tu rāghaveṇa mahātmanā",
  "GE09ram_06_u:6989": "6.088.006c rāvaṇaḥ krodhatāmrākṣaḥ sauram astram udīrayat",
  "GE09ram_06_u:6990": "6.088.007a tataś cakrāṇi niṣpetur bhāsvarāṇi mahānti ca",
  "GE09ram_06_u:6991": "6.088.007c kārmukād bhīmavegasya daśagrīvasya dhīmataḥ",
  "GE09ram_06_u:6992": "6.088.008a tair āsīd gaganaṃ dīptaṃ saṃpatadbhir itas tataḥ",
  "GE09ram_06_u:6993": "6.088.008c patadbhiś ca diśo dīptaiś candrasūryagrahair iva",
  "GE09ram_06_u:6994": "6.088.009a tāni ciccheda bāṇaughaiś cakrāṇi tu sa rāghavaḥ",
  "GE09ram_06_u:6995": "6.088.009c āyudhāni vicitrāṇi rāvaṇasya camūmukhe",
  "GE09ram_06_u:6996": "6.088.010a tad astraṃ tu hataṃ dṛṣṭvā rāvaṇo rākṣasādhipaḥ",
  "GE09ram_06_u:6997": "6.088.010c vivyādha daśabhir bāṇai rāmaṃ sarveṣu marmasu",
  "GE09ram_06_u:6998": "6.088.011a sa viddho daśabhir bāṇair mahākārmukaniḥsṛtaiḥ",
  "GE09ram_06_u:6999": "6.088.011c rāvaṇena mahātejā na prākampata rāghavaḥ",
  "GE09ram_06_u:7000": "6.088.012a tato vivyādha gātreṣu sarveṣu samitiṃjayaḥ",
  "GE09ram_06_u:7001": "6.088.012c rāghavas tu susaṃkruddho rāvaṇaṃ bahubhiḥ śaraiḥ",
  "GE09ram_06_u:7002": "6.088.013a etasminn antare kruddho rāghavasyānujo balī",
  "GE09ram_06_u:7003": "6.088.013c lakṣmaṇaḥ sāyakān sapta jagrāha paravīrahā",
  "GE09ram_06_u:7004": "6.088.014a taiḥ sāyakair mahāvegai rāvaṇasya mahādyutiḥ",
  "GE09ram_06_u:7005": "6.088.014c dhvajaṃ manuṣyaśīrṣaṃ tu tasya ciccheda naikadhā",
  "GE09ram_06_u:7006": "6.088.015a sāratheś cāpi bāṇena śiro jvalitakuṇḍalam",
  "GE09ram_06_u:7007": "6.088.015c jahāra lakṣmaṇaḥ śrīmān nairṛtasya mahābalaḥ",
  "GE09ram_06_u:7008": "6.088.016a tasya bāṇaiś ca ciccheda dhanur gajakaropamam",
  "GE09ram_06_u:7009": "6.088.016c lakṣmaṇo rākṣasendrasya pañcabhir niśitaiḥ śaraiḥ",
  "GE09ram_06_u:7010": "6.088.017a nīlameghanibhāṃś cāsya sadaśvān parvatopamān",
  "GE09ram_06_u:7011": "6.088.017c jaghānāplutya gadayā rāvaṇasya vibhīṣaṇaḥ",
  "GE09ram_06_u:7012": "6.088.018a hatāśvād vegavān vegād avaplutya mahārathāt",
  "GE09ram_06_u:7013": "6.088.018c krodham āhārayat tīvraṃ bhrātaraṃ prati rāvaṇaḥ",
  "GE09ram_06_u:7014": "6.088.019a tataḥ śaktiṃ mahāśaktir dīptāṃ dīptāśanīm iva",
  "GE09ram_06_u:7015": "6.088.019c vibhīṣaṇāya cikṣepa rākṣasendraḥ pratāpavān",
  "GE09ram_06_u:7016": "6.088.020a aprāptām eva tāṃ bāṇais tribhiś ciccheda lakṣmaṇaḥ",
  "GE09ram_06_u:7017": "6.088.020c athodatiṣṭhat saṃnādo vānarāṇāṃ tadā raṇe",
  "GE09ram_06_u:7018": "6.088.021a sa papāta tridhā chinnā śaktiḥ kāñcanamālinī",
  "GE09ram_06_u:7019": "6.088.021c savisphuliṅgā jvalitā maholkeva divaś cyutā",
  "GE09ram_06_u:7020": "6.088.022a tataḥ saṃbhāvitatarāṃ kālenāpi durāsadām",
  "GE09ram_06_u:7021": "6.088.022c jagrāha vipulāṃ śaktiṃ dīpyamānāṃ svatejasā",
  "GE09ram_06_u:7022": "6.088.023a sā veginā balavatā rāvaṇena durātmanā",
  "GE09ram_06_u:7023": "6.088.023c jajvāla sumahāghorā śakrāśanisamaprabhā",
  "GE09ram_06_u:7024": "6.088.024a etasminn antare vīro lakṣmaṇas taṃ vibhīṣaṇam",
  "GE09ram_06_u:7025": "6.088.024c prāṇasaṃśayam āpannaṃ tūrṇam evābhyapadyata",
  "GE09ram_06_u:7026": "6.088.025a taṃ vimokṣayituṃ vīraś cāpam āyamya lakṣmaṇaḥ",
  "GE09ram_06_u:7027": "6.088.025c rāvaṇaṃ śaktihastaṃ taṃ śaravarṣair avākirat",
  "GE09ram_06_u:7028": "6.088.026a kīryamāṇaḥ śaraugheṇa visṛṣṭtena mahātmanā",
  "GE09ram_06_u:7029": "6.088.026c na prahartuṃ manaś cakre vimukhīkṛtavikramaḥ",
  "GE09ram_06_u:7030": "6.088.027a mokṣitaṃ bhrātaraṃ dṛṣṭvā lakṣmaṇena sa rāvaṇaḥ",
  "GE09ram_06_u:7031": "6.088.027c lakṣmaṇābhimukhas tiṣṭhann idaṃ vacanam abravīt",
  "GE09ram_06_u:7032": "6.088.028a mokṣitas te balaślāghin yasmād evaṃ vibhīṣaṇaḥ",
  "GE09ram_06_u:7033": "6.088.028c vimucya rākṣasaṃ śaktis tvayīyaṃ vinipātyate",
  "GE09ram_06_u:7034": "6.088.029a eṣā te hṛdayaṃ bhittvā śaktir lohitalakṣaṇā",
  "GE09ram_06_u:7035": "6.088.029c madbāhuparighotsṛṣṭā prāṇān ādāya yāsyati",
  "GE09ram_06_u:7036": "6.088.030a ity evam uktvā tāṃ śaktim aṣṭaghaṇṭāṃ mahāsvanām",
  "GE09ram_06_u:7037": "6.088.030c mayena māyāvihitām amoghāṃ śatrughātinīm",
  "GE09ram_06_u:7038": "6.088.031a lakṣmaṇāya samuddiśya jvalantīm iva tejasā",
  "GE09ram_06_u:7039": "6.088.031c rāvaṇaḥ paramakruddhaś cikṣepa ca nanāda ca",
  "GE09ram_06_u:7040": "6.088.032a sā kṣiptā bhīmavegena śakrāśanisamasvanā",
  "GE09ram_06_u:7041": "6.088.032c śaktir abhyapatad vegāl lakṣmaṇaṃ raṇamūrdhani",
  "GE09ram_06_u:7042": "6.088.033a tām anuvyāharac chaktim āpatantīṃ sa rāghavaḥ",
  "GE09ram_06_u:7043": "6.088.033c svastyas tu lakṣmaṇāyeti moghā bhava hatodyamā",
  "GE09ram_06_u:7044": "6.088.034a nyapatat sā mahāvegā lakṣmaṇasya mahorasi",
  "GE09ram_06_u:7045": "6.088.034c jihvevoragarājasya dīpyamānā mahādyutiḥ",
  "GE09ram_06_u:7046": "6.088.035a tato rāvaṇavegena sudūram avagāḍhayā",
  "GE09ram_06_u:7047": "6.088.035c śaktyā nirbhinnahṛdayaḥ papāta bhuvi lakṣmaṇaḥ",
  "GE09ram_06_u:7048": "6.088.036a tadavasthaṃ samīpastho lakṣmaṇaṃ prekṣya rāghavaḥ",
  "GE09ram_06_u:7049": "6.088.036c bhrātṛsnehān mahātejā viṣaṇṇahṛdayo 'bhavat",
  "GE09ram_06_u:7050": "6.088.037a sa muhūrtam anudhyāya bāṣpavyākulalocanaḥ",
  "GE09ram_06_u:7051": "6.088.037c babhūva saṃrabdhataro yugānta iva pāvakaḥ",
  "GE09ram_06_u:7052": "6.088.038a na viṣādasya kālo 'yam iti saṃcintya rāghavaḥ",
  "GE09ram_06_u:7053": "6.088.038c cakre sutumulaṃ yuddhaṃ rāvaṇasya vadhe dhṛtaḥ",
  "GE09ram_06_u:7054": "6.088.039a sa dadarśa tato rāmaḥ śaktyā bhinnaṃ mahāhave",
  "GE09ram_06_u:7055": "6.088.039c lakṣmaṇaṃ rudhirādigdhaṃ sapannagam ivācalam",
  "GE09ram_06_u:7056": "6.088.040a tām api prahitāṃ śaktiṃ rāvaṇena balīyasā",
  "GE09ram_06_u:7057": "6.088.040c yatnatas te hariśreṣṭhā na śekur avamarditum",
  "GE09ram_06_u:7058": "6.088.040e arditāś caiva bāṇaughaiḥ kṣiprahastena rakṣasā",
  "GE09ram_06_u:7059": "6.088.041a saumitriṃ sā vinirbhidya praviṣṭā dharaṇītalam",
  "GE09ram_06_u:7060": "6.088.041c tāṃ karābhyāṃ parāmṛśya rāmaḥ śaktiṃ bhayāvahām",
  "GE09ram_06_u:7061": "6.088.041e babhañja samare kruddho balavad vicakarṣa ca",
  "GE09ram_06_u:7062": "6.088.042a tasya niṣkarṣataḥ śaktiṃ rāvaṇena balīyasā",
  "GE09ram_06_u:7063": "6.088.042c śarāḥ sarveṣu gātreṣu pātitā marmabhedinaḥ",
  "GE09ram_06_u:7064": "6.088.043a acintayitvā tān bāṇān samāśliṣyā ca lakṣmaṇam",
  "GE09ram_06_u:7065": "6.088.043c abravīc ca hanūmantaṃ sugrīvaṃ caiva rāghavaḥ",
  "GE09ram_06_u:7066": "6.088.043e lakṣmaṇaṃ parivāryeha tiṣṭhadhvaṃ vānarottamāḥ",
  "GE09ram_06_u:7067": "6.088.044a parākramasya kālo 'yaṃ saṃprāpto me cirepsitaḥ",
  "GE09ram_06_u:7068": "6.088.044c pāpātmāyaṃ daśagrīvo vadhyatāṃ pāpaniścayaḥ",
  "GE09ram_06_u:7069": "6.088.044e kāṅkṣitaḥ stokakasyeva gharmānte meghadarśanam",
  "GE09ram_06_u:7070": "6.088.045a asmin muhūrte nacirāt satyaṃ pratiśṛṇomi vaḥ",
  "GE09ram_06_u:7071": "6.088.045c arāvaṇam arāmaṃ vā jagad drakṣyatha vānarāḥ",
  "GE09ram_06_u:7072": "6.088.046a rājyanāśaṃ vane vāsaṃ daṇḍake paridhāvanam",
  "GE09ram_06_u:7073": "6.088.046c vaidehyāś ca parāmarśaṃ rakṣobhiś ca samāgamam",
  "GE09ram_06_u:7074": "6.088.047a prāptaṃ duḥkhaṃ mahad ghoraṃ kleśaṃ ca nirayopamam",
  "GE09ram_06_u:7075": "6.088.047c adya sarvam ahaṃ tyakṣye hatvā taṃ rāvaṇaṃ raṇe",
  "GE09ram_06_u:7076": "6.088.048a yadarthaṃ vānaraṃ sainyaṃ samānītam idaṃ mayā",
  "GE09ram_06_u:7077": "6.088.048c sugrīvaś ca kṛto rājye nihatvā vālinaṃ raṇe",
  "GE09ram_06_u:7078": "6.088.049a yadarthaṃ sāgaraḥ krāntaḥ setur baddhaś ca sāgare",
  "GE09ram_06_u:7079": "6.088.049c so 'yam adya raṇe pāpaś cakṣurviṣayam āgataḥ",
  "GE09ram_06_u:7080": "6.088.050a cakṣurviṣayam āgamya nāyaṃ jīvitum arhati",
  "GE09ram_06_u:7081": "6.088.050c dṛṣṭiṃ dṛṣṭiviṣasyeva sarpasya mama rāvaṇaḥ",
  "GE09ram_06_u:7082": "6.088.051a svasthāḥ paśyata durdharṣā yuddhaṃ vānarapuṃgavāḥ",
  "GE09ram_06_u:7083": "6.088.051c āsīnāḥ parvatāgreṣu mamedaṃ rāvaṇasya ca",
  "GE09ram_06_u:7084": "6.088.052a adya rāmasya rāmatvaṃ paśyantu mama saṃyuge",
  "GE09ram_06_u:7085": "6.088.052c trayo lokāḥ sagandharvāḥ sadevāḥ sarṣicāraṇāḥ",
  "GE09ram_06_u:7086": "6.088.053a adya karma kariṣyāmi yal lokāḥ sacarācarāḥ",
  "GE09ram_06_u:7087": "6.088.053c sadevāḥ kathayiṣyanti yāvad bhūmir dhariṣyati",
  "GE09ram_06_u:7088": "6.088.054a evam uktvā śitair bāṇais taptakāñcanabhūṣaṇaiḥ",
  "GE09ram_06_u:7089": "6.088.054c ājaghāna daśagrīvaṃ raṇe rāmaḥ samāhitaḥ",
  "GE09ram_06_u:7090": "6.088.055a atha pradīptair nārācair musalaiś cāpi rāvaṇaḥ",
  "GE09ram_06_u:7091": "6.088.055c abhyavarṣat tadā rāmaṃ dhārābhir iva toyadaḥ",
  "GE09ram_06_u:7092": "6.088.056a rāmarāvaṇamuktānām anyonyam abhinighnatām",
  "GE09ram_06_u:7093": "6.088.056c śarāṇāṃ ca śarāṇāṃ ca babhūva tumulaḥ svanaḥ",
  "GE09ram_06_u:7094": "6.088.057a te bhinnāś ca vikīrṇāś ca rāmarāvaṇayoḥ śarāḥ",
  "GE09ram_06_u:7095": "6.088.057c antarikṣāt pradīptāgrā nipetur dharaṇītale",
  "GE09ram_06_u:7096": "6.088.058a tayor jyātalanirghoṣo rāmarāvaṇayor mahān",
  "GE09ram_06_u:7097": "6.088.058c trāsanaḥ sarvabūtānāṃ sa babhūvādbhutopamaḥ",
  "GE09ram_06_u:7098": "6.088.059a sa kīryamāṇaḥ śarajālavṛṣṭibhir; mahātmanā dīptadhanuṣmatārditaḥ",
  "GE09ram_06_u:7099": "6.088.059c bhayāt pradudrāva sametya rāvaṇo; yathānilenābhihato balāhakaḥ",
  "GE09ram_06_u:7100": "6.089.001a sa dattvā tumulaṃ yuddhaṃ rāvaṇasya durātmanaḥ",
  "GE09ram_06_u:7101": "6.089.001c visṛjan eva bāṇaughān suṣeṇaṃ vākyam abravīt",
  "GE09ram_06_u:7102": "6.089.002a eṣa rāvaṇavegena lakṣmaṇaḥ patitaḥ kṣitau",
  "GE09ram_06_u:7103": "6.089.002c sarpavad veṣṭate vīro mama śokam udīrayan",
  "GE09ram_06_u:7104": "6.089.003a śoṇitārdram imaṃ vīraṃ prāṇair iṣṭataraṃ mama",
  "GE09ram_06_u:7105": "6.089.003c paśyato mama kā śaktir yoddhuṃ paryākulātmanaḥ",
  "GE09ram_06_u:7106": "6.089.004a ayaṃ sa samaraślāghī bhrātā me śubhalakṣaṇaḥ",
  "GE09ram_06_u:7107": "6.089.004c yadi pañcatvam āpannaḥ prāṇair me kiṃ sukhena vā",
  "GE09ram_06_u:7108": "6.089.005a lajjatīva hi me vīryaṃ bhraśyatīva karād dhanuḥ",
  "GE09ram_06_u:7109": "6.089.005c sāyakā vyavasīdanti dṛṣṭir bāṣpavaśaṃ gatā",
  "GE09ram_06_u:7110": "6.089.005e cintā me vardhate tīvrā mumūrṣā copajāyate",
  "GE09ram_06_u:7111": "6.089.006a bhrātaraṃ nihataṃ dṛṣṭvā rāvaṇena durātmanā",
  "GE09ram_06_u:7112": "6.089.006c paraṃ viṣādam āpanno vilalāpākulendriyaḥ",
  "GE09ram_06_u:7113": "6.089.007a na hi yuddhena me kāryaṃ naiva prāṇair na sītayā",
  "GE09ram_06_u:7114": "6.089.007c bhrātaraṃ nihataṃ dṛṣṭvā lakṣmaṇaṃ raṇapāṃsuṣu",
  "GE09ram_06_u:7115": "6.089.008a kiṃ me rājyena kiṃ prāṇair yuddhe kāryaṃ na vidyate",
  "GE09ram_06_u:7116": "6.089.008c yatrāyaṃ nihataḥ śete raṇamūrdhani lakṣmaṇaḥ",
  "GE09ram_06_u:7117": "6.089.009a rāmam āśvāsayan vīraḥ suṣeṇo vākyam abravīt",
  "GE09ram_06_u:7118": "6.089.009c na mṛto 'yaṃ mahābāhur lakṣmaṇo lakṣmivardhanaḥ",
  "GE09ram_06_u:7119": "6.089.010a na cāsya vikṛtaṃ vaktraṃ nāpi śyāmaṃ na niṣprabham",
  "GE09ram_06_u:7120": "6.089.010c suprabhaṃ ca prasannaṃ ca mukham asyābhilakṣyate",
  "GE09ram_06_u:7121": "6.089.011a padmaraktatalau hastau suprasanne ca locane",
  "GE09ram_06_u:7122": "6.089.011c evaṃ na vidyate rūpaṃ gatāsūnāṃ viśāṃ pate",
  "GE09ram_06_u:7123": "6.089.011e māṃ viṣādaṃ kṛtvā vīra saprāṇo 'yam ariṃdama",
  "GE09ram_06_u:7124": "6.089.012a ākhyāsyate prasuptasya srastagātrasya bhūtale",
  "GE09ram_06_u:7125": "6.089.012c socchvāsaṃ hṛdayaṃ vīra kampamānaṃ muhur muhuḥ",
  "GE09ram_06_u:7126": "6.089.013a evam uktvā tu vākyajñaḥ suṣeṇo rāghavaṃ vacaḥ",
  "GE09ram_06_u:7127": "6.089.013c samīpastham uvācedaṃ hanūmantam abhitvaran",
  "GE09ram_06_u:7128": "6.089.014a saumya śīghram ito gatvā śailam oṣadhiparvatam",
  "GE09ram_06_u:7129": "6.089.014c pūrvaṃ hi kathito yo 'sau vīra jāmbavatā śubhaḥ",
  "GE09ram_06_u:7130": "6.089.015a dakṣiṇe śikhare tasya jātām oṣadhim ānaya",
  "GE09ram_06_u:7131": "6.089.015c viśalyakaraṇī nāma viśalyakaraṇīṃ śubhām",
  "GE09ram_06_u:7132": "6.089.016a sauvarṇakaraṇīṃ cāpi tathā saṃjīvanīm api",
  "GE09ram_06_u:7133": "6.089.016c saṃdhānakaraṇīṃ cāpi gatvā śīghram ihānaya",
  "GE09ram_06_u:7134": "6.089.016e saṃjīvanārthaṃ vīrasya lakṣmaṇasya mahātmanaḥ",
  "GE09ram_06_u:7135": "6.089.017a ity evam ukto hanumān gatvā cauṣadhiparvatam",
  "GE09ram_06_u:7136": "6.089.017c cintām abhyagamac chrīmān ajānaṃs tā mahauṣadhīḥ",
  "GE09ram_06_u:7137": "6.089.018a tasya buddhiḥ samutpannā māruter amitaujasaḥ",
  "GE09ram_06_u:7138": "6.089.018c idam eva gamiṣyāmi gṛhītvā śikharaṃ gireḥ",
  "GE09ram_06_u:7139": "6.089.019a agṛhya yadi gacchāmi viśalyakaraṇīm aham",
  "GE09ram_06_u:7140": "6.089.019c kālātyayena doṣaḥ syād vaiklavyaṃ ca mahad bhavet",
  "GE09ram_06_u:7141": "6.089.020a iti saṃcintya hanumān gatvā kṣipraṃ mahābalaḥ",
  "GE09ram_06_u:7142": "6.089.020c utpapāta gṛhītvā tu hanūmāñ śikharaṃ gireḥ",
  "GE09ram_06_u:7143": "6.089.021a oṣadhīr nāvagachāmi tā ahaṃ haripuṃgava",
  "GE09ram_06_u:7144": "6.089.021c tad idaṃ śikharaṃ kṛtsnaṃ gires tasyāhṛtaṃ mayā",
  "GE09ram_06_u:7145": "6.089.022a evaṃ kathayamānaṃ taṃ praśasya pavanātmajam",
  "GE09ram_06_u:7146": "6.089.022c suṣeṇo vānaraśreṣṭho jagrāhotpāṭya cauṣadhīḥ",
  "GE09ram_06_u:7147": "6.089.023a tataḥ saṃkṣodayitvā tām oṣadhiṃ vānarottamaḥ",
  "GE09ram_06_u:7148": "6.089.023c lakṣmaṇasya dadau nastaḥ suṣeṇaḥ sumahādyutiḥ",
  "GE09ram_06_u:7149": "6.089.024a saśalyaḥ sa samāghrāya lakṣmaṇaḥ paravīrahā",
  "GE09ram_06_u:7150": "6.089.024c viśalyo virujaḥ śīghram udatiṣṭhan mahītalāt",
  "GE09ram_06_u:7151": "6.089.025a samutthitaṃ te harayo bhūtalāt prekṣya lakṣmaṇam",
  "GE09ram_06_u:7152": "6.089.025c sādhu sādhv iti suprītāḥ suṣeṇaṃ pratyapūjayan",
  "GE09ram_06_u:7153": "6.089.026a ehy ehīty abravīd rāmo lakṣmaṇaṃ paravīrahā",
  "GE09ram_06_u:7154": "6.089.026c sasvaje snehagāḍhaṃ ca bāṣpaparyākulekṣaṇaḥ",
  "GE09ram_06_u:7155": "6.089.027a abravīc ca pariṣvajya saumitriṃ rāghavas tadā",
  "GE09ram_06_u:7156": "6.089.027c diṣṭyā tvāṃ vīra paśyāmi maraṇāt punar āgatam",
  "GE09ram_06_u:7157": "6.089.028a na hi me jīvitenārthaḥ sītayā ca jayena vā",
  "GE09ram_06_u:7158": "6.089.028c ko hi me jīvitenārthas tvayi pañcatvam āgate",
  "GE09ram_06_u:7159": "6.089.029a ity evaṃ vadatas tasya rāghavasya mahātmanaḥ",
  "GE09ram_06_u:7160": "6.089.029c khinnaḥ śithilayā vācā lakṣmaṇo vākyam abravīt",
  "GE09ram_06_u:7161": "6.089.030a tāṃ pratijñāṃ pratijñāya purā satyaparākrama",
  "GE09ram_06_u:7162": "6.089.030c laghuḥ kaś cid ivāsattvo naivaṃ vaktum ihārhasi",
  "GE09ram_06_u:7163": "6.089.031a na pratijñāṃ hi kurvanti vitathāṃ sādhavo 'nagha",
  "GE09ram_06_u:7164": "6.089.031c lakṣmaṇaṃ hi mahat tv asya pratijñāparipālanam",
  "GE09ram_06_u:7165": "6.089.032a nairāśyam upagantuṃ te tad alaṃ matkṛte 'nagha",
  "GE09ram_06_u:7166": "6.089.032c vadhena rāvaṇasyādya pratijñām anupālaya",
  "GE09ram_06_u:7167": "6.089.033a na jīvan yāsyate śatrus tava bāṇapathaṃ gataḥ",
  "GE09ram_06_u:7168": "6.089.033c nardatas tīkṣṇadaṃṣṭrasya siṃhasyeva mahāgajaḥ",
  "GE09ram_06_u:7169": "6.089.034a ahaṃ tu vadham icchāmi śīghram asya durātmanaḥ",
  "GE09ram_06_u:7170": "6.089.034c yāvad astaṃ na yāty eṣa kṛtakarmā divākaraḥ",
  "GE09ram_06_u:7171": "6.090.001a lakṣmaṇena tu tad vākyam uktaṃ śrutvā sa rāghavaḥ",
  "GE09ram_06_u:7172": "6.090.001c rāvaṇāya śarān ghorān visasarja camūmukhe",
  "GE09ram_06_u:7173": "6.090.002a daśagrīvo rathasthas tu rāmaṃ vajropamaiḥ śaraiḥ",
  "GE09ram_06_u:7174": "6.090.002c ājaghāna mahāghorair dhārābhir iva toyadaḥ",
  "GE09ram_06_u:7175": "6.090.003a dīptapāvakasaṃkāśaiḥ śaraiḥ kāñcanabhūṣaṇaiḥ",
  "GE09ram_06_u:7176": "6.090.003c nirbibheda raṇe rāmo daśagrīvaṃ samāhitaḥ",
  "GE09ram_06_u:7177": "6.090.004a bhūmisthitasya rāmasya rathasthasya ca rakṣasaḥ",
  "GE09ram_06_u:7178": "6.090.004c na samaṃ yuddham ity āhur devagandharvadānavāḥ",
  "GE09ram_06_u:7179": "6.090.005a tataḥ kāñcanacitrāṅgaḥ kiṃkiṇīśatabhūṣitaḥ",
  "GE09ram_06_u:7180": "6.090.005c taruṇādityasaṃkāśo vaidūryamayakūbaraḥ",
  "GE09ram_06_u:7181": "6.090.006a sadaśvaiḥ kāñcanāpīḍair yuktaḥ śvetaprakīrṇakaiḥ",
  "GE09ram_06_u:7182": "6.090.006c haribhiḥ sūryasaṃkāśair hemajālavibhūṣitaiḥ",
  "GE09ram_06_u:7183": "6.090.007a rukmaveṇudhvajaḥ śrīmān devarājaratho varaḥ",
  "GE09ram_06_u:7184": "6.090.007c abhyavartata kākutstham avatīrya triviṣṭapāt",
  "GE09ram_06_u:7185": "6.090.008a abravīc ca tadā rāmaṃ sapratodo rathe sthitaḥ",
  "GE09ram_06_u:7186": "6.090.008c prāñjalir mātalir vākyaṃ sahasrākṣasya sārathiḥ",
  "GE09ram_06_u:7187": "6.090.009a sahasrākṣeṇa kākutstha ratho 'yaṃ vijayāya te",
  "GE09ram_06_u:7188": "6.090.009c dattas tava mahāsattva śrīmāñ śatrunibarhaṇaḥ",
  "GE09ram_06_u:7189": "6.090.010a idam aindraṃ mahaccāpaṃ kavacaṃ cāgnisaṃnibham",
  "GE09ram_06_u:7190": "6.090.010c śarāś cādityasaṃkāśāḥ śaktiś ca vimalā śitāḥ",
  "GE09ram_06_u:7191": "6.090.011a āruhyemaṃ rathaṃ vīra rākṣasaṃ jahi rāvaṇam",
  "GE09ram_06_u:7192": "6.090.011c mayā sārathinā rāma mahendra iva dānavān",
  "GE09ram_06_u:7193": "6.090.012a ity uktaḥ sa parikramya rathaṃ tam abhivādya ca",
  "GE09ram_06_u:7194": "6.090.012c āruroha tadā rāmo lokāṃl lakṣmyā virājayan",
  "GE09ram_06_u:7195": "6.090.013a tad babhūvādbhutaṃ yuddhaṃ dvairathaṃ lomaharṣaṇam",
  "GE09ram_06_u:7196": "6.090.013c rāmasya ca mahābāho rāvaṇasya ca rakṣasaḥ",
  "GE09ram_06_u:7197": "6.090.014a sa gāndharveṇa gāndharvaṃ daivaṃ daivena rāghavaḥ",
  "GE09ram_06_u:7198": "6.090.014c astraṃ rākṣasarājasya jaghāna paramāstravit",
  "GE09ram_06_u:7199": "6.090.015a astraṃ tu paramaṃ ghoraṃ rākṣasaṃ rākasādhipa",
  "GE09ram_06_u:7200": "6.090.015c sasarja paramakruddhaḥ punar eva niśācaraḥ",
  "GE09ram_06_u:7201": "6.090.016a te rāvaṇadhanurmuktāḥ śarāḥ kāñcanabhūṣaṇāḥ",
  "GE09ram_06_u:7202": "6.090.016c abhyavartanta kākutsthaṃ sarpā bhūtvā mahāviṣāḥ",
  "GE09ram_06_u:7203": "6.090.017a te dīptavadanā dīptaṃ vamanto jvalanaṃ mukhaiḥ",
  "GE09ram_06_u:7204": "6.090.017c rāmam evābhyavartanta vyāditāsyā bhayānakāḥ",
  "GE09ram_06_u:7205": "6.090.018a tair vāsukisamasparśair dīptabhogair mahāviṣaiḥ",
  "GE09ram_06_u:7206": "6.090.018c diśaś ca saṃtatāḥ sarvāḥ pradiśaś ca samāvṛtāḥ",
  "GE09ram_06_u:7207": "6.090.019a tān dṛṣṭvā pannagān rāmaḥ samāpatata āhave",
  "GE09ram_06_u:7208": "6.090.019c astraṃ gārutmataṃ ghoraṃ prāduścakre bhayāvaham",
  "GE09ram_06_u:7209": "6.090.020a te rāghavadhanurmuktā rukmapuṅkhāḥ śikhiprabhāḥ",
  "GE09ram_06_u:7210": "6.090.020c suparṇāḥ kāñcanā bhūtvā viceruḥ sarpaśatravaḥ",
  "GE09ram_06_u:7211": "6.090.021a te tān sarvāñ śarāñ jaghnuḥ sarparūpān mahājavān",
  "GE09ram_06_u:7212": "6.090.021c suparṇarūpā rāmasya viśikhāḥ kāmarūpiṇaḥ",
  "GE09ram_06_u:7213": "6.090.022a astre pratihate kruddho rāvaṇo rākṣasādhipaḥ",
  "GE09ram_06_u:7214": "6.090.022c abhyavarṣat tadā rāmaṃ ghorābhiḥ śaravṛṣṭibhiḥ",
  "GE09ram_06_u:7215": "6.090.023a tataḥ śarasahasreṇa rāmam akliṣṭakāriṇam",
  "GE09ram_06_u:7216": "6.090.023c ardayitvā śaraugheṇa mātaliṃ pratyavidhyata",
  "GE09ram_06_u:7217": "6.090.024a pātayitvā rathopasthe rathāt ketuṃ ca kāñcanam",
  "GE09ram_06_u:7218": "6.090.024c aindrān abhijaghānāśvāñ śarajālena rāvaṇaḥ",
  "GE09ram_06_u:7219": "6.090.025a viṣedur devagandharvā dānavāś cāraṇaiḥ saha",
  "GE09ram_06_u:7220": "6.090.025c rāmam ārtaṃ tadā dṛṣṭvā siddhāś ca paramarṣayaḥ",
  "GE09ram_06_u:7221": "6.090.026a vyathitā vānarendrāś ca babhūvuḥ savibhīṣaṇāḥ",
  "GE09ram_06_u:7222": "6.090.026c rāmacandramasaṃ dṛṣṭvā grastaṃ rāvaṇarāhuṇā",
  "GE09ram_06_u:7223": "6.090.027a prājāpatyaṃ ca nakṣatraṃ rohiṇīṃ śaśinaḥ priyām",
  "GE09ram_06_u:7224": "6.090.027c samākramya budhas tasthau prajānām aśubhāvahaḥ",
  "GE09ram_06_u:7225": "6.090.028a sadhūmaparivṛttormiḥ prajvalann iva sāgaraḥ",
  "GE09ram_06_u:7226": "6.090.028c utpapāta tadā kruddhaḥ spṛśann iva divākaram",
  "GE09ram_06_u:7227": "6.090.029a śastravarṇaḥ suparuṣo mandaraśmir divākaraḥ",
  "GE09ram_06_u:7228": "6.090.029c adṛśyata kabandhāṅgaḥ saṃsakto dhūmaketunā",
  "GE09ram_06_u:7229": "6.090.030a kosalānāṃ ca nakṣatraṃ vyaktam indrāgnidaivatam",
  "GE09ram_06_u:7230": "6.090.030c ākramyāṅgārakas tasthau viśākhām api cāmbare",
  "GE09ram_06_u:7231": "6.090.031a daśāsyo viṃśatibhujaḥ pragṛhītaśarāsanaḥ",
  "GE09ram_06_u:7232": "6.090.031c adṛśyata daśagrīvo maināka iva parvataḥ",
  "GE09ram_06_u:7233": "6.090.032a nirasyamāno rāmas tu daśagrīveṇa rakṣasā",
  "GE09ram_06_u:7234": "6.090.032c nāśakad abhisaṃdhātuṃ sāyakān raṇamūrdhani",
  "GE09ram_06_u:7235": "6.090.033a sa kṛtvā bhrukuṭīṃ kruddhaḥ kiṃ cit saṃraktalocanaḥ",
  "GE09ram_06_u:7236": "6.090.033c jagāma sumahākrodhaṃ nirdahann iva cakṣuṣā",
  "GE09ram_06_u:7237": "6.091.001a tasya kruddhasya vadanaṃ dṛṣṭvā rāmasya dhīmataḥ",
  "GE09ram_06_u:7238": "6.091.001c sarvabhūtāni vitreṣuḥ prākampata ca medinī",
  "GE09ram_06_u:7239": "6.091.002a siṃhaśārdūlavāñ śailaḥ saṃcacālācaladrumaḥ",
  "GE09ram_06_u:7240": "6.091.002c babhūva cāpi kṣubhitaḥ samudraḥ saritāṃ patiḥ",
  "GE09ram_06_u:7241": "6.091.003a khagāś ca kharanirghoṣā gagane paruṣasvanāḥ",
  "GE09ram_06_u:7242": "6.091.003c autpātikā vinardantaḥ samantāt paricakramuḥ",
  "GE09ram_06_u:7243": "6.091.004a rāmaṃ dṛṣṭvā susaṃkruddham utpātāṃś ca sudāruṇān",
  "GE09ram_06_u:7244": "6.091.004c vitreṣuḥ sarvabhūtāni rāvaṇasyāviśad bhayam",
  "GE09ram_06_u:7245": "6.091.005a vimānasthās tadā devā gandharvāś ca mahoragāḥ",
  "GE09ram_06_u:7246": "6.091.005c ṛṣidānavadaityāś ca garutmantaś ca khecarāḥ",
  "GE09ram_06_u:7247": "6.091.006a dadṛśus te tadā yuddhaṃ lokasaṃvartasaṃsthitam",
  "GE09ram_06_u:7248": "6.091.006c nānāpraharaṇair bhīmaiḥ śūrayoḥ saṃprayudhyatoḥ",
  "GE09ram_06_u:7249": "6.091.007a ūcuḥ surāsurāḥ sarve tadā vigraham āgatāḥ",
  "GE09ram_06_u:7250": "6.091.007c prekṣamāṇā mahāyuddhaṃ vākyaṃ bhaktyā prahṛṣṭavat",
  "GE09ram_06_u:7251": "6.091.008a daśagrīvaṃ jayety āhur asurāḥ samavasthitāḥ",
  "GE09ram_06_u:7252": "6.091.008c devā rāmam athocus te tvaṃ jayeti punaḥ punaḥ",
  "GE09ram_06_u:7253": "6.091.009a etasminn antare krodhād rāghavasya sa rāvaṇaḥ",
  "GE09ram_06_u:7254": "6.091.009c prahartukāmo duṣṭātmā spṛśan praharaṇaṃ mahat",
  "GE09ram_06_u:7255": "6.091.010a vajrasāraṃ mahānādaṃ sarvaśatrunibarhaṇam",
  "GE09ram_06_u:7256": "6.091.010c śailaśṛṅganibhaiḥ kūṭaiś citaṃ dṛṣṭibhayāvaham",
  "GE09ram_06_u:7257": "6.091.011a sadhūmam iva tīkṣṇāgraṃ yugāntāgnicayopamam",
  "GE09ram_06_u:7258": "6.091.011c atiraudram anāsādyaṃ kālenāpi durāsadam",
  "GE09ram_06_u:7259": "6.091.012a trāsanaṃ sarvabhūtānāṃ dāraṇaṃ bhedanaṃ tathā",
  "GE09ram_06_u:7260": "6.091.012c pradīpta iva roṣeṇa śūlaṃ jagrāha rāvaṇaḥ",
  "GE09ram_06_u:7261": "6.091.013a tac chūlaṃ paramakruddho madhye jagrāha vīryavān",
  "GE09ram_06_u:7262": "6.091.013c anekaiḥ samare śūrai rākṣasaiḥ parivāritaḥ",
  "GE09ram_06_u:7263": "6.091.014a samudyamya mahākāyo nanāda yudhi bhairavam",
  "GE09ram_06_u:7264": "6.091.014c saṃraktanayano roṣāt svasainyam abhiharṣayan",
  "GE09ram_06_u:7265": "6.091.015a pṛthivīṃ cāntarikṣaṃ ca diśaś ca pradiśas tathā",
  "GE09ram_06_u:7266": "6.091.015c prākampayat tadā śabdo rākṣasendrasya dāruṇaḥ",
  "GE09ram_06_u:7267": "6.091.016a atinādasya nādena tena tasya durātmanaḥ",
  "GE09ram_06_u:7268": "6.091.016c sarvabhūtāni vitreṣuḥ sāgaraś ca pracukṣubhe",
  "GE09ram_06_u:7269": "6.091.017a sa gṛhītvā mahāvīryaḥ śūlaṃ tad rāvaṇo mahat",
  "GE09ram_06_u:7270": "6.091.017c vinadya sumahānādaṃ rāmaṃ paruṣam abravīt",
  "GE09ram_06_u:7271": "6.091.018a śūlo 'yaṃ vajrasāras te rāma roṣān mayodyataḥ",
  "GE09ram_06_u:7272": "6.091.018c tava bhrātṛsahāyasya sadyaḥ prāṇān hariṣyati",
  "GE09ram_06_u:7273": "6.091.019a rakṣasām adya śūrāṇāṃ nihatānāṃ camūmukhe",
  "GE09ram_06_u:7274": "6.091.019c tvāṃ nihatya raṇaślāghin karomi tarasā samam",
  "GE09ram_06_u:7275": "6.091.020a tiṣṭhedānīṃ nihanmi tvām eṣa śūlena rāghava",
  "GE09ram_06_u:7276": "6.091.020c evam uktvā sa cikṣepa tac chūlaṃ rākṣasādhipaḥ",
  "GE09ram_06_u:7277": "6.091.021a āpatantaṃ śaraugheṇa vārayām āsa rāghavaḥ",
  "GE09ram_06_u:7278": "6.091.021c utpatantaṃ yugāntāgniṃ jalaughair iva vāsavaḥ",
  "GE09ram_06_u:7279": "6.091.022a nirdadāha sa tān bāṇān rāmakārmukaniḥsṛtān",
  "GE09ram_06_u:7280": "6.091.022c rāvaṇasya mahāśūlaḥ pataṃgān iva pāvakaḥ",
  "GE09ram_06_u:7281": "6.091.023a tān dṛṣṭvā bhasmasād bhūtāñ śūlasaṃsparśacūrṇitān",
  "GE09ram_06_u:7282": "6.091.023c sāyakān antarikṣasthān rāghavaḥ krodham āharat",
  "GE09ram_06_u:7283": "6.091.024a sa tāṃ mātalinānītāṃ śaktiṃ vāsavanirmitām",
  "GE09ram_06_u:7284": "6.091.024c jagrāha paramakruddho rāghavo raghunandanaḥ",
  "GE09ram_06_u:7285": "6.091.025a sā tolitā balavatā śaktir ghaṇṭākṛtasvanā",
  "GE09ram_06_u:7286": "6.091.025c nabhaḥ prajvālayām āsa yugāntoklena saprabhā",
  "GE09ram_06_u:7287": "6.091.026a sā kṣiptā rākṣasendrasya tasmiñ śūle papāta ha",
  "GE09ram_06_u:7288": "6.091.026c bhinnaḥ śaktyā mahāñ śūlo nipapāta gatadyutiḥ",
  "GE09ram_06_u:7289": "6.091.027a nirbibheda tato bāṇair hayān asya mahājavān",
  "GE09ram_06_u:7290": "6.091.027c rāmas tīkṣṇair mahāvegair vajrakalpaiḥ śitaiḥ śaraiḥ",
  "GE09ram_06_u:7291": "6.091.028a nirbibhedorasi tadā rāvaṇaṃ niśitaiḥ śaraiḥ",
  "GE09ram_06_u:7292": "6.091.028c rāghavaḥ paramāyatto lalāṭe patribhis tribhiḥ",
  "GE09ram_06_u:7293": "6.091.029a sa śarair bhinnasarvāṅgo gātraprasruta śoṇitaḥ",
  "GE09ram_06_u:7294": "6.091.029c rākṣasendraḥ samūhasthaḥ phullāśoka ivābabhau",
  "GE09ram_06_u:7295": "6.091.030a sa rāmabāṇair atividdhagātro; niśācarendraḥ kṣatajārdragātraḥ",
  "GE09ram_06_u:7296": "6.091.030c jagāma khedaṃ ca samājamadhye; krodhaṃ ca cakre subhṛśaṃ tadānīm",
  "GE09ram_06_u:7297": "6.092.001a sa tu tena tadā krodhāt kākutsthenārdito raṇe",
  "GE09ram_06_u:7298": "6.092.001c rāvaṇaḥ samaraślāghī mahākrodham upāgamat",
  "GE09ram_06_u:7299": "6.092.002a sa dīptanayano roṣāc cāpam āyamya vīryavān",
  "GE09ram_06_u:7300": "6.092.002c abhyardayat susaṃkruddho rāghavaṃ paramāhave",
  "GE09ram_06_u:7301": "6.092.003a bāṇadhārā sahasrais tu sa toyada ivāmbarāt",
  "GE09ram_06_u:7302": "6.092.003c rāghavaṃ rāvaṇo bāṇais taṭākam iva pūrayat",
  "GE09ram_06_u:7303": "6.092.004a pūritaḥ śarajālena dhanurmuktena saṃyuge",
  "GE09ram_06_u:7304": "6.092.004c mahāgirir ivākampyaḥ kākustho na prakampate",
  "GE09ram_06_u:7305": "6.092.005a sa śaraiḥ śarajālāni vārayan samare sthitaḥ",
  "GE09ram_06_u:7306": "6.092.005c gabhastīn iva sūryasya pratijagrāha vīryavān",
  "GE09ram_06_u:7307": "6.092.006a tataḥ śarasahasrāṇi kṣiprahasto niśācaraḥ",
  "GE09ram_06_u:7308": "6.092.006c nijaghānorasi kruddho rāghavasya mahātmanaḥ",
  "GE09ram_06_u:7309": "6.092.007a sa śoṇita samādigdhaḥ samare lakṣmaṇāgrajaḥ",
  "GE09ram_06_u:7310": "6.092.007c dṛṣṭaḥ phulla ivāraṇye sumahān kiṃśukadrumaḥ",
  "GE09ram_06_u:7311": "6.092.008a śarābhighātasaṃrabdhaḥ so 'pi jagrāha sāyakān",
  "GE09ram_06_u:7312": "6.092.008c kākutsthaḥ sumahātejā yugāntādityavarcasaḥ",
  "GE09ram_06_u:7313": "6.092.009a tato 'nyonyaṃ susaṃrabdhāv ubhau tau rāmarāvaṇau",
  "GE09ram_06_u:7314": "6.092.009c śarāndhakāre samare nopālakṣayatāṃ tadā",
  "GE09ram_06_u:7315": "6.092.010a tataḥ krodhasamāviṣṭo rāmo daśarathātmajaḥ",
  "GE09ram_06_u:7316": "6.092.010c uvāca rāvaṇaṃ vīraḥ prahasya paruṣaṃ vacaḥ",
  "GE09ram_06_u:7317": "6.092.011a mama bhāryā janasthānād ajñānād rākṣasādhama",
  "GE09ram_06_u:7318": "6.092.011c hṛtā te vivaśā yasmāt tasmāt tvaṃ nāsi vīryavān",
  "GE09ram_06_u:7319": "6.092.012a mayā virahitāṃ dīnāṃ vartamānāṃ mahāvane",
  "GE09ram_06_u:7320": "6.092.012c vaidehīṃ prasabhaṃ hṛtvā śūro 'ham iti manyase",
  "GE09ram_06_u:7321": "6.092.013a strīṣu śūra vināthāsu paradārābhimarśake",
  "GE09ram_06_u:7322": "6.092.013c kṛtvā kāpuruṣaṃ karma śūro 'ham iti manyase",
  "GE09ram_06_u:7323": "6.092.014a bhinnamaryāda nirlajja cāritreṣv anavasthita",
  "GE09ram_06_u:7324": "6.092.014c darpān mṛtyum upādāya śūro 'ham iti manyase",
  "GE09ram_06_u:7325": "6.092.015a śūreṇa dhanadabhrātrā balaiḥ samuditena ca",
  "GE09ram_06_u:7326": "6.092.015c ślāghanīyaṃ yaśasyaṃ ca kṛtaṃ karma mahat tvayā",
  "GE09ram_06_u:7327": "6.092.016a utsekenābhipannasya garhitasyāhitasya ca",
  "GE09ram_06_u:7328": "6.092.016c karmaṇaḥ prāpnuhīdānīṃ tasyādya sumahat phalam",
  "GE09ram_06_u:7329": "6.092.017a śūro 'ham iti cātmānam avagacchasi durmate",
  "GE09ram_06_u:7330": "6.092.017c naiva lajjāsti te sītāṃ coravad vyapakarṣataḥ",
  "GE09ram_06_u:7331": "6.092.018a yadi matsaṃnidhau sītā dharṣitā syāt tvayā balāt",
  "GE09ram_06_u:7332": "6.092.018c bhrātaraṃ tu kharaṃ paśyes tadā matsāyakair hataḥ",
  "GE09ram_06_u:7333": "6.092.019a diṣṭyāsi mama duṣṭātmaṃś cakṣurviṣayam āgataḥ",
  "GE09ram_06_u:7334": "6.092.019c adya tvāṃ sāyakais tīkṣṇair nayāmi yamasādanam",
  "GE09ram_06_u:7335": "6.092.020a adya te maccharaiś chinnaṃ śiro jvalitakuṇḍalam",
  "GE09ram_06_u:7336": "6.092.020c kravyādā vyapakarṣantu vikīrṇaṃ raṇapāṃsuṣu",
  "GE09ram_06_u:7337": "6.092.021a nipatyorasi gṛdhrās te kṣitau kṣiptasya rāvaṇa",
  "GE09ram_06_u:7338": "6.092.021c pibantu rudhiraṃ tarṣād bāṇaśalyāntarothitam",
  "GE09ram_06_u:7339": "6.092.022a adya madbāṇābhinnasya gatāsoḥ patitasya te",
  "GE09ram_06_u:7340": "6.092.022c karṣantv antrāṇi patagā garutmanta ivoragān",
  "GE09ram_06_u:7341": "6.092.023a ity evaṃ sa vadan vīro rāmaḥ śatrunibarhaṇaḥ",
  "GE09ram_06_u:7342": "6.092.023c rākṣasendraṃ samīpasthaṃ śaravarṣair avākirat",
  "GE09ram_06_u:7343": "6.092.024a babhūva dviguṇaṃ vīryaṃ balaṃ harṣaś ca saṃyuge",
  "GE09ram_06_u:7344": "6.092.024c rāmasyāstrabalaṃ caiva śatror nidhanakāṅkṣiṇaḥ",
  "GE09ram_06_u:7345": "6.092.025a prādurbabhūvur astrāṇi sarvāṇi viditātmanaḥ",
  "GE09ram_06_u:7346": "6.092.025c praharṣāc ca mahātejāḥ śīghrahastataro 'bhavat",
  "GE09ram_06_u:7347": "6.092.026a śubhāny etāni cihnāni vijñāyātmagatāni saḥ",
  "GE09ram_06_u:7348": "6.092.026c bhūya evārdayad rāmo rāvaṇaṃ rākṣasāntakṛt",
  "GE09ram_06_u:7349": "6.092.027a harīṇāṃ cāśmanikaraiḥ śaravarṣaiś ca rāghavāt",
  "GE09ram_06_u:7350": "6.092.027c hanyamāno daśagrīvo vighūrṇahṛdayo 'bhavat",
  "GE09ram_06_u:7351": "6.092.028a yadā ca śastraṃ nārebhe na vyakarṣac charāsanam",
  "GE09ram_06_u:7352": "6.092.028c nāsya pratyakarod vīryaṃ viklavenāntarātmanā",
  "GE09ram_06_u:7353": "6.092.029a kṣiptāś cāpi śarās tena śastrāṇi vividhāni ca",
  "GE09ram_06_u:7354": "6.092.029c na raṇārthāya vartante mṛtyukāle 'bhivartataḥ",
  "GE09ram_06_u:7355": "6.092.030a sūtas tu rathanetāsya tadavasthaṃ nirīkṣya tam",
  "GE09ram_06_u:7356": "6.092.030c śanair yuddhād asaṃbhānto rathaṃ tasyāpavāhayat",
  "GE09ram_06_u:7357": "6.093.001a sa tu mohāt susaṃkruddhaḥ kṛtāntabalacoditaḥ",
  "GE09ram_06_u:7358": "6.093.001c krodhasaṃraktanayano rāvaṇo sūtam abravīt",
  "GE09ram_06_u:7359": "6.093.002a hīnavīryam ivāśaktaṃ pauruṣeṇa vivarjitam",
  "GE09ram_06_u:7360": "6.093.002c bhīruṃ laghum ivāsattvaṃ vihīnam iva tejasā",
  "GE09ram_06_u:7361": "6.093.003a vimuktam iva māyābhir astrair iva bahiṣkṛtam",
  "GE09ram_06_u:7362": "6.093.003c mām avajñāya durbuddhe svayā buddhyā viceṣṭase",
  "GE09ram_06_u:7363": "6.093.004a kimarthaṃ mām avajñāya macchandam anavekṣya ca",
  "GE09ram_06_u:7364": "6.093.004c tvayā śatrusamakṣaṃ me ratho 'yam apavāhitaḥ",
  "GE09ram_06_u:7365": "6.093.005a tvayādya hi mamānārya cirakālasamārjitam",
  "GE09ram_06_u:7366": "6.093.005c yaśo vīryaṃ ca tejaś ca pratyayaś ca vināśitha",
  "GE09ram_06_u:7367": "6.093.006a śatroḥ prakhyātavīryasya rañjanīyasya vikramaiḥ",
  "GE09ram_06_u:7368": "6.093.006c paśyato yuddhalubdho 'haṃ kṛtaḥ kāpuruṣas tvayā",
  "GE09ram_06_u:7369": "6.093.007a yas tvaṃ ratham imaṃ mohān na codvahasi durmate",
  "GE09ram_06_u:7370": "6.093.007c satyo 'yaṃ pratitarko me pareṇa tvam upaskṛtaḥ",
  "GE09ram_06_u:7371": "6.093.008a na hīdaṃ vidyate karma suhṛdo hitakāṅkṣiṇaḥ",
  "GE09ram_06_u:7372": "6.093.008c ripūṇāṃ sadṛśaṃ caitan na tvayaitat svanuṣṭhitam",
  "GE09ram_06_u:7373": "6.093.009a nivartaya rathaṃ śīghraṃ yāvan nāpaiti me ripuḥ",
  "GE09ram_06_u:7374": "6.093.009c yadi vāpy uṣito 'si tvaṃ smaryante yadi vā guṇāḥ",
  "GE09ram_06_u:7375": "6.093.010a evaṃ paruṣam uktas tu hitabuddhir abuddhinā",
  "GE09ram_06_u:7376": "6.093.010c abravīd rāvaṇaṃ sūto hitaṃ sānunayaṃ vacaḥ",
  "GE09ram_06_u:7377": "6.093.011a na bhīto 'smi na mūḍho 'smi nopajapto 'smi śatrubhiḥ",
  "GE09ram_06_u:7378": "6.093.011c na pramatto na niḥsneho vismṛtā na ca satkriyā",
  "GE09ram_06_u:7379": "6.093.012a mayā tu hitakāmena yaśaś ca parirakṣatā",
  "GE09ram_06_u:7380": "6.093.012c snehapraskannamanasā priyam ity apriyaṃ kṛtam",
  "GE09ram_06_u:7381": "6.093.013a nāsminn arthe mahārāja tvaṃ māṃ priyahite ratam",
  "GE09ram_06_u:7382": "6.093.013c kaś cil laghur ivānāryo doṣato gantum arhasi",
  "GE09ram_06_u:7383": "6.093.014a śrūyatām abhidhāsyāmi yannimittaṃ mayā rathaḥ",
  "GE09ram_06_u:7384": "6.093.014c nadīvega ivāmbhobhiḥ saṃyuge vinivartitaḥ",
  "GE09ram_06_u:7385": "6.093.015a śramaṃ tavāvagacchāmi mahatā raṇakarmaṇā",
  "GE09ram_06_u:7386": "6.093.015c na hi te vīra saumukhyaṃ praharṣaṃ vopadhāraye",
  "GE09ram_06_u:7387": "6.093.016a rathodvahanakhinnāś ca ta ime rathavājinaḥ",
  "GE09ram_06_u:7388": "6.093.016c dīnā gharmapariśrāntā gāvo varṣahatā iva",
  "GE09ram_06_u:7389": "6.093.017a nimittāni ca bhūyiṣṭhaṃ yāni prādurbhavanti naḥ",
  "GE09ram_06_u:7390": "6.093.017c teṣu teṣv abhipanneṣu lakṣayāmy apradakṣiṇam",
  "GE09ram_06_u:7391": "6.093.018a deśakālau ca vijñeyau lakṣmaṇānīṅgitāni ca",
  "GE09ram_06_u:7392": "6.093.018c dainyaṃ harṣaś ca khedaś ca rathinaś ca balābalam",
  "GE09ram_06_u:7393": "6.093.019a sthalanimnāni bhūmeś ca samāni viṣamāṇi ca",
  "GE09ram_06_u:7394": "6.093.019c yuddhakālaś ca vijñeyaḥ parasyāntaradarśanam",
  "GE09ram_06_u:7395": "6.093.020a upayānāpayāne ca sthānaṃ pratyapasarpaṇam",
  "GE09ram_06_u:7396": "6.093.020c sarvam etad rathasthena jñeyaṃ rathakuṭumbinā",
  "GE09ram_06_u:7397": "6.093.021a tava viśrāmahetos tu tathaiṣāṃ rathavājinām",
  "GE09ram_06_u:7398": "6.093.021c raudraṃ varjayatā khedaṃ kṣamaṃ kṛtam idaṃ mayā",
  "GE09ram_06_u:7399": "6.093.022a na mayā svecchayā vīra ratho 'yam apavāhitaḥ",
  "GE09ram_06_u:7400": "6.093.022c bhartṛsnehaparītena mayedaṃ yatkṛtaṃ vibho",
  "GE09ram_06_u:7401": "6.093.023a ājñāpaya yathātattvaṃ vakṣyasy ariniṣūdana",
  "GE09ram_06_u:7402": "6.093.023c tat kariṣyāmy ahaṃ vīraṃ gatānṛṇyena cetasā",
  "GE09ram_06_u:7403": "6.093.024a saṃtuṣṭas tena vākyena rāvaṇas tasya sāratheḥ",
  "GE09ram_06_u:7404": "6.093.024c praśasyainaṃ bahuvidhaṃ yuddhalubdho 'bravīd idam",
  "GE09ram_06_u:7405": "6.093.025a rathaṃ śīghram imaṃ sūta rāghavābhimukhaṃ kuru",
  "GE09ram_06_u:7406": "6.093.025c nāhatvā samare śatrūn nivartiṣyati rāvaṇaḥ",
  "GE09ram_06_u:7407": "6.093.026a evam uktvā tatas tuṣṭo rāvaṇo rākṣaseśvaraḥ",
  "GE09ram_06_u:7408": "6.093.026c dadau tasya śubhaṃ hy ekaṃ hastābharaṇam uttamam",
  "GE09ram_06_u:7409": "6.093.027a tato drutaṃ rāvaṇavākyacoditaḥ; pracodayām āsa hayān sa sārathiḥ",
  "GE09ram_06_u:7410": "6.093.027c sa rākṣasendrasya tato mahārathaḥ; kṣaṇena rāmasya raṇāgrato 'bhavat",
  "GE09ram_06_u:7411": "6.094.001a tam āpatantaṃ sahasā svanavantaṃ mahādhvajam",
  "GE09ram_06_u:7412": "6.094.001c rathaṃ rākṣasarājasya nararājo dadarśa ha",
  "GE09ram_06_u:7413": "6.094.002a kṛṣṇavājisamāyuktaṃ yuktaṃ raudreṇa varcasā",
  "GE09ram_06_u:7414": "6.094.002c taḍitpatākāgahanaṃ darśitendrāyudhāyudham",
  "GE09ram_06_u:7415": "6.094.002e śaradhārā vimuñcantaṃ dhārāsāram ivānbudam",
  "GE09ram_06_u:7416": "6.094.003a taṃ dṛṣṭvā meghasaṃkāśam āpatantaṃ rathaṃ ripoḥ",
  "GE09ram_06_u:7417": "6.094.003c girer vajrābhimṛṣṭasya dīryataḥ sadṛśasvanam",
  "GE09ram_06_u:7418": "6.094.003e uvāca mātaliṃ rāmaḥ sahasrākṣasya sārathim",
  "GE09ram_06_u:7419": "6.094.004a mātale paśya saṃrabdham āpatantaṃ rathaṃ ripoḥ",
  "GE09ram_06_u:7420": "6.094.004c yathāpasavyaṃ patatā vegena mahatā punaḥ",
  "GE09ram_06_u:7421": "6.094.004e samare hantum ātmānaṃ tathānena kṛtā matiḥ",
  "GE09ram_06_u:7422": "6.094.005a tad apramādam ātiṣṭha pratyudgaccha rathaṃ ripoḥ",
  "GE09ram_06_u:7423": "6.094.005c vidhvaṃsayitum icchāmi vāyur megham ivotthitam",
  "GE09ram_06_u:7424": "6.094.006a aviklavam asaṃbhrāntam avyagrahṛdayekṣaṇam",
  "GE09ram_06_u:7425": "6.094.006c raśmisaṃcāraniyataṃ pracodaya rathaṃ drutam",
  "GE09ram_06_u:7426": "6.094.007a kāmaṃ na tvaṃ samādheyaḥ puraṃdararathocitaḥ",
  "GE09ram_06_u:7427": "6.094.007c yuyutsur aham ekāgraḥ smāraye tvāṃ na śikṣaye",
  "GE09ram_06_u:7428": "6.094.008a parituṣṭaḥ sa rāmasya tena vākyena mātaliḥ",
  "GE09ram_06_u:7429": "6.094.008c pracodayām āsa rathaṃ surasārathisattamaḥ",
  "GE09ram_06_u:7430": "6.094.009a apasavyaṃ tataḥ kurvan rāvaṇasya mahāratham",
  "GE09ram_06_u:7431": "6.094.009c cakrotkṣiptena rajasā rāvaṇaṃ vyavadhūnayat",
  "GE09ram_06_u:7432": "6.094.010a tataḥ kruddho daśagrīvas tāmravisphāritekṣaṇaḥ",
  "GE09ram_06_u:7433": "6.094.010c rathapratimukhaṃ rāmaṃ sāyakair avadhūnayat",
  "GE09ram_06_u:7434": "6.094.011a dharṣaṇāmarṣito rāmo dhairyaṃ roṣeṇa laṅghayan",
  "GE09ram_06_u:7435": "6.094.011c jagrāha sumahāvegam aindraṃ yudhi śarāsanam",
  "GE09ram_06_u:7436": "6.094.011e śarāṃś ca sumahātejāḥ sūryaraśmisamaprabhān",
  "GE09ram_06_u:7437": "6.094.012a tad upoḍhaṃ mahad yuddham anyonyavadhakāṅkṣiṇoḥ",
  "GE09ram_06_u:7438": "6.094.012c parasparābhimukhayor dṛptayor iva siṃhayoḥ",
  "GE09ram_06_u:7439": "6.094.013a tato devāḥ sagandharvāḥ siddhāś ca paramarṣayaḥ",
  "GE09ram_06_u:7440": "6.094.013c samīyur dvairathaṃ draṣṭuṃ rāvaṇakṣayakāṅkṣiṇaḥ",
  "GE09ram_06_u:7441": "6.094.014a samutpetur athotpātā dāruṇā lomaharṣaṇāḥ",
  "GE09ram_06_u:7442": "6.094.014c rāvaṇasya vināśāya rāghavasya jayāya ca",
  "GE09ram_06_u:7443": "6.094.015a vavarṣa rudhiraṃ devo rāvaṇasya rathopari",
  "GE09ram_06_u:7444": "6.094.015c vātā maṇḍalinas tīvrā apasavyaṃ pracakramuḥ",
  "GE09ram_06_u:7445": "6.094.016a mahad gṛdhrakulaṃ cāsya bhramamāṇaṃ nabhastale",
  "GE09ram_06_u:7446": "6.094.016c yena yena ratho yāti tena tena pradhāvati",
  "GE09ram_06_u:7447": "6.094.017a saṃdhyayā cāvṛtā laṅkā japāpuṣpanikāśayā",
  "GE09ram_06_u:7448": "6.094.017c dṛśyate saṃpradīteva divase 'pi vasuṃdharā",
  "GE09ram_06_u:7449": "6.094.018a sanirghātā maholkāś ca saṃpracetur mahāsvanāḥ",
  "GE09ram_06_u:7450": "6.094.018c viṣādayantyo rakṣāṃsi rāvaṇasya tadāhitāḥ",
  "GE09ram_06_u:7451": "6.094.019a rāvaṇaś ca yatas tatra pracacāla vasuṃdharā",
  "GE09ram_06_u:7452": "6.094.019c rakṣasāṃ ca praharatāṃ gṛhītā iva bāhavaḥ",
  "GE09ram_06_u:7453": "6.094.020a tāmrāḥ pītāḥ sitāḥ śvetāḥ patitāḥ sūryaraśmayaḥ",
  "GE09ram_06_u:7454": "6.094.020c dṛśyante rāvaṇasyāṅge parvatasyeva dhātavaḥ",
  "GE09ram_06_u:7455": "6.094.021a gṛdhrair anugatāś cāsya vamantyo jvalanaṃ mukhaiḥ",
  "GE09ram_06_u:7456": "6.094.021c praṇedur mukham īkṣantyaḥ saṃrabdham aśivaṃ śivāḥ",
  "GE09ram_06_u:7457": "6.094.022a pratikūlaṃ vavau vāyū raṇe pāṃsūn samutkiran",
  "GE09ram_06_u:7458": "6.094.022c tasya rākṣasarājasya kurvan dṛṣṭivilopanam",
  "GE09ram_06_u:7459": "6.094.023a nipetur indrāśanayaḥ sainye cāsya samantataḥ",
  "GE09ram_06_u:7460": "6.094.023c durviṣahya svanā ghorā vinā jaladharasvanam",
  "GE09ram_06_u:7461": "6.094.024a diśaś ca pradiśaḥ sarvā babhūvus timirāvṛtāḥ",
  "GE09ram_06_u:7462": "6.094.024c pāṃsuvarṣeṇa mahatā durdarśaṃ ca nabho 'bhavat",
  "GE09ram_06_u:7463": "6.094.025a kurvantyaḥ kalahaṃ ghoraṃ sārikās tadrathaṃ prati",
  "GE09ram_06_u:7464": "6.094.025c nipetuḥ śataśas tatra dāruṇā dāruṇasvanāḥ",
  "GE09ram_06_u:7465": "6.094.026a jaghanebhyaḥ sphuliṅgāṃś ca netrebhyo 'śrūṇi saṃtatam",
  "GE09ram_06_u:7466": "6.094.026c mumucus tasya turagās tulyam agniṃ ca vāri ca",
  "GE09ram_06_u:7467": "6.094.027a evaṃ prakārā bahavaḥ samutpātā bhayāvahāḥ",
  "GE09ram_06_u:7468": "6.094.027c rāvaṇasya vināśāya dāruṇāḥ saṃprajajñire",
  "GE09ram_06_u:7469": "6.094.028a rāmasyāpi nimittāni saumyāni ca śivāni ca",
  "GE09ram_06_u:7470": "6.094.028c babhūvur jayaśaṃsīni prādurbhūtāni sarvaśaḥ",
  "GE09ram_06_u:7471": "6.094.029a tato nirīkṣyātmagatāni rāghavo; raṇe nimittāni nimittakovidaḥ",
  "GE09ram_06_u:7472": "6.094.029c jagāma harṣaṃ ca parāṃ ca nirvṛtiṃ; cakāra yuddhe 'bhyadhikaṃ ca vikramam",
  "GE09ram_06_u:7473": "6.095.001a tataḥ pravṛttaṃ sukrūraṃ rāmarāvaṇayos tadā",
  "GE09ram_06_u:7474": "6.095.001c sumahad dvairathaṃ yuddhaṃ sarvalokabhayāvaham",
  "GE09ram_06_u:7475": "6.095.002a tato rākṣasasainyaṃ ca harīṇāṃ ca mahad balam",
  "GE09ram_06_u:7476": "6.095.002c pragṛhītapraharaṇaṃ niśceṣṭaṃ samatiṣṭhata",
  "GE09ram_06_u:7477": "6.095.003a saṃprayuddhau tato dṛṣṭvā balavan nararākṣasau",
  "GE09ram_06_u:7478": "6.095.003c vyākṣiptahṛdayāḥ sarve paraṃ vismayam āgatāḥ",
  "GE09ram_06_u:7479": "6.095.004a nānāpraharaṇair vyagrair bhujair vismitabuddhayaḥ",
  "GE09ram_06_u:7480": "6.095.004c tasthuḥ prekṣya ca saṃgrāmaṃ nābhijaghnuḥ parasparam",
  "GE09ram_06_u:7481": "6.095.005a rakṣasāṃ rāvaṇaṃ cāpi vānarāṇāṃ ca rāghavam",
  "GE09ram_06_u:7482": "6.095.005c paśyatāṃ vismitākṣāṇāṃ sainyaṃ citram ivābabhau",
  "GE09ram_06_u:7483": "6.095.006a tau tu tatra nimittāni dṛṣṭvā rāghavarāvaṇau",
  "GE09ram_06_u:7484": "6.095.006c kṛtabuddhī sthirāmarṣau yuyudhāte abhītavat",
  "GE09ram_06_u:7485": "6.095.007a jetavyam iti kākutstho martavyam iti rāvaṇaḥ",
  "GE09ram_06_u:7486": "6.095.007c dhṛtau svavīryasarvasvaṃ yuddhe 'darśayatāṃ tadā",
  "GE09ram_06_u:7487": "6.095.008a tataḥ krodhād daśagrīvaḥ śarān saṃdhāya vīryavān",
  "GE09ram_06_u:7488": "6.095.008c mumoca dhvajam uddiśya rāghavasya rathe sthitam",
  "GE09ram_06_u:7489": "6.095.009a te śarās tam anāsādya puraṃdararathadhvajam",
  "GE09ram_06_u:7490": "6.095.009c raktaśaktiṃ parāmṛśya nipetur dharaṇītale",
  "GE09ram_06_u:7491": "6.095.010a tato rāmo 'bhisaṃkruddhaś cāpam āyamya vīryavān",
  "GE09ram_06_u:7492": "6.095.010c kṛtapratikṛtaṃ kartuṃ manasā saṃpracakrame",
  "GE09ram_06_u:7493": "6.095.011a rāvaṇadhvajam uddiśya mumoca niśitaṃ śaram",
  "GE09ram_06_u:7494": "6.095.011c mahāsarpam ivāsahyaṃ jvalantaṃ svena tejasā",
  "GE09ram_06_u:7495": "6.095.012a jagāma sa mahīṃ bhittvā daśagrīvadhvajaṃ śaraḥ",
  "GE09ram_06_u:7496": "6.095.012c sa nikṛtto 'patad bhūmau rāvaṇasya rathadhvajaḥ",
  "GE09ram_06_u:7497": "6.095.013a dhvajasyonmathanaṃ dṛṣṭvā rāvaṇaḥ sumahābalaḥ",
  "GE09ram_06_u:7498": "6.095.013c krodhajenāgninā saṃkhye pradīpta iva cābhavat",
  "GE09ram_06_u:7499": "6.095.014a sa roṣavaśam āpannaḥ śaravarṣaṃ mahad vaman",
  "GE09ram_06_u:7500": "6.095.014c rāmasya turagān divyāñ śarair vivyādha rāvaṇaḥ",
  "GE09ram_06_u:7501": "6.095.015a te viddhā harayas tasya nāskhalan nāpi babhramuḥ",
  "GE09ram_06_u:7502": "6.095.015c babhūvuḥ svasthahṛdayāḥ padmanālair ivāhatāḥ",
  "GE09ram_06_u:7503": "6.095.016a teṣām asaṃbhramaṃ dṛṣṭvā vājināṃ rāvaṇas tadā",
  "GE09ram_06_u:7504": "6.095.016c bhūya eva susaṃkruddhaḥ śaravarṣaṃ mumoca ha",
  "GE09ram_06_u:7505": "6.095.017a gadāś ca parighāṃś caiva cakrāṇi musalāni ca",
  "GE09ram_06_u:7506": "6.095.017c giriśṛṅgāṇi vṛkṣāṃś ca tathā śūlaparaśvadhān",
  "GE09ram_06_u:7507": "6.095.018a māyā vihitam etat tu śastravarṣam apātayat",
  "GE09ram_06_u:7508": "6.095.018c sahasraśas tato bāṇān aśrāntahṛdayodyamaḥ",
  "GE09ram_06_u:7509": "6.095.019a tumulaṃ trāsajananaṃ bhīmaṃ bhīmapratisvanam",
  "GE09ram_06_u:7510": "6.095.019c durdharṣam abhavad yuddhe naikaśastramayaṃ mahat",
  "GE09ram_06_u:7511": "6.095.020a vimucya rāghavarathaṃ samantād vānare bale",
  "GE09ram_06_u:7512": "6.095.020c sāyakair antarikṣaṃ ca cakārāśu nirantaram",
  "GE09ram_06_u:7513": "6.095.020e mumoca ca daśagrīvo niḥsaṅgenāntarātmanā",
  "GE09ram_06_u:7514": "6.095.021a vyāyacchamānaṃ taṃ dṛṣṭvā tatparaṃ rāvaṇaṃ raṇe",
  "GE09ram_06_u:7515": "6.095.021c prahasann iva kākutsthaḥ saṃdadhe sāyakāñ śitān",
  "GE09ram_06_u:7516": "6.095.022a sa mumoca tato bāṇān raṇe śatasahasraśaḥ",
  "GE09ram_06_u:7517": "6.095.022c tān dṛṣṭvā rāvaṇaś cakre svaśaraiḥ khaṃ nirantaram",
  "GE09ram_06_u:7518": "6.095.023a tatas tābhyāṃ prayuktena śaravarṣeṇa bhāsvatā",
  "GE09ram_06_u:7519": "6.095.023c śarabaddham ivābhāti dvitīyaṃ bhāsvad ambaram",
  "GE09ram_06_u:7520": "6.095.024a nānimitto 'bhavad bāṇo nātibhettā na niṣphalaḥ",
  "GE09ram_06_u:7521": "6.095.024c tathā visṛjator bāṇān rāmarāvaṇayor mṛdhe",
  "GE09ram_06_u:7522": "6.095.025a prāyudhyetām avicchinnam asyantau savyadakṣiṇam",
  "GE09ram_06_u:7523": "6.095.025c cakratus tau śaraughais tu nirucchvāsam ivāmbaram",
  "GE09ram_06_u:7524": "6.095.026a rāvaṇasya hayān rāmo hayān rāmasya rāvaṇaḥ",
  "GE09ram_06_u:7525": "6.095.026c jaghnatus tau tadānyonyaṃ kṛtānukṛtakāriṇau",
  "GE09ram_06_u:7526": "6.096.001a tau tathā yudhyamānau tu samare rāmarāvaṇau",
  "GE09ram_06_u:7527": "6.096.001c dadṛśuḥ sarvabhūtāni vismitenāntarātmanā",
  "GE09ram_06_u:7528": "6.096.002a ardayantau tu samare tayos tau syandanottamau",
  "GE09ram_06_u:7529": "6.096.002c parasparavadhe yuktau ghorarūpau babhūvatuḥ",
  "GE09ram_06_u:7530": "6.096.003a maṇḍalāni ca vīthīś ca gatapratyāgatāni ca",
  "GE09ram_06_u:7531": "6.096.003c darśayantau bahuvidhāṃ sūtau sārathyajāṃ gatim",
  "GE09ram_06_u:7532": "6.096.004a ardayan rāvaṇaṃ rāmo rāghavaṃ cāpi rāvaṇaḥ",
  "GE09ram_06_u:7533": "6.096.004c gativegaṃ samāpannau pravartana nivartane",
  "GE09ram_06_u:7534": "6.096.005a kṣipatoḥ śarajālāni tayos tau syandanottamau",
  "GE09ram_06_u:7535": "6.096.005c ceratuḥ saṃyugamahīṃ sāsārau jaladāv iva",
  "GE09ram_06_u:7536": "6.096.006a darśayitvā tadā tau tu gatiṃ bahuvidhāṃ raṇe",
  "GE09ram_06_u:7537": "6.096.006c parasparasyābhimukhau punar eva ca tasthatuḥ",
  "GE09ram_06_u:7538": "6.096.007a dhuraṃ dhureṇa rathayor vaktraṃ vaktreṇa vājinām",
  "GE09ram_06_u:7539": "6.096.007c patākāś ca patākābhiḥ sameyuḥ sthitayos tadā",
  "GE09ram_06_u:7540": "6.096.008a rāvaṇasya tato rāmo dhanurmuktaiḥ śitaiḥ śaraiḥ",
  "GE09ram_06_u:7541": "6.096.008c caturbhiś caturo dīptān hayān pratyapasarpayat",
  "GE09ram_06_u:7542": "6.096.009a sa krodhavaśam āpanno hayānām apasarpaṇe",
  "GE09ram_06_u:7543": "6.096.009c mumoca niśitān bāṇān rāghavāya niśācaraḥ",
  "GE09ram_06_u:7544": "6.096.010a so 'tividdho balavatā daśagrīveṇa rāghavaḥ",
  "GE09ram_06_u:7545": "6.096.010c jagāma na vikāraṃ ca na cāpi vyathito 'bhavat",
  "GE09ram_06_u:7546": "6.096.011a cikṣepa ca punar bāṇān vajrapātasamasvanān",
  "GE09ram_06_u:7547": "6.096.011c sārathiṃ vajrahastasya samuddiśya niśācaraḥ",
  "GE09ram_06_u:7548": "6.096.012a mātales tu mahāvegāḥ śarīre patitāḥ śarāḥ",
  "GE09ram_06_u:7549": "6.096.012c na sūkṣmam api saṃmohaṃ vyathāṃ vā pradadur yudhi",
  "GE09ram_06_u:7550": "6.096.013a tayā dharṣaṇayā kroddho mātaler na tathātmanaḥ",
  "GE09ram_06_u:7551": "6.096.013c cakāra śarajālena rāghavo vimukhaṃ ripum",
  "GE09ram_06_u:7552": "6.096.014a viṃśatiṃ triṃśataṃ ṣaṣṭiṃ śataśo 'tha sahasraśaḥ",
  "GE09ram_06_u:7553": "6.096.014c mumoca rāghavo vīraḥ sāyakān syandane ripoḥ",
  "GE09ram_06_u:7554": "6.096.015a gadānāṃ musalānāṃ ca parighāṇāṃ ca nisvanaiḥ",
  "GE09ram_06_u:7555": "6.096.015c śarāṇāṃ puṅkhavātaiś ca kṣubhitāḥ saptasāgarāḥ",
  "GE09ram_06_u:7556": "6.096.016a kṣubdhānāṃ sāgarāṇāṃ ca pātālatalavāsinaḥ",
  "GE09ram_06_u:7557": "6.096.016c vyathitāḥ pannagāḥ sarve dānavāś ca sahasraśaḥ",
  "GE09ram_06_u:7558": "6.096.017a cakampe medinī kṛtsnā saśailavanakānanā",
  "GE09ram_06_u:7559": "6.096.017c bhāskaro niṣprabhaś cābhūn na vavau cāpi mārutaḥ",
  "GE09ram_06_u:7560": "6.096.018a tato devāḥ sagandharvāḥ siddhāś ca paramarṣayaḥ",
  "GE09ram_06_u:7561": "6.096.018c cintām āpedire sarve sakiṃnaramahoragāḥ",
  "GE09ram_06_u:7562": "6.096.019a svasti gobrāhmaṇebhyo 'stu lokās tiṣṭhantu śāśvatāḥ",
  "GE09ram_06_u:7563": "6.096.019c jayatāṃ rāghavaḥ saṃkhye rāvaṇaṃ rākṣaseśvaram",
  "GE09ram_06_u:7564": "6.096.020a tataḥ kruddho mahābāhū raghūṇāṃ kīrtivardhanaḥ",
  "GE09ram_06_u:7565": "6.096.020c saṃdhāya dhanuṣā rāmaḥ kṣuram āśīviṣopamam",
  "GE09ram_06_u:7566": "6.096.020e rāvaṇasya śiro 'cchindac chrīmaj jvalitakuṇḍalam",
  "GE09ram_06_u:7567": "6.096.021a tac chiraḥ patitaṃ bhūmau dṛṣṭaṃ lokais tribhis tadā",
  "GE09ram_06_u:7568": "6.096.021c tasyaiva sadṛśaṃ cānyad rāvaṇasyotthitaṃ śiraḥ",
  "GE09ram_06_u:7569": "6.096.022a tat kṣipraṃ kṣiprahastena rāmeṇa kṣiprakāriṇā",
  "GE09ram_06_u:7570": "6.096.022c dvitīyaṃ rāvaṇaśiraś chinnaṃ saṃyati sāyakaiḥ",
  "GE09ram_06_u:7571": "6.096.023a chinnamātraṃ ca tac chīrṣaṃ punar anyat sma dṛśyate",
  "GE09ram_06_u:7572": "6.096.023c tad apy aśanisaṃkāśaiś chinnaṃ rāmeṇa sāyakaiḥ",
  "GE09ram_06_u:7573": "6.096.024a evam eva śataṃ chinnaṃ śirasāṃ tulyavarcasām",
  "GE09ram_06_u:7574": "6.096.024c na caiva rāvaṇasyānto dṛśyate jīvitakṣaye",
  "GE09ram_06_u:7575": "6.096.025a tataḥ sarvāstravid vīraḥ kausalyānandivardhanaḥ",
  "GE09ram_06_u:7576": "6.096.025c mārgaṇair bahubhir yuktaś cintayām āsa rāghavaḥ",
  "GE09ram_06_u:7577": "6.096.026a mārīco nihato yais tu kharo yais tu sudūṣaṇaḥ",
  "GE09ram_06_u:7578": "6.096.026c krañcāraṇye virādhas tu kabandho daṇḍakā vane",
  "GE09ram_06_u:7579": "6.096.027a ta ime sāyakāḥ sarve yuddhe pratyayikā mama",
  "GE09ram_06_u:7580": "6.096.027c kiṃ nu tat kāraṇaṃ yena rāvaṇe mandatejasaḥ",
  "GE09ram_06_u:7581": "6.096.028a iti cintāparaś cāsīd apramattaś ca saṃyuge",
  "GE09ram_06_u:7582": "6.096.028c vavarṣa śaravarṣāṇi rāghavo rāvaṇorasi",
  "GE09ram_06_u:7583": "6.096.029a rāvaṇo 'pi tataḥ kruddho rathastho rākṣaseśvaraḥ",
  "GE09ram_06_u:7584": "6.096.029c gadāmusalavarṣeṇa rāmaṃ pratyardayad raṇe",
  "GE09ram_06_u:7585": "6.096.030a devadānavayakṣāṇāṃ piśācoragarakṣasām",
  "GE09ram_06_u:7586": "6.096.030c paśyatāṃ tan mahad yuddhaṃ sarvarātram avartata",
  "GE09ram_06_u:7587": "6.096.031a naiva ratriṃ na divasaṃ na muhūrtaṃ na cakṣaṇam",
  "GE09ram_06_u:7588": "6.096.031c rāmarāvaṇayor yuddhaṃ virāmam upagacchati",
  "GE09ram_06_u:7589": "6.097.001a atha saṃsmārayām āsa rāghavaṃ mātalis tadā",
  "GE09ram_06_u:7590": "6.097.001c ajānann iva kiṃ vīra tvam enam anuvartase",
  "GE09ram_06_u:7591": "6.097.002a visṛjāsmai vadhāya tvam astraṃ paitāmahaṃ prabho",
  "GE09ram_06_u:7592": "6.097.002c vināśakālaḥ kathito yaḥ suraiḥ so 'dya vartate",
  "GE09ram_06_u:7593": "6.097.003a tataḥ saṃsmārito rāmas tena vākyena mātaleḥ",
  "GE09ram_06_u:7594": "6.097.003c jagrāha sa śaraṃ dīptaṃ niśvasantam ivoragam",
  "GE09ram_06_u:7595": "6.097.004a yam asmai prathamaṃ prādād agastyo bhagavān ṛṣiḥ",
  "GE09ram_06_u:7596": "6.097.004c brahmadattaṃ mahad bāṇam amoghaṃ yudhi vīryavān",
  "GE09ram_06_u:7597": "6.097.005a brahmaṇā nirmitaṃ pūrvam indrārtham amitaujasā",
  "GE09ram_06_u:7598": "6.097.005c dattaṃ surapateḥ pūrvaṃ trilokajayakāṅkṣiṇaḥ",
  "GE09ram_06_u:7599": "6.097.006a yasya vājeṣu pavanaḥ phale pāvakabhāskarau",
  "GE09ram_06_u:7600": "6.097.006c śarīram ākāśamayaṃ gaurave merumandarau",
  "GE09ram_06_u:7601": "6.097.007a jājvalyamānaṃ vapuṣā supuṅkhaṃ hemabhūṣitam",
  "GE09ram_06_u:7602": "6.097.007c tejasā sarvabhūtānāṃ kṛtaṃ bhāskaravarcasaṃ",
  "GE09ram_06_u:7603": "6.097.008a sadhūmam iva kālāgniṃ dīptam āśīviṣaṃ yathā",
  "GE09ram_06_u:7604": "6.097.008c rathanāgāśvavṛndānāṃ bhedanaṃ kṣiprakāriṇam",
  "GE09ram_06_u:7605": "6.097.009a dvārāṇāṃ parighāṇāṃ ca girīṇām api bhedanam",
  "GE09ram_06_u:7606": "6.097.009c nānārudhirasiktāṅgaṃ medodigdhaṃ sudāruṇam",
  "GE09ram_06_u:7607": "6.097.010a vajrasāraṃ mahānādaṃ nānāsamitidāruṇam",
  "GE09ram_06_u:7608": "6.097.010c sarvavitrāsanaṃ bhīmaṃ śvasantam iva pannagam",
  "GE09ram_06_u:7609": "6.097.011a kaṅkagṛdhrabalānāṃ ca gomāyugaṇarakṣasām",
  "GE09ram_06_u:7610": "6.097.011c nityaṃ bhakṣapradaṃ yuddhe yamarūpaṃ bhayāvaham",
  "GE09ram_06_u:7611": "6.097.012a nandanaṃ vānarendrāṇāṃ rakṣasām avasādanam",
  "GE09ram_06_u:7612": "6.097.012c vājitaṃ vividhair vājaiś cārucitrair garutmataḥ",
  "GE09ram_06_u:7613": "6.097.013a tam uttameṣuṃ lokānām ikṣvākubhayanāśanam",
  "GE09ram_06_u:7614": "6.097.013c dviṣatāṃ kīrtiharaṇaṃ praharṣakaram ātmanaḥ",
  "GE09ram_06_u:7615": "6.097.014a abhimantrya tato rāmas taṃ maheṣuṃ mahābalaḥ",
  "GE09ram_06_u:7616": "6.097.014c vedaproktena vidhinā saṃdadhe kārmuke balī",
  "GE09ram_06_u:7617": "6.097.015a sa rāvaṇāya saṃkruddho bhṛśam āyamya kārmukam",
  "GE09ram_06_u:7618": "6.097.015c cikṣepa param āyattas taṃ śaraṃ marmaghātinam",
  "GE09ram_06_u:7619": "6.097.016a sa vajra iva durdharṣo vajrabāhuvisarjitaḥ",
  "GE09ram_06_u:7620": "6.097.016c kṛtānta iva cāvāryo nyapatad rāvaṇorasi",
  "GE09ram_06_u:7621": "6.097.017a sa visṛṣṭo mahāvegaḥ śarīrāntakaraḥ śaraḥ",
  "GE09ram_06_u:7622": "6.097.017c bibheda hṛdayaṃ tasya rāvaṇasya durātmanaḥ",
  "GE09ram_06_u:7623": "6.097.018a rudhirāktaḥ sa vegena jīvitāntakaraḥ śaraḥ",
  "GE09ram_06_u:7624": "6.097.018c rāvaṇasya haran prāṇān viveśa dharaṇītalam",
  "GE09ram_06_u:7625": "6.097.019a sa śaro rāvaṇaṃ hatvā rudhirārdrakṛtacchaviḥ",
  "GE09ram_06_u:7626": "6.097.019c kṛtakarmā nibhṛtavat svatūṇīṃ punar āviśat",
  "GE09ram_06_u:7627": "6.097.020a tasya hastād dhatasyāśu kārmukaṃ tat sasāyakam",
  "GE09ram_06_u:7628": "6.097.020c nipapāta saha prāṇair bhraśyamānasya jīvitāt",
  "GE09ram_06_u:7629": "6.097.021a gatāsur bhīmavegas tu nairṛtendro mahādyutiḥ",
  "GE09ram_06_u:7630": "6.097.021c papāta syandanād bhūmau vṛtro vajrahato yathā",
  "GE09ram_06_u:7631": "6.097.022a taṃ dṛṣṭvā patitaṃ bhūmau hataśeṣā niśācarāḥ",
  "GE09ram_06_u:7632": "6.097.022c hatanāthā bhayatrastāḥ sarvataḥ saṃpradudruvuḥ",
  "GE09ram_06_u:7633": "6.097.023a nardantaś cābhipetus tān vānarā drumayodhinaḥ",
  "GE09ram_06_u:7634": "6.097.023c daśagrīvavadhaṃ dṛṣṭvā vijayaṃ rāghavasya ca",
  "GE09ram_06_u:7635": "6.097.024a arditā vānarair hṛṣṭair laṅkām abhyapatan bhayāt",
  "GE09ram_06_u:7636": "6.097.024c hatāśrayatvāt karuṇair bāṣpaprasravaṇair mukhaiḥ",
  "GE09ram_06_u:7637": "6.097.025a tato vineduḥ saṃhṛṣṭā vānarā jitakāśinaḥ",
  "GE09ram_06_u:7638": "6.097.025c vadanto rāghavajayaṃ rāvaṇasya ca taṃ vadham",
  "GE09ram_06_u:7639": "6.097.026a athāntarikṣe vyanadat saumyas tridaśadundubhiḥ",
  "GE09ram_06_u:7640": "6.097.026c divyagandhavahas tatra mārutaḥ susukho vavau",
  "GE09ram_06_u:7641": "6.097.027a nipapātāntarikṣāc ca puṣpavṛṣṭis tadā bhuvi",
  "GE09ram_06_u:7642": "6.097.027c kirantī rāghavarathaṃ duravāpā manoharāḥ",
  "GE09ram_06_u:7643": "6.097.028a rāghavas tava saṃyuktā gagane ca viśuśruve",
  "GE09ram_06_u:7644": "6.097.028c sādhu sādhv iti vāg agryā devatānāṃ mahātmanām",
  "GE09ram_06_u:7645": "6.097.029a āviveśa mahān harṣo devānāṃ cāraṇaiḥ saha",
  "GE09ram_06_u:7646": "6.097.029c rāvaṇe nihate raudre sarvalokabhayaṃkare",
  "GE09ram_06_u:7647": "6.097.030a tataḥ sakāmaṃ sugrīvam aṅgadaṃ ca mahābalam",
  "GE09ram_06_u:7648": "6.097.030c cakāra rāghavaḥ prīto hatvā rākṣasapuṃgavam",
  "GE09ram_06_u:7649": "6.097.031a tataḥ prajagmuḥ praśamaṃ marudgaṇā; diśaḥ prasedur vimalaṃ nabho 'bhavat",
  "GE09ram_06_u:7650": "6.097.031c mahī cakampe na ca mārutā vavuḥ; sthiraprabhaś cāpy abhavad divākaraḥ",
  "GE09ram_06_u:7651": "6.097.032a tatas tu sugrīvavibhīṣaṇādayaḥ; suhṛdviśeṣāḥ sahalakṣmaṇās tadā",
  "GE09ram_06_u:7652": "6.097.032c sametya hṛṣṭā vijayena rāghavaṃ; raṇe 'bhirāmaṃ vidhinābhyapūjayan",
  "GE09ram_06_u:7653": "6.097.033a sa tu nihataripuḥ sthirapratijñaḥ; svajanabalābhivṛto raṇe rarāja",
  "GE09ram_06_u:7654": "6.097.033c raghukulanṛpanandano mahaujās; tridaśagaṇair abhisaṃvṛto yathendraḥ",
  "GE09ram_06_u:7655": "6.098.001a rāvaṇaṃ nihataṃ śrutvā rāghaveṇa mahātmanā",
  "GE09ram_06_u:7656": "6.098.001c antaḥpurād viniṣpetū rākṣasyaḥ śokakarśitāḥ",
  "GE09ram_06_u:7657": "6.098.002a vāryamāṇāḥ subahuśo vṛṣṭantyaḥ kṣitipāṃsuṣu",
  "GE09ram_06_u:7658": "6.098.002c vimuktakeśyo duḥkhārtā gāvo vatsahatā yathā",
  "GE09ram_06_u:7659": "6.098.003a uttareṇa viniṣkramya dvāreṇa saha rākṣasaiḥ",
  "GE09ram_06_u:7660": "6.098.003c praviśyāyodhanaṃ ghoraṃ vicinvantyo hataṃ patim",
  "GE09ram_06_u:7661": "6.098.004a āryaputreti vādinyo hā nātheti ca sarvaśaḥ",
  "GE09ram_06_u:7662": "6.098.004c paripetuḥ kabandhāṅkāṃ mahīṃ śoṇitakardamām",
  "GE09ram_06_u:7663": "6.098.005a tā bāṣpaparipūrṇākṣyo bhartṛśokaparājitāḥ",
  "GE09ram_06_u:7664": "6.098.005c kareṇva iva nardantyo vinedur hatayūthapāḥ",
  "GE09ram_06_u:7665": "6.098.006a dadṛśus tā mahākāyaṃ mahāvīryaṃ mahādyutim",
  "GE09ram_06_u:7666": "6.098.006c rāvaṇaṃ nihataṃ bhūmau nīlāñjanacayopamam",
  "GE09ram_06_u:7667": "6.098.007a tāḥ patiṃ sahasā dṛṣṭvā śayānaṃ raṇapāṃsuṣu",
  "GE09ram_06_u:7668": "6.098.007c nipetus tasya gātreṣu chinnā vanalatā iva",
  "GE09ram_06_u:7669": "6.098.008a bahumānāt pariṣvajya kā cid enaṃ ruroda ha",
  "GE09ram_06_u:7670": "6.098.008c caraṇau kā cid āliṅgya kā cit kaṇṭhe 'valambya ca",
  "GE09ram_06_u:7671": "6.098.009a uddhṛtya ca bhujau kā cid bhūmau sma parivartate",
  "GE09ram_06_u:7672": "6.098.009c hatasya vadanaṃ dṛṣṭvā kā cin moham upāgamat",
  "GE09ram_06_u:7673": "6.098.010a kā cid aṅke śiraḥ kṛtvā ruroda mukham īkṣatī",
  "GE09ram_06_u:7674": "6.098.010c snāpayantī mukhaṃ bāṣpais tuṣārair iva paṅkajam",
  "GE09ram_06_u:7675": "6.098.011a evam ārtāḥ patiṃ dṛṣṭvā rāvaṇaṃ nihataṃ bhuvi",
  "GE09ram_06_u:7676": "6.098.011c cukruśur bahudhā śokād bhūyas tāḥ paryadevayan",
  "GE09ram_06_u:7677": "6.098.012a yena vitrāsitaḥ śakro yena vitrāsito yamaḥ",
  "GE09ram_06_u:7678": "6.098.012c yena vaiśravaṇo rājā puṣpakeṇa viyojitaḥ",
  "GE09ram_06_u:7679": "6.098.013a gandharvāṇām ṛṣīṇāṃ ca surāṇāṃ ca mahātmanām",
  "GE09ram_06_u:7680": "6.098.013c bhayaṃ yena mahad dattaṃ so 'yaṃ śete raṇe hataḥ",
  "GE09ram_06_u:7681": "6.098.014a asurebhyaḥ surebhyo vā pannagebhyo 'pi vā tathā",
  "GE09ram_06_u:7682": "6.098.014c na bhayaṃ yo vijānāti tasyedaṃ mānuṣād bhayam",
  "GE09ram_06_u:7683": "6.098.015a avadhyo devatānāṃ yas tathā dānavarakṣasām",
  "GE09ram_06_u:7684": "6.098.015c hataḥ so 'yaṃ raṇe śete mānuṣeṇa padātinā",
  "GE09ram_06_u:7685": "6.098.016a yo na śakyaḥ surair hantuṃ na yakṣair nāsurais tathā",
  "GE09ram_06_u:7686": "6.098.016c so 'yaṃ kaś cid ivāsattvo mṛtyuṃ martyena lambhitaḥ",
  "GE09ram_06_u:7687": "6.098.017a evaṃ vadantyo bahudhā rurudus tasya tāḥ striyaḥ",
  "GE09ram_06_u:7688": "6.098.017c bhūya eva ca duḥkhārtā vilepuś ca punaḥ punaḥ",
  "GE09ram_06_u:7689": "6.098.018a aśṛṇvatā tu suhṛdāṃ satataṃ hitavādinām",
  "GE09ram_06_u:7690": "6.098.018c etāḥ samam idānīṃ te vayam ātmā ca pātitāḥ",
  "GE09ram_06_u:7691": "6.098.019a bruvāṇo 'pi hitaṃ vākyam iṣṭo bhrātā vibhīṣaṇaḥ",
  "GE09ram_06_u:7692": "6.098.019c dhṛṣṭaṃ paruṣito mohāt tvayātmavadhakāṅkṣiṇā",
  "GE09ram_06_u:7693": "6.098.020a yadi niryātitā te syāt sītā rāmāya maithilī",
  "GE09ram_06_u:7694": "6.098.020c na naḥ syād vyasanaṃ ghoram idaṃ mūlaharaṃ mahat",
  "GE09ram_06_u:7695": "6.098.021a vṛttakāmo bhaved bhrātā rāmo mitrakulaṃ bhavet",
  "GE09ram_06_u:7696": "6.098.021c vayaṃ cāvidhavāḥ sarvāḥ sakāmā na ca śatravaḥ",
  "GE09ram_06_u:7697": "6.098.022a tvayā punar nṛśaṃsena sītāṃ saṃrundhatā balāt",
  "GE09ram_06_u:7698": "6.098.022c rākṣasā vayam ātmā ca trayaṃ tulaṃ nipātitam",
  "GE09ram_06_u:7699": "6.098.023a na kāmakāraḥ kāmaṃ vā tava rākṣasapuṃgava",
  "GE09ram_06_u:7700": "6.098.023c daivaṃ ceṣṭayate sarvaṃ hataṃ daivena hanyate",
  "GE09ram_06_u:7701": "6.098.024a vānarāṇāṃ vināśo 'yaṃ rākṣasānāṃ ca te raṇe",
  "GE09ram_06_u:7702": "6.098.024c tava caiva mahābāho daivayogād upāgataḥ",
  "GE09ram_06_u:7703": "6.098.025a naivārthena na kāmena vikrameṇa na cājñayā",
  "GE09ram_06_u:7704": "6.098.025c śakyā daivagatir loke nivartayitum udyatā",
  "GE09ram_06_u:7705": "6.098.026a vilepur evaṃ dīnās tā rākṣasādhipayoṣitaḥ",
  "GE09ram_06_u:7706": "6.098.026c kurarya iva duḥkhārtā bāṣpaparyākulekṣaṇāḥ",
  "GE09ram_06_u:7707": "6.099.001a tāsāṃ vilapamānānāṃ tathā rākṣasayoṣitām",
  "GE09ram_06_u:7708": "6.099.001c jyeṣṭhā patnī priyā dīnā bhartāraṃ samudaikṣata",
  "GE09ram_06_u:7709": "6.099.002a daśagrīvaṃ hataṃ dṛṣṭvā rāmeṇācintyakarmaṇā",
  "GE09ram_06_u:7710": "6.099.002c patiṃ mandodarī tatra kṛpaṇā paryadevayat",
  "GE09ram_06_u:7711": "6.099.003a nanu nāma mahābāho tava vaiśravaṇānuja",
  "GE09ram_06_u:7712": "6.099.003c kruddhasya pramukhe sthātuṃ trasyaty api puraṃdaraḥ",
  "GE09ram_06_u:7713": "6.099.004a ṛṣayaś ca mahīdevā gandharvāś ca yaśasvinaḥ",
  "GE09ram_06_u:7714": "6.099.004c nanu nāma tavodvegāc cāraṇāś ca diśo gatāḥ",
  "GE09ram_06_u:7715": "6.099.005a sa tvaṃ mānuṣamātreṇa rāmeṇa yudhi nirjitaḥ",
  "GE09ram_06_u:7716": "6.099.005c na vyapatrapase rājan kim idaṃ rākṣasarṣabha",
  "GE09ram_06_u:7717": "6.099.006a kathaṃ trailokyam ākramya śriyā vīryeṇa cānvitam",
  "GE09ram_06_u:7718": "6.099.006c aviṣahyaṃ jaghāna tvaṃ mānuṣo vanagocaraḥ",
  "GE09ram_06_u:7719": "6.099.007a mānuṣāṇām aviṣaye carataḥ kāmarūpiṇaḥ",
  "GE09ram_06_u:7720": "6.099.007c vināśas tava rāmeṇa saṃyuge nopapadyate",
  "GE09ram_06_u:7721": "6.099.008a na caitat karma rāmasya śraddadhāmi camūmukhe",
  "GE09ram_06_u:7722": "6.099.008c sarvataḥ samupetasya tava tenābhimarśanam",
  "GE09ram_06_u:7723": "6.099.009a indriyāṇi purā jitvā jitaṃ tribhuvaṇaṃ tvayā",
  "GE09ram_06_u:7724": "6.099.009c smaradbhir iva tad vairam indriyair eva nirjitaḥ",
  "GE09ram_06_u:7725": "6.099.010a atha vā rāmarūpeṇa vāsavaḥ svayam āgataḥ",
  "GE09ram_06_u:7726": "6.099.010c māyāṃ tava vināśāya vidhāyāpratitarkitām",
  "GE09ram_06_u:7727": "6.099.011a yadaiva hi janasthāne rākṣasair bahubhir vṛtaḥ",
  "GE09ram_06_u:7728": "6.099.011c kharas tava hato bhrātā tadaivāsau na mānuṣaḥ",
  "GE09ram_06_u:7729": "6.099.012a yadaiva nagarīṃ laṅkāṃ duṣpraveṣāṃ surair api",
  "GE09ram_06_u:7730": "6.099.012c praviṣṭo hanumān vīryāt tadaiva vyathitā vayam",
  "GE09ram_06_u:7731": "6.099.013a kriyatām avirodhaś ca rāghaveṇeti yan mayā",
  "GE09ram_06_u:7732": "6.099.013c ucyamāno na gṛhṇāsi tasyeyaṃ vyuṣṭir āgatā",
  "GE09ram_06_u:7733": "6.099.014a akasmāc cābhikāmo 'si sītāṃ rākṣasapuṃgava",
  "GE09ram_06_u:7734": "6.099.014c aiśvaryasya vināśāya dehasya svajanasya ca",
  "GE09ram_06_u:7735": "6.099.015a arundhatyā viśiṣṭāṃ tāṃ rohiṇyāś cāpi durmate",
  "GE09ram_06_u:7736": "6.099.015c sītāṃ dharṣayatā mānyāṃ tvayā hy asadṛśaṃ kṛtam",
  "GE09ram_06_u:7737": "6.099.016a na kulena na rūpeṇa na dākṣiṇyena maithilī",
  "GE09ram_06_u:7738": "6.099.016c mayādhikā vā tulyā vā tvaṃ tu mohān na budhyase",
  "GE09ram_06_u:7739": "6.099.017a sarvathā sarvabhūtānāṃ nāsti mṛtyur alakṣaṇaḥ",
  "GE09ram_06_u:7740": "6.099.017c tava tāvad ayaṃ mṛtyur maithilīkṛtalakṣaṇaḥ",
  "GE09ram_06_u:7741": "6.099.018a maithilī saha rāmeṇa viśokā vihariṣyati",
  "GE09ram_06_u:7742": "6.099.018c alpapuṇyā tv ahaṃ ghore patitā śokasāgare",
  "GE09ram_06_u:7743": "6.099.019a kailāse mandare merau tathā caitrarathe vane",
  "GE09ram_06_u:7744": "6.099.019c devodyāneṣu sarveṣu vihṛtya sahitā tvayā",
  "GE09ram_06_u:7745": "6.099.020a vimānenānurūpeṇa yā yāmy atulayā śriyā",
  "GE09ram_06_u:7746": "6.099.020c paśyantī vividhān deśāṃs tāṃs tāṃś citrasragambarā",
  "GE09ram_06_u:7747": "6.099.020e bhraṃśitā kāmabhogebhyaḥ sāsmi vīravadhāt tava",
  "GE09ram_06_u:7748": "6.099.021a satyavāk sa mahābhāgo devaro me yad abravīt",
  "GE09ram_06_u:7749": "6.099.021c ayaṃ rākṣasamukhyānāṃ vināśaḥ paryupasthitaḥ",
  "GE09ram_06_u:7750": "6.099.022a kāmakrodhasamutthena vyasanena prasaṅginā",
  "GE09ram_06_u:7751": "6.099.022c tvayā kṛtam idaṃ sarvam anāthaṃ rakṣasāṃ kulam",
  "GE09ram_06_u:7752": "6.099.023a na hi tvaṃ śocitavyo me prakhyātabalapauruṣaḥ",
  "GE09ram_06_u:7753": "6.099.023c strīsvabhāvāt tu me buddhiḥ kāruṇye parivartate",
  "GE09ram_06_u:7754": "6.099.024a sukṛtaṃ duṣkṛtaṃ ca tvaṃ gṛhītvā svāṃ gatiṃ gataḥ",
  "GE09ram_06_u:7755": "6.099.024c ātmānam anuśocāmi tvadviyogena duḥkhitām",
  "GE09ram_06_u:7756": "6.099.025a nīlajīmūtasaṃkāśaḥ pītāmbaraśubhāṅgadaḥ",
  "GE09ram_06_u:7757": "6.099.025c sarvagātrāṇi vikṣipya kiṃ śeṣe rudhirāplutaḥ",
  "GE09ram_06_u:7758": "6.099.025e prasupta iva śokārtāṃ kiṃ māṃ na pratibhāṣase",
  "GE09ram_06_u:7759": "6.099.026a mahāvīryasya dakṣasya saṃyugeṣv apalāyinaḥ",
  "GE09ram_06_u:7760": "6.099.026c yātudhānasya dauhitrīṃ kiṃ tvaṃ māṃ nābhyudīkṣase",
  "GE09ram_06_u:7761": "6.099.027a yena sūdayase śatrūn samare sūryavarcasā",
  "GE09ram_06_u:7762": "6.099.027c vajro vajradharasyeva so 'yaṃ te satatārcitaḥ",
  "GE09ram_06_u:7763": "6.099.028a raṇe śatrupraharaṇo hemajālapariṣkṛtaḥ",
  "GE09ram_06_u:7764": "6.099.028c parigho vyavakīrṇas te bāṇaiś chinnaḥ sahasradhā",
  "GE09ram_06_u:7765": "6.099.029a dhig astu hṛdayaṃ yasyā mamedaṃ na sahasradhā",
  "GE09ram_06_u:7766": "6.099.029c tvayi pañcatvam āpanne phalate śokapīḍitam",
  "GE09ram_06_u:7767": "6.099.030a etasminn antare rāmo vibhīṣaṇam uvāca ha",
  "GE09ram_06_u:7768": "6.099.030c saṃskāraḥ kriyatāṃ bhrātuḥ striyaś caitā nivartaya",
  "GE09ram_06_u:7769": "6.099.031a taṃ praśritas tato rāmaṃ śrutavākyo vibhīṣaṇaḥ",
  "GE09ram_06_u:7770": "6.099.031c vimṛśya buddhyā dharmajño dharmārthasahitaṃ vacaḥ",
  "GE09ram_06_u:7771": "6.099.031e rāmasyaivānuvṛttyartham uttaraṃ pratyabhāṣata",
  "GE09ram_06_u:7772": "6.099.032a tyaktadharmavrataṃ krūraṃ nṛśaṃsam anṛtaṃ tathā",
  "GE09ram_06_u:7773": "6.099.032c nāham arho 'smi saṃskartuṃ paradārābhimarśakam",
  "GE09ram_06_u:7774": "6.099.033a bhrātṛrūpo hi me śatrur eṣa sarvāhite rataḥ",
  "GE09ram_06_u:7775": "6.099.033c rāvaṇo nārhate pūjāṃ pūjyo 'pi gurugauravāt",
  "GE09ram_06_u:7776": "6.099.034a nṛśaṃsa iti māṃ rāma vakṣyanti manujā bhuvi",
  "GE09ram_06_u:7777": "6.099.034c śrutvā tasya guṇān sarve vakṣyanti sukṛtaṃ punaḥ",
  "GE09ram_06_u:7778": "6.099.035a tac chrutvā paramaprīto rāmo dharmabhṛtāṃ varaḥ",
  "GE09ram_06_u:7779": "6.099.035c vibhīṣaṇam uvācedaṃ vākyajño vākyakovidam",
  "GE09ram_06_u:7780": "6.099.036a tavāpi me priyaṃ kāryaṃ tvatprabhavāc ca me jitam",
  "GE09ram_06_u:7781": "6.099.036c avaśyaṃ tu kṣamaṃ vācyo mayā tvaṃ rākṣaseśvara",
  "GE09ram_06_u:7782": "6.099.037a adharmānṛtasaṃyuktaḥ kāmam eṣa niśācaraḥ",
  "GE09ram_06_u:7783": "6.099.037c tejasvī balavāñ śūraḥ saṃgrāmeṣu ca nityaśaḥ",
  "GE09ram_06_u:7784": "6.099.038a śatakratumukhair devaiḥ śrūyate na parājitaḥ",
  "GE09ram_06_u:7785": "6.099.038c mahātmā balasaṃpanno rāvaṇo lokarāvaṇaḥ",
  "GE09ram_06_u:7786": "6.099.039a maraṇāntāni vairāṇi nirvṛttaṃ naḥ prayojanam",
  "GE09ram_06_u:7787": "6.099.039c kriyatām asya saṃskāro mamāpy eṣa yathā tava",
  "GE09ram_06_u:7788": "6.099.040a tvatsakāśān mahābāho saṃskāraṃ vidhipūrvakam",
  "GE09ram_06_u:7789": "6.099.040c kṣipram arhati dharmajña tvaṃ yaśobhāg bhaviṣyasi",
  "GE09ram_06_u:7790": "6.099.041a rāghavasya vacaḥ śrutvā tvaramāṇo vibhīṣaṇaḥ",
  "GE09ram_06_u:7791": "6.099.041c saṃskāreṇānurūpeṇa yojayām āsa rāvaṇam",
  "GE09ram_06_u:7792": "6.099.042a sa dadau pāvakaṃ tasya vidhiyuktaṃ vibhīṣaṇaḥ",
  "GE09ram_06_u:7793": "6.099.042c tāḥ striyo 'nunayām āsa sāntvam uktvā punaḥ punaḥ",
  "GE09ram_06_u:7794": "6.099.043a praviṣṭāsu ca sarvāsu rākṣasīṣu vibhīṣaṇaḥ",
  "GE09ram_06_u:7795": "6.099.043c rāmapārśvam upāgamya tadātiṣṭhad vinītavat",
  "GE09ram_06_u:7796": "6.099.044a rāmo 'pi saha sainyena sasugrīvaḥ salakṣmaṇaḥ",
  "GE09ram_06_u:7797": "6.099.044c harṣaṃ lebhe ripuṃ hatvā yathā vṛtraṃ śatakratuḥ",
  "GE09ram_06_u:7798": "6.100.001a te rāvaṇavadhaṃ dṛṣṭvā devagandharvadānavāḥ",
  "GE09ram_06_u:7799": "6.100.001c jagmus tais tair vimānaiḥ svaiḥ kathayantaḥ śubhāḥ kathāḥ",
  "GE09ram_06_u:7800": "6.100.002a rāvaṇasya vadhaṃ ghoraṃ rāghavasya parākramam",
  "GE09ram_06_u:7801": "6.100.002c suyuddhaṃ vānarāṇāṃ ca sugrīvasay ca mantritam",
  "GE09ram_06_u:7802": "6.100.003a anurāgaṃ ca vīryaṃ ca saumitrer lakṣmaṇasya ca",
  "GE09ram_06_u:7803": "6.100.003c kathayanto mahābhāgā jagmur hṛṣṭā yathāgatam",
  "GE09ram_06_u:7804": "6.100.004a rāghavas tu rathaṃ divyam indradattaṃ śikhiprabham",
  "GE09ram_06_u:7805": "6.100.004c anujñāya mahābhāgo mātaliṃ pratyapūjayat",
  "GE09ram_06_u:7806": "6.100.005a rāghaveṇābhyanujñāto mātaliḥ śakrasārathiḥ",
  "GE09ram_06_u:7807": "6.100.005c divyaṃ taṃ ratham āsthāya divam evāruroha saḥ",
  "GE09ram_06_u:7808": "6.100.006a tasmiṃs tu divam ārūḍhe surasārathisattame",
  "GE09ram_06_u:7809": "6.100.006c rāghavaḥ paramaprītaḥ sugrīvaṃ pariṣasvaje",
  "GE09ram_06_u:7810": "6.100.007a pariṣvajya ca sugrīvaṃ lakṣmaṇenābhivāditaḥ",
  "GE09ram_06_u:7811": "6.100.007c pūjyamāno hariśreṣṭhair ājagāma balālayam",
  "GE09ram_06_u:7812": "6.100.008a abravīc ca tadā rāmaḥ samīpaparivartinam",
  "GE09ram_06_u:7813": "6.100.008c saumitriṃ sattvasaṃpannaṃ lakṣmaṇaṃ dīptatejasaṃ",
  "GE09ram_06_u:7814": "6.100.009a vibhīṣaṇam imaṃ saumya laṅkāyām abhiṣecaya",
  "GE09ram_06_u:7815": "6.100.009c anuraktaṃ ca bhaktaṃ ca mama caivopakāriṇam",
  "GE09ram_06_u:7816": "6.100.010a eṣa me paramaḥ kāmo yad imaṃ rāvaṇānujam",
  "GE09ram_06_u:7817": "6.100.010c laṅkāyāṃ saumya paśyeyam abhiṣiktaṃ vibhīṣaṇam",
  "GE09ram_06_u:7818": "6.100.011a evam uktas tu saumitrī rāghaveṇa mahātmanā",
  "GE09ram_06_u:7819": "6.100.011c tathety uktvā tu saṃhṛṣṭaḥ sauvarṇaṃ ghaṭam ādade",
  "GE09ram_06_u:7820": "6.100.012a ghaṭena tena saumitrir abhyaṣiñcad vibhīṣaṇam",
  "GE09ram_06_u:7821": "6.100.012c laṅkāyāṃ rakṣasāṃ madhye rājānaṃ rāmaśāsanāt",
  "GE09ram_06_u:7822": "6.100.013a abhyaṣiñcat sa dharmātmā śuddhātmānaṃ vibhīṣaṇam",
  "GE09ram_06_u:7823": "6.100.013c tasyāmātyā jahṛṣire bhaktā ye cāsya rākṣasāḥ",
  "GE09ram_06_u:7824": "6.100.014a dṛṣṭvābhiṣiktaṃ laṅkāyāṃ rākṣasendraṃ vibhīṣaṇam",
  "GE09ram_06_u:7825": "6.100.014c rāghavaḥ paramāṃ prītiṃ jagāma sahalakṣmaṇaḥ",
  "GE09ram_06_u:7826": "6.100.015a sa tad rājyaṃ mahat prāpya rāmadattaṃ vibhīṣaṇaḥ",
  "GE09ram_06_u:7827": "6.100.015c prakṛtīḥ sāntvayitvā ca tato rāmam upāgamat",
  "GE09ram_06_u:7828": "6.100.016a akṣatān modakāṃl lājān divyāḥ sumanasas tathā",
  "GE09ram_06_u:7829": "6.100.016c ājahrur atha saṃhṛṣṭāḥ paurās tasmai niśācarāḥ",
  "GE09ram_06_u:7830": "6.100.017a sa tān gṛhītvā durdharṣo rāghavāya nyavedayat",
  "GE09ram_06_u:7831": "6.100.017c maṅgalyaṃ maṅgalaṃ sarvaṃ lakṣmaṇāya ca vīryavān",
  "GE09ram_06_u:7832": "6.100.018a kṛtakāryaṃ samṛddhārthaṃ dṛṣṭvā rāmo vibhīṣaṇam",
  "GE09ram_06_u:7833": "6.100.018c pratijagrāha tat sarvaṃ tasyaiva priyakāmyayā",
  "GE09ram_06_u:7834": "6.100.019a tataḥ śailopamaṃ vīraṃ prāñjaliṃ pārśvataḥ sthitam",
  "GE09ram_06_u:7835": "6.100.019c abravīd rāghavo vākyaṃ hanūmantaṃ plavaṃgamam",
  "GE09ram_06_u:7836": "6.100.020a anumānya mahārājam imaṃ saumya vibhīṣaṇam",
  "GE09ram_06_u:7837": "6.100.020c praviśya rāvaṇagṛhaṃ vinayenopasṛtya ca",
  "GE09ram_06_u:7838": "6.100.021a vaidehyā māṃ kuśalinaṃ sasugrīvaṃ salakṣmaṇam",
  "GE09ram_06_u:7839": "6.100.021c ācakṣva jayatāṃ śreṣṭha rāvaṇaṃ ca mayā hatam",
  "GE09ram_06_u:7840": "6.100.022a priyam etad udāhṛtya maithilyās tvaṃ harīśvara",
  "GE09ram_06_u:7841": "6.100.022c pratigṛhya ca saṃdeśam upāvartitum arhasi",
  "GE09ram_06_u:7842": "6.101.001a iti pratisamādiṣṭo hanūmān mārutātmajaḥ",
  "GE09ram_06_u:7843": "6.101.001c praviveśa purīṃ laṅkāṃ pūjyamāno niśācaraiḥ",
  "GE09ram_06_u:7844": "6.101.002a praviśya tu mahātejā rāvaṇasya niveśanam",
  "GE09ram_06_u:7845": "6.101.002c dadarśa śaśinā hīnāṃ sātaṅkām iva rohiṇīm",
  "GE09ram_06_u:7846": "6.101.003a nibhṛtaḥ praṇataḥ prahvaḥ so 'bhigamyābhivādya ca",
  "GE09ram_06_u:7847": "6.101.003c rāmasya vacanaṃ sarvam ākhyātum upacakrame",
  "GE09ram_06_u:7848": "6.101.004a vaidehi kuśalī rāmaḥ sasugrīvaḥ salakṣmaṇaḥ",
  "GE09ram_06_u:7849": "6.101.004c kuśalaṃ cāha siddhārtho hataśatrur ariṃdamaḥ",
  "GE09ram_06_u:7850": "6.101.005a vibhīṣaṇasahāyena rāmeṇa haribhiḥ saha",
  "GE09ram_06_u:7851": "6.101.005c nihato rāvaṇo devi lakṣmaṇasya nayena ca",
  "GE09ram_06_u:7852": "6.101.006a pṛṣṭvā ca kuśalaṃ rāmo vīras tvāṃ raghunandanaḥ",
  "GE09ram_06_u:7853": "6.101.006c abravīt paramaprītaḥ kṛtārthenāntarātmanā",
  "GE09ram_06_u:7854": "6.101.007a priyam ākhyāmi te devi tvāṃ tu bhayaḥ sabhājaye",
  "GE09ram_06_u:7855": "6.101.007c diṣṭyā jīvasi dharmajñe jayena mama saṃyuge",
  "GE09ram_06_u:7856": "6.101.008a labdho no vijayaḥ sīte svasthā bhava gatavyathā",
  "GE09ram_06_u:7857": "6.101.008c rāvaṇaḥ sa hataḥ śatrur laṅkā ceyaṃ vaśe sthitā",
  "GE09ram_06_u:7858": "6.101.009a mayā hy alabdhanidreṇa dhṛtena tava nirjaye",
  "GE09ram_06_u:7859": "6.101.009c pratijñaiṣā vinistīrṇā baddhvā setuṃ mahodadhau",
  "GE09ram_06_u:7860": "6.101.010a saṃbhramaś ca na kartavyo vartantyā rāvaṇālaye",
  "GE09ram_06_u:7861": "6.101.010c vibhīṣaṇa vidheyaṃ hi laṅkaiśvaryam idaṃ kṛtam",
  "GE09ram_06_u:7862": "6.101.011a tad āśvasihi viśvastā svagṛhe parivartase",
  "GE09ram_06_u:7863": "6.101.011c ayaṃ cābhyeti saṃhṛṣṭas tvaddarśanasamutsukaḥ",
  "GE09ram_06_u:7864": "6.101.012a evam uktā samutpatya sītā śaśinibhānanā",
  "GE09ram_06_u:7865": "6.101.012c praharṣeṇāvaruddhā sā vyājahāra na kiṃ cana",
  "GE09ram_06_u:7866": "6.101.013a abravīc ca hariśreṣṭhaḥ sītām apratijalpatīm",
  "GE09ram_06_u:7867": "6.101.013c kiṃ tvaṃ cintayase devi kiṃ ca māṃ nābhibhāṣase",
  "GE09ram_06_u:7868": "6.101.014a evam uktā hanumatā sītā dharme vyavasthitā",
  "GE09ram_06_u:7869": "6.101.014c abravīt paramapritā harṣagadgadayā girā",
  "GE09ram_06_u:7870": "6.101.015a priyam etad upaśrutya bhartur vijayasaṃśritam",
  "GE09ram_06_u:7871": "6.101.015c praharṣavaśam āpannā nirvākyāsmi kṣaṇāntaram",
  "GE09ram_06_u:7872": "6.101.016a na hi paśyāmi sadṛśaṃ cintayantī plavaṃgama",
  "GE09ram_06_u:7873": "6.101.016c matpriyākhyānakasyeha tava pratyabhinandanam",
  "GE09ram_06_u:7874": "6.101.017a na ca paśyāmi tat saumya pṛthivyām api vānara",
  "GE09ram_06_u:7875": "6.101.017c sadṛśaṃ matpriyākhyāne tava dātuṃ bhavet samam",
  "GE09ram_06_u:7876": "6.101.018a hiraṇyaṃ vā suvarṇaṃ vā ratnāni vividhāni ca",
  "GE09ram_06_u:7877": "6.101.018c rājyaṃ vā triṣu lokeṣu naitad arhati bhāṣitum",
  "GE09ram_06_u:7878": "6.101.019a evam uktas tu vaidehyā pratyuvāca plavaṃgamaḥ",
  "GE09ram_06_u:7879": "6.101.019c pragṛhītāñjalir vākyaṃ sītāyāḥ pramukhe sthitaḥ",
  "GE09ram_06_u:7880": "6.101.020a bhartuḥ priyahite yukte bhartur vijayakāṅkṣiṇi",
  "GE09ram_06_u:7881": "6.101.020c snigdham evaṃvidhaṃ vākyaṃ tvam evārhasi bhāṣitum",
  "GE09ram_06_u:7882": "6.101.021a tavaitad vacanaṃ saumye sāravat snigdham eva ca",
  "GE09ram_06_u:7883": "6.101.021c ratnaughād vividhāc cāpi devarājyād viśiṣyate",
  "GE09ram_06_u:7884": "6.101.022a arthataś ca mayā prāptā devarājyādayo guṇāḥ",
  "GE09ram_06_u:7885": "6.101.022c hataśatruṃ vijayinaṃ rāmaṃ paśyāmi yat sthitam",
  "GE09ram_06_u:7886": "6.101.023a imās tu khalu rākṣasyo yadi tvam anumanyase",
  "GE09ram_06_u:7887": "6.101.023c hantum icchāmy ahaṃ sarvā yābhis tvaṃ tarjitā purā",
  "GE09ram_06_u:7888": "6.101.024a kliśyantīṃ patidevāṃ tvām aśokavanikāṃ gatām",
  "GE09ram_06_u:7889": "6.101.024c ghorarūpasamācārāḥ krūrāḥ krūratarekṣaṇāḥ",
  "GE09ram_06_u:7890": "6.101.025a rākṣasyo dāruṇakathā varam etaṃ prayaccha me",
  "GE09ram_06_u:7891": "6.101.025c icchāmi vividhair ghātair hantum etāḥ sudāruṇāḥ",
  "GE09ram_06_u:7892": "6.101.026a muṣṭibhiḥ pāṇibhiś caiva caraṇaiś caiva śobhane",
  "GE09ram_06_u:7893": "6.101.026c ghorair jānuprahāraiś ca daśanānāṃ ca pātanaiḥ",
  "GE09ram_06_u:7894": "6.101.027a bhakṣaṇaiḥ karṇanāsānāṃ keśānāṃ luñcanais tathā",
  "GE09ram_06_u:7895": "6.101.027c bhṛśaṃ śuṣkamukhībhiś ca dāruṇair laṅghanair hataiḥ",
  "GE09ram_06_u:7896": "6.101.028a evaṃprakārair bahubhir viprakārair yaśasvini",
  "GE09ram_06_u:7897": "6.101.028c hantum icchāmy ahaṃ devi tavemāḥ kṛtakilbiṣāḥ",
  "GE09ram_06_u:7898": "6.101.029a evam uktā mahumatā vaidehī janakātmajā",
  "GE09ram_06_u:7899": "6.101.029c uvāca dharmasahitaṃ hanūmantaṃ yaśasvinī",
  "GE09ram_06_u:7900": "6.101.030a rājasaṃśrayavaśyānāṃ kurvatīnāṃ parājñayā",
  "GE09ram_06_u:7901": "6.101.030c vidheyānāṃ ca dāsīnāṃ kaḥ kupyed vānarottama",
  "GE09ram_06_u:7902": "6.101.031a bhāgyavaiṣamya yogena purā duścaritena ca",
  "GE09ram_06_u:7903": "6.101.031c mayaitet prāpyate sarvaṃ svakṛtaṃ hy upabhujyate",
  "GE09ram_06_u:7904": "6.101.032a prāptavyaṃ tu daśā yogān mayaitad iti niścitam",
  "GE09ram_06_u:7905": "6.101.032c dāsīnāṃ rāvaṇasyāhaṃ marṣayāmīha durbalā",
  "GE09ram_06_u:7906": "6.101.033a ājñaptā rāvaṇenaitā rākṣasyo mām atarjayan",
  "GE09ram_06_u:7907": "6.101.033c hate tasmin na kuryur hi tarjanaṃ vānarottama",
  "GE09ram_06_u:7908": "6.101.034a ayaṃ vyāghrasamīpe tu purāṇo dharmasaṃhitaḥ",
  "GE09ram_06_u:7909": "6.101.034c ṛkṣeṇa gītaḥ śloko me taṃ nibodha plavaṃgama",
  "GE09ram_06_u:7910": "6.101.035a na paraḥ pāpam ādatte pareṣāṃ pāpakarmaṇām",
  "GE09ram_06_u:7911": "6.101.035c samayo rakṣitavyas tu santaś cāritrabhūṣaṇāḥ",
  "GE09ram_06_u:7912": "6.101.036a pāpānāṃ vā śubhānāṃ vā vadhārhāṇāṃ plavaṃgama",
  "GE09ram_06_u:7913": "6.101.036c kāryaṃ kāruṇyam āryeṇa na kaś cin nāparādhyati",
  "GE09ram_06_u:7914": "6.101.037a lokahiṃsāvihārāṇāṃ rakṣasāṃ kāmarūpiṇam",
  "GE09ram_06_u:7915": "6.101.037c kurvatām api pāpāni naiva kāryam aśobhanam",
  "GE09ram_06_u:7916": "6.101.038a evam uktas tu hanumān sītayā vākyakovidaḥ",
  "GE09ram_06_u:7917": "6.101.038c pratyuvāca tataḥ sītāṃ rāmapatnīṃ yaśasvinīm",
  "GE09ram_06_u:7918": "6.101.039a yuktā rāmasya bhavatī dharmapatnī yaśasvinī",
  "GE09ram_06_u:7919": "6.101.039c pratisaṃdiśa māṃ devi gamiṣye yatra rāghavaḥ",
  "GE09ram_06_u:7920": "6.101.040a evam uktā hanumatā vaidehī janakātmajā",
  "GE09ram_06_u:7921": "6.101.040c abravīd draṣṭum icchāmi bhartāraṃ vānarottama",
  "GE09ram_06_u:7922": "6.101.041a tasyās tadvacanaṃ śrutvā hanumān pavanātmajaḥ",
  "GE09ram_06_u:7923": "6.101.041c harṣayan maithilīṃ vākyam uvācedaṃ mahādyutiḥ",
  "GE09ram_06_u:7924": "6.101.042a pūrṇacandrānanaṃ rāmaṃ drakṣyasy ārye salakṣmaṇam",
  "GE09ram_06_u:7925": "6.101.042c sthiramitraṃ hatāmitraṃ śacīva tridaśeśvaram",
  "GE09ram_06_u:7926": "6.101.043a tām evam uktvā rājantīṃ sītāṃ sākṣād iva śriyam",
  "GE09ram_06_u:7927": "6.101.043c ājagāma mahāvego hanūmān yatra rāghavaḥ",
  "GE09ram_06_u:7928": "6.102.001a sa uvāca mahāprajñam abhigamya plavaṃgamaḥ",
  "GE09ram_06_u:7929": "6.102.001c rāmaṃ vacanam arthajño varaṃ sarvadhanuṣmatām",
  "GE09ram_06_u:7930": "6.102.002a yannimitto 'yam ārambhaḥ karmaṇāṃ ca phalodayaḥ",
  "GE09ram_06_u:7931": "6.102.002c tāṃ devīṃ śokasaṃtaptāṃ maithilīṃ draṣṭum arhasi",
  "GE09ram_06_u:7932": "6.102.003a sā hi śokasamāviṣṭā bāṣpaparyākulekṣaṇā",
  "GE09ram_06_u:7933": "6.102.003c maithilī vijayaṃ śrutvā tava harṣam upāgamat",
  "GE09ram_06_u:7934": "6.102.004a pūrvakāt pratyayāc cāham ukto viśvastayā tayā",
  "GE09ram_06_u:7935": "6.102.004c bhartāraṃ draṣṭum icchāmi kṛtārthaṃ sahalakṣmaṇam",
  "GE09ram_06_u:7936": "6.102.005a evam ukto hanumatā rāmo dharmabhṛtāṃ varaḥ",
  "GE09ram_06_u:7937": "6.102.005c agacchat sahasā dhyānam āsīd bāṣpapariplutaḥ",
  "GE09ram_06_u:7938": "6.102.006a dīrgham uṣṇaṃ ca niśvasya medinīm avalokayan",
  "GE09ram_06_u:7939": "6.102.006c uvāca meghasaṃkāśaṃ vibhīṣaṇam upasthitam",
  "GE09ram_06_u:7940": "6.102.007a divyāṅgarāgāṃ vaidehīṃ divyābharaṇabhūṣitām",
  "GE09ram_06_u:7941": "6.102.007c iha sītāṃ śiraḥsnātām upasthāpaya māciram",
  "GE09ram_06_u:7942": "6.102.008a evam uktas tu rāmeṇa tvaramāṇo vibhīṣaṇaḥ",
  "GE09ram_06_u:7943": "6.102.008c praviśyāntaḥpuraṃ sītāṃ strībhiḥ svābhir acodayat",
  "GE09ram_06_u:7944": "6.102.009a divyāṅgarāgā vaidehī divyābharaṇabhūṣitā",
  "GE09ram_06_u:7945": "6.102.009c yānam āroha bhadraṃ te bhartā tvāṃ draṣṭum icchati",
  "GE09ram_06_u:7946": "6.102.010a evam uktā tu vaidehī pratyuvāca vibhīṣaṇam",
  "GE09ram_06_u:7947": "6.102.010c asnātā draṣṭum icchāmi bhartāraṃ rākṣasādhipa",
  "GE09ram_06_u:7948": "6.102.011a tasyās tadvacanaṃ śrutvā pratyuvāca vibhīṣaṇaḥ",
  "GE09ram_06_u:7949": "6.102.011c yathāhaṃ rāmo bhartā te tat tathā kartum arhasi",
  "GE09ram_06_u:7950": "6.102.012a tasya tadvacanaṃ śrutvā maithilī bhrātṛdevatā",
  "GE09ram_06_u:7951": "6.102.012c bhartṛbhaktivratā sādhvī tatheti pratyabhāṣata",
  "GE09ram_06_u:7952": "6.102.013a tataḥ sītāṃ śiraḥsnātāṃ yuvatībhir alaṃkṛtām",
  "GE09ram_06_u:7953": "6.102.013c mahārhābharaṇopetāṃ mahārhāmbaradhāriṇīm",
  "GE09ram_06_u:7954": "6.102.014a āropya śibikāṃ dīptāṃ parārdhyāmbarasaṃvṛtām",
  "GE09ram_06_u:7955": "6.102.014c rakṣobhir bahubhir guptām ājahāra vibhīṣaṇaḥ",
  "GE09ram_06_u:7956": "6.102.015a so 'bhigamya mahātmānaṃ jñātvābhidhyānam āsthitam",
  "GE09ram_06_u:7957": "6.102.015c praṇataś ca prahṛṣṭaś ca prāptāṃ sītāṃ nyavedayat",
  "GE09ram_06_u:7958": "6.102.016a tām āgatām upaśrutya rakṣogṛhaciroṣitām",
  "GE09ram_06_u:7959": "6.102.016c harṣo dainyaṃ ca roṣaś ca trayaṃ rāghavam āviśat",
  "GE09ram_06_u:7960": "6.102.017a tataḥ pārśvagataṃ dṛṣṭvā savimarśaṃ vicārayan",
  "GE09ram_06_u:7961": "6.102.017c vibhīṣaṇam idaṃ vākyam ahṛṣṭo rāghavo 'bravīt",
  "GE09ram_06_u:7962": "6.102.018a rākṣasādhipate saumya nityaṃ madvijaye rata",
  "GE09ram_06_u:7963": "6.102.018c vaidehī saṃnikarṣaṃ me śīghraṃ samupagacchatu",
  "GE09ram_06_u:7964": "6.102.019a sa tadvacanam ājñāya rāghavasya vibhīṣaṇaḥ",
  "GE09ram_06_u:7965": "6.102.019c tūrṇam utsāraṇe yatnaṃ kārayām āsa sarvataḥ",
  "GE09ram_06_u:7966": "6.102.020a kañcukoṣṇīṣiṇas tatra vetrajharjharapāṇayaḥ",
  "GE09ram_06_u:7967": "6.102.020c utsārayantaḥ puruṣāḥ samantāt paricakramuḥ",
  "GE09ram_06_u:7968": "6.102.021a ṛkṣāṇāṃ vānarāṇāṃ ca rākṣasānāṃ ca sarvataḥ",
  "GE09ram_06_u:7969": "6.102.021c vṛndāny utsāryamāṇāni dūram utsasṛjus tataḥ",
  "GE09ram_06_u:7970": "6.102.022a teṣām utsāryamāṇānāṃ sarveṣāṃ dhvanir utthitaḥ",
  "GE09ram_06_u:7971": "6.102.022c vāyunodvartamānasya sāgarasyeva nisvanaḥ",
  "GE09ram_06_u:7972": "6.102.023a utsāryamāṇāṃs tān dṛṣṭvā samantāj jātasaṃbhramān",
  "GE09ram_06_u:7973": "6.102.023c dākṣiṇyāt tadamarṣāc ca vārayām āsa rāghavaḥ",
  "GE09ram_06_u:7974": "6.102.024a saṃrabdhaś cābravīd rāmaś cakṣuṣā pradahann iva",
  "GE09ram_06_u:7975": "6.102.024c vibhīṣaṇaṃ mahāprājñaṃ sopālambham idaṃ vacaḥ",
  "GE09ram_06_u:7976": "6.102.025a kimarthaṃ mām anādṛtya kṛśyate 'yaṃ tvayā janaḥ",
  "GE09ram_06_u:7977": "6.102.025c nivartayainam udyogaṃ jano 'yaṃ svajano mama",
  "GE09ram_06_u:7978": "6.102.026a na gṛhāṇi na vastrāṇi na prākārās tiraskriyāḥ",
  "GE09ram_06_u:7979": "6.102.026c nedṛśā rājasatkārā vṛttam āvaraṇaṃ striyaḥ",
  "GE09ram_06_u:7980": "6.102.027a vyasaneṣu na kṛcchreṣu na yuddhe na svayaṃ vare",
  "GE09ram_06_u:7981": "6.102.027c na kratau no vivāhe ca darśanaṃ duṣyate striyaḥ",
  "GE09ram_06_u:7982": "6.102.028a saiṣā yuddhagatā caiva kṛcchre mahati ca sthitā",
  "GE09ram_06_u:7983": "6.102.028c darśane 'syā na doṣaḥ syān matsamīpe viśeṣataḥ",
  "GE09ram_06_u:7984": "6.102.029a tad ānaya samīpaṃ me śīghram enāṃ vibhīṣaṇa",
  "GE09ram_06_u:7985": "6.102.029c sītā paśyatu mām eṣā suhṛdgaṇavṛtaṃ sthitam",
  "GE09ram_06_u:7986": "6.102.030a evam uktas tu rāmeṇa savimarśo vibhīṣaṇaḥ",
  "GE09ram_06_u:7987": "6.102.030c rāmasyopānayat sītāṃ saṃnikarṣaṃ vinītavat",
  "GE09ram_06_u:7988": "6.102.031a tato lakṣmaṇasugrīvau hanūmāṃś ca plavaṃgamaḥ",
  "GE09ram_06_u:7989": "6.102.031c niśamya vākyaṃ rāmasya babhūvur vyathitā bhṛśam",
  "GE09ram_06_u:7990": "6.102.032a kalatranirapekṣaiś ca iṅgitair asya dāruṇaiḥ",
  "GE09ram_06_u:7991": "6.102.032c aprītam iva sītāyāṃ tarkayanti sma rāghavam",
  "GE09ram_06_u:7992": "6.102.033a lajjayā tv avalīyantī sveṣu gātreṣu maithilī",
  "GE09ram_06_u:7993": "6.102.033c vibhīṣaṇenānugatā bhartāraṃ sābhyavartata",
  "GE09ram_06_u:7994": "6.102.034a sā vastrasaṃruddhamukhī lajjayā janasaṃsadi",
  "GE09ram_06_u:7995": "6.102.034c rurodāsādya bhartāram āryaputreti bhāṣiṇī",
  "GE09ram_06_u:7996": "6.102.035a vismayāc ca praharṣāc ca snehāc ca paridevatā",
  "GE09ram_06_u:7997": "6.102.035c udaikṣata mukhaṃ bhartuḥ saumyaṃ saumyatarānanā",
  "GE09ram_06_u:7998": "6.102.036a atha samapanudan manaḥklamaṃ sā; suciram adṛṣṭam udīkṣya vai priyasya",
  "GE09ram_06_u:7999": "6.102.036c vadanam uditapūrṇacandrakāntaṃ; vimalaśaśāṅkanibhānanā tadāsīt",
  "GE09ram_06_u:8000": "6.103.001a tāṃ tu pārśve sthitāṃ prahvāṃ rāmaḥ saṃprekṣya maithilīm",
  "GE09ram_06_u:8001": "6.103.001c hṛdayāntargatakrodho vyāhartum upacakrame",
  "GE09ram_06_u:8002": "6.103.002a eṣāsi nirjitā bhadre śatruṃ jitvā mayā raṇe",
  "GE09ram_06_u:8003": "6.103.002c pauruṣād yad anuṣṭheyaṃ tad etad upapāditam",
  "GE09ram_06_u:8004": "6.103.003a gato 'smy antam amarṣasya dharṣaṇā saṃpramārjitā",
  "GE09ram_06_u:8005": "6.103.003c avamānaś ca śatruś ca mayā yugapad uddhṛtau",
  "GE09ram_06_u:8006": "6.103.004a adya me pauruṣaṃ dṛṣṭam adya me saphalaḥ śramaḥ",
  "GE09ram_06_u:8007": "6.103.004c adya tīrṇapratijñatvāt prabhavāmīha cātmanaḥ",
  "GE09ram_06_u:8008": "6.103.005a yā tvaṃ virahitā nītā calacittena rakṣasā",
  "GE09ram_06_u:8009": "6.103.005c daivasaṃpādito doṣo mānuṣeṇa mayā jitaḥ",
  "GE09ram_06_u:8010": "6.103.006a saṃprāptam avamānaṃ yas tejasā na pramārjati",
  "GE09ram_06_u:8011": "6.103.006c kas tasya puruṣārtho 'sti puruṣasyālpatejasaḥ",
  "GE09ram_06_u:8012": "6.103.007a laṅghanaṃ ca samudrasya laṅkāyāś cāvamardanam",
  "GE09ram_06_u:8013": "6.103.007c saphalaṃ tasya tac chlāghyam adya karma hanūmataḥ",
  "GE09ram_06_u:8014": "6.103.008a yuddhe vikramataś caiva hitaṃ mantrayataś ca me",
  "GE09ram_06_u:8015": "6.103.008c sugrīvasya sasainyasya saphalo 'dya pariśramaḥ",
  "GE09ram_06_u:8016": "6.103.009a nirguṇaṃ bhrātaraṃ tyaktvā yo māṃ svayam upasthitaḥ",
  "GE09ram_06_u:8017": "6.103.009c vibhīṣaṇasya bhaktasya saphalo 'dya pariśramaḥ",
  "GE09ram_06_u:8018": "6.103.010a ity evaṃ bruvatas tasya sītā rāmasya tadvacaḥ",
  "GE09ram_06_u:8019": "6.103.010c mṛgīvotphullanayanā babhūvāśrupariplutā",
  "GE09ram_06_u:8020": "6.103.011a paśyatas tāṃ tu rāmasya bhūyaḥ krodho 'bhyavartata",
  "GE09ram_06_u:8021": "6.103.011c prabhūtājyāvasiktasya pāvakasyeva dīpyataḥ",
  "GE09ram_06_u:8022": "6.103.012a sa baddhvā bhrukuṭiṃ vaktre tiryakprekṣitalocanaḥ",
  "GE09ram_06_u:8023": "6.103.012c abravīt paruṣaṃ sītāṃ madhye vānararakṣasām",
  "GE09ram_06_u:8024": "6.103.013a yat kartavyaṃ manuṣyeṇa dharṣaṇāṃ parimārjatā",
  "GE09ram_06_u:8025": "6.103.013c tat kṛtaṃ sakalaṃ sīte śatruhastād amarṣaṇāt",
  "GE09ram_06_u:8026": "6.103.014a nirjitā jīvalokasya tapasā bhāvitātmanā",
  "GE09ram_06_u:8027": "6.103.014c agastyena durādharṣā muninā dakṣiṇeva dik",
  "GE09ram_06_u:8028": "6.103.015a viditaś cāstu bhadraṃ te yo 'yaṃ raṇapariśramaḥ",
  "GE09ram_06_u:8029": "6.103.015c sa tīrṇaḥ suhṛdāṃ vīryān na tvadarthaṃ mayā kṛtaḥ",
  "GE09ram_06_u:8030": "6.103.016a rakṣatā tu mayā vṛttam apavādaṃ ca sarvaśaḥ",
  "GE09ram_06_u:8031": "6.103.016c prakhyātasyātmavaṃśasya nyaṅgaṃ ca parimārjatā",
  "GE09ram_06_u:8032": "6.103.017a prāptacāritrasaṃdehā mama pratimukhe sthitā",
  "GE09ram_06_u:8033": "6.103.017c dīpo netrāturasyeva pratikūlāsi me dṛḍham",
  "GE09ram_06_u:8034": "6.103.018a tad gaccha hy abhyanujñātā yateṣṭaṃ janakātmaje",
  "GE09ram_06_u:8035": "6.103.018c etā daśa diśo bhadre kāryam asti na me tvayā",
  "GE09ram_06_u:8036": "6.103.019a kaḥ pumān hi kule jātaḥ striyaṃ paragṛhoṣitām",
  "GE09ram_06_u:8037": "6.103.019c tejasvi punar ādadyāt suhṛllekhena cetasā",
  "GE09ram_06_u:8038": "6.103.020a rāvaṇāṅkaparibhraṣṭāṃ dṛṣṭāṃ duṣṭena cakṣuṣā",
  "GE09ram_06_u:8039": "6.103.020c kathaṃ tvāṃ punarādadyāṃ kulaṃ vyapadiśan mahat",
  "GE09ram_06_u:8040": "6.103.021a tadarthaṃ nirjitā me tvaṃ yaśaḥ pratyāhṛtaṃ mayā",
  "GE09ram_06_u:8041": "6.103.021c nāsti me tvayy abhiṣvaṅgo yatheṣṭaṃ gamyatām itaḥ",
  "GE09ram_06_u:8042": "6.103.022a iti pravyāhṛtaṃ bhadre mayaitat kṛtabuddhinā",
  "GE09ram_06_u:8043": "6.103.022c lakṣmaṇe bharate vā tvaṃ kuru buddhiṃ yathāsukham",
  "GE09ram_06_u:8044": "6.103.023a sugrīve vānarendre vā rākṣasendre vibhīṣaṇe",
  "GE09ram_06_u:8045": "6.103.023c niveśaya manaḥ śīte yathā vā sukham ātmanaḥ",
  "GE09ram_06_u:8046": "6.103.024a na hi tvāṃ rāvaṇo dṛṣṭvā divyarūpāṃ manoramām",
  "GE09ram_06_u:8047": "6.103.024c marṣayate ciraṃ sīte svagṛhe parivartinīm",
  "GE09ram_06_u:8048": "6.103.025a tataḥ priyārhaśvaraṇā tad apriyaṃ; priyād upaśrutya cirasya maithilī",
  "GE09ram_06_u:8049": "6.103.025c mumoca bāṣpaṃ subhṛśaṃ pravepitā; gajendrahastābhihateva vallarī",
  "GE09ram_06_u:8050": "6.104.001a evam uktā tu vaidehī paruṣaṃ lomaharṣaṇam",
  "GE09ram_06_u:8051": "6.104.001c rāghaveṇa saroṣeṇa bhṛśaṃ pravyathitābhavat",
  "GE09ram_06_u:8052": "6.104.002a sā tad aśrutapūrvaṃ hi jane mahati maithilī",
  "GE09ram_06_u:8053": "6.104.002c śrutvā bhartṛvaco rūkṣaṃ lajjayā vrīḍitābhavat",
  "GE09ram_06_u:8054": "6.104.003a praviśantīva gātrāṇi svāny eva janakātmajā",
  "GE09ram_06_u:8055": "6.104.003c vākśalyais taiḥ saśalyeva bhṛśam aśrūṇy avartayat",
  "GE09ram_06_u:8056": "6.104.004a tato bāṣpaparikliṣṭaṃ pramārjantī svam ānanam",
  "GE09ram_06_u:8057": "6.104.004c śanair gadgadayā vācā bhartāram idam abravīt",
  "GE09ram_06_u:8058": "6.104.005a kiṃ mām asadṛśaṃ vākyam īdṛśaṃ śrotradāruṇam",
  "GE09ram_06_u:8059": "6.104.005c rūkṣaṃ śrāvayase vīra prākṛtaḥ prākṛtām iva",
  "GE09ram_06_u:8060": "6.104.006a na tathāsmi mahābāho yathā tvam avagacchasi",
  "GE09ram_06_u:8061": "6.104.006c pratyayaṃ gaccha me svena cāritreṇaiva te śape",
  "GE09ram_06_u:8062": "6.104.007a pṛthak strīṇāṃ pracāreṇa jātiṃ tvaṃ pariśaṅkase",
  "GE09ram_06_u:8063": "6.104.007c parityajemāṃ śaṅkāṃ tu yadi te 'haṃ parīkṣitā",
  "GE09ram_06_u:8064": "6.104.008a yady ahaṃ gātrasaṃsparśaṃ gatāsmi vivaśā prabho",
  "GE09ram_06_u:8065": "6.104.008c kāmakāro na me tatra daivaṃ tatrāparādhyati",
  "GE09ram_06_u:8066": "6.104.009a madadhīnaṃ tu yat tan me hṛdayaṃ tvayi vartate",
  "GE09ram_06_u:8067": "6.104.009c parādhīneṣu gātreṣu kiṃ kariṣyāmy anīśvarā",
  "GE09ram_06_u:8068": "6.104.010a sahasaṃvṛddhabhāvāc ca saṃsargeṇa ca mānada",
  "GE09ram_06_u:8069": "6.104.010c yady ahaṃ te na vijñātā hatā tenāsmi śāśvatam",
  "GE09ram_06_u:8070": "6.104.011a preṣitas te yadā vīro hanūmān avalokakaḥ",
  "GE09ram_06_u:8071": "6.104.011c laṅkāsthāhaṃ tvayā vīra kiṃ tadā na visarjitā",
  "GE09ram_06_u:8072": "6.104.012a pratyakṣaṃ vānarendrasya tvadvākyasamanantaram",
  "GE09ram_06_u:8073": "6.104.012c tvayā saṃtyaktayā vīra tyaktaṃ syāj jīvitaṃ mayā",
  "GE09ram_06_u:8074": "6.104.013a na vṛthā te śramo 'yaṃ syāt saṃśaye nyasya jīvitam",
  "GE09ram_06_u:8075": "6.104.013c suhṛjjanaparikleśo na cāyaṃ niṣphalas tava",
  "GE09ram_06_u:8076": "6.104.014a tvayā tu naraśārdūla krodham evānuvartatā",
  "GE09ram_06_u:8077": "6.104.014c laghuneva manuṣyeṇa strītvam eva puraskṛtam",
  "GE09ram_06_u:8078": "6.104.015a apadeśena janakān notpattir vasudhātalāt",
  "GE09ram_06_u:8079": "6.104.015c mama vṛttaṃ ca vṛttajña bahu te na puraskṛtam",
  "GE09ram_06_u:8080": "6.104.016a na pramāṇīkṛtaḥ pāṇir bālye bālena pīḍitaḥ",
  "GE09ram_06_u:8081": "6.104.016c mama bhaktiś ca śīlaṃ ca sarvaṃ te pṛṣṭhataḥ kṛtam",
  "GE09ram_06_u:8082": "6.104.017a evaṃ bruvāṇā rudatī bāṣpagadgadabhāṣiṇī",
  "GE09ram_06_u:8083": "6.104.017c abravīl lakṣmaṇaṃ sītā dīnaṃ dhyānaparaṃ sthitam",
  "GE09ram_06_u:8084": "6.104.018a citāṃ me kuru saumitre vyasanasyāsya bheṣajam",
  "GE09ram_06_u:8085": "6.104.018c mithyāpavādopahatā nāhaṃ jīvitum utsahe",
  "GE09ram_06_u:8086": "6.104.019a aprītasya guṇair bhartus tyaktayā janasaṃsadi",
  "GE09ram_06_u:8087": "6.104.019c yā kṣamā me gatir gantuṃ pravekṣye havyavāhanam",
  "GE09ram_06_u:8088": "6.104.020a evam uktas tu vaidehyā lakṣmaṇaḥ paravīrahā",
  "GE09ram_06_u:8089": "6.104.020c amarṣavaśam āpanno rāghavānanam aikṣata",
  "GE09ram_06_u:8090": "6.104.021a sa vijñāya manaśchandaṃ rāmasyākārasūcitam",
  "GE09ram_06_u:8091": "6.104.021c citāṃ cakāra saumitrir mate rāmasya vīryavān",
  "GE09ram_06_u:8092": "6.104.022a adhomukhaṃ tato rāmaṃ śanaiḥ kṛtvā pradakṣiṇam",
  "GE09ram_06_u:8093": "6.104.022c upāsarpata vaidehī dīpyamānaṃ hutāśanam",
  "GE09ram_06_u:8094": "6.104.023a praṇamya devatābhyaś ca brāhmaṇebhyaś ca maithilī",
  "GE09ram_06_u:8095": "6.104.023c baddhāñjalipuṭā cedam uvācāgnisamīpataḥ",
  "GE09ram_06_u:8096": "6.104.024a yathā me hṛdayaṃ nityaṃ nāpasarpati rāghavāt",
  "GE09ram_06_u:8097": "6.104.024c tathā lokasya sākṣī māṃ sarvataḥ pātu pāvakaḥ",
  "GE09ram_06_u:8098": "6.104.025a evam uktvā tu vaidehī parikramya hutāśanam",
  "GE09ram_06_u:8099": "6.104.025c viveśa jvalanaṃ dīptaṃ niḥsaṅgenāntarātmanā",
  "GE09ram_06_u:8100": "6.104.026a janaḥ sa sumahāṃs tatra bālavṛddhasamākulaḥ",
  "GE09ram_06_u:8101": "6.104.026c dadarśa maithilīṃ tatra praviśantīṃ hutāśanam",
  "GE09ram_06_u:8102": "6.104.027a tasyām agniṃ viśantyāṃ tu hāheti vipulaḥ svanaḥ",
  "GE09ram_06_u:8103": "6.104.027c rakṣasāṃ vānarāṇāṃ ca saṃbabhūvādbhutopamaḥ",
  "GE09ram_06_u:8104": "6.105.001a tato vaiśravaṇo rājā yamaś cāmitrakarśanaḥ",
  "GE09ram_06_u:8105": "6.105.001c sahasrākṣo mahendraś ca varuṇaś ca paraṃtapaḥ",
  "GE09ram_06_u:8106": "6.105.002a ṣaḍardhanayanaḥ śrīmān mahādevo vṛṣadhvajaḥ",
  "GE09ram_06_u:8107": "6.105.002c kartā sarvasya lokasya brahmā brahmavidāṃ varaḥ",
  "GE09ram_06_u:8108": "6.105.003a ete sarve samāgamya vimānaiḥ sūryasaṃnibhaiḥ",
  "GE09ram_06_u:8109": "6.105.003c āgamya nagarīṃ laṅkām abhijagmuś ca rāghavam",
  "GE09ram_06_u:8110": "6.105.004a tataḥ sahastābharaṇān pragṛhya vipulān bhujān",
  "GE09ram_06_u:8111": "6.105.004c abruvaṃs tridaśaśreṣṭhāḥ prāñjaliṃ rāghavaṃ sthitam",
  "GE09ram_06_u:8112": "6.105.005a kartā sarvasya lokasya śreṣṭho jñānavatāṃ varaḥ",
  "GE09ram_06_u:8113": "6.105.005c upekṣase kathaṃ sītāṃ patantīṃ havyavāhane",
  "GE09ram_06_u:8114": "6.105.005e kathaṃ devagaṇaśreṣṭham ātmānaṃ nāvabudhyase",
  "GE09ram_06_u:8115": "6.105.006a ṛtadhāmā vasuḥ pūrvaṃ vasūnāṃ ca prajāpatiḥ",
  "GE09ram_06_u:8116": "6.105.006c tvaṃ trayāṇāṃ hi lokānām ādikartā svayaṃprabhuḥ",
  "GE09ram_06_u:8117": "6.105.007a rudrāṇām aṣṭamo rudraḥ sādhyānām api pañcamaḥ",
  "GE09ram_06_u:8118": "6.105.007c aśvinau cāpi te karṇau candrasūryau ca cakṣuṣī",
  "GE09ram_06_u:8119": "6.105.008a ante cādau ca lokānāṃ dṛśyase tvaṃ paraṃtapa",
  "GE09ram_06_u:8120": "6.105.008c upekṣase ca vaidehīṃ mānuṣaḥ prākṛto yathā",
  "GE09ram_06_u:8121": "6.105.009a ity ukto lokapālais taiḥ svāmī lokasya rāghavaḥ",
  "GE09ram_06_u:8122": "6.105.009c abravīt tridaśaśreṣṭhān rāmo dharmabhṛtāṃ varaḥ",
  "GE09ram_06_u:8123": "6.105.010a ātmānaṃ mānuṣaṃ manye rāmaṃ daśarathātmajam",
  "GE09ram_06_u:8124": "6.105.010c yo 'haṃ yasya yataś cāhaṃ bhagavāṃs tad bravītu me",
  "GE09ram_06_u:8125": "6.105.011a iti bruvāṇaṃ kākutsthaṃ brahmā brahmavidāṃ varaḥ",
  "GE09ram_06_u:8126": "6.105.011c abravīc chṛṇu me rāma satyaṃ satyaparākrama",
  "GE09ram_06_u:8127": "6.105.012a bhavān nārāyaṇo devaḥ śrīmāṃś cakrāyudho vibhuḥ",
  "GE09ram_06_u:8128": "6.105.012c ekaśṛṅgo varāhas tvaṃ bhūtabhavyasapatnajit",
  "GE09ram_06_u:8129": "6.105.013a akṣaraṃ brahmasatyaṃ ca madhye cānte ca rāghava",
  "GE09ram_06_u:8130": "6.105.013c lokānāṃ tvaṃ paro dharmo viṣvaksenaś caturbhujaḥ",
  "GE09ram_06_u:8131": "6.105.014a śārṅgadhanvā hṛṣīkeśaḥ puruṣaḥ puruṣottamaḥ",
  "GE09ram_06_u:8132": "6.105.014c ajitaḥ khaḍgadhṛg viṣṇuḥ kṛṣṇaś caiva bṛhadbalaḥ",
  "GE09ram_06_u:8133": "6.105.015a senānīr grāmaṇīś ca tvaṃ buddhiḥ sattaṃ kṣamā damaḥ",
  "GE09ram_06_u:8134": "6.105.015c prabhavaś cāpyayaś ca tvam upendro madhusūdanaḥ",
  "GE09ram_06_u:8135": "6.105.016a indrakarmā mahendras tvaṃ padmanābho raṇāntakṛt",
  "GE09ram_06_u:8136": "6.105.016c śaraṇyaṃ śaraṇaṃ ca tvām āhur divyā maharṣayaḥ",
  "GE09ram_06_u:8137": "6.105.017a sahasraśṛṅgo vedātmā śatajihvo maharṣabhaḥ",
  "GE09ram_06_u:8138": "6.105.017c tvaṃ yajñas tvaṃ vaṣaṭkāras tvam oṃkāraḥ paraṃtapa",
  "GE09ram_06_u:8139": "6.105.018a prabhavaṃ nidhanaṃ vā te na viduḥ ko bhavān iti",
  "GE09ram_06_u:8140": "6.105.018c dṛśyase sarvabhūteṣu brāhmaṇeṣu ca goṣu ca",
  "GE09ram_06_u:8141": "6.105.019a dikṣu sarvāsu gagane parvateṣu vaneṣu ca",
  "GE09ram_06_u:8142": "6.105.019c sahasracaraṇaḥ śrīmāñ śataśīrṣaḥ sahasradhṛk",
  "GE09ram_06_u:8143": "6.105.020a tvaṃ dhārayasi bhūtāni vasudhāṃ ca saparvatām",
  "GE09ram_06_u:8144": "6.105.020c ante pṛthivyāḥ salile dṛśyase tvaṃ mahoragaḥ",
  "GE09ram_06_u:8145": "6.105.021a trīṃl lokān dhārayan rāma devagandharvadānavān",
  "GE09ram_06_u:8146": "6.105.021c ahaṃ te hṛdayaṃ rāma jihvā devī sarasvatī",
  "GE09ram_06_u:8147": "6.105.022a devā gātreṣu lomāni nirmitā brahmaṇā prabho",
  "GE09ram_06_u:8148": "6.105.022c nimeṣas te 'bhavad rātrir unmeṣas te 'bhavad divā",
  "GE09ram_06_u:8149": "6.105.023a saṃskārās te 'bhavan vedā na tad asti tvayā vinā",
  "GE09ram_06_u:8150": "6.105.023c jagat sarvaṃ śarīraṃ te sthairyamṃ te vasudhātalam",
  "GE09ram_06_u:8151": "6.105.024a agniḥ kopaḥ prasādas te somaḥ śrīvatsalakṣaṇa",
  "GE09ram_06_u:8152": "6.105.024c tvayā lokās trayaḥ krāntāḥ purāṇe vikramais tribhiḥ",
  "GE09ram_06_u:8153": "6.105.025a mahendraś ca kṛto rājā baliṃ baddhvā mahāsuram",
  "GE09ram_06_u:8154": "6.105.025c sītā lakṣmīr bhavān viṣṇur devaḥ kṛṣṇaḥ prajāpatiḥ",
  "GE09ram_06_u:8155": "6.105.026a vadhārthaṃ rāvaṇasyeha praviṣṭo mānuṣīṃ tanum",
  "GE09ram_06_u:8156": "6.105.026c tad idaṃ naḥ kṛtaṃ kāryaṃ tvayā dharmabhṛtāṃ vara",
  "GE09ram_06_u:8157": "6.105.027a nihato rāvaṇo rāma prahṛṣṭo divam ākrama",
  "GE09ram_06_u:8158": "6.105.027c amoghaṃ balavīryaṃ te amoghas te parākramaḥ",
  "GE09ram_06_u:8159": "6.105.028a amoghās te bhaviṣyanti bhaktimantaś ca ye narāḥ",
  "GE09ram_06_u:8160": "6.105.028c ye tvāṃ devaṃ dhruvaṃ bhaktāḥ purāṇaṃ puruṣottamam",
  "GE09ram_06_u:8161": "6.105.029a ye narāḥ kīrtayiṣyanti nāsti teṣāṃ parābhavaḥ",
  "GE09ram_06_u:8162": "6.106.001a etac chrutvā śubhaṃ vākyaṃ pitāmahasamīritam",
  "GE09ram_06_u:8163": "6.106.001c aṅkenādāya vaidehīm utpapāta vibhāvasuḥ",
  "GE09ram_06_u:8164": "6.106.002a taruṇādityasaṃkāśāṃ taptakāñcanabhūṣaṇām",
  "GE09ram_06_u:8165": "6.106.002c raktāmbaradharāṃ bālāṃ nīlakuñcitamūrdhajām",
  "GE09ram_06_u:8166": "6.106.003a akliṣṭamālyābharaṇāṃ tathā rūpāṃ manasvinīm",
  "GE09ram_06_u:8167": "6.106.003c dadau rāmāya vaidehīm aṅke kṛtvā vibhāvasuḥ",
  "GE09ram_06_u:8168": "6.106.004a abravīc ca tadā rāmaṃ sākṣī lokasya pāvakaḥ",
  "GE09ram_06_u:8169": "6.106.004c eṣā te rāma vaidehī pāpam asyā na vidyate",
  "GE09ram_06_u:8170": "6.106.005a naiva vācā na manasā nānudhyānān na cakṣuṣā",
  "GE09ram_06_u:8171": "6.106.005c suvṛttā vṛttaśauṇḍīrā na tvām aticacāra ha",
  "GE09ram_06_u:8172": "6.106.006a rāvaṇenāpanītaiṣā vīryotsiktena rakṣasā",
  "GE09ram_06_u:8173": "6.106.006c tvayā virahitā dīnā vivaśā nirjanād vanāt",
  "GE09ram_06_u:8174": "6.106.007a ruddhā cāntaḥpure guptā tvakcittā tvatparāyaṇā",
  "GE09ram_06_u:8175": "6.106.007c rakṣitā rākṣasī saṃghair vikṛtair ghoradarśanaiḥ",
  "GE09ram_06_u:8176": "6.106.008a pralobhyamānā vividhaṃ bhartsyamānā ca maithilī",
  "GE09ram_06_u:8177": "6.106.008c nācintayata tad rakṣas tvadgatenāntarātmanā",
  "GE09ram_06_u:8178": "6.106.009a viśuddhabhāvāṃ niṣpāpāṃ pratigṛhṇīṣva rāghava",
  "GE09ram_06_u:8179": "6.106.009c na kiṃ cid abhidhātavyam aham ājñāpayāmi te",
  "GE09ram_06_u:8180": "6.106.010a evam ukto mahātejā dhṛtimān dṛḍhavikramaḥ",
  "GE09ram_06_u:8181": "6.106.010c abravīt tridaśaśreṣṭhaṃ rāmo dharmabhṛtāṃ varaḥ",
  "GE09ram_06_u:8182": "6.106.011a avaśyaṃ triṣu lokeṣu sītā pāvanam arhati",
  "GE09ram_06_u:8183": "6.106.011c dīrghakāloṣitā ceyaṃ rāvaṇāntaḥpure śubhā",
  "GE09ram_06_u:8184": "6.106.012a bāliśaḥ khalu kāmātmā rāmo daśarathātmajaḥ",
  "GE09ram_06_u:8185": "6.106.012c iti vakṣyanti māṃ santo jānakīm aviśodhya hi",
  "GE09ram_06_u:8186": "6.106.013a ananyahṛdayāṃ bhaktāṃ maccittaparirakṣaṇīm",
  "GE09ram_06_u:8187": "6.106.013c aham apy avagacchāmi maithilīṃ janakātmajām",
  "GE09ram_06_u:8188": "6.106.014a pratyayārthaṃ tu lokānāṃ trayāṇāṃ satyasaṃśrayaḥ",
  "GE09ram_06_u:8189": "6.106.014c upekṣe cāpi vaidehīṃ praviśantīṃ hutāśanam",
  "GE09ram_06_u:8190": "6.106.015a imām api viśālākṣīṃ rakṣitāṃ svena tejasā",
  "GE09ram_06_u:8191": "6.106.015c rāvaṇo nātivarteta velām iva mahodadhiḥ",
  "GE09ram_06_u:8192": "6.106.016a na hi śaktaḥ sa duṣṭātmā manasāpi hi maithilīm",
  "GE09ram_06_u:8193": "6.106.016c pradharṣayitum aprāptāṃ dīptām agniśikhām iva",
  "GE09ram_06_u:8194": "6.106.017a neyam arhati caiśvaryaṃ rāvaṇāntaḥpure śubhā",
  "GE09ram_06_u:8195": "6.106.017c ananyā hi mayā sītāṃ bhāskareṇa prabhā yathā",
  "GE09ram_06_u:8196": "6.106.018a viśuddhā triṣu lokeṣu maithilī janakātmajā",
  "GE09ram_06_u:8197": "6.106.018c na hi hātum iyaṃ śakyā kīrtir ātmavatā yathā",
  "GE09ram_06_u:8198": "6.106.019a avaśyaṃ ca mayā kāryaṃ sarveṣāṃ vo vaco hitam",
  "GE09ram_06_u:8199": "6.106.019c snigdhānāṃ lokamānyānām evaṃ ca bruvatāṃ hitam",
  "GE09ram_06_u:8200": "6.106.020a itīdam uktvā vacanaṃ mahābalaiḥ; praśasyamānaḥ svakṛtena karmaṇā",
  "GE09ram_06_u:8201": "6.106.020c sametya rāmaḥ priyayā mahābalaḥ; sukhaṃ sukhārho 'nubabhūva rāghavaḥ",
  "GE09ram_06_u:8202": "6.107.001a etac chrutvā śubhaṃ vākyaṃ rāghaveṇa subhāṣitam",
  "GE09ram_06_u:8203": "6.107.001c idaṃ śubhataraṃ vākyaṃ vyājahāra maheśvaraḥ",
  "GE09ram_06_u:8204": "6.107.002a puṣkarākṣa mahābāho mahāvakṣaḥ paraṃtapa",
  "GE09ram_06_u:8205": "6.107.002c diṣṭyā kṛtam idaṃ karma tvayā śastrabhṛtāṃ vara",
  "GE09ram_06_u:8206": "6.107.003a diṣṭyā sarvasya lokasya pravṛddhaṃ dāruṇaṃ tamaḥ",
  "GE09ram_06_u:8207": "6.107.003c apāvṛttaṃ tvayā saṃkhye rāma rāvaṇajaṃ bhayam",
  "GE09ram_06_u:8208": "6.107.004a āśvāsya bharataṃ dīnaṃ kausalyāṃ ca yaśasvinīm",
  "GE09ram_06_u:8209": "6.107.004c kaikeyīṃ ca sumitrāṃ ca dṛṣṭvā lakṣmaṇamātaram",
  "GE09ram_06_u:8210": "6.107.005a prāpya rājyam ayodhyāyāṃ nandayitvā suhṛjjanam",
  "GE09ram_06_u:8211": "6.107.005c ikṣvākūṇāṃ kule vaṃśaṃ sthāpayitvā mahābala",
  "GE09ram_06_u:8212": "6.107.006a iṣṭvā turagamedhena prāpya cānuttamaṃ yaśaḥ",
  "GE09ram_06_u:8213": "6.107.006c brāhmaṇebhyo dhanaṃ dattvā tridivaṃ gantum arhasi",
  "GE09ram_06_u:8214": "6.107.007a eṣa rājā vimānasthaḥ pitā daśarathas tava",
  "GE09ram_06_u:8215": "6.107.007c kākutstha mānuṣe loke gurus tava mahāyaśāḥ",
  "GE09ram_06_u:8216": "6.107.008a indralokaṃ gataḥ śrīmāṃs tvayā putreṇa tāritaḥ",
  "GE09ram_06_u:8217": "6.107.008c lakṣmaṇena saha bhrātrā tvam enam abhivādaya",
  "GE09ram_06_u:8218": "6.107.009a mahādevavacaḥ śrutvā kākutsthaḥ sahalakṣmaṇaḥ",
  "GE09ram_06_u:8219": "6.107.009c vimānaśikharasthasya praṇāmam akarot pituḥ",
  "GE09ram_06_u:8220": "6.107.010a dīpyamānaṃ svayāṃ lakṣmyā virajo'mbaradhāriṇam",
  "GE09ram_06_u:8221": "6.107.010c lakṣmaṇena saha bhrātrā dadarśa pitaraṃ prabhuḥ",
  "GE09ram_06_u:8222": "6.107.011a harṣeṇa mahatāviṣṭo vimānastho mahīpatiḥ",
  "GE09ram_06_u:8223": "6.107.011c prāṇaiḥ priyataraṃ dṛṣṭvā putraṃ daśarathas tadā",
  "GE09ram_06_u:8224": "6.107.012a āropyāṅkaṃ mahābāhur varāsanagataḥ prabhuḥ",
  "GE09ram_06_u:8225": "6.107.012c bāhubhyāṃ saṃpariṣvajya tato vākyaṃ samādade",
  "GE09ram_06_u:8226": "6.107.013a na me svargo bahumataḥ saṃmānaś ca surarṣibhiḥ",
  "GE09ram_06_u:8227": "6.107.013c tvayā rāma vihīnasya satyaṃ pratiśṛṇomi te",
  "GE09ram_06_u:8228": "6.107.014a kaikeyyā yāni coktāni vākyāni vadatāṃ vara",
  "GE09ram_06_u:8229": "6.107.014c tava pravrājanārthāni sthitāni hṛdaye mama",
  "GE09ram_06_u:8230": "6.107.015a tvāṃ tu dṛṣṭvā kuśalinaṃ pariṣvajya salakṣmaṇam",
  "GE09ram_06_u:8231": "6.107.015c adya duḥkhād vimukto 'smi nīhārād iva bhāskaraḥ",
  "GE09ram_06_u:8232": "6.107.016a tārito 'haṃ tvayā putra suputreṇa mahātmanā",
  "GE09ram_06_u:8233": "6.107.016c aṣṭāvakreṇa dharmātmā tārito brāhmaṇo yathā",
  "GE09ram_06_u:8234": "6.107.017a idānīṃ ca vijānāmi yathā saumya sureśvaraiḥ",
  "GE09ram_06_u:8235": "6.107.017c vadhārthaṃ rāvaṇasyeha vihitaṃ puruṣottamam",
  "GE09ram_06_u:8236": "6.107.018a siddhārthā khalu kausalyā yā tvāṃ rāma gṛhaṃ gatam",
  "GE09ram_06_u:8237": "6.107.018c vanān nivṛttaṃ saṃhṛṣṭā drakṣyate śatrusūdana",
  "GE09ram_06_u:8238": "6.107.019a siddhārthāḥ khalu te rāma narā ye tvāṃ purīṃ gatam",
  "GE09ram_06_u:8239": "6.107.019c jalārdram abhiṣiktaṃ ca drakṣyanti vasudhādhipam",
  "GE09ram_06_u:8240": "6.107.020a anuraktena balinā śucinā dharmacāriṇā",
  "GE09ram_06_u:8241": "6.107.020c iccheyaṃ tvām ahaṃ draṣṭuṃ bharatena samāgatam",
  "GE09ram_06_u:8242": "6.107.021a caturdaśasamāḥ saumya vane niryāpitās tvayā",
  "GE09ram_06_u:8243": "6.107.021c vasatā sītayā sārdhaṃ lakṣmaṇena ca dhīmatā",
  "GE09ram_06_u:8244": "6.107.022a nivṛttavanavāso 'si pratijñā saphalā kṛtā",
  "GE09ram_06_u:8245": "6.107.022c rāvaṇaṃ ca raṇe hatvā devās te paritoṣitāḥ",
  "GE09ram_06_u:8246": "6.107.023a kṛtaṃ karma yaśaḥ ślāghyaṃ prāptaṃ te śatrusūdana",
  "GE09ram_06_u:8247": "6.107.023c bhrātṛbhiḥ saha rājyastho dīrgham āyur avāpnuhi",
  "GE09ram_06_u:8248": "6.107.024a iti bruvāṇaṃ rājānaṃ rāmaḥ prāñjalir abravīt",
  "GE09ram_06_u:8249": "6.107.024c kuru prasādaṃ dharmajña kaikeyyā bharatasya ca",
  "GE09ram_06_u:8250": "6.107.025a saputrāṃ tvāṃ tyajāmīti yad uktā kaikayī tvayā",
  "GE09ram_06_u:8251": "6.107.025c sa śāpaḥ kaikayīṃ ghoraḥ saputrāṃ na spṛśet prabho",
  "GE09ram_06_u:8252": "6.107.026a sa tatheti mahārājo rāmam uktvā kṛtāñjalim",
  "GE09ram_06_u:8253": "6.107.026c lakṣmaṇaṃ ca pariṣvajya punar vākyam uvāca ha",
  "GE09ram_06_u:8254": "6.107.027a rāmaṃ śuśrūṣatā bhaktyā vaidehyā saha sītayā",
  "GE09ram_06_u:8255": "6.107.027c kṛtā mama mahāprītiḥ prāptaṃ dharmaphalaṃ ca te",
  "GE09ram_06_u:8256": "6.107.028a dharmaṃ prāpsyasi dharmajña yaśaś ca vipulaṃ bhuvi",
  "GE09ram_06_u:8257": "6.107.028c rāme prasanne svargaṃ ca mahimānaṃ tathaiva ca",
  "GE09ram_06_u:8258": "6.107.029a rāmaṃ śuśrūṣa bhadraṃ te sumitrānandavardhana",
  "GE09ram_06_u:8259": "6.107.029c rāmaḥ sarvasya lokasya śubheṣv abhirataḥ sadā",
  "GE09ram_06_u:8260": "6.107.030a ete sendrās trayo lokāḥ siddhāś ca paramarṣayaḥ",
  "GE09ram_06_u:8261": "6.107.030c abhigamya mahātmānam arcanti puruṣottamam",
  "GE09ram_06_u:8262": "6.107.031a etat tad uktam avyaktam akṣaraṃ brahmanirmitam",
  "GE09ram_06_u:8263": "6.107.031c devānāṃ hṛdayaṃ saumya guhyaṃ rāmaḥ paraṃtapaḥ",
  "GE09ram_06_u:8264": "6.107.032a avāptaṃ dharmacaraṇaṃ yaśaś ca vipulaṃ tvayā",
  "GE09ram_06_u:8265": "6.107.032c rāmaṃ śuśrūṣatā bhaktyā vaidehyā saha sītayā",
  "GE09ram_06_u:8266": "6.107.033a sa tathoktvā mahābāhur lakṣmaṇaṃ prāñjaliṃ sthitam",
  "GE09ram_06_u:8267": "6.107.033c uvāca rājā dharmātmā vaidehīṃ vacanaṃ śubham",
  "GE09ram_06_u:8268": "6.107.034a kartavyo na tu vaidehi manyus tyāgam imaṃ prati",
  "GE09ram_06_u:8269": "6.107.034c rāmeṇa tvadviśuddhyarthaṃ kṛtam etad dhitaiṣiṇā",
  "GE09ram_06_u:8270": "6.107.035a na tvaṃ subhru samādheyā patiśuśrūvaṇaṃ prati",
  "GE09ram_06_u:8271": "6.107.035c avaśyaṃ tu mayā vācyam eṣa te daivataṃ param",
  "GE09ram_06_u:8272": "6.107.036a iti pratisamādiśya putrau sītāṃ tathā snuṣām",
  "GE09ram_06_u:8273": "6.107.036c indralokaṃ vimānena yayau daśaratho jvalan",
  "GE09ram_06_u:8274": "6.108.001a pratiprayāte kākutsthe mahendraḥ pākaśāsanaḥ",
  "GE09ram_06_u:8275": "6.108.001c abravīt paramaprīto rāghavaṃ prāñjaliṃ sthitam",
  "GE09ram_06_u:8276": "6.108.002a amoghaṃ darśanaṃ rāma tavāsmākaṃ paraṃtapa",
  "GE09ram_06_u:8277": "6.108.002c prītiyukto 'smi tena tvaṃ brūhi yan manasecchasi",
  "GE09ram_06_u:8278": "6.108.003a evam uktas tu kākutsthaḥ pratyuvāca kṛtāñjaliḥ",
  "GE09ram_06_u:8279": "6.108.003c lakṣmaṇena saha bhrātrā sītayā cāpi bhāryayā",
  "GE09ram_06_u:8280": "6.108.004a yadi prītiḥ samutpannā mayi sarvasureśvara",
  "GE09ram_06_u:8281": "6.108.004c vakṣyāmi kuru me satyaṃ vacanaṃ vadatāṃ vara",
  "GE09ram_06_u:8282": "6.108.005a mama hetoḥ parākrāntā ye gatā yamasādanam",
  "GE09ram_06_u:8283": "6.108.005c te sarve jīvitaṃ prāpya samuttiṣṭhantu vānarāḥ",
  "GE09ram_06_u:8284": "6.108.006a matpriyeṣv abhiraktāś ca na mṛtyuṃ gaṇayanti ca",
  "GE09ram_06_u:8285": "6.108.006c tvatprasādāt sameyus te varam etad ahaṃ vṛṇe",
  "GE09ram_06_u:8286": "6.108.007a nīrujān nirvraṇāṃś caiva saṃpannabalapauruṣān",
  "GE09ram_06_u:8287": "6.108.007c golāṅgūlāṃs tathaivarkṣān draṣṭum icchāmi mānada",
  "GE09ram_06_u:8288": "6.108.008a akāle cāpi mukhyāni mūlāni ca phalāni ca",
  "GE09ram_06_u:8289": "6.108.008c nadyaś ca vimalās tatra tiṣṭheyur yatra vānarāḥ",
  "GE09ram_06_u:8290": "6.108.009a śrutvā tu vacanaṃ tasya rāghavasya mahātmanaḥ",
  "GE09ram_06_u:8291": "6.108.009c mahendraḥ pratyuvācedaṃ vacanaṃ prītilakṣaṇam",
  "GE09ram_06_u:8292": "6.108.010a mahān ayaṃ varas tāta tvayokto raghunandana",
  "GE09ram_06_u:8293": "6.108.010c samutthāsyanti harayaḥ suptā nidrākṣaye yathā",
  "GE09ram_06_u:8294": "6.108.011a suhṛdbhir bāndhavaiś caiva jñātibhiḥ svajanena ca",
  "GE09ram_06_u:8295": "6.108.011c sarva eva sameṣyanti saṃyuktāḥ parayā mudā",
  "GE09ram_06_u:8296": "6.108.012a akāle puṣpaśabalāḥ phalavantaś ca pādapāḥ",
  "GE09ram_06_u:8297": "6.108.012c bhaviṣyanti maheṣvāsa nadyaś ca salilāyutāḥ",
  "GE09ram_06_u:8298": "6.108.013a savraṇaiḥ prathamaṃ gātraiḥ saṃvṛtair nivraṇaiḥ punaḥ",
  "GE09ram_06_u:8299": "6.108.013c babhūvur vānarāḥ sarve kim etad iti vismitaḥ",
  "GE09ram_06_u:8300": "6.108.014a kākutsthaṃ paripūrṇārthaṃ dṛṣṭvā sarve surottamāḥ",
  "GE09ram_06_u:8301": "6.108.014c ūcus te prathamaṃ stutvā stavārhaṃ sahalakṣmaṇam",
  "GE09ram_06_u:8302": "6.108.015a gacchāyodhyām ito vīra visarjaya ca vānarān",
  "GE09ram_06_u:8303": "6.108.015c maithilīṃ sāntvayasvainām anuraktāṃ tapasvinīm",
  "GE09ram_06_u:8304": "6.108.016a bhrātaraṃ paśya bharataṃ tvacchokād vratacāriṇam",
  "GE09ram_06_u:8305": "6.108.016c abhiṣecaya cātmānaṃ paurān gatvā praharṣaya",
  "GE09ram_06_u:8306": "6.108.017a evam uktvā tam āmantrya rāmaṃ saumitriṇā saha",
  "GE09ram_06_u:8307": "6.108.017c vimānaiḥ sūryasaṃkāśair hṛṣṭā jagmuḥ surā divam",
  "GE09ram_06_u:8308": "6.108.018a abhivādya ca kākutsthaḥ sarvāṃs tāṃs tridaśottamān",
  "GE09ram_06_u:8309": "6.108.018c lakṣmaṇena saha bhrātrā vāsam ājñāpayat tadā",
  "GE09ram_06_u:8310": "6.108.019a tatas tu sā lakṣmaṇarāmapālitā; mahācamūr hṛṣṭajanā yaśasvinī",
  "GE09ram_06_u:8311": "6.108.019c śriyā jvalantī virarāja sarvato; niśāpraṇīteva hi śītaraśminā",
  "GE09ram_06_u:8312": "6.109.001a tāṃ rātrim uṣitaṃ rāmaṃ sukhotthitam ariṃdamam",
  "GE09ram_06_u:8313": "6.109.001c abravīt prāñjalir vākyaṃ jayaṃ pṛṣṭvā vibhīṣaṇaḥ",
  "GE09ram_06_u:8314": "6.109.002a snānāni cāṅgarāgāṇi vastrāṇy ābharaṇāni ca",
  "GE09ram_06_u:8315": "6.109.002c candanāni ca divyāni mālyāni vividhāni ca",
  "GE09ram_06_u:8316": "6.109.003a alaṃkāravidaś cemā nāryaḥ padmanibhekṣaṇāḥ",
  "GE09ram_06_u:8317": "6.109.003c upasthitās tvāṃ vidhivat snāpayiṣyanti rāghava",
  "GE09ram_06_u:8318": "6.109.004a evam uktas tu kākutsthaḥ pratyuvāca vibhīṣaṇam",
  "GE09ram_06_u:8319": "6.109.004c harīn sugrīvamukhyāṃs tvaṃ snānenopanimantraya",
  "GE09ram_06_u:8320": "6.109.005a sa tu tāmyati dharmātmā mamahetoḥ sukhocitaḥ",
  "GE09ram_06_u:8321": "6.109.005c sukumāro mahābāhuḥ kumāraḥ satyasaṃśravaḥ",
  "GE09ram_06_u:8322": "6.109.006a taṃ vinā kaikeyīputraṃ bharataṃ dharmacāriṇam",
  "GE09ram_06_u:8323": "6.109.006c na me snānaṃ bahumataṃ vastrāṇy ābharaṇāni ca",
  "GE09ram_06_u:8324": "6.109.007a ita eva pathā kṣipraṃ pratigacchāma tāṃ purīm",
  "GE09ram_06_u:8325": "6.109.007c ayodhyām āyato hy eṣa panthāḥ paramadurgamaḥ",
  "GE09ram_06_u:8326": "6.109.008a evam uktas tu kākutsthaṃ pratyuvāca vibhīṣaṇaḥ",
  "GE09ram_06_u:8327": "6.109.008c ahnā tvāṃ prāpayiṣyāmi tāṃ purīṃ pārthivātmaja",
  "GE09ram_06_u:8328": "6.109.009a puṣpakaṃ nāma bhadraṃ te vimānaṃ sūryasaṃnibham",
  "GE09ram_06_u:8329": "6.109.009c mama bhrātuḥ kuberasya rāvaṇenāhṛtaṃ balāt",
  "GE09ram_06_u:8330": "6.109.010a tad idaṃ meghasaṃkāśaṃ vimānam iha tiṣṭhati",
  "GE09ram_06_u:8331": "6.109.010c tena yāsyasi yānena tvam ayodhyāṃ gajajvaraḥ",
  "GE09ram_06_u:8332": "6.109.011a ahaṃ te yady anugrāhyo yadi smarasi me guṇān",
  "GE09ram_06_u:8333": "6.109.011c vasa tāvad iha prājña yady asti mayi sauhṛdam",
  "GE09ram_06_u:8334": "6.109.012a lakṣmaṇena saha bhrātrā vaidehyā cāpi bhāryayā",
  "GE09ram_06_u:8335": "6.109.012c arcitaḥ sarvakāmais tvaṃ tato rāma gamiṣyasi",
  "GE09ram_06_u:8336": "6.109.013a prītiyuktas tu me rāma sasainyaḥ sasuhṛdgaṇaḥ",
  "GE09ram_06_u:8337": "6.109.013c satkriyāṃ vihitāṃ tāvad gṛhāṇa tvaṃ mayodyatām",
  "GE09ram_06_u:8338": "6.109.014a praṇayād bahumānāc ca sauhṛdena ca rāghava",
  "GE09ram_06_u:8339": "6.109.014c prasādayāmi preṣyo 'haṃ na khalv ājñāpayāmi te",
  "GE09ram_06_u:8340": "6.109.015a evam uktas tato rāmaḥ pratyuvāca vibhīṣaṇam",
  "GE09ram_06_u:8341": "6.109.015c rakṣasāṃ vānarāṇāṃ ca sarveṣāṃ copaśṛṇvatām",
  "GE09ram_06_u:8342": "6.109.016a pūjito 'haṃ tvayā vīra sācivyena paraṃtapa",
  "GE09ram_06_u:8343": "6.109.016c sarvātmanā ca ceṣṭibhiḥ sauhṛdenottamena ca",
  "GE09ram_06_u:8344": "6.109.017a na khalv etan na kuryāṃ te vacanaṃ rākṣaseśvara",
  "GE09ram_06_u:8345": "6.109.017c taṃ tu me bhrātaraṃ draṣṭuṃ bharataṃ tvarate manaḥ",
  "GE09ram_06_u:8346": "6.109.018a māṃ nivartayituṃ yo 'sau citrakūṭam upāgataḥ",
  "GE09ram_06_u:8347": "6.109.018c śirasā yācato yasya vacanaṃ na kṛtaṃ mayā",
  "GE09ram_06_u:8348": "6.109.019a kausalyāṃ ca sumitrāṃ ca kaikeyīṃ ca yaśasvinīm",
  "GE09ram_06_u:8349": "6.109.019c gurūṃś ca suhṛdaś caiva paurāṃś ca tanayaiḥ saha",
  "GE09ram_06_u:8350": "6.109.020a upasthāpaya me kṣipraṃ vimānaṃ rākṣaseśvara",
  "GE09ram_06_u:8351": "6.109.020c kṛtakāryasya me vāsaḥ kathaṃ cid iha saṃmataḥ",
  "GE09ram_06_u:8352": "6.109.021a anujānīhi māṃ saumya pūjito 'smi vibhīṣaṇa",
  "GE09ram_06_u:8353": "6.109.021c manyur na khalu kartavyas tvaritas tvānumānaye",
  "GE09ram_06_u:8354": "6.109.022a tataḥ kāñcanacitrāṅgaṃ vaidūryamaṇivedikam",
  "GE09ram_06_u:8355": "6.109.022c kūṭāgāraiḥ parikṣiptaṃ sarvato rajataprabham",
  "GE09ram_06_u:8356": "6.109.023a pāṇḍurābhiḥ patākābhir dhvajaiś ca samalaṃkṛtam",
  "GE09ram_06_u:8357": "6.109.023c śobhitaṃ kāñcanair harmyair hemapadmavibhūṣitam",
  "GE09ram_06_u:8358": "6.109.024a prakīrṇaṃ kiṅkiṇījālair muktāmaṇigavākṣitam",
  "GE09ram_06_u:8359": "6.109.024c ghaṇṭājālaiḥ parikṣiptaṃ sarvato madhurasvanam",
  "GE09ram_06_u:8360": "6.109.025a tan meruśikharākāraṃ nirmitaṃ viśvakarmaṇā",
  "GE09ram_06_u:8361": "6.109.025c bahubhir bhūṣitaṃ harmyair muktārajatasaṃnibhau",
  "GE09ram_06_u:8362": "6.109.026a talaiḥ sphaṭikacitrāṅgair vaidūryaiś ca varāsanaiḥ",
  "GE09ram_06_u:8363": "6.109.026c mahārhāstaraṇopetair upapannaṃ mahādhanaiḥ",
  "GE09ram_06_u:8364": "6.109.027a upasthitam anādhṛṣyaṃ tad vimānaṃ manojavam",
  "GE09ram_06_u:8365": "6.109.027c nivedayitvā rāmāya tasthau tatra vibhīṣaṇaḥ",
  "GE09ram_06_u:8366": "6.110.001a upasthitaṃ tu taṃ dṛṣṭvā puṣpakaṃ puṣpabhūṣitam",
  "GE09ram_06_u:8367": "6.110.001c avidūre sthitaṃ rāmaṃ pratyuvāca vibhīṣaṇaḥ",
  "GE09ram_06_u:8368": "6.110.002a sa tu baddhāñjaliḥ prahvo vinīto rākṣaseśvaraḥ",
  "GE09ram_06_u:8369": "6.110.002c abravīt tvarayopetaḥ kiṃ karomīti rāghavam",
  "GE09ram_06_u:8370": "6.110.003a tam abravīn mahātejā lakṣmaṇasyopaśṛṇvataḥ",
  "GE09ram_06_u:8371": "6.110.003c vimṛśya rāghavo vākyam idaṃ snehapuraskṛtam",
  "GE09ram_06_u:8372": "6.110.004a kṛtaprayatnakarmāṇo vibhīṣaṇa vanaukasaḥ",
  "GE09ram_06_u:8373": "6.110.004c ratnair arthaiś ca vivibhair bhūṣaṇaiś cābhipūjaya",
  "GE09ram_06_u:8374": "6.110.005a sahaibhir arditā laṅkā nirjitā rākṣaseśvara",
  "GE09ram_06_u:8375": "6.110.005c hṛṣṭaiḥ prāṇabhayaṃ tyaktvā saṃgrāmeṣv anivartibhiḥ",
  "GE09ram_06_u:8376": "6.110.006a evaṃ saṃmānitāś ceme mānārhā mānada tvayā",
  "GE09ram_06_u:8377": "6.110.006c bhaviṣyanti kṛtajñena nirvṛtā hariyūthapāḥ",
  "GE09ram_06_u:8378": "6.110.007a tyāginaṃ saṃgrahītāraṃ sānukrośaṃ yaśasvinam",
  "GE09ram_06_u:8379": "6.110.007c yatas tvām avagacchanti tataḥ saṃbodhayāmi te",
  "GE09ram_06_u:8380": "6.110.008a evam uktas tu rāmeṇa vānarāṃs tān vibhīṣaṇaḥ",
  "GE09ram_06_u:8381": "6.110.008c ratnārthaiḥ saṃvibhāgena sarvān evānvapūjayat",
  "GE09ram_06_u:8382": "6.110.009a tatas tān pūjitān dṛṣṭvā ratnair arthaiś ca yūthapān",
  "GE09ram_06_u:8383": "6.110.009c āruroha tato rāmas tad vimānam anuttamam",
  "GE09ram_06_u:8384": "6.110.010a aṅkenādāya vaidehīṃ lajjamānāṃ yaśasvinīm",
  "GE09ram_06_u:8385": "6.110.010c lakṣmaṇena saha bhrātrā vikrāntena dhanuṣmatā",
  "GE09ram_06_u:8386": "6.110.011a abravīc ca vimānasthaḥ kākutsthaḥ sarvavānarān",
  "GE09ram_06_u:8387": "6.110.011c sugrīvaṃ ca mahāvīryaṃ rākṣasaṃ ca vibhīṣaṇam",
  "GE09ram_06_u:8388": "6.110.012a mitrakāryaṃ kṛtam idaṃ bhavadbhir vānarottamāḥ",
  "GE09ram_06_u:8389": "6.110.012c anujñātā mayā sarve yatheṣṭaṃ pratigacchata",
  "GE09ram_06_u:8390": "6.110.013a yat tu kāryaṃ vayasyena suhṛdā vā paraṃtapa",
  "GE09ram_06_u:8391": "6.110.013c kṛtaṃ sugrīva tat sarvaṃ bhavatā dharmabhīruṇā",
  "GE09ram_06_u:8392": "6.110.013e kiṣkindhāṃ pratiyāhy āśu svasainyenābhisaṃvṛtaḥ",
  "GE09ram_06_u:8393": "6.110.014a svarājye vasa laṅkāyāṃ mayā datte vibhīṣaṇa",
  "GE09ram_06_u:8394": "6.110.014c na tvāṃ dharṣayituṃ śaktāḥ sendrā api divaukasaḥ",
  "GE09ram_06_u:8395": "6.110.015a ayodhyāṃ pratiyāsyāmi rājadhānīṃ pitur mama",
  "GE09ram_06_u:8396": "6.110.015c abhyanujñātum icchāmi sarvān āmantrayāmi vaḥ",
  "GE09ram_06_u:8397": "6.110.016a evam uktās tu rāmeṇa vānarās te mahābalāḥ",
  "GE09ram_06_u:8398": "6.110.016c ūcuḥ prāñjalayo rāmaṃ rākṣasaś ca vibhīṣaṇaḥ",
  "GE09ram_06_u:8399": "6.110.016e ayodhyāṃ gantum icchāmaḥ sarvān nayatu no bhavān",
  "GE09ram_06_u:8400": "6.110.017a dṛṣṭvā tvām abhiṣekārdraṃ kausalyām abhivādya ca",
  "GE09ram_06_u:8401": "6.110.017c acireṇāgamiṣyāmaḥ svān gṛhān nṛpateḥ suta",
  "GE09ram_06_u:8402": "6.110.018a evam uktas tu dharmātmā vānaraiḥ savibhīṣaṇaiḥ",
  "GE09ram_06_u:8403": "6.110.018c abravīd rāghavaḥ śrīmān sasugrīvavibhīṣaṇān",
  "GE09ram_06_u:8404": "6.110.019a priyāt priyataraṃ labdhaṃ yad ahaṃ sasuhṛjjanaḥ",
  "GE09ram_06_u:8405": "6.110.019c sarvair bhavadbhiḥ sahitaḥ prītiṃ lapsye purīṃ gataḥ",
  "GE09ram_06_u:8406": "6.110.020a kṣipram āroha sugrīva vimānaṃ vānaraiḥ saha",
  "GE09ram_06_u:8407": "6.110.020c tvam adhyāroha sāmātyo rākṣasendravibhīṣaṇa",
  "GE09ram_06_u:8408": "6.110.021a tatas tat puṣpakaṃ divyaṃ sugrīvaḥ saha senayā",
  "GE09ram_06_u:8409": "6.110.021c adhyārohat tvarañ śīghraṃ sāmātyaś ca vibhīṣaṇaḥ",
  "GE09ram_06_u:8410": "6.110.022a teṣv ārūḍheṣu sarveṣu kauberaṃ paramāsanam",
  "GE09ram_06_u:8411": "6.110.022c rāghaveṇābhyanujñātam utpapāta vihāyasaṃ",
  "GE09ram_06_u:8412": "6.110.023a yayau tena vimānena haṃsayuktena bhāsvatā",
  "GE09ram_06_u:8413": "6.110.023c prahṛṣṭaś ca pratītaś ca babhau rāmaḥ kuberavat",
  "GE09ram_06_u:8414": "6.111.001a anujñātaṃ tu rāmeṇa tad vimānam anuttamam",
  "GE09ram_06_u:8415": "6.111.001c utpapāta mahāmeghaḥ śvasanenoddhato yathā",
  "GE09ram_06_u:8416": "6.111.002a pātayitvā tataś cakṣuḥ sarvato raghunandanaḥ",
  "GE09ram_06_u:8417": "6.111.002c abravīn maithilīṃ sītāṃ rāmaḥ śaśinibhānanām",
  "GE09ram_06_u:8418": "6.111.003a kailāsaśikharākāre trikūṭaśikhare sthitām",
  "GE09ram_06_u:8419": "6.111.003c laṅkām īkṣasva vaidehi nirmitāṃ viśvakarmaṇā",
  "GE09ram_06_u:8420": "6.111.004a etad āyodhanaṃ paśya māṃsaśoṇitakardamam",
  "GE09ram_06_u:8421": "6.111.004c harīṇāṃ rākṣasānāṃ ca sīte viśasanaṃ mahat",
  "GE09ram_06_u:8422": "6.111.005a tavahetor viśālākṣi rāvaṇo nihato mayā",
  "GE09ram_06_u:8423": "6.111.005c kumbhakarṇo 'tra nihataḥ prahastaś ca niśācaraḥ",
  "GE09ram_06_u:8424": "6.111.006a lakṣmaṇenendrajic cātra rāvaṇir nihato raṇe",
  "GE09ram_06_u:8425": "6.111.006c virūpākṣaś ca duṣprekṣyo mahāpārśvamahodarau",
  "GE09ram_06_u:8426": "6.111.007a akampanaś ca nihato balino 'nye ca rākṣasāḥ",
  "GE09ram_06_u:8427": "6.111.007c triśirāś cātikāyaś ca devāntakanarāntakau",
  "GE09ram_06_u:8428": "6.111.008a atra mandodarī nāma bhāryā taṃ paryadevayat",
  "GE09ram_06_u:8429": "6.111.008c sapatnīnāṃ sahasreṇa sāsreṇa parivāritā",
  "GE09ram_06_u:8430": "6.111.009a etat tu dṛśyate tīrthaṃ samudrasya varānane",
  "GE09ram_06_u:8431": "6.111.009c yatra sāgaram uttīrya tāṃ rātrim uṣitā vayam",
  "GE09ram_06_u:8432": "6.111.010a eṣa setur mayā baddhaḥ sāgare salilārṇave",
  "GE09ram_06_u:8433": "6.111.010c tavahetor viśālākṣi nalasetuḥ suduṣkaraḥ",
  "GE09ram_06_u:8434": "6.111.011a paśya sāgaram akṣobhyaṃ vaidehi varuṇālayam",
  "GE09ram_06_u:8435": "6.111.011c apāram abhigarjantaṃ śaṅkhaśuktiniṣevitam",
  "GE09ram_06_u:8436": "6.111.012a hiraṇyanābhaṃ śailendraṃ kāñcanaṃ paśya maithili",
  "GE09ram_06_u:8437": "6.111.012c viśramārthaṃ hanumato bhittvā sāgaram utthitam",
  "GE09ram_06_u:8438": "6.111.013a atra rākṣasarājo 'yam ājagāma vibhīṣaṇaḥ",
  "GE09ram_06_u:8439": "6.111.014a eṣā sā dṛśyate sīte kiṣkindhā citrakānanā",
  "GE09ram_06_u:8440": "6.111.014c sugrīvasya purī ramyā yatra vālī mayā hataḥ",
  "GE09ram_06_u:8441": "6.111.015a dṛśyate 'sau mahān sīte savidyud iva toyadaḥ",
  "GE09ram_06_u:8442": "6.111.015c ṛśyamūko giriśreṣṭhaḥ kāñcanair dhātubhir vṛtaḥ",
  "GE09ram_06_u:8443": "6.111.016a atrāhaṃ vānarendreṇa sugrīveṇa samāgataḥ",
  "GE09ram_06_u:8444": "6.111.016c samayaś ca kṛtaḥ sīte vadhārthaṃ vālino mayā",
  "GE09ram_06_u:8445": "6.111.017a eṣā sā dṛśyate pampā nalinī citrakānanā",
  "GE09ram_06_u:8446": "6.111.017c tvayā vihīno yatrāhaṃ vilalāpa suduḥkhitaḥ",
  "GE09ram_06_u:8447": "6.111.018a asyās tīre mayā dṛṣṭā śabarī dharmacāriṇī",
  "GE09ram_06_u:8448": "6.111.018c atra yojanabāhuś ca kabandho nihato mayā",
  "GE09ram_06_u:8449": "6.111.019a dṛśyate 'sau janasthāne sīte śrīmān vanaspatiḥ",
  "GE09ram_06_u:8450": "6.111.019c yatra yuddhaṃ mahad vṛttaṃ tavahetor vilāsini",
  "GE09ram_06_u:8451": "6.111.019e rāvaṇasya nṛśaṃsasya jaṭāyoś ca mahātmanaḥ",
  "GE09ram_06_u:8452": "6.111.020a kharaś ca nihataś saṃkhye dūṣaṇaś ca nipātitaḥ",
  "GE09ram_06_u:8453": "6.111.020c triśirāś ca mahāvīryo mayā bāṇair ajihmagaiḥ",
  "GE09ram_06_u:8454": "6.111.021a parṇaśālā tathā citrā dṛśyate śubhadarśanā",
  "GE09ram_06_u:8455": "6.111.021c yatra tvaṃ rākṣasendreṇa rāvaṇena hṛtā balāt",
  "GE09ram_06_u:8456": "6.111.022a eṣā godāvarī ramyā prasannasalilā śivā",
  "GE09ram_06_u:8457": "6.111.022c agastyasyāśramo hy eṣa dṛśyate paśya maithili",
  "GE09ram_06_u:8458": "6.111.023a vaidehi dṛśyate cātra śarabhaṅgāśramo mahān",
  "GE09ram_06_u:8459": "6.111.023c upayātaḥ sahasrākṣo yatra śakraḥ puraṃdaraḥ",
  "GE09ram_06_u:8460": "6.111.024a ete te tāpasāvāsā dṛśyante tanumadhyame",
  "GE09ram_06_u:8461": "6.111.024c atriḥ kulapatir yatra sūryavaiśvānaraprabhaḥ",
  "GE09ram_06_u:8462": "6.111.024e atra sīte tvayā dṛṣṭā tāpasī dharmacāriṇī",
  "GE09ram_06_u:8463": "6.111.025a asmin deśe mahākāyo virādho nihato mayā",
  "GE09ram_06_u:8464": "6.111.026a asau sutanuśailendraś citrakūṭaḥ prakāśate",
  "GE09ram_06_u:8465": "6.111.026c yatra māṃ kaikayīputraḥ prasādayitum āgataḥ",
  "GE09ram_06_u:8466": "6.111.027a eṣā sā yamunā dūrād dṛśyate citrakānanā",
  "GE09ram_06_u:8467": "6.111.027c bharadvājāśramo yatra śrīmān eṣa prakāśate",
  "GE09ram_06_u:8468": "6.111.028a eṣā tripathagā gaṅgā dṛśyate varavarṇini",
  "GE09ram_06_u:8469": "6.111.028c śṛṅgaverapuraṃ caitad guho yatra samāgataḥ",
  "GE09ram_06_u:8470": "6.111.029a eṣā sā dṛśyate 'yodhyā rājadhānī pitur mama",
  "GE09ram_06_u:8471": "6.111.029c ayodhyāṃ kuru vaidehi praṇāmaṃ punar āgatā",
  "GE09ram_06_u:8472": "6.111.030a tatas te vānarāḥ sarve rākṣasaś ca vibhīṣaṇaḥ",
  "GE09ram_06_u:8473": "6.111.030c utpatyotpatya dadṛśus tāṃ purīṃ śubhadarśanām",
  "GE09ram_06_u:8474": "6.111.031a tatas tu tāṃ pāṇḍuraharmyamālinīṃ; viśālakakṣyāṃ gajavājisaṃkulām",
  "GE09ram_06_u:8475": "6.111.031c purīm ayodhyāṃ dadṛśuḥ plavaṃgamāḥ; purīṃ mahendrasya yathāmarāvatīm",
  "GE09ram_06_u:8476": "6.112.001a pūrṇe caturdaśe varṣe pañcabhyāṃ lakṣmaṇāgrajaḥ",
  "GE09ram_06_u:8477": "6.112.001c bharadvājāśramaṃ prāpya vavande niyato munim",
  "GE09ram_06_u:8478": "6.112.002a so 'pṛcchad abhivādyainaṃ bharadvājaṃ tapodhanam",
  "GE09ram_06_u:8479": "6.112.002c śṛṇoṣi ka cid bhagavan subhikṣānāmayaṃ pure",
  "GE09ram_06_u:8480": "6.112.002e kaccic ca yukto bharato jīvanty api ca mātaraḥ",
  "GE09ram_06_u:8481": "6.112.003a evam uktas tu rāmeṇa bharadvājo mahāmuniḥ",
  "GE09ram_06_u:8482": "6.112.003c pratyuvāca raghuśreṣṭhaṃ smitapūrvaṃ prahṛṣṭavat",
  "GE09ram_06_u:8483": "6.112.004a paṅkadigdhas tu bharato jaṭilas tvāṃ pratīkṣate",
  "GE09ram_06_u:8484": "6.112.004c pāduke te puraskṛtya sarvaṃ ca kuśalaṃ gṛhe",
  "GE09ram_06_u:8485": "6.112.005a tvāṃ purā cīravasanaṃ praviśantaṃ mahāvanam",
  "GE09ram_06_u:8486": "6.112.005c strītṛtīyaṃ cyutaṃ rājyād dharmakāmaṃ ca kevalam",
  "GE09ram_06_u:8487": "6.112.006a padātiṃ tyaktasarvasvaṃ pitur vacanakāriṇam",
  "GE09ram_06_u:8488": "6.112.006c svargabhogaiḥ parityaktaṃ svargacyutam ivāmaram",
  "GE09ram_06_u:8489": "6.112.007a dṛṣṭvā tu karuṇā pūrvaṃ mamāsīt samitiṃjaya",
  "GE09ram_06_u:8490": "6.112.007c kaikeyīvacane yuktaṃ vanyamūlaphalāśanam",
  "GE09ram_06_u:8491": "6.112.008a sāmprataṃ susamṛddhārthaṃ samitragaṇabāndhavam",
  "GE09ram_06_u:8492": "6.112.008c samīkṣya vijitāriṃ tvāṃ mama prītir anuttamā",
  "GE09ram_06_u:8493": "6.112.009a sarvaṃ ca sukhaduḥkhaṃ te viditaṃ mama rāghava",
  "GE09ram_06_u:8494": "6.112.009c yat tvayā vipulaṃ prāptaṃ janasthānavadhādikam",
  "GE09ram_06_u:8495": "6.112.010a brāhmaṇārthe niyuktasya rakṣataḥ sarvatāpasān",
  "GE09ram_06_u:8496": "6.112.010c mārīcadarśanaṃ caiva sītonmathanam eva ca",
  "GE09ram_06_u:8497": "6.112.011a kabandhadarśanaṃ caiva pampābhigamanaṃ tathā",
  "GE09ram_06_u:8498": "6.112.011c sugrīveṇa ca te sakhyaṃ yac ca vālī hatas tvayā",
  "GE09ram_06_u:8499": "6.112.012a mārgaṇaṃ caiva vaidehyāḥ karma vātātmajasya ca",
  "GE09ram_06_u:8500": "6.112.012c viditāyāṃ ca vaidehyāṃ nalasetur yathā kṛtaḥ",
  "GE09ram_06_u:8501": "6.112.012e yathā ca dīpitā laṅkā prahṛṣṭair hariyūthapaiḥ",
  "GE09ram_06_u:8502": "6.112.013a saputrabāndhavāmātyaḥ sabalaḥ saha vāhanaḥ",
  "GE09ram_06_u:8503": "6.112.013c yathā ca nihataḥ saṃkhye rāvaṇo devakaṇṭakaḥ",
  "GE09ram_06_u:8504": "6.112.014a samāgamaś ca tridaśair yathādattaś ca te varaḥ",
  "GE09ram_06_u:8505": "6.112.014c sarvaṃ mamaitad viditaṃ tapasā dharmavatsala",
  "GE09ram_06_u:8506": "6.112.015a aham apy atra te dadmi varaṃ śastrabhṛtāṃ vara",
  "GE09ram_06_u:8507": "6.112.015c arghyaṃ pratigṛhāṇedam ayodhyāṃ śvo gamiṣyasi",
  "GE09ram_06_u:8508": "6.112.016a tasya tac chirasā vākyaṃ pratigṛhya nṛpātmajaḥ",
  "GE09ram_06_u:8509": "6.112.016c bāḍham ity eva saṃhṛṣṭaḥ śrīmān varam ayācata",
  "GE09ram_06_u:8510": "6.112.017a akālaphalino vṛkṣāḥ sarve cāpi madhusravāḥ",
  "GE09ram_06_u:8511": "6.112.017c bhavantu mārge bhagavann ayodhyāṃ prati gacchataḥ",
  "GE09ram_06_u:8512": "6.112.018a niṣphalāḥ phalinaś cāsan vipuṣpāḥ puṣpaśālinaḥ",
  "GE09ram_06_u:8513": "6.112.018c śuṣkāḥ samagrapatrās te nagāś caiva madhusravāḥ",
  "GE09ram_06_u:8514": "6.113.001a ayodhyāṃ tu samālokya cintayām āsa rāghavaḥ",
  "GE09ram_06_u:8515": "6.113.001c cintayitvā tato dṛṣṭiṃ vānareṣu nyapātayat",
  "GE09ram_06_u:8516": "6.113.002a priyakāmaḥ priyaṃ rāmas tatas tvaritavikramam",
  "GE09ram_06_u:8517": "6.113.002c uvāca dhīmāṃs tejasvī hanūmantaṃ plavaṃgamam",
  "GE09ram_06_u:8518": "6.113.003a ayodhyāṃ tvarito gaccha kṣipraṃ tvaṃ plavagottama",
  "GE09ram_06_u:8519": "6.113.003c jānīhi kaccit kuśalī jano nṛpatimandire",
  "GE09ram_06_u:8520": "6.113.004a śṛṅgaverapuraṃ prāpya guhaṃ gahanagocaram",
  "GE09ram_06_u:8521": "6.113.004c niṣādādhipatiṃ brūhi kuśalaṃ vacanān mama",
  "GE09ram_06_u:8522": "6.113.005a śrutvā tu māṃ kuśalinam arogaṃ vigatajvaram",
  "GE09ram_06_u:8523": "6.113.005c bhaviṣyati guhaḥ prītaḥ sa mamātmasamaḥ sakhā",
  "GE09ram_06_u:8524": "6.113.006a ayodhyāyāś ca te mārgaṃ pravṛttiṃ bharatasya ca",
  "GE09ram_06_u:8525": "6.113.006c nivedayiṣyati prīto niṣādādhipatir guhaḥ",
  "GE09ram_06_u:8526": "6.113.007a bharatas tu tvayā vācyaḥ kuśalaṃ vacanān mama",
  "GE09ram_06_u:8527": "6.113.007c siddhārthaṃ śaṃsa māṃ tasmai sabhāryaṃ sahalakṣmaṇam",
  "GE09ram_06_u:8528": "6.113.008a haraṇaṃ cāpi vaidehyā rāvaṇena balīyasā",
  "GE09ram_06_u:8529": "6.113.008c sugrīveṇa ca saṃvādaṃ vālinaś ca vadhaṃ raṇe",
  "GE09ram_06_u:8530": "6.113.009a maithilyanveṣaṇaṃ caiva yathā cādhigatā tvayā",
  "GE09ram_06_u:8531": "6.113.009c laṅghayitvā mahātoyam āpagāpatim avyayam",
  "GE09ram_06_u:8532": "6.113.010a upayānaṃ samudrasya sāgarasya ca darśanam",
  "GE09ram_06_u:8533": "6.113.010c yathā ca kāritaḥ setū rāvaṇaś ca yathā hataḥ",
  "GE09ram_06_u:8534": "6.113.011a varadānaṃ mahendreṇa brahmaṇā varuṇena ca",
  "GE09ram_06_u:8535": "6.113.011c mahādevaprasādāc ca pitrā mama samāgamam",
  "GE09ram_06_u:8536": "6.113.012a jitvā śatrugaṇān rāmaḥ prāpya cānuttamaṃ yaśaḥ",
  "GE09ram_06_u:8537": "6.113.012c upayāti samṛddhārthaḥ saha mitrair mahābalaḥ",
  "GE09ram_06_u:8538": "6.113.013a etac chrutvā yamākāraṃ bhajate bharatas tataḥ",
  "GE09ram_06_u:8539": "6.113.013c sa ca te veditavyaḥ syāt sarvaṃ yac cāpi māṃ prati",
  "GE09ram_06_u:8540": "6.113.014a jñeyāḥ sarve ca vṛttāntā bharatasyeṅgitāni ca",
  "GE09ram_06_u:8541": "6.113.014c tattvena mukhavarṇena dṛṣṭyā vyābhāṣaṇena ca",
  "GE09ram_06_u:8542": "6.113.015a sarvakāmasamṛddhaṃ hi hastyaśvarathasaṃkulam",
  "GE09ram_06_u:8543": "6.113.015c pitṛpaitāmahaṃ rājyaṃ kasya nāvartayen manaḥ",
  "GE09ram_06_u:8544": "6.113.016a saṃgatyā bharataḥ śrīmān rājyenārthī svayaṃ bhavet",
  "GE09ram_06_u:8545": "6.113.016c praśāstu vasudhāṃ sarvām akhilāṃ raghunandanaḥ",
  "GE09ram_06_u:8546": "6.113.017a tasya buddhiṃ ca vijñāya vyavasāyaṃ ca vānara",
  "GE09ram_06_u:8547": "6.113.017c yāvan na dūraṃ yātāḥ smaḥ kṣipram āgantum arhasi",
  "GE09ram_06_u:8548": "6.113.018a iti pratisamādiṣṭo hanūmān mārutātmajaḥ",
  "GE09ram_06_u:8549": "6.113.018c mānuṣaṃ dhārayan rūpam ayodhyāṃ tvarito yayau",
  "GE09ram_06_u:8550": "6.113.019a laṅghayitvā pitṛpathaṃ bhujagendrālayaṃ śubham",
  "GE09ram_06_u:8551": "6.113.019c gaṅgāyamunayor bhīmaṃ saṃnipātam atītya ca",
  "GE09ram_06_u:8552": "6.113.020a śṛṅgaverapuraṃ prāpya guham āsādya vīryavān",
  "GE09ram_06_u:8553": "6.113.020c sa vācā śubhayā hṛṣṭo hanūmān idam abravīt",
  "GE09ram_06_u:8554": "6.113.021a sakhā tu tava kākutstho rāmaḥ satyaparākramaḥ",
  "GE09ram_06_u:8555": "6.113.021c sasītaḥ saha saumitriḥ sa tvāṃ kuśalam abravīt",
  "GE09ram_06_u:8556": "6.113.022a pañcamīm adya rajanīm uṣitvā vacanān muneḥ",
  "GE09ram_06_u:8557": "6.113.022c bharadvājābhyanujñātaṃ drakṣyasy adyaiva rāghavam",
  "GE09ram_06_u:8558": "6.113.023a evam uktvā mahātejāḥ saṃprahṛṣṭatanūruhaḥ",
  "GE09ram_06_u:8559": "6.113.023c utpapāta mahāvego vegavān avicārayan",
  "GE09ram_06_u:8560": "6.113.024a so 'paśyad rāmatīrthaṃ ca nadīṃ vālukinīṃ tathā",
  "GE09ram_06_u:8561": "6.113.024c gomatīṃ tāṃ ca so 'paśyad bhīmaṃ sālavanaṃ tathā",
  "GE09ram_06_u:8562": "6.113.025a sa gatvā dūram adhvānaṃ tvaritaḥ kapikuñjaraḥ",
  "GE09ram_06_u:8563": "6.113.025c āsasāda drumān phullān nandigrāmasamīpajān",
  "GE09ram_06_u:8564": "6.113.026a krośamātre tv ayodhyāyāś cīrakṛṣṇājināmbaram",
  "GE09ram_06_u:8565": "6.113.026c dadarśa bharataṃ dīnaṃ kṛśam āśramavāsinam",
  "GE09ram_06_u:8566": "6.113.027a jaṭilaṃ maladigdhāṅgaṃ bhrātṛvyasanakarśitam",
  "GE09ram_06_u:8567": "6.113.027c phalamūlāśinaṃ dāntaṃ tāpasaṃ dharmacāriṇam",
  "GE09ram_06_u:8568": "6.113.028a samunnatajaṭābhāraṃ valkalājinavāsasaṃ",
  "GE09ram_06_u:8569": "6.113.028c niyataṃ bhāvitātmānaṃ brahmarṣisamatejasaṃ",
  "GE09ram_06_u:8570": "6.113.029a pāduke te puraskṛtya śāsantaṃ vai vasuṃdharām",
  "GE09ram_06_u:8571": "6.113.029c caturvarṇyasya lokasya trātāraṃ sarvato bhayāt",
  "GE09ram_06_u:8572": "6.113.030a upasthitam amātyaiś ca śucibhiś ca purohitaiḥ",
  "GE09ram_06_u:8573": "6.113.030c balamukhyaiś ca yuktaiś ca kāṣāyāmbaradhāribhiḥ",
  "GE09ram_06_u:8574": "6.113.031a na hi te rājaputraṃ taṃ cīrakṛṣṇājināmbaram",
  "GE09ram_06_u:8575": "6.113.031c parimoktuṃ vyavasyanti paurā vai dharmavatsalāḥ",
  "GE09ram_06_u:8576": "6.113.032a taṃ dharmam iva dharmajñaṃ devavantam ivāparam",
  "GE09ram_06_u:8577": "6.113.032c uvāca prāñjalir vākayṃ hanūmān mārutātmajaḥ",
  "GE09ram_06_u:8578": "6.113.033a vasantaṃ daṇḍakāraṇye yaṃ tvaṃ cīrajaṭādharam",
  "GE09ram_06_u:8579": "6.113.033c anuśocasi kākutsthaṃ sa tvā kuśalam abravīt",
  "GE09ram_06_u:8580": "6.113.034a priyam ākhyāmi te deva śokaṃ tyakṣyasi dāruṇam",
  "GE09ram_06_u:8581": "6.113.034c asmin muhūrte bhrātrā tvaṃ rāmeṇa saha saṃgataḥ",
  "GE09ram_06_u:8582": "6.113.035a nihatya rāvaṇaṃ rāmaḥ pratilabhya ca maithilīm",
  "GE09ram_06_u:8583": "6.113.035c upayāti samṛddhārthaḥ saha mitrair mahābalaiḥ",
  "GE09ram_06_u:8584": "6.113.036a lakṣmaṇaś ca mahātejā vaidehī ca yaśasvinī",
  "GE09ram_06_u:8585": "6.113.036c sītā samagrā rāmeṇa mahendreṇa śacī yathā",
  "GE09ram_06_u:8586": "6.113.037a evam ukto hanumatā bharataḥ kaikayīsutaḥ",
  "GE09ram_06_u:8587": "6.113.037c papāta sahasā hṛṣṭo harṣān mohaṃ jagāma ha",
  "GE09ram_06_u:8588": "6.113.038a tato muhūrtād utthāya pratyāśvasya ca rāghavaḥ",
  "GE09ram_06_u:8589": "6.113.038c hanūmantam uvācedaṃ bharataḥ priyavādinam",
  "GE09ram_06_u:8590": "6.113.039a aśokajaiḥ prītimayaiḥ kapim āliṅgya saṃbhramāt",
  "GE09ram_06_u:8591": "6.113.039c siṣeca bharataḥ śrīmān vipulair aśrubindubhiḥ",
  "GE09ram_06_u:8592": "6.113.040a devo vā mānuṣo vā tvam anukrośād ihāgataḥ",
  "GE09ram_06_u:8593": "6.113.040c priyākhyānasya te saumya dadāmi bruvataḥ priyam",
  "GE09ram_06_u:8594": "6.113.041a gavāṃ śatasahasraṃ ca grāmāṇāṃ ca śataṃ param",
  "GE09ram_06_u:8595": "6.113.041c sakuṇḍalāḥ śubhācārā bhāryāḥ kanyāś ca ṣoḍaśa",
  "GE09ram_06_u:8596": "6.113.042a hemavarṇāḥ sunāsorūḥ śaśisaumyānanāḥ striyaḥ",
  "GE09ram_06_u:8597": "6.113.042c sarvābharaṇasaṃpannā saṃpannāḥ kulajātibhiḥ",
  "GE09ram_06_u:8598": "6.113.043a niśamya rāmāgamanaṃ nṛpātmajaḥ; kapipravīrasya tadādbhutopamam",
  "GE09ram_06_u:8599": "6.113.043c praharṣito rāmadidṛkṣayābhavat; punaś ca harṣād idam abravīd vacaḥ",
  "GE09ram_06_u:8600": "6.114.001a bahūni nāma varṣāṇi gatasya sumahad vanam",
  "GE09ram_06_u:8601": "6.114.001c śṛṇomy ahaṃ prītikaraṃ mama nāthasya kīrtanam",
  "GE09ram_06_u:8602": "6.114.002a kalyāṇī bata gātheyaṃ laukikī pratibhāti me",
  "GE09ram_06_u:8603": "6.114.002c eti jīvantam ānando naraṃ varṣaśatād api",
  "GE09ram_06_u:8604": "6.114.003a rāghavasya harīṇāṃ ca katham āsīt samāgamaḥ",
  "GE09ram_06_u:8605": "6.114.003c kasmin deśe kim āśritya tat tvam ākhyāhi pṛcchataḥ",
  "GE09ram_06_u:8606": "6.114.004a sa pṛṣṭo rājaputreṇa bṛsyāṃ samupaveśitaḥ",
  "GE09ram_06_u:8607": "6.114.004c ācacakṣe tataḥ sarvaṃ rāmasya caritaṃ vane",
  "GE09ram_06_u:8608": "6.114.005a yathā pravrajito rāmo mātur datte vare tava",
  "GE09ram_06_u:8609": "6.114.005c yathā ca putraśokena rājā daśaratho mṛtaḥ",
  "GE09ram_06_u:8610": "6.114.006a yathā dūtais tvam ānītas tūrṇaṃ rājagṛhāt prabho",
  "GE09ram_06_u:8611": "6.114.006c tvayāyodhyāṃ praviṣṭena yathā rājyaṃ na cepsitam",
  "GE09ram_06_u:8612": "6.114.007a citrakūṭaṃ giriṃ gatvā rājyenāmitrakarśanaḥ",
  "GE09ram_06_u:8613": "6.114.007c nimantritas tvayā bhrātā dharmam ācaritā satām",
  "GE09ram_06_u:8614": "6.114.008a sthitena rājño vacane yathā rājyaṃ visarjitam",
  "GE09ram_06_u:8615": "6.114.008c āryasya pāduke gṛhya yathāsi punar āgataḥ",
  "GE09ram_06_u:8616": "6.114.009a sarvam etan mahābāho yathāvad viditaṃ tava",
  "GE09ram_06_u:8617": "6.114.009c tvayi pratiprayāte tu yad vṛttaṃ tan nibodha me",
  "GE09ram_06_u:8618": "6.114.010a apayāte tvayi tadā samudbhrāntamṛgadvijam",
  "GE09ram_06_u:8619": "6.114.010c praviveśātha vijanaṃ sumahad daṇḍakāvanam",
  "GE09ram_06_u:8620": "6.114.011a teṣāṃ purastād balavān gacchatāṃ gahane vane",
  "GE09ram_06_u:8621": "6.114.011c vinadan sumahānādaṃ virādhaḥ pratyadṛśyata",
  "GE09ram_06_u:8622": "6.114.012a tam utkṣipya mahānādam ūrdhvabāhum adhomukham",
  "GE09ram_06_u:8623": "6.114.012c nikhāte prakṣipanti sma nadantam iva kuñjaram",
  "GE09ram_06_u:8624": "6.114.013a tat kṛtvā duṣkaraṃ karma bhrātarau rāmalakṣmaṇau",
  "GE09ram_06_u:8625": "6.114.013c sāyāhne śarabhaṅgasya ramyam āśramam īyatuḥ",
  "GE09ram_06_u:8626": "6.114.014a śarabhaṅge divaṃ prāpte rāmaḥ satyaparākramaḥ",
  "GE09ram_06_u:8627": "6.114.014c abhivādya munīn sarvāñ janasthānam upāgamat",
  "GE09ram_06_u:8628": "6.114.015a caturdaśasahasrāṇi rakṣasāṃ bhīmakarmaṇām",
  "GE09ram_06_u:8629": "6.114.015c hatāni vasatā tatra rāghaveṇa mahātmanā",
  "GE09ram_06_u:8630": "6.114.016a tataḥ paścāc chūrpaṇakhā rāmapārśvam upāgatā",
  "GE09ram_06_u:8631": "6.114.016c tato rāmeṇa saṃdiṣṭo lakṣmaṇaḥ sahasotthitaḥ",
  "GE09ram_06_u:8632": "6.114.017a pragṛhya khaḍgaṃ ciccheda karṇanāse mahābalaḥ",
  "GE09ram_06_u:8633": "6.114.017c tatas tenārditā bālā rāvaṇaṃ samupāgatā",
  "GE09ram_06_u:8634": "6.114.018a rāvaṇānucaro ghoro mārīco nāma rākṣasaḥ",
  "GE09ram_06_u:8635": "6.114.018c lobhayām āsa vaidehīṃ bhūtvā ratnamayo mṛgaḥ",
  "GE09ram_06_u:8636": "6.114.019a sā rāmam abravīd dṛṣṭvā vaidehī gṛhyatām iti",
  "GE09ram_06_u:8637": "6.114.019c aho manoharaḥ kānta āśrame no bhaviṣyati",
  "GE09ram_06_u:8638": "6.114.020a tato rāmo dhanuṣpāṇir dhāvantam anudhāvati",
  "GE09ram_06_u:8639": "6.114.020c sa taṃ jaghāna dhāvantaṃ śareṇānataparvaṇā",
  "GE09ram_06_u:8640": "6.114.021a atha saumyā daśagrīvo mṛgaṃ yāte tu rāghave",
  "GE09ram_06_u:8641": "6.114.021c lakṣmaṇe cāpi niṣkrānte praviveśāśramaṃ tadā",
  "GE09ram_06_u:8642": "6.114.021e jagrāha tarasā sītāṃ grahaḥ khe rohiṇīm iva",
  "GE09ram_06_u:8643": "6.114.022a trātukāmaṃ tato yuddhe hatvā gṛdhraṃ jaṭāyuṣam",
  "GE09ram_06_u:8644": "6.114.022c pragṛhya sītāṃ sahasā jagāmāśu sa rāvaṇaḥ",
  "GE09ram_06_u:8645": "6.114.023a tatas tv adbhutasaṃkāśāḥ sthitāḥ parvatamūrdhani",
  "GE09ram_06_u:8646": "6.114.023c sītāṃ gṛhītvā gacchantaṃ vānarāḥ parvatopamāḥ",
  "GE09ram_06_u:8647": "6.114.023e dadṛśur vismitās tatra rāvaṇaṃ rākṣasādhipam",
  "GE09ram_06_u:8648": "6.114.024a praviverśa tadā laṅkāṃ rāvaṇo lokarāvaṇaḥ",
  "GE09ram_06_u:8649": "6.114.025a tāṃ suvarṇaparikrānte śubhe mahati veśmani",
  "GE09ram_06_u:8650": "6.114.025c praveśya maithilīṃ vākyaiḥ sāntvayām āsa rāvaṇaḥ",
  "GE09ram_06_u:8651": "6.114.026a nivartamānaḥ kākutstho dṛṣṭvā gṛdhraṃ pravivyathe",
  "GE09ram_06_u:8652": "6.114.027a gṛdhraṃ hataṃ tadā dagdhvā rāmaḥ priyasakhaṃ pituḥ",
  "GE09ram_06_u:8653": "6.114.027c godāvarīm anucaran vanoddeśāṃś ca puṣpitān",
  "GE09ram_06_u:8654": "6.114.027e āsedatur mahāraṇye kabandhaṃ nāma rākṣasaṃ",
  "GE09ram_06_u:8655": "6.114.028a tataḥ kabandhavacanād rāmaḥ satyaparākramaḥ",
  "GE09ram_06_u:8656": "6.114.028c ṛśyamūkaṃ giriṃ gatvā sugrīveṇa samāgataḥ",
  "GE09ram_06_u:8657": "6.114.029a tayoḥ samāgamaḥ pūrvaṃ prītyā hārdo vyajāyata",
  "GE09ram_06_u:8658": "6.114.029c itaretara saṃvādāt pragāḍhaḥ praṇayas tayoḥ",
  "GE09ram_06_u:8659": "6.114.030a rāmaḥ svabāhuvīryeṇa svarājyaṃ pratyapādayat",
  "GE09ram_06_u:8660": "6.114.030c vālinaṃ samare hatvā mahākāyaṃ mahābalam",
  "GE09ram_06_u:8661": "6.114.031a sugrīvaḥ sthāpito rājye sahitaḥ sarvavānaraiḥ",
  "GE09ram_06_u:8662": "6.114.031c rāmāya pratijānīte rājaputryās tu mārgaṇam",
  "GE09ram_06_u:8663": "6.114.032a ādiṣṭā vānarendreṇa sugrīveṇa mahātmanā",
  "GE09ram_06_u:8664": "6.114.032c daśakoṭyaḥ plavaṃgānāṃ sarvāḥ prasthāpitā diśaḥ",
  "GE09ram_06_u:8665": "6.114.033a teṣāṃ no vipranaṣṭānāṃ vindhye parvatasattame",
  "GE09ram_06_u:8666": "6.114.033c bhṛśaṃ śokābhitaptānāṃ mahān kālo 'tyavartata",
  "GE09ram_06_u:8667": "6.114.034a bhrātā tu gṛdhrarājasya saṃpātir nāma vīryavān",
  "GE09ram_06_u:8668": "6.114.034c samākhyāti sma vasatiṃ sītāyā rāvaṇālaye",
  "GE09ram_06_u:8669": "6.114.035a so 'haṃ duḥkhaparītānāṃ duḥkhaṃ tajjñātināṃ nudan",
  "GE09ram_06_u:8670": "6.114.035c ātmavīryaṃ samāsthāya yojanānāṃ śataṃ plutaḥ",
  "GE09ram_06_u:8671": "6.114.036a tatrāham ekām adrākṣam aśokavanikāṃ gatām",
  "GE09ram_06_u:8672": "6.114.036c kauśeyavastrāṃ malināṃ nirānandāṃ dṛḍhavratām",
  "GE09ram_06_u:8673": "6.114.037a tayā sametya vidhivat pṛṣṭvā sarvam aninditām",
  "GE09ram_06_u:8674": "6.114.037c abhijñānaṃ maṇiṃ labdhvā caritārtho 'ham āgataḥ",
  "GE09ram_06_u:8675": "6.114.038a mayā ca punar āgamya rāmasyākliṣṭakarmaṇaḥ",
  "GE09ram_06_u:8676": "6.114.038c abhijñānaṃ mayā dattam arciṣmān sa mahāmaṇiḥ",
  "GE09ram_06_u:8677": "6.114.039a śrutvā tāṃ maithilīṃ hṛṣṭas tv āśaśaṃse sa jīvitam",
  "GE09ram_06_u:8678": "6.114.039c jīvitāntam anuprāptaḥ pītvāmṛtam ivāturaḥ",
  "GE09ram_06_u:8679": "6.114.040a udyojayiṣyann udyogaṃ dadhre laṅkāvadhe manaḥ",
  "GE09ram_06_u:8680": "6.114.040c jighāṃsur iva lokāṃs te sarvāṃl lokān vibhāvasuḥ",
  "GE09ram_06_u:8681": "6.114.041a tataḥ samudram āsādya nalaṃ setum akārayat",
  "GE09ram_06_u:8682": "6.114.041c atarat kapivīrāṇāṃ vāhinī tena setunā",
  "GE09ram_06_u:8683": "6.114.042a prahastam avadhīn nīlaḥ kumbhakarṇaṃ tu rāghavaḥ",
  "GE09ram_06_u:8684": "6.114.042c lakṣmaṇo rāvaṇasutaṃ svayaṃ rāmas tu rāvaṇam",
  "GE09ram_06_u:8685": "6.114.043a sa śakreṇa samāgamya yamena varuṇena ca",
  "GE09ram_06_u:8686": "6.114.043c surarṣibhiś ca kākutstho varāṃl lebhe paraṃtapaḥ",
  "GE09ram_06_u:8687": "6.114.044a sa tu dattavaraḥ prītyā vānaraiś ca samāgataḥ",
  "GE09ram_06_u:8688": "6.114.044c puṣpakeṇa vimānena kiṣkindhām abhyupāgamat",
  "GE09ram_06_u:8689": "6.114.045a taṃ gaṅgāṃ punar āsādya vasantaṃ munisaṃnidhau",
  "GE09ram_06_u:8690": "6.114.045c avighnaṃ puṣyayogena śvo rāmaṃ draṣṭum arhasi",
  "GE09ram_06_u:8691": "6.114.046a tataḥ sa satyaṃ hanumadvaco mahan; niśamya hṛṣṭo bharataḥ kṛtāñjaliḥ",
  "GE09ram_06_u:8692": "6.114.046c uvāca vāṇīṃ manasaḥ praharṣiṇī; cirasya pūrṇaḥ khalu me manorathaḥ",
  "GE09ram_06_u:8693": "6.115.001a śrutvā tu param ānandaṃ bharataḥ satyavikramaḥ",
  "GE09ram_06_u:8694": "6.115.001c hṛṣṭam ājñāpayām āsa śatrughnaṃ paravīrahā",
  "GE09ram_06_u:8695": "6.115.002a daivatāni ca sarvāṇi caityāni nagarasya ca",
  "GE09ram_06_u:8696": "6.115.002c sugandhamālyair vāditrair arcantu śucayo narāḥ",
  "GE09ram_06_u:8697": "6.115.003a rājadārās tathāmātyāḥ sainyāḥ senāgaṇāṅganāḥ",
  "GE09ram_06_u:8698": "6.115.003c abhiniryāntu rāmasya draṣṭuṃ śaśinibhaṃ mukham",
  "GE09ram_06_u:8699": "6.115.004a bharatasya vacaḥ śrutvā śatrughnaḥ paravīrahā",
  "GE09ram_06_u:8700": "6.115.004c viṣṭīr anekasāhasrīś codayām āsa vīryavān",
  "GE09ram_06_u:8701": "6.115.005a samīkuruta nimnāni viṣamāṇi samāni ca",
  "GE09ram_06_u:8702": "6.115.005c sthānāni ca nirasyantāṃ nandigrāmād itaḥ param",
  "GE09ram_06_u:8703": "6.115.006a siñcantu pṛthivīṃ kṛtsnāṃ himaśītena vāriṇā",
  "GE09ram_06_u:8704": "6.115.006c tato 'bhyavakiraṃs tv anye lājaiḥ puṣpaiś ca sarvataḥ",
  "GE09ram_06_u:8705": "6.115.007a samucchritapatākās tu rathyāḥ puravarottame",
  "GE09ram_06_u:8706": "6.115.007c śobhayantu ca veśmāni sūryasyodayanaṃ prati",
  "GE09ram_06_u:8707": "6.115.008a sragdāmamuktapuṣpaiś ca sugandhaiḥ pañcavarṇakaiḥ",
  "GE09ram_06_u:8708": "6.115.008c rājamārgam asaṃbādhaṃ kirantu śataśo narāḥ",
  "GE09ram_06_u:8709": "6.115.009a mattair nāgasahasraiś ca śātakumbhavibhūṣitaḥ",
  "GE09ram_06_u:8710": "6.115.009c apare hemakakṣyābhiḥ sagajābhiḥ kareṇubhiḥ",
  "GE09ram_06_u:8711": "6.115.009e niryayus tvarayā yuktā rathaiś ca sumahārathāḥ",
  "GE09ram_06_u:8712": "6.115.010a tato yānāny upārūḍhāḥ sarvā daśarathastriyaḥ",
  "GE09ram_06_u:8713": "6.115.010c kausalyāṃ pramukhe kṛtvā sumitrāṃ cāpi niryayuḥ",
  "GE09ram_06_u:8714": "6.115.011a aśvānāṃ khuraśabdena rathanemisvanena ca",
  "GE09ram_06_u:8715": "6.115.011c śaṅkhadundubhinādena saṃcacāleva medinī",
  "GE09ram_06_u:8716": "6.115.012a kṛtsnaṃ ca nagaraṃ tat tu nandigrāmam upāgamat",
  "GE09ram_06_u:8717": "6.115.012c dvijātimukhyair dharmātmā śreṇīmukhyaiḥ sanaigamaiḥ",
  "GE09ram_06_u:8718": "6.115.013a mālyamodaka hastaiś ca mantribhir bharato vṛtaḥ",
  "GE09ram_06_u:8719": "6.115.013c śaṅkhabherīninādaiś ca bandibhiś cābhivanditaḥ",
  "GE09ram_06_u:8720": "6.115.014a āryapādau gṛhītvā tu śirasā dharmakovidaḥ",
  "GE09ram_06_u:8721": "6.115.014c pāṇḍuraṃ chatram ādāya śuklamālyopaśobhitam",
  "GE09ram_06_u:8722": "6.115.015a śukle ca vālavyajane rājārhe hemabhūṣite",
  "GE09ram_06_u:8723": "6.115.015c upavāsakṛśo dīnaś cīrakṛṣṇājināmbaraḥ",
  "GE09ram_06_u:8724": "6.115.016a bhrātur āgamanaṃ śrutvā tat pūrvaṃ harṣam āgataḥ",
  "GE09ram_06_u:8725": "6.115.016c pratyudyayau tadā rāmaṃ mahātmā sacivaiḥ saha",
  "GE09ram_06_u:8726": "6.115.017a samīkṣya bharato vākyam uvāca pavanātmajam",
  "GE09ram_06_u:8727": "6.115.017c kaccin na khalu kāpeyī sevyate calacittatā",
  "GE09ram_06_u:8728": "6.115.017e na hi paśyāmi kākutsthaṃ rāmam āryaṃ paraṃtapam",
  "GE09ram_06_u:8729": "6.115.018a athaivam ukte vacane hanūmān idam abravīt",
  "GE09ram_06_u:8730": "6.115.018c arthaṃ vijñāpayann eva bharataṃ satyavikramam",
  "GE09ram_06_u:8731": "6.115.019a sadā phalān kusumitān vṛkṣān prāpya madhusravān",
  "GE09ram_06_u:8732": "6.115.019c bharadvājaprasādena mattabhramaranāditān",
  "GE09ram_06_u:8733": "6.115.020a tasya caiṣa varo datto vāsavena paraṃtapa",
  "GE09ram_06_u:8734": "6.115.020c sasainyasya tadātithyaṃ kṛtaṃ sarvaguṇānvitam",
  "GE09ram_06_u:8735": "6.115.021a nisvanaḥ śrūyate bhīmaḥ prahṛṣṭānāṃ vanaukasām",
  "GE09ram_06_u:8736": "6.115.021c manye vānarasenā sā nadīṃ tarati gomatīm",
  "GE09ram_06_u:8737": "6.115.022a rajovarṣaṃ samudbhūtaṃ paśya vālukinīṃ prati",
  "GE09ram_06_u:8738": "6.115.022c manye sālavanaṃ ramyaṃ lolayanti plavaṃgamāḥ",
  "GE09ram_06_u:8739": "6.115.023a tad etad dṛśyate dūrād vimalaṃ candrasaṃnibham",
  "GE09ram_06_u:8740": "6.115.023c vimānaṃ puṣpakaṃ divyaṃ manasā brahmanirmitam",
  "GE09ram_06_u:8741": "6.115.024a rāvaṇaṃ bāndhavaiḥ sārdhaṃ hatvā labdhaṃ mahātmanā",
  "GE09ram_06_u:8742": "6.115.024c dhanadasya prasādena divyam etan manojavam",
  "GE09ram_06_u:8743": "6.115.025a etasmin bhrātarau vīrau vaidehyā saha rāghavau",
  "GE09ram_06_u:8744": "6.115.025c sugrīvaś ca mahātejā rākṣasendro vibhīṣaṇaḥ",
  "GE09ram_06_u:8745": "6.115.026a tato harṣasamudbhūto nisvano divam aspṛśat",
  "GE09ram_06_u:8746": "6.115.026c strībālayuvavṛddhānāṃ rāmo 'yam iti kīrtitaḥ",
  "GE09ram_06_u:8747": "6.115.027a rathakuñjaravājibhyas te 'vatīrya mahīṃ gatāḥ",
  "GE09ram_06_u:8748": "6.115.027c dadṛśus taṃ vimānasthaṃ narāḥ somam ivāmbare",
  "GE09ram_06_u:8749": "6.115.028a prāñjalir bharato bhūtvā prahṛṣṭo rāghavonmukhaḥ",
  "GE09ram_06_u:8750": "6.115.028c svāgatena yathārthena tato rāmam apūjayat",
  "GE09ram_06_u:8751": "6.115.029a manasā brahmaṇā sṛṣṭe vimāne lakṣmaṇāgrajaḥ",
  "GE09ram_06_u:8752": "6.115.029c rarāja pṛthudīrghākṣo vajrapāṇir ivāparaḥ",
  "GE09ram_06_u:8753": "6.115.030a tato vimānāgragataṃ bharato bhrātaraṃ tadā",
  "GE09ram_06_u:8754": "6.115.030c vavande praṇato rāmaṃ merustham iva bhāskaram",
  "GE09ram_06_u:8755": "6.115.031a āropito vimānaṃ tad bharataḥ satyavikramaḥ",
  "GE09ram_06_u:8756": "6.115.031c rāmam āsādya muditaḥ punar evābhyavādayat",
  "GE09ram_06_u:8757": "6.115.032a taṃ samutthāpya kākutsthaś cirasyākṣipathaṃ gatam",
  "GE09ram_06_u:8758": "6.115.032c aṅke bharatam āropya muditaḥ pariṣaṣvaje",
  "GE09ram_06_u:8759": "6.115.033a tato lakṣmaṇam āsādya vaidehīṃ ca paraṃtapaḥ",
  "GE09ram_06_u:8760": "6.115.033c abhyavādayata prīto bharato nāma cābravīt",
  "GE09ram_06_u:8761": "6.115.034a sugrīvaṃ kaikayī putro jāmbavantaṃ tathāṅgadam",
  "GE09ram_06_u:8762": "6.115.034c maindaṃ ca dvividaṃ nīlam ṛṣabhaṃ caiva sasvaje",
  "GE09ram_06_u:8763": "6.115.035a te kṛtvā mānuṣaṃ rūpaṃ vānarāḥ kāmarūpiṇaḥ",
  "GE09ram_06_u:8764": "6.115.035c kuśalaṃ paryapṛṣhanta prahṛṣṭā bharataṃ tadā",
  "GE09ram_06_u:8765": "6.115.036a vibhīṣaṇaṃ ca bharataḥ sāntvayan vākyam abravīt",
  "GE09ram_06_u:8766": "6.115.036c diṣṭyā tvayā sahāyena kṛtaṃ karma suduṣkaram",
  "GE09ram_06_u:8767": "6.115.037a śatrughnaś ca tadā rāmam abhivādya salakṣmaṇam",
  "GE09ram_06_u:8768": "6.115.037c sītāyāś caraṇau paścād vavande vinayānvitaḥ",
  "GE09ram_06_u:8769": "6.115.038a rāmo mātaram āsādya viṣaṇṇaṃ śokakarśitām",
  "GE09ram_06_u:8770": "6.115.038c jagrāha praṇataḥ pādau mano mātuḥ prasādayan",
  "GE09ram_06_u:8771": "6.115.039a abhivādya sumitrāṃ ca kaikeyīṃ ca yaśasvinīm",
  "GE09ram_06_u:8772": "6.115.039c sa mātṝś ca tadā sarvāḥ purohitam upāgamat",
  "GE09ram_06_u:8773": "6.115.040a svāgataṃ te mahābāho kausalyānandavardhana",
  "GE09ram_06_u:8774": "6.115.040c iti prāñjalayaḥ sarve nāgarā rāmam abruvan",
  "GE09ram_06_u:8775": "6.115.041a tany añjalisahasrāṇi pragṛhītāni nāgaraiḥ",
  "GE09ram_06_u:8776": "6.115.041c ākośānīva padmāni dadarśa bharatāgrajaḥ",
  "GE09ram_06_u:8777": "6.115.042a pāduke te tu rāmasya gṛhītvā bharataḥ svayam",
  "GE09ram_06_u:8778": "6.115.042c caraṇābhyāṃ narendrasya yojayām āsa dharmavit",
  "GE09ram_06_u:8779": "6.115.043a abravīc ca tadā rāmaṃ bharataḥ sa kṛtāñjaliḥ",
  "GE09ram_06_u:8780": "6.115.043c etat te rakṣitaṃ rājan rājyaṃ niryātitaṃ mayā",
  "GE09ram_06_u:8781": "6.115.044a adya janma kṛtārthaṃ me saṃvṛttaś ca manorathaḥ",
  "GE09ram_06_u:8782": "6.115.044c yas tvāṃ paśyāmi rājānam ayodhyāṃ punar āgatam",
  "GE09ram_06_u:8783": "6.115.045a avekṣatāṃ bhavān kośaṃ koṣṭhāgāraṃ puraṃ balam",
  "GE09ram_06_u:8784": "6.115.045c bhavatas tejasā sarvaṃ kṛtaṃ daśaguṇaṃ mayā",
  "GE09ram_06_u:8785": "6.115.046a tathā bruvāṇaṃ bharataṃ dṛṣṭvā taṃ bhrātṛvatsalam",
  "GE09ram_06_u:8786": "6.115.046c mumucur vānarā bāṣpaṃ rākṣasaś ca vibhīṣaṇaḥ",
  "GE09ram_06_u:8787": "6.115.047a tataḥ praharṣād bharatam aṅkam āropya rāghavaḥ",
  "GE09ram_06_u:8788": "6.115.047c yayau tena vimānena sasainyo bharatāśramam",
  "GE09ram_06_u:8789": "6.115.048a bharatāśramam āsādya sasainyo rāghavas tadā",
  "GE09ram_06_u:8790": "6.115.048c avatīrya vimānāgrād avatasthe mahītale",
  "GE09ram_06_u:8791": "6.115.049a abravīc ca tadā rāmas tadvimānam anuttamam",
  "GE09ram_06_u:8792": "6.115.049c vaha vaiśravaṇaṃ devam anujānāmi gamyatām",
  "GE09ram_06_u:8793": "6.115.050a tato rāmābhyanujñātaṃ tadvimānam anuttamam",
  "GE09ram_06_u:8794": "6.115.050c uttarāṃ diśam uddiśya jagāma dhanadālayam",
  "GE09ram_06_u:8795": "6.115.051a purohitasyātmasamasya rāghavo; bṛhaspateḥ śakra ivāmarādhīaph",
  "GE09ram_06_u:8796": "6.115.051c nipīḍya pādau pṛthag āsane śubhe; sahaiva tenopaviveśa vīryavān",
  "GE09ram_06_u:8797": "6.116.001a śirasy añjalim ādāya kaikeyīnandivardhanaḥ",
  "GE09ram_06_u:8798": "6.116.001c babhāṣe bharato jyeṣṭhaṃ rāmaṃ satyaparākramam",
  "GE09ram_06_u:8799": "6.116.002a pūjitā māmikā mātā dattaṃ rājyam idaṃ mama",
  "GE09ram_06_u:8800": "6.116.002c tad dadāmi punas tubhyaṃ yathā tvam adadā mama",
  "GE09ram_06_u:8801": "6.116.003a dhuram ekākinā nyastām ṛṣabheṇa balīyasā",
  "GE09ram_06_u:8802": "6.116.003c kiśoravad guruṃ bhāraṃ na voḍhum aham utsahe",
  "GE09ram_06_u:8803": "6.116.004a vārivegena mahatā bhinnaḥ setur iva kṣaran",
  "GE09ram_06_u:8804": "6.116.004c durbandhanam idaṃ manye rājyacchidram asaṃvṛtam",
  "GE09ram_06_u:8805": "6.116.005a gatiṃ khara ivāśvasya haṃsasyeva ca vāyasaḥ",
  "GE09ram_06_u:8806": "6.116.005c nānvetum utsahe deva tava mārgam ariṃdama",
  "GE09ram_06_u:8807": "6.116.006a yathā ca ropito vṛkṣo jātaś cāntarniveśane",
  "GE09ram_06_u:8808": "6.116.006c mahāṃś ca sudurāroho mahāskandhaḥ praśākhavān",
  "GE09ram_06_u:8809": "6.116.007a śīryeta puṣpito bhūtvā na phalāni pradarśayet",
  "GE09ram_06_u:8810": "6.116.007c tasya nānubhaved arthaṃ yasya hetoḥ sa ropyate",
  "GE09ram_06_u:8811": "6.116.008a eṣopamā mahābāho tvam arthaṃ vettum arhasi",
  "GE09ram_06_u:8812": "6.116.008c yady asmān manujendra tvaṃ bhaktān bhṛtyān na śādhi hi",
  "GE09ram_06_u:8813": "6.116.009a jagad adyābhiṣiktaṃ tvām anupaśyatu sarvataḥ",
  "GE09ram_06_u:8814": "6.116.009c pratapantam ivādityaṃ madhyāhne dīptatejasaṃ",
  "GE09ram_06_u:8815": "6.116.010a tūryasaṃghātanirghoṣaiḥ kāñcīnūpuranisvanaiḥ",
  "GE09ram_06_u:8816": "6.116.010c madhurair gītaśabdaiś ca pratibudhyasva śeṣva ca",
  "GE09ram_06_u:8817": "6.116.011a yāvad āvartate cakraṃ yāvatī ca vasuṃdharā",
  "GE09ram_06_u:8818": "6.116.011c tāvat tvam iha sarvasya svāmitvam abhivartaya",
  "GE09ram_06_u:8819": "6.116.012a bharatasya vacaḥ śrutvā rāmaḥ parapuraṃjayaḥ",
  "GE09ram_06_u:8820": "6.116.012c tatheti pratijagrāha niṣasādāsane śubhe",
  "GE09ram_06_u:8821": "6.116.013a tataḥ śatrughnavacanān nipuṇāḥ śmaśruvardhakāḥ",
  "GE09ram_06_u:8822": "6.116.013c sukhahastāḥ suśīghrāś ca rāghavaṃ paryupāsata",
  "GE09ram_06_u:8823": "6.116.014a pūrvaṃ tu bharate snāte lakṣmaṇe ca mahābale",
  "GE09ram_06_u:8824": "6.116.014c sugrīve vānarendre ca rākṣasendre vibhīṣaṇe",
  "GE09ram_06_u:8825": "6.116.015a viśodhitajaṭaḥ snātaś citramālyānulepanaḥ",
  "GE09ram_06_u:8826": "6.116.015c mahārhavasanopetas tasthau tatra śriyā jvalan",
  "GE09ram_06_u:8827": "6.116.016a pratikarma ca rāmasya kārayām āsa vīryavān",
  "GE09ram_06_u:8828": "6.116.016c lakṣmaṇasya ca lakṣmīvān ikṣvākukulavardhanaḥ",
  "GE09ram_06_u:8829": "6.116.017a pratikarma ca sītāyāḥ sarvā daśarathastriyaḥ",
  "GE09ram_06_u:8830": "6.116.017c ātmanaiva tadā cakrur manasvinyo manoharam",
  "GE09ram_06_u:8831": "6.116.018a tato rāghavapatnīnāṃ sarvāsām eva śobhanam",
  "GE09ram_06_u:8832": "6.116.018c cakāra yatnāt kausalyā prahṛṣṭā putravatsalā",
  "GE09ram_06_u:8833": "6.116.019a tataḥ śatrughnavacanāt sumantro nāma sārathiḥ",
  "GE09ram_06_u:8834": "6.116.019c yojayitvābhicakrāma rathaṃ sarvāṅgaśobhanam",
  "GE09ram_06_u:8835": "6.116.020a arkamaṇḍalasaṃkāśaṃ divyaṃ dṛṣṭvā rathaṃ sthitam",
  "GE09ram_06_u:8836": "6.116.020c āruroha mahābāhū rāmaḥ satyaparākramaḥ",
  "GE09ram_06_u:8837": "6.116.021a ayodhyāyāṃ tu sacivā rājño daśarathasya ye",
  "GE09ram_06_u:8838": "6.116.021c purohitaṃ puraskṛtya mantrayām āsur arthavat",
  "GE09ram_06_u:8839": "6.116.022a mantrayan rāmavṛddhyarthaṃ vṛttyarthaṃ nagarasya ca",
  "GE09ram_06_u:8840": "6.116.022c sarvam evābhiṣekārthaṃ jayārhasya mahātmanaḥ",
  "GE09ram_06_u:8841": "6.116.022e kartum arhatha rāmasya yad yan maṅgalapūrvakam",
  "GE09ram_06_u:8842": "6.116.023a iti te mantriṇaḥ sarve saṃdiśya tu purohitam",
  "GE09ram_06_u:8843": "6.116.023c nagarān niryayus tūrṇaṃ rāmadarśanabuddhayaḥ",
  "GE09ram_06_u:8844": "6.116.024a hariyuktaṃ sahasrākṣo ratham indra ivānaghaḥ",
  "GE09ram_06_u:8845": "6.116.024c prayayau ratham āsthāya rāmo nagaram uttamam",
  "GE09ram_06_u:8846": "6.116.025a jagrāha bharato raśmīñ śatrughnaś chatram ādade",
  "GE09ram_06_u:8847": "6.116.025c lakṣmaṇo vyajanaṃ tasya mūrdhni saṃparyavījayat",
  "GE09ram_06_u:8848": "6.116.026a śvetaṃ ca vālavyajanaṃ sugrīvo vānareśvaraḥ",
  "GE09ram_06_u:8849": "6.116.026c aparaṃ candrasaṃkāśaṃ rākṣasendro vibhīṣaṇaḥ",
  "GE09ram_06_u:8850": "6.116.027a ṛṣisaṃghair tadākāśe devaiś ca samarudgaṇaiḥ",
  "GE09ram_06_u:8851": "6.116.027c stūyamānasya rāmasya śuśruve madhuradhvaniḥ",
  "GE09ram_06_u:8852": "6.116.028a tataḥ śatruṃjayaṃ nāma kuñjaraṃ parvatopamam",
  "GE09ram_06_u:8853": "6.116.028c āruroha mahātejāḥ sugrīvo vānareśvaraḥ",
  "GE09ram_06_u:8854": "6.116.029a navanāgasahasrāṇi yayur āsthāya vānarāḥ",
  "GE09ram_06_u:8855": "6.116.029c mānuṣaṃ vigrahaṃ kṛtvā sarvābharaṇabhūṣitāḥ",
  "GE09ram_06_u:8856": "6.116.030a śaṅkhaśabdapraṇādaiś ca dundubhīnāṃ ca nisvanaiḥ",
  "GE09ram_06_u:8857": "6.116.030c prayayū puruṣavyāghras tāṃ purīṃ harmyamālinīm",
  "GE09ram_06_u:8858": "6.116.031a dadṛśus te samāyāntaṃ rāghavaṃ sapuraḥsaram",
  "GE09ram_06_u:8859": "6.116.031c virājamānaṃ vapuṣā rathenātirathaṃ tadā",
  "GE09ram_06_u:8860": "6.116.032a te vardhayitvā kākutsthaṃ rāmeṇa pratinanditāḥ",
  "GE09ram_06_u:8861": "6.116.032c anujagmur mahātmānaṃ bhrātṛbhiḥ parivāritam",
  "GE09ram_06_u:8862": "6.116.033a amātyair brāhmaṇaiś caiva tathā prakṛtibhir vṛtaḥ",
  "GE09ram_06_u:8863": "6.116.033c śriyā viruruce rāmo nakṣatrair iva candramāḥ",
  "GE09ram_06_u:8864": "6.116.034a sa purogāmibhis tūryais tālasvastikapāṇibhiḥ",
  "GE09ram_06_u:8865": "6.116.034c pravyāharadbhir muditair maṅgalāni yayau vṛtaḥ",
  "GE09ram_06_u:8866": "6.116.035a akṣataṃ jātarūpaṃ ca gāvaḥ kanyās tathā dvijāḥ",
  "GE09ram_06_u:8867": "6.116.035c narā modakahastāś ca rāmasya purato yayuḥ",
  "GE09ram_06_u:8868": "6.116.036a sakhyaṃ ca rāmaḥ sugrīve prabhāvaṃ cānilātmaje",
  "GE09ram_06_u:8869": "6.116.036c vānarāṇāṃ ca tat karma vyācacakṣe 'tha mantriṇām",
  "GE09ram_06_u:8870": "6.116.036e śrutvā ca vismayaṃ jagmur ayodhyāpuravāsinaḥ",
  "GE09ram_06_u:8871": "6.116.037a dyutimān etad ākhyāya rāmo vānarasaṃvṛtaḥ",
  "GE09ram_06_u:8872": "6.116.037c hṛṣṭapuṣṭajanākīrṇām ayodhyāṃ praviveśa ha",
  "GE09ram_06_u:8873": "6.116.038a tato hy abhyucchrayan paurāḥ patākās te gṛhe gṛhe",
  "GE09ram_06_u:8874": "6.116.038c aikṣvākādhyuṣitaṃ ramyam āsasāda pitur gṛham",
  "GE09ram_06_u:8875": "6.116.039a pitur bhavanam āsādya praviśya ca mahātmanaḥ",
  "GE09ram_06_u:8876": "6.116.039c kausalyāṃ ca sumitrāṃ ca kaikeyīṃ cābhyavādayat",
  "GE09ram_06_u:8877": "6.116.040a athābravīd rājaputro bharataṃ dharmiṇāṃ varam",
  "GE09ram_06_u:8878": "6.116.040c athopahitayā vācā madhuraṃ raghunandanaḥ",
  "GE09ram_06_u:8879": "6.116.041a yac ca madbhavanaṃ śreṣṭhaṃ sāśokavanikaṃ mahat",
  "GE09ram_06_u:8880": "6.116.041c muktāvaidūryasaṃkīrṇaṃ sugrīvasya nivedaya",
  "GE09ram_06_u:8881": "6.116.042a tasya tadvacanaṃ śrutvā bharataḥ satyavikramaḥ",
  "GE09ram_06_u:8882": "6.116.042c pāṇau gṛhītvā sugrīvaṃ praviveśa tam ālayam",
  "GE09ram_06_u:8883": "6.116.043a tatas tailapradīpāṃś ca paryaṅkāstaraṇāni ca",
  "GE09ram_06_u:8884": "6.116.043c gṛhītvā viviśuḥ kṣipraṃ śatrughnena pracoditāḥ",
  "GE09ram_06_u:8885": "6.116.044a uvāca ca mahātejāḥ sugrīvaṃ rāghavānujaḥ",
  "GE09ram_06_u:8886": "6.116.044c abhiṣekāya rāmasya dūtān ājñāpaya prabho",
  "GE09ram_06_u:8887": "6.116.045a sauvarṇān vānarendrāṇāṃ caturṇāṃ caturo ghaṭān",
  "GE09ram_06_u:8888": "6.116.045c dadau kṣipraṃ sa sugrīvaḥ sarvaratnavibhūṣitān",
  "GE09ram_06_u:8889": "6.116.046a yathā pratyūṣasamaye caturṇāṃ sāgarāmbhasām",
  "GE09ram_06_u:8890": "6.116.046c pūrṇair ghaṭaiḥ pratīkṣadhvaṃ tathā kuruta vānarāḥ",
  "GE09ram_06_u:8891": "6.116.047a evam uktā mahātmāno vānarā vāraṇopamāḥ",
  "GE09ram_06_u:8892": "6.116.047c utpetur gaganaṃ śīghraṃ garuḍā iva śīghragāḥ",
  "GE09ram_06_u:8893": "6.116.048a jāmbavāṃś ca hanūmāṃś ca vegadarśī ca vānaraḥ",
  "GE09ram_06_u:8894": "6.116.048c ṛṣabhaś caiva kalaśāñ jalapūrṇān athānayan",
  "GE09ram_06_u:8895": "6.116.048e nadīśatānāṃ pañcānāṃ jale kumbhair upāharan",
  "GE09ram_06_u:8896": "6.116.049a pūrvāt samudrāt kalaśaṃ jalapūrṇam athānayat",
  "GE09ram_06_u:8897": "6.116.049c suṣeṇaḥ sattvasaṃpannaḥ sarvaratnavibhūṣitam",
  "GE09ram_06_u:8898": "6.116.050a ṛṣabho dakṣiṇāt tūrṇaṃ samudrāj jalam āharat",
  "GE09ram_06_u:8899": "6.116.051a raktacandanakarpūraiḥ saṃvṛtaṃ kāñcanaṃ ghaṭam",
  "GE09ram_06_u:8900": "6.116.051c gavayaḥ paścimāt toyam ājahāra mahārṇavāt",
  "GE09ram_06_u:8901": "6.116.052a ratnakumbhena mahatā śītaṃ mārutavikramaḥ",
  "GE09ram_06_u:8902": "6.116.052c uttarāc ca jalaṃ śīghraṃ garuḍānilavikramaḥ",
  "GE09ram_06_u:8903": "6.116.053a abhiṣekāya rāmasya śatrughnaḥ sacivaiḥ saha",
  "GE09ram_06_u:8904": "6.116.053c purohitāya śreṣṭhāya suhṛdbhyaś ca nyavedayat",
  "GE09ram_06_u:8905": "6.116.054a tataḥ sa prayato vṛddho vasiṣṭho brāhmaṇaiḥ saha",
  "GE09ram_06_u:8906": "6.116.054c rāmaṃ ratnamayo pīṭhe sahasītaṃ nyaveśayat",
  "GE09ram_06_u:8907": "6.116.055a vasiṣṭho vāmadevaś ca jābālir atha kāśyapaḥ",
  "GE09ram_06_u:8908": "6.116.055c kātyāyanaḥ suyajñaś ca gautamo vijayas tathā",
  "GE09ram_06_u:8909": "6.116.056a abhyaṣiñcan naravyāghraṃ prasannena sugandhinā",
  "GE09ram_06_u:8910": "6.116.056c salilena sahasrākṣaṃ vasavo vāsavaṃ yathā",
  "GE09ram_06_u:8911": "6.116.057a ṛtvigbhir brāhmaṇaiḥ pūrvaṃ kanyābhir mantribhis tathā",
  "GE09ram_06_u:8912": "6.116.057c yodhaiś caivābhyaṣiñcaṃs te saṃprahṛṣṭāḥ sanaigamaiḥ",
  "GE09ram_06_u:8913": "6.116.058a sarvauṣadhirasaiś cāpi daivatair nabhasi sthitaiḥ",
  "GE09ram_06_u:8914": "6.116.058c caturhir lokapālaiś ca sarvair devaiś ca saṃgataiḥ",
  "GE09ram_06_u:8915": "6.116.059a chatraṃ tasya ca jagrāha śatrughnaḥ pāṇḍuraṃ śubham",
  "GE09ram_06_u:8916": "6.116.059c śvetaṃ ca vālavyajanaṃ sugrīvo vānareśvaraḥ",
  "GE09ram_06_u:8917": "6.116.059e aparaṃ candrasaṃkāśaṃ rākṣasendro vibhīṣaṇaḥ",
  "GE09ram_06_u:8918": "6.116.060a mālāṃ jvalantīṃ vapuṣā kāñcanīṃ śatapuṣkarām",
  "GE09ram_06_u:8919": "6.116.060c rāghavāya dadau vāyur vāsavena pracoditaḥ",
  "GE09ram_06_u:8920": "6.116.061a sarvaratnasamāyuktaṃ maṇiratnavibhūṣitam",
  "GE09ram_06_u:8921": "6.116.061c muktāhāraṃ narendrāya dadau śakrapracoditaḥ",
  "GE09ram_06_u:8922": "6.116.062a prajagur devagandharvā nanṛtuś cāpsaro gaṇāḥ",
  "GE09ram_06_u:8923": "6.116.062c abhiṣeke tad arhasya tadā rāmasya dhīmataḥ",
  "GE09ram_06_u:8924": "6.116.063a bhūmiḥ sasyavatī caiva phalavantaś ca pādapāḥ",
  "GE09ram_06_u:8925": "6.116.063c gandhavanti ca puṣpāṇi babhūvū rāghavotsave",
  "GE09ram_06_u:8926": "6.116.064a sahasraśatam aśvānāṃ dhenūnāṃ ca gavāṃ tathā",
  "GE09ram_06_u:8927": "6.116.064c dadau śataṃ vṛṣān pūrvaṃ dvijebhyo manujarṣabhaḥ",
  "GE09ram_06_u:8928": "6.116.065a triṃśatkoṭīr hiraṇyasya brāhmaṇebhyo dadau punaḥ",
  "GE09ram_06_u:8929": "6.116.065c nānābharaṇavastrāṇi mahārhāṇi ca rāghavaḥ",
  "GE09ram_06_u:8930": "6.116.066a arkaraśmipratīkāśāṃ kāñcanīṃ maṇivigrahām",
  "GE09ram_06_u:8931": "6.116.066c sugrīvāya srajaṃ divyāṃ prāyacchan manujarṣabhaḥ",
  "GE09ram_06_u:8932": "6.116.067a vaidūryamaṇicitre ca vajraratnavibhūṣite",
  "GE09ram_06_u:8933": "6.116.067c vāliputrāya dhṛtimān aṅgadāyāṅgade dadau",
  "GE09ram_06_u:8934": "6.116.068a maṇipravarajuṣṭaṃ ca muktāhāram anuttamam",
  "GE09ram_06_u:8935": "6.116.068c sītāyai pradadau rāmaś candraraśmisamaprabham",
  "GE09ram_06_u:8936": "6.116.069a araje vāsasī divye śubhāny ābharaṇāni ca",
  "GE09ram_06_u:8937": "6.116.069c avekṣamāṇā vaidehī pradadau vāyusūnave",
  "GE09ram_06_u:8938": "6.116.070a avamucyātmanaḥ kaṇṭhād dhāraṃ janakanandinī",
  "GE09ram_06_u:8939": "6.116.070c avaikṣata harīn sarvān bhartāraṃ ca muhur muhuḥ",
  "GE09ram_06_u:8940": "6.116.071a tām iṅgitajñaḥ saṃprekṣya babhāṣe janakātmajām",
  "GE09ram_06_u:8941": "6.116.071c pradehi subhage hāraṃ yasya tuṣṭāsi bhāmini",
  "GE09ram_06_u:8942": "6.116.072a pauruṣaṃ vikramo buddhir yasminn etāni nityadā",
  "GE09ram_06_u:8943": "6.116.072c dadau sā vāyuputrāya taṃ hāram asitekṣaṇā",
  "GE09ram_06_u:8944": "6.116.073a hanūmāṃs tena hāreṇa śuśubhe vānararṣabhaḥ",
  "GE09ram_06_u:8945": "6.116.073c candrāṃśucayagaureṇa śvetābhreṇa yathācalaḥ",
  "GE09ram_06_u:8946": "6.116.074a tato dvivida maindābhyāṃ nīlāya ca paraṃtapaḥ",
  "GE09ram_06_u:8947": "6.116.074c sarvān kāmaguṇān vīkṣya pradadau vasudhādhipaḥ",
  "GE09ram_06_u:8948": "6.116.075a sarvavānaravṛddhāś ca ye cānye vānareśvarāḥ",
  "GE09ram_06_u:8949": "6.116.075c vāsobhir bhūṣaṇaiś caiva yathārhaṃ pratipūjitāḥ",
  "GE09ram_06_u:8950": "6.116.076a yathārhaṃ pūjitāḥ sarve kāmai ratnaiś ca puṣkalair",
  "GE09ram_06_u:8951": "6.116.076c prahṛṣṭamanasaḥ sarve jagmur eva yathāgatam",
  "GE09ram_06_u:8952": "6.116.077a rāghavaḥ paramodāraḥ śaśāsa parayā mudā",
  "GE09ram_06_u:8953": "6.116.077c uvāca lakṣmaṇaṃ rāmo dharmajñaṃ dharmavatsalaḥ",
  "GE09ram_06_u:8954": "6.116.078a ātiṣṭha dharmajña mayā sahemāṃ; gāṃ pūrvarājādhyuṣitāṃ balena",
  "GE09ram_06_u:8955": "6.116.078c tulyaṃ mayā tvaṃ pitṛbhir dhṛtā yā; tāṃ yauvarājye dhuram udvahasva",
  "GE09ram_06_u:8956": "6.116.079a sarvātmanā paryanunīyamāno; yadā na saumitrir upaiti yogam",
  "GE09ram_06_u:8957": "6.116.079c niyujyamāno bhuvi yauvarājye; tato 'bhyaṣiñcad bharataṃ mahātmā",
  "GE09ram_06_u:8958": "6.116.080a rāghavaś cāpi dharmātmā prāpya rājyam anuttamam",
  "GE09ram_06_u:8959": "6.116.080c īje bahuvidhair yajñaiḥ sasuhṛdbhrātṛbāndhavaḥ",
  "GE09ram_06_u:8960": "6.116.081a pauṇḍarīkāśvamedhābhyāṃ vājapeyena cāsakṛt",
  "GE09ram_06_u:8961": "6.116.081c anyaiś ca vividhair yajñair ayajat pārthivarṣabhaḥ",
  "GE09ram_06_u:8962": "6.116.082a rājyaṃ daśasahasrāṇi prāpya varṣāṇi rāghavaḥ",
  "GE09ram_06_u:8963": "6.116.082c śatāśvamedhān ājahre sadaśvān bhūridakṣiṇān",
  "GE09ram_06_u:8964": "6.116.083a ājānulambibāhuś ca mahāskandhaḥ pratāpavān",
  "GE09ram_06_u:8965": "6.116.083c lakṣmaṇānucaro rāmaḥ pṛthivīm anvapālayat",
  "GE09ram_06_u:8966": "6.116.084a na paryadevan vidhavā na ca vyālakṛtaṃ bhayam",
  "GE09ram_06_u:8967": "6.116.084c na vyādhijaṃ bhayaṃ vāpi rāme rājyaṃ praśāsati",
  "GE09ram_06_u:8968": "6.116.085a nirdasyur abhaval loko nānarthaḥ kaṃ cid aspṛśat",
  "GE09ram_06_u:8969": "6.116.085c na ca sma vṛddhā bālānāṃ pretakāryāṇi kurvate",
  "GE09ram_06_u:8970": "6.116.086a sarvaṃ muditam evāsīt sarvo dharmaparo 'bhavat",
  "GE09ram_06_u:8971": "6.116.086c rāmam evānupaśyanto nābhyahiṃsan parasparam",
  "GE09ram_06_u:8972": "6.116.087a āsan varṣasahasrāṇi tathā putrasahasriṇaḥ",
  "GE09ram_06_u:8973": "6.116.087c nirāmayā viśokāś ca rāme rājyaṃ praśāsati",
  "GE09ram_06_u:8974": "6.116.088a nityapuṣpā nityaphalās taravaḥ skandhavistṛtāḥ",
  "GE09ram_06_u:8975": "6.116.088c kālavarṣī ca parjanyaḥ sukhasparśaś ca mārutaḥ",
  "GE09ram_06_u:8976": "6.116.089a svakarmasu pravartante tuṣṭhāḥ svair eva karmabhiḥ",
  "GE09ram_06_u:8977": "6.116.089c āsan prajā dharmaparā rāme śāsati nānṛtāḥ",
  "GE09ram_06_u:8978": "6.116.090a sarve lakṣaṇasaṃpannāḥ sarve dharmaparāyaṇāḥ",
  "GE09ram_06_u:8979": "6.116.090c daśavarṣasahasrāṇi rāmo rājyam akārayat"
}