{
  "GK22vidsripu:0": "namo buddhāya",
  "GK22vidsripu:1": "nānākavīndravacanāni manoharāṇi saṃkhyāvatāṃ paramakaṇṭhavibhūṣaṇāni /",
  "GK22vidsripu:2": "ākampakāni śirasaś ca mahākavīnāṃ teṣāṃ samuccayam anargham ahaṃ vidhāsye // VidSrk_0.1 *(1) //",
  "GK22vidsripu:3": "sugatavrajyā",
  "GK22vidsripu:4": "ābāhūdgatamaṇḍalāgrarucayaḥ saṃnaddhavakṣaḥsthalāḥ soṣmāṇo vraṇino vipakṣahṛdayapronmāthinaḥ karkaśāḥ /",
  "GK22vidsripu:5": "utsṛṣṭāmbaradṛṣṭavigrahabharā yasya smarāgresarā mārā māravadhūstanāś ca na dadhuḥ kṣobhaṃ sa vo 'vyāj jinaḥ // VidSrk_1.1 *(2) //",
  "GK22vidsripu:6": "aśvaghoṣasya",
  "GK22vidsripu:7": "namrāḥ pādanakheṣu yasya daśasu brahmeśakṛṣṇās trayas te devāḥ pratibimbanāt tridaśatāṃ suvyaktam āpedire /",
  "GK22vidsripu:8": "sa trailokyaguruḥ sudustarabhavākūpārapāraṃgato māravyūhajayapragalbhasubhaṭaḥ śāstā tava stān mude // VidSrk_1.2 *(3) //",
  "GK22vidsripu:9": "vasukalpasya",
  "GK22vidsripu:10": "kāmakrodhau dvayam api padaṃ pratyanīkaṃ vaśitve hatvānaṅgaṃ kim iva hi ruṣā sādhitaṃ tryambakeṇa /",
  "GK22vidsripu:11": "yas tu kṣāntyā śamayati śataṃ manmathādyān arātīn kalyāṇaṃ vo diśatu sa munigrāmaṇīr arkabandhuḥ // VidSrk_1.3 *(4) //",
  "GK22vidsripu:12": "saṃghaśriyaḥ",
  "GK22vidsripu:13": "śreyāṃsi vaḥ sa sugataḥ kurutād apāra- saṃsārasāgarasamuttaraṇaikasetuḥ /",
  "GK22vidsripu:14": "durvāramāraparivārabalāvalepa- kalpāntasaṃtatapayaḥprasarair ahāryaḥ // VidSrk_1.4 *(5) //",
  "GK22vidsripu:15": "aparājitarakṣitasya",
  "GK22vidsripu:16": "śāstā samastabhuvanaṃ bhagavān apāyāt pāyād apāstatimiro mihiropameyaḥ /",
  "GK22vidsripu:17": "saṃsārabhittibhiduro bhavakandakandu- kandarpadarpadalanavyasanī munīndraḥ // VidSrk_1.5 *(6) //",
  "GK22vidsripu:18": "vasukalpasya",
  "GK22vidsripu:19": "kāruṇyāmṛtakandalīsumanasaḥ prajñānvadhūmauktika- grīvālaṃkaraṇaśriyaḥ śamasaritpūrotsalacchīkarāḥ /",
  "GK22vidsripu:20": "te maulau bhavatāṃ milantu jagatīrājyābhiṣekocita- sragbhedā abhayapradānacaraṇapreṅkhannakhāgrāṃśavaḥ // VidSrk_1.6 *(7) //",
  "GK22vidsripu:21": "śīlāmbhaḥpariṣekaśītaladṛḍhadhyānālavālasphurad- dānaskandhamahonnatiḥ pṛthutaraprajñollasatpallavaḥ /",
  "GK22vidsripu:22": "deyāt tubhyam avāryavīryaviṭapaḥ kṣāntiprasūnodayaḥ succhāyaḥ ṣaḍabhijñakalpaviṭapī sambodhibījaṃ phalam // VidSrk_1.7 *(8) //",
  "GK22vidsripu:23": "etau śrīdharanandinaḥ",
  "GK22vidsripu:24": "ekasyāpi manobhuvas tadabalāpāṅgair jagannirjaye kāmaṃ nihnutasarvavismayarasavyaktiprakārā vayam /",
  "GK22vidsripu:25": "yas tv enaṃ sabalaṃ ca jetum abhitas tatkampamātraṃ bhruvor nārebhe sugatas tu tadguṇakathā stambhāya naḥ kevalam // VidSrk_1.8 *(9) //",
  "GK22vidsripu:26": "kumudākaramateḥ",
  "GK22vidsripu:27": "pratyekānantajātiprativapur amitāvṛttijambhārjitaino- bhoktṛvrātojjihīrṣāphalanilayamahāpauruṣasyāpi śāstuḥ /",
  "GK22vidsripu:28": "ke 'py utkarṣaṃ stuvanti smaram api jayatas tad vadāmaḥ kim asmin yo bhasmāsītkaṭākṣajvalanakaṇikayā drāg umākāmukasya // VidSrk_1.9 *(10) //",
  "GK22vidsripu:29": "vallaṇasya",
  "GK22vidsripu:30": "pāyād vaḥ samayaḥ sa mārajayino vandhyāyitāstrotkaraḥ krodhād yatra taduttamāṅgakavalonmīlanmahāvikramaḥ /",
  "GK22vidsripu:31": "āsīd adbhutamauliratnamilitāṃ vyāttānanacchāyikām ālokyātmana eva mārasubhaṭaḥ paryastadhairyodayaḥ // VidSrk_1.10 *(11) //",
  "GK22vidsripu:32": "/var{@subhaṭaḥ/lem",
  "GK22vidsripu:33": "/emend/ /Ingalls, @sumaṭaḥ /edKG}",
  "GK22vidsripu:34": "śrīpārśvavarmaṇaḥ",
  "GK22vidsripu:35": "khelācañcalasaṃcarannijapadapreṅkholalīlāmilat- sadyaḥsāndraparāgarāgaracitāpūrvaprasūnaśriyaḥ /",
  "GK22vidsripu:36": "āśliṣyanmadhulampaṭālinivahasyoccair mithaś cumbanair vyākoṣaḥ kusumāñjalir diśatu vaḥ śreyo jināyārpitaḥ // VidSrk_1.11 *(12) //",
  "GK22vidsripu:37": "jitārinandinaḥ",
  "GK22vidsripu:38": "daronmuktāraktasphuradadharavīthīkramavaman- mayūkhāntarmūrcchaddyutidaśanam uddeśavaśinaḥ /",
  "GK22vidsripu:39": "sukhaṃ tad vaḥ śāstur diśatu śivam ajñānarajanī- vyavacchedodgacchanmahimaghanasaṃdhyātapa iva // VidSrk_1.12 *(13) //",
  "GK22vidsripu:40": "/var{@dhara@/lem",
  "GK22vidsripu:41": "/emend/ /Ingalls, @ghara@ /edKG}",
  "GK22vidsripu:42": "trilocanasya",
  "GK22vidsripu:43": "kandarpād api sundarākṛtir iti prauḍhotsaladrāgayā vṛddhatvaṃ varayoṣito 'nayad iti trāsākulasvāntayā /",
  "GK22vidsripu:44": "mārasyāpi śarair abhedyahṛd iti śraddhābharaprahvayā pāyād vaḥ sphuṭabāṣpakampapulakaṃ ratyā jino vanditaḥ // VidSrk_1.13 *(14) //",
  "GK22vidsripu:45": "tasyaiveti śrutiḥ",
  "GK22vidsripu:46": "pādāmbhojasamīpasaṃnipatitasvarṇāthadehasphuran- netrastomatayā parisphuṭamilannīlābjapūjāvidhiḥ /",
  "GK22vidsripu:47": "vandārutridaśaugharatnamukuṭodbhūtaprabhāpallava- pratyunmīladapūrvacīvarapaṭaḥ śākyo muniḥ pātu vaḥ // VidSrk_1.14 *(15) //",
  "GK22vidsripu:48": "vasukalpasya",
  "GK22vidsripu:49": "ka ekas tvaṃ puṣpāyudha mama samādhivyayavidhau suparvāṇaḥ sarve yadi kusumaśastrās tad api kim /",
  "GK22vidsripu:50": "itīvainān nūnaṃ ya iha sumanostratvam anayat sa vaḥ śāstā śastraṃ diśatu daśadiṅmāravijayī // VidSrk_1.15 *(16) //",
  "GK22vidsripu:51": "/Colo iti sugatavrajyā",
  "GK22vidsripu:52": "tato lokeśvaravrajyā|| 2",
  "GK22vidsripu:53": "dyutisvacchajyotsnāpaṭapaṭalavṛṣṭyā na kamalaṃ na candraḥ sāndraśrīparimalagarimṇāsyam amalam /",
  "GK22vidsripu:54": "madhūdrāṇāṃ nidrābhiduram apamudrādbhutamudaś cakorān bibhrāṇaṃ sarasiruhapāṇer avatu vaḥ // VidSrk_2.1 *(17) //",
  "GK22vidsripu:55": "buddhākaraguptasya",
  "GK22vidsripu:56": "varadakarasarojasyandamānāmṛtaugha- vyupaśamitasamastapretasaṃghātatarṣaḥ /",
  "GK22vidsripu:57": "jayati sitagabhastistomaśubhrānanaśrīḥ sahajagurudayārdrālokano lokanāthaḥ // VidSrk_2.2 *(18) //",
  "GK22vidsripu:58": "ratnakīrteḥ",
  "GK22vidsripu:59": "atyudgāḍharayasthirākṛtighanadhvānabhramanmandara- kṣubdhakṣīradhivīcisaṃcayagataprāleyapādopamaḥ /",
  "GK22vidsripu:60": "śrīmatpotalake gabhīravivṛtidhvānapratidhvānite sāndrasvāṃśucayaśriyā valayito lokeśvaraḥ pātu vaḥ // VidSrk_2.3 *(19) //",
  "GK22vidsripu:61": "jñānaśrīmitrasya",
  "GK22vidsripu:62": "kṛpāvṛṣṭisphūtāt tava hṛdayapīyūṣasarasaḥ pravāho nirgatya kramatanimaramyaḥ karuṇayā /",
  "GK22vidsripu:63": "tṛṣārtānām īṣadvitatam adharāntaḥ prati gati- praṇālībhiḥ pañcābhavad iti kim anyad bhujakarāt // VidSrk_2.4 *(20) //",
  "GK22vidsripu:64": "/var{@dvitatamadharāntaḥ prati gati@/lem",
  "GK22vidsripu:65": "/conj/ /Ingalls, @dvitatimadhurāntaḥpratigati@ /edKG}",
  "GK22vidsripu:66": "trilocanasya",
  "GK22vidsripu:67": "ravim iva dhṛtāmitābhaṃ kavim iva surasārthaviracitastotram /*",
  "GK22vidsripu:68": "madhum iva sambhṛtakaruṇaṃ vidhum iva nāthaṃ khasarpaṇaṃ vande // VidSrk_2.5 *(21) //*",
  "GK22vidsripu:69": "puruṣottamasya",
  "GK22vidsripu:70": "udarasyedam aṇutvaṃ sahajagurutvaṃ yadi nedaṃ hṛdayasya /*",
  "GK22vidsripu:71": "svārthe katham alasatvaṃ katham anusatvaṃ hitakaraṇe matir asya // VidSrk_2.6 *(22) //*",
  "GK22vidsripu:72": "jñānaśrīmitrasya",
  "GK22vidsripu:73": "vaktraṃ naiṣa kalānidhir dhavalimā naiṣojjvalā kaumudī netre nīrarucī na lāñchanayugaṃ candre 'sty amandacchavi /",
  "GK22vidsripu:74": "ity unnīya vidhor abhītivihasad yat saṃnidhiṃ sādhvagān nūnaṃ nīrajam astu vaḥ śivadive tal lokanāthānanam // VidSrk_2.7 *(23) //",
  "GK22vidsripu:75": "jaṭājūṭābhyantarnavaravir iva śyāmajalabhṛd- vṛtaḥ śoṇāśokastabakam amitābhaḥ praminute /",
  "GK22vidsripu:76": "maharṣer yasyendudyutighaṭitamūrter iva sa vaḥ klamaṃ bhindyād dadyāt praśamasukhapīyūṣalaharīm // VidSrk_2.8 *(24) //",
  "GK22vidsripu:77": "buddhākarasyaitai",
  "GK22vidsripu:78": "/Colo iti lokeśvaravrajyā|| 2",
  "GK22vidsripu:79": "tato mañjughoṣavrajyā|| 3",
  "GK22vidsripu:80": "aṅgāmodasamocchvaladghṛṇipatadbhṛṅgāvalīmālitaḥ sphūrjatkāñchanasūtragumphitamilannīlotpalaśrīr iva /",
  "GK22vidsripu:81": "niryatpādanakhonmukhāṃśuvisarasragdanturaḥ smaryatāṃ mañjuśrīḥ suramuktamañjariśikhāvarṣair ivābhyarcitaḥ // VidSrk_3.1 *(25) //",
  "GK22vidsripu:82": "/var{@mālitaḥ sphūrjatkāñchana@/lem",
  "GK22vidsripu:83": "/emend/ /Ingalls, @mālitasphūrjallāñchana@ /edKG}",
  "GK22vidsripu:84": "śastrodyadbāhudehasphuradanalamiladdhūmakalpāntapuñjaḥ śṛṅgāntānantaviśvārpitamahiṣamahiṣaśiromakṣikālīvikalpaḥ /",
  "GK22vidsripu:85": "trāsatyaktasvaparṇāstṛtasuraghṛṇayevālasatpādavṛndas tāraughapluṣṭabhānur jagad avatu naṭan bhairavātmā kumāraḥ // VidSrk_3.2 *(26) //",
  "GK22vidsripu:86": "vallaṇasyaitau",
  "GK22vidsripu:87": "khaḍgī saśabdam atha pustakavān sacintaṃ bālaḥ sakhelam abhirāmatamaḥ sakāmam /",
  "GK22vidsripu:88": "nānāvidhaṃ suravadhūbhir itīkṣito vaḥ pāyāc ciraṃ sugatavaṃśadharaḥ kumāraḥ // VidSrk_3.3 *(27) //",
  "GK22vidsripu:89": "puruṣottamasya",
  "GK22vidsripu:90": "mugdhāṅgulīkiśalayāṅghrisuvarṇakumbha- vāntena kāntipayasā dhusṛṇāruṇena /",
  "GK22vidsripu:91": "yo vandamānam abhiṣiñcati dharmarājye jāgartu vo hitasukhāya sa mañjuvajraḥ // VidSrk_3.4 *(28) //",
  "GK22vidsripu:92": "jitāripādānām",
  "GK22vidsripu:93": "amīṣāṃ mañjuśrīruciravadanaśrīkṛtarucāṃ śrutaṃ no nāmāpi kva nu khalu hiṃāśuprabhṛtayaḥ /",
  "GK22vidsripu:94": "mamābhyarṇe dhārṣṭyāc carati punar indīvaram iti krudhevedaṃ prāntāruṇam avatu vo locanayugmam // VidSrk_3.5 *(29) //",
  "GK22vidsripu:95": "% NB Ingalls conjectures himāṃśuprakṛtayaḥ in b",
  "GK22vidsripu:96": "śāntākaraguptasya",
  "GK22vidsripu:97": "/Colo iti mañjughoṣavrajyā",
  "GK22vidsripu:98": "tato maheśvaravrajyā|| 4",
  "GK22vidsripu:99": "śilpaṃ trīṇi jaganti yasya kavinā yasya trivedī guror yaś cakre tripuravyayaṃ tripathagā yanmūrdhni mālyāyate /",
  "GK22vidsripu:100": "trīṃl lokān iva vīkṣituṃ vahati yo visphūrjadakṣṇāṃ trayaṃ sa traiguṇyaparicchado vijayate devas triśūlāyudhaḥ // VidSrk_4.1 *(30) //",
  "GK22vidsripu:101": "vasukalpasya",
  "GK22vidsripu:102": "/var{guror/lem",
  "GK22vidsripu:103": "/conj/ /Ingalls, giro /edKG}",
  "GK22vidsripu:104": "bāṇībhūtapurāṇapūruṣadhṛtipratyāśayā dhāvite vidrāti sphuradāśuśukṣaṇikaṇaklānte śakunteśvare /",
  "GK22vidsripu:105": "namronnamrabhujaṃgapuṅgavaguṇavyākṛṣṭabāṇāsana- kṣiptāstrasya puradruho vijayate sandhānasīmāśramaḥ // VidSrk_4.2 *(31) //",
  "GK22vidsripu:106": "/var{vidrāti/lem",
  "GK22vidsripu:107": "/conj/ /Ingalls, nidrāti@ /edKG}",
  "GK22vidsripu:108": "pīyūṣadravapānadohadarasavyagroragagrāmaṇī- daṣṭaḥ pātu śaśī maheśvaraśironepathyaratnāṅkuraḥ /",
  "GK22vidsripu:109": "yo bimbapratipūraṇāya vidhṛto niṣpīḍya saṃdaṃśikā- yantre śaivalalāṭalocanaśikhājvālābhir ābarhyate // VidSrk_4.3 *(32) //",
  "GK22vidsripu:110": "murārer etau",
  "GK22vidsripu:111": "bhadraṃ candrakale śivaṃ suranadi śreyaḥ kapālāvale kalyāṇaṃ bhujagendravalli kuśalaṃ viśve śaṭāsantate /",
  "GK22vidsripu:112": "ity āhur militāḥ parasparam amūr yasmin praśāntiṃ gate kalpāntārabhaṭīnaṭasya bhavatāt tad vaḥ śriye tāṇḍavam // VidSrk_4.4 *(33) //",
  "GK22vidsripu:113": "devi tvadvadanopamānasuhṛdām eṣāṃ sarojanmanāṃ paśya vyomani lohitāyati śanair eṣā daśā vartate /",
  "GK22vidsripu:114": "itthaṃ saṃkucadambujānukaraṇavyājopanītāñjaleḥ śambho vañcitapārvatīkam ucitaṃ saṃdhyārcanaṃ pātu vaḥ // VidSrk_4.5 *(34) //",
  "GK22vidsripu:115": "rājaśekharasya",
  "GK22vidsripu:116": "kasmāt pārvati niṣṭhurāsi sahajaḥ śailodbhavānām ayaṃ niḥsnehāsi kathaṃ na bhasmapuruṣaḥ snehaṃ bibharti kvacit /",
  "GK22vidsripu:117": "kopas te mayi niṣphalaḥ priyatame sthāṇau phalaṃ kiṃ bhaved itthaṃ nirvacanīkṛto girijayā śambhuś ciraṃ pātu vaḥ // VidSrk_4.6 *(35) //",
  "GK22vidsripu:118": "vapuḥprādurbhāvād anumitam idaṃ janmani purā purāre na prāyaḥ kvacid api bhavantaṃ praṇatavān /",
  "GK22vidsripu:119": "namañ janmany asminn aham atanur agre 'py anatibhāṅ maheśa kṣantavyaṃ tad idam aparādhadvayam api // VidSrk_4.7 *(36) //",
  "GK22vidsripu:120": "kiṃ vācyo mahimā mahājalanidher yasyendravajrāhatas trasto bhūbhṛd amajjad ambunicaye kaulīlapotākṛtiḥ /",
  "GK22vidsripu:121": "maināko 'pi gabhīranīraviluṭhatpāṭhīnapṛṣṭhoccalac chaivālāṅkurakoṭikoṭarakuṭīkuḍyāntare nirvṛtaḥ // VidSrk_4.8 *(37) //",
  "GK22vidsripu:122": "% NB = 1208 below!",
  "GK22vidsripu:123": "/var{@viluṭhatpāṭhīna@/lem",
  "GK22vidsripu:124": "/emend, @viluṭhan pāṭhīna@ /edKG}",
  "GK22vidsripu:125": "tādṛksaptasamudramudritamahī bhūbhṛdbhir abhraṃkaṣais tāvadbhiḥ parivāritā pṛthupṛthudvīpaiḥ samantād iyam /",
  "GK22vidsripu:126": "yasya sphāraphaṇāmaṇau nilayanān majjatkalaṅkākṛtiḥ śeṣaḥ so 'py agamad yadaṅgadapadaṃ tasmai namaḥ śambhave // VidSrk_4.9 *(38) //",
  "GK22vidsripu:127": "etau vallaṇasya",
  "GK22vidsripu:128": "gāḍhagranthipraphulladgalavikalaphaṇāpīḍaniryadviṣāgni- jvālānistaptacandradravad amṛtarasaproṣitapretabhāvāḥ /",
  "GK22vidsripu:129": "ujjṛmbhā babhrunetradyutim asakṛd asṛktṛṣṇayālokayantyaḥ pāntu tvāṃ nāganālagrathitaśivaśiraḥśreṇayo bhairavasya // VidSrk_4.10 *(39) //",
  "GK22vidsripu:130": "tasyaiva",
  "GK22vidsripu:131": "/var{@phaṇāpīḍa@/lem",
  "GK22vidsripu:132": "/Ingalls, @phaṇapīṭha@ /edKG}",
  "GK22vidsripu:133": "babhrubhrūśmaśrukeśaṃ śikharam iva girer lagnadāvāgnimālaṃ netraiḥ piṅgogratārais tribhir iva ravibhiś chidritaḥ kālameghaḥ /",
  "GK22vidsripu:134": "daṃṣṭrācandraprabhābhiḥ prakaṭitasubṛhattālupātālamūlaṃ śambho vaktraṃ suvaktratritayabhayakaraṃ hantv aghaṃ dakṣiṇaṃ vaḥ // VidSrk_4.11 *(40) //",
  "GK22vidsripu:135": "/var{hantvaghaṃ/lem",
  "GK22vidsripu:136": "/emend/ /Ingalls, hantvadhaṃ /edKG}",
  "GK22vidsripu:137": "rakṣovibhīṣaṇasya",
  "GK22vidsripu:138": "uddāmadantarucipallavitārdhacandra- jyotsnānipītatimiraprasaroparodhaḥ /",
  "GK22vidsripu:139": "śreyāṃsi vo diśatu tāṇḍavitasya śambho ambhodharāvalighanadhvanir aṭṭahāsaḥ // VidSrk_4.12 *(41) //",
  "GK22vidsripu:140": "rājagurusaṃghaśriyaḥ",
  "GK22vidsripu:141": "tvaṅgadgaṅgam udañcadinduśakalaṃ bhraśyatkapālāvali- kroḍabhrāmyadamandamārutarayasphārībhavadbhāṃkṛti /",
  "GK22vidsripu:142": "pāyād vo ghanatāṇḍavavyatikaraprāgbhārakhedaskhalad- bhogīndraślathapiṅgalotkaṭajaṭājūṭaṃ śiro dhūrjaṭeḥ // VidSrk_4.13 *(42) //",
  "GK22vidsripu:143": "nakhadarpaṇasaṃkrānta- pratimādaśakānvitaḥ /",
  "GK22vidsripu:144": "gaurīpādānataḥ śambhur jayaty ekādaśaḥ svayam // VidSrk_4.14 *(43) //",
  "GK22vidsripu:145": "cūḍāpīḍakapālasaṃkulapatanmandākinīvārayo vidyutprāyalalāṭalocanapuṭajyotirvimiśratviṣaḥ /",
  "GK22vidsripu:146": "pāntu tvām akaṭhoraketakaśikhāsaṃdigdhamugdhendavo bhūteśasya bhujaṅgavallivalayasraṅnaddhajūṭā jaṭāḥ // VidSrk_4.15 *(44) //",
  "GK22vidsripu:147": "bhavabhūteḥ",
  "GK22vidsripu:148": "sa jayati gāṅgajalaughaḥ śambhor uttuṅgamauliviniviṣṭaḥ /*",
  "GK22vidsripu:149": "majjati punar unmajjati candrakalā yatra śapharīva // VidSrk_4.16 *(45) //*",
  "GK22vidsripu:150": "sa vaḥ pāyād indur navabisalatākoṭikuṭilaḥ smarārer yo mūrdhni jvalanakapiśe bhāti nihitaḥ /",
  "GK22vidsripu:151": "sravanmandākinyāḥ pratidivasasiktena payasā kapālenonmuktaḥ sphaṭikadhavalenāṅkura iva // VidSrk_4.17 *(46) //",
  "GK22vidsripu:152": "cyutām indor lekhāṃ ratikalahabhagnaṃ ca valayaṃ dvayaṃ cakrīkṛtya prahasitamukhī śailatanayā /",
  "GK22vidsripu:153": "avocad yaṃ paśyety avatu sa śivaḥ sā ca girijā sa ca krīḍācandro daśanakiraṇāpūritatanuḥ // VidSrk_4.18 *(47) //",
  "GK22vidsripu:154": "namas tuṅgaśiraścumbi- candracāmaracārave /",
  "GK22vidsripu:155": "trailokyanagarārambha- mūlastambhāya śambhave // VidSrk_4.19 *(48) //",
  "GK22vidsripu:156": "kṣipto hastāvalagnaḥ prasabham abhihato 'py ādadānāṃśukāntaṃ gṛhṇan keśeṣv apāstaś caraṇanipatito nekṣitaḥ sambhrameṇa /",
  "GK22vidsripu:157": "āliṅgan yo 'vadhūtas tripurayuvatibhiḥ sāśrunetrotpalābhiḥ kāmīvārdrāparādhaḥ sa haratu duritaṃ śāmbhavo vaḥ śarāgniḥ // VidSrk_4.20 *(49) //",
  "GK22vidsripu:158": "bāṇasya",
  "GK22vidsripu:159": "saṃdhyātāṇḍavaḍambaravyasanino bhīmasya caṇḍabhrami- vyānṛtyadbhujadaṇḍamaṇḍalabhuvo jhaṃjhānilāḥ pāntu vaḥ /",
  "GK22vidsripu:160": "yeṣām ucchalatāṃ javena jhagiti vyūheṣu bhūmībhṛtām uḍḍīneṣu biḍaujasā punar asau dambholir ālokitaḥ // VidSrk_4.21 *(50) //",
  "GK22vidsripu:161": "keśeṣu prāk pradīpas tvaci vikaṭacaṭatkārasāro 'timātraṃ māṃse mandāyamānaḥ kṣaradasṛji sṛjann asthiṣu ṣṭhātkṛtāni /",
  "GK22vidsripu:162": "majjaprāye 'ṅgabhāge jhagiti ratipater jājvalan prajjvalaśrīr aśreyo vyasyatād vas trinayananayanopāntavānto hutāśaḥ // VidSrk_4.22 *(51) //",
  "GK22vidsripu:163": "pāyāt pārvaṇasāṃdhyatāṇḍavavidhau yasyollasatkānano hemādriḥ karaṇāṅgahāravalanaiḥ sārdhendur āndolitaḥ /",
  "GK22vidsripu:164": "dhatte 'tyadbhutavismayena dharayā dhūtasya kāntatviṣo lolatkuntalakuṇḍalasya śirasaḥ śobhāṃ sa vo dhūrjaṭiḥ // VidSrk_4.23 *(52) //",
  "GK22vidsripu:165": "% NB Ingalls conjectures sārkenduḥ in b",
  "GK22vidsripu:166": "kapāle gambhīraḥ kuhariṇi jaṭāsaṃdhiṣu kṛśaḥ samuttālaś cūḍābhujagaphaṇaratnavyatikare /",
  "GK22vidsripu:167": "mṛdur lekhākoṇe rayavaśavilolasya śaśinaḥ punīyād dīrghaṃ vo dīrghaṃ vo haraśirasi gaṅgākalakalaḥ // VidSrk_4.24 *(53) //",
  "GK22vidsripu:168": "śāntyai vo 'stu kapāladāma jagatāṃ patyur yadīyāṃ lipiṃ kvāpi kvāpi gaṇāḥ paṭhanti padaśo nātiprasiddhākṣarām /",
  "GK22vidsripu:169": "viśvaṃ srakṣyati rakṣati kṣitim apām īśiṣyate śiṣyate nāgaī rāgiṣu raṃsyate syati jagan nirvekṣyati dyām iti // VidSrk_4.25 *(54) //",
  "GK22vidsripu:170": "/var{nāti@/lem",
  "GK22vidsripu:171": "/emend/ /Ingalls, neti@ /edKG}",
  "GK22vidsripu:172": "% NB Ingalls conjectures vakṣati or rakṣyati for rakṣati",
  "GK22vidsripu:173": "% and .aśiṣyate for śiṣyate in c, and .atsyati for syati in d",
  "GK22vidsripu:174": "bhojadevasya",
  "GK22vidsripu:175": "jvālevordhvavisarpiṇī pariṇatasyāntas tapas tejaso gaṅgātuṅgataraṅgasarpavasatir valmīkalakṣmīr iva /",
  "GK22vidsripu:176": "saṃdhyevārdramṛṇālakomalatanor indoḥ sahasthāyinī pāyād vas taruṇāruṇāṃśukapiśā śambho jaṭāsaṃhatiḥ // VidSrk_4.26 *(55) //",
  "GK22vidsripu:177": "maulau vegād udañcaty api caraṇabharanyañcadurvītalatvād akṣuṇṇasvargalokasthitimuditasurajyeṣṭhagoṣṭhīstutāya /",
  "GK22vidsripu:178": "saṃtrāsān niḥsarantyāpy aviratavisaraddakṣiṇārdhānubandhād atyaktāyādriputryā tripuraharajagatkleśahantre namas te // VidSrk_4.27 *(56) //",
  "GK22vidsripu:179": "bāṇasya",
  "GK22vidsripu:180": "paryaṅkāśleṣabandhadviguṇitabhujagagranthisaṃvītajānor antaḥprāṇāvarodhād uparatasakaladhyānaruddhendriyasya /",
  "GK22vidsripu:181": "ātmany ātmānam eva vyapagatakaraṇaṃ paśyatas tattvadṛṣṭyā śambho vā pātu śūnyekṣaṇaghaṭitalayabrahmalagnaḥ samādhiḥ // VidSrk_4.28 *(57) //",
  "GK22vidsripu:182": "/var{śūnyekṣ.ana@/lem",
  "GK22vidsripu:183": "/emend/ /Ingalls, śūṇyakṣaṇa@ /edKG}",
  "GK22vidsripu:184": "pāyād bālendumauler anavaratabhujāvṛttivātormivega- bhrāmyadrudrārkatārāgaṇaracitamahālātacakrasya lāsyam /",
  "GK22vidsripu:185": "nyañcadbhūtsarpadagni skhaladakhilagiri tvaṅgaduttālamauli sphūrjaccandrāṃśu niryannayanaruci rasajjāhnavīnirjharaṃ vaḥ // VidSrk_4.29 *(58) //",
  "GK22vidsripu:186": "/var{bālendu@/lem",
  "GK22vidsripu:187": "/emend/ /Ingalls, vārendu@ /edKG}",
  "GK22vidsripu:188": "mātar jīva kim etad añjalipuṭe tātena gopāyitaṃ vatsa svādu phalaṃ prayacchati na me gatvā gṛhāṇa svayam /",
  "GK22vidsripu:189": "mātraivaṃ prahite guhe vighaṭayaty ākṛṣya saṃdhyāñjaliṃ śambho bhagnasamādhiruddharabhaso hāsodgamaḥ pātu vaḥ // VidSrk_4.30 *(59) //",
  "GK22vidsripu:190": "evaṃ sthāpaya subhru bāhulatikām evaṃ kuru sthānakaṃ nātyuccair nama kuñcayāgracaraṇau māṃ paśya tāvat kṣaṇam /",
  "GK22vidsripu:191": "evaṃ nartayataḥ svavaktramurajenāmbhodharadhvāninā śambho vaḥ paripāntu nartitalayacchedāhatās tālikāḥ // VidSrk_4.31 *(60) //",
  "GK22vidsripu:192": "saṃvyānāṃśukapallaveṣu taralaṃ veṇīguṇeṣu sthiraṃ mandaṃ kañcukasandhiṣu stanataṭotsaṅgeṣu dīptārciṣam /",
  "GK22vidsripu:193": "ālokya tripurāvarodhanavadhūvargasya dhūmadhvajaṃ hastasrastaśarāsano vijayate devo dayārdrekṣaṇaḥ // VidSrk_4.32 *(61) //",
  "GK22vidsripu:194": "mayūrasya",
  "GK22vidsripu:195": "jaṭāgulmotsaṅgaṃ praviśati śaśī bhasmagahanaṃ phaṇīndro 'pi skandhād avatarati līlāñcitaphaṇaḥ /",
  "GK22vidsripu:196": "vṛṣaḥ śāṭhyaṃ kṛtvā vilikhati khurāgreṇa nayanaṃ yadā śambhuś cumbaty acaladuhitur vaktrakamalam // VidSrk_4.33 *(62) //",
  "GK22vidsripu:197": "rājaśekharasya",
  "GK22vidsripu:198": "nānāvegaviniḥsṛtatripathagāvāripravāhākulaḥ śīghrabhrāntivaśāl lalāṭanayanākālatapād bhīṣaṇaḥ /",
  "GK22vidsripu:199": "muṇḍālīkuharaprasarpadanilāsphālapramuktadhvaniḥ prāvṛtkāla ivoditaḥ śivaśiromeghaḥ śivāyāstu vaḥ // VidSrk_4.34 *(63) //",
  "GK22vidsripu:200": "sa pātu viśvam adyāpi yasya mūrdhni navaḥ śaśī /",
  "GK22vidsripu:201": "gaurīmukhatiraskāra- lajjayeva na vardhate // VidSrk_4.35 *(64) //",
  "GK22vidsripu:202": "dharmapālasya",
  "GK22vidsripu:203": "digvāsā iti satrapaṃ manasijadveṣīti mugdhasmitaṃ sāścaryaṃ viṣamekṣaṇo 'yam iti ca trastaṃ kapālīti ca /",
  "GK22vidsripu:204": "maulisvīkṛtajāhnavīka iti ca prāptābhyasūyaṃ haraḥ pārvatyā sabhayaṃ bhujaṅgavalayīty ālokitaḥ pātu vaḥ // VidSrk_4.36 *(65) //",
  "GK22vidsripu:205": "vinayadevasya",
  "GK22vidsripu:206": "phaṇini śikhigrahakupite śikhini ca taddehavalayitākulite /*",
  "GK22vidsripu:207": "avatād vo haraguhayor ubhayaparitrāṇakātaratā // VidSrk_4.37 *(66) //*",
  "GK22vidsripu:208": "/var{@bhaya@/lem",
  "GK22vidsripu:209": "/emend/ /Ingalls, @maya@ /edKG}",
  "GK22vidsripu:210": "jātārdhavardhanasya",
  "GK22vidsripu:211": "sindūraśrīr lalāṭe kanakarasamayaḥ karṇapārśve 'vataṃso vaktre tāmbūlarāgaḥ pṛthukucakalaśe kuṅkumasyānulepaḥ /",
  "GK22vidsripu:212": "daityādhīśāṅganānāṃ jaghanaparisare lākṣikakṣaumalakṣmīr aśreyāṃsi kṣiṇoti tripuraharaśarodgārajanmānalo vaḥ // VidSrk_4.38 *(67) //",
  "GK22vidsripu:213": "maṅgalasya",
  "GK22vidsripu:214": "pāyād vaḥ surajāhvanījalarayabhrāmyajjaṭāmaṇḍalī- vegavyākulanāganāyakaphaṇāphūtkāravātocchalat /",
  "GK22vidsripu:215": "saptāmbhonidhijanmacaṇḍalaharīmajjannabhomaṇḍala- trāsatrastasurāṅganākalakalavrīḍāvilakṣo haraḥ // VidSrk_4.39 *(68) //",
  "GK22vidsripu:216": "karkarājasya",
  "GK22vidsripu:217": "purastād ānamratridaśapatigārutmatamaṇer vataṃsatrāsārter apasarati mauñjīphaṇipatau /",
  "GK22vidsripu:218": "purāriḥ saṃvṛṇvan vigaladupasaṃvyānam ajine punītād vaḥ smerakṣitidharasutāpāṅgaviṣayaḥ // VidSrk_4.40 *(69) //",
  "GK22vidsripu:219": "dharmāśokasya",
  "GK22vidsripu:220": "jīrṇe 'py utkaṭakālakūṭakavale dagdhe haṭhān manmathe nīte bhāsurabhālanetratanutāṃ kalpāntadāvānale /",
  "GK22vidsripu:221": "yaḥ śaktyā samalaṃkṛto 'pi śaśinaṃ śrīśailajāṃ svardhunīṃ dhatte kautukarājanītinipuṇaḥ pāyāt sa vaḥ śaṃkaraḥ // VidSrk_4.41 *(70) //",
  "GK22vidsripu:222": "kavirājasya",
  "GK22vidsripu:223": "/Colo iti śrīmaheśvaravrajyā",
  "GK22vidsripu:224": "% tatas tadvargavrajyā",
  "GK22vidsripu:225": "devī sūnum asūta nṛtyata gaṇāḥ kiṃ tiṣṭhatety udbhuje harṣād bhṛṅgiriṭāv ayācitagirā cāmuṇḍayāliṅgite /",
  "GK22vidsripu:226": "avyād vo hatadevadundubhighanadhvānātiriktas tayor anyonyapracalāsthipañjararaṇatkaṅkālajanmā ravaḥ // VidSrk_5.1 *(71) //",
  "GK22vidsripu:227": "yogeśvarasya",
  "GK22vidsripu:228": "rakṣatu vaḥ stanayugalaṃ harikarikumbhānukāri giriduhituḥ /*",
  "GK22vidsripu:229": "śaṃkaradṛḍhakaṇṭhagrahapīḍanabhasmāṅgarāgavicchuritam // VidSrk_5.2 *(72) //*",
  "GK22vidsripu:230": "sāvaṣṭambhaniśumbhasambhramanamadbhūgolaniṣpīḍana- nyañcatkarparakūrmakampavicaṭadbrahmāṇḍakhaṇḍasthiti /",
  "GK22vidsripu:231": "pātālapratimallagallavivaraprakṣiptasaptārṇavaṃ vande nanditanīlakaṇṭhapariṣadvyaktarddhi vaḥ krīḍitam // VidSrk_5.3 *(73) //",
  "GK22vidsripu:232": "bho bho dikpatayaḥ prayāta parataḥ khaṃ muñcatāmbhomucaḥ pātālaṃ vraja medini praviśata kṣoṇītalaṃ kṣmābhṛtaḥ /",
  "GK22vidsripu:233": "brahmann unnaya dūram ātmasadanaṃ devasya me nṛtyataḥ śambhoḥ saṃkaṭam etad ity avatu vaḥ protsāraṇā nandinaḥ // VidSrk_5.4 *(74) //",
  "GK22vidsripu:234": "khedās te katham īdṛśaḥ priyatame tvannetravahner vibho kasmād vepitam etad induvadane bhogīndrabhīter bhava /",
  "GK22vidsripu:235": "romāñcaḥ katham eṣa devi bhagavan gaṅgāmbhasāṃ śīkarair itthaṃ bhartari bhāvagopanaparā gaurī ciraṃ pātu vaḥ // VidSrk_5.5 *(75) //",
  "GK22vidsripu:236": "lakṣmīdharasya",
  "GK22vidsripu:237": "ārdrāṃ kaṇṭhe mukhābjasrajam avanamayaty ambikā jātulambāṃ sthāne kṛtvendulekhāṃ nibaḍayati jaṭāḥ pannagendreṇa nandī /",
  "GK22vidsripu:238": "kālaḥ kṛttiṃ nibadhnāty upanayati kare kālarātriḥ kapālaṃ śambho nṛtyāvatāre pariṣad iti pṛthagvyāpṛtā vaḥ punātu // VidSrk_5.6 *(76) //",
  "GK22vidsripu:239": "śatānandasya",
  "GK22vidsripu:240": "śṛṅgaṃ bhṛṅgiṃ vimuñca tyaja gajavadana tvaṃ ca lāṅgūlamūlaṃ mandānando 'si nandinn alam abala mahākāla kaṇṭhagraheṇa /",
  "GK22vidsripu:241": "ity uktvā nīyamānaḥ sukhayatu vṛṣabhaḥ pārvatīpādamūle paśyann akṣair vilakṣaṃ valitagalacalatkambalaṃ tryabakaṃ vaḥ // VidSrk_5.7 *(77) //",
  "GK22vidsripu:242": "gaurīvibhajyamānārdha- saṃkīrṇe haramūrdhani /",
  "GK22vidsripu:243": "amba dviguṇagambhīre bhāgīrathi namo 'stu vaḥ // VidSrk_5.8 *(78) //",
  "GK22vidsripu:244": "devasyāmbujasambhavasya bhavanād ambhodhim āgāmukā seyaṃ maulivibhūṣaṇaṃ bhagavato bhargasya bhāgīrathī /",
  "GK22vidsripu:245": "udyātān apahāya vigraham iha srotaḥpratīpān api srotas tīvrataratvarā gamayati drāg brahmalokaṃ janān // VidSrk_5.9 *(79) //",
  "GK22vidsripu:246": "prātaḥ kālāñjanaparicitaṃ vīkṣya jāmātur oṣṭhaṃ kanyāyāś ca stanamukulayor aṅgulībhasmamudrāḥ /",
  "GK22vidsripu:247": "premollāsāj jayati madhuraṃ sasmitābhir vadhūbhir gaurīmātuḥ kim api kim api vyāhṛtaṃ karṇamūle // VidSrk_5.10 *(80) //",
  "GK22vidsripu:248": "śubhāṅgasya",
  "GK22vidsripu:249": "lākṣārāgaṃ harati śikharāj jāhvanīvāri yeṣāṃ ye tanvanti śriyam adhijaṭāmaṇḍalaṃ mālatīnām /",
  "GK22vidsripu:250": "yāty utsarpadvimalakiraṇair yais tirodhānam indur devyāḥ sthāṇau caraṇapatite te nakhāḥ pāntu viśvam // VidSrk_5.11 *(81) //",
  "GK22vidsripu:251": "dakṣasya",
  "GK22vidsripu:252": "miśrībhūtāṃ tava tanulatāṃ bibhrato gaurī kāmaṃ devasyāsīd aviralaparirambhajanmā pramodaḥ /",
  "GK22vidsripu:253": "kiṃ tu premastimitamadhurasingdhamugdhā na dṛṣṭir dṛṣṭety antaḥakaraṇam asakṛt tāmyati tryambakasya // VidSrk_5.12 *(82) //",
  "GK22vidsripu:254": "avyād vo valikāṅghripātavicaladbhūgolahelonmukha- bhrāmyaddikkarikalpitānukaraṇo nṛtyan gaṇagrāmaṇīḥ /",
  "GK22vidsripu:255": "yasyoddaṇḍitaśuṇḍapuṣkaramarudvyākṛṣṭasṛṣṭaṃ muhus tārācakram udaktaśīkarapṛṣallīlām ivābhyasyati // VidSrk_5.13 *(83) //",
  "GK22vidsripu:256": "rājaśekharasya",
  "GK22vidsripu:257": "sānandaṃ nandihastāhatamurajaravāhūtakaumārabarhi- trāsān nāsāgrarandhraṃ viśati phaṇipatau bhogasaṃkocabhāji /",
  "GK22vidsripu:258": "gaṇḍoḍḍīnālimālāmukharitakakubhas tāṇḍave śūlapāṇer vaināyakyaś ciraṃ vo vadanavidhutayaḥ pāntu cītkāravatyaḥ // VidSrk_5.14 *(84) //",
  "GK22vidsripu:259": "bhavabhūteḥ",
  "GK22vidsripu:260": "yad ambā tāto vā dvayam idam agād ekatanutāṃ tadardhaṃ cārdhaṃ ca kva nu gatam athāryaḥ kathayatu /",
  "GK22vidsripu:261": "jagat tat taj jātaṃ sakalanaranārīmayam iti pratītiṃ kurvāṇo jayati śikhibhartur gajamukhaḥ // VidSrk_5.15 *(85) //",
  "GK22vidsripu:262": "bhavajaladhijalāvalambayaṣṭir mahiṣamahāsuśailavajradhārā /*",
  "GK22vidsripu:263": "harahṛdayataḍāgarājahaṃsī diśatu śivaṃ jagataś ciraṃ bhavānī // VidSrk_5.16 *(86) //*",
  "GK22vidsripu:264": "bhagīrathasya",
  "GK22vidsripu:265": "śūlāhatamahiṣāsurarudhiracchuritādharāmbarā gaurī /*",
  "GK22vidsripu:266": "puṣpavatīva salajjā hasitaharanirīkṣitā jayati // VidSrk_5.17 *(87) //*",
  "GK22vidsripu:267": "gonandasya",
  "GK22vidsripu:268": "pratyāsannavivāhamaṅgalavidhau devārcananyastayā dṛṣṭāgre pariṇetur eva likhitāṃ gaṅgādharasyākṛtim /",
  "GK22vidsripu:269": "unmādasmitaroṣalajjitam asau gauryā kathaṃcic cirād vṛddhastrīvacanāt priye vinihitaḥ puṣpāñjaliḥ pātu vaḥ // VidSrk_5.18 *(88) //",
  "GK22vidsripu:270": "% NB Ingalls conjecture @lajjitarasais for @lajjitam asau in c",
  "GK22vidsripu:271": "śikhipatir atidurlaḍitaḥ pitror abhilaṣati madhyam adhiśayitum /*",
  "GK22vidsripu:272": "tāv apy ekaśarīrāv iti viṣamāśaś ciraṃ jayati // VidSrk_5.19 *(89) //*",
  "GK22vidsripu:273": "ambeyaṃ neyam ambā na hi kharakapiśaṃ śmaśru tasyā mukhārdhe tāto 'yaṃ naiṣa tātaḥ stanam urasi pitur dṛṣṭavān nāham atra /",
  "GK22vidsripu:274": "keyaṃ ko 'yaṃ kim etad yuvatir atha pumān vastu kiṃ syāt tṛtīyaṃ śambhoḥ saṃvīkṣya rūpād apasarati guhaḥ śaṅkitaḥ pātu yuṣmān // VidSrk_5.20 *(90) //",
  "GK22vidsripu:275": "svecchārambhaṃ luṭhitvā pitur urasi citābhasmadhūlīcitāṅgo gaṅgāvāriṇy agādhe jhaṭiti harajaṭājūṭato dattajhampaḥ /",
  "GK22vidsripu:276": "sadyaḥ śītkārakārī jalajaḍimaraṇaddantapaṅktir guho vaḥ kampī pāyād apāyāj jvalitaśikhiśikhe cakṣuṣi nyastahastaḥ // VidSrk_5.21 *(91) //",
  "GK22vidsripu:277": "/var{svecchārambhaṃ/lem",
  "GK22vidsripu:278": "/conj/ /Ingalls, svecchāramyaṃ /edKG}",
  "GK22vidsripu:279": "haṃsaśreṇikutūhalena kalayan bhūṣākapālāvalīṃ bālām indukalāṃ mṛṇālarabhasād āndolayan pāṇinā /",
  "GK22vidsripu:280": "raktāmbhojadhiyā ca locanapuṭaṃ lālāṭam udghāṭayan pāyād vaḥ pitur aṅgabhāk śiśujanakrīḍonmukhaḥ ṣaṇmukhaḥ // VidSrk_5.22 *(92) //",
  "GK22vidsripu:281": "kapolād uḍḍīnair bhayavaśavilolair madhukarair madāmbhaḥsaṃlobhād upari patituṃ baddhapaṭalaiḥ /",
  "GK22vidsripu:282": "caladbarhacchatraśriyam iva dadhāno 'tirucirām avighnaṃ herambo bhavadaghavighātaṃ ghaṭayatu // VidSrk_5.23 *(93) //",
  "GK22vidsripu:283": "vasukalpasya",
  "GK22vidsripu:284": "ekaḥ sa eva paripālayatāj jaganti gaurīgirīśacaritānukṛtiṃ dadhānaḥ /",
  "GK22vidsripu:285": "ābhāti yo daśanaśūnyamukhaikadeśa- dehārdhahāritavadhūka ivaikadantaḥ // VidSrk_5.24 *(94) //",
  "GK22vidsripu:286": "tasyaiva",
  "GK22vidsripu:287": "arciṣmanti vidārya vaktrakuharāṇy ā sṛkkaṇo vāsukes tarjanyā viṣakarburān gaṇayataḥ saṃspṛśya dantāṅkurān /",
  "GK22vidsripu:288": "ekaṃ trīṇi navāṣṭa sapta ṣaḍ iti vyastāstasaṃkhyākramā vācaḥ śaktidharasya śaiśavakalāḥ kurvantu vo maṅgalam // VidSrk_5.25 *(95) //",
  "GK22vidsripu:289": "suptaṃ pakṣapuṭe nilīnaśirasaṃ dṛṣṭvā mayūraṃ puraḥ kṛttaṃ kena śiro 'sya tāta kathayety ākrandataḥ śaiśavāt /",
  "GK22vidsripu:290": "sāntarhāsapinākipāṇiyugalāsphālollasaccetasas tanmūrdhekṣaṇatarpitasya hasitaṃ pāyāt kumārasya vaḥ // VidSrk_5.26 *(96) //",
  "GK22vidsripu:291": "carcāyāḥ katham eṣa rakṣati sadā sadyonṛmuṇḍasrajaṃ caṇḍīkeśariṇo vṛṣaṃ ca bhujagān sūnor mayūrād api /",
  "GK22vidsripu:292": "ity antaḥ paribhāvayan bhagavato dīrghaṃ dhiyaḥ kauśalaṃ kūṣmāṇḍo dhṛtisambhṛtām anudinaṃ puṣṇāti tundaśriyam // VidSrk_5.27 *(97) //",
  "GK22vidsripu:293": "/var{@srajaṃ/lem",
  "GK22vidsripu:294": "/emend/ /Ingalls, @sraja /edKG}",
  "GK22vidsripu:295": "kasmāt tvaṃ tātagehād aparam abhinavā brūhi kā tatra vārtā devyā devo jitaḥ kiṃ vṛṣaḍamarucitābhasmabhogīndracandrān /",
  "GK22vidsripu:296": "ity evaṃ barhināthe kathayati sahasā bhartṛbhikṣāvibhūṣā- vaiguṇyodvegajanmā jagad avatu ciraṃ hāravo bhṛṅgarīṭeḥ // VidSrk_5.28 *(98) //",
  "GK22vidsripu:297": "tuṅgasyaitau",
  "GK22vidsripu:298": "sthūlo dūram ayaṃ na yāsyati kṛśo naiṣa prayāṇakṣamas tenaikasya mamaiva tatra kaśipuprāptiḥ parā dṛśyate /",
  "GK22vidsripu:299": "ityādau paricintitaṃ pratimuhus tad bhṛṅgikūṣṇāṇḍayor anyonyapratikūlam īśaśivayoḥ pāṇigrahe pātu vaḥ // VidSrk_5.29 *(99) //",
  "GK22vidsripu:300": "jyākṛṣṭibaddhakhaṭakāmukhapāṇipṛṣṭha- preṅkhannakhāṃśucayasaṃvalito 'mbikāyāḥ /",
  "GK22vidsripu:301": "tvāṃ pātu mañjaritapallavakarṇapūra- lobhabhramadbhramaravibhramabhṛt kaṭākṣaḥ // VidSrk_5.30 *(100) //",
  "GK22vidsripu:302": "acalasiṃhasya",
  "GK22vidsripu:303": "mātas te 'dharakhaṇḍanāt paribhavaḥ kāpālikād yo 'bhavat sa brahmādiṣu kathyatām iti muhur bālyād guhe jalpati /",
  "GK22vidsripu:304": "gaurīṃ hastayugena ṣaṇmukhavaco roddhuṃ nirīkṣyākṣamāṃ vailakṣyāc caturāsyaniṣphalaparāvṛttiś ciraṃ pātu vaḥ // VidSrk_5.32 *(101) //",
  "GK22vidsripu:305": "gonāsāya niyojitāgadarajāḥ sarpāya baddhauṣadhiḥ pāṇisthāya viṣāya vīryamahate kaṇṭhe maṇiṃ bibhratī /",
  "GK22vidsripu:306": "bhartur bhūtagaṇāya gotrajaratīnirdiṣṭamantrākṣarā rakṣatv adrisutā vivāhasamaye prītā ca bhītā ca vaḥ // VidSrk_5.32 *(102) //",
  "GK22vidsripu:307": "% NB Ingalls reads with other sources kaṇṭhasthāya...pāṇau for",
  "GK22vidsripu:308": "% pāṇisthāya... kaṇṭhe",
  "GK22vidsripu:309": "rājaśekharasya",
  "GK22vidsripu:310": "digvāsā yadi tat kim asya dhanuṣā sāstrasya kiṃ bhasmanā bhasmāṅgasya kim aṅganā yadi ca sā kāmaṃ paridveṣṭi kim /",
  "GK22vidsripu:311": "ity anyonyaviruddhaceṣṭitam idaṃ paśyan nijasvāmino bhṛṅgī sāndraśirāvanaddhaparuṣaṃ dhatte 'sthiśeṣaṃ vapuḥ // VidSrk_5.33 *(103) //",
  "GK22vidsripu:312": "/Colo iti śivagaṇavrajyā",
  "GK22vidsripu:313": "% tato harivrajyā",
  "GK22vidsripu:314": "asti śrīstanapatrabhaṅgamakarīmudrāṅkitoraḥsthalo devaḥ sarvajagatpatir madhuvadhūvaktrābjacandrodayaḥ /",
  "GK22vidsripu:315": "krīḍākroḍatanor navenduviśade daṃṣṭrāṅkure yasya bhūr bhāti sma pralayābdhipalvalatalotkhātaikamustākṛtiḥ // VidSrk_6.1 *(104) //",
  "GK22vidsripu:316": "pṛṣṭhabhrāmyadamandamandaragirigrāvāgrakaṇḍūyanān nidrāloḥ kamaṭhākṛter bhagavataḥ śvāsānilāḥ pāntu vaḥ /",
  "GK22vidsripu:317": "yatsaṃskārakalānuvartanavaśād velācchalenāmbhasāṃ yātāyātam ayantritaṃ jalanidher nādyāpi viśrāmyati // VidSrk_6.2 *(105) //",
  "GK22vidsripu:318": "vākpatirājasyaitau",
  "GK22vidsripu:319": "niṣpratyūham upāsmahe bhagavataḥ kaumodakīlakṣmaṇaḥ kokaprīticakorapāraṇapaṭū jyotiṣmatī locane /",
  "GK22vidsripu:320": "yābhyām ardhavibodhamugdhamadhuraśrīr ardhanidrāyito nābhīpalvalapuṇḍarīkamukulaḥ kamboḥ sapatnīkṛtaḥ // VidSrk_6.3 *(106) //",
  "GK22vidsripu:321": "viramati mahākalpe nābhīpathaikaniketanaṃ tribhuvanapuraḥśilpī yasya pratikṣaṇam ātmabhūḥ /",
  "GK22vidsripu:322": "kimadhikaraṇā kīdṛk kasya vyavasthitir ity asāv udaram aviśad draṣṭuṃ tasmai jagannidhaye namaḥ // VidSrk_6.4 *(107) //",
  "GK22vidsripu:323": "devi tvaṃ kupitā tvam eva kupitā ko 'nyaḥ pṛthivyā gurur mātā tvaṃ jagatāṃ tvam eva jagatāṃ mātā na vijño 'paraḥ /",
  "GK22vidsripu:324": "devi tvaṃ parihāsakelikalahe 'nantā tvam evety atha jñātānantyapado namañ jaladhijāṃ śauriś ciraṃ pātu vaḥ // VidSrk_6.5 *(108) //",
  "GK22vidsripu:325": "vākpatirājasya",
  "GK22vidsripu:326": "ko 'yaṃ dvāri hariḥ prayāhy upavanaṃ śākhāmṛgeṇātra kiṃ kṛṣṇo 'haṃ dayite bibhemi sutarāṃ kṛṣṇaḥ kathaṃ vānaraḥ /",
  "GK22vidsripu:327": "mugdhe 'haṃ madhusūdano vraja latāṃ tām eva puṣpāsavām itthaṃ nirvacanīkṛto dayitayā hrīṇo hariḥ pātu vaḥ // VidSrk_6.6 *(109) //",
  "GK22vidsripu:328": "mandakvāṇitaveṇur ahṇi śithile vyāvartayan gokulaṃ barhāpīḍakam uttamāṅgaracitaṃ godhūlidhūmraṃ dadhāt /",
  "GK22vidsripu:329": "mlāyantyā vanamālayā parigataḥ śrānto 'pi ramyākṛtir gopastrīnayanotsavo vitaratu śreyāṃsi vaḥ keśavaḥ // VidSrk_6.7 *(110) //",
  "GK22vidsripu:330": "viṣṇor dānavavāhinīpramathaneṣṭyāpūraṇāyādarād āttaḥ pāṇiyugodareṇa karaśreṇyā śriyālambhitaḥ /",
  "GK22vidsripu:331": "niryāto vadanena kukṣivasateḥ patyus talād arṇasāṃ śaṅkho 'patyaparaṃpatāvṛta iva śreyāṃsi puṣṇātu vaḥ // VidSrk_6.8 *(111) //",
  "GK22vidsripu:332": "sa jayaty ādivarāho daṃṣṭrāniṣpiṣṭakulagirikaseruḥ /*",
  "GK22vidsripu:333": "yasya puraḥ surakariṇaḥ sāṅkuramāṣopamā jātaḥ // VidSrk_6.9 *(112) //*",
  "GK22vidsripu:334": "jīyāsuḥ śakulākṛter bhagavataḥ pucchachaṭāchoṭanād udyantaḥ śatacandritāmbaratalaṃ te bindavaḥ saindhavāḥ /",
  "GK22vidsripu:335": "yair vyāvṛtya patadbhir aurvaśikhinas tejojaṭālaṃ vapuḥ pānādhmānavaśād arocakarujaś cakre cirasyāspadam // VidSrk_6.10 *(113) //",
  "GK22vidsripu:336": "rājaśekharasya",
  "GK22vidsripu:337": "kutas tvam aṇukaḥ svataḥ svam iti kiṃ na yat kasyacit kim icchasi padatrayaṃ nanu bhuvā kim atyalpayā /",
  "GK22vidsripu:338": "dvijasya śamino mama tribhuvanaṃ tad ity āśayo harer jayati nihnutaḥ prakaṭitaś ca vakroktibhiḥ // VidSrk_6.11 *(114) //",
  "GK22vidsripu:339": "śreyo 'syāś ciram astu mandaragirer mā ghāni pārśvair iyaṃ māvaṣṭambhi mahormibhiḥ phaṇipater mā lepi lālāviṣaiḥ /",
  "GK22vidsripu:340": "ity ākūtajuṣaḥ śriyaṃ jalanidher ardhotthitāṃ paśyato vāco 'ntaḥ spuritā bahir vikṛtibhir vyaktā hareḥ pāntu vaḥ // VidSrk_6.12 *(115) //",
  "GK22vidsripu:341": "caṭaccaṭiti carmiṇi cchamiti cocchalacchoṇite dhagaddhagiti medasi sphuṭaravo 'sthiṣu ṣṭhāditi /",
  "GK22vidsripu:342": "punātu bhavato harer amaravairnāthorasi kvaṇatkarajapañjarakrakacakāṣajanmānalaḥ // VidSrk_6.13 *(116) //",
  "GK22vidsripu:343": "vākpater etau",
  "GK22vidsripu:344": "vande bhujabhramitamandaramathyamāna- dugdhābdhidugdhakaṇavicchuritacchavīkam /",
  "GK22vidsripu:345": "nakṣatrakarburaviyatpratirodhi ninda- dunnidrakair avataḍāgam uro murāreḥ // VidSrk_6.14 *(117) //",
  "GK22vidsripu:346": "murāreḥ",
  "GK22vidsripu:347": "bhramati girirāṭ pṛṣṭhe garjaty upaśruti sāgaro dahati vitatajvālājālo jaganti viṣānalaḥ /",
  "GK22vidsripu:348": "sa tu vinihitagrīvākāṇḍaḥ kaṭāhapuṭāntare svapiti bhagavān kūrmo nidrābharālasalocanaḥ // VidSrk_6.15 *(118) //",
  "GK22vidsripu:349": "bhaktiprahvavilokanapraṇayinī nīlotpalaspardhinī dhyānālambanatāṃ samādhiniratair nīte hitaprāptaye /",
  "GK22vidsripu:350": "lāvaṇyasya mahānidhī rasikatāṃ lakṣmīdṛśos tanvatī yuṣmākaṃ kurutāṃ bhavārtiśamanaṃ netre tanur vā hareḥ // VidSrk_6.16 *(119) //",
  "GK22vidsripu:351": "pucchodastavisāriṇo jalanidheḥ svargaṅgayā saṃgama- śraddhāhūtakhalatpurātanamunir mīno hariḥ pātu vaḥ /",
  "GK22vidsripu:352": "yasminn uddharati śrutīḥ pṛthutarād oṃkārasāradhvaner madhyesindhu viyanmayo jalamayaḥ stambhas tv abhūd ambare // VidSrk_6.17 *(120) //",
  "GK22vidsripu:353": "/var{jalamayaḥ/lem",
  "GK22vidsripu:354": "/emend/ /Ingalls, jalamaya@ /edKG}",
  "GK22vidsripu:355": "jṛmbhāvijṛmbhitadṛśaḥ prathamaprabuddha- lakṣmīkarāmburuhalālanalālasasya /",
  "GK22vidsripu:356": "gātrāpavṛttibharakharvitaśeṣam avyād avyāhataṃ murajitaḥ kṛtakaprasuptam // VidSrk_6.18 *(121) //",
  "GK22vidsripu:357": "mayānviṣṭo dhūrtaḥ sa sakhi nikhilām eva rajanīm iha syād atra syād iti nipuṇam anyām abhisṛtaḥ /",
  "GK22vidsripu:358": "na dṛṣṭo bhāṇḍīre taṭabhuvi na govardhanagirer na kālindyāḥ kūle na ca niculakuñje muraripuḥ // VidSrk_6.19 *(122) //",
  "GK22vidsripu:359": "śyāmoccandrā svapiṣi na śiśo naiti mām amba nidrā nidrāhetoḥ śṛṇu suta kathāṃ kām apūrvāṃ kuruṣva /",
  "GK22vidsripu:360": "rāmo nāma kṣitipatir abhūn mānanīyo raghūṇām ity uktasya smitam avatu vo devakīnandanasya // VidSrk_6.20 *(123) //",
  "GK22vidsripu:361": "kharvagranthivimuktasandhivikasadvakṣaḥsphuratkaustubhaṃ niryannābhisarojakuḍmalakuṭīgambhīrasāmadhvani /",
  "GK22vidsripu:362": "pātrāvāptisamutsukena balinā sānandam ālokitaṃ pāyād vaḥ kramavardhamānamahimāścaryaṃ murārer vapuḥ // VidSrk_6.21 *(124) //",
  "GK22vidsripu:363": "uttiṣṭhantyā ratānte bharam uragapatau pāṇinaikena kṛtvā dhṛtvā cānyena vāso vigalitakabarībhāram aṃse vahantyāḥ /",
  "GK22vidsripu:364": "bhūyas tatkālakāntidviguṇitasurataprītinā śauriṇā vaḥ śayyām ālambya nītaṃ vapur alasalasadbāhu lakṣmyāḥ punātu // VidSrk_6.22 *(125) //",
  "GK22vidsripu:365": "% NB Ingalls tentatively suggests āliṅgya for ālambya in d.",
  "GK22vidsripu:366": "/var{@maṃse/lem",
  "GK22vidsripu:367": "/conj/ /Ingalls, @maṃśaṃ /edKG",
  "GK22vidsripu:368": "sampūrṇaḥ punar abhyudeti kiraṇair indus tato dantinaḥ kumbhadvandvam idaṃ punaḥ surataror agrollasanmañjarī /",
  "GK22vidsripu:369": "itthaṃ yadvadanastanadvayavaladromāvalīṣu bhramaḥ kṣīrābdher mathane 'bhavad diviṣadāṃ lakṣmīr asāv astu vaḥ // VidSrk_6.23 *(126) //",
  "GK22vidsripu:370": "bhabhabhramati kiṃ mahī lalalalambate candramāḥ kṛkṛṣṇa vavada drutaṃ hahahasanti kiṃ vṛṣṇayaḥ /",
  "GK22vidsripu:371": "śiśīdhu mumumuñca me vavavavaktram ityādikaṃ madaskhalitam ālapan haladharaḥ śriyaṃ vaḥ kriyāt // VidSrk_6.24 *(127) //",
  "GK22vidsripu:372": "puruṣottamadevasya",
  "GK22vidsripu:373": "kiṃ kiṃ siṃhas tataḥ kiṃ narasadṛśavapur deva citraṃ gṛhīto naivaṃ tat ko 'tra jīva drutam upanaya taṃ nanv ayaṃ prāpta eva /",
  "GK22vidsripu:374": "cāpaṃ cāpaṃ na khaḍgaṃ tvaritataram aho karkaśatvaṃ nakhānām itthaṃ daityādhirājaṃ nijanakhakuliśair jaghnivān yaḥ sa vo 'vyāt // VidSrk_6.25 *(128) //",
  "GK22vidsripu:375": "devas tvām ekajaṅghāvalayitalaguḍo mūrdhni vinyastabāhur gāyan goyuddhagītīr uparacitaśiraḥśekharaḥ pragraheṇa /",
  "GK22vidsripu:376": "darpasphūrjanmahokṣadvayasamarasarasābaddhadīrghānurāgaḥ krīḍāgopālamūrtir muraripur avatād āttagorakṣalīlaḥ // VidSrk_6.26 *(129) //",
  "GK22vidsripu:377": "śrīsonnokasya",
  "GK22vidsripu:378": "jayanti nirdāritadaityavakṣaso nṛsiṃharūpasya harer nakhāṅkurāḥ /",
  "GK22vidsripu:379": "vicintya yeṣāṃ caritaṃ surārayaḥ priyānakhebhyo 'pi rateṣu bibhyati // VidSrk_6.27 *(130) //",
  "GK22vidsripu:380": "ete lakṣmaṇa jānakīvirahiṇaṃ māṃ khedayanty ambudā marmāṇīva ca ghaṭṭayanty alam amī krūrāḥ kadambānilāḥ /",
  "GK22vidsripu:381": "itthaṃ vyāhṛtapūrvajanmaviraho yo rādhayā vīkṣitaḥ serṣyaṃ śaṅkitayā sa vaḥ sukhayatu svaprāyamāno hariḥ // VidSrk_6.28 *(131) //",
  "GK22vidsripu:382": "mithyākāṇḍūtisācīkṛtagalasaraṇir yeṣu jāto garutmān ye nidrāṃ nāṭayadbhiḥ śayanaphaṇiphaṇair lakṣitā na śrutāś ca /",
  "GK22vidsripu:383": "ye ca dhyānānubandhacchalamukuladṛśā vedhasā naiva dṛṣṭās te lakṣmīṃ narmayanto nidhuvanavidhayaḥ pāntu vo mādhavasya // VidSrk_6.29 *(132) //",
  "GK22vidsripu:384": "rājaśekharasya",
  "GK22vidsripu:385": "pratyagronmeṣajihmā kṣaṇam anabhimukhī ratnadīpaprabhāṇām ātmavyāpāragurvī janitajalalavā jṛmbhitaiḥ sāṅgabhaṅgaiḥ /",
  "GK22vidsripu:386": "nāgāṅgaṃ moktum icchoḥ śayanam uruphaṇācakravālopadhānaṃ nidrācchedābhitāmrā ciram avatu harer dṛṣṭir ākekarā vaḥ // VidSrk_6.30 *(133) //",
  "GK22vidsripu:387": "viśākhadattasya",
  "GK22vidsripu:388": "daṃṣṭrāpiṣṭeṣu sadyaḥ śikhariṣu na kṛtaḥ skandhakaṇḍūvinodaḥ sindhuṣv aṅgāvagāhaḥ khurakuharaviśattoyatuccheṣu nāptaḥ /",
  "GK22vidsripu:389": "prāptāḥ pātālapaṅke na luṭhanaratayaḥ potramātropayukte yenoddhāre dharitryāḥ sa jayati vibhutāvighniteccho varāhaḥ // VidSrk_6.31 *(134) //",
  "GK22vidsripu:390": "varāhamihirasya",
  "GK22vidsripu:391": "pātu trīṇi jaganti pārśvakaṣaṇaprakṣuṇṇadigmaṇḍalo naikābdhistimitodaraḥ sa bhagavān krīḍājhaṣaḥ keśavaḥ /",
  "GK22vidsripu:392": "tvaṅganniṣṭhurapṛṣṭharomakhacitabrahmāṇḍabhāṇḍasthiter yasyotsphālakutūhalena katham apy aṅgeṣu jīrṇāyitam // VidSrk_6.32 *(135) //",
  "GK22vidsripu:393": "raghunandanasya",
  "GK22vidsripu:394": "ye saṃtāpitanābhipadmamadhavo ye snāpitoraḥsrajo ye tāpāt taralena talpaphaṇinā prītapratīpojjhitāḥ /",
  "GK22vidsripu:395": "ye rādhāsmṛtisākṣiṇaḥ kamalayā sāsūyam ākīrṇitā gāḍhāntardavathoḥ prataptasaralāḥ śvāsā hareḥ pāntu vaḥ // VidSrk_6.33 *(136) //",
  "GK22vidsripu:396": "puṣpākasya",
  "GK22vidsripu:397": "seyaṃ dyaus tad idaṃ śaśāṅkadinakṛccihnaṃ nabhaḥ sā kṣitis tat pātālatalaṃ ta eva girayas te 'mbhodhayas tā diśaḥ /",
  "GK22vidsripu:398": "itthaṃ nābhivinirgatena saśiraḥkampādbhutaṃ vedhasā yasyāntaś ca bahiś ca dṛṣṭam akhilaṃ trailokyam avyāt sa vaḥ // VidSrk_6.34 *(137) //",
  "GK22vidsripu:399": "yuktaṃ mānada mām ananyamanasaṃ vakṣaḥsthalasthāyinīṃ bhaktām apy avadhūya kartum adhunā kāntāsahasraṃ tava /",
  "GK22vidsripu:400": "ity uktvā phaṇabhṛtphaṇāmaṇigatāṃ svām eva mantvā tanuṃ nidrācchedakaraṃ harer avatu vo lakṣmyā vilakṣasmitam // VidSrk_6.35 *(138) //",
  "GK22vidsripu:401": "bhāsasya",
  "GK22vidsripu:402": "agre gacchata dhenudagdhakalaśān ādāya gopyo gṛhaṃ dugdhe vaskayaṇīkule punar iyaṃ rādhā śanair yāsyati /",
  "GK22vidsripu:403": "ity anyavyapadeśaguptahṛdayaḥ kurvan viviktaṃ vrajaṃ devaḥ kāraṇanandasūnur aśivaṃ kṛṣṇaḥ sa muṣṇātu vaḥ // VidSrk_6.36 *(139) //",
  "GK22vidsripu:404": "satrāsārti yaśodayā priyaguṇaprītekṣaṇaṃ rādhayā lagnair ballavasūnubhiḥ sarabhasaṃ sambhāvitātmorjitaiḥ /",
  "GK22vidsripu:405": "bhītānanditavismitena viṣamaṃ nandena cālokitaḥ pāyād vaḥ karamūrdhasusthitamahāśailaḥ salīlo hariḥ // VidSrk_6.37 *(140) //",
  "GK22vidsripu:406": "sonnokasyaitau",
  "GK22vidsripu:407": "daṃṣṭrāsaṅkaṭavaktrakandaratarajjihvābhṛto havyabhug- jvālābhāsurabhūrikeśarisaṭābhārasya daityadruhaḥ /",
  "GK22vidsripu:408": "vyāvalgadbalavaddhiraṇyakaśipukroḍasthalīpāṭana- spaṣṭaprasphuṭadasthipañjararavakrūrā nakhāḥ pāntu vaḥ // VidSrk_6.38 *(141) //",
  "GK22vidsripu:409": "vākpateḥ",
  "GK22vidsripu:410": "lakṣmyāḥ keśaprasavarajasāṃ bindubhiḥ sāndrapātair abhyarṇaśrīr ghananidhuvanaklāntinidrāntareṣu /",
  "GK22vidsripu:411": "dordaṇḍo 'sau jayati jayinaḥ śārṅgiṇo mandarādri- grāvaśreṇīnikaṣamasṛṇakṣuṇṇakeyūrapatraḥ // VidSrk_6.39 *(142) //",
  "GK22vidsripu:412": "% NB Ingalls conjectures suvarṇaśrīḥ for abhyarṇaśrīḥ in b.",
  "GK22vidsripu:413": "śrībhagīrathasya",
  "GK22vidsripu:414": "nakhakrakacadāraṇasphuṭitadaityavakṣaḥsthala- kṣaratkṣatajanirjharaprativibhāvitasvākṛteḥ /",
  "GK22vidsripu:415": "harer aparakeśarikṣubhitacetasaḥ pātu vaḥ saroṣalalitādharabhrukuṭibhaṅgabhīmaṃ mukham // VidSrk_6.40 *(143) //",
  "GK22vidsripu:416": "vākpatirājasya",
  "GK22vidsripu:417": "vatsa kṣmādharagahvareṣu vicaraṃś cārapracāre gavāṃ hiṃsrān vīkṣya puraḥ purāṇapuruṣaṃ nārāyaṇaṃ dhyāsyasi /",
  "GK22vidsripu:418": "ity uktasya yaśodayā muraripor avyāj jaganti sphurad- bimboṣṭhadvayagāḍhapīḍanavaśād avyaktabhāvaṃ smitam // VidSrk_6.41 *(144) //",
  "GK22vidsripu:419": "devo harir jayati yajñavarāharūpaḥ sṛṣṭisthitipralayakāraṇam eka eva /",
  "GK22vidsripu:420": "yasyodarasthitajagattrayabījakośa- nirgacchadaṅkuraśikheva vibhāti daṃṣṭrā // VidSrk_6.42 *(145) //",
  "GK22vidsripu:421": "sonnokasya",
  "GK22vidsripu:422": "bījaṃ brahmaiva devo madhu jalanidhayaḥ karṇikā svarṇaśailaḥ kandaṃ nāgādhirājo viyad ativipulaḥ patrakośāvakāśaḥ /",
  "GK22vidsripu:423": "dvīpāḥ patrāṇi meghā madhupakulam amūs tārakā garbhadhūlir yasyaitan nābhipadmaṃ bhuvanam iti sa vaḥ śarma devo dadātu // VidSrk_6.43 *(146) //",
  "GK22vidsripu:424": "mālāyudhasya",
  "GK22vidsripu:425": "kanakanikaṣasvacche rādhāpayodharamaṇḍale navajaladharaśyāmām ātmadyutiṃ pratibimbitām /",
  "GK22vidsripu:426": "asitasicayaprāntabhrāntyā muhur muhur utkṣipañ jayati janitavrīḍānamrapriyāhasino hariḥ // VidSrk_6.44 *(147) //",
  "GK22vidsripu:427": "vaiddokasya",
  "GK22vidsripu:428": "/Colo iti viṣṇuvrajyā|| 6",
  "GK22vidsripu:429": "% tataḥ sūryavrajyā 7",
  "GK22vidsripu:430": "yasyādho 'dhas tathopary upari niravadhi bhrāmyato viśvam aśvair āvṛttālātalīlāṃ racayati rayato maṇḍalaṃ tigmadhāmnaḥ /",
  "GK22vidsripu:431": "so 'vyād uttaptakārtasvarasaralaśaraspardhibhir dhāmadaṇḍair uddaṇḍaiḥ prāpayan vaḥ pracuratamatamaḥstomam astaṃ samastam // VidSrk_7.1 *(148) //",
  "GK22vidsripu:432": "rājaśekharasya",
  "GK22vidsripu:433": "śukatuṇḍacchavi savituś caṇḍarucaḥ puṇḍarīkavanabandhoḥ /*",
  "GK22vidsripu:434": "maṇḍalam uditaṃ vande kuṇḍalam ākhaṇḍalāśāyāḥ // VidSrk_7.2 *(149) //*",
  "GK22vidsripu:435": "vidyāyāḥ",
  "GK22vidsripu:436": "tuṅgodayādribhujagendraphaṇopalāya vyomendranīlatarukāñcanapallavāya /",
  "GK22vidsripu:437": "saṃsārasāgarasamutkramayogisārtha- prasthānapūrṇakalaśāya namaḥ savitre // VidSrk_7.3 *(150) //",
  "GK22vidsripu:438": "varāhamihirasya",
  "GK22vidsripu:439": "saṃsaktaṃ siktamūlād abhinavabhuvanodyānakautūhalinyā yāminyā kanyayevāmṛtakarakalaśāvarjitenāmṛtena /",
  "GK22vidsripu:440": "arkālokaḥ kriyād vo mudam udayaśiraścakravālālavālād udyan bālapravālapratimarucir ahaḥpādapaprākpravālaḥ // VidSrk_7.4 *(151) //",
  "GK22vidsripu:441": "mayūrasya",
  "GK22vidsripu:442": "/Colo iti sūryavrajyā|| 7",
  "GK22vidsripu:443": "% tato vasantavrajyā|| 8",
  "GK22vidsripu:444": "āraktāṅkuradanturā kamalinī nāyāminī yāminī stokonmuktatuṣāram ambaramaṇer īṣatpragalbhaṃ mahaḥ /",
  "GK22vidsripu:445": "apy ete sahakārasaurabhamuco vācālitāḥ kokilair āyānti priyaviprayuktayuvatīmarmacchido vāsarāḥ // VidSrk_8.1 *(152) //",
  "GK22vidsripu:446": "saṃghaśriyaḥ",
  "GK22vidsripu:447": "naivaike vayam eva kokilavadhūkaṇṭhoccaratpañcama- sthānodbodhitapañcamārgaṇaguṇāsphālena romāñcitāḥ /",
  "GK22vidsripu:448": "paśyaite taravo 'pi sundari jaratpatravyayānantarod- bhinnapāṭalakoṭisampuṭadalaprādurbhavatkuḍmalāḥ // VidSrk_8.2 *(153) //",
  "GK22vidsripu:449": "vinayadevasya",
  "GK22vidsripu:450": "malayamahīdharapavanaḥ kalakaṇṭhakaladhvanir nikuñjalatāḥ /*",
  "GK22vidsripu:451": "utkalikā utkalikāś cetasi janayanti lokasya // VidSrk_8.3 *(154) //*",
  "GK22vidsripu:452": "kāntena prahito navaḥ priyasakhīvargeṇa baddhaspṛhaś cittenopahṛtaḥ smarāya na samutsraṣṭuṃ gataḥ pāṇinā /",
  "GK22vidsripu:453": "āmṛṣṭo muhur īkṣito muhur abhighrāto muhur loṭhitaḥ pratyaṅgaṃ ca muhuḥ kṛto mṛgadṛśā kiṃ kiṃ na cūtāṅkuraḥ // VidSrk_8.4 *(155) //",
  "GK22vidsripu:454": "vākkuṭasya",
  "GK22vidsripu:455": "dvis triḥ kokilayā rutaṃ tricaturaiś cūtāṅkurair udgataṃ koṣān bobhrati kiṃśukā madhukaraśreṇījuṣaḥ pañcaṣān /",
  "GK22vidsripu:456": "kvāpi kvāpi madākulākulatayā kāntāparādhagraha- granthicchedasamudyataṃ ca hṛdayaṃ dolāyate subhruvām // VidSrk_8.5 *(156) //",
  "GK22vidsripu:457": "nīlasya",
  "GK22vidsripu:458": "jambūnāṃ kusumodareṣv atirasād ābaddhapānotsavāḥ kīrāḥ pakvaphalāśayā madhukarīś cumbanti muñcanti ca /",
  "GK22vidsripu:459": "eteṣām api paśya kiṃśukataroḥ patrair abhinnatviṣāṃ puṣpabhrāntibhir āpatanti sahasā cañcūṣu bhṛṅgāṅganāḥ // VidSrk_8.6 *(157) //",
  "GK22vidsripu:460": "rājaśekharasya",
  "GK22vidsripu:461": "dṛśyante madhumattakokilavadhūnirdhūtacūtāṅkura- prāgbhāraprasaratparāgasikatādurgās taṭībhūmayaḥ /",
  "GK22vidsripu:462": "yāḥ kṛcchrād abhilaṅghya lubdhakabhayāt tair eva reṇūtkarair dhārāvāhibhir asti luptapadavīniḥśaṅkam eṇīkulam // VidSrk_8.7 *(158) //",
  "GK22vidsripu:463": "murāreḥ",
  "GK22vidsripu:464": "aśithilaparispandaḥ kunde tathaiva madhuvrato nayanasuhṛdo vṛkṣāś caite na kuḍmalaśālinaḥ /",
  "GK22vidsripu:465": "dalati kalikā cautī nāsmiṃs tathā mṛgacakṣuṣām atha ca hṛdaye mānagranthiḥ svayaṃ śithilāyate // VidSrk_8.8 *(159) //",
  "GK22vidsripu:466": "kāntāṃ hitvā virahavidhurārambhakhedālasāṅgīṃ mām ullaṅghya vrajatu pathikaḥ kāpi yady asti śaktiḥ /",
  "GK22vidsripu:467": "ity āśokī jagati sakale vallarī cīrikeva prāptārambhe kusumasamaye kāladevena dattā // VidSrk_8.9 *(160) //",
  "GK22vidsripu:468": "mandaṃ dakṣiṇam āhvayanti pavanaṃ puṃskokilavyāhṛtaiḥ saṃskurvanti vanasthalīḥ kisalayottaṃsair niṣaṇṇālibhiḥ /",
  "GK22vidsripu:469": "candraṃ sundarayanti muktatuhinaprāvārayā jyotsnayā vardhante ca vivardhayanti ca muhus te 'mī smaraṃ vāsarāḥ // VidSrk_8.10 *(161) //",
  "GK22vidsripu:470": "hṛdyasnigdhaiḥ parabhṛtarutair muktadīrghapravāsaḥ pratyāvṛtto madhur iti vadan dakṣiṇo gandhavāhaḥ /",
  "GK22vidsripu:471": "śiñjallolabhramaravalayaḥ kānanālīvadhūnāṃ sadyaḥ kundasmitabṛhatikāḥ pūrṇapātrīkaroti // VidSrk_8.11 *(162) //",
  "GK22vidsripu:472": "lolaiḥ kokilamaṇḍalair madhulihāṃ caṃcūryamāṇair gaṇair nīrandhrair gṛhavāṭikāparisareṣv aṅgāritaiḥ kiṃśukaiḥ /",
  "GK22vidsripu:473": "prārabdhe timire vasantasamayakṣoṇīpater bhrāmyataḥ prasnigdhā parito dhṛteva kalikādīpāvaliś campakaiḥ // VidSrk_8.12 *(163) //",
  "GK22vidsripu:474": "manovinodasyaitau",
  "GK22vidsripu:475": "cyutasumanasaḥ kundāḥ puṣpodgameṣv alasā drumā manasi ca giraṃ grathnantīme kiranti na kokilāḥ /",
  "GK22vidsripu:476": "atha ca savituḥ śītollāsaṃ lunanti marīcayo na ca jaṭharatām ālambante klamodayadāyinīm // VidSrk_8.13 *(164) //",
  "GK22vidsripu:477": "sāmyaṃ samprati sevate vicakilaṃ ṣāṇmāsikair mauktikair bāhlīkīdaśanavraṇāruṇatalaiḥ patrair aśoko 'rcitaḥ /",
  "GK22vidsripu:478": "bhṛṅgālaṅghitakoṭi kiṃśukam idaṃ kiṃcid vivṛntāyate māñjiṣṭhair mukulaiś ca pāṭalitaror anyaiva kācil lipiḥ // VidSrk_8.14 *(165) //",
  "GK22vidsripu:479": "garbhagranthiṣu vīrudhāṃ sumanaso madhye 'ṅkuraṃ pallavā vāñchāmātraparigrahaḥ pikavadhūkaṇṭhodare pañcamaḥ /",
  "GK22vidsripu:480": "kiṃ ca trīṇi jagani jiṣṇu divasair dvitrair manojanmano devasyāpi cirojjhitaṃ yadi bhaved abhyāsavaśyaṃ dhanuḥ // VidSrk_8.15 *(166) //",
  "GK22vidsripu:481": "rājaśekharasyaitau",
  "GK22vidsripu:482": "śītās tair iva bhagnaśaiśiraniśābhāgair ahaḥ sphāyate garbhaṃ bibhrati kiṃśukā iva diśāṃ tāpāya vahnyaṅkuram /",
  "GK22vidsripu:483": "kiṃ ca svāśrayasambhṛtaprathimasu cchāyātapāṅgeṣv ayaṃ lokaḥ stokaraso 'dya na kvacid api svacchandam ānandati // VidSrk_8.16 *(167) //",
  "GK22vidsripu:484": "trilocanasya",
  "GK22vidsripu:485": "udbhinnastabakāvataṃsasubhagāḥ preṅkhanmarunnartitāḥ puṣpodgīrṇaparāgapāṃśulalasatpatraprakāṇḍatviṣaḥ /",
  "GK22vidsripu:486": "gambhīrakramapañcamonmadapikadhvānocchaladgītayaḥ pratyujjīvitamanmathotsava iva krīḍanty amū bhūruhaḥ // VidSrk_8.17 *(168) //",
  "GK22vidsripu:487": "prāg eva jaitram astraṃ sahakāralatā smarasya cāpabhṛtaḥ /*",
  "GK22vidsripu:488": "kiṃ punar analpanipatitamadhukaraviṣakalkalepena // VidSrk_8.18 *(169) //*",
  "GK22vidsripu:489": "śubhāṅgasya",
  "GK22vidsripu:490": "svasti śrīmalayācalāt smarasakhaḥ śrīmān vasantānilaḥ krīḍāveśmasu kāminaḥ kuśalayaty etac ca vaktītarat /",
  "GK22vidsripu:491": "eṣo 'haṃ muditālikokilakulaṃ kurvan vanaṃ prāptavān yuṣmābhiḥ priyakāminīparigataiḥ sthātavyam asmād iti // VidSrk_8.19 *(170) //",
  "GK22vidsripu:492": "ete nūtanacūtakorakaghanagrāsātirekībhavat- kaṇṭhadhvānajuṣo haranti hṛdayaṃ madhyevanaṃ kokilāḥ /",
  "GK22vidsripu:493": "yeṣām akṣinibhena bhānti bhagavadbhūteśanetrānala- jvālājālakarālitāsamaśarāṅgārasphuliṅgā ime // VidSrk_8.20 *(171) //",
  "GK22vidsripu:494": "kiṃśukakalikāntargatacandrakalāsphardhi keśaraṃ bhāti /*",
  "GK22vidsripu:495": "raktanicolakapihitaṃ dhanur iva jatumudritaṃ vitanoḥ // VidSrk_8.21 *(172) //*",
  "GK22vidsripu:496": "vallaṇasya",
  "GK22vidsripu:497": "vāpyo danturitodarāḥ kamalinīpatrāṅkuragranthibhiś cūtānāṃ kalikāmilanmadhulihāṃ kāpi sthitir vartate /",
  "GK22vidsripu:498": "daurbhāgyopanayāya sāmpratamayām alpo 'pi mārgaśramaḥ śikṣām ullalituṃ dadāti rajasāṃ gantrīpathe mārutaḥ // VidSrk_8.22 *(173) //",
  "GK22vidsripu:499": "% NB Ingalls conjectures tentatively sampravasatām for sāmpratamayām in c.",
  "GK22vidsripu:500": "abhinandasya",
  "GK22vidsripu:501": "āraktair navapallavair viṭapino netrotsavaṃ tanvate tān dhunvann ayam abhyupaiti madhurāmodo marud dakṣiṇaḥ /",
  "GK22vidsripu:502": "tenāliṅgitamātra eva vidhivat prādurbhavan nirbhara- krīḍākūtakaṣāyitena manasā loko 'yam unmādyate // VidSrk_8.23 *(174) //",
  "GK22vidsripu:503": "kāpy anyā mukulādhikāramilitā lakṣmīr aśokadrume mākandaḥ samayocitena vidhinā dhatte 'bhijātaṃ vapuḥ /",
  "GK22vidsripu:504": "kiṃ cāṣāḍhagirer anaṅgavijayaprastāvanāpaṇḍitaḥ svairaṃ sarpati bālacandanalatālīlāsakho mārutaḥ // VidSrk_8.24 *(175) //",
  "GK22vidsripu:505": "vahnir manye himajalamiṣāt saṃśritaḥ kiṃśukeṣu śyāmaṃ dhūmaiḥ sa khalu kurute kānanaṃ korakākhyaiḥ /",
  "GK22vidsripu:506": "saṃtāpārthaṃ katham itarathā pānthasīmantinīnāṃ puṣpavyājād visṛjati śikhāśreṇim udgāḍhaśoṇīm // VidSrk_8.25 *(176) //",
  "GK22vidsripu:507": "pautāyaneḥ",
  "GK22vidsripu:508": "/var{śyāmaṃ/lem",
  "GK22vidsripu:509": "/conj/ /Ingalls, vyāmaṃ /edKG}",
  "GK22vidsripu:510": "śroṇyāṃ citraḥ kurubakaguṇaḥ karṇayor mugdhacūtaṃ raktāśokaṃ praṇayi kucayor mādhavī mūrdhajeṣu /",
  "GK22vidsripu:511": "sarvāṅgīṇo bakularajasā piñjareṇoparāgaḥ straiṇo yūnāṃ bhavatu rataye veśasarvābhisāraḥ // VidSrk_8.26 *(177) //",
  "GK22vidsripu:512": "sāvarṇeḥ",
  "GK22vidsripu:513": "mughātāmrair navakiśalayaiḥ sambhṛtodāraśobhaṃ prādurbhūtabhramarasaraṇīyauvanodbhedacihnam /",
  "GK22vidsripu:514": "sīmantinyaḥ kusumadhanuṣā baddhasakhyasya māsaḥ snigdhāsmerair mukham adhiguṇaṃ dṛṣṭipātaiḥ pibanti // VidSrk_8.27 *(178) //",
  "GK22vidsripu:515": "vāgurasya",
  "GK22vidsripu:516": "śikīmukhair adya manojñapakṣair viṣopalepād iva kajjalābhaiḥ /*",
  "GK22vidsripu:517": "nitāntapūrṇā mucakundakoṣā vibhānti tūṇā iva manmathasya // VidSrk_8.28 *(179) //*",
  "GK22vidsripu:518": "śubhāṅgasya",
  "GK22vidsripu:519": "snehaṃ sravanti taravaḥ pañcāpi kṣipati mārgaṇān madanaḥ /*",
  "GK22vidsripu:520": "parimuktakaṇṭharodhaḥ parapuṣṭaḥ kṣarati mādhuryam // VidSrk_8.29 *(180) //*",
  "GK22vidsripu:521": "śrīdharmākarasya",
  "GK22vidsripu:522": "saṃkucitā iva pūrvaṃ durvāratuṣārajanitajaḍimānaḥ /*",
  "GK22vidsripu:523": "sampraty uparamati hime kramaśo divasāḥ prasārajuṣaḥ // VidSrk_8.30 *(181) //*",
  "GK22vidsripu:524": "śrīdharaṇīdharasya",
  "GK22vidsripu:525": "duḥśliṣṭadurlakṣyapalāśasaṃdhīny āpāṭalāgrāṇi harinti mūle /*",
  "GK22vidsripu:526": "kuśeśayānāṃ śukaśāvabhāṃsi prādurbabhūvur navakuḍmalāni // VidSrk_8.31 *(182) //*",
  "GK22vidsripu:527": "upanayati kapole lolakarṇapravāla- kṣaṇamukulaniveśāndolanavyāpṛtānām /",
  "GK22vidsripu:528": "parimalitaharidrān samprati drāviḍīnāṃ navanakhapadatiktān ātapaḥ svedabindūn // VidSrk_8.32 *(183) //",
  "GK22vidsripu:529": "yogeśvarasya",
  "GK22vidsripu:530": "sadyas tapto bhramati rajanīṃ vāsaraḥ khaṇḍayitvā kṣīṇakṣīṇā tadanu bhajate sāpi samyakprasādam /",
  "GK22vidsripu:531": "eko loke kathayati narasyeṣṭajāte nisargaṃ nāryāḥ puṃsi sthitim anuguṇāṃ śaṃsati spaṣṭam anyā // VidSrk_8.33 *(184) //",
  "GK22vidsripu:532": "idānīṃ plakṣāṇāṃ jaṭharadalaviśleṣacaturaḥ sthitīnām ābandhaḥ sphuṭati śukacañcūpuṭanibhaḥ /",
  "GK22vidsripu:533": "tataḥ strīṇāṃ hanta kṣamam adharakāntiṃ kalayituṃ samantān niryāti sphuṭasubhagarāgaṃ kisalayam // VidSrk_8.34 *(185) //",
  "GK22vidsripu:534": "udgacchaty alijhaṃkṛtiḥ smaradhanur jyāmañjuguñjāravair niryātā viṣaliptabhalliviṣamāḥ kaṅkelliphullacchaṭāḥ /",
  "GK22vidsripu:535": "re sampraty apavitram atra pathikāḥ sārambham ujjṛmbhate cūto dūta ivāntakasya kalikājālasphuratpallavaḥ // VidSrk_8.35 *(186) //",
  "GK22vidsripu:536": "mithaḥkrīḍālolabhramarabharabhaṅgāṅkurarasa- prasekapronmīlatparimalasamālabdhapavanaḥ /",
  "GK22vidsripu:537": "ito 'sty eṣa śrīmān aviralam idānīṃ mukulitaḥ prayacchann unmādān ahaha sahakāradrumayuvā // VidSrk_8.36 *(187) //",
  "GK22vidsripu:538": "aṅkurite pallavite korakite vikasite ca sahakāre /*",
  "GK22vidsripu:539": "aṅkuritaḥ pallavitaḥ korakito vikasitaś ca hṛdi madanaḥ // VidSrk_8.37 *(188) //*",
  "GK22vidsripu:540": "utphullā navamālikā madayati ghrāṇendriyāhlādinī jātaṃ dhūsaram eva kiṃśukataror āśyāmalaṃ jālakam /",
  "GK22vidsripu:541": "ācinvanti kadambakāni madhunaḥ pāṇḍūni mattālayaḥ strīṇāṃ pīnaghanastaneṣu kaṇavān svedaḥ karoty āspadam // VidSrk_8.38 *(189) //",
  "GK22vidsripu:542": "bhavabhūteḥ",
  "GK22vidsripu:543": "sapadi sakhībhir nibhṛtaṃ virahavatīs trātum atra bhajyante /*",
  "GK22vidsripu:544": "sahakāramañjarīṇāṃ śikhodgamagranthayaḥ prathame // VidSrk_8.39 *(190) //*",
  "GK22vidsripu:545": "rājaśekharasya",
  "GK22vidsripu:546": "/Colo iti vasantavrajyā",
  "GK22vidsripu:547": "% grīṣmavrajyā|| 9",
  "GK22vidsripu:548": "viśleṣo janitaḥ priyair api janair ujjṛmbhitaṃ nālikair mitreṇāpi kharāyitaṃ ratuṇayā dīrghāyitaṃ tṛṣṇayā /",
  "GK22vidsripu:549": "gurvī vallabhatā jaḍair adhigatā doṣākaraḥ sevyate hā kālaḥ kim ayaṃ kalir na hi na hi prāptaḥ sa gharmāgamaḥ // VidSrk_9.1 *(191) //",
  "GK22vidsripu:550": "tadātvasnātānāṃ malayarajasārdrārdravapuṣāṃ kacān bibhrāṇānāṃ daravikacamallīmukulinaḥ /",
  "GK22vidsripu:551": "nidāghārkaploṣaglapitamahimānaṃ mṛgadṛśāṃ pariṣvaṅgo 'naṅgaṃ punar api śanair aṅkurayati // VidSrk_9.2 *(192) //",
  "GK22vidsripu:552": "maṅgalārjunasya",
  "GK22vidsripu:553": "pravṛddhatāpo divaso 'timātram atyartham eva kṣaṇadā ca tanvī /*",
  "GK22vidsripu:554": "ubhau virodhakriyayā vibhinnau jāyāpatī sānuśayāv iva staḥ // VidSrk_9.3 *(193) //*",
  "GK22vidsripu:555": "baṭoḥ",
  "GK22vidsripu:556": "sarvāśārudhi dagdhavīrudhi sadā sāraṅgabaddhakrudhi kṣāmakṣmāruhi mandam unmadhulihi svacchandakundadruhi /",
  "GK22vidsripu:557": "śuṣyacchrotasi taptabhūmirajasi jvālāyamānāmbhasi jyeṣṭhe māsi kharārkatejasi kathaṃ pāntha vrajañ jīvasi // VidSrk_9.4 *(194) //",
  "GK22vidsripu:558": "bāṇasya",
  "GK22vidsripu:559": "gurur garbhārambhaḥ klamayati kalatraṃ balibhujaḥ samagroṣmā cūtaṃ pacati picumardaṃ ca divasaḥ /",
  "GK22vidsripu:560": "idānīṃ nīhārastimitapavanaprītijanitāṃ niśāśeṣo nidrāṃ nudati paṭadhūmyāṭamukharaḥ // VidSrk_9.5 *(195) //",
  "GK22vidsripu:561": "rājaśekharasya",
  "GK22vidsripu:562": "sāndrakṣīṇapratatavitatacchinnabhugnonnatābhiḥ prāyaḥ kaśmīrajarucijuṣo dāvavahneḥ śikhābhiḥ /",
  "GK22vidsripu:563": "vāyuḥ saṃcāriṇa iva likhaty ānane digvadhūnāṃ dhūmodgārair agurupavanaiḥ sāntarān patrabhaṅgān // VidSrk_9.6 *(196) //",
  "GK22vidsripu:564": "hindolāmadhuropalālanarasaprītaprapāpālikā- gītāvarjitamugdhavātahariṇaśreṇīparītāntikāḥ /",
  "GK22vidsripu:565": "autsukyaṃ janayanti pānthapariṣadgharmāmbubindūtkara- vyākṣepakṣamamandamandamaruto mārgasthalīpādapāḥ // VidSrk_9.7 *(197) //",
  "GK22vidsripu:566": "cañcaccañcuguṇodaraiḥ śithilitaprāyāṃsam utpakṣmala- nyañcatpakṣapuṭāvakāśaviramatpārśvoṣmabhir nīyate /",
  "GK22vidsripu:567": "jaṅghākuñcanalabdhanīḍanibiḍāvaṣṭambhakaṣṭojjhita- kṣepīyaḥpavanābhighātarabhasotkṣepair ahaḥ pakṣibhiḥ // VidSrk_9.8 *(198) //",
  "GK22vidsripu:568": "dhāsyaty adya sitātapatrasubhagaṃ sā rājahaṃsī śiśoḥ smerāmbhoruhavāsino 'pi śirasi snehena pakṣadvayam /",
  "GK22vidsripu:569": "tṛṣṇārtaḥ śukaśāvako 'pi sutanoḥ pīnastanāsaṅginīṃ muktāhāralatāṃ tadaṅkavasatis toyāśayā pāsyati // VidSrk_9.9 *(199) //",
  "GK22vidsripu:570": "bhuvāṃ gharmārambhe pavanacalitaṃ tāpahataye paṭacchatrākāraṃ vahati gaganaṃ dhūlipaṭalam /",
  "GK22vidsripu:571": "amī mandārāṇāṃ davadahanasaṃdehitadhiyo na ḍhaukante pātuṃ jhaṭiti makarandaṃ madhulihaḥ // VidSrk_9.10 *(200) //",
  "GK22vidsripu:572": "bhavabhūteḥ",
  "GK22vidsripu:573": "apāṃ mūle līnaṃ kṣaṇaparicitaṃ candanarase mṛṇālīhārādau kṛtalaghupadaṃ candramasi ca /",
  "GK22vidsripu:574": "muhūrtaṃ viśrāntaṃ sarasakadalīkānanatale priyākaṇṭhāśleṣe nivasati paraṃ śaityam adhunā // VidSrk_9.11 *(201) //",
  "GK22vidsripu:575": "prāntāraktavilocanāñcaladarīvyagrālpamakṣībhaya- prodbhūtobhayaśṛṅgakoṭivigalacchaivālavallīsakhaiḥ /",
  "GK22vidsripu:576": "pāthobindubhir akṣisandhiṣu śanaiḥ saṃsicyamānaḥ sukhaṃ magno vāriṇi dūraniḥsahatayā nidrāyate sairibhaḥ // VidSrk_9.12 *(202) //",
  "GK22vidsripu:577": "tāpaṃ stamberamasya prakaṭayati karaḥ śīkaraiḥ kukṣum ukṣan paṅkāṅkaṃ palvalānāṃ vahati taṭavanaṃ māhiṣaiḥ kāyakāṣaiḥ /",
  "GK22vidsripu:578": "uttāmyattālavaś ca pratapati taraṇāvāṃśavīṃ tāpatandrīm adridroṇīkuṭīre kuhariṇi hariṇārātayo yāpayatni // VidSrk_9.13 *(203) //",
  "GK22vidsripu:579": "jātāḥ pānthanakhaṃpacāḥ pracayino gantrīpathe pāṃśavaḥ kāsārodaraśeṣam ambu mahiṣo mathnāti tāmyattimi /",
  "GK22vidsripu:580": "dṛṣṭir dhāvati dhātakīvanam asṛktarṣeṇa tārakṣavī kaṇṭhān bibhrati viṣkirāḥ śaraśamīnīḍeṣu nāḍiṃdhamān // VidSrk_9.14 *(204) //",
  "GK22vidsripu:581": "bāṇasyaitau",
  "GK22vidsripu:582": "subhagasalilāvagāhāḥ pāṭalisaṃsargasurabhivanavātāḥ /*",
  "GK22vidsripu:583": "pracchāyasulabhanidrā divasāḥ pariṇāmaramaṇīyāḥ // VidSrk_9.15 *(205) //*",
  "GK22vidsripu:584": "kālidāsasya",
  "GK22vidsripu:585": "agre taptajalā nitāntaśiśirā mūle muhur bāhubhir vyāmathyoparataprapeṣu pathikair mārgeṣu madhyaṃdine /",
  "GK22vidsripu:586": "ādhārāḥ plutabālaśaivaladalacchedāvakīrṇormayaḥ pīyante halamuktamagnamahiṣaprakṣobhaparyāvilāḥ // VidSrk_9.16 *(206) //",
  "GK22vidsripu:587": "yogeśvarasya",
  "GK22vidsripu:588": "mṛdbhūyiṣṭhatayā gurūn pariharann āraṇyakān gomayān valmīkān upagūhati praśithilaṃ jvālābhir udbalvajān /",
  "GK22vidsripu:589": "vahnir nīḍikiliñjasaṃcayasamutsiktaś caran kānane prasnigdhān iha viṣkirāṇḍakalalān ājyāśayā lumpati // VidSrk_9.17 *(207) //",
  "GK22vidsripu:590": "tasyaiva",
  "GK22vidsripu:591": "dūrībhūtaśarāri viklavabakaṃ saṃkrāntakāraṇḍavaṃ klāmyatkaṅkam acakravākam amilanmadgu prayātaplavam /",
  "GK22vidsripu:592": "kliṣṭakrauñcam adhārtarāṣṭram apatatkoyaṣṭi niṣṭīṭibhaṃ sīdatsārasamaprasaktakuraraṃ kālena jātaṃ saraḥ // VidSrk_9.18 *(208) //",
  "GK22vidsripu:593": "tasyaiva",
  "GK22vidsripu:594": "toyottīrṇāḥ śrayati kabarīḥ śekharaḥ saptalānāṃ śaityaṃ siñcaty upari kucayoḥ pāṭalākaṇṭhadāma /",
  "GK22vidsripu:595": "kāntaṃ karṇāv abhiniviśate komalāgraṃ śirīṣaṃ strīṇām aṅge vibhajati tapas tatra tatrātmacihnam // VidSrk_9.19 *(209) //",
  "GK22vidsripu:596": "madhuśīlasya",
  "GK22vidsripu:597": "śukapatraharitakomalakusumaśaṭānāṃ śirīṣayaṣṭīnām /*",
  "GK22vidsripu:598": "talam āśrayati dinātapabhayena paripiṇḍitaṃ śaityam // VidSrk_9.20 *(210) //*",
  "GK22vidsripu:599": "vāgurasya",
  "GK22vidsripu:600": "haranti hṛdayāni yacchravaṇaśītalā veṇavo yad arghati karambitā śiśiravāriṇā vāruṇī /",
  "GK22vidsripu:601": "bhavanti ca himopamāḥ stanabhuvo yad eṇīdṛśāṃ śucer upari saṃsthito ratipateḥ prasādo guruḥ // VidSrk_9.21 *(211) //",
  "GK22vidsripu:602": "jalārdrāḥ saṃvyānaṃ bisakisalayaiḥ kelivalayāḥ śirīṣair uttaṃso vicakilamayī hāraracanā /",
  "GK22vidsripu:603": "śucāv eṇākṣīṇāṃ malayajarasārdrāś ca tanavo vinā tantraṃ mantraṃ ratiramaṇamṛtyuṃjayavidhiḥ // VidSrk_9.22 *(212) //",
  "GK22vidsripu:604": "rajaniviramayāmeṣv ādiśantī ratecchāṃ kim api kaṭhinayantī nārikelīphalāmbhaḥ /",
  "GK22vidsripu:605": "api pariṇamayitrī rājarambhāphalānāṃ dinapariṇatiramyā vartate grīṣmalakṣmīḥ // VidSrk_9.23 *(213) //",
  "GK22vidsripu:606": "ete rājaśekharasya",
  "GK22vidsripu:607": "ambhodher jalayantramandiraparaspande 'pi nidrāṇayoḥ śrīnārāyaṇayor ghanaṃ vighaṭayaty ūṣmā samāliṅganam /",
  "GK22vidsripu:608": "kiṃ cottaptaviyatkalāpaphalake kaṅkālaśeṣaśriyaṃ candraṃ marmarayanti parpaṭam iva krūrā raver aṃśavaḥ // VidSrk_9.24 *(214) //",
  "GK22vidsripu:609": "nārāyaṇalaccheḥ",
  "GK22vidsripu:610": "/Colo iti grīṣmavrajyā",
  "GK22vidsripu:611": "% tataḥ prāvṛḍvrajyā",
  "GK22vidsripu:612": "vānīraprasavair nikuñjasaritām āsaktavāsaṃ payaḥ paryanteṣu ca yūthikāsumanasām ujjṛmbhitaṃ jālakaiḥ /",
  "GK22vidsripu:613": "unmīlatkuṭajaprahāsiṣu girer ālambya sānūn itaḥ prāgbhāreṣu śikhaṇḍitāṇḍavavidhau meghair vitānāyyate // VidSrk_10.1 *(215) //",
  "GK22vidsripu:614": "phalabharapariṇāmaśyāmajambūnikuñja- skhalitatanutaraṅgām uttareṇa śravantīm /",
  "GK22vidsripu:615": "uparivighaṭamānaprauḍhatāpiñjanīlaḥ śrayati śikharam adrer nūtanas toyavāhaḥ // VidSrk_10.2 *(216) //",
  "GK22vidsripu:616": "jṛmbhājarjaraḍimbaḍambaraghanaśrīmatkadambadrumāḥ śailābhogabhuvo bhavanti kakubhaḥ kādambinīśyāmalāḥ /",
  "GK22vidsripu:617": "udyatkundalatāntaketakabhṛtaḥ kacchāḥ saricchrotasām āvirgandhaśilīndhralodhrakusumasmerā vanānāṃ gatiḥ // VidSrk_10.3 *(217) //",
  "GK22vidsripu:618": "utphullārjunasarvavāsitavahatpaurastyajhaṃjhāmarut- preṅkholaskhalitendranīlaśakalasnigdhāmbudaśreṇayaḥ /",
  "GK22vidsripu:619": "dhārāsiktavasundharāsurabhayaḥ prāptās ta ete 'dhunā gharmāmbhovigamāgamavyatikaraśrīvāhino vāsarāḥ // VidSrk_10.4 *(218) //",
  "GK22vidsripu:620": "bhavabhūter amī",
  "GK22vidsripu:621": "eṇī yāti vilokya bālaśalabhāñ śaṣpāṅkurāditsayā chatrīkuḍmalakāni rakṣati cirād aṇḍabhramāt kukkuṭī /",
  "GK22vidsripu:622": "dhūtvā dhāvati kṛṣṇakīṭapaṭalaśreṇīṃ śikhaṇḍī śiro dūrād eva vanāntare viṣadharagrāsābhilāṣāturaḥ // VidSrk_10.5 *(219) //",
  "GK22vidsripu:623": "āsārāntamṛdupravṛttamaruto meghopaliptāmbarā vidyutpātamuhūrtadṛṣṭakakubhaḥ suptendutārāgrahāḥ /",
  "GK22vidsripu:624": "dhārāklinnakadambasambhṛtasurāmododvahāḥ proṣitair niḥsampātavisāridarduraravā nītāḥ kathaṃ rātrayaḥ // VidSrk_10.6 *(220) //",
  "GK22vidsripu:625": "yogeśvarasya",
  "GK22vidsripu:626": "dātyūhadhvanibhāñji vetasaśikhāsuptoragāṇi dhvanat- kādambāni kuraṅgayūthakalitastūpāny udambhāṃsi ca /",
  "GK22vidsripu:627": "tīrāṇy adya pipīlikāsamudayāvarjajjaṭālolapa- vyāptāny unmadakukkubhāni saritāṃ kurvanti lolaṃ manaḥ // VidSrk_10.7 *(221) //",
  "GK22vidsripu:628": "kāntāṃ kvāpi vilambinīṃ kalarutair āhūya bhūyas tato digbhāgān avalokya raṅgavasudhām utsṛjya padbhyāṃ tataḥ /",
  "GK22vidsripu:629": "eṣa sphāramṛdaṅganādamadhurair ambhomucām āravair barhaśreṇikṛtātapatraracano hṛṣṭaḥ śikhī nṛtyati // VidSrk_10.8 *(222) //",
  "GK22vidsripu:630": "pītāmbhaḥstimitāḥ sṛjanti salilāny ābaddhadhāraṃ ghanās taddhārādhvanimīlitāni nayanāny abhyeti nidrāgamaḥ /",
  "GK22vidsripu:631": "nidrāmudritalocane pratigṛhaṃ mūkāyamāne jane nirdvandvoccaraduccadarduraravaiḥ kolāhalinyo niśāḥ // VidSrk_10.9 *(223) //",
  "GK22vidsripu:632": "dhārānipātaravabodhitapañjarastha- dātyūhaḍambarakarambitakaṇṭhakūjāḥ /",
  "GK22vidsripu:633": "aṭṭeṣu kāṇḍapaṭavāritaśīkareṣu dhanyāḥ pibanti mukhatāmarasaṃ vadhūnām // VidSrk_10.10 *(224) //",
  "GK22vidsripu:634": "śailaśreṇir apetadāvadahanā dagdhaprarūḍhaṃ vanaṃ jīmūtāṅkuradanturā daśa diśo bhūreṇumuktaṃ nabhaḥ /",
  "GK22vidsripu:635": "kiṃ cānyat kalikormimeduramukhī jātā kadambacchaviś chidyante kiyatā kṣaṇena śikhināṃ maunavratagranthayaḥ // VidSrk_10.11 *(225) //",
  "GK22vidsripu:636": "kedāre navavāripūrṇajaṭhare kiṃcitkvaṇaddardure śambūkāṇḍakapiṇḍapāṇḍuratataprāntasthalīvīraṇe /",
  "GK22vidsripu:637": "ḍimbhā daṇḍakapāṇayaḥ pratidiśaṃ paṅkacchaṭācarcitāś cubhrūś cubhrur iti bhramanti rabhasād udyāyimatsyotsukāḥ // VidSrk_10.12 *(226) //",
  "GK22vidsripu:638": "samantato visphuradindranīla- maṇiprabhāvicchuritāntarālaḥ /",
  "GK22vidsripu:639": "martyāvatīrṇasya biḍojaso 'yaṃ nīlāṃśukacchatram ivāmbuvāhaḥ // VidSrk_10.13 *(227) //",
  "GK22vidsripu:640": "khadyotacchuritāndhakārapaṭalāḥ spaṣṭasphuradvidyutaḥ snigdhadhvānavibhāvitorujaladonnāhā raṭatkambavaḥ /",
  "GK22vidsripu:641": "etāḥ ketakabhedavāsitapurovātāḥ patadvārayo na pratyemi janasya yad virahiṇo yāsyanti soḍhuṃ niśāḥ // VidSrk_10.14 *(228) //",
  "GK22vidsripu:642": "etasmin madajarjarair upacite kambūravāḍambaraiḥ staimityaṃ manaso diśaty anibhṛtaṃ dhārārave mūrchati /",
  "GK22vidsripu:643": "utsaṅge kakubho nidhāya rasitair ambhomucāṃ ghorayan manye mudritacandrasūryanayanaṃ vyomāpi nidrāyate // VidSrk_10.15 *(229) //",
  "GK22vidsripu:644": "gambhīrāmbhodharāṇām aviralanipatadvāridhārāninādān īṣannidrālasākṣā dṛḍhagṛhapaṭalārūḍhakuṣmāṇḍabandhyāḥ /",
  "GK22vidsripu:645": "dorbhyām āliṅgyamānā jaladharasamaye patraṣaṇḍe niśāyāṃ dhanyāḥ śṛṇvanti suptāḥ stanayugabharitoraḥsthalāḥ kāminīnām // VidSrk_10.16 *(230) //",
  "GK22vidsripu:646": "apagatarajovikārā ghanapaṭalākrāntatārakālokā /*",
  "GK22vidsripu:647": "lambapayodharabhārā prāvṛd iyaṃ vṛddhavaniteva // VidSrk_10.17 *(231) //*",
  "GK22vidsripu:648": "ambhodher vaḍavāmukhānalajhalājvālopagūḍhāntarā vyāmohād apibann apaḥ sphuṭam amī tarṣeṇa paryāvilāḥ /",
  "GK22vidsripu:649": "uddeśasphuradindracāpavalayajvālāpadeśād aho dahyante katham anyathārdhamalināṅgāradyutas toyadāḥ // VidSrk_10.18 *(232) //",
  "GK22vidsripu:650": "kṛtvā picchilatāṃ pathaḥ sthagayatā nirbhartsanaṃ pādayoḥ sāndrair vārikaṇaiḥ kapolaphalake vicchittim āchindatā /",
  "GK22vidsripu:651": "meghenopakṛtaṃ yad āśu vihitā tasyāgaso niṣkṛtiḥ svairiṇyāḥ priyaveśmavartma diśatā vidyudvilāsair muhuḥ // VidSrk_10.19 *(233) //",
  "GK22vidsripu:652": "āsāroparame pragāḍhatimirāḥ kim īrayantyo niśāḥ pānthastrīmanasāṃ smarānalakaṇāsantānaśaṅkāspṛśaḥ /",
  "GK22vidsripu:653": "piṣṭānāṃ prasabhaṃ ghanāghanaghaṭāsaṃghaṭṭato vidyutāṃ cūrṇābhāḥ paritaḥ patanti taralāḥ khadyotakaśreṇayaḥ // VidSrk_10.20 *(234) //",
  "GK22vidsripu:654": "hastaprāpyam ivāmbaraṃ vidadhataḥ kharvā ivāśātatīr garjābhiḥ kṣaṇajarjarīkṛtaghanānuttāladhārāravāḥ /",
  "GK22vidsripu:655": "kvāmagnaṃ sthalam asti nāma tad ibhīvoddāmasaudāminī- netronmeṣavilokitākhilabhuvo varṣanti naktaṃ ghanāḥ // VidSrk_10.21 *(235) //",
  "GK22vidsripu:656": "% NB in b divide ghanaanuttāla; cf./ Browne 2001, 21.",
  "GK22vidsripu:657": "utpucchānatadhūtapakṣatatayo jhātkāriṇo vibhramair udvācyās tatacañcavo layavaśād utkṣiptapādā muhuḥ /",
  "GK22vidsripu:658": "paśyanto nijakaṇṭhakāṇḍamalināṃ kādambinīm unnata- grīvābhyarṇamilatkalāpaviṭapā nṛtyanti kekābhṛtaḥ // VidSrk_10.22 *(236) //",
  "GK22vidsripu:659": "idānīṃ vaṃśīnāṃ śabaramithunocchṛṅkhalarahaḥ- kriyāsakhyenālaṃ girivanasaridgrāmasuhṛdām /",
  "GK22vidsripu:660": "sphurallomaśyāmacchagalaśiśikarṇapratisama- cchadāgrābhis tvagbhir valayitakarīrās talabhuvaḥ // VidSrk_10.23 *(237) //",
  "GK22vidsripu:661": "pārśvābhyāṃ śirasā nimīlitadṛśaḥ kāmaṃ nimajya kramād aṃsau pṛṣṭham uraḥ sapakṣatitalaṃ gāḍhaṃ spṛśanto muhuḥ /",
  "GK22vidsripu:662": "ete kuñcitajānavo navajale nirvānti gharmāhatā bhūyaḥ pakṣapuṭābhipātarabhasotsarpatkaṇāḥ patriṇaḥ // VidSrk_10.24 *(238) //",
  "GK22vidsripu:663": "majjānam api vilimpati nākṛtapuṇyasya varṣati payode /*",
  "GK22vidsripu:664": "nirgamakelisamutsukaśiśivāraṇagāḍhaparirambhaḥ // VidSrk_10.25 *(239) //*",
  "GK22vidsripu:665": "ākrandāḥ stanitair vilocanajalāny aśrāntadhārāmbubhis tadvicchedabhuvaś ca śokaśikhinas tulyās taḍidvibhramaiḥ /",
  "GK22vidsripu:666": "antar me dayitāmukhaṃ tava śaśī vṛttiḥ samaivāvayos tat kiṃ mām aniśaṃ sakhe jaladhara tvaṃ dagdhum evodyataḥ // VidSrk_10.26 *(240) //",
  "GK22vidsripu:667": "bhuvaḥ kim etā divam utpatanti divo 'thavā bhūtalam āviśanti /*",
  "GK22vidsripu:668": "calāḥ sthirā veti vitarkayantyo dhārāḥ karāgrair abalāḥ spṛśnati // VidSrk_10.27 *(241) //*",
  "GK22vidsripu:669": "chatrāvalambi vimalorupayaḥpravāha- dhārābharasphaṭikapañjarasaṃyatāṅgaḥ /",
  "GK22vidsripu:670": "pānthaḥ svaśāsanavilaṅghanajātakopa- kāmājñayā priyatamām iva nīyate sma // VidSrk_10.28 *(242) //",
  "GK22vidsripu:671": "adyāmbhaḥ paritaḥ patiṣyati bhuvas tāpo 'dya nirvāsyati kṣetreṣv adya yatiṣyate janapadaḥ sasyeṣu paryutsukaḥ /",
  "GK22vidsripu:672": "nartiṣyanti tavodaye 'dya jalada vyālolapucchacchada- cchatracchāditamaulayo diśi diśi krīḍālasāḥ kekinaḥ // VidSrk_10.29 *(243) //",
  "GK22vidsripu:673": "gāyati hi nīlakaṇṭho nṛtyati gaurī taḍit taralatārā /*",
  "GK22vidsripu:674": "āsphālayati mṛdaṅgaṃ tadanu ghano 'yaṃ mahākālaḥ // VidSrk_10.30 *(244) //*",
  "GK22vidsripu:675": "alakeṣu cūrṇabhāsaḥ svedalavābhān kapolaphalakeṣu /*",
  "GK22vidsripu:676": "navaghanakautukinīnāṃ vārikaṇān paśyati kṛtārthaḥ // VidSrk_10.31 *(245) //*",
  "GK22vidsripu:677": "kāle vāridharāṇām apatitayā naiva śakyate sthātum /*",
  "GK22vidsripu:678": "utkaṇṭhitāsi tarale na hi na hi sakhi picchilaḥ panthāḥ // VidSrk_10.32 *(246) //*",
  "GK22vidsripu:679": "asitabhujagaśiśuveṣṭitam abhinavam ābhāti ketakīkusumam /*",
  "GK22vidsripu:680": "āyasavalayākaṃkṛtaviṣāṇam iva dantinaḥ patitam // VidSrk_10.33 *(247) //*",
  "GK22vidsripu:681": "stambeṣu ketakīnāṃ yathottaraṃ vāmanair dalair adya /*",
  "GK22vidsripu:682": "vidalanti meṣatarṇakapucchacchavikeśarāḥ sūcyaḥ // VidSrk_10.34 *(248) //*",
  "GK22vidsripu:683": "dhūlībhiḥ ketakīnāṃ parimalanasamuddhūlitāṅgaḥ samantād antodvelladbalākāvalikuṇapaśironaddhanīlābhrakeśaḥ /",
  "GK22vidsripu:684": "preṅkhadvidyutpatākāvaliruciradhanuḥkhaṇḍakhaṭvāṅgadhārī samprāptaḥ proṣitastrīpratibhayajanakaḥ kālakāpāliko 'yam // VidSrk_10.35 *(249) //",
  "GK22vidsripu:685": "meghaśyāmadiśi pravṛttadhanuṣi krīḍattaḍittejasi cchannāhar niśi garjitapramanasi pramlānalīlāruṣi /",
  "GK22vidsripu:686": "pūrṇaśrotasi śāntacātakatṛṣi vyāmugdhacandratviṣi prāṇān pāntha kathaṃ dadhāsi nivasann etādṛśi prāvṛṣi // VidSrk_10.36 *(250) //",
  "GK22vidsripu:687": "kṣapāṃ kṣāmīkṛtya prasabham apahṛtyāmbu saritāṃ pratāpyorvīṃ sarvāṃ vanagahanam ucchādya sakalam /",
  "GK22vidsripu:688": "kva sampraty uṣṇāṃśur gata iti samanveṣaṇaparās taḍiddīpālokair diśi diśi carantīva jaladāḥ // VidSrk_10.37 *(251) //",
  "GK22vidsripu:689": "vidyuddīdhitibhedabhīṣaṇatamaḥstomāntarāḥ saṃtata- śyāmāmbhodhararodhasaṃkaṭaviyadviproṣitajyotiṣaḥ /",
  "GK22vidsripu:690": "khadyotānumitopakaṇṭhataravaḥ puṣṇanti gambhīratām āsārodakamattakīṭapaṭalīkvāṇottarā rātrayaḥ // VidSrk_10.38 *(252) //",
  "GK22vidsripu:691": "abhinandasya",
  "GK22vidsripu:692": "harṣollāsitacārucandrakabṛhadbarhair vanānām amī jātāḥ puṣpitabālaśākhina ivābhogā bhujaṅgāśibhiḥ /",
  "GK22vidsripu:693": "spṛṣṭāḥ koṭaranirgatārdhatanubhiḥ pātuṃ payodānilaṃ niryadvaṃśakarīrakoṭaya iva kṣoṇībhṛto bhogibhiḥ // VidSrk_10.39 *(253) //",
  "GK22vidsripu:694": "śatānandasya",
  "GK22vidsripu:695": "etāḥ paṅktilakūlarūḍhanakadastambakvaṇatkambavaḥ krīḍatkarkaṭacakravālavidalajjambālatoyāvilāḥ /",
  "GK22vidsripu:696": "hṛllekhaṃ janayanty anūpasaritām uttuṇḍagaṇḍūpadot- kīrṇaklinnamṛdo nadasthapuṭitaprāntās taṭībhūmayaḥ // VidSrk_10.40 *(254) //",
  "GK22vidsripu:697": "yogeśvarasya",
  "GK22vidsripu:698": "nave dhārāsāre pramadacaṭulāyāḥ sthalajuṣo varāṭīśubhrāyāḥ śapharasaraṇer ebhir upari /",
  "GK22vidsripu:699": "kulīrair bhrāmyadbhir gaṇayitum iva vyāpṛtakarā manaḥ krīṇantīva prakaṭavibhavāḥ palvalabhuvaḥ // VidSrk_10.41 *(255) //",
  "GK22vidsripu:700": "abhiṣekasya",
  "GK22vidsripu:701": "vindhyādrimahāliṅgaṃ snapayati paryanyadhārmikaḥ śucibhiḥ /*",
  "GK22vidsripu:702": "jaladendranīlagaḍḍūśatojjhitaiḥ samprati payobhiḥ // VidSrk_10.42 *(256) //*",
  "GK22vidsripu:703": "pibati vyomakaṭāhe saṃsaktacalattaḍillatārasanaḥ /*",
  "GK22vidsripu:704": "meghamahāmārjāraḥ samprati candrātapakṣīram // VidSrk_10.43 *(257) //*",
  "GK22vidsripu:705": "yogeśvarasyaitau",
  "GK22vidsripu:706": "ardhodgatena kadalī mṛdutāmratalena garbhakoṣeṇa /*",
  "GK22vidsripu:707": "pibati nidāghajvaritā ghanadhārāṃ karapuṭenaiva // VidSrk_10.44 *(258) //*",
  "GK22vidsripu:708": "tasyaiva",
  "GK22vidsripu:709": "ārohavallībhir ivāmbudhārā- rājībhir ābhūmivilambinībhiḥ /",
  "GK22vidsripu:710": "saṃlakṣyate vyoma vaṭadrumābham ambhodharaśyāmadalaprakāśam // VidSrk_10.45 *(259) //",
  "GK22vidsripu:711": "dakṣasya",
  "GK22vidsripu:712": "nīpaiḥ kāñcīkṛtaviracanaiḥ piñjaraṃ śroṇibimbaṃ miśrāvaṃsau śravasi vasatā kandalīkuḍmalena /",
  "GK22vidsripu:713": "pāṇḍicchāyaḥ stanaparisaro yūthikākaṇṭhasūtrair ity ākalpaḥ prakṛtilalito vallabhaḥ sundarīṇām // VidSrk_10.46 *(260) //",
  "GK22vidsripu:714": "lūne kālāñjanaparicaye śīkaraiḥ kāmam akṣṇor ekībhūte kucakalaśayor vāsasi śyāmasūkṣme /",
  "GK22vidsripu:715": "dṛṣṭe svābhāvikatanuguṇe durdinasvairiṇīnāṃ dhanyo veṣāntaraviracanaṃ pratyudāste kṛtārthaḥ // VidSrk_10.47 *(261) //",
  "GK22vidsripu:716": "asau nāstīvenduḥ kvacid api raviḥ proṣita iva grahoḍūnāṃ cakraṃ nabhasi likhitaproñchitam iva /",
  "GK22vidsripu:717": "ahar vā rātrir vā dvayam api viluptapravicayaṃ ghanair baddhavyūhaiḥ kim idam atighoraṃ vyavasitam // VidSrk_10.48 *(262) //",
  "GK22vidsripu:718": "/var{vilupta@/lem",
  "GK22vidsripu:719": "/msK (cf./ Browne 2001, 21), pralupta@ /edKG (unmetrical)}",
  "GK22vidsripu:720": "tāvad vācaḥ prayuktā manasi vinihitā jīvitāśāpi tāvad vikṣiptau tāvad aṅghrī pathi pathikajanair lambhitā tāvad āśā /",
  "GK22vidsripu:721": "phulladdhārākadambastabakavalayitā yāvad ete na dṛṣṭā nirmuktavyālanīladyutinavajaladavyākulā vidhyapādāḥ // VidSrk_10.49 *(263) //",
  "GK22vidsripu:722": "kāmaṃ kūle nadīnām anugiri mahiṣīyūthanīḍopakaṇṭhe gāhante śaṣparājīr abhinavaśalabhagrāsalokā balākāḥ /",
  "GK22vidsripu:723": "antarvinyastavīruttṛṇamayapuruṣatrāsavighnaṃ kathaṃcit kāpotaṃ kodravāṇāṃ kavalayati kaṇān kṣetrakoṇaikadeśe // VidSrk_10.50 *(264) //",
  "GK22vidsripu:724": "yogeśvarasyaitau",
  "GK22vidsripu:725": "amuṣmin saṃnaddhe jalamuci samabhyasya katicit kakārān paryantadviguṇamatarephaprasavinaḥ /",
  "GK22vidsripu:726": "sa mādhyandātyūhaś calavipulakaṇṭhaḥ prasarati kramodañcattāraḥ kramavaśanaman mandamadhuraḥ // VidSrk_10.51 *(265) //",
  "GK22vidsripu:727": "/Colo iti prāvṛḍvrajyā|| 10",
  "GK22vidsripu:728": "tataḥ śaradvrajyā|| 11",
  "GK22vidsripu:729": "aindraṃ dhanuḥ pāṇḍupayodhareṇa śarad dadhānārdranakhakṣatābham /",
  "GK22vidsripu:730": "prasādayantī sakalaṅkam induṃ tāpaṃ raver abhyadhikaṃ cakāra // VidSrk_11.1 *(266) //",
  "GK22vidsripu:731": "yady apy ahaṃ śaśimukhī vimalāmbaraśrīr bandhūkapuṣparucirādharapallavāpi /",
  "GK22vidsripu:732": "dhiṅ māṃ tathāpi galitorupayodharatvād ity uccakaiḥ śarad iyaṃ vahatīva tāpam // VidSrk_11.2 *(267) //",
  "GK22vidsripu:733": "te haṃsātithivatsalā jalaruhāṃ kālena pītāyuṣāṃ saṃjīvauṣadhayo jarā jalamucām ete śaradvāsarāḥ /",
  "GK22vidsripu:734": "yeṣv abhyāgatakhañjarīṭaśabalās toyāpasārakrama- stokastokataraṅgitāntapulināḥ karṣanti nadyo manaḥ // VidSrk_11.3 *(268) //",
  "GK22vidsripu:735": "dhūmraiḥ pakṣapuṭaiḥ patadbhir abhitaḥ pāṇḍūdaraiḥ khañjanair āyāntīṃ śaradaṃ kiranti rabhasāl lājair ivāśāṅganāḥ /",
  "GK22vidsripu:736": "maṅgalyaṃ ca kalaṅkapallavasakhaṃ smerānanā śarbarī jyotsnātarpaṇagauram indukalaśaṃ vyomāṅgaṇe nyasyati // VidSrk_11.4 *(269) //",
  "GK22vidsripu:737": "dadhati dhavalāmbhodacchāyāṃ sitacchadapaṅktayo divi payasi ca śvetāmbhojabhramaṃ pratimāśataiḥ /",
  "GK22vidsripu:738": "vidadhati na ced utkaṇṭhārdraṃ śaran maṇinūpura- dhvanitamadhurottālasnigdhair manaḥ kvaṇitormibhiḥ // VidSrk_11.5 *(270) //",
  "GK22vidsripu:739": "ghanaiḥ śephālīnāṃ hṛdayanibiḍāśliṣṭavasudhaiḥ prasūnair unnālaiḥ pulakitatarodyānataravaḥ /",
  "GK22vidsripu:740": "niśāntāḥ prīṇanti pramadakurarodgītarabhaso nabhasvadvyādhūtasphuṭakumudagandhaplutadiśaḥ // VidSrk_11.6 *(271) //",
  "GK22vidsripu:741": "rajaḥpātajñānāṃ kumudasumanomaṇḍalabhuvi smarasyoccair mantraṃ kim api japatāṃ huṃkṛtim iyam /",
  "GK22vidsripu:742": "sthire yūnāṃ mānagrahaparibhave mūrchati ghano dvirephācāryāṇāṃ madhumadapaṭīyān kalakalaḥ // VidSrk_11.7 *(272) //",
  "GK22vidsripu:743": "adhaḥ paśyan pārśvadvayavalitasācīkṛtaśirāḥ śanaiḥ pakṣasthairyād divi masṛṇacakrākṛtigatiḥ /",
  "GK22vidsripu:744": "cirāc cillas tiryaktvaritataram āhāranipuṇo nipatyaivākasmāc calacaraṇamūrdhaṃ prapatati // VidSrk_11.8 *(273) //",
  "GK22vidsripu:745": "dūrotpucchaḥ salayacaraṇo lambalolatpatatraḥ kaṇṭhenoccair madakalarutastokavācālacañcuḥ /",
  "GK22vidsripu:746": "harṣāśrūrmistimitanayananyastasotkaṇṭhadṛṣṭeḥ kaṃcit kālaṃ naṭati nikaṭe khañjarīṭaḥ priyāyāḥ // VidSrk_11.9 *(274) //",
  "GK22vidsripu:747": "manovinodasyāmī",
  "GK22vidsripu:748": "toyāntarlīnamīnapracayavicayanavyāpṛtatroṭikoṭi- prāgbhāgaprahvakaṅkāvalidhavalarucaḥ paryaṭatkhañjarīṭāḥ /",
  "GK22vidsripu:749": "kūjatkādambarājīpihitaparisarāḥ śāradīnāṃ nadīnāṃ tīrāntā mañjuguñjanmadakalkurabaśreṇayaḥ prīṇayanti // VidSrk_11.10 *(275) //",
  "GK22vidsripu:750": "tīṣṇaṃ ravis tapati nīca ivācirāḍhyaḥ śṛṅgaṃ rurus tyajati mitram ivākṛtajñaḥ /",
  "GK22vidsripu:751": "toyaṃ prasīdati muner iva dharmacintā kāmī daridra iva śoṇam upaiti paṅkaḥ // VidSrk_11.11 *(276) //",
  "GK22vidsripu:752": "saṃtāpinī samadahaṃsakalābhilāpā prāleyadhāmadhavalāmbaram ādadhānā /",
  "GK22vidsripu:753": "āpāṇḍupīvarapayodharam udvahantī kācid vadhūr virahiṇīva śarad vibhāti // VidSrk_11.12 *(277) //",
  "GK22vidsripu:754": "śanaiḥ śāntākūtāḥ sitakaladharacchedapulināḥ purastād ākīrṇāḥ kalavirutibhiḥ sārasakulaiḥ /",
  "GK22vidsripu:755": "citāś citrākārair niśi vikacanakṣatrakumudair nabhastaḥ syandante sarita iva dīrghā daśa diśaḥ // VidSrk_11.13 *(278) //",
  "GK22vidsripu:756": "āpīnapravisāritoruvikaṭaiḥ paścārdhabhāgair gurur vellatpīvarakambalālasarasadgambhīraghaṇṭākulaḥ /",
  "GK22vidsripu:757": "grāmānteṣu navīnasasyahariteṣūddāmacandrātapa- smerāsu kṣaṇadāsu dhenadhavalīvargaḥ parikrāmati // VidSrk_11.14 *(279) //",
  "GK22vidsripu:758": "pṛṣṭheṣu śaṅkhaśakalacchaviṣu cchadānāṃ rājībhir aṅkitam alaktakalohitābhiḥ /",
  "GK22vidsripu:759": "gorocanāharitababhru bahiḥpalāśam āmodate kumudam ambhasi palvalasya // VidSrk_11.15 *(280) //",
  "GK22vidsripu:760": "sāndrasthūlanaloparodhaviṣamāḥ śakyāvatārāḥ puras toyottīrṇanivṛttanakrajaṭharakṣuṇṇasthalīvālukāḥ /",
  "GK22vidsripu:761": "vyaktavyāghrapadāṅkapaṅktinicitonmudrārdrapaṅkodarāḥ saṃtrāsaṃ janayanti kuñjasaritaḥ kācābhanīlodakāḥ // VidSrk_11.16 *(281) //",
  "GK22vidsripu:762": "ikṣutvakkṣodasārāḥ śakaṭasaraṇayo dhīradhūlīpatākāḥ pākasvīkāranamre śirasi niviśate śūkaśāleḥ śukālī /",
  "GK22vidsripu:763": "kedārebhyaḥ praṇālaiḥ praviśati śapharīpaṅktir ādhāram ārād acchaḥ kaccheṣu paṅkaḥ sukhayati saritām ātapād ukṣapālam // VidSrk_11.17 *(282) //",
  "GK22vidsripu:764": "abhinandasya",
  "GK22vidsripu:765": "sadyaḥsnātānuliptā iva dadhati rucaṃ pallavāḥ kardamāṅkāḥ kacchāntāḥ kāśatūlaiḥ pavanavaśagatair meṣayūthopameyāḥ /",
  "GK22vidsripu:766": "nadyaḥ pratyagratīropanatisarabhasaiḥ khañjanaiḥ sāñjanākṣā haṃsāḥ kaṃsāridehatviṣi gaganatale śaṅkhaśobhāṃ vahanti // VidSrk_11.18 *(283) //",
  "GK22vidsripu:767": "haṃsānāṃ ninadeṣu yaiḥ kavalitair āsajyate kūjatām anyaḥ ko 'pi kaṣāyakaṇṭhaliṭhanād āghargharo nisvanaḥ /",
  "GK22vidsripu:768": "te sampraty akaṭhoravāraṇavadhūdantāṅkuraspardhino niryātāḥ kamalākareṣu bisinīkandāgrimagranthayaḥ // VidSrk_11.19 *(284) //",
  "GK22vidsripu:769": "śrīkamalāyudhasya",
  "GK22vidsripu:770": "varāhān ākṣeptuṃ kalamakavalaprītyabhimukhān idānīṃ sīmānaḥ prativihitamañcāḥ svapatibhiḥ /",
  "GK22vidsripu:771": "kapotaiḥ potārthaṃ kṛtanibiḍanīḍā viṭapinaḥ śikhābhir valmīkāḥ kharanakharakhātodaramṛdaḥ // VidSrk_11.20 *(285) //",
  "GK22vidsripu:772": "śatānandasya",
  "GK22vidsripu:773": "lālākalpais tridaśakariṇāṃ digvadhūhāsabhūtair adhvaśrāntapravahaṇaharitphenaśaṅkāṃ diśadbhiḥ /",
  "GK22vidsripu:774": "vātodastaiḥ śaśadharakalākomalair indratūlair līlottaṃsaṃ racayitum alaṃ kanyakāḥ kautukinyaḥ // VidSrk_11.21 *(286) //",
  "GK22vidsripu:775": "śubhāṅgasya",
  "GK22vidsripu:776": "hāracchāyāṃ vahati kucayor antarāle mṛṇālī karṇopānte navakuvalayair acyutaḥ karṇikārthaḥ /",
  "GK22vidsripu:777": "yā sīmante maṇibhir aruṇaiḥ sā cchavir bandhujīvair veśaḥ śobhāṃ diśati paramām ārtavaḥ śāligopyāḥ // VidSrk_11.22 *(287) //",
  "GK22vidsripu:778": "madhuśīlasya",
  "GK22vidsripu:779": "dūrāpāyaprakaṭaviṭapāḥ paryaṭatkhañjarīṭā- krāntaprāntāḥ prasabhavilasadrājahaṃsāvataṃsāḥ /",
  "GK22vidsripu:780": "adyānandaṃ dadati vicaraccakravākopacañcu- grāsatrāsapracalaśapharasmeranīrās taṭinyaḥ // VidSrk_11.23 *(288) //",
  "GK22vidsripu:781": "ḍimbokasya",
  "GK22vidsripu:782": "unmagnacañcalavanāni vanāpagānām āśyānasaikatataraṅgaparaṃparāṇi /",
  "GK22vidsripu:783": "nimnāvaśiṣṭasalilāni mano haranti rodhāṃsi haṃsapadamudritakardamāni // VidSrk_11.24 *(289) //",
  "GK22vidsripu:784": "vyālīvimardavigalajjalakoṭarāṇi śākhāvilambimṛtaśaivalakandalāni /",
  "GK22vidsripu:785": "dūrībhavanti saritāṃ taṭakānanāni pūrvapravāhamahimānam udāharanti // VidSrk_11.25 *(290) //",
  "GK22vidsripu:786": "śubhāṅgasya",
  "GK22vidsripu:787": "tṛṇarājapākasaurabhasugandhayaḥ pariṇatāśavo divasāḥ /*",
  "GK22vidsripu:788": "ādyakulopanimantraṇasuhitadvijaduḥsahoṣmāṇaḥ // VidSrk_11.26 *(291) //*",
  "GK22vidsripu:789": "yogeśvarasya",
  "GK22vidsripu:790": "āḍhyān nivāpalambho niketagāmī ca picchilaḥ panthāḥ /*",
  "GK22vidsripu:791": "dvayam ākulayati cetaḥ skandhāvāradvijātīnām // VidSrk_11.27 *(292) //*",
  "GK22vidsripu:792": "vāgurasya",
  "GK22vidsripu:793": "/Colo iti śaradvrajyā|| 11",
  "GK22vidsripu:794": "tato hemantavrajyā|| 12",
  "GK22vidsripu:795": "yātrālagnaṃ tuhinamarutāṃ bāndhavaḥ kundalakṣmyāḥ kālaḥ so 'yaṃ kamalasarasāṃ sampadaḥ kāladūtaḥ /",
  "GK22vidsripu:796": "nidrāvyājāj jaḍimavidhurā yatra gāḍhe 'pi mantau vāmāḥ kaṇṭhagraham aśithilaṃ preyasām ādriyante // VidSrk_12.1 *(293) //",
  "GK22vidsripu:797": "agre śyāmalabindubaddhatilakair madhye 'pi pākānvaya- prauḍhībhūtapaṭolapāṭalatarair mūle manāgbabhrubhiḥ /",
  "GK22vidsripu:798": "vṛnte karkaśakīrapicchaharibhiḥ sthūlaiḥ phalair bandhurāḥ sampraty utsukayanti kasya na manaḥ pūgadrumāṇāṃ chaṭāḥ // VidSrk_12.2 *(294) //",
  "GK22vidsripu:799": "dalānāṃ mūleṣu stimitapatitaṃ kesararajaḥ samīro nedānīṃ harati haritāladyutiharam /",
  "GK22vidsripu:800": "kumudvatyāḥ koṣe madhu śiśiramiśraṃ madhuliho lihanti pratyūṣe virasavirasaṃ mandarucayaḥ // VidSrk_12.3 *(295) //",
  "GK22vidsripu:801": "āvāti sphuṭitapriyaṅgusurabhir nīhāravāricchalāt svacchandaṃ kamalākareṣu vikiran pracchannavahnicchaṭāḥ /",
  "GK22vidsripu:802": "prātaḥ kundasamṛddhidarśanarasaprītiprakarṣollasan- mālākāravadhūkapolapulakasthairyakṣamo mārutaḥ // VidSrk_12.4 *(296) //",
  "GK22vidsripu:803": "garvāyante palālaṃ prati pathikaśataiḥ pāmarāḥ stūyamānā gopān gogarbhiṇīnāṃ sukhayati bahulo rātriromanthabāṣpaḥ /",
  "GK22vidsripu:804": "prātaḥ pṛṣṭhāvagāḍhaprathamaravirucir grāmasīmopaśalye śete siddhārthapuṣpacchandanacitahimaklinnapakṣmā mahokṣaḥ // VidSrk_12.5 *(297) //",
  "GK22vidsripu:805": "yogeśvarasya",
  "GK22vidsripu:806": "kaṭumadhurāṇy āmodaiḥ parṇair utkīrṇapatrabhaṅgāni /*",
  "GK22vidsripu:807": "damanakavanāni samprati kāṇḍair ekāntapāṇḍūni // VidSrk_12.6 *(298) //*",
  "GK22vidsripu:808": "laghuni tṛṇakuṭīre kṣetrakoṇe yavānāṃ navakalamapalālasrastare sopadhāne /",
  "GK22vidsripu:809": "pariharati suṣuptaṃ hālikadvandvam ārāt stanakalaśamahoṣmābaddharekhas tuṣāraḥ // VidSrk_12.7 *(299) //",
  "GK22vidsripu:810": "kṣetropāntapalāyamānaśaśakadvandvaṃ parīkṣyāparān āhūyātirasena karṣakajanān ābaddhakolāhalāḥ /",
  "GK22vidsripu:811": "hastāropitadātrarajjulaguḍair vṛddhair avṛddhaiḥ saha tyaktvā śālicikartiṣām ita ito dhānvanty amī pāmarāḥ // VidSrk_12.8 *(300) //",
  "GK22vidsripu:812": "kṛtvā pṛṣṭhatare paṭaccaram atha jyotiḥprataṅkāṅkayor ūrvor antarayor niṣeduṣi karau kṛtvā kukūlānale /",
  "GK22vidsripu:813": "pārśvau kampajaḍau pidhāya kaphaṇidvandvena romāñcitā prātar no na ca sāyam adya jaratī gehodaraṃ muñcati // VidSrk_12.9 *(301) //",
  "GK22vidsripu:814": "vaiśyasya",
  "GK22vidsripu:815": "% NB Ingalls proposes tentatively @kṣatāṅkā@ for @prataṅkā@ in a.",
  "GK22vidsripu:816": "dhūmaprāyaḥ pratimuhur atikṣobhanodvāntatejāḥ kārīṣāgniḥ satatamṛtunā sevyatāṃ nīyamānaḥ /",
  "GK22vidsripu:817": "bāhukṣepāt stanaparisarād astalīlāṃśukābhir ghoṣastrībhir divasaviratau bhāti nirviśyamānaḥ // VidSrk_12.10 *(302) //",
  "GK22vidsripu:818": "ābhoginaḥ kim api samprati vāsarānte sampannaśālikhalapallavitopaśalyāḥ /",
  "GK22vidsripu:819": "grāmās tuṣārabandhuragomayāgni- dhūmāvalīvalayamekhalino haranti // VidSrk_12.11 *(303) //",
  "GK22vidsripu:820": "abhinandasya",
  "GK22vidsripu:821": "mūle harinti kiṃcit pārśve pītāni lohitāny agre /*",
  "GK22vidsripu:822": "madhurasurabhīṇi sampraty agāḍhapākāni badarāṇi // VidSrk_12.12 *(304) //*",
  "GK22vidsripu:823": "tasyaiva",
  "GK22vidsripu:824": "bhadraṃ te sadṛśaṃ yad adhvagaśataiḥ kīrtis tavodgīyate sthāne rūpam anuttamaṃ sukṛtino dānena karṇo jitaḥ /",
  "GK22vidsripu:825": "ity ālokya ciraṃ dṛśā kṛpaṇayā dūrāgatena stutaḥ pānthenaikapalālamuṣṭirucinā garvāyate hālikaḥ // VidSrk_12.13 *(305) //",
  "GK22vidsripu:826": "yogeśvarasya",
  "GK22vidsripu:827": "/Colo iti hemantavrajyā|| 12",
  "GK22vidsripu:828": "tataḥ śiśiravrajyā|| 13",
  "GK22vidsripu:829": "kundasyāpi na pūjanavyatikare nāpy ātmano maṇḍane vyāpāre 'pi tathā praheṇakavidher nārghanti baddhādarāḥ /",
  "GK22vidsripu:830": "nāryaḥ kundacaturthikāmahasam ārambhābhiṣeke yathā hūtānaṅgam ulūlukākalaravaiḥ prīṇanti yūnāṃ manaḥ // VidSrk_13.1 *(306) //",
  "GK22vidsripu:831": "durlakṣyā syād damanakavane dhūmadhūmre patantī kārīṣāgneḥ paṭamayagṛhā vāmalīlāṃ tanoti /",
  "GK22vidsripu:832": "prādurbhāvaṃ tirayati raver adhvagānām idānīṃ sarvāṅgīṇaṃ diśati palitaṃ lomalagnā himānī // VidSrk_13.2 *(307) //",
  "GK22vidsripu:833": "pūṣā prātar gaganapathikaḥ prasthitaḥ pūrvaśailāt sūcībhedyaprabalamahikājālakanthāvṛtāṅgaḥ /",
  "GK22vidsripu:834": "rātriṃ sarvāṃ hutavahapariṣvaṅgabhājo 'pi manye jāḍyābaddhāṃs tvarayitum ayaṃ drāṅ na śaknoti pādān // VidSrk_13.3 *(308) //",
  "GK22vidsripu:835": "pānthasyārāt kṣaṇam iva gater mandimānaṃ diśanti pratyūṣeṣu pratanusalilodgīrṇabāṣpapravāhāḥ /",
  "GK22vidsripu:836": "vārāṃ pūrṇā iva sacakitā vārapārīṇadṛṣṭer dūrottānā api śikhariṇāṃ nirjharadroṇimārgāḥ // VidSrk_13.4 *(309) //",
  "GK22vidsripu:837": "dūraproṣitakair avākaraparīhāsāḥ svakāntāśmasu prāleyasnapiteṣu muktasalilotpādaspṛhākelayaḥ /",
  "GK22vidsripu:838": "kṣīyante suratāntare 'pi na dṛśāṃ pātrīkṛtāṃ kāmibhiḥ saubhāgyāpagamād ivendumahasāṃ lāvaṇyaśūnyāḥ śriyaḥ // VidSrk_13.5 *(310) //",
  "GK22vidsripu:839": "haṃsair jarjararūkṣapakṣamalinair naktaṃ divāntar bahis tiṣṭhadbhiḥ parivārya bandhubhir iva snigdhaiḥ kṛtāvekṣaṇam /",
  "GK22vidsripu:840": "pratyāsīdati vallabhe jalaruhāṃ kṣāmāyamāṇadyutau bāṣpān ujjhati vāri vāriruhiṇīnāśād ivopārjitān // VidSrk_13.6 *(311) //",
  "GK22vidsripu:841": "dhanyānāṃ navapūgapūritamukhaśyāmāṅganāliṅgana- prāptānekasukhapramodavapuṣāṃ ramyas tuṣārāgamaḥ /",
  "GK22vidsripu:842": "asmākaṃ tu vidīrṇadaṇḍitapaṭīpracchāditodghāṭita- kroḍasvīkṛtajānuvepathumatāṃ cetaḥ paraṃ sīdati // VidSrk_13.7 *(312) //",
  "GK22vidsripu:843": "kampante kapayo bhṛśaṃ jaḍakṛśaṃ go 'jāvikaṃ glāyati śvā cullīkuharodaraṃ kṣaṇam api kṣipto 'pi naivojjhati /",
  "GK22vidsripu:844": "śītārtivyasanāturaḥ punar ayaṃ dīno janaḥ kūrmavat svāny aṅgāni śarīra eva hi nije nihnotum ākāṅkṣati // VidSrk_13.8 *(313) //",
  "GK22vidsripu:845": "lakṣmīdharasya",
  "GK22vidsripu:846": "idānīm arghanti prathamakalamacchedamuditā navāgrānnasthālīparimalamuco hālikagṛhāḥ /",
  "GK22vidsripu:847": "udañcaddorvallīraṇitavalayābhir yuvatibhir gṛhītaprotkṣiptabhramitamasṛṇodgīrṇamuśalāḥ // VidSrk_13.9 *(314) //",
  "GK22vidsripu:848": "pākakṣāmatilāḥ samutsukayituṃ śaktāḥ kapotān bhuvaḥ śyāmatvaṃ phalapīḍyamānakusumān āpadyate sarṣapān /",
  "GK22vidsripu:849": "vāyur vyastaśaṇas tuṣārakaṇavān abhyeti kampapradaḥ pānthaiḥ śuṣkavivādabaddhakalahaiḥ puṇyāgnir āsevyate // VidSrk_13.10 *(315) //",
  "GK22vidsripu:850": "yogeśvarasya",
  "GK22vidsripu:851": "siddhārthāḥ phalasūcibandhagurubhir lolanty amī pallavair ucchindanty adha eva bandhuratayā kolīphalāny arbhakāḥ /",
  "GK22vidsripu:852": "pākapraślathapatrakoṣadalanavyaktāṅkuragranthayo niṣṭhīvanty api hastayantrakalitāḥ puṇḍrekṣuyaṣṭyo rasam // VidSrk_13.11 *(316) //",
  "GK22vidsripu:853": "vācaspateḥ",
  "GK22vidsripu:854": "vyathitavanitāvaktraupamyaṃ bibharti niśāpatir galitavibhavasyājñevādya dyutir masṛṇā raveḥ /",
  "GK22vidsripu:855": "abhinavavadhūroṣasvāduḥ karīṣatanūnapād asaralajanāśleṣakrūras tuṣārasamīraṇaḥ // VidSrk_13.12 *(317) //",
  "GK22vidsripu:856": "abhinandasya",
  "GK22vidsripu:857": "vāraṃ vāraṃ tuṣārānilatulitapalāloṣmaṇāṃ pāmarāṇāṃ daṇḍavyāghaṭṭanābhiḥ kramapihitarucau bodhyamāne kṛśānau /",
  "GK22vidsripu:858": "uddhūmair bījakoṣoccaṭanapaṭuravaiḥ sarṣapakṣodakūṭaiḥ koṇe koṇe khalānāṃ parisarasakaṭuḥ kīryate ko 'pi gandhaḥ // VidSrk_13.13 *(318) //",
  "GK22vidsripu:859": "yogeśvarasya",
  "GK22vidsripu:860": "naṣṭaprāyāḥ pralayamahikājuṣṭajīrṇaiḥ pratānair bījāny evonmadaparabhṛtālocanāpāṭalāni /",
  "GK22vidsripu:861": "utpākatvād vighaṭitaśamīkoṣasaṃdarśitāni vyākurvanti sphuṭasahacarīvīrudhaḥ kṛṣṇalānām // VidSrk_13.14 *(319) //",
  "GK22vidsripu:862": "sāvarṇeḥ",
  "GK22vidsripu:863": "śukasnigdhaiḥ patrair yuvatikaradīrghaiḥ kiśalayaiḥ phalinyo rājante himasamayasaṃvardhitarucaḥ /",
  "GK22vidsripu:864": "manojñā mañjaryo haritakapiśaiḥ pāṃsumukulaiḥ sphuṭanti pratyaṅgaṃ paṭuparimalāhūtamadhupāḥ // VidSrk_13.15 *(320) //",
  "GK22vidsripu:865": "śatānandasya",
  "GK22vidsripu:866": "māṣīṇāṃ muṣitaṃ yaveṣu yavasaśyāmā chaviḥ śīryate grāmāntāś ca masūradhūsarabhuvaḥ smeraṃ yamānīvanam /",
  "GK22vidsripu:867": "puṣpāḍhyāḥ śatapuṣpikāḥ phalabhṛtaḥ sidhyanti siddhārthakāḥ snigdhā vāstukavāstavaḥ stabakitastambā ca kustumbinī // VidSrk_13.16 *(321) //",
  "GK22vidsripu:868": "śubhāṅgasya",
  "GK22vidsripu:869": "puraḥ pāṇḍuprāyaṃ tadanu kapilimnā kṛtapadaṃ tataḥ pākotsekād aruṇaguṇasaṃsargitavapuḥ /",
  "GK22vidsripu:870": "śanaiḥ śoṣārambhe sthapuṭanijaviṣkambhaviṣamaṃ vane vītāmodaṃ badaram arasatvaṃ kalayati // VidSrk_13.17 *(322) //",
  "GK22vidsripu:871": "/Colo iti śiśiravrajyā|| 13",
  "GK22vidsripu:872": "% tato madanavrajyā|| 14",
  "GK22vidsripu:873": "ayaṃ sa bhuvanatrayaprathitasaṃyamaḥ śaṃkaro bibharti vapuṣādhunā virahakātaraḥ kāminīm /",
  "GK22vidsripu:874": "anena kila nirjitā vayam iti priyāyāḥ karaṃ kareṇa paritāḍayañ jayati jātahāsaḥ smaraḥ // VidSrk_14.1 *(323) //",
  "GK22vidsripu:875": "nīlapaṭahasya",
  "GK22vidsripu:876": "bhrūśārṅgākṛṣṭamuktāḥ kuvalayamadhupastomalakṣmīmuṣo ye kṣepīyāḥ kṛṣṇasārā narahṛdayabhidas tāravakrūraśalyāḥ /",
  "GK22vidsripu:877": "te dīrghāpāṅgapuṅkhāḥ smitaviṣaviṣamāḥ pakṣmalāḥ strīkaṭākṣāḥ pāyāsur vo 'tivīryās tribhuvanajayinaḥ pañcabāṇasya bāṇāḥ // VidSrk_14.2 *(324) //",
  "GK22vidsripu:878": "manasi kusumabāṇair ekakālaṃ trilokīṃ kusumadhanur anaṅgas tāḍayaty aspṛśadbhiḥ /",
  "GK22vidsripu:879": "iti vitatavicitrāścaryasaṃkalpaśilpo jayati manasijanmā janmibhir mānitājñaḥ // VidSrk_14.3 *(325) //",
  "GK22vidsripu:880": "śatruḥ kāraṇamānmano 'pi bhagavān vāmāṅganityāṅganaḥ svarlokasya sudhaikapānacaṣako mitraṃ ca tārāpatiḥ /",
  "GK22vidsripu:881": "cumbanto jagatāṃ manaḥ sumanaso marmaspṛśaḥ sāyakā dārāḥ prītiratī iti kva mahimā kāmasya nālaukikaḥ // VidSrk_14.4 *(326) //",
  "GK22vidsripu:882": "manivinodasyāmū",
  "GK22vidsripu:883": "kulagurubalānāṃ kelidīkṣāpradāne paramasuhṛd anaṅgo rohiṇīvallabhasya /",
  "GK22vidsripu:884": "api kusumapṛṣatkair devadevasya jetā jayati suratalīlānāṭikāsūtradhāraḥ // VidSrk_14.5 *(327) //",
  "GK22vidsripu:885": "rājaśekharasya",
  "GK22vidsripu:886": "vande devam anaṅgam eva ramaṇīnetrotpalacchadmanā pāśenāyataśālinā sunibiḍaṃ saṃyamya lokatrayam /",
  "GK22vidsripu:887": "yenāsāv api bhasmalāñchitatanur devaḥ kapālī balāt premakruddhanagātmajāṅghrivinatikrīḍāvrate dīkṣitaḥ // VidSrk_14.6 *(328) //",
  "GK22vidsripu:888": "lalitokasya",
  "GK22vidsripu:889": "sa jayati saṃkalpabhavo ratimukhaśatapatracumbanabhramaraḥ /*",
  "GK22vidsripu:890": "yasyānuraktalalanānayanāntavilokitaṃ vasatiḥ // VidSrk_14.7 *(329) //*",
  "GK22vidsripu:891": "dāmodaraguptasya",
  "GK22vidsripu:892": "aho dhanuṣi naipuṇyaṃ manmathasya mahātmanaḥ /",
  "GK22vidsripu:893": "śarīram akṣataṃ kṛtvā bhinatty antargataṃ manaḥ // VidSrk_14.8 *(330) //",
  "GK22vidsripu:894": "dhanur mālā maurvī kvaṇadalikulaṃ lakṣyam abalā mano bhedyaṃ śabdaprabhṛtaya ime pañca viśikhāḥ /",
  "GK22vidsripu:895": "iyāñ jetuṃ yasya tribhuvanam adehasya vibhavaḥ sa vaḥ kāmaḥ kāmān diśatu dayitāpāṅgavasatiḥ // VidSrk_14.9 *(331) //",
  "GK22vidsripu:896": "jayati sa madakhelocchṛṅkhalapremarāmā- lalitasuratalīlādaivataṃ puṣpacāpaḥ /",
  "GK22vidsripu:897": "tribhuvanajayasiddhyai yasya śṛṅgāramūrter upakaraṇam apūrvaṃ mālyam indur madhūni // VidSrk_14.10 *(332) //",
  "GK22vidsripu:898": "utpalarājasya",
  "GK22vidsripu:899": "yācyo na kaścana guruḥ pratimā ca kāntā pūjā vilokanavigūhanacumbanāni /",
  "GK22vidsripu:900": "ātmā nivedyam itaravratasārajetrīṃ vandāmahe makaraketanadevadīkṣām // VidSrk_14.11 *(333) //",
  "GK22vidsripu:901": "vallaṇasya",
  "GK22vidsripu:902": "/Colo iti madanavrajyā|| 14",
  "GK22vidsripu:903": "% tato vayaḥsandhivrajyā|| 15",
  "GK22vidsripu:904": "bhruvoḥ kācil līlā pariṇatir apūrvā nayanayoḥ stanābhogo 'vyaktas taruṇimasamārambhasamaye /",
  "GK22vidsripu:905": "idānīṃ bālāyāḥ kim amṛtamayaḥ kiṃ madhumayaḥ kim ānandaḥ sākṣād dhvanati madhuraḥ pañcamakalaḥ // VidSrk_15.1 *(334) //",
  "GK22vidsripu:906": "vīryamitrasya",
  "GK22vidsripu:907": "/var{@kalaḥ/lem",
  "GK22vidsripu:908": "/conj/ /Ingalls, @layaḥ /edKG}",
  "GK22vidsripu:909": "unnālālakabhañjanāni kabarīpāśeṣu śikṣāraso dantānāṃ parikarma nīvinahanaṃ bhrūlāsyayogyāgrahaḥ /",
  "GK22vidsripu:910": "tiryaglocanaceṣṭitāni vacasi cchekoktisaṃkrāntayaḥ strīṇāṃ glāyati śaiśave pratikalaṃ ko 'py eṣa kelikramaḥ // VidSrk_15.2 *(335) //",
  "GK22vidsripu:911": "vidhatte sollekhaṃ katarad iha nāṅgaṃ taruṇimā tathāpi prāgalbhyaṃ kim api caturaṃ locanayuge /",
  "GK22vidsripu:912": "yad ādatte dṛśyād akhilam api bhāvavyatikaraṃ manovṛttiṃ draṣṭuḥ prathayati ca dṛśyaṃ prati janam // VidSrk_15.3 *(336) //",
  "GK22vidsripu:913": "etau rājaśekharasya",
  "GK22vidsripu:914": "etad dadhāti navayauvananartakasya kaśmīrajacchuritatālakayugmalakṣmīm /",
  "GK22vidsripu:915": "madhye samucchvasitavṛtti manāg upānte labdhātmasīma kucakuḍmalayugmam asyāḥ // VidSrk_15.4 *(337) //",
  "GK22vidsripu:916": "yauvananagarārambhe rāmāhṛdayasthalīṣu kusumeṣoḥ /*",
  "GK22vidsripu:917": "makarapatākeveyaṃ rājati romāvalī ramyā // VidSrk_15.5 *(338) //*",
  "GK22vidsripu:918": "etau laḍahacandrasya",
  "GK22vidsripu:919": "calitaśiśudaśānāṃ yauvanārambharekhā- paricayaparicumbatpremakautūhalānām /",
  "GK22vidsripu:920": "ucitasahajalajjādurbalā bālikānāṃ gurujanabhayabhājāṃ ke 'pi te bhrūvilāsāḥ // VidSrk_15.6 *(339) //",
  "GK22vidsripu:921": "guṇeśvarasya",
  "GK22vidsripu:922": "naitat samunnamitacūcukamudram antaḥ- saṃkrāntasīmakucakorakacakram asyāḥ /",
  "GK22vidsripu:923": "saṃketitāṅganavayauvananāṭakasya kaśmīrajacchuritanūtanakāṃsyatālam // VidSrk_15.7 *(340) //",
  "GK22vidsripu:924": "nitambaḥ saṃvādaṃ masṛṇamaṇivedyā mṛgayate manāg gaṇḍaḥ pāṇḍur madhumukulalakṣmīṃ tulayati /",
  "GK22vidsripu:925": "viśantyās tāruṇyaṃ ghusṛṇaghanalāvaṇyapayasi prakāmaṃ pronmajjad vapur api ca tasyā vijayate // VidSrk_15.8 *(341) //",
  "GK22vidsripu:926": "udbhinnastanakuḍmaladvayam uraḥ kiṃcit kapolasthalīṃ limpaty eva madhūkakāntir adharaḥ saṃmugdhalakṣmīmayaḥ /",
  "GK22vidsripu:927": "pratyāsīdati yauvane mṛgadṛśaḥ kiṃ cānyad āvirbhaval lāvaṇyāmṛtapaṅkalepalaḍahacchāyaṃ vapur vartate // VidSrk_15.9 *(342) //",
  "GK22vidsripu:928": "gehād bahir virama cāpalam astu dūram adyāpi śaiśavadaśālaḍitāni tāni /",
  "GK22vidsripu:929": "āpyāyamānajaghanasthalapīḍyamānam ardhorukaṃ truṭati putri tava kṣaṇena // VidSrk_15.10 *(343) //",
  "GK22vidsripu:930": "premāsaṅgi ca bhaṅgi ca prativaco 'py uktaṃ ca guptaṃ tathā yatnād yācitam ānanaṃ prati samādhāne ca hāne ca dhīḥ /",
  "GK22vidsripu:931": "ity anyo madhuraḥ sa ko 'pi śiśutātāruṇyayor antare vartiṣṇor mṛgacakṣuṣo vijayate dvaividhyamugdho rasaḥ // VidSrk_15.11 *(344) //",
  "GK22vidsripu:932": "lakṣmīdharasya",
  "GK22vidsripu:933": "nitambaḥ svāṃ lakṣmīm abhilaṣati nādyāpi labhate samantāt sābhogaṃ na ca kucavibhāgāñcitam uraḥ /",
  "GK22vidsripu:934": "dṛśor līlāmudrā sphurati ca na cāpi sthitimatī tad asyās tāruṇyaṃ prathamam avatīrṇaṃ vijayate // VidSrk_15.12 *(345) //",
  "GK22vidsripu:935": "śāridyūtakathākutūhali manaś chekoktiśikṣāratir nityaṃ darpaṇapāṇitā sahacarīvargeṇa cācāryakam /",
  "GK22vidsripu:936": "prauḍhastrīcaritānuvṛttiṣu raso bālyena lajjā manāk stokārohiṇi yauvane mṛgadṛśaḥ ko 'py eṣa kelikramaḥ // VidSrk_15.13 *(346) //",
  "GK22vidsripu:937": "dṛṣṭiḥ śaiśavamaṇḍanā pratikalaṃ prāgalbhyam abhyasyate pūrvākāram uras tathāpi kucayoḥ śobhāṃ navām īhate /",
  "GK22vidsripu:938": "no dhatte gurutāṃ tad apy upacitābhogā nitambasthalī tanvyāḥ svīkṛtamanmathaṃ vijayate netraikapeyaṃ vapuḥ // VidSrk_15.14 *(347) //",
  "GK22vidsripu:939": "ākaṇṭhārpitakañcukāñcalam uro hastāṅgulīmudraṇā- mātrāsūtritahāsyam āsyam alasāḥ pañcālikākelayaḥ /",
  "GK22vidsripu:940": "tiryaglocanaceṣṭitāni vacasāṃ chekoktisaṃkrāntayas tasyāḥ sīdati śaiśave pratikalaṃ ko 'py eṣa kelikramaḥ // VidSrk_15.15 *(348) //",
  "GK22vidsripu:941": "dormūlāvadhisūtritastanam uraḥ snihyatkaṭākṣe dṛśāv īṣattāṇḍavapaṇḍite smitasudhācchekoktiṣu bhrūlate /",
  "GK22vidsripu:942": "cetaḥ kandalitasmaravyatikaraṃ lāvaṇyam aṅgair vṛtaṃ tanvaṅgyās taruṇimni sarpati śanair anyaiva kācid gatiḥ // VidSrk_15.16 *(349) //",
  "GK22vidsripu:943": "vāraṃ vāram anekadhā sakhi mayā cūtadrumāṇāṃ vane pītaḥ karṇadarīpraṇālavalitaḥ puṃskokilānāṃ dhvaniḥ /",
  "GK22vidsripu:944": "tasminn adya punaḥ śrutipraṇayini pratyaṅgam utkampitaṃ tāpaś cetasi netrayos taralimā kasmād akasmān mama // VidSrk_15.17 *(350) //",
  "GK22vidsripu:945": "bhojyadevasya",
  "GK22vidsripu:946": "darottānaṃ cakṣuḥ kalitaviralāpāṅgavalanaṃ bhaviṣyadvistāristanamukulagarbhālasam uraḥ /",
  "GK22vidsripu:947": "nitambe saṃkrāntāḥ katipayakalā gauravajuṣo vapur muñcad bālyaṃ kim api kamanīyaṃ mṛgadṛśaḥ // VidSrk_15.18 *(351) //",
  "GK22vidsripu:948": "gaṇitagarimā śroṇir madhyaṃ nibaddhavalitrayaṃ hṛdayam udayallajjaṃ sajjaccirantanacāpalam /",
  "GK22vidsripu:949": "mukulitakucaṃ vakṣaś cakṣur manāgvṛtavakrima kramaparigaladbālyaṃ tanvyā vapus tanute śriyam // VidSrk_15.19 *(352) //",
  "GK22vidsripu:950": "bālo 'dyāpi kileti lakṣitam alaṃkartuṃ nijair bhūṣaṇair rāmābhiś ciram udyate hṛdi lihann icchām anicchāṃ vahan /",
  "GK22vidsripu:951": "snihyattāram athānyadṛṣṭivirahe yaḥ saṃmukhaṃ vīkṣito namraḥ smeramukhībhavann iti vayaḥsandhiśriyāliṅgitaḥ // VidSrk_15.20 *(353) //",
  "GK22vidsripu:952": "vallaṇasya",
  "GK22vidsripu:953": "mādhyasthyaṃ ca samastavastuṣu paripraśne śiroghūrṇanaṃ preyasyāṃ param arpitāntarabahirvṛttiprapañcakramaḥ /",
  "GK22vidsripu:954": "kiṃ cāpi sphuṭadṛṣṭivibhramakalānirmāṇaśikṣārasaḥ pratyaṅgaṃ smarakelimudritamaho bālā vayovibhrame // VidSrk_15.21 *(354) //",
  "GK22vidsripu:955": "padbhyāṃ muktās taralagatayaḥ saṃśritā locanābhyāṃ śroṇībimbaṃ tyajati tanutāṃ sevate madhyabhāgaḥ /",
  "GK22vidsripu:956": "dhatte vakṣaḥ kucasacivatām advitīyatvam āsyaṃ tadgātrāṇāṃ guṇavinimayaḥ kalpito yauvanena // VidSrk_15.22 *(355) //",
  "GK22vidsripu:957": "bālyaṃ yad asyās trivalītaṭinyās taṭe vinaṣṭaṃ saha cāpalena /",
  "GK22vidsripu:958": "tadartham utthāpitacārucaitya- kalpau stanau pāṇḍutarau taruṇyāḥ // VidSrk_15.23 *(356) //",
  "GK22vidsripu:959": "tadātvapronmīlanmradimaramaṇīyāt kaṭhinatāṃ nicitya pratyaṅgād iva taruṇabhāvena ghaṭitau /",
  "GK22vidsripu:960": "stanau sambibhrāṇāḥ kṣaṇavinayavaijātyamasṛṇa- smaronmeṣāḥ keṣām upari na rasānāṃ yuvatayaḥ // VidSrk_15.24 *(357) //",
  "GK22vidsripu:961": "murāreḥ",
  "GK22vidsripu:962": "bhrūlīlā caturā tribhāgavalitā dṛṣṭir gatir mantharā visrabdhaṃ hasitaṃ kapolaphalake vaidagdhyavakraṃ vacaḥ /",
  "GK22vidsripu:963": "noddiṣṭaṃ guruṇā na bandhukathitaṃ dṛṣṭaṃ na śāstre kvacid bālāyāḥ svayam eva manmathakalāpāṇḍityam unmīlati // VidSrk_15.25 *(358) //",
  "GK22vidsripu:964": "lāvaṇyāmṛtasindhusāndralaharīsaṃsiktam asyā vapur jātas tatra navīnayauvanakalālīlālatāmaṇḍapaḥ /",
  "GK22vidsripu:965": "tatrāyaṃ spṛhaṇīyaśītalataracchāyāsu suptotthitaḥ saṃmugdho madhubāndhavaḥ sa bhagavān adyāpi nidrālasaḥ // VidSrk_15.26 *(359) //",
  "GK22vidsripu:966": "vīryamitrasya",
  "GK22vidsripu:967": "bhruvir līlaivānyā darahasitam abhyasyati mukhaṃ dṛśor vakraḥ panthās taruṇimasamārambhasacivaḥ /",
  "GK22vidsripu:968": "idānīm etasyāḥ kuvalayadṛśaḥ pratyaham ayaṃ nitambasyābhogo nayati maṇikāñcīm adhikatām // VidSrk_15.27 *(360) //",
  "GK22vidsripu:969": "rājyapālasya",
  "GK22vidsripu:970": "madhyaṃ baddhavalitrayaṃ vijayate niḥsandhibandhonnama- dvistāristanabhāramantharam uro mugdhāḥ kapolaśriyaḥ /",
  "GK22vidsripu:971": "kiṃcinmugdhavilokanīrajadṛśas tāruṇyapuṇyātithes tasyāḥ kuṅkumapaṅkalepanaḍahacchāyaṃ vapur vartate // VidSrk_15.28 *(361) //",
  "GK22vidsripu:972": "vajramuṣṭeḥ",
  "GK22vidsripu:973": "samastaṃ vijñāya smaranarapateś cārucaritaṃ caraś cakṣuḥ karṇe kathayitum agāt satvaram iva /",
  "GK22vidsripu:974": "prayāṇaṃ bālyasya pratipadam abhūd vigrahabharaḥ parispando vācām api ca kucayoḥ sandhir abhavat // VidSrk_15.29 *(362) //",
  "GK22vidsripu:975": "utkhelattrivalītaraṅgataralā romāvalīśaivala- sragvalir yuvatī dhruvaṃ janamanonirvāṇavārāṇasī /",
  "GK22vidsripu:976": "etasyā yad urastaṭīparisare yad bālyacāpalyayoḥ sthāne yauvanaśilpikalpitacitācaityadvayaṃ dṛśyate // VidSrk_15.30 *(363) //",
  "GK22vidsripu:977": "bhavasya",
  "GK22vidsripu:978": "stanodbhedaḥ kiṃcit tyajati tanutāyāḥ paricayaṃ tathā madhyo bhāgas trivalivalayebhyaḥ spṛhayati /",
  "GK22vidsripu:979": "nitambe ca svairaṃ vilasati vilāsavyasanitā mṛgākṣyāḥ pratyaṅgaṃ kṛtapadam ivānaṅgalaḍitam // VidSrk_15.31 *(364) //",
  "GK22vidsripu:980": "yat pratyaṅgaṃ taṭam anusaranty ūrmayo vibhramāṇāṃ kṣobhaṃ dhatte yad api bahalaḥ snigdhalāvaṇyapaṅkaḥ /",
  "GK22vidsripu:981": "unmagnaṃ yat sphurati ca manāk kumbhayor dvandvam etat tan manye 'syāḥ smaragajayuvā gāhate hṛttaḍāgam // VidSrk_15.32 *(365) //",
  "GK22vidsripu:982": "kṛtanibhaśataṃ niṣkrāmantīṃ sakhībhir anūddhṛtāṃ katham api haṭhād ākṛṣyānte paṭasya niveśitām /",
  "GK22vidsripu:983": "navanidhuvanakrīḍārambhaprakampavivartinīm anubhavamṛdūbhūtatrāsāṃ manaḥ smarati priyām // VidSrk_15.33 *(366) //",
  "GK22vidsripu:984": "smitaṃ kiṃcinmugdhaṃ taralamadhuro dṛṣṭivibhavaḥ parispando vācām abhinavavilāsoktisarasaḥ /",
  "GK22vidsripu:985": "gatīnām ārambhaḥ kisalayitalīlāparimalaḥ spṛśantyās tāruṇyaṃ kim iva na manojñaṃ mṛgadṛśaḥ // VidSrk_15.34 *(367) //",
  "GK22vidsripu:986": "asti bhayam asti kautukam asti ca mandākṣam asti cotkaṇṭhā /*",
  "GK22vidsripu:987": "bālānāṃ praṇayijane bhāvaḥ ko 'py eṣa naikarasaḥ // VidSrk_15.35 *(368) //*",
  "GK22vidsripu:988": "pragalbhānām ante nivasati śṛṇoti smarakathāṃ svayaṃ tattacceṣṭāśatam abhinayenārpayati ca /",
  "GK22vidsripu:989": "spṛhām antaḥ kānte vahati na samabhyeti nikaṭaṃ yathaiveyaṃ bālā harati ca tathaiveyam adhikam // VidSrk_15.36 *(369) //",
  "GK22vidsripu:990": "anyonyāntaranirgatāṅgulidalaśreṇībhavanniścala- granthipragrathitaṃ karadvayam upary uttānam āvibhratā /",
  "GK22vidsripu:991": "seyaṃ vibhramatoraṇapraṇayinā jṛmbhābharottambhite- noccairbāhuyugena śaṃsati manojanmapraveśotsavam // VidSrk_15.37 *(370) //",
  "GK22vidsripu:992": "śatānandasya",
  "GK22vidsripu:993": "sa eṣa yauvanācāryaḥ siddhaye smarabhūbhujaḥ /",
  "GK22vidsripu:994": "priyāyāṃ balim uddiśya tanoti stanamaṇḍalam // VidSrk_15.38 *(371) //",
  "GK22vidsripu:995": "bibhratyā vapur unnamatkucayugaṃ prādurbhavadvibhramaṃ bālāyā lasadaṅgasaṃdhiviramadbālyaṃ valadbhrūlatam /",
  "GK22vidsripu:996": "antar visphurati smaro bahir api vrīḍā samunmīlate svairaṃ locanavakrimā vilasati śrīḥ kācid ujjṛmbhate // VidSrk_15.39 *(372) //",
  "GK22vidsripu:997": "rudrasya",
  "GK22vidsripu:998": "sutanur adhunā seyaṃ nimnāṃ svanābhim abhīkṣate kalayati parāvṛttenākṣṇā nitambasamunnatim /",
  "GK22vidsripu:999": "rahasi kurute vāsoguptau svamadhyakadarthanām api ca kim api vrīḍāṃ krīḍāsakhīm iva manyate // VidSrk_15.40 *(373) //",
  "GK22vidsripu:1000": "yad anyonyapremapravaṇayuvatīmanmathakathā- samārambhe stambhībhavati pulakair añcitatanuḥ /",
  "GK22vidsripu:1001": "tathā manye dhanyaṃ paramasuratabrahmanirataṃ kuraṅgākṣī dīkṣāgurum akṛta kaṃcit sukṛtinam // VidSrk_15.41 *(374) //",
  "GK22vidsripu:1002": "narasiṃhasya",
  "GK22vidsripu:1003": "tarantīvāṅgāni sphuradamalalāvaṇyajaladhau prathimnaḥ prāgalbhyaṃ stanajaghanam unmudrayati ca /",
  "GK22vidsripu:1004": "dṛśor līlārambhāḥ sphuṭam apavadante saralatām aho sāraṅgākṣyās taruṇimani gāḍhaḥ paricayaḥ // VidSrk_15.42 *(375) //",
  "GK22vidsripu:1005": "rājaśekharasya",
  "GK22vidsripu:1006": "gatir mandā sāndraṃ jaghanam udaraṃ kṣāmam atanuḥ stanābhogaḥ stokaṃ vacanam atimugdhaṃ ca hasitam /",
  "GK22vidsripu:1007": "vilokabhrūvallīcalanalayalolaṃ ca nayanaṃ kva jātaṃ bālāyāḥ kva ca viṣayam akṣṇor iyam agāt // VidSrk_15.43 *(376) //",
  "GK22vidsripu:1008": "sudokasya",
  "GK22vidsripu:1009": "haratitarāṃ janahṛdayaṃ kalikopagatā latā ca dayitā ca /*",
  "GK22vidsripu:1010": "yadi punar atanuśilīmukhasamākulā kiṃ na paryāptam // VidSrk_15.44 *(377) //*",
  "GK22vidsripu:1011": "gobhaṭasya",
  "GK22vidsripu:1012": "dhṛtam iva puraḥ paścāt kaiścit praṇunnam ivollasat- pulakam iva yatprāptocchvāsavyudastamithontaram /",
  "GK22vidsripu:1013": "atigatasakhīhastonmānakramaṃ divasakramair idam anubhavadvāñchāpūrtikṣamarddhi kucadvayam // VidSrk_15.45 *(378) //",
  "GK22vidsripu:1014": "stanataṭam idam uttuṅgaṃ nimno madhyaḥ samunnataṃ jaghanam /*",
  "GK22vidsripu:1015": "iti viṣame hariṇākṣyā vapuṣi nave ka iha na skhalati // VidSrk_15.46 *(379) //*",
  "GK22vidsripu:1016": "mātrānartanapaṇḍitabhru vadanaṃ kiṃcitpragalbhe dṛśau stokodbhedaniveśitastanam uro madhyaṃ daridrāti ca /",
  "GK22vidsripu:1017": "asyā yaj jaghanaṃ ghanaṃ ca kalayā pratyaṅgam eṇīdṛśaḥ satyaṃkāra iva smaraikasuhṛdā tad yauvanenārpitam // VidSrk_15.47 *(380) //",
  "GK22vidsripu:1018": "rājaśekharasya",
  "GK22vidsripu:1019": "ayi purāri parunmalayānilā vavur amī jagur eva ca kokilāḥ /*",
  "GK22vidsripu:1020": "kalamalotkalitaṃ tu na me manaḥ sakhi babhūva vṛthaiva yathaiṣamaḥ // VidSrk_15.48 *(381) //*",
  "GK22vidsripu:1021": "utpalarājasya",
  "GK22vidsripu:1022": "skhalati vayasi bāle nirjite rājanīva sphurati ratinidhāne yauvane jetarīva /",
  "GK22vidsripu:1023": "madamadanavivṛddhispardhayevābalānāṃ kim api vapuṣi līlākuḍmalāni sphuṭanti // VidSrk_15.49 *(382) //",
  "GK22vidsripu:1024": "dṛṣṭyā varjitam ārjavaṃ samatayā dattaṃ payo vakṣase kṣīṇāyur gatiṣu tvarā smitam api bhrūlāsyalīlāsakham /",
  "GK22vidsripu:1025": "satyā na prakṛtau guraḥ śiśutayā prasthānadattārghayā kāpy anyā hariṇīdṛśaḥ pariṇatiḥ kandarpamudrāṅkitā // VidSrk_15.50 *(383) //",
  "GK22vidsripu:1026": "rājaśekharasya",
  "GK22vidsripu:1027": "/Colo iti vayaḥsandhivrajyā",
  "GK22vidsripu:1028": "tato yuvativarṇanavrajyā",
  "GK22vidsripu:1029": "yāsāṃ saty api sadguṇānusaraṇe doṣānurāgaḥ sadā yāḥ prāṇān varam arpayanti na punaḥ sampūrṇadṛṣṭiṃ priye /",
  "GK22vidsripu:1030": "atyantābhimate 'pi vastuni vidhir yāsāṃ niṣedhātmakaṃ tās trailokyavilakṣaṇaprakṛtayo vāmāḥ prasīdantu vaḥ // VidSrk_16.1 *(384) //",
  "GK22vidsripu:1031": "kaṇṭhe mauktikamālikāḥ stanataṭe kārpūram acchaṃ rajaḥ sāndraṃ candanam aṅgake valayitāḥ pāṇau mṛṇālīlatāḥ /",
  "GK22vidsripu:1032": "tanvī naktam iyaṃ cakāsti śucinī cīnāṃśuke bibhratī śītāṃśor adhidevateva galitā vyomāgram ārohataḥ // VidSrk_16.2 *(385) //",
  "GK22vidsripu:1033": "līlāskhalaccaraṇacārugatāgatāni tiryagvivartitavilocanavīkṣitāni /",
  "GK22vidsripu:1034": "vāmabhruvāṃ mṛdu ca mañju ca bhāṣitāni nirmāyam āyudham idaṃ makaradhvajasya // VidSrk_16.3 *(386) //",
  "GK22vidsripu:1035": "dṛṣṭā kāñcanayaṣṭir adya nagaropānte bhramantī mayā tasyām adbhutapadmam ekam aniśaṃ protphullam ālokitam /",
  "GK22vidsripu:1036": "tatrobhau madhupau tathopari tayor eko 'ṣṭamīcandramās tasyāgre paripuñjitena tamasā naktaṃdivaṃ sthīyate // VidSrk_16.4 *(387) //",
  "GK22vidsripu:1037": "madhyehemalataṃ kapitthayugalaṃ prādurbabhūva krama- prāptau tālaphaladvayaṃ tadanu tan niḥsandhibhāvasthitam /",
  "GK22vidsripu:1038": "paścāt tulyasamunnativyatikaraṃ sauvarṇakumbhadvayā- kāreṇa sphuṭam eva tat pariṇataṃ kvedaṃ vadāmo 'dbhutam // VidSrk_16.5 *(388) //",
  "GK22vidsripu:1039": "vittokasyaitau",
  "GK22vidsripu:1040": "smitajyotsnāliptaṃ mṛgamadamasīpatrahariṇaṃ mukhaṃ tanmugdhāyā harati hariṇāṅkasya laḍitam /",
  "GK22vidsripu:1041": "kva candre saundaryaṃ tadadhararuciḥ sātiśayinī kva bālāyās te te kva caṭulakaṭākṣā nayamuṣaḥ // VidSrk_16.6 *(389) //",
  "GK22vidsripu:1042": "yāgokasya",
  "GK22vidsripu:1043": "āścaryam ūrjitam idaṃ kim u kiṃ madīya ittabhramo yad ayam indur anambare 'pi /",
  "GK22vidsripu:1044": "tatrāpi kāpi nanu citraparampareyam ujjṛmbhitaṃ kuvalayadvitayaṃ yad atra // VidSrk_16.7 *(390) //",
  "GK22vidsripu:1045": "śrīharṣapāladevasya",
  "GK22vidsripu:1046": "nijanayanapratibimbair ambuni bahuśaḥ pratāritā kāpi /*",
  "GK22vidsripu:1047": "nīlotpale 'pi vimṛṣati karam arpayituṃ kusumalāvī // VidSrk_16.8 *(391) //*",
  "GK22vidsripu:1048": "dharaṇīdharasya",
  "GK22vidsripu:1049": "yauvanaśilpisukalpitanūtanatanuveśma viśati ratināthe /*",
  "GK22vidsripu:1050": "lāvaṇyapallavāṅgau maṅgalakalaśau stanāv asyāḥ // VidSrk_16.9 *(392) //*",
  "GK22vidsripu:1051": "ekam eva baliṃ baddhvā jagāma harir unnatim /",
  "GK22vidsripu:1052": "asyās trivalibandhena saiva madhyasya namratā // VidSrk_16.10 *(393) //",
  "GK22vidsripu:1053": "romāvalī kanakacampakadāmagauryā lakṣmīṃ tanoti navayauvanasambhṛtaśrīḥ /",
  "GK22vidsripu:1054": "trailokyalabdhavijayasya manobhavasya sauvarṇapaṭṭalikhiteva jayapraśastiḥ // VidSrk_16.11 *(394) //",
  "GK22vidsripu:1055": "dṛśā dagdhaṃ manasikaṃ jīvayanti dṛśaiva yāḥ /",
  "GK22vidsripu:1056": "virūpākṣasya jayinīs tāḥ sutve vāmalocanāḥ // VidSrk_16.12 *(395) //",
  "GK22vidsripu:1057": "so 'yam abhyuditaḥ paśya priyāyā mukhacandramāḥ /",
  "GK22vidsripu:1058": "yasya pārvaṇacandreṇa tulyataiva hi lāñchanam // VidSrk_16.13 *(396) //",
  "GK22vidsripu:1059": "vidhāyāpūrvapūrṇendum asyā mukham abhūd dhruvam /",
  "GK22vidsripu:1060": "dhātā jināsanāmbhoja- vinimīlanaduḥsthitaḥ // VidSrk_16.14 *(397) //",
  "GK22vidsripu:1061": "śrīharṣadevasya",
  "GK22vidsripu:1062": "maikaṃ tamaḥstabakam ūrdhvam apākṛthās tvam eṇaṃ tyajāsya vimale nayane gṛhāṇa /",
  "GK22vidsripu:1063": "lolālakaṃ taralavīkṣitam āyatākṣyāḥ sākṣān mukhaṃ yadi bhavān anukartukāmaḥ // VidSrk_16.151 *(398) //",
  "GK22vidsripu:1064": "etasminn avadātakāntini kucadvandve kuraṅgīdṛśaḥ saṃkrāntapratibimbam aindavam idaṃ dvedhā vibhaktaṃ vapuḥ /",
  "GK22vidsripu:1065": "ānandottaralasya puṣpadhanuṣas tatkālanṛtyotsava- prāptiprodyatakāṃsyatālayugalaprāyaṃ samālokyate // VidSrk_16.16 *(399) //",
  "GK22vidsripu:1066": "vasukalpasya",
  "GK22vidsripu:1067": "ghanaūrū tasyā yadi yadi vidagdho 'yam adharaḥ stanadvandvaṃ sāndraṃ yadi yadi mukhābjaṃ vijayate /",
  "GK22vidsripu:1068": "hatau rambhāstambhau hatam ahaha bandhūkakusumaṃ hatau hemnaḥ kumbhāv ahaha vihataḥ pārvaṇaśaśī // VidSrk_16.17 *(400) //",
  "GK22vidsripu:1069": "yad api vibudhaiḥ sindhor antaḥ kathaṃcid upārjitaṃ tad api sakalaṃ cārustrīṇāṃ mukheṣu vibhāvyate /",
  "GK22vidsripu:1070": "surasumanasaḥ śvāsāmode śaśī ca kapolayor amṛtam adhare tiryagbhūte viṣaṃ ca vilocane // VidSrk_16.18 *(401) //",
  "GK22vidsripu:1071": "lakṣmīdharasya",
  "GK22vidsripu:1072": "taralanayanā tanvaṅgīyaṃ payodharahāriṇī racanapaṭunā manye dhātrā śaśidravanirmitā /",
  "GK22vidsripu:1073": "bhavatu mahimā lāvaṇyānām ayaṃ katham anyathā vigalitatanur lekhāśeṣaḥ kathaṃ ca niśākaraḥ // VidSrk_16.19 *(402) //",
  "GK22vidsripu:1074": "suvarṇarekhasya",
  "GK22vidsripu:1075": "so 'naṅgaḥ kusumāni pañca viśikhāḥ puṣpāṇi bāṇāsanaṃ svacchandacchidurā madhuvratamayī paṅktir guṇaḥ kārmuke /",
  "GK22vidsripu:1076": "evaṃsādanam utsaheta sa jagaj jetuṃ kathaṃ manmathaṃ tasyāmogham amūr bhavanti na hi ced astraṃ kuraṅgīdṛśaḥ // VidSrk_16.20 *(403) //",
  "GK22vidsripu:1077": "amarasiṃhasya",
  "GK22vidsripu:1078": "gurutāṃ jaghanastanayoḥ sraṣṭur muṣṭyonnamayya tulitavataḥ /*",
  "GK22vidsripu:1079": "magnāṅgulisaṃdhitrayanirgatalāvaṇyapaṅktilā trivalī // VidSrk_16.21 *(404) //*",
  "GK22vidsripu:1080": "asāraṃ saṃsāraṃ parimuṣitaratnaṃ tribhuvanaṃ nirālokaṃ lokaṃ maraṇaśaraṇaṃ bāndhavajanam /",
  "GK22vidsripu:1081": "adarpaṃ kandarpaṃ jananayananirmāṇam aphalaṃ jagaj jīrṇāraṇyaṃ katham asi vidhātuṃ vyavasitaḥ // VidSrk_16.22 *(405) //",
  "GK22vidsripu:1082": "bhavabhūteḥ",
  "GK22vidsripu:1083": "tvadgaṇḍasthalapāṇḍu dehi lavalaṃ dehi tvadoṣṭhāruṇaṃ bimbaṃ dehi nitambini tvadalakaśyāmaṃ ca me jāmbavam /",
  "GK22vidsripu:1084": "ity akṣuṇṇamanojñacāṭujanitavrīḍaḥ purandhrījano dhanyānāṃ bhavaneṣu pañjaraśukair āhāram abhyarthyate // VidSrk_16.23 *(406) //",
  "GK22vidsripu:1085": "vākkūṭasya",
  "GK22vidsripu:1086": "dūrvāśyāmo jayati pulakair eṣa kāntaḥ kapolaḥ kastūrībhiḥ kim iha likhito drāviḍaḥ patrabhaṅgaḥ /",
  "GK22vidsripu:1087": "pratyagrāṇi priyakararuhakrīḍitāny eva mugdhe śobhābhāñji stanakalaśayos tanvi hāro 'pi bhāraḥ // VidSrk_16.24 *(407) //",
  "GK22vidsripu:1088": "janaḥ puṇyair yāyāj jaladhijalabhāvaṃ jalamucaṃ tathāvasthaṃ cainaṃ vidadhati śubhaiḥ śuktivadane /",
  "GK22vidsripu:1089": "tatas tāṃ śreyobhiḥ pariṇatim asau vindati yayā ruciṃ tanvan pīnastani hṛdi tavāyaṃ vilasati // VidSrk_16.25 *(408) //",
  "GK22vidsripu:1090": "acalasiṃhasya",
  "GK22vidsripu:1091": "na nīlābjaṃ cakṣuḥ sarasiruham etan na vadanaṃ na bandhūkasyedaṃ kusumam adharas taddyutidharaḥ /",
  "GK22vidsripu:1092": "mamāpy atra bhrāntiḥ prathamam abhavad bhṛṅga kim u te kṛtaṃ yatnair ebhyo virama virama śrāmyasi mudhā // VidSrk_16.26 *(409) //",
  "GK22vidsripu:1093": "manasijavijayāstraṃ netraviśrāmapātraṃ tava mukham anukartuṃ tanvi vāñchā dvayoś ca /",
  "GK22vidsripu:1094": "iti janitavirodhād bhūtakopād ivāyaṃ harati tuhinaraśmiḥ paṅkajānāṃ vikāśam // VidSrk_16.27 *(410) //",
  "GK22vidsripu:1095": "dharmākarasya",
  "GK22vidsripu:1096": "cetobhuvo racitavibhramasaṃvidhānaṃ nūnaṃ na gocaram abhūd dayitānanaṃ vaḥ /",
  "GK22vidsripu:1097": "tatkāntisampadam avāpsyata cec cakorāḥ pānotsavaṃ kim akariṣyata candrikāsu // VidSrk_16.28 *(411) //",
  "GK22vidsripu:1098": "yad gīyate jagati śastrahatā vrajanti nūnaṃ surālayam iti sphuṭam etad adya /",
  "GK22vidsripu:1099": "sūcyagramātraparikhaṇḍitavigraheṇa prāptaṃ yataḥ stanataṭaṃ tava kañcukena // VidSrk_16.29 *(412) //",
  "GK22vidsripu:1100": "anena kumbhadvayasaṃniveśa- saṃlakṣyamāṇena kucadvayena /",
  "GK22vidsripu:1101": "unmajjatā yauvanavāraṇena vāpīva tanvaṅgi taraṅgitāsi // VidSrk_16.30 *(413) //",
  "GK22vidsripu:1102": "bhāgurasya",
  "GK22vidsripu:1103": "satyaṃ śaraiḥ sumanasāṃ hṛdayaṃ tavaital lolākṣi nirbharam apūri manobhavena /",
  "GK22vidsripu:1104": "āmodam ulbaṇam akṛtrimam udvahanti śvāsāḥ svabhāvasubhagaṃ katham anyathaite // VidSrk_16.31 *(414) //",
  "GK22vidsripu:1105": "sutanu bhavagabhīraṃ gartam utpādya nābhīm adha upari nidhāya stambhikāṃ romarājīm /",
  "GK22vidsripu:1106": "stanayugabharabhaṅgāśaṅkiteneva dhātrā trivalivalayabaddhaṃ madhyam ālokayāmaḥ // VidSrk_16.32 *(415) //",
  "GK22vidsripu:1107": "muhuḥ śastracchedair muhur asamapāṣāṇakaṣaṇair muhur jyotiḥkṣepaiḥ payasi paritāpaiḥ pratimuhuḥ /",
  "GK22vidsripu:1108": "tad evaṃ tanvaṅgyāḥ katham api nitambasthalam idaṃ mayā labdhaṃ puṇyair iti raṇati kāñcīparikaraḥ // VidSrk_16.33 *(416) //",
  "GK22vidsripu:1109": "guṇavṛddhir varṇalopadvandvanipātopasargasaṃkīrṇā /*",
  "GK22vidsripu:1110": "durghaṭapaṭavākyārthā vyākaraṇaprakriyevāsau // VidSrk_16.34 *(417) //*",
  "GK22vidsripu:1111": "nayanacchalena sutanor vadanajite śaśini kulavibhau krodhāt /*",
  "GK22vidsripu:1112": "nāsānālanibaddhaṃ sphuṭitam ivendīvaraṃ dvedhā // VidSrk_16.35 *(418) //*",
  "GK22vidsripu:1113": "cakṣur mecakam ambujaṃ vijayate vaktrasya mitraṃ śaśī bhrūsūtrasya sanābhi manmathadhanur lāvaṇyapuṇyaṃ vapuḥ /",
  "GK22vidsripu:1114": "rekhā kāpi radacchade ca sutanor gātre ca tat kāminīm enāṃ varṇayitā smaro yadi sa ced vaidarbhyam abhyasyati // VidSrk_16.36 *(419) //",
  "GK22vidsripu:1115": "rājaśekharasyaitau",
  "GK22vidsripu:1116": "caṇḍīśadarpadalanāt prabhṛti smarasya vāmabhruvāṃ vadanam eva hi rājadhānī /",
  "GK22vidsripu:1117": "niḥśaṅkam aṅkuritapuṣpitakāntikāśe tatrādhunā tuhinadhāmni mṛgāś caranti // VidSrk_16.37 *(420) //",
  "GK22vidsripu:1118": "sarokasya",
  "GK22vidsripu:1119": "lāvaṇyakāntiparipūritadiṅmukhe 'smin smere 'dhunā tava mukhe taralāyatākṣi /",
  "GK22vidsripu:1120": "kṣobhaṃ yad eti na manāg api tena manye suvyatam eva jalarāśir ayaṃ payodhiḥ // VidSrk_16.38 *(421) //",
  "GK22vidsripu:1121": "ānandavardhanasya",
  "GK22vidsripu:1122": "adhīrākṣyāḥ pīnastanakalaśam āskandasi muhuḥ kramād ūrudvandvaṃ kalayasi ca lāvaṇyalalitam /",
  "GK22vidsripu:1123": "bhujāśliṣṭo harṣād anubhavasi hastāhatikalām idaṃ vīṇādaṇḍa prakaṭaya phalaṃ kasya tapasaḥ // VidSrk_16.39 *(422) //",
  "GK22vidsripu:1124": "vācaspateḥ",
  "GK22vidsripu:1125": "na tāvad bimboṣṭhi sphuritanavarāgo 'yam adharo na cāmī te dantāḥ sudati jitakundendumahasaḥ /",
  "GK22vidsripu:1126": "imāṃ manye mudrām atanutarasindūrasubhagām idaṃ muktāratnaṃ madananṛpater mudritam iva // VidSrk_16.40 *(423) //",
  "GK22vidsripu:1127": "kamalādharasya",
  "GK22vidsripu:1128": "imau rambhāstambhau dviradapatikumbhadvayam idaṃ tad etal līlābjaṃ śaradamṛtaraśmiḥ sphuṭam ayam /",
  "GK22vidsripu:1129": "kim aṅge tanvaṅgyāḥ kalayati jagat kāntam adhikaṃ yad etasyāṃ śaśvat paravaśam ivonmattam iva ca // VidSrk_16.41 *(424) //",
  "GK22vidsripu:1130": "janānandaś candro bhavati na kathaṃ nāma sukṛtī prayāto 'vasthābhis tisṛbhir api yaḥ koṭim iyatīm /",
  "GK22vidsripu:1131": "bhruvor līlāṃ bālaḥ śriyam alikapaṭṭasya taruṇo mukhendoḥ sarvasvaṃ harati hariṇākṣyāḥ pariṇataḥ // VidSrk_16.42 *(425) //",
  "GK22vidsripu:1132": "vāmadevasya",
  "GK22vidsripu:1133": "lāvaṇyasindhur aparaiva hi keyam atra yatrotpalāni śaśinā saha samplavante /",
  "GK22vidsripu:1134": "unmajjati dviradakumbhataṭī ca yatra yatrāpare kadalakāṇḍamṛṇāladaṇḍāḥ // VidSrk_16.43 *(426) //",
  "GK22vidsripu:1135": "śrīvikramādityadevasya",
  "GK22vidsripu:1136": "iyaṃ gehe lakṣmīr iyam amṛtavartir nayanayor asāv asyāḥ sparśo vapuṣi balahaś candanarasaḥ /",
  "GK22vidsripu:1137": "ayaṃ kaṇṭhe bāhuḥ śiśiramasṛṇo mauktikarasaḥ kim asyā na preyo yadi param asahyas tu virahaḥ // VidSrk_16.44 *(427) //",
  "GK22vidsripu:1138": "bhavabhūteḥ",
  "GK22vidsripu:1139": "nitambaśrīḥ kaṃ na svagatamitayānaṃ janayati stanābhogo mugdhe hṛdayam aparasyāpi harati /",
  "GK22vidsripu:1140": "tavākṣṇor apabhraṣṭaṃ smarajaraśarendīvaradalaṃ mukhaṃ tad yasyenduḥ prathamalikhanaproñchanapadam // VidSrk_16.45 *(428) //",
  "GK22vidsripu:1141": "vallaṇasya",
  "GK22vidsripu:1142": "sajanmānau tulyāvabhijanabhuvājanma ca saha- prabuddhau nāmnā ca stana iti samānaūdayinau /",
  "GK22vidsripu:1143": "mithaḥ sīyamātre yad idam anayor maṇḍalavator api spardhāyuddhaṃ tad iha hi namasyaḥ kaṇṭhinimā // VidSrk_16.46 *(429) //",
  "GK22vidsripu:1144": "bhāvakadevyāḥ",
  "GK22vidsripu:1145": "śṛṅgāradrumamañjarī sukhasudhāsarvasvanikṣepabhūḥ sargābhyāsaphalaṃ vidher madhumayī vartir jagaccakṣuṣām /",
  "GK22vidsripu:1146": "līlānirjhariṇī manojanṛpater lāvaṇyasindhor iyaṃ velā kasya mṛgekṣaṇā sukṛtinaḥ saundaryasīmāsthalī // VidSrk_16.47 *(430) //",
  "GK22vidsripu:1147": "himāṅgasya",
  "GK22vidsripu:1148": "kim iyam amṛtavartiḥ kiṃ nu lāvaṇyasindhuḥ kim atha nalinalakṣmīḥ kiṃ nu śṛṅgāravallī /",
  "GK22vidsripu:1149": "iti navahariṇākṣyāḥ kāntim ālokayanto jagad akhilam asāraṃ bhāram ālocayāmaḥ // VidSrk_16.48 *(431) //",
  "GK22vidsripu:1150": "smitajyotsnādhautaṃ sphuradadharapatraṃ mṛgadṛśāṃ mukhābjaṃ cet pītaṃ tad alam iha pīyūṣakathayā /",
  "GK22vidsripu:1151": "aho mohaḥ ko 'yaṃ śatamakhamukhānāṃ sumanasāṃ yad asyārthe 'tyarthaṃ jaladhimathanāyāsam aviśan // VidSrk_16.49 *(432) //",
  "GK22vidsripu:1152": "etal locanam utpalabhramavaśāt padmabhramād ānanaṃ bhrāntyā bimbaphalasya cājani dadhad vāmādharo vedhasā /",
  "GK22vidsripu:1153": "tasyāḥ satyam anaṅgavibhramabhuvaḥ pratyaṅgam āsaṅginī bhrāntir viśvasṛjo 'pi yatra kiyatī tatrāsmadāder matiḥ // VidSrk_16.50 *(433) //",
  "GK22vidsripu:1154": "vīryamitrasya",
  "GK22vidsripu:1155": "ānīlacūcukaśilīmukham udgataika- romāvalīvipulanālam idaṃ priyāyāḥ /",
  "GK22vidsripu:1156": "uttu|ngasaṃgatapayodharapadmayugmaṃ nābher adhaḥ kathayatīva mahānidhānam // VidSrk_16.51 *(434) //",
  "GK22vidsripu:1157": "yannāmāpi sukhākaroti kalayaty urvīm api dyām iva prāptir yasya yadaṅgasaṅgavidhinā kiṃ yan na nihnūyate /",
  "GK22vidsripu:1158": "antaḥ kiṃ ca sudhāsapatnam aniśaṃ jāgarti yad rāgiṇāṃ viśrambhāspadam adbhutaṃ kim api tat kānteti tattvāntaram // VidSrk_16.52 *(435) //",
  "GK22vidsripu:1159": "tanvaṅgyāḥ stanayugmena mukhaṃ na prakaṭīkṛtam /",
  "GK22vidsripu:1160": "hārāya guṇine sthānaṃ na dattam iti lajjayā // VidSrk_16.53 *(436) //",
  "GK22vidsripu:1161": "bhojyadevasya",
  "GK22vidsripu:1162": "hantu nāma jagat sarvam aviveki kucadvayam /",
  "GK22vidsripu:1163": "prāptaśravaṇayor akṣṇor na yuktaṃ janamāraṇam // VidSrk_16.54 *(437) //",
  "GK22vidsripu:1164": "dharmakīrteḥ",
  "GK22vidsripu:1165": "/var{yuktaṃ/lem",
  "GK22vidsripu:1166": "/msK, muktaṃ /edKG}",
  "GK22vidsripu:1167": "% NB Ingalls also translates muktam, but yuktam clearly right!!",
  "GK22vidsripu:1168": "tanvaṅgīnāṃ stanau dṛṣṭvā śiraḥ kampāyate yuvā /",
  "GK22vidsripu:1169": "tayor antarasaṃlagnāṃ dṛṣṭim utpāṭayann iva // VidSrk_16.55 *(438) //",
  "GK22vidsripu:1170": "pāṇineḥ",
  "GK22vidsripu:1171": "śikhariṇi kva nu nāma kiyacciraṃ kimabhidhānam asāv akarot tapaḥ /",
  "GK22vidsripu:1172": "taruṇi yena tavādharapāṭalaṃ daśati bimbaphalaṃ śukaśāvakaḥ // VidSrk_16.56 *(439) //",
  "GK22vidsripu:1173": "yātā locanagocaraṃ yadi vidher eṇekṣaṇā sundarī neyaṃ kuṅkumapaṅkapiñjaramukhī tenojjhitā syāt kṣaṇam /",
  "GK22vidsripu:1174": "nāpy āmīlitalocanasya racanād rūpaṃ bhaved īdṛśaṃ tasmāt sarvam akartṛkaṃ jagad idaṃ śreyo mataṃ saugatam // VidSrk_16.57 *(440) //",
  "GK22vidsripu:1175": "dharmakīrteḥ",
  "GK22vidsripu:1176": "vyarthaṃ vilokya kusumeṣum asuvyaye 'pi gaurīpatīkṣaṇaśikhijvalito manobhūḥ /",
  "GK22vidsripu:1177": "roṣād vaśīkaraṇam astram upādade yāṃ sā subhruvāṃ vijayate jagati pratiṣṭhā // VidSrk_16.58 *(441) //",
  "GK22vidsripu:1178": "manovinodakṛtaḥ",
  "GK22vidsripu:1179": "ārabdhe dayitāmukhapratisame nirmātum asminn api vyaktaṃ janmasamānakālamilitām aṃśucchaṭāṃ varṣati /",
  "GK22vidsripu:1180": "ātmadrohiṇi rohiṇīparivṛḍhe paryaṅkapaṅkeruhaḥ saṃkocād atiduḥsthitasya na vidhes tacchilpam unmīlitam // VidSrk_16.59 *(442) //",
  "GK22vidsripu:1181": "anena rambhoru bhavanmukhena tuṣārabhānos tulayā jitasya /",
  "GK22vidsripu:1182": "ūnasya nūnaṃ paripūraṇāya tārāḥ sphuranti pratimānakhaṇḍāḥ // VidSrk_16.60 *(443) //",
  "GK22vidsripu:1183": "gotre sākṣād ajani bhagavān eṣa yat padmayoniḥ śayyotthāyaṃ yad akhilamahaḥ prīṇayanti dvirephān /",
  "GK22vidsripu:1184": "ekāgrāṃ yad dadhati bhagavaty uṣṇabhānau ca bhaktiṃ tat prāpus te sutanu vadanaupamyam ambhoruhāṇi // VidSrk_16.61 *(444) //",
  "GK22vidsripu:1185": "murārer amī",
  "GK22vidsripu:1186": "koṣaḥ sphītataraḥ sthitāni paritaḥ patrāṇi durgaṃ jalaṃ maitraṃ maṇḍalam ujjvalaṃ ciram adho nītās tathā kaṇṭakāḥ /",
  "GK22vidsripu:1187": "ity ākṛṣṭaśilīmukhena racanāṃ kṛtvā tad atyadbhutaṃ yat padmena jigīṣuṇāpi na jitaṃ mugdhe tvadīyaṃ mukham // VidSrk_16.62 *(445) //",
  "GK22vidsripu:1188": "sā rāmaṇīyakanidher adhidevatā vā saundaryasārasamudāyaniketanaṃ vā /",
  "GK22vidsripu:1189": "tasyāḥ sakhe niyatam indusudhāmṛṇāla- jyotsnādi kāraṇam abhūn madanaś ca vedhāḥ // VidSrk_16.63 *(446) //",
  "GK22vidsripu:1190": "bhavabhūteḥ",
  "GK22vidsripu:1191": "upaprākārāgraṃ prahiṇu nayane tarkaya manāg anākāśe ko 'yaṃ galitahariṇaḥ śītakiraṇaḥ /",
  "GK22vidsripu:1192": "sudhābaddhagrāsair upavanacakorair anusṛtāṃ kirañ jyotsnām acchāṃ navalavalapākapraṇayinīm // VidSrk_16.64 *(447) //",
  "GK22vidsripu:1193": "rājaśekharasya",
  "GK22vidsripu:1194": "candro jaḍaḥ kadalakāṇḍam akāṇḍaśītam indīvarāṇi ca visūtritavibhramāṇi /",
  "GK22vidsripu:1195": "yenākriyanta sutanoḥ sa kathaṃ vidhātā kiṃ candrikāṃ kvacid aśītaruciḥ prasūte // VidSrk_16.65 *(448) //",
  "GK22vidsripu:1196": "ayam api tasyaiva",
  "GK22vidsripu:1197": "alīkavyāmuktapracurakabarībandhanamiṣād udañcaddorvallīdvayadhṛtaparīveśanihitaḥ /",
  "GK22vidsripu:1198": "ayaṃ jṛmbhārambhasphaṭikaśucidantāṃśunicayo mukhendur gaurāṅgyā galitamṛgalakṣmā vijayate // VidSrk_16.66 *(449) //",
  "GK22vidsripu:1199": "rambhoru kṣipa locanārdham abhito bāṇān vṛthā manmathaḥ saṃdhattāṃ dhanur ujjhatu kṣaṇam ito bhrūvallim ullāsaya /",
  "GK22vidsripu:1200": "kiṃ cāntarnihitānurāgamadhurām avyaktavarṇakramāṃ mugdhe vācam udīrayāstu jagato vīṇāsu bhedībhramaḥ // VidSrk_16.67 *(450) //",
  "GK22vidsripu:1201": "pāṇau padmadhiyā madhūkamukulabhrāntyā tathā gaṇḍayor nīlendīvaraśaṅkayā nayanayor bandhūkabuddhyādhare /",
  "GK22vidsripu:1202": "līyante kabarīṣu bāndhavajanavyāmohajātaspṛhā durvārā madhupāḥ kiyanti sutanu sthānāni rakṣiṣyasi // VidSrk_16.68 *(451) //",
  "GK22vidsripu:1203": "dṛṣṭāḥ śaivalamañjarīparicitāḥ sindhoś ciraṃ vīcayo ratnāny apy avalokitāni bahuśo yuktāni muktāphalaiḥ /",
  "GK22vidsripu:1204": "yat tu proñchitalāñchane himarucaūnnidram indīvaraṃ saṃsaktaṃ ca mitho rathāṅgayugalaṃ tat kena dṛṣṭaṃ punaḥ // VidSrk_16.69 *(452) //",
  "GK22vidsripu:1205": "vikramādityasya",
  "GK22vidsripu:1206": "anyonyopamitaṃ yugaṃ nirupamaṃ te 'yugmam aṅgeṣu yat so 'yaṃ sikthakam āsyakāntimadhunas tanvaṅgi candras tava /",
  "GK22vidsripu:1207": "tvadvācāṃ svaramātrikāṃ madakalaḥ puṣkokilo ghoṣayaty abhyāsasya kim asty agocaram iti pratyāśayā mohitaḥ // VidSrk_16.70 *(453) //",
  "GK22vidsripu:1208": "lāvaṇyadraviṇavyayo na gaṇitaḥ kleśo mahān svīkṛtaḥ svacchandaṃ vasato janasya hṛdaye cintājvaro nirmitaḥ /",
  "GK22vidsripu:1209": "eṣāpi svaguṇānurūparamaṇābhāvād varākī hatā ko 'rthaś cetasi vedhasā vinihitas tanvyās tanuṃ tanvatā // VidSrk_16.71 *(454) //",
  "GK22vidsripu:1210": "dharmakīrteḥ",
  "GK22vidsripu:1211": "kiṃ kaumudīḥ śaśikalāḥ sakalā vicūrṇya saṃyojya cāmṛtarasena punaḥ prayatnāt /",
  "GK22vidsripu:1212": "kāmasya ghoraharahūṃkṛtidagdhamūrteḥ saṃjīvanauṣadhir iyaṃ vihitā vidhātrā // VidSrk_16.72 *(455) //",
  "GK22vidsripu:1213": "bhaṭṭodbhaṭasya",
  "GK22vidsripu:1214": "asyāḥ sargavidhau prajāpatir abhūc candro nu kāntipradaḥ śṛṅgāraikarasaḥ svayaṃ tu madano māsaḥ sa puṣpākaraḥ /",
  "GK22vidsripu:1215": "vedābhyāsajaḍaḥ kathaṃ nu viṣayavyāvṛttakautūhalo nirmātuṃ prabhaven manoharam idaṃ rūpaṃ purāṇo muniḥ // VidSrk_16.73 *(456) //",
  "GK22vidsripu:1216": "kālidāsasya",
  "GK22vidsripu:1217": "tad vaktraṃ yadi mudritā śaśikathā hā hema sā ced dyutis tac cakṣur yadi hāritaṃ kuvalayais tac cotsmitaṃ kā sudhā /",
  "GK22vidsripu:1218": "dhik kandarpadhanur bhruvau yadi ca te kiṃ vā bahu brūmahe yat satyaṃ punaruktavastuvimukhaḥ sargakramo vedhasaḥ // VidSrk_16.74 *(457) //",
  "GK22vidsripu:1219": "rājaśekharasya",
  "GK22vidsripu:1220": "tasyā mukhasyāyatalocanāyāḥ kartuṃ na śaktaḥ sadṛśaṃ priyāyāḥ /",
  "GK22vidsripu:1221": "itīva śītadyutir ātmabimbaṃ nirmāya nirmāya punar bhinatti // VidSrk_16.75 *(458) //",
  "GK22vidsripu:1222": "tulitas tvanmukhenāyaṃ yad unnamati candramāḥ /",
  "GK22vidsripu:1223": "avanamramukhi vyaktam etenaivāsya lāghavam // VidSrk_16.76 *(459) //",
  "GK22vidsripu:1224": "tapasyatīva candro 'yaṃ tvanmukhendujigīṣayā /",
  "GK22vidsripu:1225": "kṛśaḥ śambhujaṭājūṭa- taṭinītaṭam āśritaḥ // VidSrk_16.77 *(460) //",
  "GK22vidsripu:1226": "tava tanvi stanāv etau kurvāte vigrahaṃ gurum /",
  "GK22vidsripu:1227": "anyonyamaṇḍalākrāntau naṣṭasaṃdhī nṛpāv iva // VidSrk_16.78 *(461) //",
  "GK22vidsripu:1228": "prāyaḥ stanataṭībhūmiḥ prakāmaphaladāyinī /",
  "GK22vidsripu:1229": "yasyām agre karaṃ dattvā yojyate nakhalāṅgalam // VidSrk_16.79 *(462) //",
  "GK22vidsripu:1230": "amīṣāṃ maṇḍalābhogaḥ stanānām eva śobhate /",
  "GK22vidsripu:1231": "yeṣām upetya sotkampā rājāno 'pi karapradāḥ // VidSrk_16.80 *(463) //",
  "GK22vidsripu:1232": "lakṣmīṃ vakṣasi kaustubhastabakini premṇā karoty acyuto dehārdhe vahati tripiḍapagurur gaurīṃ svayaṃ śaṃkaraḥ /",
  "GK22vidsripu:1233": "śaṅke paṅkajasambhavas tu bhagavān adyāpi bālyāvadhiḥ sarvāṅgapraṇayāṃ priyāṃ kalayituṃ dīrghaṃ tapas tapyate // VidSrk_16.81 *(464) //",
  "GK22vidsripu:1234": "/Colo iti yuvativarṇanavrajyā|| 16",
  "GK22vidsripu:1235": "% tato 'nurāgavrajyā|| 17",
  "GK22vidsripu:1236": "dattvā vāmakaraṃ nitambaphalake līlāvalanmadhyayā vyāvṛttastanam aṅgacumbicibukaṃ sthitvā tayā māṃ prati /",
  "GK22vidsripu:1237": "antarvisphuradindranīlamaṇimanmuktāvalīmāṃsalāḥ saprema prahitāḥ smarajvaramuco dvitrāḥ kaṭākṣacchaṭāḥ // VidSrk_17.1 *(465) //",
  "GK22vidsripu:1238": "ākarṇāntavisarpiṇaḥ kuvalayacchāyāmuṣaś cakṣuṣaḥ kṣepā eva tavāharanti hṛdayaṃ kiṃ sambhrameṇāmunā /",
  "GK22vidsripu:1239": "mugdhe kevalam etad āhitanakhotkhātāṅkam utpāṃśulaṃ bāhvor mūlam alīkamuktakabarībandhacchalād darśitam // VidSrk_17.2 *(466) //",
  "GK22vidsripu:1240": "tarattāraṃ tāvat prathamam atha citrārpitam iva kramād evāpāṅge sahajam iva līlāmukulitam /",
  "GK22vidsripu:1241": "tataḥ kiṃcit phullaṃ tadanu ghanabāṣpāmbulaharī- parikṣāmaṃ cakṣuḥ patatu mayi tasyā mṛgadṛśaḥ // VidSrk_17.3 *(467) //",
  "GK22vidsripu:1242": "vīryamitrasya",
  "GK22vidsripu:1243": "līlātāṇḍavitabhru vibhramavalad vaktraṃ kuraṅgīdṛśā sākūtaṃ ca sakautukaṃ ca suciraṃ nyastāḥ kilāsmān prati /",
  "GK22vidsripu:1244": "nīlābjavyatimiśraketakadaladrāghīyasīnāṃ srajāṃ sodaryāḥ suhṛdaḥ smarasya sudhayā digdhāḥ kaṭākṣacchaṭāḥ // VidSrk_17.4 *(468) //",
  "GK22vidsripu:1245": "rājaśekharasya",
  "GK22vidsripu:1246": "dṛṣṭā dṛṣṭim adho dadāti kurute nālāpam ābhāṣitā śayyāyāṃ parivṛtya tiṣṭhati balād āliṅtitā vepate /",
  "GK22vidsripu:1247": "niryāntīṣu sakhīṣu vāsabhavanān nirgantum evehate yātā vāmatayaiva me 'dya sutarāṃ prītyai navoḍhā priyā // VidSrk_17.5 *(469) //",
  "GK22vidsripu:1248": "tadvrīḍābharabhugnam āsyakamalaṃ vinyasya jānūpari prodyatpakṣmanirīkṣitaṃ vijayate saprema vāmabhruvaḥ /",
  "GK22vidsripu:1249": "hāsyaśrīlavalāñchitā ca yad asāv asyāḥ kapolasthalī lokallocanagocaraṃ vrajati sa svargād apūrvo vidhiḥ // VidSrk_17.6 *(470) //",
  "GK22vidsripu:1250": "pradyumnasya",
  "GK22vidsripu:1251": "bisakavalanalilāmagnapūrvārdhakāyaṃ kamalam iti gṛhītaṃ haṃsam āśu tyajantyāḥ /",
  "GK22vidsripu:1252": "viratacaritatārasphāranetraṃ yad asyāś cakitam iha na dṛṣṭaṃ mūḍha tad vañcito 'si // VidSrk_17.7 *(471) //",
  "GK22vidsripu:1253": "ayaṃ lokanmuktāvalikiraṇamālāparikaraḥ sphuṭasyendor lakṣmīṃ kṣapayitum alaṃ manmathasuhṛt /",
  "GK22vidsripu:1254": "viśālaḥ śyāmāyāḥ skhalitaghananīlāṃśukavṛtiḥ stanābhogaḥ snihyanmasṛṇaghusṛṇālepasubhagaḥ // VidSrk_17.8 *(472) //",
  "GK22vidsripu:1255": "manye hīnaṃ stanajaghanayor ekam āśaṅkya dhātrā prārabdho 'syāḥ parikalayituṃ pāṇinādāya madhyaḥ /",
  "GK22vidsripu:1256": "lāvaṇyārdre katham itarathā tatra tasyāṅguīnām āmagnānāṃ trivalivalayacchadmanā bhānti mudrāḥ // VidSrk_17.9 *(473) //",
  "GK22vidsripu:1257": "yatraitan mṛganābhipatratilakaṃ puṣṇāti lakṣmaśriyaṃ yasmin hāsamayo vilimpati diśo lāvaṇyabālātapaḥ /",
  "GK22vidsripu:1258": "tan mitraṃ kusumāyudhasya dadhatī bālāndhakārāñcitā tāraikāvalimaṇḍaneyam anaghā śyāmā vadhūr dṛśyatām // VidSrk_17.10 *(474) //",
  "GK22vidsripu:1259": "manovinodasyāmī",
  "GK22vidsripu:1260": "vaktrāmbujaṃ bhujamṛṇālalataṃ priyāyā lāvaṇyavāri valivīci vapus taḍāgam /",
  "GK22vidsripu:1261": "tatpremapaṅkapatito na samujjihīte maccittakuñjarapatiḥ parigāhamānaḥ // VidSrk_17.11 *(475) //",
  "GK22vidsripu:1262": "kṛcchreṇoruyugaṃ vyatītya suciraṃ bhrāntvā nitambasthale madhye 'syās trivalīvibhaṅgaviṣame niṣpandatām āgatā /",
  "GK22vidsripu:1263": "maddṛṣṭis tṛṣiteva samprati śanair āruhya tuṅgau stanau sākāṅkṣaṃ muhur īkṣate jalalavaprasyandinī locane // VidSrk_17.12 *(476) //",
  "GK22vidsripu:1264": "śrīharṣadevasya",
  "GK22vidsripu:1265": "alam aticapalatvāt svapnamāyopamatvāt pariṇativirasatvāt saṃgamena priyāyāḥ /",
  "GK22vidsripu:1266": "iti yadi śatakṛtvas tattvam ālokayāmas tad api na hariṇākṣīṃ vismaraty antarātmā // VidSrk_17.13 *(477) //",
  "GK22vidsripu:1267": "napuṃsakam iti jñātvā tāṃ prati prahitaṃ manaḥ /",
  "GK22vidsripu:1268": "ramate tac ca tatraiva hatāḥ pāṇininā vayam // VidSrk_17.14 *(478) //",
  "GK22vidsripu:1269": "hāro 'yaṃ hariṇākṣīṇāṃ luṭhati stanamaṇḍale /",
  "GK22vidsripu:1270": "muktānām apy avastheyaṃ ke vayaṃ smarakiṃkarāḥ // VidSrk_17.15 *(479) //",
  "GK22vidsripu:1271": "dharmakīrter amī",
  "GK22vidsripu:1272": "sā sundarīti taruṇīti tanūdarīti mugdheti mugdhavadaneti muhur muhur me /",
  "GK22vidsripu:1273": "kāntām ayaṃ virahiṇīm anurantukāmaḥ kāmāturo japati mantram ivāntarātmā // VidSrk_17.16 *(480) //",
  "GK22vidsripu:1274": "vīryamitrasya",
  "GK22vidsripu:1275": "sā bālā vayam apragalbhamanasaḥ sā strī vayaṃ kātarāḥ sākrāntā jaghanasthalena guruṇā gantuṃ na śaktā vayam /",
  "GK22vidsripu:1276": "sā pīnonnatimatpayodharayugaṃ dhatte sakhedā vayaṃ doṣair anyajanāśrito 'paṭavo jātāḥ sma ity adbhutam // VidSrk_17.17 *(481) //",
  "GK22vidsripu:1277": "dharmakīrteḥ",
  "GK22vidsripu:1278": "alasavalitamugdhasnigdhaniṣpandamandair adhikavikasadantarvismayasmeratāraiḥ /",
  "GK22vidsripu:1279": "hṛdayam aśaraṇaṃ me pakṣmalākṣyāḥ kaṭākṣair apahṛtam apaviddhaṃ pītam unmūlitaṃ ca // VidSrk_17.18 *(482) //",
  "GK22vidsripu:1280": "yāntyā muhur valitakandharam ānanaṃ tad āvṛttavṛntaśatapatranibhaṃ vahantyā /",
  "GK22vidsripu:1281": "digdho 'mṛtena ca viṣeṇa ca pakṣmalākṣyā gāḍhaṃ nikhāta iva me hṛdaye kaṭākṣaḥ // VidSrk_17.19 *(483) //",
  "GK22vidsripu:1282": "paricchedavyaktir bhavati na purasthe 'pi viṣaye bhavaty abhyaste 'pi smaraṇam atathābhāvaviramam /",
  "GK22vidsripu:1283": "na saṃtāpacchedo himasarasi vā candramasi vā mano niṣṭhāśūnyaṃ bhramati ca kim apy ālikhati ca // VidSrk_17.20 *(484) //",
  "GK22vidsripu:1284": "paricchedātītaḥ sakalavacanānām aviṣayaḥ punarjanmany asminn anubhavapathaṃ yo na gatavān /",
  "GK22vidsripu:1285": "vivekapradhvaṃsād upacitamahāmohagahano vikāraḥ ko 'py antar jaḍayati ca tāpaṃ ca kurute // VidSrk_17.21 *(485) //",
  "GK22vidsripu:1286": "bhavabhūter amī",
  "GK22vidsripu:1287": "gacchantyā muhur arpitaṃ mṛgadṛśā tārasphuradvīkṣaṇaṃ prāntabhrāmyadasañjitabhru yad idaṃ kiṃ tan na jānīmahe /",
  "GK22vidsripu:1288": "kvāpi svedasamuccayaḥ snapayati kvāpi prakamodgamaḥ kvāpy aṅgeṣu tuṣānalapratisamaḥ kandarpadarpakramaḥ // VidSrk_17.22 *(486) //",
  "GK22vidsripu:1289": "amṛtasiktam ivāṅgam idaṃ yadi bhavati tanvi tavādbhutavīkṣitaiḥ /*",
  "GK22vidsripu:1290": "adharam indukarād api śubhrayanty aruṇayanty aruṇād api kiṃ dṛśam // VidSrk_17.23 *(487) //*",
  "GK22vidsripu:1291": "sā netrāñjanatāṃ punar vrajati me vācām ayaṃ vibhramaḥ pratyāsannakaragraheti ca karī hastodare śāyitaḥ /",
  "GK22vidsripu:1292": "etāvad bahu yad babhūva katham apy ekatra manvantare nirmāṇaṃ vapuṣo mamorutapasas tasyāś ca vāmabhruvaḥ // VidSrk_17.24 *(488) //",
  "GK22vidsripu:1293": "vallaṇasya",
  "GK22vidsripu:1294": "nūnam ājñākaras tasyāḥ subhruvo makaradhvajaḥ /",
  "GK22vidsripu:1295": "yatas tannetrasaṃcāra- sūciteṣu pravartate // VidSrk_17.25 *(489) //",
  "GK22vidsripu:1296": "ādau vismayanistaraṅgam anu ca preṅkholitaṃ sādhvasair vrīḍānamram atha kṣaṇaṃ pravikasattāraṃ didṛkṣārasaiḥ /",
  "GK22vidsripu:1297": "ākṛṣṭaṃ sahajābhijātyakalanāt premṇā puraḥ preritaṃ cakṣur bhūri kathaṃkathaṃcid agamat preyāṃsam eṇīdṛśaḥ // VidSrk_17.26 *(490) //",
  "GK22vidsripu:1298": "gacchati puraḥ śarīraṃ dhāvati paścād asaṃsthitaṃ cetaḥ /*",
  "GK22vidsripu:1299": "cīnāṃśukam iva ketoḥ prativātaṃ nīyamānasya // VidSrk_17.27 *(491) //*",
  "GK22vidsripu:1300": "kālidāsasya",
  "GK22vidsripu:1301": "ayaṃ te vidrumacchāyo marumārga ivādharaḥ /",
  "GK22vidsripu:1302": "karoti kasya no bāle pipāsākulitaṃ manaḥ // VidSrk_17.28 *(492) //",
  "GK22vidsripu:1303": "daṇḍinaḥ",
  "GK22vidsripu:1304": "asyās tuṅgam iva stanadvayam idaṃ nimneva nābhiḥ sthitā dṛśyante viṣamonnatāś ca valayo bhittau samāyām api /",
  "GK22vidsripu:1305": "aṅge ca pratibhāti mārdavam idaṃ snigdhasvabhāvaś ciraṃ premṇā manmukhacandram īkṣita eva smereva vaktīti ca // VidSrk_17.29 *(493) //",
  "GK22vidsripu:1306": "svacchandaṃ svagṛhāṅgaṇaṃ bhramati sā maddarśanāl līyate dhanyān paśyati locanena sakalenārdhena māṃ vīkṣate /",
  "GK22vidsripu:1307": "anyān mantrayate punar mayi gate maunaṃ samālambate nīto dūram ahaṃ tayā dayitayā sāmānyalokād api // VidSrk_17.30 *(494) //",
  "GK22vidsripu:1308": "sa khalu sukṛtibhājām agraṇīḥ so 'tidhanyo vinihitakucakumbhā pṛṣṭhato yan mṛgākṣī /",
  "GK22vidsripu:1309": "bahalataranakhāgrakṣodavinyastamārge śirasi ṭasiti likṣāṃ hanti hūṃkāragarbham // VidSrk_17.31 *(495) //",
  "GK22vidsripu:1310": "alasayati gātram adhikaṃ bhramayati cetas tanoti saṃtāpam /*",
  "GK22vidsripu:1311": "mohaṃ ca muhuḥ kurute viṣamaviṣaṃ vīkṣitaṃ tasyāḥ // VidSrk_17.32 *(496) //*",
  "GK22vidsripu:1312": "mattebhakumbhapariṇāhini kuṅkumārdre kāntāpayodharayuge ratikhedakhinnaḥ /",
  "GK22vidsripu:1313": "vakṣo nidhāya bhujapañjaramadhyavartī dhanyaḥ kṣapāḥ kṣapayati kṣaṇalabdhanidraḥ // VidSrk_17.33 *(497) //",
  "GK22vidsripu:1314": "dhik tasya mūḍhamanasaḥ kukaveḥ kavitvaṃ yaḥ strīmukhaṃ ca śaśinaṃ ca samīkaroti /",
  "GK22vidsripu:1315": "bhrūbhaṅgavibhramavilāsanirīkṣitāni kopaprasādahasitāni kutaḥ śaśāṅke // VidSrk_17.34 *(498) //",
  "GK22vidsripu:1316": "tāvaj jarāmaraṇabandhuviyogaśoka- saṃvegabhinnamanasām apavargavāñchā /",
  "GK22vidsripu:1317": "yāvan na vakragatir añjananīlarocir eṇīdṛśāṃ daśati locanadantaśūkaḥ // VidSrk_17.35 *(499) //",
  "GK22vidsripu:1318": "sā yair dṛṣṭā na vā dṛṣṭā muṣitāḥ samam eva te /",
  "GK22vidsripu:1319": "hṛtaṃ hṛdayam ekeṣām anyeṣāṃ cakṣuṣaḥ phalam // VidSrk_17.36 *(500) //",
  "GK22vidsripu:1320": "sā bāleti mṛgekṣaṇeti vikasatpadmānaneti krama- pronmīlatkucakuḍmaleti hṛdaya tvāṃ dhig vṛthā śrāmyasi /",
  "GK22vidsripu:1321": "māyeyaṃ mṛgatṛṣṇikāsv api payaḥ pātuṃ samīhā tava tyaktavye pathi mā kṛthāḥ punar api premapramādāspadam // VidSrk_17.37 *(501) //",
  "GK22vidsripu:1322": "dharmakīrteḥ",
  "GK22vidsripu:1323": "avacanaṃ vacanaṃ priyasaṃnidhāv anavalokanam eva vilokanam /",
  "GK22vidsripu:1324": "avayavāvaraṇaṃ ca yad añcala- vyatikareṇa tad aṅgasamarpaṇam // VidSrk_17.38 *(502) //",
  "GK22vidsripu:1325": "romāñcair iva kīlitā calati no dṛṣṭiḥ kapolasthale svāntaṃ premapayodhipaṅkapatanān niśceṣṭam āste gatam /",
  "GK22vidsripu:1326": "uddhārāya tayor gatā iva punas trāsān nivṛttā iva śvāsā dīrgham aho gatāgatam amī kurvanta evāsate // VidSrk_17.39 *(503) //",
  "GK22vidsripu:1327": "yadi sarojam idaṃ kva niśi prabhā yadi niśāpatir ahni kuto nu sa /",
  "GK22vidsripu:1328": "racayatobhayadharmi tavānanaṃ prakaṭitaṃ vidhinā bahu naipuṇam // VidSrk_17.40 *(504) //",
  "GK22vidsripu:1329": "abhimukhe mayi saṃvṛtam īkṣitaṃ hasitam anyanimittakathodayam /",
  "GK22vidsripu:1330": "vinayavāritavṛttir atas tayā na vivṛto madano na ca saṃvṛtaḥ // VidSrk_17.41 *(505) //",
  "GK22vidsripu:1331": "ko 'sau kṛtī kathaya ko madanaikabandhur udgrīvam arcayasi kasya mṛgākṣi mārgam /",
  "GK22vidsripu:1332": "nīlābjakarburitamadhyavinidrakunda- dāmābhirāmarucibhis taralaiḥ kaṭākṣaiḥ // VidSrk_17.42 *(506) //",
  "GK22vidsripu:1333": "guruṇā stanabhāreṇa mukhacandreṇa bhāsvatā /",
  "GK22vidsripu:1334": "śanaiścarābhyāṃ pādābhyāṃ reje grahamayīva sā // VidSrk_17.43 *(507) //",
  "GK22vidsripu:1335": "sāvarṇeḥ",
  "GK22vidsripu:1336": "alasavalitaiḥ premārdrārdrair nimeṣaparāṅmukhaiḥ kṣaṇam abhimukhaṃ lajjālolair muhur mukulīkṛtaiḥ /",
  "GK22vidsripu:1337": "hṛdayanihitaṃ bhāvākūtaṃ vamadbhir ivekṣaṇaiḥ kathaya sukṛtī ko 'sau mugdhe tvayādya vilokyate // VidSrk_17.44 *(508) //",
  "GK22vidsripu:1338": "śrīharṣasya",
  "GK22vidsripu:1339": "upari kabarībandhagranther atha grathitāṅgulī nijabhujalate tiryak tanvyā vitatya vivṛttayā /",
  "GK22vidsripu:1340": "vivṛtavilasadvāmāpāṅgastanārdhakapolayā kuvalayadalasraksaṃdigdhaśriyaḥ prahitā dṛśaḥ // VidSrk_17.45 *(509) //",
  "GK22vidsripu:1341": "sākūtaṃ dayitena sā parijanābhyāśe samālokitā svākūtapratipādanāya rabhasād āśvāsayantī priyam /",
  "GK22vidsripu:1342": "vaidarbhākṣaragarbhiṇīṃ giram udīryānyāpadeśāc chiśuṃ prītyā karṣati cumbati tvarayati śliṣyaty asūyaty api // VidSrk_17.46 *(510) //",
  "GK22vidsripu:1343": "vyāvṛttyā śithilīkaroti vasanaṃ jāgraty api vrīḍayā svapnabhrāntipariplutena manasā gāḍhaṃ samāliṅgati /",
  "GK22vidsripu:1344": "dattvāṅgaṃ svapiti priyasya rataye vyājena nidrāṃ gatā tanvaṅgyā viphalaṃ viceṣṭitam aho bhāvānabhijñe jane // VidSrk_17.47 *(511) //",
  "GK22vidsripu:1345": "āyāte dayite marusthalabhuvām ullaṅghya durlaṅghyatāṃ gehinyā paritoṣabāṣpataralām āsajya dṛṣṭiṃ mukhe /",
  "GK22vidsripu:1346": "dattvā pīluśamīkarīrakavalān svenāñcalenādarād āmṛṣṭaṃ karabhaya keśarasaṭābhārāvalagnaṃ rajaḥ // VidSrk_17.48 *(512) //",
  "GK22vidsripu:1347": "keśaṭasya",
  "GK22vidsripu:1348": "darbhāṅkureṇa caraṇaḥ kṣata ity akāṇḍe tanvī sthitā katicid eva padāni gatvā /",
  "GK22vidsripu:1349": "āsīd vivṛttavadanā ca vimocayantī śākhāsu valkalam asaktam api drumāṇām // VidSrk_17.49 *(513) //",
  "GK22vidsripu:1350": "% QUOTE “Sākuntala 2.12",
  "GK22vidsripu:1351": "kālidāsasya",
  "GK22vidsripu:1352": "dūrād eva kṛto 'ñjalir na sa punaḥ pānīyapānocito rūpālokanavismitena calitaṃ mūrdhnā na śāntyā tṛṣaḥ /",
  "GK22vidsripu:1353": "romāñco 'pi nirantaraṃ prakaṭitaḥ prītyā na śaityād apām akṣuṇṇo vidhir adhvagena ghaṭito vīkṣya prapāpālikām // VidSrk_17.50 *(514) //",
  "GK22vidsripu:1354": "bāṇasya",
  "GK22vidsripu:1355": "calāpāṅgāṃ dṛṣṭiṃ spṛśasi bahuśo vepathumatīṃ rahasyākhyāyīva mṛśasi mṛdu karṇāntikagataḥ /",
  "GK22vidsripu:1356": "karaṃ vyādhunvatyāḥ pibasi ratisarvasvam adharaṃ vayaṃ tattvānveṣān madhukara hatās tvaṃ khalu kṛtī // VidSrk_17.51 *(515) //",
  "GK22vidsripu:1357": "% QUOTE “Sākuntala 1.20",
  "GK22vidsripu:1358": "snigdhaṃ vīkṣitam anyato 'pi nayane yat preṣayantyā tayā yātaṃ yac ca nirambayor gurutayā mandaṃ viṣādād iva /",
  "GK22vidsripu:1359": "mā gā ity uparuddhayā yad api tat sāsūyam uktā sakhī sarvaṃ tat kila matparāyaṇam aho kāmaḥ svatāṃ paśyati // VidSrk_17.52 *(516) //",
  "GK22vidsripu:1360": "% QUOTE “Sākuntala 2.2",
  "GK22vidsripu:1361": "kālidāsasyaitau",
  "GK22vidsripu:1362": "vaktraśrījitalajjitendumalinaṃ kṛtvā kare kandukaṃ krīḍākautukamiśrabhāvam anayā tāmraṃ vahantyānanam /",
  "GK22vidsripu:1363": "bhṛṅgāgragrahakṛṣṭaketakadalaspardhāvatīnāṃ dṛśāṃ dīrghāpāṅgataraṅgaṇaikasuhṛdām eṣo 'smi pātrīkṛtaḥ // VidSrk_17.53 *(517) //",
  "GK22vidsripu:1364": "rājaśekharasya",
  "GK22vidsripu:1365": "taraṅgaya dṛśo 'ṅgane patatu citram indīvaraṃ sphuṭīkuru radacchadaṃ vrajatu vidrumaḥ śvetatām /",
  "GK22vidsripu:1366": "magāg vapur apāvṛṇu spṛśatu kāñcanaṃ kālikām udañcaya nijānanaṃ bhavatu ca dvicandraṃ nabhaḥ // VidSrk_17.54 *(518) //",
  "GK22vidsripu:1367": "eko jayati sadvṛttaḥ kiṃ punar dvau susaṃhatau /",
  "GK22vidsripu:1368": "kiṃ citraṃ yadi tanvaṅgyāḥ stanābhyāṃ nirjitaṃ jagat // VidSrk_17.55 *(519) //",
  "GK22vidsripu:1369": "praṇālīdīrghasya pratikalam apāṅgasya suhṛdaḥ kaṭākṣavyākṣepāḥ śiśuśapharaphālapratibhuvaḥ /",
  "GK22vidsripu:1370": "snuvānāḥ sarvasvaṃ kusumadhanuṣo 'smān prati sakhe navaṃ netrādvaitaṃ kuvalayadṛśaḥ saṃnidadhati // VidSrk_17.56 *(520) //",
  "GK22vidsripu:1371": "bhuvanabhuvi sṛjantas tārahārāvatārān diśi diśi vikirantaḥ ketakānāṃ kuṭumbam /",
  "GK22vidsripu:1372": "viyati viracayantaś candrikāṃ dugdhamugdhāṃ pratinayananipātāḥ subhruvo vibhramanti // VidSrk_17.57 *(521) //",
  "GK22vidsripu:1373": "rājaśekharasya",
  "GK22vidsripu:1374": "yat paśyanti jhagity apāṅgasaraṇidroṇījuṣā cakṣuṣā viṅkhanti kramadolitobhayabhujaṃ yan nāma vāmabhruvaḥ /",
  "GK22vidsripu:1375": "bhāṣante ca yad uktibhiḥ stabakitaṃ vaidagdhyamudrātmabhis tad devasya rasāyanaṃ rasanidher manye manojanmanaḥ // VidSrk_17.58 *(522) //",
  "GK22vidsripu:1376": "kramasaralitakaṇṭhaprakramollāsitoras taralitavalirekhāsūtrasarvasvam asyāḥ /",
  "GK22vidsripu:1377": "sthitam aticiram uccair agrapādāṅgulībhiḥ karakalitasakhīkaṃ māṃ didṛkṣoḥ smarāmi // VidSrk_17.59 *(523) //",
  "GK22vidsripu:1378": "smaraśaradhisakāśaṃ karṇapāśaṃ kṛśāṅgī rayavigalitatāḍīpatratāḍaṅkam ekam /",
  "GK22vidsripu:1379": "vahati hṛdayacauraṃ kuṅkumanyāsagauraṃ valayitam iva nālaṃ locanendīvarasya // VidSrk_17.60 *(524) //",
  "GK22vidsripu:1380": "colāñcalena calahāralatāprakāṇḍair veṇīguṇena ca balād valayīkṛtena /",
  "GK22vidsripu:1381": "helāhitabhramarakabhramamaṇḍalībhiś chatratrayaṃ racayatīva ciraṃ natabhrūḥ // VidSrk_17.61 *(525) //",
  "GK22vidsripu:1382": "amandamaṇinūpurakvaṇanacārucārīkramaṃ jhaṇajjhaṇitamekhalāskhalitatārahāracchaṭam /",
  "GK22vidsripu:1383": "idaṃ taralakaṅkaṇāvaliviśeṣavācālitaṃ mano harati subhruvaḥ kim api kandukakrīḍitam // VidSrk_17.62 *(526) //",
  "GK22vidsripu:1384": "sā dugdhamugdhamadhuracchaviraṅgayaṣṭis te locane taruṇaketakapatradīrghe /",
  "GK22vidsripu:1385": "kambor viḍambanakaraś ca sa eva kaṇṭhaḥ saiveyam induvadanā madanāyudhāya // VidSrk_17.63 *(527) //",
  "GK22vidsripu:1386": "kva pātavyā jyotsnāmṛtabhavanagarbhāpi tṛṣitair mṛṇālītantubhyaḥ sicayaracanā kutra ghaṭate /",
  "GK22vidsripu:1387": "kva vā pārīmeyo bata bakuladāmnāṃ parimalaḥ kathaṃ svapnaḥ sākṣāt kuvalayadṛśaṃ kalpayatu tām // VidSrk_17.64 *(528) //",
  "GK22vidsripu:1388": "rājaśekharasyāmī",
  "GK22vidsripu:1389": "rasavad amṛtaṃ kaḥ saṃdeho madhūny api nānyathā madhuram api kiṃ cūtasyāpi prasannarasaṃ phalam /",
  "GK22vidsripu:1390": "sakṛd api punar madhyasthaḥ san rasāntaravij jano vadatu yad ihānyat svādu syāt priyādaśanacchadāt // VidSrk_17.65 *(529) //",
  "GK22vidsripu:1391": "kuvalayavanaṃ pratyākhyātaṃ navaṃ madhu ninditaṃ hasitam amṛtaṃ hanta svādoḥ paraṃ rasasampadaḥ /",
  "GK22vidsripu:1392": "viṣam upahitaṃ cintāvyājān manasy api kāminām alasamadhurair līlātantrais tayārdhavilokitaiḥ // VidSrk_17.66 *(530) //",
  "GK22vidsripu:1393": "cañcaccolāñcalāni pratisaraṇarayavyastaveṇīni bāhor vikṣepād dakṣiṇasya pracalitavalayāsphālakolāhalāni /",
  "GK22vidsripu:1394": "śvāsatruṭyadvacāṃsi drutam itarakarotkṣiptalolālakāni srastasrañji pramodaṃ dadhati mṛgadṛśāṃ kandukakrīḍitāni // VidSrk_17.67 *(531) //",
  "GK22vidsripu:1395": "praharaviratau madhye vāhnas tato 'pi pareṇa vā kim uta sakale yāte 'py ahni tvam adya sameṣv asi /",
  "GK22vidsripu:1396": "iti dinaśataprāpyaṃ deśaṃ priyasya yiyāsato harati gamanaṃ bālālāpaiḥ sabāṣpajhalajjhalaiḥ // VidSrk_17.68 *(532) //",
  "GK22vidsripu:1397": "jhalajjhalasya",
  "GK22vidsripu:1398": "kalyāṇaṃ parikalpyatāṃ pikakule rohantu vāñcāptayo haṃsānām udayo 'stu pūrṇaśaśinaḥ stād bhadram indīvare /",
  "GK22vidsripu:1399": "ity udbāṣpavadhūgiraḥ pratipadaṃ sampūrayantyāntike kāntaḥ prasthitikalpitopakaraṇaḥ sakhyā bhṛśaṃ vāritaḥ // VidSrk_17.69 *(533) //",
  "GK22vidsripu:1400": "śṛṅgārasya",
  "GK22vidsripu:1401": "sāmānyavāci padam apy abhidhīyamānaṃ māṃ prāpya jātam abhidheyaviśeṣaniṣṭham /",
  "GK22vidsripu:1402": "strī kācid ity abhihite hi mano madīyaṃ tām eva vāmanayanāṃ viṣayīkaroti // VidSrk_17.70 *(534) //",
  "GK22vidsripu:1403": "% tato dūtīvacanavrajyā",
  "GK22vidsripu:1404": "lāvaṇyena pidhīyate 'ṅgatanimā saṃdhāryate jīvitaṃ tvaddhyānaiḥ satataṃ kuraṅgakadṛśaḥ kiṃ tv etad āste navam /",
  "GK22vidsripu:1405": "niḥśvāsaiḥ kucakumbhapīṭhaluṭhanapratyudgamān māṃsalaiḥ śyāmībhūtakapolam indur adhunā yat tanmukhaṃ spardhate // VidSrk_18.1 *(535) //",
  "GK22vidsripu:1406": "śṛṅgārasya",
  "GK22vidsripu:1407": "sodvegā mṛgalāñchane mukham api svaṃ nekṣate darpaṇe trastā kokilakūjitād api giraṃ nonmudrayaty ātmanaḥ /",
  "GK22vidsripu:1408": "citraṃ duḥsahadāhadāyini dhṛtadveṣāpi puṣpāyudhe bālā sā subhaga tvayi pratipadaṃ premādhikaṃ puṣyati // VidSrk_18.2 *(536) //",
  "GK22vidsripu:1409": "śṛṅgārasyaitau",
  "GK22vidsripu:1410": "vilimpaty etasmin malayajarasādreṇa mahasā diśāṃ cakraṃ candre sukṛtamaya tasyā mṛgadṛśaḥ /",
  "GK22vidsripu:1411": "dṛśor bāṣpaḥ pāṇau vadanam asavaḥ kaṇṭhakuhare hṛdi tvaṃ hrīḥ pṛṣṭhe vacasi ca guṇā eva bhavataḥ // VidSrk_18.3 *(537) //",
  "GK22vidsripu:1412": "ambhoruhaṃ vadanam ambakam indukāntaḥ pāthonidhiḥ kusumacāpabhṛto vikāraḥ /",
  "GK22vidsripu:1413": "prādurbabhūva subhaga tvayi dūrasaṃsthe caṇḍālacandradhavalāsu niśāsu tasyāḥ // VidSrk_18.4 *(538) //",
  "GK22vidsripu:1414": "vaktrendor na haranti bāṣpapayasāṃ dhārā manojñāṃ śriyaṃ niśvāsā na kadarthayanti madhurāṃ bimbādharasya dyutim /",
  "GK22vidsripu:1415": "tasyās tvadvirahe vipakvalavalīlāvaṇyasaṃvādinī chāyā kāpi kapolayor anudinaṃ tanvyāḥ paraṃ śuṣyati // VidSrk_18.5 *(539) //",
  "GK22vidsripu:1416": "dharmakīrteḥ",
  "GK22vidsripu:1417": "tāpombhaḥprasṛtaṃpacaḥ pracayavān bāṣpaḥ praṇālocitaḥ śvāsā nartitadīpavartilatikāḥ pāṇḍimni magnaṃ vapuḥ /",
  "GK22vidsripu:1418": "kiṃ cānyat kathayāmi rātrim akhilāṃ tvadvartmavātāyane hastacchatraniruddhacandraniruddhacandramahasas tasyāḥ sthitir vartate // VidSrk_18.6 *(540) //",
  "GK22vidsripu:1419": "candraṃ candanakardamena likhitaṃ sā mārṣṭi daṣṭādharā vandyaṃ nindati yac ca manmatham asau bhaṅktvāgrahastāṅurīḥ /",
  "GK22vidsripu:1420": "kāmaḥ puṣpaśaraḥ kileti sumanovargaṃ lunīte ca yat tat kāmyā subhaga tvayā varatanur vātūlatāṃ lambhitā // VidSrk_18.7 *(541) //",
  "GK22vidsripu:1421": "rājaśekharasya",
  "GK22vidsripu:1422": "vapuḥ śāraṅgākṣyās tad aviralaromāñcanicayaṃ tvayi svapnāvāpte snapayati paraḥ khedavisaraḥ /",
  "GK22vidsripu:1423": "balākarṣatryuṭyadvalayajakaḍatkāraninadair vinidrāyāḥ paścād anavaratabāṣpāmbunivahāḥ // VidSrk_18.8 *(542) //",
  "GK22vidsripu:1424": "vasukalpasya",
  "GK22vidsripu:1425": "no śakyā gadituṃ smarānaladaśā yāsyās tvayi prasthite patraiḥ sāsrasakhījanoparacite talpe luṭhantyā muhuḥ /",
  "GK22vidsripu:1426": "yal liptaṃ kucacandanena sutanor adyāpi candracchalāc chvāsoḍḍīnaviśuṣkapāṇḍubisinīpatraṃ divi bhrāmyati // VidSrk_18.9 *(543) //",
  "GK22vidsripu:1427": "rudrasya",
  "GK22vidsripu:1428": "prakaṭayati kṣaṇabhaṅgaṃ paśyati sarvaṃ jagad gataṃ śūnyam /*",
  "GK22vidsripu:1429": "ācarati smṛtibāhyaṃ jātā sā bauddhabuddhir iva // VidSrk_18.10 *(544) //*",
  "GK22vidsripu:1430": "tvadarthinī candanabhasmadigdha- lalāṭalekhāśrujalābhiṣiktā /",
  "GK22vidsripu:1431": "mṛṇālacīraṃ dadhatī stanābhyāṃ smaropadiṣṭaṃ carati vrataṃ sā // VidSrk_18.11 *(545) //",
  "GK22vidsripu:1432": "ye nirdahanti daśanaśvasitāvalokaiḥ krūraṃ dvijihvakuṭilāḥ kva vilāsinas te /",
  "GK22vidsripu:1433": "bhīṣmoṣmabhiḥ smaraṇamātraviṣais taveyam avyāla mārayati kāpi bhujaṅgabhaṅgiḥ // VidSrk_18.12 *(546) //",
  "GK22vidsripu:1434": "svedāpūraviluptakuṅkumarasāśleṣāvilapracchadāt talpād vyaktamanobhavānalaśikhālīḍhād ivāśaṅkitā /",
  "GK22vidsripu:1435": "sā bālā balavan mṛgāṅkakiraṇair utpāditāntarjvarā tvatsaṃkalpajaḍe tvadaṅkaśayane nidrāsukhaṃ vāñchati // VidSrk_18.13 *(547) //",
  "GK22vidsripu:1436": "dhūmeneva hate dṛśau visṛjato bāṣpaṃ pravāhakṣamaṃ kvāthotpheṇam ivāttacandanarasaṃ svedaṃ vapur muñcati /",
  "GK22vidsripu:1437": "antaḥprajvalitasya kāmaśikhino dāhārjitair bhasmabhiḥ śvāsāvegavinirgatair iva tanoḥ pāṇḍutvam unmīlati // VidSrk_18.14 *(548) //",
  "GK22vidsripu:1438": "manovinodasyaitau",
  "GK22vidsripu:1439": "atraiṣa svayam eva citraphalake kampaskhalallekhayā saṃtāpārtivinodanāya katham apy ālikhya sakhyā bhavān /",
  "GK22vidsripu:1440": "bāṣpavyākulam īkṣitaḥ sarabhasaṃ cūtāṅkurair arcito mūrdhnā ca praṇataḥ sakhīṣu madanavyājena cāpahnutaḥ // VidSrk_18.15 *(549) //",
  "GK22vidsripu:1441": "ḍimbokasya",
  "GK22vidsripu:1442": "sā sundarī tava viyogahutāśane 'sminn abhyukṣya bāṣpasalilair nijadehahavyam /",
  "GK22vidsripu:1443": "janmāntare virahaduḥkhavināśakāmā puṃskokilābhihitimantrapadair juhoti // VidSrk_18.16 *(550) //",
  "GK22vidsripu:1444": "prabhākarasya",
  "GK22vidsripu:1445": "subhaga sukṛtaprāpyo yady apy asi tvam asāv api priyasahacarī nādhanyānām upaiti vidheyatām /",
  "GK22vidsripu:1446": "tad alam adhunā nirbandhena prasīda parasparaṃ praṇayamadhuraḥ sadbhāvo vāṃ cirāya vivardhatām // VidSrk_18.17 *(551) //",
  "GK22vidsripu:1447": "vākkūṭasya",
  "GK22vidsripu:1448": "dolālolāḥ śvasanamarutaś cakṣuṣī nirjharābhe tasyāḥ śuṣyattagarasumanaḥpāṇḍurā gaṇḍabhittiḥ /",
  "GK22vidsripu:1449": "tadgātrāṇāṃ kim iva hi vayaṃ brūmahe durbalatvaṃ yeṣām agre pratipad uditā candralekhāpy atanvī // VidSrk_18.18 *(552) //",
  "GK22vidsripu:1450": "tasyās tāpabhuvaṃ nṛśaṃsa kathayāmy eṇīdṛśas te kathaṃ padminyāḥ sarasaṃ dalaṃ vinihitaṃ yasyāḥ śamāyorasi /",
  "GK22vidsripu:1451": "ādau śuṣyati saṃkucaty anu tataś cūrṇatvam ādadyate paścān murmuratāṃ dadhad dahati ca śvāsāvadhūtaṃ sakhīm // VidSrk_18.19 *(553) //",
  "GK22vidsripu:1452": "utpalarajāsya",
  "GK22vidsripu:1453": "viṣaṃ candrālokaḥ kumudavanavāto hutavahaḥ kṣatakṣāro hāraḥ sa khalu puṭapāko malayajaḥ /",
  "GK22vidsripu:1454": "aye kiṃcidvakre tvayi subhaga sarve katham amī samaṃ jātās tasyām ahaha viparītaprakṛtayaḥ // VidSrk_18.20 *(554) //",
  "GK22vidsripu:1455": "acalasiṃhasya",
  "GK22vidsripu:1456": "tvāṃ cintāparikalpitaṃ subhaga sā sambhāvya romāñcitā śūnyāliṅganasaṃvaladbhujayugenātmānam āliṅgati /",
  "GK22vidsripu:1457": "kiṃ cānyad virahavyathāpraṇayinī samprāpya mūrchāṃ cirāt pratyujjīvati karṇamūlapaṭhitais tvannāmamantrākṣaraiḥ // VidSrk_18.21 *(555) //",
  "GK22vidsripu:1458": "gāḍhāvadhaḥkṛtavalitritayau susaṅgau tuṅgau stanāv iti tayos talam ārtam āgāt /*",
  "GK22vidsripu:1459": "tasyāḥ sphuṭaṃ hṛdayam ity api na smareṣūṃs tau rakṣataḥ praviśato vimukho 'tha vā kva // VidSrk_18.22 *(556) //*",
  "GK22vidsripu:1460": "vallaṇasya",
  "GK22vidsripu:1461": "mṛgaśiśudṛśas tasyās tāpaṃ kathaṃ kathayāmi te dahanapatitā dṛṣṭā mūrtir mayā na hi vaidhavī /",
  "GK22vidsripu:1462": "iti tu niyataṃ nārīrūpaḥ sa lokadṛśāṃ priyas tava śaṭhatayā śilpotkarṣo vidher vighaṭiṣyate // VidSrk_18.23 *(557) //",
  "GK22vidsripu:1463": "punar uktāvadhi vāsaram etasyāḥ kitava paśya gaṇayantyāḥ /*",
  "GK22vidsripu:1464": "iyam iva karajaḥ kṣīṇas tvam iva kaṭhorāṇi parvāṇi // VidSrk_18.24 *(558) //*",
  "GK22vidsripu:1465": "dharaṇīdharasya",
  "GK22vidsripu:1466": "/Colo iti dūtīvacanavrajyā",
  "GK22vidsripu:1467": "% tataḥ sambhogavrajyā",
  "GK22vidsripu:1468": "prauḍhapremarasān nitambaphalakād viśraṃsite 'py aṃśuke kāñcīdāmamaṇiprabhābhir anu cārabdhe dukūlāntare /",
  "GK22vidsripu:1469": "kāntenāśu mudhā vilokitam atho tanvyā mudhā lajjitaṃ bhūyo 'nena mudhāvakṛṣṭam atha tat tanvyā mudhā saṃvṛtam // VidSrk_19.1 *(559) //",
  "GK22vidsripu:1470": "rūḍhe rativyatikare karaṇīyaśeṣa- māyāsabhāji dayite muhur āturāyāḥ /",
  "GK22vidsripu:1471": "pratyakṣaraṃ madanamantharam arthayantyāḥ kiṃ kiṃ na hanta hṛdayaṃgamam aṅganāyāḥ // VidSrk_19.2 *(560) //",
  "GK22vidsripu:1472": "ratāntaśrāntāyāḥ stanajaghanasaṃdānitadṛśi smarāveśavyagre davayati dukūlaṃ praṇayini /",
  "GK22vidsripu:1473": "kṣaṇaṃ śroṇau pāṇī kṣaṇam api kucāgre priyadṛśoḥ kṣaṇaṃ vinyasyantyā jagad api na mūlyaṃ mṛgadṛśaḥ // VidSrk_19.3 *(561) //",
  "GK22vidsripu:1474": "tais tair vijṛmbhitaśatair madanopadeśair mugdhā vidhāya laḍitāni ca tāni tāni /",
  "GK22vidsripu:1475": "aṅke nilīya kamituḥ śithilāṅgamudrā nidrāti nālpatapasaḥ phalasampad eṣā // VidSrk_19.4 *(562) //",
  "GK22vidsripu:1476": "yad vrīḍābharabhugnam āsyakamalaṃ yac cakṣur atyullasat pakṣmaśreṇi yad aṅgam aṅgajamanorājyaśriyām āśrayaḥ /",
  "GK22vidsripu:1477": "yad vardhiṣṇu manobhavapranayitā yan mandamanyugrahas tenaiveha mano haraty adharitaprauḍhā navoḍhā na kim // VidSrk_19.5 *(563) //",
  "GK22vidsripu:1478": "sa svargād aparo vidhiḥ sa ca sudhāsekaḥ kṣaṇaṃ netrayos tat sāmrājyam agañjitaṃ tad aparaṃ premṇaḥ pratiṣṭhāspadam /",
  "GK22vidsripu:1479": "yad bālā balavanmanobhavabhayabhraśyattapaṃ satrapā tatkālocitanarmakarma dayitād abhyāsyam abhyasyati // VidSrk_19.6 *(564) //",
  "GK22vidsripu:1480": "samāliṅgaty aṅgair apasarati yat preyasi vapuḥ pidhātuṃ yad dṛśyaṃ ghaṭayati ghanāliṅganam api /",
  "GK22vidsripu:1481": "tapobhir bhūyobhiḥ kim u na kamanīyaṃ sukṛtinām idaṃ ramyaṃ vāmyaṃ madanavivaśāyā mṛgadṛśaḥ // VidSrk_19.7 *(565) //",
  "GK22vidsripu:1482": "idam amṛtam ameyaṃ seyam ānandasindhur madhumadhuram apīdaṃ kiṃcid antar dhunoti /",
  "GK22vidsripu:1483": "yad ayam udayalīlālālasānāṃ vadhūnāṃ rativinimayabhājāṃ kelibhir yāti kālaḥ // VidSrk_19.8 *(566) //",
  "GK22vidsripu:1484": "ko 'sau sundari puṣpasāyakasakhaḥ saubhāgyavārāṃnidhaḥ ko 'sāv indumukhi prasannahṛdayaḥ kaḥ kumbhikumbhastani /",
  "GK22vidsripu:1485": "yasmin vismayanīyataptatapase svairaṃ samucchṛṅkhalā viśrāmyanti tava smarajvaraharāḥ kandarpakeliśriyaḥ // VidSrk_19.9 *(567) //",
  "GK22vidsripu:1486": "pradyumnasya",
  "GK22vidsripu:1487": "ātte vāsasi roddhum akṣamatayā doḥkandalībhyāṃ stanau tasyoraḥsthalam uttarīyaviṣaye sadyo mayā sañjitam /",
  "GK22vidsripu:1488": "śroṇīṃ tasya kare 'dhirohati punar vrīḍāmbudhau mām atho mañjantīm udatārayan manasijo devaḥ sa mūrchāguruḥ // VidSrk_19.10 *(568) //",
  "GK22vidsripu:1489": "vallaṇasya",
  "GK22vidsripu:1490": "yad etad dhanyānām urasi yuvatīsaṅgasamaye samārūḍhaṃ kiṃcit pulakam idam āhuḥ kila janāḥ /",
  "GK22vidsripu:1491": "matis tv eṣāsmākaṃ kucayugataṭīcumbakaśilā- niveśād ākṛṣṭaḥ smaraśaraśalākotkara iva // VidSrk_19.11 *(569) //",
  "GK22vidsripu:1492": "saṃkarṣaṇasya",
  "GK22vidsripu:1493": "aṅgākṛṣṭadukūlayā sarabhasaṃ gūḍhau bhujābhyāṃ stanāv ākṛṣṭe jaghanāṃśuke kṛtam adhaḥsaṃsaktam ūrudvayam /",
  "GK22vidsripu:1494": "nābhīmūlanibaddhacakṣuṣi mayi vrīḍānatāṅgyā tayā dīpaḥ sphūtkṛtavātavepitaśikhaḥ karṇotpalenāhataḥ // VidSrk_19.12 *(570) //",
  "GK22vidsripu:1495": "jihremi jāgarti gṛhopakaṇṭhe sakhījano vallabhakautukena /",
  "GK22vidsripu:1496": "tadaṃśukākṣepam adhīrapāṇe vimuñca kāñcīmaṇayo raṇanti // VidSrk_19.13 *(571) //",
  "GK22vidsripu:1497": "mahodadheḥ",
  "GK22vidsripu:1498": "kānte talpam upāgate vigalitā nīvī svayaṃ bandhanād vāsaś ca ślathamekhalāguṇadhṛtaṃ kiṃcin nitambe sthitam /",
  "GK22vidsripu:1499": "etāvat sakhi vedmi kevalam ahaṃ tasyāṅgasaṅge punaḥ ko 'sau kāsmi rataṃ tu kiṃ katham api svalpāpi me na smṛtiḥ // VidSrk_19.14 *(572) //",
  "GK22vidsripu:1500": "vikaṭanitambāyāḥ",
  "GK22vidsripu:1501": "atiprauḍhā rātrir bahalaśikhadīpaḥ prabhavati priyaḥ premārabdhasmaravidhirasajñaḥ param asau /",
  "GK22vidsripu:1502": "sakhi svairaṃ svairaṃ suratam akarod vrīḍitavapur yataḥ paryaṅgo 'yaṃ ripur iva kaḍatkāramukharaḥ // VidSrk_19.15 *(573) //",
  "GK22vidsripu:1503": "dhanyāsi yat kathayasi priyasaṃgamena narmasmitaṃ ca vacanaṃ ca rasaṃ ca tasya /",
  "GK22vidsripu:1504": "nīvīṃ prati praṇihite tu kare priyeṇa sakhyaḥ śapāmi yadi kiṃcid api smarāmi // VidSrk_19.16 *(574) //",
  "GK22vidsripu:1505": "vidyāyāḥ",
  "GK22vidsripu:1506": "jayati samaratāntāndolanāpāṇḍagaṇḍa- sthalakṛtanijavāsakhedapūrānujanmā /",
  "GK22vidsripu:1507": "ślathatanubhujabandhaprāpradīrghaprasāro mukhaparimalamugdhaḥ kāntayoḥ śvāsavātaḥ // VidSrk_19.17 *(575) //",
  "GK22vidsripu:1508": "manojanmaprauḍhavyatikaraśatāyāsavidhiṣu priyaḥ prāyo mugdho jhagiti kṛtacetobhavavidhiḥ /",
  "GK22vidsripu:1509": "sahūṃkārojjṛmbhā smaraparavaśā kāntavimukhaṃ mukhaṃ mugdhāpāṅgaṃ kṣipati virasaṃ prauḍhayuvatī // VidSrk_19.18 *(576) //",
  "GK22vidsripu:1510": "navanavaraholīlābhyāsaprapañcitamanmatha- vyatikarakalākallolāntarnimagnamanaskayoḥ /",
  "GK22vidsripu:1511": "api taruṇayoḥ kiṃ syāt tasyāṃ divi spṛhayālutā mukulitadṛśor udbhidyante na ced virahatviṣaḥ // VidSrk_19.19 *(577) //",
  "GK22vidsripu:1512": "tasyāpāṅgavilokitasya madhuraprollāsitārdhabhruvas tasya smeraśuceḥ kramasya ca girāṃ mugdhākṣarāṇāṃ hriyā /",
  "GK22vidsripu:1513": "bhāvānām api tādṛśāṃ mṛgadṛśo hāvānugānām aho nādhanyaḥ kurute prarūḍhapulakair ātithyam aṅgair janaḥ // VidSrk_19.20 *(578) //",
  "GK22vidsripu:1514": "samākṛṣṭaṃ vāsaḥ katham api haṭhāt paśyati mayi kramād ūrudvandvaṃ jaraṭhaśaragauraṃ mṛgadṛśaḥ /",
  "GK22vidsripu:1515": "tayā dṛṣṭiṃ dattvā mahati maṇidīpe nipuṇayā niruddhaṃ hastābhyāṃ jhagiti mama netrotpalayugam // VidSrk_19.21 *(579) //",
  "GK22vidsripu:1516": "analpaṃ saṃtāpaṃ śamayati manojanmajanitaṃ tathā śītaṃ sphītaṃ himavati niśīthe glapayati /",
  "GK22vidsripu:1517": "tad evaṃ ko 'py ūṣmā ramaṇaparirambhotsavamilat- purandhrīnīrandhrastanakalaśajanmā vijayate // VidSrk_19.22 *(580) //",
  "GK22vidsripu:1518": "nādhanyān viparītamohanarasapreṅkhannitambasthalī- loladbhūṣaṇakiṅkiṇīkalaravavyāmiśrakaṇṭhasvanam /",
  "GK22vidsripu:1519": "saṃrambhaślathakeśabandhavigalanmuktākalāpadruta- śvāsacchedataraṅgitastanayugaṃ prīṇāti śṛṅgāriṇī // VidSrk_19.23 *(581) //",
  "GK22vidsripu:1520": "sonnokasya",
  "GK22vidsripu:1521": "śītkāravanti daramīlitalocanāni romāñcamuñcitanugharmakaṇāvalīni /",
  "GK22vidsripu:1522": "eṇīdṛśāṃ makaraketuniketanāni vandāmahe suratavibhramaceṣṭitāni // VidSrk_19.24 *(582) //",
  "GK22vidsripu:1523": "muhur vrīḍāvatyāḥ pratihasitavatyāḥ pratimuhur muhur viśrāntāyā muhur abhiniviṣṭavyavasiteḥ /",
  "GK22vidsripu:1524": "śramāmbhobhis tamyattilakamalikāghūrṇadalakaṃ mukhaṃ līlāvatyā harati viparītavyatikare // VidSrk_19.25 *(583) //",
  "GK22vidsripu:1525": "surabheḥ",
  "GK22vidsripu:1526": "āstāṃ dūreṇa viśleṣaḥ priyām āliṅgato mama /",
  "GK22vidsripu:1527": "svedaḥ kiṃ na sarinnātho romāñcaḥ kiṃ na parvataḥ // VidSrk_19.26 *(584) //",
  "GK22vidsripu:1528": "cirārūḍhapremapraṇayaparihāsena hṛtayā tad ārabdhaṃ tanvyā na tu yad abalāyāḥ samucitam /",
  "GK22vidsripu:1529": "anirvyūḍhe tasmin prakṛtisukumārāṅgalatayā punar lajjālolaṃ mayi vinihitaṃ locanayugam // VidSrk_19.27 *(585) //",
  "GK22vidsripu:1530": "nakhadaśananipātajarjarāṅgī ratikalahe paripīḍitā prahāraiḥ /",
  "GK22vidsripu:1531": "sapadi maraṇam eva sā tu yāyād yadi na pibed adharāmṛtaṃ priyasya // VidSrk_19.28 *(586) //",
  "GK22vidsripu:1532": "mugdhe tavāsmi dayitā dayito bhava tvam ity uktayā na hi na hīti śiro 'vadhūya /",
  "GK22vidsripu:1533": "svasmāt karān mama kare valayaṃ kṣipantyā vācaṃ vinābhyupagamaḥ kathito mṛgākṣyā // VidSrk_19.29 *(587) //",
  "GK22vidsripu:1534": "patatu tavorasi satataṃ dayitādhammillamallikāprakaraḥ /*",
  "GK22vidsripu:1535": "ratirasarabhasakacagrahalulitālakavallarīgalitaḥ // VidSrk_19.30 *(588) //*",
  "GK22vidsripu:1536": "bāṇasya",
  "GK22vidsripu:1537": "āvṛṇvānā jhagiti jaghanaṃ maddukūlāñcalena preṅkhakrīḍākulitakabarībandhanavyagrapāṇiḥ /",
  "GK22vidsripu:1538": "ardhocchvāsasphuṭanakhapadālaṃkṛtābhyāṃ stanābhyāṃ dṛṣṭā dhārṣṭyasmṛtinatamukhī mohanānte mayā sā // VidSrk_19.31 *(589) //",
  "GK22vidsripu:1539": "abhinandasya",
  "GK22vidsripu:1540": "harati rativimarde luptapātrāṅkuratvāt prakaṭanakhapadāṅkaḥ kiṃ ca romāñcamudraḥ /",
  "GK22vidsripu:1541": "hariṇaśiśudṛśo 'syā mugdhamugdhaṃ hasantyāḥ pariṇataśarakāṇḍasnigdhapāṇḍuḥ kapolaḥ // VidSrk_19.32 *(590) //",
  "GK22vidsripu:1542": "vīryamitrasya",
  "GK22vidsripu:1543": "karakisalayaṃ dhūtvā dhūtvā vimārgati vāsasī kṣipati sumanomālāśeṣaṃ pradīpaśikhāṃ prati /",
  "GK22vidsripu:1544": "sthagayati karaiḥ patyur netre vihasya samākulā surataviratau ramyā tanvī muhur muhur īkṣitum // VidSrk_19.33 *(591) //",
  "GK22vidsripu:1545": "viśrāntiṃ nūpure yāte śrūyate rasanādhvaniḥ /",
  "GK22vidsripu:1546": "prāyaḥ kānte ratiśrānte kāminī puruṣāyate // VidSrk_19.34 *(592) //",
  "GK22vidsripu:1547": "bhāvodgāḍham upoḍhakampapulakair aṅgaiḥ samāliṅgitaṃ rāgāc cumbitam abhyupetya vadanaṃ pītaṃ ca vaktrāmṛtam /",
  "GK22vidsripu:1548": "jalpantyaiva muhur na neti nibhṛtaṃ pradhvastacāritrayā niḥśeṣeṇa samāpito ratavidhir vācā tu nāṅgīkṛtaḥ // VidSrk_19.35 *(593) //",
  "GK22vidsripu:1549": "yat pīnastanabhāralālasalasadvāsaḥsphuradgaṇḍayā tanvaṅgyā rabhasārpitaṃ sarabhasaṃ vaktraṃ muhuḥ pīyate /",
  "GK22vidsripu:1550": "tac chlāghyaṃ surataṃ ca tat tad amṛtaṃ tad vastu tad brahma tac cetohāri tad eva tat kim api tat tattvāntaraṃ sarvathā // VidSrk_19.36 *(594) //",
  "GK22vidsripu:1551": "na bata vidhṛtaḥ kāñcīsthāne karaḥ ślathavāsasi prahitam asakṛd dīpe cakṣur ghanasthiratejasi /",
  "GK22vidsripu:1552": "kucakalaśayor ūḍhaḥ kampas tayā mama saṃnidhau manasijarujo bhāvair uktā vacobhir apahnutāḥ // VidSrk_19.37 *(595) //",
  "GK22vidsripu:1553": "abhinandasya",
  "GK22vidsripu:1554": "harṣāśrudūṣitavilocanayā mayādya kiṃ tasya tat sakhi nirūpitam aṅgam aṅgam /",
  "GK22vidsripu:1555": "romāñcakañcukatiraskṛtadehayā vā jñātāni tāni parirambhasukhāni kiṃ vā // VidSrk_19.38 *(596) //",
  "GK22vidsripu:1556": "acalasya",
  "GK22vidsripu:1557": "sa kasmān me preyān sakhi katham ahaṃ tasya dayitā yato māṃ spṛṣṭvaiva snapayati karaṃ svedapayasā /",
  "GK22vidsripu:1558": "vilokyāśleṣād apy avahita ivāmīlya nayane vyudañcadromāñcasthagitavapur āliṅgati samām // VidSrk_19.39 *(597) //",
  "GK22vidsripu:1559": "kim api kim api mandaṃ mandam āsattiyogād avicalitakapolaṃ jalpatoś ca krameṇa /",
  "GK22vidsripu:1560": "aśithilaparirambhavyāpṛtaikaikadoṣṇor aviditagatayāmā rātrir eva vyaraṃsīt // VidSrk_19.40 *(598) //",
  "GK22vidsripu:1561": "% QUOTE Uttararāmacarita 1.27",
  "GK22vidsripu:1562": "bhavabhūteḥ",
  "GK22vidsripu:1563": "dākṣiṇyād abhimānato rasavaśād viśrāmahetor mama prāgalbhyād yad anuṣṭhitaṃ mṛgadṛśā śakyaṃ na tad yoṣitām /",
  "GK22vidsripu:1564": "nirvyūḍhaṃ na yadā tayā tad akhilaṃ khinnais tarattārakaiḥ savrīḍaiś ca vilokitair mayi punar nyastaḥ samasto vyayaḥ // VidSrk_19.41 *(599) //",
  "GK22vidsripu:1565": "valitamanasor apy anyonyaṃ samāvṛtabhāvayoḥ punar upacitaprāyapremṇoḥ punas trapamāṇayoḥ /",
  "GK22vidsripu:1566": "iha hi nibiḍavrīḍānaṅgajvarāturacetasor navataruṇayoḥ ko jānīte kim adya phaliṣyati // VidSrk_19.42 *(600) //",
  "GK22vidsripu:1567": "lakṣmīdharasya",
  "GK22vidsripu:1568": "draṣṭuṃ ketakapatragarbhasubhagām ūruprabhām utsukas tatsaṃvāhanalīlayā ca śanakair ākṣiptacaṇḍātakaḥ /",
  "GK22vidsripu:1569": "lajjāmugdhavilocanasmitasudhānirdhautabimbādharaṃ kamapraślathabāhubandhanam asav āliṅgito bālayā // VidSrk_19.43 *(601) //",
  "GK22vidsripu:1570": "nidrārtaṃ kila locanaṃ mṛgadṛśā viśleṣayantyā kathāṃ dīrghāpāṅgasarittaraṅgataralaṃ śayyām anupreṣitam /",
  "GK22vidsripu:1571": "ujjṛmbhaḥ kila vallabho 'pi virate vastuny api prastute ghūrṇantī kila sāpi hūṃkṛtavatī śūnyaṃ sakhī dakṣiṇā // VidSrk_19.44 *(602) //",
  "GK22vidsripu:1572": "dṛṣṭvaikāsanasaṃsthite priyatame paścād upetyādarād ekasyā nayane nimīlya vihitakrīḍānubandhacchalaḥ /",
  "GK22vidsripu:1573": "tiryagvartitakandharāṃ sapulakasvedodgamotkampinīm antarhāsacalatkapolaphalakāṃ dhūrto 'parāṃ cumbati // VidSrk_19.45 *(603) //",
  "GK22vidsripu:1574": "kucopāntaṃ kānte likhati nakharāgrair akalitaṃ tataḥ kiṃcit paścād valati ca mukhendau mṛgadṛśaḥ /",
  "GK22vidsripu:1575": "bahir vyājāmarṣaprasaraparuṣāntargatarasā nirīkṣyā re māyī kim idam iti pūrvā vijayate // VidSrk_19.46 *(604) //",
  "GK22vidsripu:1576": "jīvacandrasya",
  "GK22vidsripu:1577": "āśleṣe prathamaṃ kramād apahṛte hṛdye 'dharasyārpaṇe kelidyūtavidhau paṇaṃ priyatame kāntāṃ punaḥ pṛcchati /",
  "GK22vidsripu:1578": "antargūḍhavigāḍhasambhramarasasphārībhavadgaṇḍayā tūṣṇīṃ śārivisāraṇāya nihitaḥ svedāmbugarbhaḥ karaḥ // VidSrk_19.47 *(605) //",
  "GK22vidsripu:1579": "rājaśekharasya",
  "GK22vidsripu:1580": "āśleṣacumbanaratotsavakautukāni krīḍā durodarapaṇaḥ pratibhūr anaṅgaḥ /",
  "GK22vidsripu:1581": "bhogaḥ sa yady api jaye ca parājaye ca yūnor manas tad api vāñchati jetum eva // VidSrk_19.48 *(606) //",
  "GK22vidsripu:1582": "murāreḥ",
  "GK22vidsripu:1583": "kalahakalayā yat saṃvṛtyai trapāvanatānanā pihitapulakodbhedaṃ subhrūś cakarṣa na kañcukam /",
  "GK22vidsripu:1584": "dayitam abhitas tām utkaṇṭhāṃ vivavrur anantaraṃ jhaṭiti jhaṭiti truṭyanto 'ntaḥ stanāṃśukasandhayaḥ // VidSrk_19.49 *(607) //",
  "GK22vidsripu:1585": "ratipatidhanur jyāṭaṅkāro madadvipaḍiṇḍimaḥ sapulakajalapremaprāvṛṭpayodharagarjitam /",
  "GK22vidsripu:1586": "nidhuvanayudhastūryātodyaṃ jahāra natabhruvāṃ jaghanasarasīhaṃsasvānaḥ śrutiṃ rasanāravaḥ // VidSrk_19.50 *(608) //",
  "GK22vidsripu:1587": "yugalam agalat tarṣotkarṣe tarūtpalagaurayoḥ paṭuvighaṭanād ūrvoḥ pūrvaṃ priye paripaśyati /",
  "GK22vidsripu:1588": "śrutikuvalayaṃ dīpocchittyai nirāsa yad aṅganā jvalati rasanārocir dīpe tad āpa nirarthatām // VidSrk_19.51 *(609) //",
  "GK22vidsripu:1589": "% QUOTE Kapphiṇābhyudaya 14.24",
  "GK22vidsripu:1590": "daśanadaśanair oṣṭho mamlau na pallavakomalo vyasahata nakhacchedānaṅgaṃ śirīṣamṛducchavi /",
  "GK22vidsripu:1591": "na bhujalatikāgāḍhāśleṣaiḥ śramaṃ lalitā yayur yuvatiṣu kim apy avyākhyeyaṃ smarasya vijṛmbhitam // VidSrk_19.52 *(610) //",
  "GK22vidsripu:1592": "% QUOTE Kapphiṇābhyudaya 14.28",
  "GK22vidsripu:1593": "kim upagamitā bhartrā taptadvilohavedakatām uta ramayituḥ syūtāṅge 'ṅge śitaiḥ smarasāyakaiḥ /",
  "GK22vidsripu:1594": "vilayanam atha prāptā rāgānaloṣmabhir ity aho na patibhujayor niṣyandāntaḥ priyā niravīyata // VidSrk_19.53 *(611) //",
  "GK22vidsripu:1595": "% QUOTE Kapphiṇābhyudaya 14.29",
  "GK22vidsripu:1596": "kāśmīrabhaṭṭaśrīśivasvāminaś caite",
  "GK22vidsripu:1597": "/Colo iti sambhogavrajyā",
  "GK22vidsripu:1598": "tataḥ samāptanidhuvanacihnavrajyā",
  "GK22vidsripu:1599": "rājanti kāntanakharakṣatayo mṛgākṣyā lākṣārasadravamucaḥ kucayor upānte /",
  "GK22vidsripu:1600": "antaḥpravṛddhamakaradhvajapāvakasya śaṅke vibhidya hṛdayaṃ niraguḥ sphuliṅgāḥ // VidSrk_20.1 *(612) //",
  "GK22vidsripu:1601": "rājaśekharasya",
  "GK22vidsripu:1602": "jayanti kāntāstanamaṇḍaleṣu viṭārpitāny ārdranakhakṣatāni /",
  "GK22vidsripu:1603": "lāvaṇyasaṃbhāranidhānakumbhe mudrākṣarāṇīva manobhavasya // VidSrk_20.2 *(613) //",
  "GK22vidsripu:1604": "kvacit tāmbūlāṅkaḥ kvacid agarupaṅkāṅkamalinaḥ kvacic cūrṇodgāraiḥ kvacid api ca sālaktakapadaḥ /",
  "GK22vidsripu:1605": "valībhaṅgābhogeṣv alakapatitākīrṇakusumaḥ striyāḥ sarvāvasthaṃ kathayati rataṃ pracchadapaṭaḥ // VidSrk_20.3 *(614) //",
  "GK22vidsripu:1606": "pītatuṅgakaṭhinastanāntare kāntadattam abalā nakhakṣatam /",
  "GK22vidsripu:1607": "āvṛṇoti vivṛṇoti cekṣate labdharatnam iva duḥkhito janaḥ // VidSrk_20.4 *(615) //",
  "GK22vidsripu:1608": "uṣasi gurusamakṣaṃ lajjamānā mṛgākṣī ratirutam anukartuṃ rājakīre pravṛtte /",
  "GK22vidsripu:1609": "tirayati śiśulīlānartanacchadmatāla- pracalavalayamālāsphālakolāhalena // VidSrk_20.5 *(616) //",
  "GK22vidsripu:1610": "pradoṣe dampatyor nijaruci vibhinne praṇayinor vibhinne sampanne ghanatimirasaṃketagahane /",
  "GK22vidsripu:1611": "ratautsukyāt tāmyattaralamanasoḥ paryavasite kṛtārthatve 'nyonyaṃ tadanu viditau kiṃ na kurutām // VidSrk_20.6 *(617) //",
  "GK22vidsripu:1612": "paśyasi nakhasambhūtāṃ rekhāṃ varatanu payodharopānte /*",
  "GK22vidsripu:1613": "kiṃ vāsasā stanāntaṃ ruṇatsi himarucikṛte vacmi // VidSrk_20.7 *(618) //*",
  "GK22vidsripu:1614": "yad rātrau rahasi vyapetavinayaṃ dṛṣṭaṃ rasāt kāminor anyonyaṃ śayanīyam īhitarasavyāptipravṛttaspṛham /",
  "GK22vidsripu:1615": "tat sānandamiladdṛśoḥ katham api smṛtvā gurūṇāṃ puro hāsodbhedanirodhamantharamilattāraṃ kathaṃcit sthitam // VidSrk_20.8 *(619) //",
  "GK22vidsripu:1616": "kiṃ bhūṣaṇena racitena hiraṇmayena kiṃ rocanādiracitena viśeṣakeṇa /",
  "GK22vidsripu:1617": "ārdrāṇi kuṅkumarucīni vilāsinīnām aṅgeṣu kiṃ nakhapadāni na maṇḍalāni // VidSrk_20.9 *(620) //",
  "GK22vidsripu:1618": "dampatyor niśi jalpitaṃ gṛhaśukenākarṇitaṃ yad vacaḥ prātas tad gurusannidhau nigadatas tasyaiva tāraṃ vadhūḥ /",
  "GK22vidsripu:1619": "hārākarṣitapadmarāgaśakalaṃ vinyasya cañcoḥ puro vrīḍārtā prakaroti dāḍimaphalavyājena vāgbandhanam // VidSrk_20.10 *(621) //",
  "GK22vidsripu:1620": "prayacchāhāraṃ me yadi tava rahovṛttam akhilaṃ mayā vācyaṃ noccair iti gṛhaśuke jalpati śanaiḥ /",
  "GK22vidsripu:1621": "vadhūvaktraṃ vrīḍābharanamitam antarvihasitaṃ haraty ardhonmīlannalinamalināvarjitam iva // VidSrk_20.11 *(622) //",
  "GK22vidsripu:1622": "nakhakṣataṃ yan navacandrasannibhaṃ sthitaṃ kṛśāṅgi stanamaṇḍale tava /",
  "GK22vidsripu:1623": "idaṃ tarītuṃ trivalītaraṅgiṇīṃ virājate pañcaśarasya naur iva // VidSrk_20.12 *(623) //",
  "GK22vidsripu:1624": "haṃho kānta rahogatena bhavatā yat pūrvam āveditaṃ nirbhinnā tanur āvayor iti mayā taj jātam adya sphuṭam /",
  "GK22vidsripu:1625": "kāminyā smaravedanākuladṛśā yaḥ kelikāle kṛtaḥ so 'tyarthaṃ katham anyathā dahati mām eva tvadoṣṭhavraṇaḥ // VidSrk_20.13 *(624) //",
  "GK22vidsripu:1626": "abhimukhapatayālubhir lalāṭaśramasalilair avidhautapatralekhaḥ /*",
  "GK22vidsripu:1627": "kathayati puruṣāyitaṃ vadhūnāṃ mṛditahimadyutidurmanāḥ // VidSrk_20.14 *(625) //*",
  "GK22vidsripu:1628": "murāreḥ",
  "GK22vidsripu:1629": "nakhapadavalinābhīsaṃdhibhāgeṣu lakṣyaḥ kṣatiṣu ca daśanānām aṅganāyāḥ saśeṣaḥ /",
  "GK22vidsripu:1630": "api rahasi kṛtānāṃ vāgvihīno 'pi jātaḥ suratavilasitānāṃ varṇako varṇako 'sau // VidSrk_20.15 *(626) //",
  "GK22vidsripu:1631": "navanakhapadam aṅgaṃ gopayasy aṃśukena sthagayasi punar oṣṭhaṃ pāṇinā dandadaṣṭam /",
  "GK22vidsripu:1632": "pratidiśam aparastrīsaṃgaśaṃsī visarpan navaparimalagandhaḥ kena śakyo varītum // VidSrk_20.16 *(627) //",
  "GK22vidsripu:1633": "māghasyaitau",
  "GK22vidsripu:1634": "kāśmīrapaṅkakhacitastanapṛṣṭhatāmra- paṭṭāvakīrṇadayitārdranakhākṣarālī /",
  "GK22vidsripu:1635": "eṇīdṛśaḥ kusumacāpanarendradatta- tāruṇyaśāsanam iva prakaṭīkaroti // VidSrk_20.17 *(628) //",
  "GK22vidsripu:1636": "dakṣasya",
  "GK22vidsripu:1637": "adharaḥ padmarāgo 'yam anarghaḥ savraṇo 'pi te /",
  "GK22vidsripu:1638": "mugdhe hastaḥ kimartho 'yam apārtha iha dīyate // VidSrk_20.18 *(629) //",
  "GK22vidsripu:1639": "daramlānaṃ vāso lulitakusumālaṃkṛti śiraḥ ślathālokaṃ cakṣuḥ sarasanakhalekhāṅkitam uraḥ /",
  "GK22vidsripu:1640": "lasatkāñcīgranthisphuradaruṇaratnāṃśu jaghanaṃ priyāṅgopnmṛṣṭāṅgyā viṣam idam iyad bhāvakanṛṇām // VidSrk_20.19 *(630) //",
  "GK22vidsripu:1641": "vallaṇasya",
  "GK22vidsripu:1642": "pratyūṣe gurusaṃnidhau gṛhaśuke tat tad rahojalpitaṃ prastotuṃ parihāsakāriṇi padair ardhoditair udyate /",
  "GK22vidsripu:1643": "krīḍāśārikayā nilīya nibhṛtaṃ trātuṃ trapārtāṃ vadhūṃ prārabdhaḥ sahasaiva sambhramakaro mārjāragarjāravaḥ // VidSrk_20.20 *(631) //",
  "GK22vidsripu:1644": "talpe campakakalpite sakhi gṛhodyāne 'dya suptāsi kiṃ tatkiñjalkacayaṃ na paśyasi kucopānte vimardāruṇam /",
  "GK22vidsripu:1645": "āḥ kiṃ chadmavidagdhamānini mayi brūṣe purobhāgini krūrair ullikhitāsmi tatra kusumāny uccinvatī kaṇṭakaiḥ // VidSrk_20.21 *(632) //",
  "GK22vidsripu:1646": "sonnokasya",
  "GK22vidsripu:1647": "itaḥ paurastyāyāṃ kakubhi vivṛṇoti kramadalat- tamisrāmarmāṇaṃ kiraṇakaṇikām ambaramaṇiḥ /",
  "GK22vidsripu:1648": "ito niṣkrāmantī navaratiguroḥ proñchati vadhūḥ svakastūrīpatrāṅkuramakarikāmudritam uraḥ // VidSrk_20.22 *(633) //",
  "GK22vidsripu:1649": "prabhāte pṛcchantīr anurahasivṛttaṃ sahacarīr navoḍhā na vrīḍāmukulitamukhīyaṃ sukhayati /",
  "GK22vidsripu:1650": "likhantīnāṃ patrāṅkuram aniśam asyās tu kucayoś camatkāro gūḍhaṃ karajapadam āsāṃ kathayati // VidSrk_20.23 *(634) //",
  "GK22vidsripu:1651": "murārer etau",
  "GK22vidsripu:1652": "/Colo iti samāptanidhuvanacihnavrajyā",
  "GK22vidsripu:1653": "% māninīvrajyā|",
  "GK22vidsripu:1654": "mānonnatety asahanety atipaṇḍiteti mayy eva dhikkṛtir anekamukhī sakhīnām /",
  "GK22vidsripu:1655": "ākāramātramasṛṇena viceṣṭitena dhūrtasya tasya hi guṇān upavarṇayanti // VidSrk_21.1 *(635) //",
  "GK22vidsripu:1656": "lakṣmīdharasya",
  "GK22vidsripu:1657": "valatu taralā dṛṣṭā dṛṣṭiḥ khalā sakhi mekhalā skhalatu kucayor utkampān me vidīryatu kañcukam /",
  "GK22vidsripu:1658": "tad api na mayā sambhāṣyo 'sau punar dayitaḥ śaṭhaḥ sphurati hṛdayaṃ maunenāntar na me yadi tatkṣaṇāt // VidSrk_21.2 *(636) //",
  "GK22vidsripu:1659": "amarukasya",
  "GK22vidsripu:1660": "% NB /edKG/ take dṛṣṭādṛṣṭis as a compound `quick glance, halfglance'.",
  "GK22vidsripu:1661": "tad evājihmākṣaṃ mukham aviśadās tā gira imāḥ sa evāṅgākṣepo mayi sarasam āśliṣyati tanum /",
  "GK22vidsripu:1662": "yad uktaṃ pratyuktaṃ tad apaṭu śiraḥkampanaparaṃ priyā mānenāho punar api kṛtā me navavadhūḥ // VidSrk_21.3 *(637) //",
  "GK22vidsripu:1663": "śambūkasya",
  "GK22vidsripu:1664": "yadi vinihitā śūnyā dṛṣṭiḥ kim u sthirakautukā yadi viracito maune yatnaḥ kim u sphurito 'dharaḥ /",
  "GK22vidsripu:1665": "yadi niyamitaṃ dhyāne cetaḥ kathaṃ pulakodgamaḥ kṛtam abhinayair dṛṣṭo mānaḥ prasīda vimucyatām // VidSrk_21.4 *(638) //",
  "GK22vidsripu:1666": "amarukasya",
  "GK22vidsripu:1667": "/var{cetaḥ/lem",
  "GK22vidsripu:1668": "/emend/ /Ingalls, cakṣuḥ /edKG}",
  "GK22vidsripu:1669": "ekatrāsanasaṃsthitiḥ parihṛtā pratyudgamād dūratas tāmbūlāracanacchalena rabhasāśleṣakramo vighnitaḥ /",
  "GK22vidsripu:1670": "saṃlāpo 'pi na miśritaḥ parijanaṃ vyāpārayantyāntike bhartuḥ pratyupacārataś caturayā kopaḥ kṛtārthīkṛtaḥ // VidSrk_21.5 *(639) //",
  "GK22vidsripu:1671": "śrīharṣasya||",
  "GK22vidsripu:1672": "yadvaktrābhimukhaṃ mukhaṃ vinihitaṃ dṛṣṭir dhṛtā cānyatas tasyālāpakutūhalākulatare śrotre niruddhe mayā /",
  "GK22vidsripu:1673": "hastābhyāṃ ca tiraskṛtaḥ sapulakaḥ svedodgamo gaṇḍayoḥ sakhyaḥ kiṃ karavāṇi yānti śatadhā yatkañucke sandhayaḥ // VidSrk_21.6 *(640) //",
  "GK22vidsripu:1674": "dūrād utsukam āgate vicalitaṃ sambhāṣiṇi sphāritaṃ saṃśliṣyaty aruṇaṃ gṛhītavasane kopāñcitabhrūlatam /",
  "GK22vidsripu:1675": "māninyāś caraṇānativyatikare bāṣpāmbupūrṇaṃ kṣaṇāc cakṣur jātam aho prapañcacaturaṃ jātāgasi preyasi // VidSrk_21.7 *(641) //",
  "GK22vidsripu:1676": "ratipālasya||",
  "GK22vidsripu:1677": "vacovṛttir mā bhūd valatu ca navā vaktram abhito na nāma syād bāṣpāgamaviṣadaṃ locanayugam /",
  "GK22vidsripu:1678": "samāśvāsas tena praṇataśirasaḥ patyur abhavat priyā prauḍhakrodhāpy apahṛtavatī yan na caraṇau // VidSrk_21.8 *(642) //",
  "GK22vidsripu:1679": "bopālitasya||",
  "GK22vidsripu:1680": "kiṃ pādānte patasi virama svāmino hi svatantrāḥ kaṃcit kālaṃ kvacid api ratis tena kas te 'parādhaḥ /",
  "GK22vidsripu:1681": "āgaskāriṇy aham iha yayā jīvitaṃ tvadviyoge bhartṛprāṇāḥ striya iti nanu tvaṃ mayaivānuneyaḥ // VidSrk_21.9 *(643) //",
  "GK22vidsripu:1682": "vākkūṭasya||",
  "GK22vidsripu:1683": "yad gamyaṃ gurugauravasya suhṛdo yasmiṃl labhante 'ntaraṃ yaddākṣiṇyarasād bhiyā ca sahasā narmopacārāṇy api /",
  "GK22vidsripu:1684": "yallajjā niruṇaddhi yatra śapathair utpādyate pratyayas tat kiṃ prema sa ucyate paricayas tatrāpi kopena kim // VidSrk_21.10 *(644) //",
  "GK22vidsripu:1685": "bhrūbhaṅgo gaṇitaś ciraṃ nayanayor abhyastam āmīlanaṃ roddhuṃ śikṣitam ādareṇa hasitaṃ maune 'bhiyogaḥ kṛtaḥ /",
  "GK22vidsripu:1686": "dhairyaṃ kartum api sthirīkṛtam idaṃ cetaḥ kathaṃcin mayā baddho mānaparigrahe parikaraḥ siddhis tu daive sthitā // VidSrk_21.11 *(645) //",
  "GK22vidsripu:1687": "dharmakīrteḥ||",
  "GK22vidsripu:1688": "/var{@parigrahe parikaraḥ/lem",
  "GK22vidsripu:1689": "/emend (with Ingalls, Vemabhūpāla, and other citations of the verse),",
  "GK22vidsripu:1690": "@parigrahaḥ parikare /edKG}",
  "GK22vidsripu:1691": "tathābhūd asmākaṃ prathamam avibhinnā tanur iyaṃ tato 'nu tvaṃ preyān aham api hatāśā priyatamā /",
  "GK22vidsripu:1692": "idānīṃ nāthas tvaṃ vayam api kalatraṃ kim aparaṃ mayāptaṃ prāṇānāṃ kuliśakaṭhinānāṃ phalam idam // VidSrk_21.12 *(646) //",
  "GK22vidsripu:1693": "bhāvakadevyāḥ||",
  "GK22vidsripu:1694": "yadā tvaṃ candro 'bhūr avikalakalāpeśalavapus tadāhaṃ jātārdrā śaśadharamaṇīnāṃ pratikṛtiḥ /",
  "GK22vidsripu:1695": "idānīm arkas tvaṃ khararucisamutsāritarasaḥ kirantī kopāgnīn aham api ravigrāvaghaṭitā // VidSrk_21.13 *(647) //",
  "GK22vidsripu:1696": "kopo yatra bhrukuṭiracanā nigraho yatra maunaṃ yatrānyonyasmitam anunayo dṛṣṭipātaḥ prasādaḥ /",
  "GK22vidsripu:1697": "tasya premṇas tad idam adhunā vaiśasaṃ paśya jātaṃ tvaṃ pādānte luṭhasi na hi me manyumokṣaḥ khalāyāḥ // VidSrk_21.14 *(648) //",
  "GK22vidsripu:1698": "pradyumnasya||",
  "GK22vidsripu:1699": "śaṭhānyasyāḥ kāñcīmaṇiraṇitam ākarṇya sahasā samāśliṣyann eva praśithilabhujagranthir abhavaḥ /",
  "GK22vidsripu:1700": "tad etat kvācakṣe ghṛtamadhumaya tvanmṛduvaco- viṣeṇāghūrṇantī kim api na sakhīyaṃ gaṇayati // VidSrk_21.15 *(649) //",
  "GK22vidsripu:1701": "hiṅgokasya||",
  "GK22vidsripu:1702": "mugdhāsi nāyam aparādhyati maivam āli keyaṃ ruṣā paruṣitā likhitāpy anena /",
  "GK22vidsripu:1703": "keliskhaladvasanam utpulakāṅgabhaṅgam uttuṅgapīnakucam ālikhitā tvam eva // VidSrk_21.16 *(650) //",
  "GK22vidsripu:1704": "vīryamitrasya||",
  "GK22vidsripu:1705": "pāṇau śoṇatale tanūdari darakṣāmaṃ kapolasthalaṃ vinyasyāñjanadigdhalocanajalaiḥ kiṃ glānim ānīyate /",
  "GK22vidsripu:1706": "mugdhe cumbatu nāma cañcalatayā bhṛṅgaḥ kvacit kandalīm unmīlannavamālatīparimalaḥ kiṃ tena vismaryate // VidSrk_21.17 *(651) //",
  "GK22vidsripu:1707": "kopaḥ sakhi priyatame nanu vañcanaiva tan muñca mānini ruṣaṃ kriyatāṃ prasādaḥ /",
  "GK22vidsripu:1708": "prāṇeśvaraś caraṇayoḥ patitas tavāyaṃ sambhāṣyatāṃ vikasatā nayanotpalena // VidSrk_21.18 *(652) //",
  "GK22vidsripu:1709": "bāle nātha vimuñca mānini ruṣaṃ roṣān mayā kiṃ kṛtaṃ khedo 'smāsu na me 'parādhyati bhavān sarve 'parādhā mayi /",
  "GK22vidsripu:1710": "tat kiṃ rodiṣi gadgadena vacasā kasyāgrato rudyate nanv etan mama kā tavāsmi dayitā nāsmīty ato rudyate // VidSrk_21.19 *(653) //",
  "GK22vidsripu:1711": "kumārabhaṭṭasya||",
  "GK22vidsripu:1712": "gataprāyā rātriḥ kṛśatanu śaśī śīryata iva pradīpo 'yaṃ nidrāvaśam upagato ghūrṇata iva /",
  "GK22vidsripu:1713": "praṇāmānto mānas tyajasi na tathāpi krudham aho kucapratyāsattyā hṛdayam api te caṇḍi kaṭhinam // VidSrk_21.20 *(654) //",
  "GK22vidsripu:1714": "mahodadheḥ||",
  "GK22vidsripu:1715": "gato dūraṃ candro jaṭharalavalīpāṇḍuravapur diśaḥ kiṃcit kiṃcit taraṇikiraṇair lohitarucaḥ /",
  "GK22vidsripu:1716": "idaṃ nidrācchede rasati sarasaṃ sārasakulaṃ cakorākṣi kṣipraṃ jahihi jahihi premalaḍitam // VidSrk_21.21 *(655) //",
  "GK22vidsripu:1717": "mayā tāvad gotraskhalitahatakopāntaritayā na ruddho nirgacchann ayam ativilakṣaḥ priyatamaḥ /",
  "GK22vidsripu:1718": "ayaṃ tv ākūtajñaḥ pariṇatiparāmarśakuśalaḥ sakhīloko 'py āsīl likhita iva citreṇa kim idam // VidSrk_21.22 *(656) //",
  "GK22vidsripu:1719": "himbokasya||",
  "GK22vidsripu:1720": "bhavatu viditaṃ kṛtyālāpair alaṃ priya gamyatāṃ tanur api na te doṣo 'smākaṃ vidhis tu parāṅmukhaḥ /",
  "GK22vidsripu:1721": "tava yadi tathārūḍhaṃ prema prapannam imāṃ daśāṃ prakṛticapale kā naḥ pīḍā gate hatajīvite // VidSrk_21.23 *(657) //",
  "GK22vidsripu:1722": "dharmakīrteḥ||",
  "GK22vidsripu:1723": "asadvṛtto nāyaṃ na ca sakhi guṇair eṣa rahitaḥ priyo muktāhāras tava caraṇamūle nipatitaḥ /",
  "GK22vidsripu:1724": "gṛhāṇainaṃ mugdhe vrajatu tava kaṇṭhapraṇayitām upāyo nāsty anyo hṛdayaparitāpopaśamane // VidSrk_21.24 *(658) //",
  "GK22vidsripu:1725": "bhaṭṭahareḥ||",
  "GK22vidsripu:1726": "anālocya premṇaḥ pariṇatim anādṛtya suhṛdaṃ tvayākāṇḍe mānaḥ kim iti śarale preyasi kṛtaḥ /",
  "GK22vidsripu:1727": "samākṛṣṭā hy ete virahadahanodbhāsuraśikhāḥ svahastenāṅgārās tad alam adhunāraṇyaruditaiḥ // VidSrk_21.25 *(659) //",
  "GK22vidsripu:1728": "vikaṭanitambāyāḥ||",
  "GK22vidsripu:1729": "mā rodīḥ sakhi naśyadandhatamasaṃ paśyāmbaraṃ jyotsnatā śītāṃśuḥ sudhayā vilimpati sakhā rājño manojanmanaḥ /",
  "GK22vidsripu:1730": "kaḥ kopāvasaraḥ prasīda rahasi svedāmbhasāṃ bindavo lumpantu stanapatrabhaṅgamakarīḥ saudhāguruśyāmalāḥ // VidSrk_21.26 *(660) //",
  "GK22vidsripu:1731": "mā rodīḥ karapallavapraṇayinīṃ kṛtvā kapolasthalīṃ mā bhāṅkṣīḥ parikheda sākṣibhir iva śvāsaur mukhendoḥ śriyam /",
  "GK22vidsripu:1732": "mugdhe dagdhagiraḥ skhalanti śataśaḥ kiṃ kupyasi preyasi prāṇās tanvi mamāsi nocitam idaṃ tad vyartham uttāmyasi // VidSrk_21.27 *(661) //",
  "GK22vidsripu:1733": "yad etan netrāmbhaḥ patad api samāsādya taruṇī- kapolavyāsaṅgaṃ kucakalaśam asyāḥ kalayati /",
  "GK22vidsripu:1734": "tataḥ śroṇībimbaṃ vyavasitavilāsaṃ tad ucitaṃ svabhāvasvacchānāṃ vipad api sukhaṃ nāntarayati // VidSrk_21.28 *(662) //",
  "GK22vidsripu:1735": "pakṣmāntaraskhalitāḥ kapolaphalake lolaṃ luṭhantaḥ kṣaṇaṃ dhārālās taralotsakattanukaṇāḥ pīnastanāsphālanāt /",
  "GK22vidsripu:1736": "kasmād brūhi tavādya kaṇṭhavigalanmuktāvalīvibhramaṃ bibhrāṇā nipatanti bāṣpapayasāṃ prasyandino bindavaḥ // VidSrk_21.29 *(663) //",
  "GK22vidsripu:1737": "rājaśekharasya",
  "GK22vidsripu:1738": "kapole patrālī karatalanirodhena mṛditā nipīto niḥśvāsair ayam amṛtahṛdyo 'dhararasaḥ /",
  "GK22vidsripu:1739": "muhuḥ kaṇṭhe lagnas taralayati bāṣpaḥ stanataṭaṃ priyo manyur jātas tava niranurodhe na tu vayam // VidSrk_21.30 *(664) //",
  "GK22vidsripu:1740": "dhig dhik tvām ayi kena durmukhi kṛtaṃ kiṃ kiṃ na kāyavrataṃ dvitrāṇy atra dināni ko na kupitaḥ ko nābhavan mānuṣaḥ /",
  "GK22vidsripu:1741": "smaḥ kecin na vayaṃ yad ekam aparasyāpy uktam ākarṇyatām atyunmāthini candane 'pi niyataṃ nāmāgnir uttiṣṭhati // VidSrk_21.31 *(665) //",
  "GK22vidsripu:1742": "vallaṇasya",
  "GK22vidsripu:1743": "sphuṭatu hṛdayaṃ kāmaḥ kāmaṃ karotu tanuṃ tanuṃ na khalu caṭulapremṇā kāryaṃ punar dayitena me /",
  "GK22vidsripu:1744": "iti sarabhasaṃ mānāṭopād ādīrya vacas tayā ramaṇapadavī śāraṅgākṣyā saśaṅkitam īkṣitā // VidSrk_21.32 *(666) //",
  "GK22vidsripu:1745": "ekasmiñ śayane parāṅmukhatayā vītottaraṃ tāmyator anyonyaṃ hṛdaye sthite 'py anunaye saṃrakṣator gauravam /",
  "GK22vidsripu:1746": "paścād ākulayor apāṅgavalanān miśrībhavaccakṣuṣor bhagno mānakaliḥ sahāsarabhasavyāvṛttakaṇṭhagrahaḥ // VidSrk_21.33 *(667) //",
  "GK22vidsripu:1747": "kandarpakandali salīkadṛśā lunīhi kopāṅkuraṃ caraṇayoḥ śaraṇātithiḥ syām /",
  "GK22vidsripu:1748": "paśya prasīda caramācalacūlacumbi bimbaṃ vidhor lavalapāṇḍurasas tam eti // VidSrk_21.34 *(668) //",
  "GK22vidsripu:1749": "aho divyaṃ cakṣur vahasi tava sāpi praṇayinī parākṣṇām agrāhyaṃ yuvatiṣu vapuḥ saṃkramayati /",
  "GK22vidsripu:1750": "samānābhijñānaṃ katham itarathā paśyati puro bhavān ekas tasyāḥ pratikṛtimayīr eva ramaṇīḥ // VidSrk_21.35 *(669) //",
  "GK22vidsripu:1751": "manovinodasya",
  "GK22vidsripu:1752": "priye maunaṃ muñca śritur amṛtadhārāḥ pibatu me dṛśaūnmīlyetāṃ bhavatu jagad indīvaramayam /",
  "GK22vidsripu:1753": "prasīda premāpi praśamayati niḥśeṣam adhṛtīr abhūmiḥ kopānāṃ nanu niraparādhaḥ parijanaḥ // VidSrk_21.36 *(670) //",
  "GK22vidsripu:1754": "ḍimbokasya",
  "GK22vidsripu:1755": "kopas tvayā yadi kṛto mayi paṅkajākṣi so 'stu priyas tava kim asti vidheyam anyat /",
  "GK22vidsripu:1756": "āśleṣam arpaya madarpitapūrvam uccair uccaiḥ samarpaya madarpitacumbanaṃ ca // VidSrk_21.37 *(671) //",
  "GK22vidsripu:1757": "śatānandasya",
  "GK22vidsripu:1758": "sakhi kalitaḥ skhalito 'yaṃ heyo naiva praṇāmamātreṇa /*",
  "GK22vidsripu:1759": "ciram anubhavatu bhavatyā bāhulatābandhanaṃ dhūrtaḥ // VidSrk_21.38 *(672) //*",
  "GK22vidsripu:1760": "gonandasya",
  "GK22vidsripu:1761": "jāte kelikalau kṛte kamitari vyarthānunītau cirān māne mlāyati manmathe vikasati kṣīṇe kṣapānehasi /",
  "GK22vidsripu:1762": "māyāsvāpam upetya tannipuṇayā nidrāndhyam āceṣṭitaṃ mānamlānir abhūn na yena ca na cāpy āsīd rahaḥkhaṇḍanam // VidSrk_21.39 *(673) //",
  "GK22vidsripu:1763": "kathaṃcin naidāghe divasa iva kope vigalite prasattau prāptāyāṃ tadanu ca niśāyām iva śanaiḥ /",
  "GK22vidsripu:1764": "smitajyotsnārambhakṣapitavirahadhvāntanivaho mukhendur māninyāḥ sphurati kṛtapuṇyasya surate // VidSrk_21.40 *(674) //",
  "GK22vidsripu:1765": "mānavyādhinipīḍitāham adhunā śaknomi tasyāntikaṃ no gantuṃ na sakhījano 'sti caturo yo māṃ balān neṣyati /",
  "GK22vidsripu:1766": "mānī so 'pi jano na lāghavabhayād abhyeti mātaḥ svayaṃ kālo yāti calaṃ ca jīvitam iti kṣuṇṇaṃ manaś cintayā // VidSrk_21.41 *(675) //",
  "GK22vidsripu:1767": "yāvan no sakhi gocaraṃ nayanayor āyāti tāvad drutaṃ gatvā brūhi yathādya te dayitayā mānaḥ samālambitaḥ /",
  "GK22vidsripu:1768": "dṛṣṭe dhūrtaviceṣṭite tu dayite tasminn avaśyaṃ mama svedāmbhaḥpratirodhinirbharatarasmeraṃ mukhaṃ jāyate // VidSrk_21.42 *(676) //",
  "GK22vidsripu:1769": "duṣṭā muṣṭir ihāhatā hṛdi nakhair ācoṭitā pārśvayor ākṛṣṭā kabarīṣu gāḍham adhare sītkurvatī khaṇḍitā /",
  "GK22vidsripu:1770": "tvatkṛtyaṃ tvadagocare 'pi hi kṛtaṃ sarvaṃ mayaivādhunā mām ājñāpaya kiṃ karomi sarale bhūyaḥ sapatnyās tava // VidSrk_21.43 *(677) //",
  "GK22vidsripu:1771": "sutanu jahihi maunaṃ paśya pādānataṃ māṃ na khalu tava kadācit kopa evaṃvidho 'bhūt /",
  "GK22vidsripu:1772": "iti nigadati nāthe tiryag āmīlitākṣyā nayanajalam analpaṃ muktam uktaṃ na kiṃcit // VidSrk_21.44 *(678) //",
  "GK22vidsripu:1773": "cetasy aṅkuritaṃ vikāriṇi dṛśor dvandve dvipatrāyitaṃ prāyaḥ pallavitaṃ vacaḥsv aparatāpratyāyamānādiṣu /",
  "GK22vidsripu:1774": "tat tat kopaviceṣṭite kusumitaṃ pādānate tu priye māninyāḥ phalitaṃ na mānataruṇā paryantavandhyāyitam // VidSrk_21.45 *(679) //",
  "GK22vidsripu:1775": "rājaśekharasya",
  "GK22vidsripu:1776": "kiyanmātraṃ gotraskhalitam aparādhaś caraṇayoś ciraṃ loṭhaty eṣa grahavati na mānād viramasi /",
  "GK22vidsripu:1777": "ruṣaṃ muñcāmuñca priyam anugṛhāṇāyatihitaṃ śṛṇu tvaṃ yad brūmaḥ priyasakhi nakhaṃ mā kuru nadīm // VidSrk_21.46 *(680) //",
  "GK22vidsripu:1778": "daivād ayaṃ yadi jano vidito 'parādhī dāsocitaiḥ paribhavair ayam eva śāsyaḥ /",
  "GK22vidsripu:1779": "eṣā kapolaphalake 'garupatravallī kiṃ pīḍyate sutanu bāṣpajalapraṇālaiḥ // VidSrk_21.47 *(681) //",
  "GK22vidsripu:1780": "kṛtvāgaḥ sa ca nāgato 'pi kim api vyaktaṃ mano manyate tat kvāse kam upaimi jaṅgamavane ko mām ihāśvāsayet /",
  "GK22vidsripu:1781": "ity uktvāśrugalanmukhī viṭasakhī dhvastā viśantī gṛhaṃ dhanyenādhim upāśruṇor asi kṛtātyantaṃ priyā roditā // VidSrk_21.48 *(682) //",
  "GK22vidsripu:1782": "vallaṇasya",
  "GK22vidsripu:1783": "kapolaṃ pakṣmabhyaḥ kalayati kapolāt kucataṭaṃ kucān madhyaṃ madhyān navamuditanābhīsarasijam /",
  "GK22vidsripu:1784": "na jānīmaḥ kiṃ nu kva nu kiyad anena vyavasitaṃ yad asyāḥ pratyaṅgaṃ nayanajalabindur viharati // VidSrk_21.49 *(683) //",
  "GK22vidsripu:1785": "narasiṃhasya",
  "GK22vidsripu:1786": "vikira nayane mandacchāyaṃ bhavatv asitotpalaṃ vitara dayite hāsajyotsnāṃ nimīlatu paṅkajam /",
  "GK22vidsripu:1787": "vada suvadane lajjāmūkā bhavantu śikhaṇḍinaḥ paraparibhavo mānasthānair na mānini sahyate // VidSrk_21.50 *(684) //",
  "GK22vidsripu:1788": "ayaṃ dhūrto māyāvinayamadhurād asya caritāt sakhi pratyūṣi tvaṃ prakṛtisarale paśyasi na kim /",
  "GK22vidsripu:1789": "kapole yal lākṣārasabahalarāgapraṇayinīm imāṃ dhatte mudrām anaticiravṛttāntapiśunām // VidSrk_21.51 *(685) //",
  "GK22vidsripu:1790": "aprāptakelisukhayor atimānaruddha- saṃdhānayor rahasi jātaruṣor akasmāt /",
  "GK22vidsripu:1791": "yūnor mitho 'bhilaṣatoḥ prathamānunītiṃ bhāvāḥ prasādapiśunāḥ kṣapayanti nidrām // VidSrk_21.52 *(686) //",
  "GK22vidsripu:1792": "sonnokasyaitau",
  "GK22vidsripu:1793": "śravasi na kṛtās te tāvantaḥ sakhīcavanakramāś caraṇapatito 'ṅguṣṭhāgreṇāpy ayaṃ na hato janaḥ /",
  "GK22vidsripu:1794": "kaṭhinahṛdaye mithyāmaunavratavyasanād ayaṃ parijanaparityāgopāyo na mānaparigrahaḥ // VidSrk_21.53 *(687) //",
  "GK22vidsripu:1795": "na mando vaktrenduḥ śrayati na lalāṭaṃ kuṭilatā na netrābjaṃ rajyaty anuṣajati na bhrūr api bhidām /",
  "GK22vidsripu:1796": "idaṃ tu preyasyāḥ prathayati ruṣo 'ntarvikasitāḥ śate 'pi praśnānāṃ yadabhiduramudro 'dharapaṭaḥ // VidSrk_21.54 *(688) //",
  "GK22vidsripu:1797": "vaidyadhanyasya",
  "GK22vidsripu:1798": "tat tad vadaty api yathāvasaraṃ hasaty apy āliṅgane 'pi na niṣadhati cumbane 'pi /",
  "GK22vidsripu:1799": "kiṃ tu prasādanabhayād atinihnutena kopena ko 'pi nihito 'dya rasāvatāraḥ // VidSrk_21.55 *(689) //",
  "GK22vidsripu:1800": "mahāvratasya",
  "GK22vidsripu:1801": "āśleṣeṇa payodharapraṇiyinīṃ pratyādiśantyā dṛśaṃ dṛṣṭvā cādharabaddhatṛṣṇam adharaṃ nirbhartsayantyā mukham /",
  "GK22vidsripu:1802": "ūrvor gāḍhanipīḍanena jaghane pāṇiṃ ca ruddhvānayā patyuḥ prema na khaṇḍitaṃ nipuṇayā māno 'pi naivojjhitaḥ // VidSrk_21.56 *(690) //",
  "GK22vidsripu:1803": "dīrghocchvāsavikampitākulaśikhā yatra pradīpāḥ kule dṛṣṭir yatra ca dīrghajāgaraguruḥ kope madīye tava /",
  "GK22vidsripu:1804": "visrambhaikarasaprasādamadhurā yatra pravṛttāḥ kathās tāny anyāni dināni muñca caraṇau saivāham anyo bhavān // VidSrk_21.57 *(691) //",
  "GK22vidsripu:1805": "parīrambhārambhaḥ spṛśati param icchāṃ na tu bhujau bhajante vijñānaṃ na tu giram anūrodhavidhayaḥ /",
  "GK22vidsripu:1806": "manasvinyāḥ svairaṃ prasarati niśāsīmasamaye manaḥ pratyāvṛttaṃ kamitari kathaṃcin na tu vapuḥ // VidSrk_21.58 *(692) //",
  "GK22vidsripu:1807": "cakrapāṇeḥ",
  "GK22vidsripu:1808": "adyodyānagṛhāṅgaṇe sakhi mayā svapnena lākṣāruṇaḥ protkṣipto 'yam aśokadohadavidhau pādaḥ kvaṇannūpuraḥ /",
  "GK22vidsripu:1809": "tāvat kiṃ kathayāmi kelipaṭunā nirgatya kuñjodarād ajñātopanatena tena sahasā mūrdhnaiva sambhāvitaḥ // VidSrk_21.59 *(693) //",
  "GK22vidsripu:1810": "madhukūṭasya",
  "GK22vidsripu:1811": "sakhi sa subhago mandasneho mayīti na me vyathā vidhipariṇataṃ yasmāt sarvo janaḥ sukham aśnute /",
  "GK22vidsripu:1812": "mama tu hṛdaye saṃtāpo 'yaṃ priye vimukhe 'pi yat katham api hatavrīḍaṃ ceto na yāti virāgitām // VidSrk_21.60 *(694) //",
  "GK22vidsripu:1813": "bhrūbhede racite 'pi dṛṣṭir adhikaṃ sotkaṇṭham udvīkṣate ruddhāyām api vāci sasmitam idaṃ dagdhānanaṃ jāyate /",
  "GK22vidsripu:1814": "kārkaśyaṃ gamite 'pi cetasi tanū romāñcam ālambate dṛṣṭe nirvahaṇaṃ bhaviṣyati kathaṃ mānasya tasmiñ jane // VidSrk_21.61 *(695) //",
  "GK22vidsripu:1815": "preyān so 'yam apākṛtaḥ saśapathaṃ pādānataḥ kāntayā dvitrāṇy eva padāni vāsabhavanād yāvan na yāty ātmanā /",
  "GK22vidsripu:1816": "tāvat pratyuta pāṇisampuṭalasannīvīnibandhaṃ dhṛto dhāvitveva kṛtapraṇāmakam aho premṇo vicitrā gatiḥ // VidSrk_21.62 *(696) //",
  "GK22vidsripu:1817": "gate premābandhe hṛdayabahumāne vigalite nivṛtte sadbhāve jana iva jane gacchati puraḥ /",
  "GK22vidsripu:1818": "tad utprekṣyotprekṣya priyasakhi gatās te ca divasā na jāne ko hetuḥ sphuṭati śatadhā yan na hṛdayam // VidSrk_21.63 *(697) //",
  "GK22vidsripu:1819": "sutanu nitambas tava pṛthur akṣṇor api niyatam arjuno mahimā /*",
  "GK22vidsripu:1820": "madhyaḥ savalir idānīṃ māndhātā kucataṭaḥ kriyatām // VidSrk_21.64 *(698) //*",
  "GK22vidsripu:1821": "dāmodarasya",
  "GK22vidsripu:1822": "dṛṣṭe locanavan manāṅ mukulitaṃ cāgre gate vaktravan nyagbhūtaṃ bahir āsthitaṃ pulakavat saṃsparśam ātanvati /",
  "GK22vidsripu:1823": "nīvībandhavad āgataṃ śithilatām ābhāṣamāṇe tato mānenāpasṛtaṃ hriyeva sudṛśaḥ pādaspṛśi preyasi // VidSrk_21.65 *(699) //",
  "GK22vidsripu:1824": "/Colo iti māninī vrajyā",
  "GK22vidsripu:1825": "% tato virahiṇīvrajyā",
  "GK22vidsripu:1826": "tāpas tatkṣaṇam āhitāsu bisinīṣv aṅgārakārāyate bāṣpaḥ pāṇḍukapolayor upari vai kulyāmbupūrāyate /",
  "GK22vidsripu:1827": "kiṃ cāsyā malayadrumadravabharair limpāmi yāvat karaṃ tāvac chvāsasanīraṇavyatikarair uddhūlir āsīt karaḥ // VidSrk_22.1 *(700) //",
  "GK22vidsripu:1828": "acyutasya||",
  "GK22vidsripu:1829": "devena prathamaṃ jito 'si śaśabhṛllekhābhṛtānantaraṃ buddhenoddhatabuddhinā smara tataḥ kāntena pānthena me /",
  "GK22vidsripu:1830": "tyaktvā tān bata haṃsi mām atikṛśāṃ bālām anāthāṃ striyaṃ dhik tvāṃ dhik tava pauruṣaṃ dhig udayaṃ dhik kārmukaṃ dhik charān // VidSrk_22.2 *(701) //",
  "GK22vidsripu:1831": "śrīrājyapālasya||",
  "GK22vidsripu:1832": "karṇe yan na kṛtaṃ sakhījanavaco yan nādṛtā bandhuvāg yat pāde nipatann api priyatamaḥ karṇotpalenāhataḥ /",
  "GK22vidsripu:1833": "tenendur durdahanāyate malayajālepaḥ sphuliṅgāyate rātriḥ kalpaśatāyate bisalatāhāro 'pi bhārāyate // VidSrk_22.3 *(702) //",
  "GK22vidsripu:1834": "āhāre viratiḥ samastaviṣayagrāme nivṛttiḥ parā nāsāgre nayanaṃ yad etad aparaṃ yac caikatānaṃ manaḥ /",
  "GK22vidsripu:1835": "maunaṃ cedam idaṃ ca śūnyam akhilaṃ yad viśvam ābhāti te tad brūyāḥ sakhi yoginī kim asi bhoḥ kiṃ vā viyoginy asi // VidSrk_22.4 *(703) //",
  "GK22vidsripu:1836": "vatsa naite payodāḥ surapatikariṇo no bakāḥ karṇaśaṅkhāḥ saudāminyo 'pi naitāḥ kanakamayam idaṃ bhūṣaṇaṃ kumbhapīṭhe /",
  "GK22vidsripu:1837": "naitat toyaṃ nabhastaḥ patati madajalaṃ śvāsavātāvadhūtaṃ tat kiṃ mugdhe vṛthā tvaṃ malinayasi mukhaṃ prāvṛḍ ity aśrupātaiḥ // VidSrk_22.5 *(704) //",
  "GK22vidsripu:1838": "nākānokahasambhavaiḥ sakhi sudhācyotallavaiḥ pallavaiḥ palyaṅkaṃ kṣaṇamātram āstṛṇu vidhuṃ gaṇḍopadhānīkuru /",
  "GK22vidsripu:1839": "no cet sneharasāvasekavikasajjvālāvalīdāruṇo dārūṇīva na me viraṃsyati dahann aṅgāny anaṅgānalaḥ // VidSrk_22.6 *(705) //",
  "GK22vidsripu:1840": "cakrasya",
  "GK22vidsripu:1841": "asau gataḥ saugata eva yasmāt kuryān nirālambanatāṃ mamaiva /",
  "GK22vidsripu:1842": "sakhi priyas te kṣaṇikaḥ kim anyan nirātmakaḥ śūnyatamaḥ sa vandyaḥ // VidSrk_22.7 *(706) //",
  "GK22vidsripu:1843": "bhojyadevasya",
  "GK22vidsripu:1844": "pūrṇaṃ kapolatalam aśrujalair yad asyā yad dhūsaraṃ vadanapaṅkajam āyatākṣyāḥ /",
  "GK22vidsripu:1845": "ardhāvadagdhagaladaṅgarasāvasiktam ārdrendhanaṃ tad iva bhasmakaṇānuyātam // VidSrk_22.8 *(707) //",
  "GK22vidsripu:1846": "ayaṃ dhārāvāhas taḍid iyam iyaṃ dagdhakarakā sa cāyaṃ nirghoṣaḥ sa ca ravavaśo bhekanicayaḥ /",
  "GK22vidsripu:1847": "itīva pratyaṅgaprathitamadanāgniṃ kṛśatanur ghanaśvāsotkṣepair jvalayati muhur mṛtyuvaśinī // VidSrk_22.9 *(708) //",
  "GK22vidsripu:1848": "parimlānaṃ pīnastanajaghanasaṅgād ubhayatas tanor madhyasyāntaḥ parimalanam aprāpya haritam /",
  "GK22vidsripu:1849": "idaṃ vyastanyāsaṃ ślathabhujalatākṣepavalanaiḥ kṛśāṅgyāḥ saṃtāpaṃ vadati bisinīpatraśayanam // VidSrk_22.10 *(709) //",
  "GK22vidsripu:1850": "manorāgas tīvraṃ vyathayati visarpann avirataṃ pramāthī nirdhūmaṃ jvalati vidhutaḥ pāvaka iva /",
  "GK22vidsripu:1851": "hinasti pratyaṅgaṃ jvara iva garīyān ita ito na māṃ trātus tātaḥ prabhavati na cāmbā na bhavatī // VidSrk_22.11 *(710) //",
  "GK22vidsripu:1852": "etasyā virahajvaraḥ karatalasparśaiḥ parīkṣyo na yaḥ snigdhenāpi janena dāhabhayataḥ prasthaṃpacaḥ pāthasām /",
  "GK22vidsripu:1853": "niḥśaktīkṛtacandanauṣadhividhāv asmiṃś camatkāriṇo lājasphoṭam amī sphuṭanti maṇayo viśve 'pi hārasrajām // VidSrk_22.12 *(711) //",
  "GK22vidsripu:1854": "yat tāḍīdalapākapāṇḍu vadanaṃ yan netrayor durdinaṃ gaṇḍaḥ pāṇiniṣevaṇāc ca yad ayaṃ saṃkrāntapañcāṅguliḥ /",
  "GK22vidsripu:1855": "gaurī krudhyatu vartate yadi na te tat ko 'pi citte yuvā dhig dhik tvāṃ sahapāṃśukhelanasakhīloke 'pi yan nihnavaḥ // VidSrk_22.13 *(712) //",
  "GK22vidsripu:1856": "rājaśekharasyaitau",
  "GK22vidsripu:1857": "keyūrīkṛtakaṅkaṇāvalir asau karṇāntikottaṃsita- vyālolālakapaddhatiḥ pathi puro baddhāñjaliḥ pṛcchati /",
  "GK22vidsripu:1858": "yāvat kiṃcid udantam ātmakamitus tāvat sa evety atha vrīḍāvakritakaṇṭhanālam abalā kaiḥ kair na bhinnā rasaiḥ // VidSrk_22.14 *(713) //",
  "GK22vidsripu:1859": "priyavirahamahoṣmāmarmarām aṅgalekhām api hataka himāṃśo mā spṛśa krīḍayāpi /",
  "GK22vidsripu:1860": "iha hi tava luṭhantaḥ ploṣapīḍāṃ bhajante darajaṭharamṛṇālīkāṇḍamugdhā mayūkhāḥ // VidSrk_22.15 *(714) //",
  "GK22vidsripu:1861": "yad daurbalyaṃ vapuṣi mahatī sarvataś cāspṛhā yan nāsālakṣyaṃ yad api nayanaṃ maunam ekāntato yat /",
  "GK22vidsripu:1862": "ekādhīnaṃ kathayati manas tāvad eṣā daśā te ko 'sāv ekaḥ kathaya sumukhi brahma vā vallabho vā // VidSrk_22.16 *(715) //",
  "GK22vidsripu:1863": "lakṣmīdharasya",
  "GK22vidsripu:1864": "nikāmaṃ kṣāmāṅgī sarasakadalīgarbhasubhagā kalāśeṣā mūrtiḥ śaśina iva netrotsavakarī /",
  "GK22vidsripu:1865": "avasthām āpannā madanadahanoddāhavidhurām iyaṃ naḥ kalyāṇī ramayati matiṃ kampayati ca // VidSrk_22.17 *(716) //",
  "GK22vidsripu:1866": "bhavabhūteḥ",
  "GK22vidsripu:1867": "nidre bhadram avasthitāsi kuśalaṃ saṃvedane kiṃ tava kṣemaṃ te sakhi nirvṛte nanu samaṃ kāntena yūyaṃ gatāḥ /",
  "GK22vidsripu:1868": "kiṃ cānyat priyasaṃgame 'dya calito gacchan vipadvatsalo mūrchāvismṛtavedanāparijano dṛṣṭo 'smadīyo na vā // VidSrk_22.18 *(717) //",
  "GK22vidsripu:1869": "aravindasya",
  "GK22vidsripu:1870": "madhyesadma samudgatā tadanu ca dvārāntarālaṃ gatā niryātātha kathaṃcid aṅgaṇam api preyāṃs tu nālokitaḥ /",
  "GK22vidsripu:1871": "haṃho vāyasa rājahaṃsa śuka he he śārike kathyatāṃ kā vārteti mṛgīdṛśo vijayate bāṣpāntarāyaṃ vacaḥ // VidSrk_22.19 *(718) //",
  "GK22vidsripu:1872": "citrāṅgasya",
  "GK22vidsripu:1873": "daradalitaharidrāgranthigaure śarīre sphurati virahajanmā ko 'py ayaṃ pāṇḍubhāvaḥ /",
  "GK22vidsripu:1874": "balavati sati yasmin sārdham āvartya hemnā rajatam iva mṛgākṣyāḥ kalpitāny aṅgakāni // VidSrk_22.20 *(719) //",
  "GK22vidsripu:1875": "rājaśekharasya",
  "GK22vidsripu:1876": "priye prayāte hṛdayaṃ prayātaṃ nidrā gatā cetanayā sahaiva /",
  "GK22vidsripu:1877": "nirlajja he jīvita na śrutaṃ kiṃ mahājano yena gataḥ sa panthāḥ // VidSrk_22.21 *(720) //",
  "GK22vidsripu:1878": "dharmakīrteḥ",
  "GK22vidsripu:1879": "bāṣpaṃ cakṣuṣu nāñjanaṃ karatale vaktraṃ na līlāmbujaṃ gaṇḍe pāṇḍarimā na patramakarī śvāsā mukhe na smitam /",
  "GK22vidsripu:1880": "itthaṃ yasya viyogayogavidhuraṃ mugdhe tavedaṃ vapur no jāte katamaḥ sa puṣpadhanuṣā nītaḥ prasādaśriyam // VidSrk_22.22 *(721) //",
  "GK22vidsripu:1881": "bhramaradevasya",
  "GK22vidsripu:1882": "kasmād idaṃ nayanam astamitāñ janaśri viśrāntapatraracanau ca kutaḥ kapolau /",
  "GK22vidsripu:1883": "śṛṅgāravāriruhakānanarājahaṃsi kasmāt kṛśāsi virasāsi malīmasāsi // VidSrk_22.23 *(722) //",
  "GK22vidsripu:1884": "viṣṇuhareḥ",
  "GK22vidsripu:1885": "aratir iyam upaiti māṃ na nidrā gaṇayati tasya guṇān mano na doṣān /",
  "GK22vidsripu:1886": "vigalati rajanī na saṃgamāśā vrajati tanus tanutāṃ na cānurāgaḥ // VidSrk_22.24 *(723) //",
  "GK22vidsripu:1887": "pravarasenasya",
  "GK22vidsripu:1888": "asāv ahaṃ lohamayī sa yasyāḥ krūraḥ sakhi prastara eṣa kāntaḥ /",
  "GK22vidsripu:1889": "ākarṣakadrāvakacumbakeṣu naiko 'py asau bhrāmaka ity avaihi // VidSrk_22.25 *(724) //",
  "GK22vidsripu:1890": "śabdārṇavasya",
  "GK22vidsripu:1891": "nāvasthā vapuṣo mameyam avadher uktasya nātikramo nopālambhapadāni vāpy akaraṇe tatrābhidheyāni te /",
  "GK22vidsripu:1892": "praṣṭavyaḥ śivam āli kevalam asau kaccid bhavadgocare nāyātaṃ malayānilair mukulitaṃ kaccin na cūtair iti // VidSrk_22.26 *(725) //",
  "GK22vidsripu:1893": "vākūṭasya",
  "GK22vidsripu:1894": "svapne 'pi priyasaṃgamavyasaninī śete na nidrāgamaś citreṇālikhituṃ tam icchati yadi svedaḥ sapatnījanaḥ /",
  "GK22vidsripu:1895": "mugdheyaṃ kurute 'tha tadguṇakathāṃ manyur girām argalaḥ prāyaḥ puṇyadinānubhāvavalanād āśaṃsitaṃ sidhyati // VidSrk_22.27 *(726) //",
  "GK22vidsripu:1896": "taraṇinandanasya",
  "GK22vidsripu:1897": "vyomaśrīhṛdayaikamauktikalate mātar balākāvali brūyās taṃ janam ādaraḥ khalu mahān prāṇeṣu kāryas tvayā /",
  "GK22vidsripu:1898": "etāṃ mlānim upāgatāṃ srajam iva tyaktvā tanuṃ durvahām eṣāhaṃ sukhinī bhavāmi na sahe tīvrāṃ viyogavyathām // VidSrk_22.28 *(727) //",
  "GK22vidsripu:1899": "ā dṛṣṭiprasarāt priyasya padavīm udvīkṣya nirviṇṇayā viśrānteṣu pathiṣv ahaḥpariṇatau dhvānte samutsarpati /",
  "GK22vidsripu:1900": "dattvaikaṃ sasudhāgṛhaṃ prati padaṃ pānthastriyāsmin kṣaṇe nābhūd āgata ity amandavalitodgrīvaṃ punar vīkṣitam // VidSrk_22.29 *(728) //",
  "GK22vidsripu:1901": "siddhokasya",
  "GK22vidsripu:1902": "śvāsās tāṇḍavitālakāḥ karatale suptā kapolasthalī netre bāṣpataraṅgiṇī pariṇataḥ kaṇṭhe kalaḥ pañcamaḥ /",
  "GK22vidsripu:1903": "aṅgeṣu prathamapravṛddhaphalinī lāvaṇyasampādinī pāṇḍimnā virahocitena gamitā kāntiḥ kathāgocaram // VidSrk_22.30 *(729) //",
  "GK22vidsripu:1904": "rājaśekharasya",
  "GK22vidsripu:1905": "smitajyotsnādānād upakuru cakorapraṇayinīr vidhehi bhrūlīlāṃ smaratu dhanuṣaḥ pañcaviśikhaḥ /",
  "GK22vidsripu:1906": "api stokonnidrair nayanakumudair modaya diśo viśeṣās te mugdhe dadhatu kṛtināṃ cetasi padam // VidSrk_22.31 *(730) //",
  "GK22vidsripu:1907": "aparājitarakṣitasya",
  "GK22vidsripu:1908": "kim iti kabarī yādṛk tādṛg dṛśau kim akajjale mṛgamadam asīpatranyāsaḥ sa kiṃ na kapolayoḥ /",
  "GK22vidsripu:1909": "ayam ayamayaṃ kiṃ ca klāmyaty asaṃsmaraṇena te śaśimukhi sakhīhastanyasto vilāsaparicchadaḥ // VidSrk_22.32 *(731) //",
  "GK22vidsripu:1910": "vāraṃvāram alīka eva hi bhavān kiṃ vyāhṛtair gamyatām ity uddamya sumandabāhulatikām utthāpayantyā ruṣā /",
  "GK22vidsripu:1911": "saṃkrāntair valayair alaṃkṛtagalo yuṣmadviyogocitāṃ tanvaṅgyāḥ prakaṭīkaroti tanutāṃ draṅge bhraman vāyasaḥ // VidSrk_22.33 *(732) //",
  "GK22vidsripu:1912": "pakṣmāgragrathitāśrubinduvisarair muktāphalaspardhibhiḥ kurvantyā harahāsahāri hṛdaye hārāvalībhūṣaṇam /",
  "GK22vidsripu:1913": "bāle bālamṛṇālanālavalayālaṃkārakānte kare vinyasyānanam āyatākṣi sukṛtī ko 'yaṃ tvayā smaryate // VidSrk_22.34 *(733) //",
  "GK22vidsripu:1914": "dahati viraheṣv aṅgānīrṣyāṃ karoti samāgame harati hṛdayaṃ dṛṣṭaḥ spṛṣṭaḥ karoty avaśāṃ tanum /",
  "GK22vidsripu:1915": "kṣaṇam api sukhaṃ yasmin prāpte gate ca na labhyate kim aparam ataś citraṃ yan me tathāpi sa vallabhaḥ // VidSrk_22.35 *(734) //",
  "GK22vidsripu:1916": "ko 'sau dhanyaḥ kathaya subhage kasya gaṅgāsarayvos toyāsphālavyatikaraskhalatkāri kaṅkālam āste /",
  "GK22vidsripu:1917": "yaṃ dhyāyantyāḥ sumukhi likhitaṃ kajjalakledabhāñji vyālumpanti stanakalaśayoḥ patram aśrūṇy ajasram // VidSrk_22.36 *(735) //",
  "GK22vidsripu:1918": "tvaccheṣeṇa cchuritakarayā kuṅkumenādadhatyā śoṇacchāyāṃ bhavanabisinīhaṃsake kautukinyā /",
  "GK22vidsripu:1919": "kokabhrāntikṣaṇavirahiṇīyan mayākāri haṃsī tasyaitan me phalam upanataṃ nātha yat te viyogaḥ // VidSrk_22.37 *(736) //",
  "GK22vidsripu:1920": "śvāsotkampataraṅgiṇi stanataṭe dhautāñjanaśyāmalāḥ kīryante kaṇaśaḥ kṛśāṅgi kim amī bāṣpāmbhasāṃ bindavaḥ /",
  "GK22vidsripu:1921": "kiṃ cākuñcitakaṇṭharodhakuṭilāḥ śrotrāmṛtasyandino hūṃkārāḥ kalapañcamapraṇayinas truṭyanti niryānti ca // VidSrk_22.38 *(737) //",
  "GK22vidsripu:1922": "idānīṃ tīvrābhir dahana iva bhābhiḥ parigato mamāścaryaṃ sūryaḥ kim u sakhi rajanyām udayate /",
  "GK22vidsripu:1923": "ayaṃ mugdhe candraḥ kim iti mayi tāpaṃ prakaṭayaty anāthānāṃ bāle kim iha viparītaṃ na bhavati // VidSrk_22.39 *(738) //",
  "GK22vidsripu:1924": "mā muñcāgnimucaḥ karān himakara prāṇāḥ kṣaṇaṃ sthīyatāṃ nidre mudraya locane rajani he dīrghātidīrghā bhava /",
  "GK22vidsripu:1925": "svapnāsāditasaṃgame priyatame sānandam āliṅgite svacchando bhavatāṃ bhaviṣyati punaḥ kaṣṭo viceṣṭārasaḥ // VidSrk_22.40 *(739) //",
  "GK22vidsripu:1926": "diśatu sakhi sukhaṃ te pañcabāṇaḥ sa sākṣād anayanapathavartī yas tvayālekhi nāthaḥ /",
  "GK22vidsripu:1927": "taralitakaraśākhāmañjarīkaḥ śarīre dhanuṣi ca makare ca svastharekhāniveśaḥ // VidSrk_22.41 *(740) //",
  "GK22vidsripu:1928": "kasmān mlāyasi mālatīva mṛditety ālījane pṛcchati vyaktaṃ noditam ārtayāpi virahe śālīnayā bālayā /",
  "GK22vidsripu:1929": "akṣṇor bāṣpacayaṃ nigṛhya katham apy ālokitaḥ kevalaṃ kiṃcit kuḍmalakoṭibhinnaśikharaś cūtadrumaḥ prāṅgaṇe // VidSrk_22.42 *(741) //",
  "GK22vidsripu:1930": "vākkūṭasya",
  "GK22vidsripu:1931": "ucchūnāruṇam aśrunirgamavaśāc cakṣur manāṅ mantharaṃ soṣmaśvāsakadarthitādhararucir vyastālakā bhrūbhuvaḥ /",
  "GK22vidsripu:1932": "āpāṇḍuḥ karapallave ca nibhṛtaṃ śete kapolasthalī mugdhe kasya tapaḥphalaṃ pariṇataṃ yasmai taveyaṃ daśā // VidSrk_22.43 *(742) //",
  "GK22vidsripu:1933": "yaśovarmaṇaḥ",
  "GK22vidsripu:1934": "kena prāpto bhuvanavijayaḥ kaḥ kṛtī kaḥ kalāvān kenāvyājaṃ smaracaraṇayor bhaktir āpāditā ca /",
  "GK22vidsripu:1935": "yaṃ dhyāyantī sutanu bahulajvālakandarpavahni- prodyadbhasmapracayaracitāpāṇḍimānaṃ dadhāsi // VidSrk_22.44 *(743) //",
  "GK22vidsripu:1936": "dagdhavyeyaṃ navakamalinīpallavotsaṅgaśayyā taptāṅgaraprakaravikaraiḥ kiṃ dhutais tālavṛntaiḥ /",
  "GK22vidsripu:1937": "tatraivāstāṃ dahati nayane candravac candanāmbhaḥ sakhyas toyendhana iva śikhī vipratīpo 'yam ādhiḥ // VidSrk_22.45 *(744) //",
  "GK22vidsripu:1938": "abhinandasya",
  "GK22vidsripu:1939": "saudhād udvijate tyajaty upavanaṃ dveṣṭi prabhām aindavīṃ dvārāt trasyati citrakelisadaso veśaṃ viṣaṃ manyate /",
  "GK22vidsripu:1940": "āste kevalam abjinīkisalayaprastāriśayyātale saṃkalpopanatatvadākṛtirasāyattena cittena sā // VidSrk_22.46 *(745) //",
  "GK22vidsripu:1941": "antas tāraṃ taralitatalāḥ stokam utpīḍabhājaḥ pakṣāgreṣu grathitapṛṣataḥ kīrṇadhārāḥ krameṇa /",
  "GK22vidsripu:1942": "cittātaṅkaṃ nijagarimataḥ samyag āsūtrayanto niryānty asyāḥ kuvalayadṛśo bāṣpavārāṃ pravāhāḥ // VidSrk_22.47 *(746) //",
  "GK22vidsripu:1943": "muktvānaṅgaḥ kusumaviśikhān pañca kuṇṭhīkṛtāgrān manye mugdhāṃ praharati haṭhāt patriṇā vāruṇena /",
  "GK22vidsripu:1944": "vārāṃ pūraḥ katham aparathā sphāranetrapraṇālī- vaktrodvāntas trivalivipine sāraṇīsāmyam eti // VidSrk_22.48 *(747) //",
  "GK22vidsripu:1945": "rājaśekharasyāmī",
  "GK22vidsripu:1946": "unmīlyākṣi sakhīr na paśyasi na cāpy uktā dadāsy uttaraṃ no vetsīdṛśam atra nedṛśam imāṃ śūnyām avasthāṃ gatā /",
  "GK22vidsripu:1947": "talpādṛśyakaraṅkapañjaram idaṃ jīvena liptaṃ manāṅ muñcantī kim u kartum icchasi kuru premānyadeśagate // VidSrk_22.49 *(748) //",
  "GK22vidsripu:1948": "kiṃ vātena vilaṅghitā na na mahābhūtārditā kiṃ na na bhrāntā kiṃ na na saṃnipātalaharīpracchāditā kiṃ na na /",
  "GK22vidsripu:1949": "tat kiṃ roditi muhyati śvasiti kiṃ smeraṃ ca dhatte mukhaṃ dṛṣṭaḥ kiṃ kathayāmy akāraṇaripuḥ śrībhojyadevo 'nayā // VidSrk_22.50 *(749) //",
  "GK22vidsripu:1950": "chittapasya",
  "GK22vidsripu:1951": "kucau dhattaḥ kampaṃ nipatati kapolaḥ karatale nikāmaṃ niśvāsaḥ saralam alakaṃ tāṇḍavayati /",
  "GK22vidsripu:1952": "dṛśaḥ sāmarthyāni sthagayati muhur bāṣpasalilaṃ prapañco 'yaṃ kiṃcit tava sakhi hṛdisthaṃ kathayati // VidSrk_22.51 *(750) //",
  "GK22vidsripu:1953": "narasiṃhasya",
  "GK22vidsripu:1954": "tyajasi na śayanīyaṃ nekṣase svām avasthāṃ viśadayasi na keśān ākulagranthibandhān /",
  "GK22vidsripu:1955": "kim api sakhi kuru tvaṃ dehayātrānurūpaṃ śatam iha virahiṇyo nedṛśaṃ kvāpi dṛṣṭam // VidSrk_22.532 *(751) //",
  "GK22vidsripu:1956": "/Colo iti virahiṇīvrajyā|| 22",
  "GK22vidsripu:1957": "tato virahivrajyā",
  "GK22vidsripu:1958": "gamanam alasaṃ śūnyā dṛṣṭiḥ śarīram asauṣṭhavaṃ śvasitam adhikaṃ kiṃ tv etat syāt kim anyad ato 'tha vā /",
  "GK22vidsripu:1959": "bhramati bhuvane kandarpājñā vikāri ca yauvanaṃ lalitamadhurās te te bhāvāḥ kṣipanti ca dhīratām // VidSrk_23.1 *(752) //",
  "GK22vidsripu:1960": "vāraṃ vāraṃ tirayati dṛśor udgamaṃ bāṣpapūras tatsaṃkalpopahatijaḍima stambham abhyeti gātram /",
  "GK22vidsripu:1961": "sadyaḥ svidyann ayam aviratotkampalolāṅgulīkaḥ pāṇir lekhāvidhiṣu nitarāṃ vartate kiṃ karomi // VidSrk_23.2 *(753) //",
  "GK22vidsripu:1962": "unmīlanmukulakarālakundakoṣa- praścyotadghanamakarandagandhagarbhaḥ /",
  "GK22vidsripu:1963": "tām īṣatpracalavilocanāṃ natāṅgīm āliṅgan pavana mama spṛśāṅgam aṅgam // VidSrk_23.3 *(754) //",
  "GK22vidsripu:1964": "dalati hṛdayaṃ gāḍhodvegaṃ dvidhā na tu bhidyate vahati vikalaḥ kāyo mohaṃ na muñcate cetanām /",
  "GK22vidsripu:1965": "jvalati ca tanūm antardāhaḥ karoti na bhasmasāt praharati vidhir marmacchedī na kṛntati jīvitam // VidSrk_23.4 *(755) //",
  "GK22vidsripu:1966": "nādatse haritāṅkurān kvacid api sthairyaṃ na yad gāhase yat paryākulalocano 'si karuṇaṃ kūjan diśaḥ paśyasi /",
  "GK22vidsripu:1967": "daivenāntaritapriyo 'si hariṇa tvaṃ cāpi kiṃ yac ciraṃ pratyadri pratikandaraṃ pratinadi pratyūṣaraṃ bhrāmyasi // VidSrk_23.5 *(756) //",
  "GK22vidsripu:1968": "muñjasya",
  "GK22vidsripu:1969": "kasrāghātaiḥ surabhir abhitaḥ satvaraṃ tāḍanīyo gāḍhāmreḍaṃ malayamarutaḥ śṛṅkhalādāma datta /",
  "GK22vidsripu:1970": "kārāgāre kṣipata tarasā pañcamaṃ rāgarājaṃ candraṃ cūrṇīkuruta ca śilāpaṭṭake piṣṭapeṣam // VidSrk_23.6 *(757) //",
  "GK22vidsripu:1971": "hriyā saṃsaktāṅgaṃ tadanu madanājñāpraśithilaṃ sanāthaṃ māñjiṣṭhaprasarakṛśarekhair nakhapadaiḥ /",
  "GK22vidsripu:1972": "ghanoruprāgbhāraṃ nidhimukham ivāmudritam aho kadā nu drakṣyāmo vigalitadukūlaṃ mṛgadṛśaḥ // VidSrk_23.7 *(758) //",
  "GK22vidsripu:1973": "ete cūtamahīruho 'py aviralair dhūmāyitāḥ ṣaṭpadair ete prajvalitāḥ sphuṭakiśalayodbhedair aśokadrumāḥ /",
  "GK22vidsripu:1974": "ete kiṃśukaśākhino 'pi malinair aṅgāritāḥ kuḍmalaiḥ kaṣṭaṃ viśramayāmi kutra nayane sarvatra vāmo vidhiḥ // VidSrk_23.8 *(759) //",
  "GK22vidsripu:1975": "vākkūṭasya",
  "GK22vidsripu:1976": "savyādheḥ kṛśatā kṣatasya rudhiraṃ daṣṭasya lālāsravaḥ sarvaṃ naitad ihāsti kevalam ayaṃ pānthas tapasvī mṛtaḥ /",
  "GK22vidsripu:1977": "ā jñātaṃ madhulampaṭair madhukarair ābaddhakolāhale nūnaṃ sāhasikena cūtamukule dṛṣṭiḥ samāropitā // VidSrk_23.9 *(760) //",
  "GK22vidsripu:1978": "manasiśaya kṛśāṅgyāḥ svāntam antarniśātair iṣubhir aśanikalpair mā vadhīs tvaṃ mameva /",
  "GK22vidsripu:1979": "api nanu śaśalakṣman mā mucas tvaṃ ca tasyām akaruṇakiraṇolkāḥ kandalīkomalāyām // VidSrk_23.10 *(761) //",
  "GK22vidsripu:1980": "rājaśekharasyaitau",
  "GK22vidsripu:1981": "cakṣuścumabavighnitādharasudhāpānaṃ mukhaṃ śuṣyati dveṣṭi svaṃ ca kacagrahavyavahitaśroṇīvihāraḥ karaḥ /",
  "GK22vidsripu:1982": "nidre kiṃ viratāsi tāvad aghṛṇe yāvan na tasyāś cirāt krīḍanti kramaśaḥ kṛśīkṛtaruṣaḥ pratyaṅgam aṅgāni me // VidSrk_23.11 *(762) //",
  "GK22vidsripu:1983": "abhinandasya",
  "GK22vidsripu:1984": "jāne sā gaganaprasūnakalikevātyantam evāsatī tatsambhogarasāś ca tatparimalollāsā ivāsattamāḥ /",
  "GK22vidsripu:1985": "svapnena dviṣatendrajālam iva me saṃdarśitā kevalaṃ cetas tatparirambhaṇāya tad api sphītaspṛhaṃ tāmyati // VidSrk_23.12 *(763) //",
  "GK22vidsripu:1986": "parameśvarasya",
  "GK22vidsripu:1987": "dyūte paṇaḥ praṇayakeliṣu kaṇṭhapāśaḥ krīḍāpariśramaharaṃ vyajanaṃ ratānte /",
  "GK22vidsripu:1988": "śayyāniśīthakalaheṣu mṛgekṣaṇāyāḥ prāptaṃ mayā vidhivaśād idam uttarīyam // VidSrk_23.13 *(764) //",
  "GK22vidsripu:1989": "dhīranāgasya",
  "GK22vidsripu:1990": "deśair antaritā śataiś ca saritām urvībhṛtāṃ kānanair yatnenāpi na yāti locanapathaṃ kānteti jānann api /",
  "GK22vidsripu:1991": "udgrīvaś caraṇārdharuddhavasudhaḥ kṛtvāśrupūrṇāṃ dṛśaṃ tām āśāṃ pathikas tathāpi kim api dhyāyaṃś ciraṃ vīkṣate // VidSrk_23.14 *(765) //",
  "GK22vidsripu:1992": "śrīharṣasya",
  "GK22vidsripu:1993": "prauḍhānaṅgarasāvilākulamanāṅnyañcattiroghūrṇita- snigdhāhlādi madāndham adhvani tayā yac cakṣur āndolitam /",
  "GK22vidsripu:1994": "tenāsmākam iyaṃ gatir matir iyaṃ saṃvittir evaṃvidhā tāpo 'yaṃ tanur īdṛśī sthitir iyaṃ tasyā apīti śrutiḥ // VidSrk_23.15 *(766) //",
  "GK22vidsripu:1995": "vallaṇasya",
  "GK22vidsripu:1996": "sa evāyaṃ deśaḥ sara iva vilūnāmbujavanaṃ tanoty antas tāpaṃ nabha iva vilīnāmṛtaruci /",
  "GK22vidsripu:1997": "viyoge tanvaṅgyāḥ kalayati sa evāyam adhunā himartur naidāghīm ahaha viṣamāṃ tāpanarujam // VidSrk_23.16 *(767) //",
  "GK22vidsripu:1998": "sṛṣṭā vayaṃ yadi tataḥ kim iyaṃ mṛgākṣī seyaṃ vayaṃ yadi tataḥ kim ayaṃ vasantaḥ /",
  "GK22vidsripu:1999": "so 'py astu nāma jagataḥ pratipakṣabhūtaś cūtadrumaḥ kim iti nirmita eṣa dhātrā // VidSrk_23.17 *(768) //",
  "GK22vidsripu:2000": "te bāṇāḥ kila cūtakuḍmalamayāḥ pauṣpaṃ dhanus tat kila kruddhatryambakalocanāgniśikhayā kāmo 'pi dagdhaḥ kila /",
  "GK22vidsripu:2001": "kiṃ brūmo vayam apy anena hatakenāpuṅkhamagnaiḥ śarair viddhā eva na cedṛśaḥ parikarasyaivaṃvidhā vedanā // VidSrk_23.18 *(769) //",
  "GK22vidsripu:2002": "vīryamitrasya",
  "GK22vidsripu:2003": "raktas tvaṃ navapallavair aham api ślāghyaiḥ priyāyā guṇais tvām āyānti śilīmukhāḥ smaradhanurmuktās tathā mām api /",
  "GK22vidsripu:2004": "kāntāpādatalāhatis tava mude satyaṃ mamāpy āvayoḥ sarvaṃ tulyam aśoka kevalam ahaṃ dhātrā saśokaḥ kṛtaḥ // VidSrk_23.19 *(770) //",
  "GK22vidsripu:2005": "āpuṅkhāgram amī śarā manasi me magnāḥ samaṃ pañca te nirdagdhaṃ virahāgninā vapur idaṃ tair eva sārdhaṃ mama /",
  "GK22vidsripu:2006": "kaṣṭaṃ kāma nirāyudho 'si bhavatā jetuṃ na śakyo jano duḥkhī syām aham eka eva sakalo lokaḥ sukhaṃ jīvatu // VidSrk_23.20 *(771) //",
  "GK22vidsripu:2007": "rājaśekharasya",
  "GK22vidsripu:2008": "vilīyenduḥ sākṣād amṛtarasavāpī yadi bhavet kalaṅgas tatratyo yadi ca vikacendīvaravanam /",
  "GK22vidsripu:2009": "tataḥ snānakrīḍājanitajaḍabhāvair avayavaiḥ kadācin muñceyaṃ madanaśikhipīḍāparibhavam // VidSrk_23.21 *(772) //",
  "GK22vidsripu:2010": "rājaśekharasyaitau",
  "GK22vidsripu:2011": "yadi kṣāmā mūrttiḥ pratidivasam aśrūṇi dṛśi cec chrutau dūtīvaktraṃ yadi mṛgadṛśo bhūṣaṇadhiyā /",
  "GK22vidsripu:2012": "idaṃ cāsmatkarṇe yadi bhavati kenāpi kathitaṃ tad icchāmaḥ saṅgād virahabharam ekatra vasatau // VidSrk_23.22 *(773) //",
  "GK22vidsripu:2013": "vallaṇasya",
  "GK22vidsripu:2014": "tava kusumaśaratvaṃ śītaraśmitvam indor dvayam idam ayathārthaṃ dṛśyate madvidheṣu /",
  "GK22vidsripu:2015": "visṛjati himagarbhair agnim induḥ karāgrais tvam api kusumabāṇān vajrasārīkaroṣi // VidSrk_23.23 *(774) //",
  "GK22vidsripu:2016": "kālidāsasya",
  "GK22vidsripu:2017": "sambhūyaiva sukhāni cetasi paraṃ bhūmānam ātanvate yatrālokapathāvatāriṇi ratiṃ prastauti netrotsavaḥ /",
  "GK22vidsripu:2018": "yad bālendukalodayād avacitaiḥ sārair ivotpāditaṃ tat paśyeyam anaṅgamaṅgalagṛhaṃ bhūyo 'pi tasyā mukham // VidSrk_23.24 *(775) //",
  "GK22vidsripu:2019": "bhavabhūteḥ",
  "GK22vidsripu:2020": "śarān muñcaty uccair manasijadhanur makṣikaravā rujantīme bhāsaḥ kirati dahanābhā himaruciḥ /",
  "GK22vidsripu:2021": "jitās tu bhrūbhaṅgārcanavadanalāvaṇyarucibhiḥ saroṣā no jāne mṛgadṛśi vidhāsyanti kim amī // VidSrk_23.25 *(776) //",
  "GK22vidsripu:2022": "śāntākaraguptasya",
  "GK22vidsripu:2023": "api sa divasaḥ kiṃ syād yatra priyāmukhapaṅkaje madhu madhukarīvāsmaddṛṣṭir vikāsini pāsyati /",
  "GK22vidsripu:2024": "tadanu ca mṛdusnigdhālāpakramāhitanarmaṇaḥ suratasacivair aṅgaiḥ saṅgo mamāpi bhaviṣyati // VidSrk_23.26 *(777) //",
  "GK22vidsripu:2025": "vārtikakārasya",
  "GK22vidsripu:2026": "sā lambālakam ānanaṃ namayati pradveṣṭy ayaṃ māṃ śaśī naivonmuñcati vācam añcitakalā vighnanti māṃ kokilāḥ /",
  "GK22vidsripu:2027": "bhūbhaṅgaṃ kurute na sā dhṛtadhanur mathnāti māṃ manmathaḥ ko vā tām abalāṃ vilokya sahasā nātropakṛcchro bhavet // VidSrk_23.27 *(778) //",
  "GK22vidsripu:2028": "śṛṅgārasya",
  "GK22vidsripu:2029": "bāṇān saṃhara muñca kārmukalatāṃ lakṣyaṃ tava tryambakaḥ ke nāmātra vayaṃ śirīṣakalikākalpaṃ yadīyaṃ manaḥ /",
  "GK22vidsripu:2030": "tatkāruṇyaparigrahāt kuru dayām asmin vidheye jane svāmin manmatha tādṛśaṃ punar api svapnādbhutaṃ darśaya // VidSrk_23.28 *(779) //",
  "GK22vidsripu:2031": "vivekād asmābhiḥ paramapuruṣābhyāsarasikaiḥ kathaṃcin nīyante ratiramaṇabāṇair api hataiḥ /",
  "GK22vidsripu:2032": "priyāyā bālatvād abhinavaviyogāturatanor na jānīmas tasyā bata katham amī yānti divasāḥ // VidSrk_23.29 *(780) //",
  "GK22vidsripu:2033": "skhalallīlālāpaṃ vinipatitakarṇotpaladalaṃ śramasvedaklinnaṃ surataviratikṣāmanayanam /",
  "GK22vidsripu:2034": "kacākarṣakrīḍāsaralakuralaśreṇisubhagaṃ kadā tad draṣṭavyaṃ vadanam avadātaṃ mṛgadṛśaḥ // VidSrk_23.30 *(781) //",
  "GK22vidsripu:2035": "aham iva śūnyam araṇyaṃ vayam iva tanutāṃ gatāni toyāni /*",
  "GK22vidsripu:2036": "asmākam ivocchvāsā divasā dīrghāś ca taptāś ca // VidSrk_23.31 *(782) //*",
  "GK22vidsripu:2037": "līneva pratibimbiteva likhitevotkīrṇarūpeva ca pratyupteva ca vajralepaghaṭitevāntarnikhāteva ca /",
  "GK22vidsripu:2038": "sā naś cetasi kīliteva viśikhaiś cetobhuvaḥ pañcabhiś cintāsaṃtatitantujālanibiḍasyūteva lagnā priyā // VidSrk_23.32 *(783) //",
  "GK22vidsripu:2039": "netrendīvariṇī mukhāmburuhiṇī bhrūvallikallolinī bāhudvandvamṛṇālinī yadi vadhūr vāpī punaḥ sā bhavet /",
  "GK22vidsripu:2040": "tallāvaṇyajalāvagāhanajaḍair aṅgair anaṅgānala- jvālājālamucas tyajeyam asamāḥ prāṇacchido vedanāḥ // VidSrk_23.33 *(784) //",
  "GK22vidsripu:2041": "prahartā kvānaṅgaḥ sa ca kusumadhanvālpaviśikhaś calaṃ sūkṣmaṃ lakṣyaṃ vyavahitam amūrtaṃ kva ca manaḥ /",
  "GK22vidsripu:2042": "itīmām udbhūtāṃ sphuṭam anupapattiṃ manasi me rujām āvirbhāvād anubhavavirodhaḥ śamayati // VidSrk_23.34 *(785) //",
  "GK22vidsripu:2043": "vandyatathāgatasya",
  "GK22vidsripu:2044": "antarnibaddhagurumanyuparamparābhir icchocitaṃ kim api vaktum aśaknuvatyāḥ /",
  "GK22vidsripu:2045": "avyaktahūṃkṛticalatkucamaṇḍalāyās tasyāḥ smarāmi muhur ardhavilokitāni // VidSrk_23.35 *(786) //",
  "GK22vidsripu:2046": "bhrasyadvivakṣitam asamphaladakṣarārtham utkampamānadaśanacchadam ucchvasatyā /",
  "GK22vidsripu:2047": "adya smarāmi parimṛjya paṭāñcalena netre tayā kim api yat punaruktam uktam // VidSrk_23.36 *(787) //",
  "GK22vidsripu:2048": "sonnokasya",
  "GK22vidsripu:2049": "dagdhaprarūḍhamadanadrumamañjarīti lāvaṇyapaṅkapaṭalodgatapadminīti /",
  "GK22vidsripu:2050": "śītāṃśubimbagalitāmṛtanirmiteti bālām abālahariṇāṅkamukhīṃ smarāmi // VidSrk_23.37 *(788) //",
  "GK22vidsripu:2051": "madhūdgārasmerabhramarabharahūṃkāramukharaṃ śaraṃ sākṣān mīnadhvajavijayacāpacyutam iva /",
  "GK22vidsripu:2052": "nilīyānyonyasminn upari sahakārāṅkuramayī samīkṣante pakṣmāntarataralatārā virahiṇaḥ // VidSrk_23.38 *(789) //",
  "GK22vidsripu:2053": "sā na cen mṛgaśāvākṣī kim anyāsāṃ kathāvyayaḥ /",
  "GK22vidsripu:2054": "kalā na yadi śītāṃśor ambare kati tārakāḥ // VidSrk_23.39 *(790) //",
  "GK22vidsripu:2055": "upari ghanaṃ ghanapaṭalaṃ dūre kāntā tad etad āpatitam /*",
  "GK22vidsripu:2056": "himavati divyauṣadhayaḥ krodhāviṣṭaḥ phaṇī śirasi // VidSrk_23.40 *(791) //*",
  "GK22vidsripu:2057": "sthagitaṃ navāmbuvāhair uttānāsyo vilokayan vyoma /*",
  "GK22vidsripu:2058": "saṃkramayatīva pathikas tajjalanivahaṃ svalocanayoḥ // VidSrk_23.41 *(792) //*",
  "GK22vidsripu:2059": "jayīkasya",
  "GK22vidsripu:2060": "te jaṅghe jaghanaṃ ca tat tad udaraṃ tau ca stanau tat smitaṃ sūktiḥ sā ca tad īkṣaṇotpalayugaṃ dhammillabhāraḥ sa ca /",
  "GK22vidsripu:2061": "lāvaṇyāmṛtabinduvarṣi vadanaṃ tac caivam eṇīdṛśas tasyās tad vayam ekam evam asakṛd dhyāyanta evāsmahe // VidSrk_23.42 *(793) //",
  "GK22vidsripu:2062": "narasiṃhasya",
  "GK22vidsripu:2063": "yadi śaśadharas tvadvaktreṇa prasahya tiraskṛtas tad ayam adayo mahyaṃ mugdhe kim evam asūyati /",
  "GK22vidsripu:2064": "yad amṛtarasāsārasrudbhir dhinoty akhilaṃ jagaj jvalayati tu mām ebhir vahnicchaṭākaṭubhiḥ karaiḥ // VidSrk_23.43 *(794) //",
  "GK22vidsripu:2065": "parameśvarasya",
  "GK22vidsripu:2066": "līlātāṇḍavitabhruvaḥ smitasudhāprasyandabhājo dalan- nīlābjadyutinirbharā daravalatpakṣmāvalīcāravaḥ /",
  "GK22vidsripu:2067": "prāptās tasya viyoginaḥ smṛtipathaṃ khedaṃ samātanvate premārdrāḥ sudṛśo vikuñcanatatipreṅkhatkaṭākṣā dṛśaḥ // VidSrk_23.44 *(795) //",
  "GK22vidsripu:2068": "visphārāgrās taralataralair aṃśubhir visphurantas tāsāṃ tāsāṃ nayanam asakṛn naipuṇād vañcayitvā /",
  "GK22vidsripu:2069": "muktās tanvyā masṛṇaparuṣās te kaṭākṣakṣuraprāś chinnaṃ chinnaṃ hṛdayam adayaiś chidyate 'dyāpi yair me // VidSrk_23.45 *(796) //",
  "GK22vidsripu:2070": "parameśvarasya",
  "GK22vidsripu:2071": "śyāmāṃ śyāmalimānam ānayata bhoḥ sāndrair masīkūrcakais tantraṃ mantram atha prayujya harata śvetotpalānāṃ smitam /",
  "GK22vidsripu:2072": "candraṃ cūrṇayata kṣaṇāc ca kaṇaśaḥ kṛtvā śilāpaṭṭake yena draṣṭum ahaṃ kṣame daśa diśas tadvaktramudrāṅkitāḥ // VidSrk_23.46 *(797) //",
  "GK22vidsripu:2073": "tasmin pañcaśare smare bhagavatā bhargeṇa bhasmīkṛte jānāmy akṣayasāyakaṃ kamalabhūḥ kāmāntaraṃ nirmame /",
  "GK22vidsripu:2074": "yasyāmībhir itas tataś ca viśikhair āpuṅkhamagnātmabhir jātaṃ me vidalatkadambamukulaspaṣṭopamānaṃ manaḥ // VidSrk_23.47 *(798) //",
  "GK22vidsripu:2075": "sūtir dugdhasamudrato bhagavataḥ śrīkaustubhe sodare sauhārdaṃ kumudākareṣu kiraṇāḥ pīyūṣadhārākiraḥ /",
  "GK22vidsripu:2076": "spardhā te vacanāmbujair mṛgadṛśāṃ tat sthāṇucūḍāmaṇe haṃho candra kathaṃ niṣiñcasi mayi jvālāmuco vedanāḥ // VidSrk_23.48 *(799) //",
  "GK22vidsripu:2077": "ayi pibata cakorāḥ kṛtsnam unnāmikaṇṭhakramasaralitacañcaccañcavaś candrikāmbhaḥ /*",
  "GK22vidsripu:2078": "virahavidhuritānāṃ jīvitatrāṇahetor bhavati hariṇalakṣmā yena tejodaridraḥ // VidSrk_23.49 *(800) //*",
  "GK22vidsripu:2079": "rājaśekharasyaitau",
  "GK22vidsripu:2080": "śītāṃśur viṣasodaraḥ phaṇabhṛtāṃ līlāspadaṃ candanaṃ hārāḥ kṣārapayomucaḥ priyasuhṛtpaṅkeruhaṃ bhāsvataḥ /",
  "GK22vidsripu:2081": "ity eṣāṃ kim ivāstu hanta madanajyotirvighātāya yad bāhyākāraparibhrameṇa tu vayaṃ tattvatyajo vañcitāḥ // VidSrk_23.50 *(801) //",
  "GK22vidsripu:2082": "vyajanamarutaḥ śvāsaśreṇīm imām upacinvate malayajaraso dhārābāṣpaṃ prapañcayituṃ prabhuḥ /",
  "GK22vidsripu:2083": "kusumaśayanaṃ kāmāstrāṇāṃ karoti sahāyatāṃ dviguṇaharimā māronmāthaḥ kathaṃ nu viraṃsyati // VidSrk_23.51 *(802) //",
  "GK22vidsripu:2084": "rājaśekharasyaite",
  "GK22vidsripu:2085": "hāro jalārdraśayanaṃ nalinīdalāni prāleyaśīkaramucas tuhinādrivātāḥ /",
  "GK22vidsripu:2086": "yasyendhanāni sarasāny api candanāni nirvāṇam eṣyati kathaṃ sa manobhavāgniḥ // VidSrk_23.52 *(803) //",
  "GK22vidsripu:2087": "mandādaraḥ kusumapatriṣu pelaveṣu nūnaṃ bibharti madanaḥ pavanāstram adya /",
  "GK22vidsripu:2088": "hāraprakāṇḍasaralāḥ katham anyathāmī śvāsāḥ pravartitadukūladaśāḥ saranti // VidSrk_23.53 *(804) //",
  "GK22vidsripu:2089": "akṛtapremaiva varaṃ na punaḥ saṃjātavighaṭitapremā /*",
  "GK22vidsripu:2090": "uddhṛtanayanas tāmyati yathā hi na tatheha jātāndhaḥ // VidSrk_23.54 *(805) //*",
  "GK22vidsripu:2091": "svapna prasīda bhagavan punar ekavāraṃ saṃdarśaya priyatamāṃ kṣaṇamātram eva /",
  "GK22vidsripu:2092": "dṛṣṭā satī nibiḍabāhunibandhalagnaṃ tatraiva māṃ nayati sā yadi vā na yāti // VidSrk_23.55 *(806) //",
  "GK22vidsripu:2093": "/Colo iti virahivrajyā",
  "GK22vidsripu:2094": "tato 'satīvrajyā",
  "GK22vidsripu:2095": "dṛṣṭiṃ he prativeśini kṣaṇam ihāpy asmadgṛhe dāsyasi prāyo naiva śiśoḥ pitādya virasāḥ kaupīr apaḥ pāsyati /",
  "GK22vidsripu:2096": "ekākiny api yāmi tad varam itaḥ śrotas tamālākulaṃ nīrandhrāḥ stanam ālikhantu jaṭharacchedā nalagranthayaḥ // VidSrk_24.1 *(807) //",
  "GK22vidsripu:2097": "vidyāyāḥ",
  "GK22vidsripu:2098": "teṣāṃ gopavadhūvilāsasuhṛdāṃ rādhārahaḥsākṣiṇāṃ kṣemaṃ bhadra kalindarājatanayātīre latāveśmanām /",
  "GK22vidsripu:2099": "vicchinne smaratalpakalpanavidhicchedopayoge 'dhunā te jāne jaraṭhībhavanti vigalannīlatviṣaḥ pallavāḥ // VidSrk_24.2 *(808) //",
  "GK22vidsripu:2100": "vidyāyāḥ",
  "GK22vidsripu:2101": "sikatilatalāḥ sāndracchāyās taṭāntavilambinaḥ śiśiramarutāṃ līlāvāsāḥ kvaṇajjalaraṅkavaḥ /",
  "GK22vidsripu:2102": "avinyavatīnirvicchedasmaravyayadāyinaḥ kathaya murale kenāmī te kṛtā niculadrumāḥ // VidSrk_24.3 *(809) //",
  "GK22vidsripu:2103": "pāntha svairagatiṃ vihāya jhaṭiti prasthānam ārabhyatām atyantaṃ karisūkarāhigavayair bhīmaṃ puraḥ kānanam /",
  "GK22vidsripu:2104": "caṇḍāṃśor api raśmayaḥ pratidiśaṃ mlānās tvam eko yuvā sthānaṃ nāsti gṛhe mamāpi bhavato bālāham ekākinī // VidSrk_24.4 *(810) //",
  "GK22vidsripu:2105": "viṭapini śiśiracchāye kṣaṇam iha viśramya gamyatāṃ pathikāḥ /*",
  "GK22vidsripu:2106": "ataruvārir ataḥ param asamaśilādurgamo mārgaḥ // VidSrk_24.5 *(811) //*",
  "GK22vidsripu:2107": "ambā śete 'tra vṛddhā pariṇatavayasām agraṇīr atra tāto niḥśeṣāgārakarmaśramaśi“thilatanuḥ kumbhadāsī tatheha /",
  "GK22vidsripu:2108": "asmin pāpāham ekā katipayadivasproṣitaprāṇanāthā pānthāyetthaṃ yuvatyā kathitam abhimataṃ vyāhṛtivyājapūrvam // VidSrk_24.6 *(812) //",
  "GK22vidsripu:2109": "smaravivaśayā kiṃcin mithyāniṣedhamanojñayā diśi diśi bhayād bhūyo bhūyaḥ pravartitanetrayā /",
  "GK22vidsripu:2110": "kuvalayadṛśā śūnye daivād atarkitalabdhayā nibhṛtanibhṛtaṃ ye cumbyante ta eva viduḥ sukham // VidSrk_24.7 *(813) //",
  "GK22vidsripu:2111": "vyapetavyāhāraṃ gatavividhaśilpavyatikaraṃ karasparśārambhapragalitadukūlāntaśayanam /",
  "GK22vidsripu:2112": "muhur baddhotkampaṃ diśi diśi muhuḥ preṣitadṛśor ahalyāsutrāmṇoḥ kṣaṇikam iva tat saṃgatam abhūt // VidSrk_24.8 *(814) //",
  "GK22vidsripu:2113": "yogeśvarasya",
  "GK22vidsripu:2114": "yaḥ kaumāraharaḥ sa eva ca varas tāś candragarbhā niśāḥ pronmīlannavamālatīsurabhayas te ca vindhyānilāḥ /",
  "GK22vidsripu:2115": "sā caivāsmiṃs tathāpi dhairyasuratavyāpāralīlābhṛtāṃ kiṃ me rodhasi vetasīvanabhuvāṃ cetaḥ samutkaṇṭhate // VidSrk_24.9 *(815) //",
  "GK22vidsripu:2116": "kva prasthitāsi karabhoru ghane niśīthe prāṇādhiko vasati yatra janaḥ priyo me /",
  "GK22vidsripu:2117": "ekākinī vada kathaṃ na bibheṣi bāle nanv asti puṅkhitaśaro madanaḥ sahāyaḥ // VidSrk_24.10 *(816) //",
  "GK22vidsripu:2118": "udeti yasyāṃ na niśākaro ripus tithir nu kā puṇyavatībhir āpyate /",
  "GK22vidsripu:2119": "itīva duṣṭyā paridevite muhuḥ kuhūkuhūr ity alam āha kokilaḥ // VidSrk_24.11 *(817) //",
  "GK22vidsripu:2120": "mātar gehini yady ayaṃ hataśukaḥ saṃvardhanīyo mayā lauhaṃ pañjaram asya durnayavato gāḍhaṃ tadā kāraya /",
  "GK22vidsripu:2121": "adyainaṃ badarīnikuñjakuhare līnaṃ pracaṇḍorage karṣantyā mama tāvad aṅgalikhanair evāpadeṣāgatā // VidSrk_24.12 *(818) //",
  "GK22vidsripu:2122": "dhvastaṃ kena vilepanaṃ kucayuge kenāñjanaṃ netrayor rāgaḥ kena tavādhare pramathitaḥ keśeṣu kena srajaḥ /",
  "GK22vidsripu:2123": "tenāśeṣajanaughakalmaṣamuṣā nīlābjabhāsā sakhi kiṃ kṛṣṇena na yāmunena payasā kṛṣṇānurāgas tava // VidSrk_24.13 *(819) //",
  "GK22vidsripu:2124": "ākṛṣyādāv amandagraham alakacayaṃ vaktram āsajya vaktre kaṇṭhe lagnaḥ sukaṇṭhaḥ punar api kucayor dattagāḍhāṅgasaṅgaḥ /",
  "GK22vidsripu:2125": "baddhāsaktir nitambe patati caraṇayor yaḥ sa tādṛk priyo me bāle lajjā praṇaṣṭā na hi na hi kuṭile colakaḥ kiṃ trapākṛt // VidSrk_24.14 *(820) //",
  "GK22vidsripu:2126": "āmodinā samadhunā paridhūsareṇa savyākulabhramavatā patatā purastāt /",
  "GK22vidsripu:2127": "āyāsitāsmi sakhi tena divāvasāne mattena kiṃ praṇayinā na hi kesareṇa // VidSrk_24.15 *(821) //",
  "GK22vidsripu:2128": "pānthe padmasaro 'ntaśādvalabhuvi nyasyāñcalaṃ śāyini tvaṃ śrāntāsy avahaṃ ca vartma vasatigrāmo na velāpy agāt /",
  "GK22vidsripu:2129": "uttānadviguṇāsamañjasamilajjānūdarāstāṃśuka- stokonmīladasañjitoru vayam apy ekākinaḥ kiṃ nv idam // VidSrk_24.16 *(822) //",
  "GK22vidsripu:2130": "vallaṇasya",
  "GK22vidsripu:2131": "indur yatra na nindyate na madhuraṃ dūtīvacaḥ śrūyate nālāpā nipatanti bāṣpakaluṣā nopaiti kārśyaṃ tanuḥ /",
  "GK22vidsripu:2132": "svādhīnām anukūlinīṃ svagṛhiṇīm āliṅgya yat supyate tat kiṃ prema gṛhāśramavratam idaṃ kaṣṭaṃ samācaryate // VidSrk_24.17 *(823) //",
  "GK22vidsripu:2133": "lakṣmīdharasya",
  "GK22vidsripu:2134": "praṇayaviśadāṃ vaktre dṛṣṭiṃ dadāti viśaṅkitā ghaṭayati ghanaṃ kaṇṭhāśleṣaṃ sakampapayodharā /",
  "GK22vidsripu:2135": "vadati bahuśo gacchāmīti prayatnadhṛtāpy aho ramayatitarāṃ saṃketasthā tathāpi hi kāminī // VidSrk_24.18 *(824) //",
  "GK22vidsripu:2136": "śrīharṣasya",
  "GK22vidsripu:2137": "durdinaniśīthapavane niḥsaṃcārāsu nagaravīthīṣu /*",
  "GK22vidsripu:2138": "patyau videśayāte paraṃ sukhaṃ jaghanacapalāyāḥ // VidSrk_24.19 *(825) //*",
  "GK22vidsripu:2139": "mārge paṅkini toyadāndhatamase niḥśabdasaṃcārakaṃ gantavyā dayitasya me 'dya vasatir mugdheti kṛtvā matim /",
  "GK22vidsripu:2140": "ājānūddhṛtanūpurā karatalenāchādya netre bhṛśaṃ kṛcchrāl labdhapadasthitiḥ svabhavane panthānam abhyasyati // VidSrk_24.20 *(826) //",
  "GK22vidsripu:2141": "bibhrāṇārdranakhakṣatāni jaghane nānyatra gātre bhayān netre cumbanapāṭale ca dadhatī nidrālase nivraṇe /",
  "GK22vidsripu:2142": "svaṃ saṃketam adūram eva kamitur bhrūsaṃjñayā śaṃsatī siddhiṃ yāti viṭaikakalpalatikā raṇḍā na puṇyair vinā // VidSrk_24.21 *(827) //",
  "GK22vidsripu:2143": "adya svāṃ jananīm akāraṇaruṣā prātaḥ sudūraṃ gatāṃ pratyānetum ito gato gṛhapatiḥ śrutvaiva madhyaṃdine /",
  "GK22vidsripu:2144": "paṅgutvena śarīrajarjaratayā prāyaḥ sa lakṣyākṛtir dṛṣṭo 'sau bhavatā na kiṃ pathika he sthitvā kṣaṇaṃ kathyatām // VidSrk_24.22 *(828) //",
  "GK22vidsripu:2145": "vastraprotadurantanūpuramukhāḥ saṃyamya nīvīmaṇīn udgāḍhāṃśukapallavena nibhṛtaṃ dattābhisārakramāḥ /",
  "GK22vidsripu:2146": "etāḥ kuntalamallikāparimalavyālolabhṛṅgāvalī- jhaṃkārair vikalīkṛtāḥ pathi bata vyaktaṃ kuraṅgīdṛśaḥ // VidSrk_24.23 *(829) //",
  "GK22vidsripu:2147": "patir durvañco 'yaṃ vidhuramalino vartma viṣamaṃ janaś chidrānveṣī praṇayivacanaṃ duḥpariharam /",
  "GK22vidsripu:2148": "ataḥ kācit tanvī rativihitasaṃketagataye gṛhād vāraṃvāraṃ nirasarad atha prāviśad atha // VidSrk_24.24 *(830) //",
  "GK22vidsripu:2149": "udeṣyatpīyūṣadyutirucikaṇārdrāḥ śaśamaṇi- sthalīnāṃ panthāno ghanacaraṇalākṣālipibhṛtaḥ /",
  "GK22vidsripu:2150": "cakorair uḍḍīnair jhaṭiti kṛtaśaṅkāḥ pratipadaṃ parāñcaḥ saṃcārān avinayavatīnāṃ vivṛṇute // VidSrk_24.25 *(831) //",
  "GK22vidsripu:2151": "malayajapaṅkaliptatanavo navahāralatāvibhūṣitāḥ sitataradantapatrakṛtavaktraruco rucirāmalāṃśukāḥ /",
  "GK22vidsripu:2152": "śaśabhṛti vitatadhāmni dhavalayati dharām avibhāvyatāṃ gatāḥ priyavasatiṃ vrajanti sukham eva nirastabhiyo 'bhisārikāḥ // VidSrk_24.26 *(832) //",
  "GK22vidsripu:2153": "bāṇasya",
  "GK22vidsripu:2154": "niśāndhakāre vihitābhisārāḥ sakhīḥ śapantīha nitāntamugdhā /*",
  "GK22vidsripu:2155": "pathi skhalantī bata vāridhārām āliṅgituṃ vāñchati vāridānām // VidSrk_24.27 *(833) //*",
  "GK22vidsripu:2156": "puruṣottamasya",
  "GK22vidsripu:2157": "kṛtvā nūpuramūkatāṃ caraṇayoḥ saṃyamya nīvīmaṇīn uddāmadhvanipiṇḍitān parijane kiṃcic ca nidrāyite /",
  "GK22vidsripu:2158": "kasmai kupyasi yāvad asmi calitā tāvad vidhipreritaḥ kāśmīrīkucakumbhasambhramaharaḥ śītāṃśur abhyudyataḥ // VidSrk_24.28 *(834) //",
  "GK22vidsripu:2159": "urasi nihitas tāro hāraḥ kṛtā jaghane jaghane kalakalavatī kāñcī pādau raṇanmaṇinūpurau /",
  "GK22vidsripu:2160": "priyam abhisarasy evaṃ mugdhe samāhataṇḍiṇḍimā kim idam aparaṃ trāsotkampā diśo muhur īkṣase // VidSrk_24.29 *(835) //",
  "GK22vidsripu:2161": "devaguptasya",
  "GK22vidsripu:2162": "anumatam ivānetuṃ joṣaṃ tamītamasāṃ kulaṃ diśi diśi dṛśo vinyasyantyaḥ śriyāṅkuritāñjanāḥ /",
  "GK22vidsripu:2163": "madanahutabhugdhūmacchāyaiḥ paṭair asitair vṛtāḥ prayayur arasadbhūṣair aṅgaiḥ priyān abhisārikāḥ // VidSrk_24.30 *(836) //",
  "GK22vidsripu:2164": "bhaṭṭaśivasvāminaḥ",
  "GK22vidsripu:2165": "/Colo ity asatīvrajyā",
  "GK22vidsripu:2166": "tato dūtikopālambhavrajyā",
  "GK22vidsripu:2167": "niḥśeṣacyutacandanaṃ stanataṭo niryātarājo 'dharo netre dūram anañjane jalalavaprasyandinī te tanuḥ /",
  "GK22vidsripu:2168": "āśācchedini dūti bāndhavajanasyājñātapīḍāgame vāpīṃ snātum ito gatāsi na punas tasyādhamasyāntikam // VidSrk_25.1 *(837) //",
  "GK22vidsripu:2169": "kiṃ tvaṃ nigūhase dūti stanau vaktraṃ ca pāṇinā /",
  "GK22vidsripu:2170": "savraṇā eva śobhante śūrādharapayodharāḥ // VidSrk_25.2 *(838) //",
  "GK22vidsripu:2171": "sādhu dūti punaḥ sādhu kartavyaṃ kim ataḥ param /",
  "GK22vidsripu:2172": "yan madarthe vilagnāsi dantair api nakhair api // VidSrk_25.3 *(839) //",
  "GK22vidsripu:2173": "vihāraḥ kaṇṭhadeśas te kāṣāye tava locane /",
  "GK22vidsripu:2174": "adharau vītarāgau te dūti pravrajitāsi kim // VidSrk_25.4 *(840) //",
  "GK22vidsripu:2175": "dūti kiṃ tena pāpena śāstrātikramakāriṇā /",
  "GK22vidsripu:2176": "pañca pañcanakhā bhakṣyāḥ ṣaṣṭhī tvaṃ yena khāditā // VidSrk_25.5 *(841) //",
  "GK22vidsripu:2177": "nāyātaḥ sāmadānābhyām iti bhede 'pi darśite /",
  "GK22vidsripu:2178": "sādhu yad durvinītasya tvayā daṇḍo nipātitaḥ // VidSrk_25.6 *(842) //",
  "GK22vidsripu:2179": "anena vītarāgeṇa buddhenevādhareṇa te /",
  "GK22vidsripu:2180": "dūti nirvyājam ākhyātā sarvavastuṣu śūnyatā // VidSrk_25.7 *(843) //",
  "GK22vidsripu:2181": "pārśvābhyāṃ saprahārābhyām adhare vraṇakhaṇḍite /",
  "GK22vidsripu:2182": "dūti saṃgrāmayogyāsi na yogyā dūtakarmaṇi // VidSrk_25.8 *(844) //",
  "GK22vidsripu:2183": "tvayā dūti kṛtaṃ karma yat tad anyena duṣkaram /",
  "GK22vidsripu:2184": "śaraṇāgatavidhvaṃsī chidrānveṣī nipātitaḥ // VidSrk_25.9 *(845) //",
  "GK22vidsripu:2185": "kṣāmā tanur gatiḥ khinnā netre vyālokatārake /",
  "GK22vidsripu:2186": "vāg aspaṣṭā ślathaṃ vāso dūti tvaṃ jvaritāsi kim // VidSrk_25.10 *(846) //",
  "GK22vidsripu:2187": "rajanyām anyasyāṃ surataparivartād anucitaṃ madīyaṃ yad vāsaḥ katham api hṛtaṃ tena suhṛdā /",
  "GK22vidsripu:2188": "tvayā prītyānītaṃ svanivasanadānāt punar idaṃ kutas tvādṛg dūti skhalitaśamanopāyanipuṇā // VidSrk_25.11 *(847) //",
  "GK22vidsripu:2189": "nāyāto yadi tādṛśaṃ sa śapathaṃ kṛtvāpi dūti priyas tat kiṃ kopanayā tvayā svadaśanair agrādharaḥ khaṇḍitaḥ /",
  "GK22vidsripu:2190": "svedāmbhaḥkaṇadāyi vepanam idaṃ tyaktvā bhaja svasthatāṃ ko lokasya sakhi svabhāvakuṭilasyāntargataṃ jñāsyati // VidSrk_25.12 *(848) //",
  "GK22vidsripu:2191": "romāñcaṃ vahasi śvasiṣy avirataṃ dhyānaṃ kim apy āśritā dṛṣṭis te bhramati prakampacapale vyaktaṃ ca te śītkṛtam /",
  "GK22vidsripu:2192": "taṃ labdhvā khalu bandhakīva suratavyāpāradakṣaṃ janaṃ kiṃ dūti jvaritāsi pāpam athavā spṛṣṭvā bhavanty āpadaḥ // VidSrk_25.13 *(849) //",
  "GK22vidsripu:2193": "śvāsaḥ kiṃ tvaritā gatiḥ pulakitā kasmāt prasādyāgatā veṇī bhraśyati pādayor nipatanāt kṣāmā kim ity uktibhiḥ /",
  "GK22vidsripu:2194": "svedārdraṃ mukham ātapena galitā nīvī gamād āgamād dūti mlānasaroruhadyutimuṣaḥ svauṣṭhasya kiṃ vakṣyasi // VidSrk_25.14 *(850) //",
  "GK22vidsripu:2195": "adhareṇonnatibhājā bhujaṅgaparipīḍitena te dūti /*",
  "GK22vidsripu:2196": "saṃkṣobhitaṃ mano me jalanidhir iva mandarāgeṇa // VidSrk_25.15 *(851) //*",
  "GK22vidsripu:2197": "sadbhāvopagatā samapraṇayinī dārāḥ parasyeti vā dūte rāgaparābhavaḥ kriyata ity etan na mīmāṃsitam /",
  "GK22vidsripu:2198": "yenāmbhoruhasaṃnibhasya vadanasyāpāṇḍutā te kṛtā dūti bhraṣṭaguṇasya tasya nilayaṃ svapne 'pi mā gāḥ punaḥ // VidSrk_25.16 *(852) //",
  "GK22vidsripu:2199": "svakāryabuddhyaiva sadā madarthe dūti pravṛttiṃ pratipālayantyā /",
  "GK22vidsripu:2200": "tvayā phalenaiva vibhāvito 'yaṃ mayā sahābhinnaśarīravādaḥ // VidSrk_25.17 *(853) //",
  "GK22vidsripu:2201": "vittokasya",
  "GK22vidsripu:2202": "/Colo iti dūtīkopālambhavrajyā",
  "GK22vidsripu:2203": "% tataḥ pradīpavrajyā",
  "GK22vidsripu:2204": "ruddhe vāyau niṣiddhe tamasi śubhavaśonmīlitālokaśaktiḥ kasmān nirvāṇalābhī na bhavatu paramabrahmavad vīkṣya dīpaḥ /",
  "GK22vidsripu:2205": "nidrāṇastrīnitambāmbaraharaṇaraṇanmekhalārāvadhāvat- kandarpānaddhabāṇavyatikarataralaṃ kāminaṃ yāminīṣu // VidSrk_26.1 *(854) //",
  "GK22vidsripu:2206": "atipīnāṃ tamorājīṃ tanīyān soḍhum akṣamaḥ /",
  "GK22vidsripu:2207": "vamatīva śanair eṣa pradīpaḥ kajjalacchalāt // VidSrk_26.2 *(855) //",
  "GK22vidsripu:2208": "/var{atipīnāṃ/lem",
  "GK22vidsripu:2209": "/emend, atipītāṃ /edKG}",
  "GK22vidsripu:2210": "nirvāṇagocaragato 'pi muhuḥ pradīpaḥ kiṃ vṛttakaṃ taruṇayoḥ suratāvasāne /",
  "GK22vidsripu:2211": "ity evam ākalayituṃ sakalaṅkalajjad- udgrīvikām iva dadāti ratipradīpaḥ // VidSrk_26.3 *(856) //",
  "GK22vidsripu:2212": "bālāṃ kṛśāṅgīṃ suratānabhijñāṃ gāḍhaṃ navoḍhām upagūḍhavantam /",
  "GK22vidsripu:2213": "vilokya jāmātaram eṣa dīpo vātāyane kampam upaiti bhītaḥ // VidSrk_26.4 *(857) //",
  "GK22vidsripu:2214": "/Colo iti pradīpavrajyā|| 26",
  "GK22vidsripu:2215": "tato 'parāhṇavrajyā",
  "GK22vidsripu:2216": "nidrāndhānāṃ dinamaṇikarāḥ kāntim ambhoruhāṇām uccityaite bahuguṇam ivābibhrataḥ śoṇimānam /",
  "GK22vidsripu:2217": "cakrāṅkāṇām aviralajalair ārdraviśleṣabhājāṃ vakṣaḥsparśair iva śiśiratāṃ yānti nirvāpyamāṇāḥ // VidSrk_27.1 *(858) //",
  "GK22vidsripu:2218": "dāvāstraśaktir ayam eti ca śītabhāvaṃ bhāsvāñ jvalanti hṛdayāni ca kokayūnām /",
  "GK22vidsripu:2219": "kiṃ brūmahe 'bhyudayate ca jagatpidhānaṃ dhvāntaṃ bhavanti ca viśuddhadṛśo divāndhāḥ // VidSrk_27.2 *(859) //",
  "GK22vidsripu:2220": "unmuktābhir divasam adhunā sarvatas tābhir eva svacchāyābhir niculitam iva prekṣyate viśvam etat /",
  "GK22vidsripu:2221": "paryanteṣu jvalati jaladhau ratnasānau ca madhye citrāṅgīyaṃ ramayati tamaḥstomalīlā dharitrī // VidSrk_27.3 *(860) //",
  "GK22vidsripu:2222": "cūḍāratnaiḥ sphuradbhir viṣadharavivarāṇy ujjvalāny ujjvalāni prekṣyante cakravākīmanasi niviśate sūryakāntāt kṛśānuḥ /",
  "GK22vidsripu:2223": "kiṃ cāmī śalyayantas timiram ubhayato nirbharāhas tamisrā- saṃghaṭṭotpiṣṭasaṃdhyākaṇanikaraparispardhino bhānti dīpāḥ // VidSrk_27.4 *(861) //",
  "GK22vidsripu:2224": "paṭukaṭukoṣmabhiḥ kaṭakadhāturasasya gireḥ kuharakaṭāhakeṣu ravidhāmabhir utkvathataḥ /",
  "GK22vidsripu:2225": "uparibharād ivotsalitayā chaṭayā gaganaṃ pratinavasaṃdhyayā sapadi saṃvalitaṃ śuśubhe // VidSrk_27.5 *(862) //",
  "GK22vidsripu:2226": "astaṃ bhāsvati lokalocanakalāloke gate bhartari strīlokocitam ācaranti sukṛtaṃ vahnau vilīya tviṣaḥ /",
  "GK22vidsripu:2227": "apy etās tu cikīrṣayeva tapasāṃ tārākṣamālā diśo manye khañjanakaṇṭhakomalatamaḥkṛṣṇājinaṃ bibhrati // VidSrk_27.6 *(863) //",
  "GK22vidsripu:2228": "yāvad bhāskarakesarī pravitatajyotiḥsaṭābhāsuro hatvā vāsaravāraṇaṃ vanadarīm astācalasyāsthitaḥ /",
  "GK22vidsripu:2229": "tāvat saṃtamasācchabhallapariṣatsaṃdhyāstram āpīyate kumbhabhraṃśavikīrṇamauktikaruco rājanty amūs tārakāḥ // VidSrk_27.7 *(864) //",
  "GK22vidsripu:2230": "astavyāstān kramatatagatīn patrimālātaraṅgān veṇīdaṇḍān iva dhṛtavatī muktasaṃdhyāṅgarāgā /",
  "GK22vidsripu:2231": "dhvāntamlānāṃśukaparicayacchannalāvaṇyaśocyā dyauḥ pratyagradyumaṇivirahād vāntam akṣṇor na yāti // VidSrk_27.8 *(865) //",
  "GK22vidsripu:2232": "parāvṛttā gāvas taruṣu vayasāṃ kūjati kulaṃ piśācīnāṃ cetaḥ spṛśati gṛhakṛtyapravaṇatā /",
  "GK22vidsripu:2233": "ayaṃ nandī saṃdhyāsamayakṛtakṛtyavyavasitis trinetrābhiprāyapratisadṛśam unmārṣṭi murajān // VidSrk_27.9 *(866) //",
  "GK22vidsripu:2234": "śitkaṇṭhasya",
  "GK22vidsripu:2235": "utsarpaddhūmalekhātviṣi tamasi manāg visphuliṅgāyamānair udbhedais tārakāṇāṃ viyati parigate paścimāśām upetā /",
  "GK22vidsripu:2236": "khedenevānatāsu skhaladalirasanāsv abjinīpreyasīṣu prāyaḥ sandhyātapāgniṃ viśati dinapatau dahyate vāsaraśrīḥ // VidSrk_27.10 *(867) //",
  "GK22vidsripu:2237": "prārabdho maṇidīpayaṣṭiṣu vṛthā pātaḥ pataṅgair ito gandhāndhair abhito madhuvratakulair utpakṣmabhiḥ sthīyate /",
  "GK22vidsripu:2238": "velladbāhulatāvilokavalayasvānair itaḥ sūcita- vyāpārāś ca niyojayanti vividhān varāṅganā varṇakān // VidSrk_27.11 *(868) //",
  "GK22vidsripu:2239": "vrajati kalitastokāloko navīnajavāruṇa- cchaviravir asau svecchādṛśyo diśaṃ bhṛśam appateḥ /",
  "GK22vidsripu:2240": "kakubhi kakubhi prāptāhārāḥ kulāyamahīruhāṃ śirasi śirasi svairaṃ svairaṃ patanti patatriṇaḥ // VidSrk_27.12 *(869) //",
  "GK22vidsripu:2241": "raghunandanasya",
  "GK22vidsripu:2242": "kālavyālahataṃ vīkṣya patantaṃ bhānum ambarāt /",
  "GK22vidsripu:2243": "oṣadhīśaṃ samādāya dhāvatīva pitṛprasūḥ // VidSrk_27.13 *(870) //",
  "GK22vidsripu:2244": "jagannetrajyotiḥ pibati śanakair andhatamasaṃ kulāyair ākṛṣṭāḥ kṣaṇaviratakūjā balibhujaḥ /",
  "GK22vidsripu:2245": "tatholūkaḥ stokavyapagatabhayaḥ koṭaramukhād vapur magnagrīvo ḍamaritaśirāḥ paśyati diśaḥ // VidSrk_27.14 *(871) //",
  "GK22vidsripu:2246": "viddūkasya",
  "GK22vidsripu:2247": "tārāprarohadhavalotkaṭadantapaṅkter dhvāntābhinīlavapuṣo rajanīpiśācyāḥ /",
  "GK22vidsripu:2248": "jihveva sārdrarudhirāruṇasūryamāṃsa- grāsārthinī nabhasi visphurati sma saṃdhyā // VidSrk_27.15 *(872) //",
  "GK22vidsripu:2249": "snātīva mandaragano 'stamite 'dya mitre sindhūdvṛtendukalaśaskhaladaṃśutoyaiḥ /",
  "GK22vidsripu:2250": "etaj jagannayanahāri ghanaṃ tamo 'sya pṛṣṭhe śriyaṃ vitatakuntalavat tanoti // VidSrk_27.16 *(873) //",
  "GK22vidsripu:2251": "pṛthugaganakabandhaskandhacakraṃ kim etat kim u rudhirakapālaṃ kālakāpālikasya /",
  "GK22vidsripu:2252": "lalalabharitamantaḥ kiṃ nu tārkṣyāṇḍakhaṇḍaṃ janayati hi vitarkān sāṃdhyam arkasya bimbam // VidSrk_27.17 *(874) //",
  "GK22vidsripu:2253": "yāge bhāsvati vṛddhasārasaśiraḥśoṇe 'staśṛṅgāśrayaṃ vyāliptaṃ timiraiḥ kaṭhorabalibhukkaṇṭhābhinīlair nabhaḥ /",
  "GK22vidsripu:2254": "māhendrī dig api prasannanalinā candrodayākāṅkṣiṇī bhāty eṣā ciraviprayuktaśabarīgaṇḍāvapāṇḍucchaviḥ // VidSrk_27.18 *(875) //",
  "GK22vidsripu:2255": "acalasiṃhasya",
  "GK22vidsripu:2256": "atiharitapatraparikarasampannaspandanaikaviṭapasya /*",
  "GK22vidsripu:2257": "ghanavāsanair mayūkhaiḥ kusumbhakusumāyate taraṇiḥ // VidSrk_27.19 *(876) //*",
  "GK22vidsripu:2258": "cakrapāṇeḥ",
  "GK22vidsripu:2259": "dinamaṇir anarghamūlyo dinavaṇijārghaprasārito jagati /*",
  "GK22vidsripu:2260": "anurūpārgham alabdhvā punar iva ratnākare nihitaḥ // VidSrk_27.20 *(877) //*",
  "GK22vidsripu:2261": "śrīdharmapālasya",
  "GK22vidsripu:2262": "niryadvāsarajīvapiṇḍakaraṇiṃ bibhrat kavoṣṇaiḥ karair māñjiṣṭhaṃ ravibimbam ambaratalād astācale luṇṭhati /",
  "GK22vidsripu:2263": "kiṃ ca stokatamaḥkalāpakalanāśyāmāyamānaṃ manāg dhūmadhyāmapurāṇacitraracanārūpaṃ jagaj jāyate // VidSrk_27.21 *(878) //",
  "GK22vidsripu:2264": "rājaśekharasya",
  "GK22vidsripu:2265": "gharmatviṣi sphuritaratnaśilākrameṇa meror nitambakaṭakān avagāhamāne /",
  "GK22vidsripu:2266": "valgatturaṅgakhuracūrṇitapadmarāga- dhūlīva vātavalitollasati sma sandhyā // VidSrk_27.22 *(879) //",
  "GK22vidsripu:2267": "astādriśirovinihitaravimaṇḍalasarasayāvaghaṭṭāṅkam /*",
  "GK22vidsripu:2268": "nayatīva kālakaulaḥ kvāpi nabhaḥsairibhaṃ siddhyai // VidSrk_27.23 *(880) //*",
  "GK22vidsripu:2269": "prathamam alasaiḥ paryastāgraṃ sthitaṃ pṛthukesarair viralaviralair antaḥpatrair manāṅ militaṃ tataḥ /",
  "GK22vidsripu:2270": "tadanu valanāmātraṃ kiṃcid vyadhāyi bahir dalair mukulanavidhau vṛddhābjānāṃ babhūva kadarthanā // VidSrk_27.24 *(881) //",
  "GK22vidsripu:2271": "dagdhadhvāntadinasya gharmadinakṛtsaṃvṛttasaptārciṣā taptāṅgāragurūccayaśriyamayaṃ badhnāti saṃdhyātapaḥ /",
  "GK22vidsripu:2272": "nirvāṇāj jalaviprakīrṇanivahaśyāmatvam ātanvate prāg vipluṣṭatamoguror abhinavās tasyās tamisratviṣaḥ // VidSrk_27.25 *(882) //",
  "GK22vidsripu:2273": "buddhākarasya",
  "GK22vidsripu:2274": "astopadhānavinihitaravibimbaśironikuñcitadigaṅgaḥ /*",
  "GK22vidsripu:2275": "vaste 'ndhakārakambalam amaraśayane dinādhvanyaḥ // VidSrk_27.26 *(883) //*",
  "GK22vidsripu:2276": "malayavātasya",
  "GK22vidsripu:2277": "nṛtyaśramāt karanakhodarapītavāntaiḥ svedārdrabhasmamayabindubhir indugauraiḥ /",
  "GK22vidsripu:2278": "saṃtyajya tārakitam etad iti pravādaṃ vyomāṅgaṇaṃ gaṇaya citritam īśvareṇa // VidSrk_27.27 *(884) //",
  "GK22vidsripu:2279": "lakṣmīdharasya",
  "GK22vidsripu:2280": "/Colo ity aparāhṇavrajyā|| 27",
  "GK22vidsripu:2281": "tato 'ndhakāravrajyā|| 28",
  "GK22vidsripu:2282": "kiṃ svarbhānur asau vilimpati jagad dehaprabhāvistarais tīvrāṃśoḥ patataḥ pataty atha karālambāvakṛṣṭaṃ nabhaḥ /",
  "GK22vidsripu:2283": "kiṃ sāmbhodhikulābalāṃ vasumatīṃ svasmin vidhatte hariḥ saṃkalpān iti māṃsalaṃ vitanute kādambanīlaṃ tamaḥ // VidSrk_28.1 *(885) //",
  "GK22vidsripu:2284": "niṣyandasphuritābhir oṣadhirucāṃ śailāḥ śikhābhaktibhiḥ śabdaiḥ prāṇabhṛto gṛhītasumanovāsair marudbhir drumāḥ /",
  "GK22vidsripu:2285": "dhvānte limpati mattakokilavadhūkaṇṭhābhinīle jagal lakṣyante bhavanāni jālavivaroddhāntaiḥ pradīpāṃśubhiḥ // VidSrk_28.2 *(886) //",
  "GK22vidsripu:2286": "manovinodasya",
  "GK22vidsripu:2287": "drākparyastagabhastir astamayate māṇikyaśoṇo raviḥ sāṃdhyaṃ dhāma nabhoṅgaṇaṃ kulayati dvitrisphurattārakam /",
  "GK22vidsripu:2288": "śocyante vayasāṃ gaṇair ita itaḥ paryantacaityadrumāḥ kiṃ cābhyarṇaparākrameṇa tamasā prorṇūyate rodasī // VidSrk_28.3 *(887) //",
  "GK22vidsripu:2289": "cakṣurlagnam ivātimāṃsalamasīvarṇāyate yan nabhaḥ pārśvasthā iva bhānti hanta kakubho niḥsandhiruddhāntarāḥ /",
  "GK22vidsripu:2290": "vinyastātmapadapramāṇakam idaṃ bhūmītalaṃ jñāyate kiṃ cānyat karasaṃgamaikagamakaḥ svāṅge 'pi sampratyayaḥ // VidSrk_28.4 *(888) //",
  "GK22vidsripu:2291": "ghanatamatimiraghuṇotkarajagdhānām iva patanti kāṣṭhānām /*",
  "GK22vidsripu:2292": "chidrair amībhir uḍubhiḥ kiraṇavyājena cūrṇāni // VidSrk_28.5 *(889) //*",
  "GK22vidsripu:2293": "% QUOTE Anargharāghava 2.53",
  "GK22vidsripu:2294": "murāreḥ",
  "GK22vidsripu:2295": "rahaḥsaṃketastho ghanatamatamaḥpuñjapihita- vṛthonmeṣaṃ cakṣur muhur upadadhānaḥ pathi pathi /",
  "GK22vidsripu:2296": "saḍatkārād alpād api nibhṛtasamprāptaramaṇī- bhramabhrāmyadbāhur damadamikayottāmyati yuvā // VidSrk_28.6 *(890) //",
  "GK22vidsripu:2297": "noḥ||",
  "GK22vidsripu:2298": "hā kaṣṭaṃ ka iha kṣamaḥ pratikṛtau kasyaitad āvedyatāṃ grastaṃ hanta niśācarair iva tamaḥstobhaiḥ samastaṃ jagat /",
  "GK22vidsripu:2299": "kālaḥ so 'pi kim asti yatra bhagavān udgamya śītadyutir dhvāntaughād bhuvam uddhariṣyati hariḥ pātālagarbhād iva // VidSrk_28.7 *(891) //",
  "GK22vidsripu:2300": "/var{kasyaitad/lem",
  "GK22vidsripu:2301": "/emend, kasyetad /edKG}",
  "GK22vidsripu:2302": "vijayendrasya",
  "GK22vidsripu:2303": "utsārito hasitadīdhitibhiḥ kapolād ekāvalībhir avadhūta iva stanebhyaḥ /",
  "GK22vidsripu:2304": "aṅgeṣv alabdhaparibhogasukho 'ndhakāro gṛhṇāti keśaracanāsu ruṣeva nārīḥ // VidSrk_28.8 *(892) //",
  "GK22vidsripu:2305": "vyomnas tāpicchagucchāvalibhir iva tamovallarībhir vriyante paryantāḥ prāntavṛttyā payasi vasumatī nūtane majjatīva /",
  "GK22vidsripu:2306": "vātyāsaṃvegaviṣvagvitatavalayitasphītadhūmyāprakāśaṃ prārambhe 'pi triyāmā taruṇayati nijaṃ nīlimānaṃ vaneṣu // VidSrk_28.9 *(893) //",
  "GK22vidsripu:2307": "atyutsārya bahir viṭaṅgavaḍabhīgaṇḍasthalaśyāmikāṃ bhinnābhinnagavākṣajālaviralacchidraiḥ pradīpāṃśavaḥ /",
  "GK22vidsripu:2308": "ārūḍhasya bhareṇa yauvanam iva dhvāntasya naktaṃ mukhe niryātāḥ kapilāḥ karālaviralaśmaśrūprarohā iva // VidSrk_28.10 *(894) //",
  "GK22vidsripu:2309": "bhaṭṭagaṇapateḥ",
  "GK22vidsripu:2310": "tanulagnā iva kakubhaḥ kṣmāvalayaṃ caraṇacāramātram iva /*",
  "GK22vidsripu:2311": "viyad iva cālikadaghnaṃ muṣṭigrāhyaṃ tamaḥ kurute // VidSrk_28.11 *(895) //*",
  "GK22vidsripu:2312": "uttaṃsaḥ kekipicchair marakatavalayaśyāmale doḥprakāṇḍe hāraḥ sārendranīlair mṛgamadaracito vaktrapatraprapañcaḥ /",
  "GK22vidsripu:2313": "nīlābjaiḥ śekharaśrīrasitavasanatā cety abhīkābhisāre sampraty eṇekṣaṇānāṃ timirabharasakhī vartate veśalīlā // VidSrk_28.12 *(896) //",
  "GK22vidsripu:2314": "rājaśekharasyaitau",
  "GK22vidsripu:2315": "/Colo ity andhakāravrajyā|| 28",
  "GK22vidsripu:2316": "tataś candravrajyā|| 29",
  "GK22vidsripu:2317": "śṛṅgāre sūtradhāraḥ kusumaśaramuner āśrame brahmacārī nārīṇām ādidevas tribhuvanamahito rāgarājye purodhāḥ /",
  "GK22vidsripu:2318": "jyotsnāsatraṃ dadhānaḥ puramathanajaṭājūṭakoṭīśayālur devaḥ kṣīrodajanmā jayati kumudinīkāmukaḥ śvetabhānuḥ // VidSrk_29.1 *(897) //",
  "GK22vidsripu:2319": "vasukalpasya",
  "GK22vidsripu:2320": "śaśadharaḥ kumudākarabāndhavaḥ kamalaṣaṇḍanimīlanapaṇḍitaḥ /",
  "GK22vidsripu:2321": "ayam udeti kareṇa digaṅganāḥ parimṛṣann iva kuṅkumakāntinā // VidSrk_29.2 *(898) //",
  "GK22vidsripu:2322": "rājaśriyaḥ",
  "GK22vidsripu:2323": "lokāḥ śokaṃ tyajata na cirasthāyinī dhvāntavṛttir bhadre yāyāḥ kumudini mudaṃ muñca mohaṃ cakora /",
  "GK22vidsripu:2324": "svacchajyotsnāmṛtarasanadīsrotasām ekaśailaḥ so 'yaṃ śrīmān udayati śaśī viśvasāmānyadīpaḥ // VidSrk_29.3 *(899) //",
  "GK22vidsripu:2325": "etau rājaśriyaḥ",
  "GK22vidsripu:2326": "karpūraiḥ kim apūri kiṃ malayajair ālepi kiṃ pāradair akṣāli sphaṭikopalaiḥ kim aghaṭi dyāvāpṛthivyor vapuḥ /",
  "GK22vidsripu:2327": "etat tarkaya kairavaklamahare śṛṅgāradīkṣāgurau dikkāntāmukure cakorasuhṛdi prauḍhe tuṣāratviṣu // VidSrk_29.4 *(900) //",
  "GK22vidsripu:2328": "kalādhāro vakraḥ sphuradadhararāgo navatanur galanmānāveśās taruṇaramaṇīr nāgara iva /",
  "GK22vidsripu:2329": "ghanaśroṇībimbe nayanamukule cādharadale kapole grīvāyāṃ kucakalaśayoś cumbati śaśī // VidSrk_29.5 *(901) //",
  "GK22vidsripu:2330": "śrīkaṇṭhasya",
  "GK22vidsripu:2331": "sambandhī raghubhūbhujāṃ manasijavyāpāradīkṣāgurur gaurāṅgīvadanopamāparicitas tārāvadhūvallabhaḥ /",
  "GK22vidsripu:2332": "candraḥ sundari dṛśyatām ayam itaś caṇḍīśacūḍāmaṇiḥ sadyomārjitadākṣiṇātyayuvatīdantāvadātadyutiḥ // VidSrk_29.6 *(902) //",
  "GK22vidsripu:2333": "lekhām anaṅgapuratoraṇakāntibhājam indor vilokaya tanūdari nūtanasya /",
  "GK22vidsripu:2334": "deśāntarapraṇayinor api yatra yūnor nūnaṃ mithaḥ sakhi milanti vilokitāni // VidSrk_29.7 *(903) //",
  "GK22vidsripu:2335": "etau rājaśekharasya",
  "GK22vidsripu:2336": "naitan nabho lavaṇatoyanidhir eṣa paśya chāyāpathaś ca na bhavaty ayam asya setuḥ /",
  "GK22vidsripu:2337": "nāyaṃ śaśi nibiḍapiṇḍitabhoga eṣa śeṣo na lāñchanam idaṃ harir eṣa suptaḥ // VidSrk_29.8 *(904) //",
  "GK22vidsripu:2338": "kapāle mārjāraḥ paya iti karāṃl leḍhi śaśinas tarucchidraprotān bisam iva karī saṃkalayati /",
  "GK22vidsripu:2339": "ratānte talpasthān harati vanitāpy aṃśukam iti prabhāmattaś candro jagad idam aho viklavayati // VidSrk_29.9 *(905) //",
  "GK22vidsripu:2340": "bhavati bhaviṣyati kim idaṃ nipatiṣyati bimbam ambarāc chaśinaḥ /*",
  "GK22vidsripu:2341": "aham api candanapaṅkair aṅkam anaṅkaṃ kariṣyāmi // VidSrk_29.10 *(906) //*",
  "GK22vidsripu:2342": "bhikṣusumateḥ",
  "GK22vidsripu:2343": "citācakraṃ candraḥ kusumadhanuṣo dagdhavapuṣaḥ kalaṅkas tatratyo vahati malināṅgāratulanām /",
  "GK22vidsripu:2344": "idaṃ tv asya jyotir daradalitakarpūradhavalaṃ marudbhir bhasmeva prasarati vikīrṇaṃ diśi diśi // VidSrk_29.11 *(907) //",
  "GK22vidsripu:2345": "sadyaś candanapaṅkapicchilam iva vyomāṅgaṇaṃ kalpayan paśyairāvatakāntadantamusalacchedopameyākṛtiḥ /",
  "GK22vidsripu:2346": "udgacchaty ayam acchamauktikamaṇiprālambalambaiḥ karair mugdhānāṃ smarelakhavācanakalākelipradīpaḥ śaśī // VidSrk_29.12 *(908) //",
  "GK22vidsripu:2347": "asāv ekadvitriprabhṛtiparipāṭyā prakaṭayan kalāḥ svairaṃ svairaṃ navakamalakandāṅkurarucaḥ /",
  "GK22vidsripu:2348": "purandhrīṇāṃ preyovirahadahanoddīpitadṛśāṃ kaṭākṣebhyo bibhyan nibhṛtam iva candro 'bhyudayate // VidSrk_29.13 *(909) //",
  "GK22vidsripu:2349": "unmīlanti mṛṇālakomalaruco rājīvasaṃvartikā- saṃvartavratavṛttayaḥ katipaye pīyūṣabhānoḥ karāḥ /",
  "GK22vidsripu:2350": "apy usrair dhavalībhavatsu giriṣu kṣubdho 'yam unmajjatā viśveneva tamomayo nidhir apām ahnāya phenāyate // VidSrk_29.14 *(910) //",
  "GK22vidsripu:2351": "kāśmīreṇa dihānam ambaratalaṃ vāmabhruvām ānana- dvairājyaṃ vidadhānam indudṛṣadāṃ bhindānam ambhaḥśirāḥ /",
  "GK22vidsripu:2352": "pratyudyatpuruhūtapattanavadhūdattārghadūrvāṅkura- kṣīvotsaṅgakuraṅgam aindavam idaṃ tadbimbam ujjṛmbhate // VidSrk_29.15 *(911) //",
  "GK22vidsripu:2353": "naivāyaṃ bhagavān udañcati śaśī gavyūtimātrīm api dyām adyāpi tamas tu kauravakulaśrīcāṭukārāḥ karāḥ /",
  "GK22vidsripu:2354": "mathnanti sthalasīmni śailagahanotsaṅgeṣu saṃrundhate jīvagrāham iva kvacit kvacid api cchāyāsu gṛhṇanti ca // VidSrk_29.16 *(912) //",
  "GK22vidsripu:2355": "kiṃ nu dhvāntapayodhir eṣa katakakṣodair ivendoḥ karair atyaccho 'yam adhaś ca paṅkam akhilaṃ chāyāpadeśād abhūt /",
  "GK22vidsripu:2356": "kiṃ vā tatkarakartarībhir abhito nistakṣaṇād ujjvalaṃ vyomaivedam itas tataś ca patitāś chāyāchalena tvacaḥ // VidSrk_29.17 *(913) //",
  "GK22vidsripu:2357": "dalavitatibhṛtāṃ tale tarūṇām iha tilataṇḍulitaṃ mṛgāṅkarociḥ /",
  "GK22vidsripu:2358": "madacapalacakoracañcukoṭī- kavalanatuccham ivāntarāntarābhūt // VidSrk_29.18 *(914) //",
  "GK22vidsripu:2359": "tathā paurastyāyāṃ diśi kumudakedārakalikā- kapāṭaghnīm induḥ kiraṇalaharīm ullalayati /",
  "GK22vidsripu:2360": "samantād unmīladbahalajalabindustabakino yathā puñjāyante pratiguḍakam eṇāṅkamaṇayaḥ // VidSrk_29.19 *(915) //",
  "GK22vidsripu:2361": "bhūyastarāṇi yad amūni tamasvinīṣu jyotsnīṣu ca praviralāni tataḥ pratīmaḥ /",
  "GK22vidsripu:2362": "saṃdhyānalena bhṛśam ambaramūṣikāyām āvartitair uḍubhir eva bhṛto 'yam induḥ // VidSrk_29.20 *(916) //",
  "GK22vidsripu:2363": "yaṃ prāk pratyag avāg udañci kakubhāṃ nāmāni sambibhrataṃ jyotsnājālajhalajjhalābhir abhito lumpantam andhaṃ tamaḥ /",
  "GK22vidsripu:2364": "prācīnād acalād itas trijagatām ālokabījād bahir niryāntaṃ hariṇāṅkam aṅkuram iva draṣṭuṃ jano jīvati // VidSrk_29.21 *(917) //",
  "GK22vidsripu:2365": "prācīnācalacūlacandramaṇibhir nirvyūḍhapādyaṃ nijair niryāsair uḍubhir nijena vapuṣā dattārghalājāñjali /",
  "GK22vidsripu:2366": "antaḥprauḍhakalaṅkatuccham abhitaḥ sāndraṃ paristīryate bimbād aṅkurabhagnanaiśikatamaḥsaṃdoham indor mahaḥ // VidSrk_29.22 *(918) //",
  "GK22vidsripu:2367": "murārer amī",
  "GK22vidsripu:2368": "śaśinam asūta prācī nṛtyati madano hasanti kakubho 'pi /*",
  "GK22vidsripu:2369": "kumudarajaḥpaṭavāsaṃ vikirati gaganāṅgaṇe pavanaḥ // VidSrk_29.23 *(919) //*",
  "GK22vidsripu:2370": "dharmakīrteḥ",
  "GK22vidsripu:2371": "kahlārasparśigarbhaiḥ śiśiraparigamāt kāntimadbhiḥ karāgraiś candreṇāliṅgitāyās timiranivasane sraṃsamāne rajanyāḥ /",
  "GK22vidsripu:2372": "anyonyālokinībhiḥ paricayajanitapremaniṣyandinībhir dūrārūḍhe pramode hasitam iva parispaṣṭam āśāvadhūbhiḥ // VidSrk_29.24 *(920) //",
  "GK22vidsripu:2373": "pāṇineḥ",
  "GK22vidsripu:2374": "adyāpi stanaśailadurgaviṣame sīmantinīnāṃ hṛdi sthātuṃ vāñchati māna eṣa jhagiti krodhād ivālohitaḥ /",
  "GK22vidsripu:2375": "udyan dūrataraprasāritakaraḥ karṣaty asau tatkṣaṇāt sphāyatkairavakoṣaniḥsaradaliśreṇīkṛpāṇaṃ śaśī // VidSrk_29.25 *(921) //",
  "GK22vidsripu:2376": "vasukalpasya",
  "GK22vidsripu:2377": "yātasyāstam anantaraṃ dinakṛto veṣeṇa rāgānvitaḥ svairaṃ śītakaraḥ karaṃ kamanilīm āliṅgituṃ yojayan /",
  "GK22vidsripu:2378": "śītasparśam avetya sāndram anayā ruddhe mukhāmbhoruhe hāsyeneva kumadvatīdayitayā vailakṣyapāṇḍūkṛtaḥ // VidSrk_29.26 *(922) //",
  "GK22vidsripu:2379": "rājaśekharasya",
  "GK22vidsripu:2380": "tathoddāmair indoḥ sarasabisadaṇḍadyutidharair mayūkhair vikrāntaṃ sapadi paritaḥ pītatimiraiḥ /",
  "GK22vidsripu:2381": "dinaṃmanyā rātriś cakitacakitaṃ kauśikakulaṃ praphullaṃ nidrāṇaiḥ katham api yathāmbhoruvahanaiḥ // VidSrk_29.27 *(923) //",
  "GK22vidsripu:2382": "dhoyīkasya",
  "GK22vidsripu:2383": "udgarbhahūṇataruṇīramaṇopamarda- bhugnonnatastananiveśanibhaṃ himāṃśoḥ /",
  "GK22vidsripu:2384": "bimbaṃ kaṭhorabisakāṇḍakaḍāragaurair viṣṇoḥ padaṃ prathamam agrakarair vyanakti // VidSrk_29.28 *(924) //",
  "GK22vidsripu:2385": "tamobhir dikkālair viyad api vilaṅghya kva nu gataṃ gatā drāṅ mudrāpi kva nu kumudakoṣasya sarasaḥ /",
  "GK22vidsripu:2386": "kva dhairyaṃ tac cābdher viditam udayādreḥ pratisara- sthalīmadhyāsīne śaśini jagad apy ākulam idam // VidSrk_29.29 *(925) //",
  "GK22vidsripu:2387": "aparājitasya",
  "GK22vidsripu:2388": "prathamam aruṇacchāyas tāvat tataḥ kanakaprabhas tadanu virahottāmyattanvīkapolataladyutiḥ /",
  "GK22vidsripu:2389": "prasarati punar dhvāntadhvaṃsakṣamaḥ kṣaṇadāmukhe sarasabisinīkandacchedacchavir mṛgalāñchanaḥ // VidSrk_29.30 *(926) //",
  "GK22vidsripu:2390": "candraḥ kṣīram api kṣaraty avirataṃ dhārāsahasrotkarair udgrīvais tṛṣitair ivādya kumudair jyotsnāpayaḥ pīyate /",
  "GK22vidsripu:2391": "kṣīrodāmbhasi majjatīva divasavyāpārakhinnaṃ jagat tatkṣobhāj jalabudbudhā iva taranty ālohitās tārakāḥ // VidSrk_29.31 *(927) //",
  "GK22vidsripu:2392": "caturṇām",
  "GK22vidsripu:2393": "sphaṭikālavālalakṣmīṃ pravahati śaśibimbam ambarodyāne /*",
  "GK22vidsripu:2394": "kiraṇajalasiktalāñchanabālatamālaikaviṭapasya // VidSrk_29.32 *(928) //*",
  "GK22vidsripu:2395": "iha bahalitam indor dīdhitīnāṃ prabhābhir madavikalacakorīcañcumudrāṅkitābhiḥ /",
  "GK22vidsripu:2396": "ratibharaparikhedasrastarārthaṃ vadhūnāṃ karakisalayalīlābhañjanavyañjikābhiḥ // VidSrk_29.33 *(929) //",
  "GK22vidsripu:2397": "rajanipurandhrirodhratilakas timiradvipayūthakesarī rajatamayo 'bhiṣekakalaśaḥ kusumāyudhamedinīpateḥ /",
  "GK22vidsripu:2398": "ayam udayācalaikacūḍāmaṇir abhinavadarpaṇo diśām udayati gaganasarasi haṃsasya hasann iva vibhramaṃ śaśī // VidSrk_29.34 *(930) //",
  "GK22vidsripu:2399": "bāṇasya",
  "GK22vidsripu:2400": "eṣa sāndratimire gaganānte vāriṇīva maline yamunāyāḥ /",
  "GK22vidsripu:2401": "bhāti pakṣapuṭagopitacañcū rājahaṃsa iva śītamayūkhaḥ // VidSrk_29.35 *(931) //",
  "GK22vidsripu:2402": "gaganatalataḍāgaprāntasīmni pradoṣa- prabalataravarāhotkhanyamānaś cakāsti /",
  "GK22vidsripu:2403": "parikalitakalaṅkaḥ stokapaṅkānulepo nijakiraṇamṛṇālīmūlakando 'yam induḥ // VidSrk_29.36 *(932) //",
  "GK22vidsripu:2404": "pariṇatalavalīphalābhipāṇḍus tanur abhavan malinodarā himāṃśoḥ /",
  "GK22vidsripu:2405": "janahṛdayavibhedakuṇṭhiteṣor viśikhaniśātaśileva manmathasya // VidSrk_29.37 *(933) //",
  "GK22vidsripu:2406": "labdhodaye suhṛdi candramasi svavṛddhir āsādya bhinnasamayas tridaśoddhṛtāni /",
  "GK22vidsripu:2407": "ratnāni lipsur iva digbhuvanāntarāle jyotsnāchalena dhavalo jaladhir jagāha // VidSrk_29.38 *(934) //",
  "GK22vidsripu:2408": "gaṇapateḥ",
  "GK22vidsripu:2409": "pinaṣṭīva taraṅgāgrair arṇavaḥ phenacandanam /",
  "GK22vidsripu:2410": "tad ādāya karair indur limpatīva digaṅganām // VidSrk_29.39 *(935) //",
  "GK22vidsripu:2411": "sarvasvaṃ gaganaśriyā ratipater viśvāsapātraṃ sakhā vāstavyo haramūrdhni sarvabhuvanadhvāntaughamuṣṭiṃdhayaḥ /",
  "GK22vidsripu:2412": "kṣīrāmbhodhirasāyanaṃ kamalinīnidrauṣadhīpallavo devaḥ kāntimahādhano vijayate dākṣāyaṇīvallabhaḥ // VidSrk_29.40 *(936) //",
  "GK22vidsripu:2413": "karpūradravaśīkarotkaramahānīhāramagnām iva pratyagrāmṛtaphenapaṅkapaṅkapaṭalīlepopadigdhām iva /",
  "GK22vidsripu:2414": "svacchaikasphaṭikāśmaveśmajaṭharakṣiptām iva kṣmām imāṃ kurvan pārvaṇaśarvarīpatir asaūddāmam uddyotate // VidSrk_29.41 *(937) //",
  "GK22vidsripu:2415": "parameśvarasya",
  "GK22vidsripu:2416": "asau bibhrattāmratviṣam udayaśailasya śirasi skhalan prāleyāṃśur yadi bhavati matto haladharaḥ /",
  "GK22vidsripu:2417": "tadānīm etat tu pratinavatamāladyutiharaṃ tamo 'pi vyālolaṃ vigalati tadīyaṃ nivasanam // VidSrk_29.42 *(938) //",
  "GK22vidsripu:2418": "yogeśvarasya",
  "GK22vidsripu:2419": "yathāyaṃ bhāty aṃśūn diśi diśi kiran kundaviśadān śaśāṅkaḥ kāśmīrīkucakalaśalāvaṇyalaḍitaḥ /",
  "GK22vidsripu:2420": "tathāyaṃ kastūrimadalikhitapatrāvalitulāṃ navāmbhodacchedacchavir api samārohati mṛgaḥ // VidSrk_29.43 *(939) //",
  "GK22vidsripu:2421": "śarvasya",
  "GK22vidsripu:2422": "yathaivaiṣa śrīmāṃś caramagirivaprāntalajadhau sudhāsūtiścetaḥ kanakakamalāśaṅki kurute /",
  "GK22vidsripu:2423": "tathāyaṃ lāvaṇyaprasaramakarandadravatṛṣā- patadbhṛṅgaśreṇīśriyam api kalaṅkaḥ kalayati // VidSrk_29.44 *(940) //",
  "GK22vidsripu:2424": "sphuṭakokanadāruṇaṃ purastād atha jāmbūnadapatrapiñjarābham /",
  "GK22vidsripu:2425": "kramalaṅghitamugdhabhāvam indoḥ sphaṭikacchedanibhaṃ vibhāti bimbam // VidSrk_29.45 *(941) //",
  "GK22vidsripu:2426": "bhagīrathasya",
  "GK22vidsripu:2427": "viyati visarpatīva kumudeṣu bahūbhavatīva yoṣitāṃ pratiphalatīva jaṭharaśarakāṇḍavipāṇḍuṣu gaṇḍabhittiṣu /",
  "GK22vidsripu:2428": "ambhasi vikasatīva hasatīva sudhādhavaleṣu dhāmasu dhvajapaṭapallaveṣu lalatīva samīracaleṣu candrikā // VidSrk_29.46 *(942) //",
  "GK22vidsripu:2429": "analasajavāpuṣpotpīḍacchavi prathamaṃ tataḥ samadayavanīgaṇḍacchāyaṃ punar madhupiṅgalam /",
  "GK22vidsripu:2430": "tadanu ca navasvarṇādarśaprabhaṃ śaśinas tatas taruṇatagarākāraṃ bimbaṃ vibhāti nabhastale // VidSrk_29.47 *(943) //",
  "GK22vidsripu:2431": "raktaḥ karaṃ kirati pāṇḍupayodharāgre candro vidhūya timirāvaraṇaṃ niśāyāḥ /",
  "GK22vidsripu:2432": "digyoṣitas tad avalokya kutūhalinyo hrīṇāś ca sasmitam ivāpasaranti dūram // VidSrk_29.48 *(944) //",
  "GK22vidsripu:2433": "gorocanārucakabhaṅgapiśaṅgitāṅgas tārāpatir masṛṇam ākramate krameṇa /",
  "GK22vidsripu:2434": "gobhir navīnabisatantuvitānagaurair āḍhyaṃ bhaviṣṇur ayam ambaram āvṛṇoti // VidSrk_29.49 *(945) //",
  "GK22vidsripu:2435": "asau samālokitakānanāntare vikīrṇavispaṣṭamarīcikesaraḥ /",
  "GK22vidsripu:2436": "vinirgataḥ siṃha ivodayācalād gṛhītaniṣpandamṛgo niśākaraḥ // VidSrk_29.50 *(946) //",
  "GK22vidsripu:2437": "pāṇineḥ",
  "GK22vidsripu:2438": "indum indradig asūta sarasvān uttaraṅgabhujarājir anṛtyan /",
  "GK22vidsripu:2439": "ujjaharṣa jhaṣaketur avāpuḥ ṣaṭpadāḥ kumudabandhanamokṣam // VidSrk_29.51 *(947) //",
  "GK22vidsripu:2440": "abhinandasya",
  "GK22vidsripu:2441": "mṛgendrasyeva candrasya mayūkhair nakharair iva /",
  "GK22vidsripu:2442": "pāṭitadhvāntamātaṅga- muktābhā bhānti tārakāḥ // VidSrk_29.52 *(948) //",
  "GK22vidsripu:2443": "gauratviṣāṃ kucataṭeṣu kapolapīṭheṣv eṇīdṛśāṃ rabhasahāsam ivārabhante /",
  "GK22vidsripu:2444": "tanvanti vellanavilāsam ivāmalāsu muktāvalīṣu viśadāḥ śaśino mayūkhāḥ // VidSrk_29.53 *(949) //",
  "GK22vidsripu:2445": "kacamūlabaddhapannaganiśvāsaviṣāgnidhūmahatamadhyam /*",
  "GK22vidsripu:2446": "aiśānam iva kapālaṃ sphuṭalakṣma sphurati śaśibimbam // VidSrk_29.54 *(950) //*",
  "GK22vidsripu:2447": "dakṣasya",
  "GK22vidsripu:2448": "gate jyotsnāsitavyoma- prāsādād dṛkatulyatām /",
  "GK22vidsripu:2449": "himāṃśumaṇḍale lakṣma nīlapārāvatāyate // VidSrk_29.55 *(951) //",
  "GK22vidsripu:2450": "sadyaḥpāṭitaketakodaradalaśreṇīśriyaṃ bibhratī yeyaṃ mauktikadāmagumphanavidhau yogya-cchaviḥ prāg abhūt /",
  "GK22vidsripu:2451": "unmeyākulaśībhir añjalipuṭair grāhyā mṛṇālāṅkuraiḥ pātavyā ca śaśinyamugdhavibhave sā vartate candrikā // VidSrk_29.56 *(952) //",
  "GK22vidsripu:2452": "ye pūrvaṃ yavasūcisūtrasuhṛdo ye ketakāgracchada- cchāyādhāmabhṛto mṛṇālalatikālāvaṇyabhājo 'tra ye /",
  "GK22vidsripu:2453": "ye dhārāmbuviḍambinaḥ kṣaṇam atho ye tārahāraśriyas te 'mī sphāṭikadaṇḍaḍambarajito jātāḥ sudhāṃśoḥ karāḥ // VidSrk_29.57 *(953) //",
  "GK22vidsripu:2454": "rājeśekharasyaitau",
  "GK22vidsripu:2455": "triyāmāvāmāyāḥ kamalamṛdugaṇḍasthaladhṛti- pragalbho gaṇḍālī na vidhurayamakṣuṇṇakiraṇaḥ /",
  "GK22vidsripu:2456": "tadakṣaṇaḥ sīmneyaṃ yadurasi manāg añjanamayī mṛgacchāyā daivād aghaṭi na kalaṅkaḥ punar ayam // VidSrk_29.58 *(954) //",
  "GK22vidsripu:2457": "jyotsnāmugdhavadhūvilāsabhavanaṃ pīyūṣavīcīsaraḥ kṣīrābdher navanītakūṭam avanītāpārtitoyopalaḥ /",
  "GK22vidsripu:2458": "yāminyās tilakaḥ kalā mṛgadṛśāṃ premavrataikāśramaḥ krāmaty eṣa cakorayācakamahaḥ karpūravarṣaḥ śaśī // VidSrk_29.59 *(955) //",
  "GK22vidsripu:2459": "tārākorakarājibhājigaganodyāne tamomakṣikāḥ saṃdhyāpallavapātinīḥ kavalayann ekāntatas tarkaya /",
  "GK22vidsripu:2460": "etasminn udayāstabhūdharatarudvandvāntarāle tatair ebhir bhāti gabhastitantupaṭalaiḥ śvetorṇanābhaḥ śaśī // VidSrk_29.60 *(956) //",
  "GK22vidsripu:2461": "vasukalpasya",
  "GK22vidsripu:2462": "/Colo iti candravrajyā|| 29",
  "GK22vidsripu:2463": "tataḥ pratyūṣavrajyā|| 30",
  "GK22vidsripu:2464": "madhyevyomakaṭibhramās tu kitavaprāgbhārakopakrama- kṣiprakṣiptakapardamuṣṭikalanāṃ kurvanty amūs tārakāḥ /",
  "GK22vidsripu:2465": "kiṃ cāyaṃ rajanīpatiḥ pravigalallāvaṇyalakṣmīritaḥ paryantasthitacāruvṛttakaṭhinīkhaṇḍacchaviṃ vāñchati // VidSrk_30.1 *(957) //",
  "GK22vidsripu:2466": "kvaimallasya",
  "GK22vidsripu:2467": "tamobhiḥ pīyante gatavayasi pīyūṣavapuṣi jvaliṣyan mārtaṇḍopalapaṭaladhūmair iva diśaḥ /",
  "GK22vidsripu:2468": "sarojānāṃ karṣann alimayam ayaskāntamaṇivat kṣaṇād antaḥśalyaṃ tapati patir adyāpi na rucām // VidSrk_30.2 *(958) //",
  "GK22vidsripu:2469": "jātāḥ pakvapalāṇḍupāṇḍamadhuracchāyākiras tārakāḥ prācīm aṅkurayanti kiṃcana ruco rājīvajīvātavaḥ /",
  "GK22vidsripu:2470": "lūtātantuvitānavartulam ito bimbaṃ dadhac cumbati prātaḥ proṣitarocir ambaratalād astācalaṃ candramāḥ // VidSrk_30.3 *(959) //",
  "GK22vidsripu:2471": "prācīvibhramakarṇikākamalinīsaṃvartikāḥ samprati dve tisro ramaṇīyam ambaramaṇer dyām uccarante rucaḥ /",
  "GK22vidsripu:2472": "sūkṣmocchvāsam apīdam utsukatayā sambhūya koṣād bahir niṣkrāmadbhramaraughasambhramabharād ambhojam ujjṛmbhate // VidSrk_30.4 *(960) //",
  "GK22vidsripu:2473": "ekadviprabhṛtikrameṇa gaṇanām eṣām ivāstaṃ yatāṃ kurvāṇā samakocayadṛśaśatāny ambhojasaṃvartikāḥ /",
  "GK22vidsripu:2474": "bhūyo 'pi kramaśaḥ prasārayati tāḥ sampraty amūn udyataḥ saṃkhyātuṃ sakutūhaleva nalinī bhānoḥ sahasraṃ karān // VidSrk_30.5 *(961) //",
  "GK22vidsripu:2475": "pītvā bhṛśaṃ kamalakuḍmalaśuktikoṣā doṣātanītimiravṛṣṭim atha sphuṭantaḥ /",
  "GK22vidsripu:2476": "niryanmadhuvratakadambamiṣād vamanti bibhranti kāraṇaguṇān iva mauktikāni // VidSrk_30.6 *(962) //",
  "GK22vidsripu:2477": "amī murāreḥ",
  "GK22vidsripu:2478": "tārāṇāṃ tagaratviṣāṃ parikaraḥ saṃkhyeyaśeṣaḥ sthitaḥ spardhante 'starucaḥ pradīpakaśikhāḥ sārdhaṃ haridrāṅkuraiḥ /",
  "GK22vidsripu:2479": "tatra stambhitapāradadravajaḍo jātaḥ prage candramāḥ paurastyaṃ ca purāṇasīdhumadhuracchāyaṃ nabho vartate // VidSrk_30.7 *(963) //",
  "GK22vidsripu:2480": "dvitrair vyomni purāṇamauktikamaṇicchāyaiḥ sthitaṃ tārakair jyotsnāpānabharālasena vapuṣā suptāś cakorāṅganāḥ /",
  "GK22vidsripu:2481": "yāto 'stācalacūlam udvasamadhucchatracchaviś candramāḥ prācī bālabiḍālalocanarucāṃ yātā ca pātraṃ kakup // VidSrk_30.8 *(964) //",
  "GK22vidsripu:2482": "kṣīṇāny eva tamāṃsi kiṃ tu dadhati prauḍhiṃ na samyag dṛśo vāsaḥ saṃvṛtam eva kiṃ tu jahati prāṇeśvaraṃ nābalāḥ /",
  "GK22vidsripu:2483": "pārāvāragataiś ca kokamithunair ānandato gadgadaṃ sākūtaṃ rutam eva kiṃ tu bahalaṃ jhātkṛtya noḍḍīyate // VidSrk_30.9 *(965) //",
  "GK22vidsripu:2484": "/var{jhatkṛtya/lem",
  "GK22vidsripu:2485": "/emend/ /Ingalls, sātkṛtya /edKG}",
  "GK22vidsripu:2486": "parisphurata tārakāś carata cauracakrāṇy alaṃ prasarpata tamāṃsi re samaya eṣa yuṣmādṛśām /",
  "GK22vidsripu:2487": "na yāvad udayācaloddhatarajāḥ samākrāmati prabhāpaṭalapāṭalīkṛtanabho.antarālo raviḥ // VidSrk_30.10 *(966) //",
  "GK22vidsripu:2488": "prātaḥ kopavilohitena raviṇā dhvastaṃ tamaḥ sarvato bhṛṅgāḥ padmapuṭeṣu varṇasadṛśās tasyeti kṛṣṭāḥ karaiḥ /",
  "GK22vidsripu:2489": "hā kaṣṭaṃ timiratviṣo vayam api vyaktaṃ hatā ity amī kākāḥ samprati ghoṣayanti sabhayāḥ kāketi nāmnātmanaḥ // VidSrk_30.11 *(967) //",
  "GK22vidsripu:2490": "śakyārcanaḥ suciram īkṣṇapaṅkajena kāśmīrapiṇḍaparipāṭalamaṇḍalaśrīḥ /",
  "GK22vidsripu:2491": "dhvāntaṃ harann amaranāyakapālitāyāṃ devo 'bhyudeti diśi vāsarabījakoṣaḥ // VidSrk_30.12 *(968) //",
  "GK22vidsripu:2492": "viṣṇuhareḥ",
  "GK22vidsripu:2493": "kuntala ivāvaśiṣṭaḥ smarasya candanasaronimagnasya /*",
  "GK22vidsripu:2494": "pratibhāti yatra hariṇaḥ sa hariṇalakṣmā gato 'stamayam // VidSrk_30.13 *(969) //*",
  "GK22vidsripu:2495": "dakṣasya",
  "GK22vidsripu:2496": "patyau yāte kalānāṃ vyati gativaśād astam indau krameṇa krandantī patrinādair vigalitatimiras tomadhammillabhārā /",
  "GK22vidsripu:2497": "prabhraṃśisthūlamuktāphalanikaraparispardhitārāśrubinduḥ pronmīlatpūrvasaṃdhyāhutabhuji rajanī paśya dehaṃ juhoti // VidSrk_30.14 *(970) //",
  "GK22vidsripu:2498": "so 'haṃ sudūram agamaṃ dvijarājarūḍhiṃ gāḍhaprasaktir abhavaṃ bata vāruṇītaḥ /",
  "GK22vidsripu:2499": "ity ākalayya niyataṃ śaśabhṛt samastam astād dadau jhagiti jhampamayaṃ payodhau // VidSrk_30.15 *(971) //",
  "GK22vidsripu:2500": "narasiṃhasya",
  "GK22vidsripu:2501": "stokastokam abhūmir ambaratale tārābhir astaṃ gataṃ gacchanty astagireḥ śiras tadanu ca cchāyādaridraḥ śaśī /",
  "GK22vidsripu:2502": "pratyāsannatarodayasthataraṇer bimbāruṇimnā tato mañjiṣṭhārasalohinī dig api ca prācī samunmīlati // VidSrk_30.16 *(972) //",
  "GK22vidsripu:2503": "lakṣmīdharasya",
  "GK22vidsripu:2504": "muṣitamuṣitālokās tārātuṣārakaṇatviṣaḥ savitur api ca prācīmūle milanti marīcayaḥ /",
  "GK22vidsripu:2505": "śrayati śithilacchāyābhogas taṭīm aparāmbudher jaṭharalavalīlāvaṇyācchacchavir mṛgalāñchanaḥ // VidSrk_30.17 *(973) //",
  "GK22vidsripu:2506": "śarvasya",
  "GK22vidsripu:2507": "vrajaty aparavāridhiṃ rajatapiṇḍapāṇḍuḥ śaśī namanti jalabudbudhadyutisapaṅktayas tārakāḥ /",
  "GK22vidsripu:2508": "kuruṇṭakavipāṇḍuraṃ dadhati dhāma dīpāṅkurāś cakoranayanāruṇā bhavati dik ca sautrāmaṇī // VidSrk_30.18 *(974) //",
  "GK22vidsripu:2509": "rājaśekharasya",
  "GK22vidsripu:2510": "labdhvā bodhaṃ divasakariṇaḥ kīrṇanakṣatramālaṃ dīrghād asmād gaganaśayanād ujjihānasya darpāt /",
  "GK22vidsripu:2511": "sajjaddānodakatanumalo jarjarābhīṣurajjur bhraśyaty eṣa praśithila iva śrotraśaṅkhaḥ śaśāṅkaḥ // VidSrk_30.19 *(975) //",
  "GK22vidsripu:2512": "/var{@tanu@/lem",
  "GK22vidsripu:2513": "/emend/ /Ingalls, @tuna@ /edKG}",
  "GK22vidsripu:2514": "tejorāśau bhuvanajaladheḥ plāvitāśātaṭāntaṃ bhānau kumbhodbhava iva pibaty andhakārotkarāmbhaḥ /",
  "GK22vidsripu:2515": "sadyo mādyanmakarakamaṭhasthūlamatsyā ivaite yānty antasthāḥ kulaśikhariṇo vyaktivartmakrameṇa // VidSrk_30.20 *(976) //",
  "GK22vidsripu:2516": "āmudrantas tama iva saraḥsīmni sambhūya paṅkaṃ tārāsārthair iva patiśucā phenakaiḥ śliṣṭapādāḥ /",
  "GK22vidsripu:2517": "bhrāntyādaṣṭasphuṭabisalatācuñcubhiś cañcucakraiś cakrā bandīkṛtavirahakṛccandralekhā ivaite // VidSrk_30.21 *(977) //",
  "GK22vidsripu:2518": "bhaṭṭaśivasvāminaḥ",
  "GK22vidsripu:2519": "kṛtapādanigūhano 'vasīdann adhikaśyāmakalaṅkapaṅkalekhaḥ /",
  "GK22vidsripu:2520": "gaganodadhipaśimāntalagno vidhur uttāna ivāsti kūrmarājaḥ // VidSrk_30.22 *(978) //",
  "GK22vidsripu:2521": "śatānandasya",
  "GK22vidsripu:2522": "ayam udayati mudrābhañjanaḥ padminīnām udayagirivanālībālamandārapuṣpam /",
  "GK22vidsripu:2523": "virahavidhurakokadvandvabandhur vibhindan kupitakapikapolakrodhatāmras tamāṃsi // VidSrk_30.23 *(979) //",
  "GK22vidsripu:2524": "yogeśvarasya",
  "GK22vidsripu:2525": "rathyākārpaṭikaiḥ paṭaccaraśatasyūtorukanthābala- pratyādiṣṭahimāgamārtiviśadaprasnigdhakaṇṭhodaraiḥ /",
  "GK22vidsripu:2526": "gīyante nagareṣu nāgarajanapratyūṣanidrānudo rādhāmādhavayoḥ paraspararahaḥprastāvanāgītayaḥ // VidSrk_30.24 *(980) //",
  "GK22vidsripu:2527": "ḍimbokasya",
  "GK22vidsripu:2528": "/Colo iti pratyūṣavrajyā|| 30",
  "GK22vidsripu:2529": "tato madhyāhnavrajyā",
  "GK22vidsripu:2530": "madhyāhne paripuñjitais tarutalacchāyā mṛgaiḥ sevyate kāsāre sphuṭitodare sunibhṛtaṃ kīṭair ahar nīyate /",
  "GK22vidsripu:2531": "utsaṅgaślathamuktahastayugalanyastānanaḥ kānane jhillītoyakaṇābhiṣekasukhito nidrāyate vānaraḥ // VidSrk_31.1 *(981) //",
  "GK22vidsripu:2532": "etasmin divasasya madhyasamaye vāto 'pi caṇḍātapa- trāseneva na saṃcaraty ahimagor bimbe lalāṭaṃtape /",
  "GK22vidsripu:2533": "kiṃ cānyat paritaptadhūliluṭhanaploṣāsahatvād iva cchāyā dūragatāpi bhūruhatale vyāvartya saṃlīyate // VidSrk_31.2 *(982) //",
  "GK22vidsripu:2534": "ādau mānaparigraheṇa guruṇā dūraṃ samāropitā paścāt tāpabhareṇa tānavakṛtā nītā paraṃ lāghavam /",
  "GK22vidsripu:2535": "utsaṅgāntaravartinām anugamāt sampīḍitā gām imāṃ sarvāṅgapraṇayapriyām iva tarucchāyā samālambate // VidSrk_31.3 *(983) //",
  "GK22vidsripu:2536": "malayarājasyaite",
  "GK22vidsripu:2537": "kirati mihire viṣvadrīcaḥ karān ativāmanī sthalakamaṭhavad dehacchāyā janasya viceṣṭate /",
  "GK22vidsripu:2538": "gajapatimukhodgīrṇair āpyair api trasareṇubhiḥ śiśiramadhurām eṇāḥ kacchasthalīm adhiśerate // VidSrk_31.4 *(984) //",
  "GK22vidsripu:2539": "uddāmadyumaṇidyutivyatikaraprakrīḍadarkopala- jvālājālakaṭālajāṅgalataṭīniṣkūjakoyaṣṭayaḥ /",
  "GK22vidsripu:2540": "bhaumoṣmaplavamānasūrakiraṇakrūraprakāśā dṛśor āyuḥkarma samāpayanti dhig amūr madhye 'hni śūnyā diśaḥ // VidSrk_31.5 *(985) //",
  "GK22vidsripu:2541": "murārer etau",
  "GK22vidsripu:2542": "rathyāgarbheṣu khelārasikaśiśuguṇaṃ tyājayet pūrvakelīr uddaṇḍābjacchadālītalam upagamayed rājahaṃsīkulāni /",
  "GK22vidsripu:2543": "adhyetṝṇāṃ dadhānaṃ bhṛśam alasadṛśāṃ kiṃcid aṅgāvasādaṃ devasyaitat samantād bhavatu samucitaśreyase madhyam ahnaḥ // VidSrk_31.6 *(986) //",
  "GK22vidsripu:2544": "puruṣottamadevasya",
  "GK22vidsripu:2545": "kāśmaryāḥ kṛtamālam udgatadalaṃ koyaṣṭikaṣṭīkate nīrāśmantakaśimbicumbanamukhā dhāvanty apaḥpūrṇikāḥ /",
  "GK22vidsripu:2546": "dātyūhais tiniśasya koṭaravati skandhe nilīya sthitaṃ vīrunnīḍakapotakūjitam anukrandanty adhaḥ kukkubhāḥ // VidSrk_31.7 *(987) //",
  "GK22vidsripu:2547": "uddāmajvaladaṃśumālikiraṇavyarthātirekād iva cchāyāḥ samprati yānti piṇḍapadavīṃ mūleṣu bhūmīruhām /",
  "GK22vidsripu:2548": "kiṃ caitaddanujādhirājayuvatīvargāvagāhotsarat- kṣobhoḍḍīnavihaṃgamaṇḍalakṛtālīkātapatraṃ saraḥ // VidSrk_31.8 *(988) //",
  "GK22vidsripu:2549": "dharmāśokasya",
  "GK22vidsripu:2550": "dhatte padmatalād alepsur upari svaṃ karṇatālaṃ dvipaḥ śaṣpastambarasān niyacchati śikhī madhyeśikhaṇḍaṃ śiraḥ /",
  "GK22vidsripu:2551": "mithyā leḍhi mṛṇālakoṭirabhasād daṃṣṭrāṅkuraṃ śūkaro madhyāhne mahiṣaś ca vāñchati nijacchāyāmahākardamam // VidSrk_31.9 *(989) //",
  "GK22vidsripu:2552": "viśantīnāṃ snātuṃ jaghanapariveśair mṛgadṛśāṃ yad ambhaḥ samprāptaṃ pramadavanavāpyās taṭabhuvam /",
  "GK22vidsripu:2553": "gabhīre tan nābhīkuharapariṇāhe 'dhvani sakṛt kuhuṃkārasphāraṃ racayati ca nādaṃ namati ca // VidSrk_31.10 *(990) //",
  "GK22vidsripu:2554": "rājaśekharasya",
  "GK22vidsripu:2555": "viṣvaṅ murmuranarma bibhrati pathāṃ garbheṣv adabhrāḥ paṭu- jyotir muktanirabhradīdhitighaṭānirdhūpitā dhūlayaḥ /",
  "GK22vidsripu:2556": "meghacchāyadhiyābhidhāvati puro nirdagdhadūrvāvanaṃ pānthaḥ kiṃ ca marīcivīciṣu payaḥpūrabhramaḥ klāmati // VidSrk_31.11 *(991) //",
  "GK22vidsripu:2557": "dhvāntānīlavanādrikoṭaragṛheṣv adhyāsate kokilāḥ pānthāḥ potavad āpibanti kaluṣaṃ dhānyāḥ prataptaṃ payaḥ /",
  "GK22vidsripu:2558": "tallāmbho vanatāmasollanivahasyāśaktasūryasruti- vrātasphītavarāhasairibhasabhāsvasthaiṇayūthāc cyutam // VidSrk_31.12 *(992) //",
  "GK22vidsripu:2559": "dhūmo 'ṭann aṭavīṣu cāṭupaṭalānāṭīkayaty ucchalat- pāṃśuprāṃśubharābhir ābhir abhito vātormibhir vartmanaḥ /",
  "GK22vidsripu:2560": "utsarpaddavadhūmavibhramabharaḥ kiṃ ca pratīcīr apaḥ kurvanty acchamarīcivīcinicayabhrāntyā hradānte mṛgāḥ // VidSrk_31.13 *(993) //",
  "GK22vidsripu:2561": "buddhākaraguptasya",
  "GK22vidsripu:2562": "madhyāhne parinirmaleṣu śakulaḥ śaivālamālāmbuṣu sthūlatvāj jalaraṅgunirjitabhayaḥ pucchāgraromāvalīḥ /",
  "GK22vidsripu:2563": "līlātāṇḍavaḍambarair avakiran pānīyapūrṇodaras tuṇḍāgrāt kṣaṇapītavāriguḍikām udgīrya saṃlīyate // VidSrk_31.14 *(994) //",
  "GK22vidsripu:2564": "/Colo iti madhyāhnavrajyā|| 31",
  "GK22vidsripu:2565": "tato yaśovrajyā|| 32",
  "GK22vidsripu:2566": "deva svasti vayaṃ dvijās tata itas tīrtheṣu sisnāsavaḥ kālindīsurasindhusaṃgapayasi snātuṃ samīhāmahe /",
  "GK22vidsripu:2567": "tad yācemahi saptapiṣṭapaśucībhāvaikatānavrataṃ saṃyaccha svayaśaḥ sitāsitapayobhedād viveko 'stu naḥ // VidSrk_32.1 *(995) //",
  "GK22vidsripu:2568": "kiṃ vṛttāntaiḥ paragṛhagataiḥ kiṃ tu nāhaṃ samarthas tūṣṇīṃ sthātuṃ prakṛtimukharo dākṣinātyasvabhāvaḥ /",
  "GK22vidsripu:2569": "gehe gehe vipaṇiṣu tathā catvare pānagoṣṭhyām unmatteva bhramati bhavato vallabhā hanta kīrtiḥ // VidSrk_32.2 *(996) //",
  "GK22vidsripu:2570": "vidyāyāḥ",
  "GK22vidsripu:2571": "sā candrād api candanād api daravyākoṣakundād api kṣīrābdher api śeṣato 'pi phaṇinaś caṇḍīśahāsād api /",
  "GK22vidsripu:2572": "karṇāṭīsitadantapatramahaso 'py atyantam uddyotinī kīrtis te bhujavīryanirjitaripo lokatrayaṃ bhrāmyati // VidSrk_32.3 *(997) //",
  "GK22vidsripu:2573": "vārtikakārasya",
  "GK22vidsripu:2574": "tvadyaśorājahaṃsasya pañjaraṃ bhuvanatrayam /",
  "GK22vidsripu:2575": "amī pānakaraṅkābhāḥ saptāpi jalarāśayaḥ // VidSrk_32.4 *(998) //",
  "GK22vidsripu:2576": "bimbokasya",
  "GK22vidsripu:2577": "yat kṣāraṃ ca malīmasaṃ ca jaladher ambhas tad ambhodharaiḥ kṛtvā svādu ca nirmalaṃ ca nihitaṃ yatnena śuktau tathā /",
  "GK22vidsripu:2578": "yenānarghatayā ca sundaratayā cedaṃ yaśobhis tava spardhām etya virājate nanu pariṇāmo 'dbhuto bhautikaḥ // VidSrk_32.5 *(999) //",
  "GK22vidsripu:2579": "acalasiṃhasya",
  "GK22vidsripu:2580": "dṛṣṭaṃ saṃgarasākṣibhir nigaditaṃ vaitālikaśreṇibhir nyastaṃ cetasi sajjanaiḥ sukavibhiḥ kāvyeṣu saṃcāritam /",
  "GK22vidsripu:2581": "utkīrṇaṃ kuśalaiḥ praśastiṣu sadā gītaṃ ca nākesadāṃ dārair ujjayanībhujaṅga bhavataś candrāvadātaṃ yaśaḥ // VidSrk_32.6 *(1000) //",
  "GK22vidsripu:2582": "utkallolasya lakṣmīṃ lavaṇajalanidhir lambhitaḥ kṣīrasindhoḥ ko vindhyaḥ kaś ca gaurīgurur iti marutām abhyudasto vivekaḥ /",
  "GK22vidsripu:2583": "nītāḥ karkatvam arkapravahaṇaharayo hāritotsaṅgalakṣmā rājann udāmagaurair ajani ca rajanīvallabhas tvadyaśobhoḥ // VidSrk_32.7 *(1001) //",
  "GK22vidsripu:2584": "abhinandasya",
  "GK22vidsripu:2585": "nirmuktaśeṣadhavalair acalendramantha- saṃkṣubdhadugdhamayasāgaragarbhagauraiḥ /",
  "GK22vidsripu:2586": "rājann idaṃ bahulapakṣadalanmṛgāṅka- cchedojjvalais tava yaśobhir aśobhi viśvam // VidSrk_32.8 *(1002) //",
  "GK22vidsripu:2587": "svasti kṣīrābdhimadhyān nijadayitabhujābhyantarasthābjahastā kṣmāyāmakṣāmakīrtiṃ kuśalayati mahābhūbhujaṃ bhojyadevam /",
  "GK22vidsripu:2588": "kṣemaṃ me 'nyad yugāntāvadhi tapatu bhavān yadyaśoghoṣaṇābhir devo nidrādaridraḥ saphalayati harir yauvanarddhiṃ mameti // VidSrk_32.9 *(1003) //",
  "GK22vidsripu:2589": "tvatkīrtir jātajāḍyeva saptāmbhonidhimajjanāt /",
  "GK22vidsripu:2590": "pratāpāya jagannātha yātā mārtaṇḍamaṇḍalam // VidSrk_32.10 *(1004) //",
  "GK22vidsripu:2591": "kā tvaṃ kuntalamallakīrtir ahaha kvāsi sthitā na kvacit sakhyas tās tava kutra kutra vada vāg lakṣmīs tathā kāntayaḥ /",
  "GK22vidsripu:2592": "vāg yātā caturānanasya vadanaṃ lakṣmīr murārer uraḥ kāntir maṇḍalam aindavaṃ mama punar nādyāpi viśrāmabhūḥ // VidSrk_32.11 *(1005) //",
  "GK22vidsripu:2593": "āsīd uptaṃ yad etad raṇabhuvi bhavatā vairimātaṅgakumbhān muktābījaṃ tad etat trijagati janayāmāsa kīrtidrumaṃ te /",
  "GK22vidsripu:2594": "śeṣo mūlaṃ prakāṇḍaṃ himagirir udadhir dugdhapūrālavālaṃ jyotsnā śākhāpratānaḥ kusumam uḍucayo yasya candraḥ phalaṃ ca // VidSrk_32.12 *(1006) //",
  "GK22vidsripu:2595": "adya svargavadhūgaṇe guṇamaya tvatkīrtim indūjvalām uccair gāyati niṣkalaṅkimadaśāmād āsyate candramāḥ /",
  "GK22vidsripu:2596": "gītākarṇanamodamuktayavasagrāsābhilāṣo vada svāminn aṅkamṛgaḥ kiyanti hi dināny etasya vartiṣyate // VidSrk_32.13 *(1007) //",
  "GK22vidsripu:2597": "abhayam abhayaṃ deva brūmas tavāsilatāvadhūḥ kuvalayadalaśyāmā śatror uraḥsthalaśāyinī /",
  "GK22vidsripu:2598": "samayasulabhāṃ kīrtiṃ bhavyām asūta sutām asāv api ramayituṃ rāgāndheva bhramaty akhilaṃ jagat // VidSrk_32.14 *(1008) //",
  "GK22vidsripu:2599": "amarasiṃhasya",
  "GK22vidsripu:2600": "dyām āvṛṇoti dharaṇītalam ātanoti pātālamūlatimirāṇi tiraskaroti /",
  "GK22vidsripu:2601": "hārāvalīhariṇalakṣmaharāṭṭahāsa- herambadantahariśaṅkhanibhaṃ yaśas te // VidSrk_32.15 *(1009) //",
  "GK22vidsripu:2602": "deva tvadyaśasi prasarpati śanair lakṣmīsudhoccaiḥśravaś- candrairāvatakaustubhāḥ sthitim ivāmanyanta dugdhodadhau /",
  "GK22vidsripu:2603": "kiṃ tv ekaḥ param asti dūṣaṇakaṇo yan nopayāti bhramāt kṛṣṇaṃ śrīḥ śitikaṇṭham adritanayā nīlāmbaraṃ revatī // VidSrk_32.16 *(1010) //",
  "GK22vidsripu:2604": "airāvaṇanti kariṇaḥ phaṇino 'py aśeṣāḥ śeṣanti hanta vihagā api haṃsitāraḥ /",
  "GK22vidsripu:2605": "nīlotpalāni kumudanti ca sarvaśailāḥ kailāsituṃ vyavasitā bhavato yaśobhiḥ // VidSrk_32.17 *(1011) //",
  "GK22vidsripu:2606": "rāmaḥ sainyasamanvitaḥ kṛtaśilāsetur yad ambhonidheḥ pāraṃ laṅghitavān purā tad adhunā nāścaryam āpādayet /",
  "GK22vidsripu:2607": "ekākiny api setubandhurahitān saptāpi vārāṃnidhīn helābhis tava deva deva kīrtivanitā yasmāt samullaṅghati // VidSrk_32.18 *(1012) //",
  "GK22vidsripu:2608": "na tac citraṃ yat te vitatakaravālograrasano mahībhāraṃ voḍhuṃ bhujabhujagarājaḥ prabhavati /",
  "GK22vidsripu:2609": "yad udbhūtenedaṃ navabisalatātantuśucinā yaśonirmokeṇa sthagitam avanīmaṇḍalam abhūt // VidSrk_32.19 *(1013) //",
  "GK22vidsripu:2610": "saṃghaśriyaḥ",
  "GK22vidsripu:2611": "śrīkhaṇḍapāṇḍimarucaḥ sphuṭapuṇḍarīka- ṣaṇḍaprabhāparibhavaprabhavās tudanti /",
  "GK22vidsripu:2612": "tvatkīrtayo gaganadigvalayaṃ tadantaḥ- piṇḍībhavannibiḍamūrtiparamparābhiḥ // VidSrk_32.20 *(1014) //",
  "GK22vidsripu:2613": "buddhākaraguptasya",
  "GK22vidsripu:2614": "apanaya mahāmohaṃ rājann anena tavāsinā kathaya kuhakakrīḍāścaryaṃ kathaṃ kva ca śikṣitam /",
  "GK22vidsripu:2615": "yad arirudhiraṃ pāyaṃ pāyaṃ kusumbharasāruṇaṃ jhagiti vamati kṣīrāmbhodhipravāhasitaṃ yaśaḥ // VidSrk_32.21 *(1015) //",
  "GK22vidsripu:2616": "dakṣasya",
  "GK22vidsripu:2617": "tvaṃ kāmboja virājase bhuvi bhavattāto divi bhrājate tattātas tu vibhūṣaṇaḥ sa kim api brahmaukasi dyotate /",
  "GK22vidsripu:2618": "yuṣmābhis tribhir ebhir arpitatanus tvatkīrtir ujjṛmbhiṇī māṇikyastabakatrayapraṇayinīṃ hārasya dhatte śriyam // VidSrk_32.22 *(1016) //",
  "GK22vidsripu:2619": "vasukalpasya",
  "GK22vidsripu:2620": "janānurāgamiśreṇa yaśasā tava sarpatā /",
  "GK22vidsripu:2621": "digvadhūnāṃ mukhe jātam akasmād ardhakuṅkumam // VidSrk_32.23 *(1017) //",
  "GK22vidsripu:2622": "indor lakṣma tripurajayinaḥ kaṇṭhamūlaṃ murārir dignāgānāṃ madajalamasībhāñji gaṇḍasthalāni /",
  "GK22vidsripu:2623": "adyāpy urvīvalayatilaka śyāmalimnāvaliptāny ābhāsante vada dhavalitaṃ kiṃ yaśobhis tvadīyaiḥ // VidSrk_32.24 *(1018) //",
  "GK22vidsripu:2624": "/Colo iti yaśovrajyā|| 32",
  "GK22vidsripu:2625": "tato 'nyāpadeśavrajyā|| 33",
  "GK22vidsripu:2626": "aye muktāratna prasara bahir uddyotaya gṛhān api kṣoṇīndrāṇāṃ kuru phalavataḥ svān api guṇān /",
  "GK22vidsripu:2627": "kim atraivātmānaṃ jarayasi mudhā śuktikuhare mahāgambhīro 'yaṃ jaladhir iha kas tvāṃ gaṇayati // VidSrk_33.1 *(1019) //",
  "GK22vidsripu:2628": "murāreḥ",
  "GK22vidsripu:2629": "apratyākalitaprabhāvavibhave sarvāśrayāmbhonidhau vāso nālpatapaḥphalaṃ yad aparaṃ doṣo 'yam eko mahān /",
  "GK22vidsripu:2630": "śambūko 'pi yad atra durlabhataraī ratnair anarghaiḥ saha spardhām ekanivāsakāraṇavaśād ekāntato vāñchati // VidSrk_33.2 *(1020) //",
  "GK22vidsripu:2631": "padmākaraḥ parimito 'pi varaṃ sa eva yasya svakāmavaśataḥ paribhujyate śrīḥ /",
  "GK22vidsripu:2632": "kiṃ tena nīranidhinā mahatā taṭe 'pi yasyormayaḥ prakupitā galahastayanti // VidSrk_33.3 *(1021) //",
  "GK22vidsripu:2633": "dāmodarasya",
  "GK22vidsripu:2634": "nīre 'sminn amṛtāṃśum utsukatayā kartuṃ kare kautukin mā nimne 'vatarārjavād iyam adhas tasya praticchāyikā /",
  "GK22vidsripu:2635": "martye 'sya grahaṇaṃ kva darśanasudhāpy unmuktanetraśriyāṃ svarloke 'pi lavaḥ śaveśvarajaṭājūṭaikacūḍāmaṇiḥ // VidSrk_33.4 *(1022) //",
  "GK22vidsripu:2636": "vallaṇasya",
  "GK22vidsripu:2637": "kenāsīnaḥ sukham akaruṇenākarād uddhṛtas tvaṃ vikretuṃ vā tvam abhilaṣitaḥ kena deśāntare 'smin /",
  "GK22vidsripu:2638": "yasmin vittavyayabharasaho grāhakas tāvad āstāṃ nāsti bhrātar marakatamaṇe tvatparīkṣākṣamo 'pi // VidSrk_33.5 *(1023) //",
  "GK22vidsripu:2639": "mūrdhāropaṇasatkṛtair di'si diśi kṣudrair vihaṅgair gataṃ chāyādānanirākṛtaśramabhrair naṣṭaṃ mṛgair bhīrubhiḥ /",
  "GK22vidsripu:2640": "hā kaṣṭaṃ phalalolupair apasṛtaṃ śākhāmṛgaiś cañvalair ekenaiva davānalavyatikaraḥ soḍhaḥ paraṃ śākhinā // VidSrk_33.6 *(1024) //",
  "GK22vidsripu:2641": "ayaṃ vārām eko nilaya iti ratnākara iti śrito 'smābhis tṛṣṇātaralitamanobhir jalanidhiḥ /",
  "GK22vidsripu:2642": "ka evaṃ jānīte nijakarapuṭīkoṭaragataṃ kṣaṇād enaṃ tāmyattimimakaram āpāsyati muniḥ // VidSrk_33.7 *(1025) //",
  "GK22vidsripu:2643": "kavinandasya",
  "GK22vidsripu:2644": "janma vyomasaraḥsarojakuhare mitrāṇi kalpadrumāḥ krīḍā svargapurandhribhiḥ paricitāḥ sauvarṇavallīsrajaḥ /",
  "GK22vidsripu:2645": "apy asmād avatāra eva bhavato nonmādabherīravaḥ samyaṅ mūrchitikelayaḥ punar ime bhṛṅga dvir abhyāhatiḥ // VidSrk_33.8 *(1026) //",
  "GK22vidsripu:2646": "aṅgenāṅgam anupraviśya milato hastāvalepādibhiḥ kā vārtā yudhi gandhasindhurapater gandho 'pi cet ke dvipāḥ /",
  "GK22vidsripu:2647": "jetavyo 'sti hareḥ sa lāñchanam ato vandāmahe tām abhūd yadgarbhe śarabhaḥ svayaṃjaya iti śrutvāpi yo nāṅkitaḥ // VidSrk_33.9 *(1027) //",
  "GK22vidsripu:2648": "vallaṇasyaitau",
  "GK22vidsripu:2649": "ājanmasthitayo mahīruha ime kūle samunmūlitāḥ kallolāḥ kṣaṇabhaṅgurāḥ punar amī nītāḥ parām unnatim /",
  "GK22vidsripu:2650": "antaḥ prastarasaṃgraho bahir api bhraśyanti gandhadrumā bhrātaḥ śoṇa na so 'sti yo na hasati tvatsampadāṃ viplave // VidSrk_33.10 *(1028) //",
  "GK22vidsripu:2651": "amuṃ kālakṣepaṃ tyaja lajada gambhīramadhuraiḥ kim ebhir nirghoṣaiḥ sṛja jhaṭiti jhāṭkāri salilam /",
  "GK22vidsripu:2652": "aye paśyāvasthām akaruṇasamīravyatikara- sphuraddāvajvālāvalijaṭilamūrter viṭapinaḥ // VidSrk_33.11 *(1029) //",
  "GK22vidsripu:2653": "yuktaṃ tyajanti madhupāḥ sumanovināśa- kāle yad enam avanīruham etad astu /",
  "GK22vidsripu:2654": "etat tv adṛṣṭacaram aśrutavārtam etāḥ śākhātvaco 'pi tanukāṇḍasamās tyajanti // VidSrk_33.12 *(1030) //",
  "GK22vidsripu:2655": "sa vandyaḥ pāthodaḥ sa khalu nayanānandajananaḥ parārthe nīce 'pi vrajati laghutāṃ yo 'rthisubhagām /",
  "GK22vidsripu:2656": "kathāpi śrotavyā bhavati hataketor na ca punar janānāṃ dhvaṃsāya prabhavati hi yasyodgatir api // VidSrk_33.13 *(1031) //",
  "GK22vidsripu:2657": "udañcaddharmāṃśudyutiparicayonnidrabisinī- ghanāmodāhūtabhramarabharajhaṅkāramadhurām /",
  "GK22vidsripu:2658": "apaśyat kāsāraśriyam amṛtavartipraṇayinīṃ sukhaṃ jīvaty andhūdaravivaravarti plavakulam // VidSrk_33.14 *(1032) //",
  "GK22vidsripu:2659": "maitrīśriyaḥ",
  "GK22vidsripu:2660": "suvarṇakāra śravaṇocitāni vastūni vikretum ihāgatas tvam /",
  "GK22vidsripu:2661": "kuto 'pi nāśrāvi yad atra pallyāṃ pallīpatir yāvad aviddhakarṇaḥ // VidSrk_33.15 *(1033) //",
  "GK22vidsripu:2662": "yasyāvandhyaruṣaḥ pratāpavasater nādena dhairyadruhāṃ śuṣyanti sma madapravāhasaritaḥ sadyo 'pi digdantinām /",
  "GK22vidsripu:2663": "daivāt kaṣṭadaśāvaśaṃ gatavataḥ siṃhasya tasyādhunā karṣaty eṣa kareṇa keśarasaṭābhāraṃ jaratkuñjaraḥ // VidSrk_33.16 *(1034) //",
  "GK22vidsripu:2664": "utkrāntaṃ girikūṭalaṅghanasahaṃ te vajrasārā nakhās tat tejaś ca tad ūrjitaṃ sa ca nagonmāthī ninādo mahān /",
  "GK22vidsripu:2665": "ālasyād avimuñcatā giriguhāṃ siṃhena nidrālunā sarvaṃ viśvajayaikasādhanam idaṃ labdhaṃ na kiṃcit kṛtam // VidSrk_33.17 *(1035) //",
  "GK22vidsripu:2666": "haṃho janāḥ pratipathaṃ pratikānanaṃ ca tiṣṭhantu nāma taravaḥ phalitā natāś ca /",
  "GK22vidsripu:2667": "anyaiva sā sthitir aho malayadrumasya yad gandhamātram api tāpam apākaroti // VidSrk_33.18 *(1036) //",
  "GK22vidsripu:2668": "yan nīḍaprabhavo yad añjanarucir yat khecaro yad dvijas tena tvaṃ svajanaḥ kileti karaṭair yat tair upabrūyase /",
  "GK22vidsripu:2669": "tatrātīndriyamodimāṃsalarasodgāras tavaiṣa dhvanir doṣo 'bhūt kalakaṇṭhanāyaka nijas teṣāṃ svabhāvo hi sa // VidSrk_33.19 *(1037) //",
  "GK22vidsripu:2670": "vallaṇasya",
  "GK22vidsripu:2671": "kiṃ te namratayā kim unnatatayā kiṃ te ghanacchāyayā kiṃ te pallavalīlayā im anayā cāśoka puṣpaśriyā /",
  "GK22vidsripu:2672": "yat tvanmūlaniṣaṇṇakhinnapathikastomaḥ stuvan nanv aho na svādūni mṛdūni khādati phalāny ākaṇṭham utkaṇṭhitaḥ // VidSrk_33.20 *(1038) //",
  "GK22vidsripu:2673": "kalyāṇaṃ naḥ kim adhikam ito jīvanārthaṃ yad asmāl lūtvā vṛkṣān ahaha dahasi bhrātar aṅgārakāra /",
  "GK22vidsripu:2674": "kiṃ tv etasminn aśanipiśunair ātapair ākulānām adhvanyānām aśaraṇamaruprāntare ko 'bhyupāyaḥ // VidSrk_33.21 *(1039) //",
  "GK22vidsripu:2675": "rajjvā diśaḥ pravitatāḥ salilaṃ viṣeṇa pāśair mahī hutavahajvalitā vanāntāḥ /",
  "GK22vidsripu:2676": "vyādhāḥ padāny anusaranti gṛhītacāpāḥ kaṃ deśam āśrayatu yūthapatir mṛgāṇām // VidSrk_33.22 *(1040) //",
  "GK22vidsripu:2677": "ādāya vāri paritaḥ saritāṃ śatebhyaḥ kiṃ nāma sādhitam anena mahārṇavena /",
  "GK22vidsripu:2678": "kṣārīkṛtaṃ ca vaḍavādahane hutaṃ ca pātālakukṣikuhare viniveśitaṃ ca // VidSrk_33.23 *(1041) //",
  "GK22vidsripu:2679": "soḍhaprauḍhahimaklamāni śanakaiḥ patrāṇy adhaḥ kurvate sambhāvyacchadavāñchayaiva taravaḥ kecit kṛtaghnavratāḥ /",
  "GK22vidsripu:2680": "nāmanyanta tadātanīm api nijacchāyākṣatiṃ taiḥ punas teṣām eva tale kṛtajñacaritaiḥ śuṣyadbhir apy āsyate // VidSrk_33.24 *(1042) //",
  "GK22vidsripu:2681": "madoṣmāsaṃtāpād vanakarighaṭā yatra vimale mamajjur niḥśeṣaṃ taṭanikaṭa evonnatakarāḥ /",
  "GK22vidsripu:2682": "gate daivāc choṣaṃ varasarasi tatraiva taralā balagrāsatrāsād viśati śapharī paṅkamadhunā // VidSrk_33.25 *(1043) //",
  "GK22vidsripu:2683": "yad vīcibhiḥ spṛśasi gaganaṃ yac ca pātālamūlaṃ ratnair uddyotayasi payasā yad dharitrīṃ pidhatse /",
  "GK22vidsripu:2684": "dhik tat sarvaṃ tava jalanidhe yad vimucyāśrudhārās tīre nīragrahaṇarabhasair adhvagair ujjhito 'si // VidSrk_33.26 *(1044) //",
  "GK22vidsripu:2685": "lolā śrīḥ śaśabhṛtkalaṅkamalinaḥ krūro maṇigrāmaṇīr mādyaty abhramuvallabho 'pi satataṃ tat kālakūṭaṃ viṣam /",
  "GK22vidsripu:2686": "ity antaḥ svakuṭumbadurṇayaparāmarśāgninā dahyate bāḍhaṃ vāḍavanāmadheyadahanavyājena vārāṃnidhiḥ // VidSrk_33.27 *(1045) //",
  "GK22vidsripu:2687": "/var{@bhramu@/lem",
  "GK22vidsripu:2688": "/emend/ /Ingalls, @trabhramu@ /edKG}",
  "GK22vidsripu:2689": "yanmārgoddhuragandhavātakaṇikātaṅkārtinānādarī- koṇākuñcaduronigūhitaśiraḥpucchā harīṇāṃ gaṇāḥ /",
  "GK22vidsripu:2690": "dṛpyaddurdamagandhasindhurajayotkhāte 'pi kāmaṃ stutaḥ smero 'yaṃ śarabhaḥ parāṃ hṛdi ghṛṇām āyāti jātismaraḥ // VidSrk_33.28 *(1046) //",
  "GK22vidsripu:2691": "ekenāpi payodhinā jalamucas te pūritāḥ koṭiśo jāto nāsya kuśāgralīnatuhinaślakṣṇo 'pi toyavyayaḥ /",
  "GK22vidsripu:2692": "āho śuṣyati daivadṛṣṭivalanād ambhobhir ambhomucaḥ sambhūyāpi vidhātum asya rajasi staimityam apy akṣamāḥ // VidSrk_33.29 *(1047) //",
  "GK22vidsripu:2693": "maryādābhaṅgabhīter amitarasatayā dhairyagāmbhīryayogān na kṣobhyanty eva tāvan niyamitasalilāḥ sarvaite samudrāḥ /",
  "GK22vidsripu:2694": "āho kṣobhaṃ vrajeyuḥ kvacid api samaye daivayogāt tadānīṃ na kṣoṇī nādrivargā na ca raviśaśinau sarvam ekārṇavaṃ syāt // VidSrk_33.30 *(1048) //",
  "GK22vidsripu:2695": "śrutaṃ dūre ratnākara iti paraṃ nāma jaladher na cāsmābhir dṛṣṭā nayanapathagamyasya maṇayaḥ /",
  "GK22vidsripu:2696": "puro naḥ samprāptās taṭabhuvi salipsaṃ tu vasatām udagrāḥ kallolāḥ sphuṭavikaṭadaṃṣṭrāś ca makarāḥ // VidSrk_33.31 *(1049) //",
  "GK22vidsripu:2697": "succhāyaṃ phalabhāranamraśikharaṃ sarvārtiśāntipradaṃ tvām ālokya mahīruhaṃ vayam amī mārgaṃ vihāyāgatāḥ /",
  "GK22vidsripu:2698": "antas te yadi koṭharodaracaladvyālāvalīvisphurad- vaktrodvāntaviṣānalātibhayadaṃ vandyas tadānīṃ bhavān // VidSrk_33.32 *(1050) //",
  "GK22vidsripu:2699": "parabhṛtaśiśo maunaṃ tāvad vidhehi nabhastalot- patanaviṣaye pakṣau syātāṃ na yāvad imau kṣamau /",
  "GK22vidsripu:2700": "dhruvam itarathā draṣṭavyo 'si svajātivilakṣaṇa- dhvanitakupitadhvāṅkṣatroṭīpuṭāhatijarjaraḥ // VidSrk_33.33 *(1051) //",
  "GK22vidsripu:2701": "majjatkoṭharanakharakṣatakṛttikṛtta- raktacchaṭāchuritakesarabhārakāyaḥ /",
  "GK22vidsripu:2702": "siṃho 'py alaṅghyamahimā harināmadheyaṃ dhatte jaratkapir apīti kim atra vācyam // VidSrk_33.34 *(1052) //",
  "GK22vidsripu:2703": "kva malayataṭījanmasthānaṃ kva te ca vanecarāḥ kva khalu paraśucchedaḥ kvāsau digantarasaṃgatiḥ /",
  "GK22vidsripu:2704": "kva ca kharaśilāpaṭṭe dhṛṣṭiḥ kva paṅkasurūpatā malayaja sakhe mā gāḥ khedaṃ guṇās tava dūṣaṇam // VidSrk_33.35 *(1053) //",
  "GK22vidsripu:2705": "vadata viditajambūdvīpasaṃvṛttavārtāṃ katham api yadi dṛṣṭaṃ vārivāhaṃ vihāya /",
  "GK22vidsripu:2706": "sariti sarasi sindhau cātakenārpito 'sāv api bahalapipāsāpāṃśulaḥ kaṇṭhanālaḥ // VidSrk_33.36 *(1054) //",
  "GK22vidsripu:2707": "lakṣmīdharasya",
  "GK22vidsripu:2708": "uccair unmathitasya tena balinā daivena dhik karmaṇā lakṣmīm asya nirasyato jalanidher jātaṃ kim etāvatā /",
  "GK22vidsripu:2709": "gāmbhīryaṃ kim ayaṃ jahāti kim ayaṃ puṣṇāti nāmbhodharān maryādāṃ kim ayaṃ bhinatti kim ayaṃ na trāyate vāḍavam // VidSrk_33.37 *(1055) //",
  "GK22vidsripu:2710": "unmuktakramahāribheruśikharāt krāmantam anyo dharaḥ ko 'tra tvāṃ śarabhikiśorapariṣaddhaureya dhartuṃ kṣamaḥ /",
  "GK22vidsripu:2711": "tasmād durgam aśṛṅgalaṅghanakalādurlālitātman vraja tvadvāsāya sa eva kīrṇakanakajyotsno girīṇāṃ patiḥ // VidSrk_33.38 *(1056) //",
  "GK22vidsripu:2712": "vallaṇasya",
  "GK22vidsripu:2713": "durdināni praśāntāni dṛṣṭas tvaṃ tejasāṃ nidhiḥ /",
  "GK22vidsripu:2714": "athāśāḥ pūrayann eva kiṃ meghair vyavadhīyate // VidSrk_33.39 *(1057) //",
  "GK22vidsripu:2715": "vyāpyāśāḥ śayitasya vīciśikharair ullikhya khaṃ preṅkhataḥ sindhor locanagocarasya mahimā teṣāṃ tanoty adbhutam /",
  "GK22vidsripu:2716": "saṃśliṣṭāṅgulirandhralīnamakaragrāhāvalanir nīravo yair nāyaṃ karakuṇḍikodaralaghur dṛṣṭo muner añjalau // VidSrk_33.40 *(1058) //",
  "GK22vidsripu:2717": "abhinandasya",
  "GK22vidsripu:2718": "bhekaiḥ koṭharaśāyibhir mṛtam iva kṣmāntargataṃ kacchapaiḥ pāṭhīnaiḥ pṛthupaṅkapīṭhaluṭhanād asmin muhur mūrchitam /",
  "GK22vidsripu:2719": "tasminn eva sarasy akālajaladenāgatya tacceṣṭitaṃ yenākumbhanimagnavanyakariṇāṃ yūthaiḥ payaḥ pīyate // VidSrk_33.41 *(1059) //",
  "GK22vidsripu:2720": "dvandūkasya",
  "GK22vidsripu:2721": "haṃho siṃhakiśoraka tyajasi cet kopaṃ vadāmas tadā hatvainaṃ kariṇāṃ sahasram akhilaṃ kiṃ labdham āyuṣmatā /",
  "GK22vidsripu:2722": "evaṃ kartum ahaṃ samartha iti ced dhiṅ mūrkha kiṃ sarvato nālaṃ plāvayituṃ jagaj jalanhidhir dhairyaṃ yad ālambate // VidSrk_33.42 *(1060) //",
  "GK22vidsripu:2723": "satyaṃ pippala pādapottama ghanacchāyonnatena tvayā sanmārgo 'yam alaṃkṛtaḥ kim aparaṃ tvaṃ mūrtibhedo hareḥ /",
  "GK22vidsripu:2724": "kiṃ cānyat phalabhogahṛṣṭamukharās tvām āśritāḥ patriṇo yat puṃskokilakūjitaṃ vidadhate tan nānurūpaṃ param // VidSrk_33.43 *(1061) //",
  "GK22vidsripu:2725": "nyagrodhe phalaśālini sphuṭarasaṃ kiṃcit phalaṃ pacyate / bījāny aṅkuragocarāṇi katicit sidhyanti tasminn api /",
  "GK22vidsripu:2726": "ekas teṣv api kaścid aṅkuravaro badhnāti tām unnatiṃ yām adhvanyajanaḥ svamātaram iva klāntacchide dhāvati // VidSrk_33.44 *(1062) //",
  "GK22vidsripu:2727": "śālikasya",
  "GK22vidsripu:2728": "etasmin kusume svabhāvamahati prāyo mahīyaḥ phalaṃ ramyaṃ svādu sugandhi śītalam alaṃ prāptavyam ity āśayā /",
  "GK22vidsripu:2729": "śālmalyāḥ paripākakālakalanābodhena kīraḥ sthito yāvat tatpuṭasaṃdhinirgatapatattūlaṃ phalāt paśyati // VidSrk_33.45 *(1063) //",
  "GK22vidsripu:2730": "mādhuryād atiśaityataḥ śucitayā saṃtāpaśāntyā dvayoḥ sthāne maitryam idaṃ payaḥ paya iti kṣīrasya nīrasya ca /",
  "GK22vidsripu:2731": "tatrāpy arṇasi varṇanā sphurati me yatsaṃgatau vardhate dugdhaṃ yena puraiva cāsya suhṛdaḥ kvāthe svayaṃ kṣīyate // VidSrk_33.46 *(1064) //",
  "GK22vidsripu:2732": "dāraiḥ krīḍitam unmadaiḥ suraguros tenaiva naivāmunā bhagnaṃ bhūri surāsuravyatikare tenaiva naivāmunā /",
  "GK22vidsripu:2733": "naivāyaṃ sa imaṃ nṛjaḥ sa iva vā naivaiṣa doṣākaraḥ ko 'yaṃ bhoḥ śaśinīva locanavatām arke kalaṅkaḥ samaḥ // VidSrk_33.47 *(1065) //",
  "GK22vidsripu:2734": "madhukūṭasya",
  "GK22vidsripu:2735": "āyānti yānti satataṃ nīraṃ śiśiraṃ kharaṃ na gaṇayanti /*",
  "GK22vidsripu:2736": "vidmo na hanta divasāḥ kasya kim ete kariṣyanti // VidSrk_33.48 *(1066) //*",
  "GK22vidsripu:2737": "upālabhyo nāyaṃ sakalabhuvanāścaryamahimā harer nābhīpadmaḥ prabhavati hi sarvatra niyatiḥ /",
  "GK22vidsripu:2738": "yad atraiva brahmā pibati nijam āyur madhu punar vilumpanti svedādhikam amṛtahṛdyaṃ madhulihaḥ // VidSrk_33.49 *(1067) //",
  "GK22vidsripu:2739": "yadā hatvā kṛtsnāṃ timirapaṭalīṃ jātamahimā jagannetraṃ mitraḥ prabhavati gato 'sāv avasaraḥ /",
  "GK22vidsripu:2740": "idānīm astādriṃ śrayati galitālokavibhavaḥ piśācā valgantu sthagayatu tamisraṃ ca kakubhaḥ // VidSrk_33.50 *(1068) //",
  "GK22vidsripu:2741": "kuśalanāthasya",
  "GK22vidsripu:2742": "upādhvaṃ tatpānthāḥ punar api saro mārgatilakaṃ yad āsādya svacchaṃ vilasatha vinītaklamabharāḥ /",
  "GK22vidsripu:2743": "itas tu kṣārābdher jaraṭhamakarakṣuṇṇapayaso nivṛttiḥ kalyāṇī na punar avatāraḥ katham api // VidSrk_33.51 *(1069) //",
  "GK22vidsripu:2744": "yaṃpyākasya",
  "GK22vidsripu:2745": "salīlaṃ haṃsānāṃ pibati nivaho yatra vimalaṃ jalaṃ tasmin mohāt sarasi rucire cātakayuvā /",
  "GK22vidsripu:2746": "svabhāvād garvād vā na pibati payas tasya śakuneḥ kim etenoccais tvaṃ bhavati laghimā vāpi sarasaḥ // VidSrk_33.52 *(1070) //",
  "GK22vidsripu:2747": "prasīra prārambhād virama vinayethāḥ krudham imāṃ hare jīmūtānāṃ dhvanir ayam udīrṇo na kariṇām /",
  "GK22vidsripu:2748": "asaṃjñāḥ khalv ete jalaśikharamaruddhūmanicayāḥ prakṛtyā garjanti tvayi tu bhuvanaṃ nirmadam idam // VidSrk_33.53 *(1071) //",
  "GK22vidsripu:2749": "amarasiṃhasya",
  "GK22vidsripu:2750": "akasmād unmatta praharasi kim adhvakṣitiruhaṃ hradaṃ hastāghātair vidalasi kim utphullanalinam /",
  "GK22vidsripu:2751": "tadā jānīmas te karivara balodgāram asamaṃ saṭāṃ suptasyāpi spṛśasi yadi pañcānanaśiśoḥ // VidSrk_33.54 *(1072) //",
  "GK22vidsripu:2752": "samudreṇāntaḥsthataṭabhuvi taraṅgair akaruṇaiḥ samutkṣipto 'smīti tvam iha paritāpaṃ tyaja maṇe /",
  "GK22vidsripu:2753": "avaśyaṃ ko 'pi tvadguṇaparicayākṛṣṭahṛdayo narendras tvāṃ kuryān mukuṭamakarīcumbitarucim // VidSrk_33.55 *(1073) //",
  "GK22vidsripu:2754": "aśoke śokārtaḥ kim asi bakule 'py ākulamanā nirānandaḥ kunde saha ca sahakārair na ramase /",
  "GK22vidsripu:2755": "kusumbhe viśrambhaṃ yad iha bhajase kaṇṭakaśatair asaṃdigdhaṃ dagdhabhramara bhavitāsi kṣatavapuḥ // VidSrk_33.56 *(1074) //",
  "GK22vidsripu:2756": "pātaḥ pūṣṇo bhavati mahate naiva khedāya yasmāt kālenāstaṃ ka iha na gatā yānti yāsyanti cānye /",
  "GK22vidsripu:2757": "etāvat tu vyathayati yadālokabāhyais tamobhis tasminn eva prakṛtimahati vyomni labdho 'vakāśaḥ // VidSrk_33.57 *(1075) //",
  "GK22vidsripu:2758": "kaścit kaṣṭaṃ kirati karakājālam eko 'timātraṃ garjaty eva kṣipati viṣamaṃ vaidyutaṃ vahnim anyaḥ /",
  "GK22vidsripu:2759": "sūte vātaṃ javanam aparas tena jānīhi tāvat kiṃ vyādatse vihaga vadanaṃ tatra tatrāmbuvāhe // VidSrk_33.58 *(1076) //",
  "GK22vidsripu:2760": "mā saṃcaiṣīḥ phalasamudayaṃ mā ca patraiḥ pidhās tvaṃ rodhaḥśākhin vitara tad idaṃ dānam evānukūlam /",
  "GK22vidsripu:2761": "nūnaṃ prāvṛtsamayakaluṣair ūrmibhis tālatuṅgair adya śvo vā sarid akaruṇā tvāṃ śriyā pātayitrī // VidSrk_33.59 *(1077) //",
  "GK22vidsripu:2762": "āmodais te diśi diśi gatair dūram ākṛṣyamāṇāḥ sākṣāl lakṣmyā tava malayaja draṣṭum abhyāgatāḥ smaḥ /",
  "GK22vidsripu:2763": "kiṃ paśyāmaḥ subhaga bhavataḥ krīḍati kroḍa eva vyāḍas tubhyaṃ bhavatu kuśalaṃ muñca naḥ sādhu yāmaḥ // VidSrk_33.60 *(1078) //",
  "GK22vidsripu:2764": "aṇur api nanu naiva kroḍabhūṣāsya kācit paribhajasi yad etat tadvibhūtis tathaiva /",
  "GK22vidsripu:2765": "iha sarasi manojñe saṃtataṃ pātum ambhaḥ śramaparibhavamagnāḥ ke na magnāḥ karīndrāḥ // VidSrk_33.61 *(1079) //",
  "GK22vidsripu:2766": "śrīdharmakarasya",
  "GK22vidsripu:2767": "nabhasi niravalambe sīdatā dīrghakālaṃ tvadabhimukhanisṛṣṭottānacañcapuṭena /",
  "GK22vidsripu:2768": "jaladhara jaladhārā dūratas tāvad āstāṃ dhvanir api madhuras te na śrutaś cātakena // VidSrk_33.62 *(1080) //",
  "GK22vidsripu:2769": "śramaparigatair vistīrṇaśrīr asīti payaḥ paraṃ katipayam api tvatto 'smābhiḥ samudra samīhitam /",
  "GK22vidsripu:2770": "kim asi nitarām utkṣubdhormiḥ prasīda namo 'stu te diśi diśi śivāḥ santy asmākaṃ śataṃ kamalākarāḥ // VidSrk_33.63 *(1081) //",
  "GK22vidsripu:2771": "acalasyaitau",
  "GK22vidsripu:2772": "kakubhi kakubhi bhrāntvā bhrāntvā vilokya vilokitaṃ malayajasamo dṛṣṭo 'smābhir na ko 'pi mahīruhaḥ /",
  "GK22vidsripu:2773": "upacitaraso dāhe cchede śilātalagharṣaṇe 'py adhikam adhikaṃ yat saurabhyaṃ tanoti manoharam // VidSrk_33.64 *(1082) //",
  "GK22vidsripu:2774": "taraṇinandinaḥ",
  "GK22vidsripu:2775": "abhipatati ghanaṃ śṛṇoti garjāḥ sahati śilāḥ sahate taḍittaraṅgān /",
  "GK22vidsripu:2776": "vidhuvati garutaṃ rutaṃ vidhatte jalapṛṣate kiyate 'pi cātako 'yam // VidSrk_33.65 *(1083) //",
  "GK22vidsripu:2777": "acalasya",
  "GK22vidsripu:2778": "baddho 'si viddhi tāvan madhurasana vyasanam īdṛg etad iti /*",
  "GK22vidsripu:2779": "anavahitakamalamīlana madhukara kiṃ viphalam utphalasi // VidSrk_33.66 *(1084) //*",
  "GK22vidsripu:2780": "tasyaiva",
  "GK22vidsripu:2781": "hṛtvāpi vasusarvasvam amī te jaladāḥ sakhi /*",
  "GK22vidsripu:2782": "mitrāpy apakurvanti vipriyāṇāṃ tu kā kathā // VidSrk_33.67 *(1085) //*",
  "GK22vidsripu:2783": "śrīphalenāmunaivāyaṃ kurute kiṃ na vānaraḥ /",
  "GK22vidsripu:2784": "hasaty ullasati preṅkhaty adhastād īkṣate janam // VidSrk_33.68 *(1086) //",
  "GK22vidsripu:2785": "taraṇinandinaḥ",
  "GK22vidsripu:2786": "anyo 'pi candanataror mahanīyamūrteḥ sekārtham utsahati tadguṇabaddhatṛṣṇaḥ /",
  "GK22vidsripu:2787": "śākhoṭakasya punar asya mahāśayo 'yam ambhoda eva śaraṇaṃ yadi nirguṇasya // VidSrk_33.69 *(1087) //",
  "GK22vidsripu:2788": "tvaṃ garja nāma visṛjāmbuda nāmbu nāma vidyullatābhir abhitarjaya nāma bhūyaḥ /",
  "GK22vidsripu:2789": "prācīnakarmaparatantranijapravṛtter etasya paśya vihagasya gatis tvam eva // VidSrk_33.70 *(1088) //",
  "GK22vidsripu:2790": "āmanthinīkalaśa eṣa sadugdhasindhur vetraṃ ca vāsukir ayaṃ girir eṣa manthaḥ /",
  "GK22vidsripu:2791": "sampraty upoḍhamadamantharabāhudaṇḍa- kaṇḍūyanāvasara eva surāsurāṇām // VidSrk_33.71 *(1089) //",
  "GK22vidsripu:2792": "bhaṭṭagaṇapateḥ",
  "GK22vidsripu:2793": "vyākurmahe bahu kim asya taroḥ sadaiva naisargiko 'yam upakārarasaḥ pareṣu /",
  "GK22vidsripu:2794": "unmūlito 'pi marutā bata vāridurga- mārge yad atra janasaṃkramatām upetaḥ // VidSrk_33.72 *(1090) //",
  "GK22vidsripu:2795": "visraṃ vapuḥ paravadhapravaṇaṃ ca karma tiryaktayaiva kathitaḥ sadasadvivekaḥ /",
  "GK22vidsripu:2796": "itthaṃ na kiṃcid api cāru mṛgādhipasya tejas tu tat kim api yena jagad varākam // VidSrk_33.73 *(1091) //",
  "GK22vidsripu:2797": "kasya tṛṣaṃ na kṣapayasi na payasi tava kathaya ke nimajjanti /*",
  "GK22vidsripu:2798": "yadi sanmārgajalāśaya nakro na kroḍam adhivasati // VidSrk_33.74 *(1092) //*",
  "GK22vidsripu:2799": "vīrasya",
  "GK22vidsripu:2800": "na sphūrjati na ca garjati na ca karakāḥ kirati sṛjati na ca taḍitaḥ /*",
  "GK22vidsripu:2801": "na ca vinimuñcati vātyāṃ varṣati nibhṛtaṃ mahāmeghaḥ // VidSrk_33.75 *(1093) //*",
  "GK22vidsripu:2802": "na bhavatu kathaṃ kadambaḥ pratipratīkaprarūḍhaghanapulakaḥ /*",
  "GK22vidsripu:2803": "viśvaṃ dhinoti jaladaḥ pratyupakāraspṛhārahitaḥ // VidSrk_33.76 *(1094) //*",
  "GK22vidsripu:2804": "acalasiṃhasya",
  "GK22vidsripu:2805": "karaṃ prasārya sūryeṇa dakṣiṇāśāvalambinā /",
  "GK22vidsripu:2806": "na kevalam anenātmā divaso 'pi laghūkṛtaḥ // VidSrk_33.77 *(1095) //",
  "GK22vidsripu:2807": "na śakyaṃ snehapātrāṇāṃ vitānaṃ ca virūkṣaṇam /",
  "GK22vidsripu:2808": "dahyamānāny api sneha- vyaktiṃ kṛtvā sphuṭanti yat // VidSrk_33.78 *(1096) //",
  "GK22vidsripu:2809": "nālambanāya dharaṇir na tṛṣārtiśāntyai saptāpi vārinidhayo na dhanāya meruḥ /",
  "GK22vidsripu:2810": "pūrvārjitāśubhavaśīkṛtapauruṣasya kalpadrumo 'pi na samīhitam ātanoti // VidSrk_33.79 *(1097) //",
  "GK22vidsripu:2811": "āśvāsya parvatakulaṃ tapanoṣmataptaṃ nirvāpya dāvavidhurāṇi ca kānanāni /",
  "GK22vidsripu:2812": "nānānadīnadaśatāni ca pūrayitvā rikto 'si yaj jalada saiva tavonnataśrīḥ // VidSrk_33.80 *(1098) //",
  "GK22vidsripu:2813": "ye pūrvaṃ paripālitāḥ phaladalacchāyādibhiḥ prāṇino viśrāmadruma kathyatāṃ tava vipatkāle kva te sāmpratam /",
  "GK22vidsripu:2814": "etāḥ saṃnidhimātrakalpitapuraskārās tu dhanyās tvaco yāsāṃ chedanam antareṇa patito nāyaṃ kuṭhāras tvayi // VidSrk_33.81 *(1099) //",
  "GK22vidsripu:2815": "vittokasya",
  "GK22vidsripu:2816": "dūraṃ yadi kṣipasi bhīmajavair marudbhiḥ saṃcūrṇayasy api dṛḍhaṃ yadi vā śilābhiḥ /",
  "GK22vidsripu:2817": "saudāminībhir asakṛd yadi haṃsi cakṣur nānyā gatis tad api vārida cātakasya // VidSrk_33.82 *(1100) //",
  "GK22vidsripu:2818": "yasyodaye bahumanorathamanthareṇa saṃcintitaṃ kim api cetasi cātakena /",
  "GK22vidsripu:2819": "hā kaṣṭam iṣṭaphaladānavidhānahetor ambhodharāt patati samprati vajraghātaḥ // VidSrk_33.83 *(1101) //",
  "GK22vidsripu:2820": "laḍahacandrasya",
  "GK22vidsripu:2821": "deve kālavaśaṃ gate savitari prāpyāntarāsaṃgatiṃ hanta dhvānta kim edhase diśi diśi vyomnaḥ pratispardhayā /",
  "GK22vidsripu:2822": "tasyaivāstam upeyuṣaḥ karaśatāny ādāya vidhvaṃsayann eṣa tvāṃ kalitaḥ kalābhir udayaty agre śaśī pārvaṇaḥ // VidSrk_33.84 *(1102) //",
  "GK22vidsripu:2823": "dhanyas tvaṃ sahakāra samprati phalaiḥ kākāñ śukān pūrayan pūrvaṃ tu tvayi muktamañjaribharonnidre ya indindiraḥ /",
  "GK22vidsripu:2824": "akrīḍan nimiṣaṃ sa naiti phalinaṃ yat tvāṃ vikāśaikamut taddharmo 'sya phalāśayā paricayaḥ kalpadrume 'py asti kim // VidSrk_33.85 *(1103) //",
  "GK22vidsripu:2825": "yaḥ pūrvasphuṭadasthisampuṭamukhe dṛṣṭaḥ pravālāṅkuraḥ prāyaḥ sa dvidalādikakramavaśād ārabdhaśākhāsanaḥ /",
  "GK22vidsripu:2826": "snigdhaṃ pallavito ghanaṃ mukulitaḥ sphāracchaṭaṃ puṣpitaḥ sotkarṣaṃ phalito bhṛśaṃ ca vinataḥ ko 'py eṣa cūtadrumaḥ // VidSrk_33.86 *(1104) //",
  "GK22vidsripu:2827": "jāyante bahavo 'tra kacchapakule kiṃ tu kvacit kacchapī naikāpy ekam asūta nāpi ca punaḥ sūte na vā soṣyate /",
  "GK22vidsripu:2828": "ākalpaṃ dharaṇībharodvahanataḥ saṃkocakhinnātmano yaḥ kūrmasya dināni nāma katicid viśrāmadānakṣamaḥ // VidSrk_33.87 *(1105) //",
  "GK22vidsripu:2829": "hanūmataḥ",
  "GK22vidsripu:2830": "bhavakāṣṭhamayī nāma nauke hṛdayavaty asi /",
  "GK22vidsripu:2831": "parakīyair aparathā katham ākṛṣyase guṇaiḥ // VidSrk_33.88 *(1106) //",
  "GK22vidsripu:2832": "bhagavati yāmini vande tvayi bhuvi dṛṣṭaḥ pativratādharmaḥ /*",
  "GK22vidsripu:2833": "gatavati rajanīnāthe kajjalamalinaṃ vapur vahasi // VidSrk_33.89 *(1107) //*",
  "GK22vidsripu:2834": "dhig etad gāmbhīryaṃ dhig amṛtamayatvaṃ ca jaladher dhig etāṃ drāghīyaḥ pracalatarakallolabhujatām /",
  "GK22vidsripu:2835": "yad etasyaivāgre kavalitatanur dāvadahanair na tīrāraṇyānī salilacukulenāpy upakṛtā // VidSrk_33.90 *(1108) //",
  "GK22vidsripu:2836": "kaṇikākārasya",
  "GK22vidsripu:2837": "ambhonidher anavagītaguṇaikarāśer uccaiḥśravaprabhṛtiṣu prasabhaṃ hṛteṣu /",
  "GK22vidsripu:2838": "āśvāsanaṃ yad avakṛṣṭam abhūn maharṣe toyaṃ tvayā tad api niṣkaruṇena pītam // VidSrk_33.91 *(1109) //",
  "GK22vidsripu:2839": "vanārohasya",
  "GK22vidsripu:2840": "katipayadivasasthāyī pūro dūronnato 'pi bhavitā te /*",
  "GK22vidsripu:2841": "taṭini taṭadrumapātanapātakam ekaṃ cirasthāyi // VidSrk_33.92 *(1110) //*",
  "GK22vidsripu:2842": "praśāntāḥ kallolāḥ stimitamasṛṇaṃ vāri vimalaṃ vinīto 'yaṃ veśaḥ śamam iva nadīnāṃ kathayati /",
  "GK22vidsripu:2843": "tathāpy āsāṃ tais tais tarubhir abhitas tīrapatitaiḥ sa evāgre buddhau pariṇamati ruddho 'py avinayaḥ // VidSrk_33.93 *(1111) //",
  "GK22vidsripu:2844": "satataṃ yā madhyasthā prathayati yaṣṭiḥ pratiṣṭhitāsīti /*",
  "GK22vidsripu:2845": "puṣkariṇi kim idam ucitaṃ tāṃ cedānīm adho nayasi // VidSrk_33.94 *(1112) //*",
  "GK22vidsripu:2846": "kuśalanāthasya",
  "GK22vidsripu:2847": "kṛtam idam asādhu hariṇaiḥ śirasi tarūṇāṃ davānale jvalati /*",
  "GK22vidsripu:2848": "ājanma kelibhavanaṃ yad bhītair ujjhitaṃ vipinam // VidSrk_33.95 *(1113) //*",
  "GK22vidsripu:2849": "khadirasya",
  "GK22vidsripu:2850": "vidhvastā mṛgapakṣiṇo vidhuratāṃ nītāḥ sthalīdevatā dhūmair antaritāḥ svabhāvamalinair āśā mahī tāpitā /",
  "GK22vidsripu:2851": "bhasmīkṛtya sapuṣpapallavadalāṃs tāṃs tān mahāpādapān durvṛttena davānalena vihitaṃ valmīkaśeṣaṃ vanam // VidSrk_33.96 *(1114) //",
  "GK22vidsripu:2852": "/var{@ntaritāḥ/lem",
  "GK22vidsripu:2853": "/emend, @ntaritā /edKG}",
  "GK22vidsripu:2854": "karṇāhativyatikaraṃ kariṇāṃ vipakṣa- dānaṃ vyavasyati madhuvrata eṣa tiktam /",
  "GK22vidsripu:2855": "smartavyatām upagateṣu saroruheṣu dhig jīvitavyasanam asya malīmasasya // VidSrk_33.97 *(1115) //",
  "GK22vidsripu:2856": "citraṃ tad eva mahad aśmasu tāpaneṣu yan nodgiranty analam indukarābhimṛṣṭāḥ /",
  "GK22vidsripu:2857": "sambhāvyate 'pi kim idaṃ nu yathendukāntās te pāvanaṃ ca śiśiraṃ ca rasaṃ sṛjanti // VidSrk_33.98 *(1116) //",
  "GK22vidsripu:2858": "dāhacchedanikāṣair atipariśuddhasya te vṛthā garimā /*",
  "GK22vidsripu:2859": "yad asi tulām adhirūḍhaṃ kāñcana guñjāphalaiḥ sārdham // VidSrk_33.99 *(1117) //*",
  "GK22vidsripu:2860": "surabheḥ",
  "GK22vidsripu:2861": "sindhor uccaiḥ pavanacalanād utsaladbhis taraṅgaiḥ kūlaṃ nīto hatavidhivaśād dakṣiṇāvartaśaṅkhaḥ /",
  "GK22vidsripu:2862": "dagdhaḥ kiṃ vā na bhavati masī ceti saṃdehanībhiḥ śambūkābhiḥ saha paricito nīyate pāmarībhiḥ // VidSrk_33.100 *(1118) //",
  "GK22vidsripu:2863": "sucaritasya",
  "GK22vidsripu:2864": "chidraṃ maṇer guṇārthaṃ nāyakapadahetur asya tāralyam /*",
  "GK22vidsripu:2865": "katham anyatheśvarāṇāṃ viluṭhati hṛdaye ca maulau ca // VidSrk_33.101 *(1119) //*",
  "GK22vidsripu:2866": "pariṇatisukumāra svādumākanda nindāṃ katham iva tava bhṛṣṭo rājakīraḥ karotu /",
  "GK22vidsripu:2867": "anavadhikaṭhinatvaṃ nārikerasya yasmin vaśikahṛdayavṛtter luptasāraśriyaś ca // VidSrk_33.102 *(1120) //",
  "GK22vidsripu:2868": "kiṃpāka pāke bahir eva rakta tiktāsitāntar dṛśi kāntim eṣi /*",
  "GK22vidsripu:2869": "etāvatā kākam apāsya kasya hṛtprītibhittis tvam idaṃ na jāne // VidSrk_33.103 *(1121) //*",
  "GK22vidsripu:2870": "buddhākaraguptasya",
  "GK22vidsripu:2871": "vigarjām unmuñca tyaja taralatām arṇava manāg ahaṃkāraḥ ko 'yaṃ katipayamaṇigrāvaguḍakaiḥ /",
  "GK22vidsripu:2872": "dṛśaṃ merau dadyāḥ sa hi maṇimayaprasthamahito mahāmaunaḥ sthairyād atha bhuvanam eva sthirayati // VidSrk_33.104 *(1122) //",
  "GK22vidsripu:2873": "ājñām eva muner nidhāya śirasā vindhyācala sthīyatām atyuccaiḥ padam icchatā punar iyaṃ no laṅghanīyā tvayā /",
  "GK22vidsripu:2874": "mainākādimahīdhralabdhavasatiṃ yaḥ pītavān ambudhiṃ tasya tvāṃ gilataḥ kapolamilanakleśo 'pi kiṃ jāyate // VidSrk_33.105 *(1123) //",
  "GK22vidsripu:2875": "abhyudyatkavalagrahapraṇayinas te śallakīpallavās tac cāsphālasahaṃ saraḥ kṣitibhṛtām ity asti ko nihnute /",
  "GK22vidsripu:2876": "dantastambhaniṣaṇṇaniḥsahakaraḥ śvāsair atiprāṃśubhir yenāyaṃ virahī tu vāraṇapatiḥ svāmin sa vindhyo bhavān // VidSrk_33.106 *(1124) //",
  "GK22vidsripu:2877": "/Colo ity anyāpadeśavrajyā",
  "GK22vidsripu:2878": "tato vātavrajyā",
  "GK22vidsripu:2879": "uddāmadviradāvalūnabisinīsaurabhyasambhāvita- vyomānaḥ kalahaṃsakampitagarutpālīmarunmāṃsalāḥ /",
  "GK22vidsripu:2880": "dūrottānataraṅgalaṅghanajalājaṅghālagarvaspṛśaḥ karpūradravaśīkarair iva diśo limpanti pampānilāḥ // VidSrk_34.1 *(1125) //",
  "GK22vidsripu:2881": "andhrīnīrandhrapīnastanataṭaluṭhanāyāsamandapracārāś cārūn ullāsayanto draviḍavaravadhūhāridhammillabhārān /",
  "GK22vidsripu:2882": "jighrantaḥ siṃhalīnāṃ mukhakamalam alaṃ keralīnāṃ kapolaṃ cumbanto vānti mandaṃ malayaparimalā vāyavo dākṣiṇātyāḥ // VidSrk_34.2 *(1126) //",
  "GK22vidsripu:2883": "vasukalpasyaitau",
  "GK22vidsripu:2884": "latāṃ puṣpavatīṃ spṛṣṭvā kṛtasnāno jalāśaye /",
  "GK22vidsripu:2885": "punas tatsaṅgaśaṅkīva vāti vātaḥ śanaiḥ śanaiḥ // VidSrk_34.3 *(1127) //",
  "GK22vidsripu:2886": "vinayadevasya",
  "GK22vidsripu:2887": "kāntākarṣaṇalolakeralavadhūdhamillamallīrajaś caurāś coḍanitambinīstanataṭe niṣpandatām āgatāḥ /",
  "GK22vidsripu:2888": "revāśīkaradhāriṇo 'ndhramuralastrīmānamudrābhido vātā vānti navīnakokilavadhūhūṃkāravācālitāḥ // VidSrk_34.4 *(1128) //",
  "GK22vidsripu:2889": "śrīkaṇṭhasya",
  "GK22vidsripu:2890": "dhunānaḥ kāverīparisarabhuvaś campakatarūn marun mandaṃ kundaprakaramakarandān avakiran /",
  "GK22vidsripu:2891": "priyapremākarṣacyutaracanam āmūlasaralaṃ lalāṭe lāṭīnāṃ luṭhitam alakaṃ tāṇḍavayati // VidSrk_34.5 *(1129) //",
  "GK22vidsripu:2892": "vahati lalitamandaḥ kāminīmānabandhaṃ ślathayitum ayam eko dakṣiṇo dākṣiṇātyaḥ /",
  "GK22vidsripu:2893": "vitarati ghanasārāmodam antar dhunāno jaladhijalataraṅgān khelayan gandhavāhaḥ // VidSrk_34.6 *(1130) //",
  "GK22vidsripu:2894": "bhuktvā ciraṃ dakṣiṇadigvadhūm imāṃ vihāya tasyā bhayataḥ śanaiḥ śanaiḥ /",
  "GK22vidsripu:2895": "sagandhasārādikṛtāṅgabhūṣaṇaḥ prayāty udīcīṃ dayitām ivānilaḥ // VidSrk_34.7 *(1131) //",
  "GK22vidsripu:2896": "/var{@bhūṣaṇaḥ/lem",
  "GK22vidsripu:2897": "/emend/ /Ingalls, @bhūṣaḥ /edKG}",
  "GK22vidsripu:2898": "vāti vyastalavaṅgalodhralavalīkuñjaḥ karañjadrumān ādhunvann upabhuktam uktamuralātoyormimālājaḍaḥ /",
  "GK22vidsripu:2899": "svairaṃ dakṣiṇasindhukūlakadalīkacchopakaṇṭhodbhavaḥ kāverītaṭatāḍitāḍanataṭatkārottaro mārutaḥ // VidSrk_34.8 *(1132) //",
  "GK22vidsripu:2900": "cumbann ānanam āluṭhan stanataṭīm āndolayan kuntalaṃ vyasyann aṃśukapallavaṃ manasijakrīḍāḥ samullāsayan /",
  "GK22vidsripu:2901": "aṅgaṃ vihvalayan mano vikalayan mānaṃ samunmūlayan nārīṇāṃ malayānilaḥ priya iva pratyaṅgam āliṅgati // VidSrk_34.9 *(1133) //",
  "GK22vidsripu:2902": "alīnāṃ mālābhir viracitajaṭābhāramahimā parāgaiḥ puṣpāṇām uparacitabhasmavyatikaraḥ /",
  "GK22vidsripu:2903": "vanānām ābhoge kusumavati puṣpoccayaparo marun mandaṃ mandaṃ vicarati parivrājaka iva // VidSrk_34.10 *(1134) //",
  "GK22vidsripu:2904": "śaṣpaśyāmalitālavālanipatatkulyājalaplāvita- krīḍodyānaniketanājirajuṣām aspṛṣṭabhūreṇavaḥ /",
  "GK22vidsripu:2905": "suptaṃ samprati bodhayanti śanakaiś cetobhuvaṃ kāmināṃ pratyagrasphuṭamallikāsurabhayaḥ sāyaṃtanā vāyavaḥ // VidSrk_34.11 *(1135) //",
  "GK22vidsripu:2906": "acalasiṃhasya",
  "GK22vidsripu:2907": "adyābhogini gāḍhamarmanivahe harmāgravedījuṣāṃ sadyaś candanaśoṣiṇi stanataṭe saṅge kuraṅgīdṛśām /",
  "GK22vidsripu:2908": "prāyaḥ praślathayanti puṣpadhanuṣaḥ puṣpākare niṣṭhite nirvedaṃ navamallikāsurabhayaḥ sāyṃnayā vāyavaḥ // VidSrk_34.12 *(1136) //",
  "GK22vidsripu:2909": "śatānandasya",
  "GK22vidsripu:2910": "śiśiraśīkaravāhini mārute carati śītabhayād iva satvaraḥ /",
  "GK22vidsripu:2911": "manasijaḥ praviveśa viyoginī- hṛdayam āhitaśokahutāśanaḥ // VidSrk_34.13 *(1137) //",
  "GK22vidsripu:2912": "kumāradāsasya",
  "GK22vidsripu:2913": "dīrghān muktaḥ sapadi malayādhityakāyāḥ prasaṅgād āviṣkurvan praṇayapiśunaṃ saurabhaṃ candanasya /",
  "GK22vidsripu:2914": "mandaṃ mandaṃ nipatati cirād āgato mādhavīṣu vyākurvāṇo bhayam iva paraṃ dākṣiṇo gandhavāhaḥ // VidSrk_34.14 *(1138) //",
  "GK22vidsripu:2915": "madhuśīlasya",
  "GK22vidsripu:2916": "prabhāte sannaddhastanitamahimānaṃ jaladharaṃ spṛśantaḥ sarvatra sphuṭitavanamallīsurabhayaḥ /",
  "GK22vidsripu:2917": "amī mandaṃ mandaṃ suratasamaraśrāntataruṇī- lalāṭasvedāmbhaḥkaṇaparimuṣo vānti marutaḥ // VidSrk_34.15 *(1139) //",
  "GK22vidsripu:2918": "suratabharakhinnapannagavilāsinīpānakelijarjaritaḥ /*",
  "GK22vidsripu:2919": "punar iha virahiśvāsair malayamarun māṃsalībhavati // VidSrk_34.16 *(1140) //*",
  "GK22vidsripu:2920": "ete pallīparivṛḍhavadhūprauḍhakandarpakeli- kliṣṭāpīnastanaparisarakhedasampadvipakṣāḥ /",
  "GK22vidsripu:2921": "vānti svairaṃ sarasi sarasi kroḍadaṃṣṭrāvimarda- truṭyadgundrāparimalaguṇagrāhiṇo gandhavāhāḥ // VidSrk_34.17 *(1141) //",
  "GK22vidsripu:2922": "nādhanyaiḥ śaṅkhapāṇeḥ kṣaṇadhṛtagatayaḥ prāṃśubhiś candrakānta- prāsādair dvārakāyāṃ taralitacaramāmbhodhinīrāḥ samīrāḥ /",
  "GK22vidsripu:2923": "sevyante nityamādyatkarikāṭhinakarāsphālakālaprabuddha- krudhyatpañcānanāgradhvanibharavigaladguggulūdgāragarbhāḥ // VidSrk_34.18 *(1142) //",
  "GK22vidsripu:2924": "himasparśād aṅge ghanapulakajālaṃ vidadhataḥ pikatroṭītruṭyadvikacasahakārāṅkuralihaḥ /",
  "GK22vidsripu:2925": "amī svairaṃ svairaṃ malayamaruto vānti dinajaṃ dināpāye cakṣuḥklamam apaharanto mṛgadṛśām // VidSrk_34.19 *(1143) //",
  "GK22vidsripu:2926": "ayam uṣasi vinidradrāviḍītuṅgapīna- stanaparisarasāndrakhedabindūpamardī /",
  "GK22vidsripu:2927": "srutamalayajavṛkṣakṣīrasaurabhyasabhyo vahati sakhi bhujaṅgībhuktaśeṣaḥ samīraḥ // VidSrk_34.20 *(1144) //",
  "GK22vidsripu:2928": "ye dolākelikārāḥ kim api mṛgadṛśāṃ manyutantucchido ye sadyaḥ śṛṅgāradīkṣāvyatikaraguravo ye ca lokatraye 'pi /",
  "GK22vidsripu:2929": "te kaṇṭhe loṭhayantaḥ parabhṛtavayasāṃ pañcamaṃ rāgarājaṃ vānti svairaṃ samīrāḥ smaravijayamahāsākṣiṇo dākṣiṇātyāḥ // VidSrk_34.21 *(1145) //",
  "GK22vidsripu:2930": "rājaśekharasya",
  "GK22vidsripu:2931": "daronmīlaccūḍaprakaramukulodgārasurabhir latālāsyakrīḍāvidhinibiḍadīkṣāparicayaḥ /",
  "GK22vidsripu:2932": "vibhindann udyānāny atanumakarandadravahara- śramasvairo vāyur manasijaśarair jarjarayati // VidSrk_34.22 *(1146) //",
  "GK22vidsripu:2933": "śrāntāś cūtavanāni kuñjapaṭalapreṅkholanād unmiṣan- mallīkuḍmalasāndrasaurabhasaritsaṃsyandaśṛṅgāriṇaḥ /",
  "GK22vidsripu:2934": "ete saṃvasathopakaṇṭhavilasadvṛṣṭyambuvīcīcayon- mīladbālatuṣāraśīkarakiraḥ krīḍanti jhañjhānilāḥ // VidSrk_34.23 *(1147) //",
  "GK22vidsripu:2935": "buddhākaraguptasya",
  "GK22vidsripu:2936": "/Colo iti vātavrajyā",
  "GK22vidsripu:2937": "tato jātivrajyā|| 35",
  "GK22vidsripu:2938": "ajājījambāle rajasi maricānāṃ ca luṭhitāḥ kaṭutvād uṣṇatvāj janitarasanauṣṭhavyatikarāḥ /",
  "GK22vidsripu:2939": "anirvāṇotthena prabalataratailāktatanavo mayā sadyo bhṛṣṭāḥ katipayakavayyaḥ kavalitāḥ // VidSrk_35.1 *(1148) //",
  "GK22vidsripu:2940": "grīvābhaṅgābhirāmaṃ muhur anupatati syandane dattadṛṣṭiḥ paścārdhena praviṣṭaḥ śarapatanabhayād bhūyasā pūrvakāyam /",
  "GK22vidsripu:2941": "śaṣpair ardhāvalīḍhaiḥ śramavivṛtamukhabhraṃśibhiḥ kīrṇavartmā paśyodagraplutatvād viyati bahutaraṃ stokam urvyāṃ prayāti // VidSrk_35.2 *(1149) //",
  "GK22vidsripu:2942": "kālidāsasya",
  "GK22vidsripu:2943": "svairaṃ cakrānuvṛttyā muhur upari paribhramya samyakkṛtāsthaḥ kṣiptādhidṛṣṭilakṣyīkṛtapalaśakalaḥ pakkaṇaprāṅgaṇeṣu /",
  "GK22vidsripu:2944": "tīvrādhaḥpātapuñjīkṛtavitatacalatpakṣapālīviśālaś cillaś cāṇḍālapallīpiṭharajaṭharataḥ proddharaty ardhadagdham // VidSrk_35.3 *(1150) //",
  "GK22vidsripu:2945": "udgrīvā vivṛtāruṇāsyakuharās tṛṣṇācalattālavaḥ pakṣāsambhavavepamānatanavaḥ proḍḍīya kiṃcid bhuvaḥ /",
  "GK22vidsripu:2946": "anyonyākramiṇaḥ śarāriśiśavaḥ prātar nadīrodhasi prāleyāmbu pibanti vīraṇadaladroṇīpraṇālasrutam // VidSrk_35.4 *(1151) //",
  "GK22vidsripu:2947": "rajjukṣeparayonnamadbhujalatāvyaktaikapārśvastanī sūtracchedavilolaśaṅkhavalayaśreṇījhaṇatkāriṇī /",
  "GK22vidsripu:2948": "tiryagvistṛtapīvaroruyugalā pṛṣṭhānativyākṛtā- bhogaśroṇir udasyati pratimuhuḥ kūpād apaḥ pāmarī // VidSrk_35.5 *(1152) //",
  "GK22vidsripu:2949": "pakṣābhyāṃ sahitau prasārya caraṇāv ekaikaśaḥ pārśvayor ekīkṛtya śirodharopari śanaiḥ pāṇḍūdare pakṣatī /",
  "GK22vidsripu:2950": "nidrāśeṣaviśeṣaraktanayano niryāya nīḍodarād āsṛkkāntavidāritānanapuṭaḥ pārāvato jṛmbhate // VidSrk_35.6 *(1153) //",
  "GK22vidsripu:2951": "bhṛṅgārasya",
  "GK22vidsripu:2952": "prātar vāravilāsinījanaraṇanmañjīramañjusvanair udbuddhaḥ paridhūya pakṣatipuṭaṃ pārāvataḥ saspṛham /",
  "GK22vidsripu:2953": "kiṃcitkuñcitalocanāṃ sahacarīṃ saṃcumbya cañcvā ciraṃ mandāndolitakaṇṭhakuṇṭhitagalaḥ sotkaṇṭham utkūjati // VidSrk_35.7 *(1154) //",
  "GK22vidsripu:2954": "vikramādityatapasvinoḥ",
  "GK22vidsripu:2955": "utplutya dūraṃ paridhūya pakṣā- vadho nirīkṣya kṣaṇabaddhalakṣyaḥ /",
  "GK22vidsripu:2956": "madhyejalaṃ buḍḍati dattajhampaḥ samatsyam utsarpati matsyaraṅkaḥ // VidSrk_35.8 *(1155) //",
  "GK22vidsripu:2957": "vākpatirājasya",
  "GK22vidsripu:2958": "nīḍād apakramya vidhūya pakṣau vṛkṣāgram āruhya tataḥ krameṇa /",
  "GK22vidsripu:2959": "udgrīvam utpuccham udekapādam uccūḍam utkūjati tāmracūḍaḥ // VidSrk_35.9 *(1156) //",
  "GK22vidsripu:2960": "aṅguṣṭhākramavakritāṅgulir adhaḥ pādārdhanīruddhabhūḥ pārśvodvegakṛto nihatya kaphaṇidvandvena daṃśān muhuḥ /",
  "GK22vidsripu:2961": "nyagjānudvayayantrayantitaghaṭīvaktrāntarālaskhalad- dhārādhvānamanoharaṃ sakhi payo gāṃ dogdhi gopālakaḥ // VidSrk_35.10 *(1157) //",
  "GK22vidsripu:2962": "upādhyāyadāmarasya",
  "GK22vidsripu:2963": "karṇāgranthitakiṃtanur nataśirā bibhrajjarājarjara- sphiksaṃdhipraviveśitapravicalallāṅgūlanālaḥ kṣaṇam /",
  "GK22vidsripu:2964": "ārād vīkṣya vipakvasākramakṛtakrodhasphuratkandharaṃ śvā mallīkalikāvikāśidaśanaḥ kiṃcit kvaṇan gacchati // VidSrk_35.11 *(1158) //",
  "GK22vidsripu:2965": "tundī cet paricumbati priyatamāṃ svārthāt tato bhraśyati svārthaṃ cet kurute priyādhararasāsvādaṃ na vindaty asau /",
  "GK22vidsripu:2966": "taṃ cemaṃ ca karoti mūḍhajaḍadhīḥ kāmāndhamugdho yatas tundau tunditavigrahasya surate naiko bhaven nāparaḥ // VidSrk_35.12 *(1159) //",
  "GK22vidsripu:2967": "naśyadvaktrimakuntalāntalulitasvacchāmbubindūtkarā hastasvastikasaṃyame navakucaprāgbhāram ātanvatī /",
  "GK22vidsripu:2968": "pīnorudvayalīnacīnavasanā stokāvanamrā jalāt tīroddeśanimeṣalolanayanā bāleyam uttiṣṭhati // VidSrk_35.13 *(1160) //",
  "GK22vidsripu:2969": "bhojyadevasya",
  "GK22vidsripu:2970": "ambhomucāṃ salilam udgiratāṃ niśīthe tāḍīvaneṣu nibhṛtasthitakarṇatālāḥ /",
  "GK22vidsripu:2971": "ākarṇayanti kariṇo 'rdhanimīlitākṣā dhārāravaṃ daśanakoṭiniṣaṇṇahastāḥ // VidSrk_35.14 *(1161) //",
  "GK22vidsripu:2972": "hastipakasya",
  "GK22vidsripu:2973": "halāgrotkīrṇāyāṃ parisarabhuvi grāmacaṭakā luṭhanti svacchandaṃ nakharaśikharāc choṭitamṛdaḥ /",
  "GK22vidsripu:2974": "calatpakṣadvandvaprabhavamaruduttambhitarajaḥ- kaṇāśleṣabhrāmadrutamukulitonmīlitadṛśaḥ // VidSrk_35.15 *(1162) //",
  "GK22vidsripu:2975": "ākubjīkṛtapṛṣṭham unnatavaladvaktrāgrapucchaṃ bhayād antarveśmaniveśitaikanayanaṃ niṣkampakarṇadvayam /",
  "GK22vidsripu:2976": "lālākīrṇavidīrṇasṛkkavikacaddaṃṣṭrākarālananaḥ śvā niḥśvāsanirodhapīvaragalo mārjāram āskandati // VidSrk_35.16 *(1163) //",
  "GK22vidsripu:2977": "payasi sarasaḥ svacche matsyāñ jighṛkṣur itas tato valitanayano mandaṃ mandaṃ padaṃ nidadhad bakaḥ /",
  "GK22vidsripu:2978": "viyati vidhṛtaikāṅghris tiryagvivartitakandharo dalam api calatsapratyāśaṃ muhur muhur īkṣate // VidSrk_35.17 *(1164) //",
  "GK22vidsripu:2979": "mukteṣu raśmiṣu nirāyatapūrvakāyā niṣkampacāmaraśikhā nibhṛtordhvakarṇāḥ /",
  "GK22vidsripu:2980": "ātmoddhatair apirajobhir alaṅghanīyā dhāvany amī mṛgajavākṣamayeva rathyāḥ // VidSrk_35.18 *(1165) //",
  "GK22vidsripu:2981": "paścād aṅghrī prasārya trikanativitataṃ drāghayitvāṅgam uccair āsajyābhugnakaṇṭho mukham urasi saṭāṃ dhūlidhūmrāṃ vidhūya /",
  "GK22vidsripu:2982": "ghāsagrāsābhilāṣād anavaratacalatprothatuṇḍas turaṅgo mandaṃ śabdāyamāno vilikhati śayanād utthitaḥ kṣmāṃ khureṇa // VidSrk_35.19 *(1166) //",
  "GK22vidsripu:2983": "āghrātakṣoṇipīṭhaḥ khuraśikharasamākṛṣṭareṇus turaṅgaḥ puñjīkṛtyākhilāṅghrīn kramavaśavinamajjānur unmuktakāyaḥ /",
  "GK22vidsripu:2984": "pṛṣṭhāntaḥ pārśvakaṇḍūvyapanayanarasād dvis trir udvartitāṅgaḥ protthāya drāṅ nirīhaḥ kṣaṇam atha vapur āsyānupūrvyāṃ dhunoti // VidSrk_35.20 *(1167) //",
  "GK22vidsripu:2985": "ādau vitatya caraṇau vinamayya kaṇṭham utthāpya vaktram abhihatya muhuś ca vatsāḥ /",
  "GK22vidsripu:2986": "mātrā pravartitamukhaṃ mukhalihyamāna- paścārdhasusthamanasaḥ stanam utpibanti // VidSrk_35.21 *(1168) //",
  "GK22vidsripu:2987": "priyāyāṃ svairāyām atikaṭhinagarbhālasatayā kirāte cākarṇīkṛtadhanuṣi dhāvaty anupadam /",
  "GK22vidsripu:2988": "priyāpremaprāṇapratibhayavaśākūtavikalo mṛgaḥ paścād ālokayati ca muhur yāti ca muhuḥ // VidSrk_35.22 *(1169) //",
  "GK22vidsripu:2989": "śīrṇakṣudrātapatrī jaṭharavalayitānekamātrāprapañcaś cūḍānirvyūḍhabilvacchada udaradarībhīṣaṇo jīrṇakaṇṭhaḥ /",
  "GK22vidsripu:2990": "dūrādhvabhrāntikhinnaḥ katham api śanakair aṅghripīḍāṃ niyamya svairendhasphoṭanāya dvijabhavanam anu snātakaḥ sāyam eti // VidSrk_35.23 *(1170) //",
  "GK22vidsripu:2991": "cañcaccañcalacañcuvañcitacalaccūḍāgram ugraṃ patac- cakrākārakarālakesarasaṭāsphārasphuratkandharam /",
  "GK22vidsripu:2992": "vāraṃ vāram udaṅghrilaṅghanaghanapreṅkhannakhakṣuṇṇayoḥ kāmaṃ kukkuṭayor dvayaṃ drutapadakrūrakramaṃ yudhyati // VidSrk_35.24 *(1171) //",
  "GK22vidsripu:2993": "ete jīrṇakulāyakālajaṭilāḥ pāṃsūtkarākarṣiṇaḥ śākhākampavihastaduḥsthavihagān ākampayantas tarūn /",
  "GK22vidsripu:2994": "helāndolitanartitojhitahatavyāghaṭṭitonmūlita- protkṣiptabhramitaiḥ prapāpaṭalakaiḥ krīḍanti jhañjhānilāḥ // VidSrk_35.25 *(1172) //",
  "GK22vidsripu:2995": "ete saṃtatabhṛjyamānacaṇakāmodapradhānā manaḥ karṣanty ūṣarasaṃniveśajaraṭhacchāyāḥ sthalīgrāmakāḥ /",
  "GK22vidsripu:2996": "tāruṇyātiśayāgrapāmaravadhūsollāsahastagraha- bhrāmyatpīvarayantrakadhvanir asadgambhīragehodarāḥ // VidSrk_35.26 *(1173) //",
  "GK22vidsripu:2997": "asmin īṣadvalitavitatastokavicchinnabhugnaḥ kiṃcillīlopacitavibhavaḥ puñjitaś cotthitaś ca /",
  "GK22vidsripu:2998": "dhūmodgāras taruṇamahiṣaskandhanīlo davāgneḥ svairaṃ sarpan sṛjati gagane gatvarān patrabhaṅgān // VidSrk_35.27 *(1174) //",
  "GK22vidsripu:2999": "kaiścid vītadayena bhogapatinā niṣkāraṇopapluta- prakṣīṇair nijavaṃśabhūr iti mitair atyajyamānāḥ kulaiḥ /",
  "GK22vidsripu:3000": "grāmā nistṛṇajīrṇakuḍyabahulāḥ svairaṃ bhramadbabhravaḥ prāyaḥ pāṇḍukapotakaṇṭhamukharārāme na yānty utkatām // VidSrk_35.28 *(1175) //",
  "GK22vidsripu:3001": "durupahitahaleṣāsārgaladvāramārāt paricakitapurandhrīpātitābhyarṇabhāṇḍam /",
  "GK22vidsripu:3002": "pavanarayatiraścīs toyadhārāḥ pratīcchan viśati valitaśṛṅgaḥ pāmarāgāram ukṣā // VidSrk_35.29 *(1176) //",
  "GK22vidsripu:3003": "utplutyā gṛhakoṇataḥ pracalitāḥ stokāgrahaṅghaṃ tato vaktrasvairapadakramair upagatāḥ kiṃciccalanto gale /",
  "GK22vidsripu:3004": "bhekāḥ pūtinipātino micimicīty unmīlitārdhekṣaṇā nakrākāravidāritānanapuṭair nirmakṣikaṃ kurvate // VidSrk_35.30 *(1177) //",
  "GK22vidsripu:3005": "vilāsamasṛṇollasanmusalaloladoḥkandalī- parasparapariskhaladvalayaniḥsvanair danturāḥ /",
  "GK22vidsripu:3006": "haranti kalahūṃkṛtiprasabhakampitoraḥsthala- truṭadgamakasaṃkulāḥ kalamakaṇḍanīgītayaḥ // VidSrk_35.31 *(1178) //",
  "GK22vidsripu:3007": "vikāsayati locane spṛśati pāṇinākuñcite vidūram avalokayaty atisamīpasaṃsthaṃ punaḥ /",
  "GK22vidsripu:3008": "bahir vrajati sātape smarati netravarteḥ pumāñ jarāpramukhasaṃsthitaḥ samavalokayan pustakam // VidSrk_35.32 *(1179) //",
  "GK22vidsripu:3009": "varāhasya",
  "GK22vidsripu:3010": "prāyo rathyāsthalabhuvi rajaḥprāyadūrvālatāyāṃ jālmaiḥ pṛṣṭhāpahṛtasalavāḥ sakṣudho mām ahokṣāḥ /",
  "GK22vidsripu:3011": "svairaṃ śvāsānilataralitodbhūtadhūlīpraveśa- pluṣṭaprāṇā vihitavidhutagrāsavighnaṃ caranti // VidSrk_35.33 *(1180) //",
  "GK22vidsripu:3012": "sīmani laghupaṅkāyām aṅkuragaurāṇi cañcitoraskāḥ /*",
  "GK22vidsripu:3013": "laghutaram utplavamānāś caranti bījānti kalaviṅkāḥ // VidSrk_35.34 *(1181) //*",
  "GK22vidsripu:3014": "kvaṇadvalayasaṃtatikṣaṇam udañcidoṣkandalī galatpaṭasamunmiṣatkucataṭīnakhāṅkāvalī /",
  "GK22vidsripu:3015": "karāmbujadhṛtollasanmuśalam unnamantī muhuḥ pralambimaṇimālinī kalamakaṇḍanī rājate // VidSrk_35.35 *(1182) //",
  "GK22vidsripu:3016": "vāgurasya",
  "GK22vidsripu:3017": "utpucchaḥ pramadocchvasadvapur adhovisraṃsipakṣadvayaḥ svairotphālagatikrameṇa parito bhrāntvā salīlaṃ muhuḥ /",
  "GK22vidsripu:3018": "utkaṇṭhālasakūjitaḥ kalarutāṃ bhūyo riraṃsārasa- nyagbhūtāṃ caṭakaḥ priyām abhisaraty udvepamānaḥ kṣaṇam // VidSrk_35.36 *(1183) //",
  "GK22vidsripu:3019": "sonnokasya",
  "GK22vidsripu:3020": "siddhārthayaṣṭiṣu yathottarahīyamāna- saṃsthānabaddhaphalasūciparamparāsu /",
  "GK22vidsripu:3021": "vicchidyamānakusumāsu janikrameṇa pākakramaḥ kapiśimānam upādadhāti // VidSrk_35.37 *(1184) //",
  "GK22vidsripu:3022": "bakoṭāḥ pānthānāṃ śiśirasarasīsīmni saratām amī netrānandaṃ dadati caraṇācoṭitamukhāḥ /",
  "GK22vidsripu:3023": "dhunānā mūrdhānaṃ galabilagalatsphāraśaphara- sphuratpucchānacchavyatikarasabāṣpākuladṛśaḥ // VidSrk_35.38 *(1185) //",
  "GK22vidsripu:3024": "tiryaktīkṣṇaviṣāṇayugmacalanavyānamrakaṇṭhānanaḥ kiṃcitkuñcitalocanaḥ khurapuṭenācoṭayan bhūtalam /",
  "GK22vidsripu:3025": "niśvāsair atisaṃtatair buṣakaṇājālaṃ khale vikṣipann ukṣā goṣṭhataṭīṣu labdhavijayo govṛndam āskandati // VidSrk_35.39 *(1186) //",
  "GK22vidsripu:3026": "acalasya",
  "GK22vidsripu:3027": "arcirmālākarālād divam abhilihato dāvavahner adūrād uḍḍīyoḍḍīya kiṃcicchalabhakavalanānandamandapracārāḥ /",
  "GK22vidsripu:3028": "agre 'gre saṃraṭantaḥ pracurataramasīpātadurlakṣadhūmrā dhūmyāṭāḥ paryaṭanti prativiṭapam amī niṣṭhurāḥ svasthalīṣu // VidSrk_35.40 *(1187) //",
  "GK22vidsripu:3029": "madhukaṇṭhasya",
  "GK22vidsripu:3030": "nīvāraudanamaṇḍam uṣṇamadhuraṃ sadyaḥprasūtapriyā- pītād apy adhikaṃ tapovanamṛgaḥ paryāptam ācāmati /",
  "GK22vidsripu:3031": "gandhena sphuratā manāg anusṛto bhaktasya sarpiṣmataḥ karkandhūphalamiśraśākapacanāmodaḥ paristīryate // VidSrk_35.41 *(1188) //",
  "GK22vidsripu:3032": "bhavabhūteḥ",
  "GK22vidsripu:3033": "madhuram iva vadantaḥ svāgataṃ bhṛṅgaśabdair natim iva phalanamraiḥ kurvate 'mī śirobhiḥ /",
  "GK22vidsripu:3034": "mama dadata ivārghaṃ puṣpavṛṣṭiṃ kirantaḥ kathaya natisaparyāṃ śikṣitāḥ śākhino 'pi // VidSrk_35.42 *(1189) //",
  "GK22vidsripu:3035": "śrīharṣasya",
  "GK22vidsripu:3036": "asmin vṛddhavanecarīkaratalair dattāḥ sapañcāṅgulāḥ . . . . . . . . śikharibhiḥ śṛṅgaiḥ karālodarāḥ /",
  "GK22vidsripu:3037": "dvāropāntapaśūkṛtārpyapuruṣakṣubdhāsthikirmīritāś cittotkampam ivānayanti gahanāḥ kāntāra . . . . // VidSrk_35.43 *(1190) //",
  "GK22vidsripu:3038": "tais tair jīvopahārair iha kuharaśilāsaṃśrayām arcayitvā devīṃ kāntāradurgāṃ rudhiram upataru kṣetrapālāya dattvā /",
  "GK22vidsripu:3039": "tumbīvīṇāvinodavyavahitasarakām ahni jīrṇe purāṇīṃ hālāṃ mālūrakoṣair yuvatisahacarā barbarāḥ śīlayanti // VidSrk_35.44 *(1191) //",
  "GK22vidsripu:3040": "yogeśvarasya",
  "GK22vidsripu:3041": "abhinavamukhamudraṃ kṣudrakūpopavītaṃ praśithilavipulatvaṃ jvālakocchvāsipālam /",
  "GK22vidsripu:3042": "pariṇatiparipāṭivyākṛtenāruṇimnā hataharitim aśeṣaṃ nāgaraṅgaṃ cakāsti // VidSrk_35.45 *(1192) //",
  "GK22vidsripu:3043": "abhinandasya",
  "GK22vidsripu:3044": "/Colo iti jātivrajyā|| 35",
  "GK22vidsripu:3045": "tato māhātmyavrajyā|| 36",
  "GK22vidsripu:3046": "tad brahmāṇḍam iha kvacit kvacid api kṣoṇī kvacin nīradās te dvīpāntaramālino jaladhayaḥ kvāpi kvacid bhūbhṛtaḥ /",
  "GK22vidsripu:3047": "āścaryaṃ gaganasya ko 'pi mahimā sarvair amībhiḥ sthitair dūre pūraṇam asya śūnyam iti yan nāmāpi nāchāditam // VidSrk_36.1 *(1193) //",
  "GK22vidsripu:3048": "keśaṭasya",
  "GK22vidsripu:3049": "āpīyamānam asakṛd bhramarāyamāṇair ambhodharaiḥ sphuritavīcisahasrapatram /",
  "GK22vidsripu:3050": "kṣīrāmburāśim avalokaya śeṣanālam ekaṃ jagattrayasaraḥpṛthupuṇḍarīkam // VidSrk_36.2 *(1194) //",
  "GK22vidsripu:3051": "viṣṇur babhāra bhagavān akhilāṃ dharitrīṃ taṃ pannagas tam api tatsahitaṃ payodhiḥ /",
  "GK22vidsripu:3052": "kumbhodbhavas tu tam apīyata helayaiva satyaṃ na kaścid avadhir mahatāṃ mahimnaḥ // VidSrk_36.3 *(1195) //",
  "GK22vidsripu:3053": "kiṃ brūmo jaladheḥ śriyaṃ sa hi khalu śrījanmabhūmiḥ svayaṃ vācyaḥ kiṃ mahimāpi yasya hi kila dvīpaṃ mahīti śrutiḥ /",
  "GK22vidsripu:3054": "tyāgaḥ ko 'pi sa tasya bibhrati jaganty asyārthino 'py ambudāḥ śakteḥ kaiva kathāpi yasya bhavati kṣobheṇa kalpāntaram // VidSrk_36.4 *(1196) //",
  "GK22vidsripu:3055": "vācaspateḥ",
  "GK22vidsripu:3056": "etasmāj jaladher jalasya kaṇikāḥ kāścid gṛhītvā tataḥ pāthodāḥ paripūrayanti jagatīṃ ruddhāmbarā vāribhiḥ /",
  "GK22vidsripu:3057": "asmān mandarakūṭakoṭighaṭanābhītibhramattārakāṃ prāpyaikāṃ jalamānuṣīṃ tribhuvane śrīmān abhūd acyutaḥ // VidSrk_36.5 *(1197) //",
  "GK22vidsripu:3058": "muñjarājasya",
  "GK22vidsripu:3059": "āścaryaṃ vaḍavānalaḥ sa bhagavān āścaryam ambhonidhir yat karmātiśayaṃ vicintya hṛdaye kampaḥ samutpadyate /",
  "GK22vidsripu:3060": "ekasyāśrayaghasmarasya pibatas tṛptir na jātā jalair anyasyāpi mahātmano na vapuṣi svalpo 'pi toyavyayaḥ // VidSrk_36.6 *(1198) //",
  "GK22vidsripu:3061": "keśaṭasya",
  "GK22vidsripu:3062": "nipīto yenāyaṃ taṭam adhivasaty asya sa munir dadhāno 'ntardāhaṃ sraja iva sa caurvo 'sti dahanaḥ /",
  "GK22vidsripu:3063": "tathā sarvasvārthe bahuvimathito yena sa hariḥ svapity aṅke śrīmān ahaha mahimā ko 'pi jaladheḥ // VidSrk_36.7 *(1199) //",
  "GK22vidsripu:3064": "dharādharasya",
  "GK22vidsripu:3065": "/var{dadhāno/lem",
  "GK22vidsripu:3066": "/emend, dadāno /edKG}",
  "GK22vidsripu:3067": "anyaḥ ko 'pi sa kumbhasambhavamuner āstāṃ śikhī jāṭharo yaṃ saṃcintya dukūlavahnisadṛśaḥ saṃlakṣyate vāḍavaḥ /",
  "GK22vidsripu:3068": "vandyaṃ tajjaṭharaṃ sa mīnamakaragrāhāvalis toyadhiḥ paścāt pārśvam apūritāntaraviyad yatra svanan bhrāmyati // VidSrk_36.8 *(1200) //",
  "GK22vidsripu:3069": "vāśaṭasya",
  "GK22vidsripu:3070": "śvāsonmūlitamerur ambaratalavyāpī nimajjan muhur yatrāsīc chiśumāravibhramakaraḥ krīḍāvarāho hariḥ /",
  "GK22vidsripu:3071": "sīmā sarvamahādbhuteṣu sa tathā vārāṃpatiḥ pīyate pītaḥ so 'pi na pūritaṃ ca jaṭharaṃ tasmai namo 'gastaye // VidSrk_36.9 *(1201) //",
  "GK22vidsripu:3072": "vācaspateḥ",
  "GK22vidsripu:3073": "udyantu nāma subahūni mahāmahāṃsi candro 'py alaṃ bhuvanamaṇḍalamaṇḍanāya /",
  "GK22vidsripu:3074": "sūryād ṛte na tad udeti na cāstam eti yenoditena dinam astamitena rātriḥ // VidSrk_36.10 *(1202) //",
  "GK22vidsripu:3075": "utpattir jamadagnitaḥ sa bhagavān devaḥ pinākī gurus tyāgaḥ saptasamudramudritamahīnirvyājadānāvadhiḥ /",
  "GK22vidsripu:3076": "śauryaṃ yac ca na tadgirāṃ pathi nanu vyaktaṃ hi tat karmabhiḥ satyaṃ brahmataponidher bhagavataḥ kiṃ nāma lokāntaram // VidSrk_36.11 *(1203) //",
  "GK22vidsripu:3077": "ito vasati keśavaḥ puram itaś ca tadvidviṣām itaś ca śaraṇāgatāḥ śikharipakṣiṇaḥ śerate /",
  "GK22vidsripu:3078": "itaś ca vaḍavānalaḥ saha samastasaṃvartakair aho vitatam ūrjitaṃ bharasahaṃ ca sindhor vapuḥ // VidSrk_36.12 *(1204) //",
  "GK22vidsripu:3079": "tat tāvad eva śaśinaḥ sphuritaṃ mahīyo yāvan na tigmarucimaṇḍalam abhyudaiti /",
  "GK22vidsripu:3080": "abhyudgate sakaladhāmanidhau ca tasminn indoḥ sitāmrapaṭalasya ca ko viśeṣaḥ // VidSrk_36.13 *(1205) //",
  "GK22vidsripu:3081": "apatyāni prāyo daśa daśa varāhī janayati kṣamābhāre dhuryaḥ sa punar iha nāsīn na bhavitā /",
  "GK22vidsripu:3082": "padaṃ kṛtvā yaḥ svaṃ phaṇipatiphaṇācakravalaye nimajjantīm antar jaladhivasudhām uttulayati // VidSrk_36.14 *(1206) //",
  "GK22vidsripu:3083": "teṣāṃ tṛṣaḥ pariṇamanti na yatra tatra nānyasya vārivibhavo 'pi ca tādṛg asti /",
  "GK22vidsripu:3084": "viśvopakārajananīvyavasāyasiddhim ambhomucāṃ jaladhayo yadi pūrayanti // VidSrk_36.15 *(1207) //",
  "GK22vidsripu:3085": "kiṃ vācyo mahimā mahājalanidher yatrendravajrāhati- trasto bhūbhṛdamajjadambuvicalatkaulīlapotākṛtiḥ /",
  "GK22vidsripu:3086": "maināko 'pi gabhīranīraviluṭhatpāṭhīnapṛṣṭhollasac- chevālāṅkurakoṭikoṭarakuṭīkuḍyāntare nirvṛtaḥ // VidSrk_36.16 *(1208) //",
  "GK22vidsripu:3087": "vallaṇasya",
  "GK22vidsripu:3088": "kiṃ brūmo harim asya viśvam udare kiṃ vā phaṇāṃ bhoginaḥ śete yatra hariḥ svayaṃ jalanidheḥ so 'py ekadeśe sthitaḥ /",
  "GK22vidsripu:3089": "āścaryaṃ kalaśodbhavaḥ sa jaladhir yasyaikahastodare gaṇḍūṣīyati paṅkajīyati phaṇī bhṛṅgīyati śrīpatiḥ // VidSrk_36.17 *(1209) //",
  "GK22vidsripu:3090": "vistāro yadi nedṛśo na yadi tad gāmbhīryam ambhonidher na syād vā yadi sarvasattvaviṣayas tādṛk kṛpānugrahaḥ /",
  "GK22vidsripu:3091": "antaḥ prajvalatā payāṃsi dahatā jvālāvalīr muñcatā ke na syur vaḍavānalena balinā bhasmāvaśeṣīkṛtāḥ // VidSrk_36.18 *(1210) //",
  "GK22vidsripu:3092": "keśaṭasya",
  "GK22vidsripu:3093": "uddīptāgnir asau munir vijayate yasyodare jīryataḥ pāthoder avaśiṣṭam ambu katham apy udgīrṇam anto 'rṇavam /",
  "GK22vidsripu:3094": "kiṃ cāsmāj jaṭharānalād iva navas tatkālavāntikramān niryātaḥ sa punar yamāya payasām antargato vāḍavaḥ // VidSrk_36.19 *(1211) //",
  "GK22vidsripu:3095": "śrīdaśarathasya",
  "GK22vidsripu:3096": "yasminn āpast tadadhikaraṇasyāsya vahner nivṛttiḥ saṃvāsānte vrajati jalade vaikṛtas tābhir eva /",
  "GK22vidsripu:3097": "asty anyo 'pi pralayarajanīsaṃnipāte 'py anidro yaḥ sāmudrīr aviratam imās tejasi sve juhoti // VidSrk_36.20 *(1212) //",
  "GK22vidsripu:3098": "keśaṭasya",
  "GK22vidsripu:3099": "/Colo iti māhātmyavrajyā|| 36",
  "GK22vidsripu:3100": "tataḥ sadvrajyā|| 37",
  "GK22vidsripu:3101": "asanto nābhyarthyāḥ suhṛd api na yācyas tanudhanaḥ priyā vṛttir nyāyyā caritam asubhaṅge 'py amalinam /",
  "GK22vidsripu:3102": "vipady uccaiḥ stheyaṃ padam anuvidheyaṃ ca mahatāṃ satāṃ kenoddiṣṭaṃ viṣamam asidhārāvratam idam // VidSrk_37.1 *(1213) //",
  "GK22vidsripu:3103": "dharmakīrteḥ",
  "GK22vidsripu:3104": "priyaprāyā vṛttir vinayamadhuro vāci niyamaḥ prakṛtyā kalyāṇī matir anavagītaḥ paricayaḥ /",
  "GK22vidsripu:3105": "puro vā paścād vā tad idam aviparyāsitarasaṃ rahasyaṃ sādhūnām anupadi viśuddhaṃ vijayate // VidSrk_37.2 *(1214) //",
  "GK22vidsripu:3106": "nindantu nītinipuṇā yadi vā stuvantu lakṣmīḥ parāpatatu gacchatu vā yatheṣṭam /",
  "GK22vidsripu:3107": "adyaiva vā maraṇam astu yugāntare vā nyāyyāt pathaḥ pravicalanti padaṃ na dhīrāḥ // VidSrk_37.3 *(1215) //",
  "GK22vidsripu:3108": "bhartṛhareḥ",
  "GK22vidsripu:3109": "nirmalānāṃ kuto randhraṃ kathaṃcid apavidhyate /",
  "GK22vidsripu:3110": "vidhīyate guṇair eva tac ca muktāmaṇer iva // VidSrk_37.4 *(1216) //",
  "GK22vidsripu:3111": "tryambakasya",
  "GK22vidsripu:3112": "yadā kiṃcijjño 'haṃ gaja iva madāndhaḥ samabhavaṃ tadā sarvajño 'smīty abhavad avaliptaṃ mama manaḥ /",
  "GK22vidsripu:3113": "yadā kiṃcit kiṃcid budhajanasakāśād adhigataṃ tadā mūrkho 'smīti jvara iva mado me vyapagataḥ // VidSrk_37.5 *(1217) //",
  "GK22vidsripu:3114": "kālidāsasya",
  "GK22vidsripu:3115": "anuharataḥ khalasujanāv agrimapāścātyabhāgayoḥ sūcyoḥ /*",
  "GK22vidsripu:3116": "ekaḥ kurute cchidraṃ guṇavān anyaḥ prapūrayati // VidSrk_37.6 *(1218) //*",
  "GK22vidsripu:3117": "gobhaṭṭasya",
  "GK22vidsripu:3118": "puṇḍrekṣukāṇḍasuhṛdo madhurāmbubhāvāḥ santaḥ svayaṃ yadi namanti namanti kāmam /",
  "GK22vidsripu:3119": "āndolitās tu namanaspṛhayā pareṇa bhajyanta eva śatadhā na punar namanti // VidSrk_37.7 *(1219) //",
  "GK22vidsripu:3120": "jatupaṅkāyate doṣaḥ praviśyaivāsatāṃ hṛdi /",
  "GK22vidsripu:3121": "satāṃ tu na viśaty eva yadi vā pāradāyate // VidSrk_37.8 *(1220) //",
  "GK22vidsripu:3122": "kusumastabakasyeva dvayī vṛttir manasvinaḥ /",
  "GK22vidsripu:3123": "sarvalokasya vā mūrdhni śīryate vana eva vā // VidSrk_37.9 *(1221) //",
  "GK22vidsripu:3124": "vyāsasya",
  "GK22vidsripu:3125": "rājā tvaṃ vayam apy upāsitaguruprajñābhimānonnatāḥ khyātas tvaṃ vibhavair yaśāṃsi kavayo dikṣu pratanvanti naḥ /",
  "GK22vidsripu:3126": "itthaṃ mānada nātidūram ubhayor apy āvayor antaraṃ yady asmāsu parāṅmukho 'si vayam apy ekāntato niḥspṛhāḥ // VidSrk_37.10 *(1222) //",
  "GK22vidsripu:3127": "bhartṛhareḥ",
  "GK22vidsripu:3128": "udanvacchinnā bhūḥ sa ca nidhir apāṃ yojanaśataṃ sadā pānthaḥ pūṣā gaganaparimāṇaṃ kalayati /",
  "GK22vidsripu:3129": "iti prāyo bhāvāḥ sphuradavadhimudrāmukulitāḥ satāṃ prajñonmeṣaḥ punar ayam asīmā vijayate // VidSrk_37.11 *(1223) //",
  "GK22vidsripu:3130": "rājaśekharasya",
  "GK22vidsripu:3131": "satpakṣā ṛjavaḥ śuddhāḥ saphalā guṇasevinaḥ /",
  "GK22vidsripu:3132": "tulyair api guṇaiś citraṃ santaḥ santaḥ śarāḥ śarāḥ // VidSrk_37.12 *(1224) //",
  "GK22vidsripu:3133": "vipadi dhairyam athābhyudaye kṣamā sadasi vākpaṭutā yudhi vikramaḥ /",
  "GK22vidsripu:3134": "yaśasi cābhiratir vyasanaṃ śrutau prakṛtisiddham idaṃ hi mahātmanām // VidSrk_37.13 *(1225) //",
  "GK22vidsripu:3135": "sa sādhur yo vipannānāṃ sāhāyyam adhigacchati /",
  "GK22vidsripu:3136": "na tu durvihitātīta- vastupālanapaṇḍitaḥ // VidSrk_37.14 *(1226) //",
  "GK22vidsripu:3137": "satyaṃ guṇā guṇavatāṃ vidhivaiparītyād yatnārjitā api kalau viphalā bhavanti /",
  "GK22vidsripu:3138": "sāphalyam asti sutarām idam eva teṣāṃ yat tāpayanti hṛdayāni punaḥ khalānām // VidSrk_37.15 *(1227) //",
  "GK22vidsripu:3139": "apūrvaḥ ko 'pi kopāgniḥ sajjanasya khalasya ca /",
  "GK22vidsripu:3140": "ekasya śāmyati snehād vardhate 'nyasya vāritaḥ // VidSrk_37.16 *(1228) //",
  "GK22vidsripu:3141": "chāyāṃ kurvanti cānyasya tāpaṃ tiṣṭhanti vātape /",
  "GK22vidsripu:3142": "phalanti ca parārthāya pādapā iva sajjanāḥ // VidSrk_37.17 *(1229) //",
  "GK22vidsripu:3143": "apekṣante na ca snehaṃ na pātraṃ na daśāntaram /",
  "GK22vidsripu:3144": "sadā lokahite saktā ratnadīpā ivottamāḥ // VidSrk_37.18 *(1230) //",
  "GK22vidsripu:3145": "lakṣmīṃ tṛṇāya mantyante tadbhareṇa namanti ca /",
  "GK22vidsripu:3146": "aho kim api citrāṇi caritrāṇi mahātmanām // VidSrk_37.19 *(1231) //",
  "GK22vidsripu:3147": "añjalisthāni puṣpāṇi vāsayanti karadvayam /",
  "GK22vidsripu:3148": "aho sumanasāṃ vṛttir vāmadakṣiṇayoḥ samā // VidSrk_37.20 *(1232) //",
  "GK22vidsripu:3149": "paraguṇatattvagrahaṇaṃ svaguṇāvaraṇaṃ paravyasanamaunam /*",
  "GK22vidsripu:3150": "madhuram aśaṭhaṃ ca vākyaṃ kenāpy upadiṣṭam āryāṇām // VidSrk_37.21 *(1233) //*",
  "GK22vidsripu:3151": "vicintyamāno hi karoti vismayaṃ visāriṇā saccaritena sajjanaḥ /",
  "GK22vidsripu:3152": "yadā tu cakṣuḥpatham eti dehināṃ tadāmṛteneva manāṃsi siñcati // VidSrk_37.22 *(1234) //",
  "GK22vidsripu:3153": "samparkeṇa tamobhidāṃ jagadaghapradhvaṃsināṃ dhīmatāṃ krūro 'pi prakṛtaṃ vihāya malinām ālambate bhadratām /",
  "GK22vidsripu:3154": "yat tṛṣṇāglapito 'pi necchati janaḥ pātuṃ tad eva kṣaṇād ujjhaty ambudharodarasthitam apāṃpatyuḥ payaḥ kṣāratām // VidSrk_37.23 *(1235) //",
  "GK22vidsripu:3155": "kvākarāṇāruṣāṃ saṃkhyā saṃkhyātāḥ kāraṇakrudhaḥ /",
  "GK22vidsripu:3156": "kāraṇe 'pi na kupyanti ye te jagati pañcaṣāḥ // VidSrk_37.24 *(1236) //",
  "GK22vidsripu:3157": "sujanāḥ paruṣābhidhāyino yadi kaḥ syād aparo 'pi mañjuvāk /*",
  "GK22vidsripu:3158": "yadi candrakarāḥ savahnayo nanu jāyeta sudhā kṛto 'nyataḥ // VidSrk_37.25 *(1237) //*",
  "GK22vidsripu:3159": "maṅgalasya||",
  "GK22vidsripu:3160": "ye dīneṣu kṛpālavaḥ spṛśati yān alpo 'pi na śrīmadaḥ śrāntā ye ca paropakārakaraṇe hṛṣyanti ye yācitāḥ /",
  "GK22vidsripu:3161": "svasthāḥ saty api yauvanodayamahāvyādhiprakope 'pi ye te bhūmaṇḍalamaṇḍanaikatilakāḥ santaḥ kiyanto janāḥ // VidSrk_37.26 *(1238) //",
  "GK22vidsripu:3162": "yaśo rakṣanti na prāṇān pāpād bibhati na dviṣaḥ /",
  "GK22vidsripu:3163": "anviṣyanty arthino nārthān nisargo 'yaṃ mahātmanām // VidSrk_37.27 *(1239) //",
  "GK22vidsripu:3164": "yathā yathā parāṃ koṭir guṇaḥ samadhirohati /",
  "GK22vidsripu:3165": "santaḥ kodaṇḍadharmāṇo viramanti tathā tathā // VidSrk_37.28 *(1240) //",
  "GK22vidsripu:3166": "ayaṃ nijaḥ paro veti gaṇanā laghucetasām /",
  "GK22vidsripu:3167": "udāracaritānāṃ tu vasudhaiva kuṭumbakam // VidSrk_37.29 *(1241) //",
  "GK22vidsripu:3168": "ye prāpte vyasane 'py anākuladhiyaḥ sampatsu naivonnatāḥ prāpte naiva parāṅmukhāḥ praṇayini prāṇopayogair api /",
  "GK22vidsripu:3169": "hrīmantaḥ svaguṇapraśaṃsanavidhāv anyastutau paṇḍitā dhig dhātrā kṛpaṇena yena na kṛtāḥ kalpāntadīrghāyuṣaḥ // VidSrk_37.30 *(1242) //",
  "GK22vidsripu:3170": "kare ślāghyas tyāgaḥ śirasi gurupādapraṇayitā mukhe satyā vāṇī śrutam anavagītaṃ śravaṇayoḥ /",
  "GK22vidsripu:3171": "hṛdi svacchā vṛttir vijayibhujayor vīryam atulaṃ vināpy aiśvaryeṇa sphurati mahatāṃ maṇḍanam idam // VidSrk_37.31 *(1243) //",
  "GK22vidsripu:3172": "vajrād api kaṭhorāṇi mṛdūni kusumād api /",
  "GK22vidsripu:3173": "lokottarāṇāṃ cetāṃsi ko hi vijñātum arhati // VidSrk_37.32 *(1244) //",
  "GK22vidsripu:3174": "ceḥ",
  "GK22vidsripu:3175": "ā paritoṣād viduṣāṃ na sādhu manye prayogavijñānam /*",
  "GK22vidsripu:3176": "balavad api śikṣitānām ātmany apratyayaṃ cetaḥ // VidSrk_37.33 *(1245) //*",
  "GK22vidsripu:3177": "purāṇam ity eva na sādhu sarvaṃ na cāpi kāvyaṃ navam ity avadyam /",
  "GK22vidsripu:3178": "santaḥ parīkṣyānyatarad bhajante mūḍhaḥ parapratyayahāryabuddhiḥ // VidSrk_37.34 *(1246) //",
  "GK22vidsripu:3179": "kālidāsasyaitau",
  "GK22vidsripu:3180": "guhyapidhānaikaparaḥ sujano vastrāyate sadā piśunam /*",
  "GK22vidsripu:3181": "bhavatām ayaṃ viḍambo yad idaṃ chidrair visūtrayatu // VidSrk_37.35 *(1247) //*",
  "GK22vidsripu:3182": "brūta nūtanakūṣmāṇḍa- phalānāṃ ke bhavanty amī /",
  "GK22vidsripu:3183": "aṅgulīkathanād eva yan na jīvanti māninaḥ // VidSrk_37.36 *(1248) //",
  "GK22vidsripu:3184": "yan netrais tribhir īkṣate na giriśo nāṣṭābhir apy abjabhūḥ skando dvādaśabhir na vā na maghavā cakṣuḥsahasreṇa vā /",
  "GK22vidsripu:3185": "sambhūyāpi jagattrayasya nayanair draṣṭuṃ na tac chakyate pratyādiśya dṛśau samāhitadhiyaḥ paśyanti yat paṇḍitāḥ // VidSrk_37.37 *(1249) //",
  "GK22vidsripu:3186": "nīrasāny api rocante karpāsasya phalāni naḥ /",
  "GK22vidsripu:3187": "yeṣāṃ guṇamayaṃ janma pareṣāṃ guhyaguptaye // VidSrk_37.38 *(1250) //",
  "GK22vidsripu:3188": "guṇavatpātra mātraika- hāryaniryāsam āśayan /",
  "GK22vidsripu:3189": "ātmanāvaiti te lokaḥ svabandhur iti dhāvati // VidSrk_37.39 *(1251) //",
  "GK22vidsripu:3190": "satatam asatyād bibhyati mā bhaiṣīr iti vadanti bhīteṣu /*",
  "GK22vidsripu:3191": "atithijanaśeṣam aśnati sajjanajihve kṛtāthāsi // VidSrk_37.40 *(1252) //*",
  "GK22vidsripu:3192": "yady api daivāt sneho naśyati sādhos tathāpi sattveṣu /*",
  "GK22vidsripu:3193": "ghaṇṭādhvaner ivāntaś ciram anubadhnāti saṃskāraḥ // VidSrk_37.41 *(1253) //*",
  "GK22vidsripu:3194": "raviguptasya",
  "GK22vidsripu:3195": "/Colo iti sadvrajyā|| 37",
  "GK22vidsripu:3196": "tato 'sadvrajyā",
  "GK22vidsripu:3197": "atimaline kartavye bhavati khalānām atīva nipuṇā dhīḥ /*",
  "GK22vidsripu:3198": "timire hi kauśikānāṃ rūpaṃ pratipadyante dṛṣṭiḥ // VidSrk_38.1 *(1254) //*",
  "GK22vidsripu:3199": "sadguṇālaṃkṛte kāvye doṣān mṛgayate khalaḥ /",
  "GK22vidsripu:3200": "vane puṣpakalākīrṇaḥ karabhaḥ kaṇṭakān iva // VidSrk_38.2 *(1255) //",
  "GK22vidsripu:3201": "mukharasyāprasannasya mitrakāryavighātinaḥ /",
  "GK22vidsripu:3202": "nirmāṇam āśānāśāya durjanasya ghanasya ca // VidSrk_38.3 *(1256) //",
  "GK22vidsripu:3203": "nirvāte vyajanaṃ madāndhakariṇāṃ darpopaśāntau śṛṇiḥ poto dustaravārirāśitaraṇe dīpo 'ndhakārāgame /",
  "GK22vidsripu:3204": "itthaṃ tad bhuvi nāsti yatra vidhinā nopāyacintā kṛtā manye durjanacittavṛttiharaṇe dhātāpi bhagnodyamaḥ // VidSrk_38.4 *(1257) //",
  "GK22vidsripu:3205": "akāraṇāviṣkṛtavairadāruṇād asajjanāt kasya bhayaṃ na jāyate /",
  "GK22vidsripu:3206": "viṣaṃ mahāher iva yasya durvacaḥ suduḥsahaṃ saṃnihitaṃ sadā mukhe // VidSrk_38.5 *(1258) //",
  "GK22vidsripu:3207": "khalavṛndaṃ śmaśānaṃ ca bhavaty apacitaṃ yadā /",
  "GK22vidsripu:3208": "dhruvaṃ tadaiva lokānāṃ kalyāṇam avagamyate // VidSrk_38.6 *(1259) //",
  "GK22vidsripu:3209": "antar malinadehena bahir āhlādakāriṇā /",
  "GK22vidsripu:3210": "mahākālaphaleneva kaḥ khalena na vañcitaḥ // VidSrk_38.7 *(1260) //",
  "GK22vidsripu:3211": "sarvatraiva khalo janaḥ saralatāsadbhāvaniḥsaṅgināṃ sādhūnāṃ padabandhanāya piśunaprauḍhābhimānodyamaḥ /",
  "GK22vidsripu:3212": "sūtraṃ kiṃcid apūrvam eva jaṭharād utpādya sadyaḥ svayaṃ lūtātantuvitānajālakuṭilaṃ cakraṃ karoty adbhutam // VidSrk_38.8 *(1261) //",
  "GK22vidsripu:3213": "devānām api paśyantāṃ sa śriyā medhyate khalu /",
  "GK22vidsripu:3214": "vāsasāpi na yogo 'sti niścakrasya pinākinaḥ // VidSrk_38.9 *(1262) //",
  "GK22vidsripu:3215": "stokenonnatim āyāti stokenāyāty adhogatim /",
  "GK22vidsripu:3216": "aho na sadṛśī vṛttis tulākoṭeḥ khalasya ca // VidSrk_38.10 *(1263) //",
  "GK22vidsripu:3217": "ākhubhyaḥ kiṃ khalair jñātaṃ khalebhyaḥ kim athākhubhiḥ /*",
  "GK22vidsripu:3218": "anyat paragṛhotkhātāt karma yeṣāṃ na vidyate // VidSrk_38.11 *(1264) //*",
  "GK22vidsripu:3219": "durjanadūṣitamanasāṃ puṃsāṃ svajane 'pi nāsti viśvāsaḥ /*",
  "GK22vidsripu:3220": "bālaḥ pāyasadagdho dadhy api phūtkṛtya bhakṣayati // VidSrk_38.12 *(1265) //*",
  "GK22vidsripu:3221": "guṇotkarṣadveṣāt prakṛtimahatām apy asadṛśaṃ khalaḥ kiṃcid vākyaṃ racayati ca vistārayati ca /",
  "GK22vidsripu:3222": "na ced evaṃ tādṛk kamalakalikārdhapratinidhau muner gaṇḍūṣe 'bdhiḥ sthita iti kuto 'yaṃ kalakalaḥ // VidSrk_38.13 *(1266) //",
  "GK22vidsripu:3223": "priyasakhi vipaddaṇḍaprāntaprapātaparamparā- paricayacale cintācakre nidhāya vidhiḥ khalaḥ /",
  "GK22vidsripu:3224": "mṛdam iva balāt piṇḍīkṛtya pragalbhakulākavad bhramayati mano no jānīmaḥ kim atra vidhāsyati // VidSrk_38.14 *(1267) //",
  "GK22vidsripu:3225": "pādāhato 'tha dhṛtadaṇḍavighaṭṭito vā yaṃ daṃṣṭrayā spṛśati taṃ kila hanti sarpaḥ /",
  "GK22vidsripu:3226": "ko 'py anya eṣa piśuno 'tra bhujaṅgadharmā karṇe paraṃ spṛśati hanty aparaṃ samūlam // VidSrk_38.15 *(1268) //",
  "GK22vidsripu:3227": "pariśuddhām api vṛttiṃ samāśrito durjanaḥ parān vyathate /*",
  "GK22vidsripu:3228": "pavanāśino 'pi bhujagāḥ paropaghātaṃ na muñcanti // VidSrk_38.16 *(1269) //*",
  "GK22vidsripu:3229": "raviguptasya",
  "GK22vidsripu:3230": "agamyo mantrāṇāṃ prakṛtibhiṣajām apy aviṣayaḥ sudhāsārāsādhyo visadṛśatarārambhagahanaḥ /",
  "GK22vidsripu:3231": "jagad bhrāmīkartuṃ pariṇatadhiyānena vidhinā sphuṭaṃ sṛṣṭo vyādhiḥ prakṛtiviṣamo durjanajanaḥ // VidSrk_38.17 *(1270) //",
  "GK22vidsripu:3232": "yaḥ svān api prathamam astasamastasādhu- vṛttir guṇān khalatayā malinīkaroti /",
  "GK22vidsripu:3233": "tasyāsya bhogina ivograruṣaḥ khalasya dākṣiṇyam asti katham anyaguṇopamarde // VidSrk_38.18 *(1271) //",
  "GK22vidsripu:3234": "randhrānveṣiṇi duṣṭadṛṣṭiviṣiṇi svacchāśayadveṣiṇi kṣipre roṣiṇi śarmaśoṣiṇe vinā hetuṃ jagatploṣiṇi /",
  "GK22vidsripu:3235": "svārthārthaṃ mṛdubhāṣiṇīṣṭavihatāv ekāntatas toṣiṇi śreyaḥ kruddhabhujaṅgabhogaviṣame saṃvidyate kiṃ khale // VidSrk_38.19 *(1272) //",
  "GK22vidsripu:3236": "guṇākarasya śleṣaślokau",
  "GK22vidsripu:3237": "jāḍyaṃ hrīmati gaṇyate vratarucau dambhaḥ śucau kaitavaṃ śūre nirghṛṇatārjave vimatinā dainyaṃ priyālāpini /",
  "GK22vidsripu:3238": "tejasviny avaliptatā mukharatā vaktary aśaktiḥ sthire tat ko nāma bhaved guṇaḥ sa guṇināṃ yo durjane nāṅkitaḥ // VidSrk_38.20 *(1273) //",
  "GK22vidsripu:3239": "vandyān nindati duḥkhitān upahasaty ābādhate bāndhavān śūrān dveṣṭi dhanacyutān paribhavaty ājñāpayaty āśritān /",
  "GK22vidsripu:3240": "guhyāni prakaṭīkaroti ghaṭayaty anyonyavairāśrayān brūte śīghram avācyam ujjhitaguṇo gṛhṇāti doṣān khalaḥ // VidSrk_38.21 *(1274) //",
  "GK22vidsripu:3241": "yad yad iṣṭataraṃ tat tad deyaṃ guṇavate kila /",
  "GK22vidsripu:3242": "ata eva khalo doṣān sādhubhyaḥ samprayacchati // VidSrk_38.22 *(1275) //",
  "GK22vidsripu:3243": "karuṇādravam eva durjanaḥ sutarāṃ satpuruṣaṃ prabādhate /*",
  "GK22vidsripu:3244": "mṛdukaṃ hi bhinatti kaṇṭakaḥ kaṭhine kuṇṭhaka iva jāyate // VidSrk_38.23 *(1276) //*",
  "GK22vidsripu:3245": "ārambhagurvī kṣayiṇī krameṇa laghvī purā vṛddhimatī ca paścāt /",
  "GK22vidsripu:3246": "dinasya pūrvārdhaparārdhabhinnā chāyeva maitrī khalasajjanānām // VidSrk_38.24 *(1277) //",
  "GK22vidsripu:3247": "khalānāṃ kharjūrakṣitiruhakaṭhoraṃ kva ca manaḥ kva conmīlanmallīkusumasukumārāḥ kavigiraḥ /",
  "GK22vidsripu:3248": "itīmaṃ vyāmohaṃ parihara vicitrāḥ śṛṇu kathā yathāyaṃ pīyūṣadyutir upalakhaṇḍaṃ dravayati // VidSrk_38.25 *(1278) //",
  "GK22vidsripu:3249": "upakāriṇi śuddhamatau vārjane yaḥ samācarati pāpam /*",
  "GK22vidsripu:3250": "taṃ janam asatyasaṃdhaṃ bhagavati vasudhe kathaṃ vahasi // VidSrk_38.26 *(1279) //*",
  "GK22vidsripu:3251": "mukhe nīcasya patitā aher iva payaḥkaṇāḥ /",
  "GK22vidsripu:3252": "kṣaṇena viṣatāṃ yānti sūktapīyūṣabindavaḥ // VidSrk_38.27 *(1280) //",
  "GK22vidsripu:3253": "muṇḍāpriyād āyatiduḥkhadāyino vasantam utsārya vijṛmbhitaśriyaḥ /",
  "GK22vidsripu:3254": "na kaḥ khalāt tāpitamitramaṇḍalād upaiti pāpaṃ tapavāsarād iva // VidSrk_38.28 *(1281) //",
  "GK22vidsripu:3255": "naradattasya",
  "GK22vidsripu:3256": "tulyotpattī prakṛtidhavalāv apy amū śaṅkhasomau tatra sthāṇur vidhum asadṛśenottamāṅgena dhatte /",
  "GK22vidsripu:3257": "śaṅkhas tāpakrakacanicayair bhidyate śaṅkhakāraiḥ ko nāmāntaḥprakṛtikuṭilo durgatiṃ nābhiyāti // VidSrk_38.29 *(1282) //",
  "GK22vidsripu:3258": "akalitanijapararūpaḥ svakam api doṣaṃ parasthitaṃ vetti /*",
  "GK22vidsripu:3259": "nāvāsthitas taṭasthān acalān api vicalitān manute // VidSrk_38.30 *(1283) //*",
  "GK22vidsripu:3260": "āśrayāśaḥ kṛṣṇavartmā dahanaś caiṣa durjanaḥ /",
  "GK22vidsripu:3261": "agnir eva tathāpy asmin syād bhasmani hutaṃ hutam // VidSrk_38.31 *(1284) //",
  "GK22vidsripu:3262": "varam ākṣīṇataivāstu śaśino durjanasya ca /",
  "GK22vidsripu:3263": "na pravṛddhis tu vistāri- lāñchanapratipādinī // VidSrk_38.32 *(1285) //",
  "GK22vidsripu:3264": "sarvatra mukharacapalāḥ prabhavanti na lokasaṃmatā guṇinaḥ /*",
  "GK22vidsripu:3265": "tiṣṭhanti vārirāśer upari taraṅgās tale maṇayaḥ // VidSrk_38.33 *(1286) //*",
  "GK22vidsripu:3266": "ārambharamaṇīyāni vimarde virasāni ca /",
  "GK22vidsripu:3267": "prāyo vairāvasānāni saṃgatāni khalaiḥ saha // VidSrk_38.34 *(1287) //",
  "GK22vidsripu:3268": "guṇakaṇikān api sujanaḥ śaśilekhām iva śivaḥ śirasi kurute /*",
  "GK22vidsripu:3269": "candra iva padmalakṣmīṃ na kṣamate paraguṇaṃ piśunaḥ // VidSrk_38.35 *(1288) //*",
  "GK22vidsripu:3270": "bibhīmo vayam atyantaṃ cākrikasya guṇād api /",
  "GK22vidsripu:3271": "niṣpannam api yaḥ pātraṃ guṇenaiva nikṛntati // VidSrk_38.36 *(1289) //",
  "GK22vidsripu:3272": "parasaṃtāpanahetur yatrāhani na prayāti niṣpattim /*",
  "GK22vidsripu:3273": "antarmanā asādhur gaṇayati na tadāyuṣo madhye // VidSrk_38.37 *(1290) //*",
  "GK22vidsripu:3274": "divasāṃs tān abhinandati bahumanute teṣu janmano lābham /*",
  "GK22vidsripu:3275": "ye yānti duṣṭabuddheḥ paropatāpābhiyogena // VidSrk_38.38 *(1291) //*",
  "GK22vidsripu:3276": "dayāmṛduṣu durjanaḥ paṭutarāvalepoddhavaḥ parāṃ vrajati vikriyāṃ na hi bhayaṃ tataḥ paśyati /",
  "GK22vidsripu:3277": "yatas tu bhayaśaṅkayā sukṛśayāpi saṃspṛśyate vinīta iva nīcakaiś carati tatra śāntoddhavaḥ // VidSrk_38.39 *(1292) //",
  "GK22vidsripu:3278": "śūrasya",
  "GK22vidsripu:3279": "asajjanāś cen madhurair vacobhiḥ śakyanta eva pratikartum āryaiḥ /",
  "GK22vidsripu:3280": "tat ketakīreṇubhir amburāśer bandhakriyāyām api kaḥ prayāsaḥ // VidSrk_38.40 *(1293) //",
  "GK22vidsripu:3281": "nūnaṃ darpāt tuhinarucinā durjanasya pramārṣṭuṃ nītaṃ ceto na ca dhavalitaṃ helayā nārpitaṃ ca /",
  "GK22vidsripu:3282": "yenedānīṃ malinahṛdayo lakṣyate śītaraśmir yasmāc cāyaṃ hṛdayarahito durvidhaḥ sarvadaiva // VidSrk_38.41 *(1294) //",
  "GK22vidsripu:3283": "niryantraṇaṃ yatra na vartitavyaṃ na moditavyaṃ praṇayātivāde /",
  "GK22vidsripu:3284": "viśaṅkitānyonyabhayaṃ sudūrān namaskriyām arhati sauhṛdaṃ tat // VidSrk_38.42 *(1295) //",
  "GK22vidsripu:3285": "abhinandasya",
  "GK22vidsripu:3286": "ete snigdhatamā iti mā mā kṣudreṣu kuruta viśvāsam /*",
  "GK22vidsripu:3287": "siddhārthānām eṣāṃ sneho 'py aśrūṇi pātayati // VidSrk_38.43 *(1296) //*",
  "GK22vidsripu:3288": "vṛthājvalitakopāgneḥ paruṣākṣaravādinaḥ /",
  "GK22vidsripu:3289": "durjanasyauṣadhaṃ nāsti kiṃcid anyad anuttarāt // VidSrk_38.44 *(1297) //",
  "GK22vidsripu:3290": "cakrasambhāriṇi krūre paracchidrānusāriṇi /",
  "GK22vidsripu:3291": "dvijihve dṛṣṭamātre cet kasya na syāc camatkṛtiḥ // VidSrk_38.45 *(1298) //",
  "GK22vidsripu:3292": "cakṣur āśrayate kāmaḥ kāmukasya daridrataḥ /",
  "GK22vidsripu:3293": "krūrasya cāprabhavataḥ paradrohaḥ sarasvatīm // VidSrk_38.46 *(1299) //",
  "GK22vidsripu:3294": "śatānandasya",
  "GK22vidsripu:3295": "khalaṃ dṛṣṭvaiva sādhūnāṃ hṛdayaṃ kāṣṭhavad bhavet /",
  "GK22vidsripu:3296": "tatas tad dārayaty asya vācaḥ krakacakarkaśāḥ // VidSrk_38.47 *(1300) //",
  "GK22vidsripu:3297": "hetor vinopakārī yadi nāma śateṣu kaścid ekaḥ syāt /*",
  "GK22vidsripu:3298": "tatrāpi kliṣṭadhiyāṃ doṣaṃ vakṣyaty atikhalatvam // VidSrk_38.48 *(1301) //*",
  "GK22vidsripu:3299": "ākrānteva mahopalena muninā śapteva durvāsasā sātatyaṃ bata mudriteva jatunā nīteva mūrchāṃ viṣaiḥ /",
  "GK22vidsripu:3300": "baddhevātanurajjubhiḥ paraguṇān vaktuṃ na śaktā satī jihvā lohaśalākayā khalamukhe viddheva saṃlakṣyate // VidSrk_38.49 *(1302) //",
  "GK22vidsripu:3301": "śrīdharmadāsasya",
  "GK22vidsripu:3302": "prakṛtir iha khalānāṃ doṣacittaṃ guṇajñe vinayalalitabhāve dveṣaraktā ca buddhiḥ /",
  "GK22vidsripu:3303": "ubhayam idam avaśyaṃ jāyate sarvavāraṃ paṭur api niyatātmā kīrtim evābhidhatte // VidSrk_38.50 *(1303) //",
  "GK22vidsripu:3304": "/Colo ity asadvrajyā|| 38",
  "GK22vidsripu:3305": "tato dīnavrajyā",
  "GK22vidsripu:3306": "prātar bāṣpāmbubinduvyatikaravigalatklinnasṛkkaḥ kathaṃcit kiṃcit saṃkubjajaṅghājanitajaḍajavo jīrṇajānur jarārtaḥ /",
  "GK22vidsripu:3307": "muṣṭyāvaṣṭabhya yaṣṭiṃ kaṭipuṭavicaṭatkarpaṭaḥ pluṣṭakanthaḥ kunthann utthāya pānthaḥ pathi paruṣamarunmūrchyamānaḥ prayāti // VidSrk_39.1 *(1304) //",
  "GK22vidsripu:3308": "puṇyāgnau pūrṇavāñchaḥ prathamam agaṇitaploṣadoṣaḥ pradoṣe pānthas taptvā prasuptas tadanu tatatṛṇe dhāmani grāmadevyāḥ /",
  "GK22vidsripu:3309": "utkampī karpaṭārdhe jarati parijaḍe chidriṇi cchinnanidro vāte vāti prakāmaṃ himakaṇini kaṇan koṇataḥ koṇam eti // VidSrk_39.2 *(1305) //",
  "GK22vidsripu:3310": "bāṇasyaitau",
  "GK22vidsripu:3311": "potān etān api gṛhavati grīṣmamāsāvasānaṃ yāvan nirvāhayati bhavatī yena vā kenacid vā /",
  "GK22vidsripu:3312": "paścād ambhodharajalaparīpātam āsādya tumbī kūṣmāṇḍī ca prabhavati tadā bhūbhujaḥ ke vayaṃ ke // VidSrk_39.3 *(1306) //",
  "GK22vidsripu:3313": "dharaṇīdharasya",
  "GK22vidsripu:3314": "kṣutkṣāmāḥ śiśavaḥ śavā iva tanur mandādaro bāndhavo liptā jarjarakarkarī jatulavair no māṃ tathā bādhate /",
  "GK22vidsripu:3315": "gehinyā sphuṭitāṃśukaṃ ghaṭayituṃ kṛtvā sakāku smitaṃ kupyantī prativeśinī pratidinaṃ sūcīṃ yathā yācitā // VidSrk_39.4 *(1307) //",
  "GK22vidsripu:3316": "sākrandāḥ śiśavaḥ sapatrapuṭakā vaptuḥ purovartinaḥ pracchanne ca vadhūr vibhāgakuśalā madhye sthitā gehinī /",
  "GK22vidsripu:3317": "kaṭyācchādanabandhakena katham apy āsāditenāndhasā sindūrāruṇamaṇḍale savitari prāṇāhutir dīyate // VidSrk_39.5 *(1308) //",
  "GK22vidsripu:3318": "ete daridraśiśavas tanujīrṇakanthāṃ skandhe nidhāya malināṃ pulakākulāṅgāḥ /",
  "GK22vidsripu:3319": "sūryasphuratkarakarambitabhittideśa- lābhāya śītasamaye kalim ācaranti // VidSrk_39.6 *(1309) //",
  "GK22vidsripu:3320": "tasminn eva gṛhodare rasavatī tatraiva sā kaṇḍanī tatropaskaraṇāni tatra śiśavas tatraiva vāsaḥ svayam /",
  "GK22vidsripu:3321": "etat soḍhavato 'pi duḥsthagṛhiṇaḥ kiṃ brūmahe durdaśām adya śvo vijaniṣyamāṇagṛhiṇī tatraiva yat kunthati // VidSrk_39.7 *(1310) //",
  "GK22vidsripu:3322": "adyāśanaṃ śiśujanasya balena jātaṃ śvo vā kathaṃ nu bhaviteti vicintayantī /",
  "GK22vidsripu:3323": "ity aśrupātamalinīkṛtagaṇḍadeśā necched daridragṛhiṇī rajanīvirāmam // VidSrk_39.8 *(1311) //",
  "GK22vidsripu:3324": "saktūñ śocati samplutān pratikaroty ākrandato bālakān pratyutsiñcati karpareṇa salilaṃ śayyātṛṇaṃ rakṣati /",
  "GK22vidsripu:3325": "dattvā mūrdhani śīrṇaśūrpaśakalaṃ jīrṇe gṛhe vyākulā kiṃ tad yan na karoti duḥsthagṛhiṇī deve bhṛśaṃ varṣati // VidSrk_39.9 *(1312) //",
  "GK22vidsripu:3326": "yogeśvarasya",
  "GK22vidsripu:3327": "jaradambarasaṃvaraṇagranthividhau granthakāra eko 'ham /*",
  "GK22vidsripu:3328": "parimitakadannavaṇṭanavidyāpāraṃgatā gṛhiṇī // VidSrk_39.10 *(1313) //*",
  "GK22vidsripu:3329": "vīrasya",
  "GK22vidsripu:3330": "mā rodīś ciram ehi vatsa viphalaṃ dṛṣṭvādya putrān imān āyāto bhavato 'pi dāsyati pitā graiveyakaṃ vāsasī /",
  "GK22vidsripu:3331": "śrutvaivaṃ gṛhiṇīvacāṃsi nikaṭe kuḍyasya niḥkiṃcano niśvasyāśrujalaphutānatamukhaḥ pānthaḥ punaḥ proṣitaḥ // VidSrk_39.11 *(1314) //",
  "GK22vidsripu:3332": "kūṣmāṇḍīviṭapaḥ phalaty avirataṃ siktaḥ suvarṇāmbunā bhūyobhir gaditaṃ hitaiṣibhir itīvāsmābhir aṅgīkṛtam /",
  "GK22vidsripu:3333": "tat saṃyācya kutaścid īśvaragṛhād ānīyamānaṃ śanair adhvany eva hi bindubhir vigalitaṃ śrāṇe śarāvodare // VidSrk_39.12 *(1315) //",
  "GK22vidsripu:3334": "mātar dharmarate kṛpāṃ kuru mayi śrānte ca vaideśike dvārālindakakoṇakeṣu nibhṛtaḥ sthitvā kṣipāmi kṣapām /",
  "GK22vidsripu:3335": "ity evaṃ gṛhiṇīpracaṇḍavadanāvākyena nirbhartsitaḥ skandhe nyastapalālamuṣṭivibhavaḥ pānthaḥ śanair gacchati // VidSrk_39.13 *(1316) //",
  "GK22vidsripu:3336": "lagnaḥ śṛṅgayuge gṛhī satanayo vṛddhau gurū pārśvayoḥ pucchāgre gṛhiṇī svareṣu śiśavo lagnā vadhūḥ kambale /",
  "GK22vidsripu:3337": "ekaḥ śīrṇajaradgavo vidhivaśāt sarvasvabhūto gṛhe sarveṇaiva kuṭumbakena rudatā suptaḥ samutthāpyate // VidSrk_39.14 *(1317) //",
  "GK22vidsripu:3338": "śītavātasamudbhinna- pulakāṅkuraśālinī /",
  "GK22vidsripu:3339": "mamāmbaravihīnasya tvag eva paṭikāyate // VidSrk_39.15 *(1318) //",
  "GK22vidsripu:3340": "sadyo vibhidyate nūnaṃ daridratanupañjaram /",
  "GK22vidsripu:3341": "yadi na syān manorājya- rajjubhir dṛḍhasaṃyatam // VidSrk_39.16 *(1319) //",
  "GK22vidsripu:3342": "prāyo daridraśiśavaḥ paramandirāṇāṃ dvāreṣu dattakarapallavalīnadehāḥ /",
  "GK22vidsripu:3343": "lajjānigūḍhavacaso bata bhoktukāmā bhoktāram ardhanayanena vilokayanti // VidSrk_39.17 *(1320) //",
  "GK22vidsripu:3344": "adhvaśramāya caraṇau virahāya dārā abhyarthanāya vacanaṃ ca vapur jarāyai /",
  "GK22vidsripu:3345": "etāni me vidadhatas tava sarvadaiva dhātas trapā yadi na kiṃ na pariśramo 'pi // VidSrk_39.18 *(1321) //",
  "GK22vidsripu:3346": "vardhanamukhāsikāyām udarapiśācaḥ kim icchakām icchan /*",
  "GK22vidsripu:3347": "paryākulayati gṛhiṇīm akiṃcanaḥ kṛpaṇasaṃvāsaḥ // VidSrk_39.19 *(1322) //*",
  "GK22vidsripu:3348": "varaṃ mṛto na tu kṣudras tathāpi mahad antaram /",
  "GK22vidsripu:3349": "ekasya bandhur nādatte nāmānyasyākhilo janaḥ // VidSrk_39.20 *(1323) //",
  "GK22vidsripu:3350": "kṛpaṇasyāstu dāridryaṃ kārpaṇyāvṛtikārakam /",
  "GK22vidsripu:3351": "vibhavas tasya taddoṣa- ghoṣaṇāpaṭuḍiṇḍimaḥ // VidSrk_39.21 *(1324) //",
  "GK22vidsripu:3352": "vyāsasya",
  "GK22vidsripu:3353": "jīvatāpi śavenāpi kṛpaṇena na dīyate /",
  "GK22vidsripu:3354": "māṃsaṃ vardhayatānena kākasyopakṛtiḥ kṛtā // VidSrk_39.22 *(1325) //",
  "GK22vidsripu:3355": "kavirājasya",
  "GK22vidsripu:3356": "śrīphalaṃ yan na tad dīrgham iti tāvad vyavasthitam /*",
  "GK22vidsripu:3357": "tatraikāntadhṛtir yasya manyate mugdha eva sa // VidSrk_39.23 *(1326) //*",
  "GK22vidsripu:3358": "risūkasya",
  "GK22vidsripu:3359": "dṛḍhataranibaddhamuṣṭeḥ koṣaniṣaṇṇasya sahajamalinasya /*",
  "GK22vidsripu:3360": "kṛpaṇasya kṛpāṇasya ca kevalam ākārato bhedaḥ // VidSrk_39.24 *(1327) //*",
  "GK22vidsripu:3361": "gobhaṭṭasya",
  "GK22vidsripu:3362": "pathika he vijahīhi vṛthārthitāṃ na khalu vetsi navas tvam ihāgataḥ /",
  "GK22vidsripu:3363": "idam ahibhramitaṃ pacamandiraṃ balibhujo 'pi na yānti yadantikam // VidSrk_39.25 *(1328) //",
  "GK22vidsripu:3364": "raver astamaye yena nidrā netreṣu nirmitā /",
  "GK22vidsripu:3365": "tena kiṃ na kṛto mṛtyur martyānāṃ vibhavakṣaye // VidSrk_39.26 *(1329) //",
  "GK22vidsripu:3366": "yenaivāmbarakhaṇḍena divā saṃcarate raviḥ /",
  "GK22vidsripu:3367": "tenaiva niśi śītāṃśur aho daurgatyam etayoḥ // VidSrk_39.27 *(1330) //",
  "GK22vidsripu:3368": "malīmasena dehena pratigeham upasthitāḥ /",
  "GK22vidsripu:3369": "ātmanaivātmakathakā vayaṃ vāyasavṛttayaḥ // VidSrk_39.28 *(1331) //",
  "GK22vidsripu:3370": "bhūyād ato bahuvrīhi- śāsanāśā mudhaiva me /",
  "GK22vidsripu:3371": "pūrvāparāparāmarśād vimūḍhasyeva me matiḥ // VidSrk_39.29 *(1332) //",
  "GK22vidsripu:3372": "/Colo iti dīnavrajyā|| 39",
  "GK22vidsripu:3373": "tato 'rthāntaranyāsavrajyā|| 40",
  "GK22vidsripu:3374": "kālindyā dalitendranīlaśakalaśyāmāmbhaso 'ntarjale magnasyāñjanapuñjasaṃcayanibhasyāheḥ kuto 'nveṣaṇā /",
  "GK22vidsripu:3375": "tārābhāḥ phaṇacakravālamaṇayo na syur yadi dyotino yair evonnatim āpnuvanti guṇinas tair eva yānty āpadam // VidSrk_40.1 *(1333) //",
  "GK22vidsripu:3376": "bhagnāśasya karaṇḍapiṇḍitatanor mlānendriyasya kṣudhā kṛtvākhur vivaraṃ svayaṃ nipatito naktaṃ mukhe bhoginaḥ /",
  "GK22vidsripu:3377": "tṛptas tatpiśitena satvaram asau tenaiva yātaḥ pathā svasthās tiṣṭhata daivam eva jagataḥ śāntau kṣaye cākulam // VidSrk_40.2 *(1334) //",
  "GK22vidsripu:3378": "yasyāḥ kṛte nṛpatayas tṛṇavat tyajanti prāṇān priyān api parasparabaddhavairāḥ /",
  "GK22vidsripu:3379": "teṣām asṛk pibati saiva mahī hatānāṃ śrīḥ prāyaśo vikṛtim eti bahūpabhuktā // VidSrk_40.3 *(1335) //",
  "GK22vidsripu:3380": "rathasyaikaṃ cakraṃ bhujagayamitāḥ sapta turagā nirālambo mārgaś caraṇarahitaḥ sārathir api /",
  "GK22vidsripu:3381": "ravir yāty evāntaṃ pratidinam apārasya nabhasaḥ kriyāsiddhiḥ sattve bhavati mahatāṃ nopakaraṇe // VidSrk_40.4 *(1336) //",
  "GK22vidsripu:3382": "vāgīśvarasya",
  "GK22vidsripu:3383": "paulastyaḥ katham anyadāraharaṇe doṣaṃ na vijñātavān kākutsthena kathaṃ na hemahariṇasyāsambhavo lakṣitaḥ /",
  "GK22vidsripu:3384": "akṣāṇāṃ ca yudhiṣṭhireṇa mahatā jñāto na doṣaḥ kathaṃ pratyāsannavipattimūḍhamanasāṃ prāyo matiḥ kṣīyate // VidSrk_40.5 *(1337) //",
  "GK22vidsripu:3385": "akārye tathyo vā bhavati vitathaḥ kāmam athavā tathāpy uccair dhāmnāṃ harati mahimānaṃ janaravaḥ /",
  "GK22vidsripu:3386": "tulottīrṇasyāpi prakaṭanihatāśeṣatamaso raves tādṛk tejo na hi bhavati kanyāṃ gata iti // VidSrk_40.6 *(1338) //",
  "GK22vidsripu:3387": "kṛto yad ahnas tanimā himāgame laghīyasī yac ca nidāghaśarvarī /",
  "GK22vidsripu:3388": "anena dṛṣṭāntayugena gamyate sadarthasaṃkocasamudyato vidhiḥ // VidSrk_40.7 *(1339) //",
  "GK22vidsripu:3389": "pītāmbarāya tanayāṃ pradadau payodhis tatkālakūṭagaralaṃ ca digambarāya /",
  "GK22vidsripu:3390": "tatrānayor vadata kasya guṇātirekaḥ prāyaḥ paricchadakṛtādara eva lokaḥ // VidSrk_40.8 *(1340) //",
  "GK22vidsripu:3391": "kiṃ janmanā jagati kasyacid īkṣitena śaktyaiva yāti nijayā puruṣaḥ pratiṣṭhām /",
  "GK22vidsripu:3392": "śaktā hi kūpam api śoṣayituṃ na kumbhāḥ kumbhodbhavena punar ambudhir eva pītaḥ // VidSrk_40.9 *(1341) //",
  "GK22vidsripu:3393": "puṃsaḥ svarūpavinirūpaṇam eva kāryaṃ tajjanmabhūmiguṇadoṣakathā vṛthaiva /",
  "GK22vidsripu:3394": "kaḥ kālakūṭam abhinandati sāgarotthaṃ ko vāravindam abhinindati paṅkajātam // VidSrk_40.10 *(1342) //",
  "GK22vidsripu:3395": "khalvāṭo divaseśvarasya kiraṇaiḥ saṃtāpito mūrdhani chāyām ātapavairiṇīm anusaran bilvasya mūlaṃ gataḥ /",
  "GK22vidsripu:3396": "tatrāpy āśu kadācid eva patatā bilvena bhagnaṃ śiraḥ prāyo gacchati yatra bhāgyarahitas tatrāpadāṃ bhājanam // VidSrk_40.11 *(1343) //",
  "GK22vidsripu:3397": "alaṃkāraḥ śaṅkākaranarakapālaḥ parikaraḥ praśīrṇāṅgo bhṛṅgī vasu ca vṛṣa eko bahuvayāḥ /",
  "GK22vidsripu:3398": "avastheyaṃ sthāṇor api bhavati yatrāmaraguror vidhau vakre mūrdhni sthitavati vayaṃ ke punar amī // VidSrk_40.12 *(1344) //",
  "GK22vidsripu:3399": "na sambandopādhiṃ dadhata iha dākṣiṇyanidhayaḥ prahṛṣṭapremāṇāṃ sa hi sahaja eṣām udayate /",
  "GK22vidsripu:3400": "ka ete sambandhān malayamarutaś cūtataravo yad etān ālabhya pratiparurudānaṃ janayati // VidSrk_40.13 *(1345) //",
  "GK22vidsripu:3401": "lokottaraṃ caritam arpayati pratiṣṭhāṃ puṃsaḥ kulaṃ na hi nimittam udāttatāyāḥ /",
  "GK22vidsripu:3402": "vātāpitāpanamuneḥ kalaśāt prasūtir līlāyitaṃ punar amuṣyasamudrapānam // VidSrk_40.14 *(1346) //",
  "GK22vidsripu:3403": "sthalīnāṃ dagdhānām upari mṛgatṛṣṇānusaraṇāt tṛṣārtaḥ śāraṅgo viramati na khinne 'pi vapuṣi /",
  "GK22vidsripu:3404": "ajānānas tattvaṃ na sa mṛgayate 'nyāṃ ca sarasīm abhūmau pratyāśā na hi phalati vighnaṃ ca kurute // VidSrk_40.15 *(1347) //",
  "GK22vidsripu:3405": "kiṃ kūrmasya bharavyathā na vapuṣi kṣmāṃ na kṣipaty eṣa yat kiṃ vā nāsti pariśramo dinakarasyāste na yan niścalaḥ /",
  "GK22vidsripu:3406": "kiṃ tv aṅgīkṛtam utsṛjan kṛpaṇavac chlāghyo jano lajjate nirvyūḍhiḥ pratipannavastuṣu satām ekaṃ batāho vratam // VidSrk_40.16 *(1348) //",
  "GK22vidsripu:3407": "svacchāśayo bhavati ko 'pi janaḥ prakṛtyā saṅgaḥ satām abhijanaś ca na hetur atra /",
  "GK22vidsripu:3408": "dugdhābdhilabdhajanano harakandharāsthaḥ svāṃ kālatāṃ tyajati jātu na kālakūṭaḥ // VidSrk_40.17 *(1349) //",
  "GK22vidsripu:3409": "vāsaś carma vibhūṣaṇaṃ śavaśiro bhikṣāṇatenāśanaṃ gaur ekaḥ sa ca lāṅgale 'py akuśalas tanmātrasāraṃ dhanam /",
  "GK22vidsripu:3410": "śarvasyety avagamya yāti vimukhī ratnālayaṃ jāhvanī kaṣṭaṃ durgatikasya jīvitam aho dārair api tyajyate // VidSrk_40.18 *(1350) //",
  "GK22vidsripu:3411": "kaivartakarkaśakaragrahaṇacyuto 'pi jāle punar nipatitaḥ śapharo varākaḥ /",
  "GK22vidsripu:3412": "daivāt tato 'pi galito gilito bakena vāme vidhau vada kathaṃ vyasanasya śāntiḥ // VidSrk_40.19 *(1351) //",
  "GK22vidsripu:3413": "khanati na khuraiḥ kṣoṇīpṛṣṭhaṃ na nardati sādaraṃ prakṛtipuruṣaṃ dṛṣṭvaivāgre na kupyati gām api /",
  "GK22vidsripu:3414": "vahati tu dhuraṃ dhuryo dhairyād anuddhatakandharo jagati kṛtinaḥ kāryaudāryāt parān atiśerate // VidSrk_40.20 *(1352) //",
  "GK22vidsripu:3415": "śiraḥ śārvaṃ svargāt paśupatiśirastaḥ kṣitibhṛtaṃ mahīdhrād uttuṅgād avanitalam asmāc ca jaladhim /",
  "GK22vidsripu:3416": "adho 'dho gaṅgāvad vayam upagatā dūram athavā padabhraṃśetānāṃ bhavati vinipātaḥ śatamukhaḥ // VidSrk_40.21 *(1353) //",
  "GK22vidsripu:3417": "kvāpi kasya ca kuto 'pi kāraṇāc cittavṛttir iha kiṃ guṇāguṇaiḥ /",
  "GK22vidsripu:3418": "unnataṃ yad avadhīrya bhūdharaṃ nīcam abdhim abhiyāti jāhnavī // VidSrk_40.22 *(1354) //",
  "GK22vidsripu:3419": "sarasi bahuśas tārāchāyāṃ daśan parivañcitaḥ kumudaviṭapānveṣī haṃso niśāsu vicakṣaṇaḥ /",
  "GK22vidsripu:3420": "na daśati punas tārāśaṅkī divāpi sitotpalaṃ kuhakacakito lokaḥ satye 'py apāyam avekṣate // VidSrk_40.23 *(1355) //",
  "GK22vidsripu:3421": "asthānābhiniveśī prāyo jaḍa eva bhavati no vidvān /*",
  "GK22vidsripu:3422": "bālād anyaḥ ko 'mbhasi jighṛkṣatīndoḥ sphuradbimbam // VidSrk_40.24 *(1356) //*",
  "GK22vidsripu:3423": "nirguṇam apy anuraktaṃ prāyo na samāśritaṃ jahati santaḥ /*",
  "GK22vidsripu:3424": "sahavṛddhikṣayabhājaṃ vahati śaśāṅkaḥ kalaṅkam api // VidSrk_40.25 *(1357) //*",
  "GK22vidsripu:3425": "avikāriṇam api sajjanam aniśam anāryaḥ prabādhate 'tyartham /*",
  "GK22vidsripu:3426": "kamalinyā kim apakṛtaṃ himasya yas tāṃ sadā dahati // VidSrk_40.26 *(1358) //*",
  "GK22vidsripu:3427": "bhayaṃ yad dhanurīśvarasya śiśinā yaj jāmadagnyo hatas tyaktā yena guror girā vasumatī baddho yad ambhonidhiḥ /",
  "GK22vidsripu:3428": "ekaikaṃ daśakandharakṣayakṛto rāmasya kiṃ varṇyate daivaṃ varṇaya yena so 'pi sahasā nītaḥ kathāśeṣatām // VidSrk_40.27 *(1359) //",
  "GK22vidsripu:3429": "śaśinam uditaṃ lekhāmātraṃ namanti na cetaraṃ gaganasaritaṃ dhatte mūrdhnā haro na nagātmajām /",
  "GK22vidsripu:3430": "tribhuvanapatir lakṣmīṃ tyaktvā hariḥ priyagopikaḥ paricitaguṇadveṣī loko navaṃ navam icchati // VidSrk_40.28 *(1360) //",
  "GK22vidsripu:3431": "upaśamaphalād vidyābījāt phalaṃ dhanam icchatāṃ bhavati viphalaḥ prārambho yat tad atra kim adbhutam /",
  "GK22vidsripu:3432": "niyataviṣayāḥ sarve bhāvā na yānti hi vikriyāṃ janayitum alaṃ śāler bījaṃ na jātu javāṅkuram // VidSrk_40.29 *(1361) //",
  "GK22vidsripu:3433": "tṛṣārtaiḥ śāraṅgaiḥ prati jaladharaṃ bhūri virutaṃ ghanair muktā dhārāḥ sapadi payasas tān prati muhuḥ /",
  "GK22vidsripu:3434": "khagānāṃ ke meghāḥ ka iva vihagā vā jalamucām ayācyo nārtānām anupakaraṇīyo na mahatām // VidSrk_40.30 *(1362) //",
  "GK22vidsripu:3435": "amarasiṃhasya",
  "GK22vidsripu:3436": "payas tejo vāyur gaganam avanir viśvam api vā svayaṃ viṣṇus tasya tridaśajayinaḥ kiṃ na sukaram /",
  "GK22vidsripu:3437": "chalān nīto 'dhastād balir aṇukarūpeṇa tad api svabhāvāc cakrī yaḥ praguṇam api cakreṇa sṛjati // VidSrk_40.31 *(1363) //",
  "GK22vidsripu:3438": "muṣṭikaraguhasya",
  "GK22vidsripu:3439": "kiṃ nojjvalaḥ kim u kalāḥ sakalā na dhatte datte na kiṃ nayanayor mudam unmayūkhaḥ /",
  "GK22vidsripu:3440": "rāhos tu cakrapatito 'stamito 'yam induḥ satyaṃ satām ahṛdayeṣu guṇās tṛṇāni // VidSrk_40.32 *(1364) //",
  "GK22vidsripu:3441": "atulasya",
  "GK22vidsripu:3442": "lūnās tilās tadanu śoṣam upāgatās te śoṣād dhi śuddhim atha tāpam upetavantaḥ /",
  "GK22vidsripu:3443": "tāpāt kaṭhoratarayantranipīḍanāni sneho nimittam iti duḥkhaparaṃparāyāḥ // VidSrk_40.33 *(1365) //",
  "GK22vidsripu:3444": "dugdha mugdham asti yas tvayā dhṛtaḥ sneha eṣa vipadekakāraṇam /*",
  "GK22vidsripu:3445": "yatkṛte tvam apavāsitaṃ punaś chinnam unmathitam agnisākṛtam // VidSrk_40.34 *(1366) //*",
  "GK22vidsripu:3446": "mūrdhenduḥ parameśvareṇa vidhṛto vakro jaḍātmā kṣayī karṇānte ca parāpakāracaturo nyasto dvijihvādhipaḥ /",
  "GK22vidsripu:3447": "nandī dvāri bahiḥkṛto guṇanidhiḥ kaṣṭaṃ kim atrocyatāṃ pātrāpātravicāraṇāsv anipuṇaḥ prāyo bhaved īśvaraḥ // VidSrk_40.35 *(1367) //",
  "GK22vidsripu:3448": "kākutsthasya daśānano na kṛtavān dārāpahāraṃ yadi kvāmbhodhiḥ kva ca setubandhaghaṭanā kvottīrya laṅkājayaḥ /",
  "GK22vidsripu:3449": "pārthasyāpi parābhavaṃ yadi ripur nādāt kva tādṛk tapo nīyante ripubhiḥ samunnatipadaṃ prāyaḥ paraṃ māninaḥ // VidSrk_40.36 *(1368) //",
  "GK22vidsripu:3450": "śambūkāḥ kila nirgatā jalanidhes tīreṣu dāvāgninā dahyante maṇayo vaṇikkaratalair āyānti rājñāṃ śiraḥ /",
  "GK22vidsripu:3451": "sthānapracyutir alpakasya vipade santas tu deśāntaraṃ yānto yānti sadā samarpitaguṇāḥ ślāghyāḥ parām unnatim // VidSrk_40.37 *(1369) //",
  "GK22vidsripu:3452": "ya eko lokānāṃ paramasuhṛd ānandajanakaḥ kalāśālī śrīmān nidhuvanavidhau maṅgalaghaṭaḥ /",
  "GK22vidsripu:3453": "sudhāsūtiḥ so 'yaṃ tripuraharacūḍāmaṇir aho prayāty astaṃ hanta prakṛtiviṣamā daivagatayaḥ // VidSrk_40.38 *(1370) //",
  "GK22vidsripu:3454": "apetāḥ śatrubhyo vayam iti viṣādo 'yam aphalaḥ pratīkāras tv eṣām aniśam anusaṃdhātum ucitaḥ /",
  "GK22vidsripu:3455": "jarāsaṃdhād bhagnaḥ saha halabhṛtā dānavaripur jaghānainaṃ paścān na kim anilasūnuḥ priyasakhaḥ // VidSrk_40.39 *(1371) //",
  "GK22vidsripu:3456": "candraḥ kṣayī prakṛtivakratanur jaḍātmā doṣākāraḥ sphurati mitravipattikāle /",
  "GK22vidsripu:3457": "mūrdhnā tathāpi vidhṛtaḥ parameśvareṇa naivāśriteṣu mahatāṃ guṇadoṣacintā // VidSrk_40.40 *(1372) //",
  "GK22vidsripu:3458": "śuklīkaroti malināni digantarāṇi candro na śuklayati cātmagataṃ kalaṅkam /",
  "GK22vidsripu:3459": "nityaṃ yathārthaghaṭanāhitamānasānāṃ svārthodyamo bhavati no mahatāṃ kadācit // VidSrk_40.41 *(1373) //",
  "GK22vidsripu:3460": "gṛhṇāti yuktam itarac ca jahāti dhīmān eṣa svabhāvajanito mahatāṃ vivekaḥ /",
  "GK22vidsripu:3461": "anyonyamiśritam api vyatiricya śuddhaṃ dugdhaṃ pibaty udakam ujjhati rājahaṃsaḥ // VidSrk_40.42 *(1374) //",
  "GK22vidsripu:3462": "prāyo bhavaty anucitasthitideśabhājaḥ śreyaḥ svajīvaparipālanamātram eva /",
  "GK22vidsripu:3463": "antaḥprataptamarusaikatadahyamāna- mūlasya campakataroḥ ka vikāśacintā // VidSrk_40.43 *(1375) //",
  "GK22vidsripu:3464": "vidyāyāḥ",
  "GK22vidsripu:3465": "grahaparikavalitatanur api ravir iha bodhayati padmaṣaṇḍāni /*",
  "GK22vidsripu:3466": "bhavati vipady api mahatām aṅgīkṛtavastunirvāhaḥ // VidSrk_40.44 *(1376) //*",
  "GK22vidsripu:3467": "praṇatyā bahulābho 'pi na sukhāya manīṣiṇaḥ /",
  "GK22vidsripu:3468": "cātakaḥ svalpam apy ambu gṛhṇāty anantakandharaḥ // VidSrk_40.45 *(1377) //",
  "GK22vidsripu:3469": "kasyopayogamātreṇa dhanena ramate manaḥ /",
  "GK22vidsripu:3470": "padapramāṇam ādhāram ārūḍhaḥ ko na kampate // VidSrk_40.46 *(1378) //",
  "GK22vidsripu:3471": "upaiti kṣārābdhiṃ sahati bahuvātavyatikaraṃ puro nānābhaṅgān anubhavati paśyaiṣa jaladaḥ /",
  "GK22vidsripu:3472": "kathaṃcil labdhāni pravitarati toyāni jagate guṇaṃ vā doṣaṃ vā gaṇayati na dānavyasanitā // VidSrk_40.47 *(1379) //",
  "GK22vidsripu:3473": "vallaṇasyaite",
  "GK22vidsripu:3474": "sudhādhāmnaḥ kāntiṃ glapayati vilumpaty uḍugaṇaṃ kiraty uṣṇaṃ tejaḥ kumudavanalakṣmīḥ śamayati /",
  "GK22vidsripu:3475": "ravir jānāty eva pratidivasam astādripatanaṃ tathāpi pratyagrābhyudayataralaḥ kiṃ na kurute // VidSrk_40.48 *(1380) //",
  "GK22vidsripu:3476": "kavirājasya",
  "GK22vidsripu:3477": "/Colo ity arthāntaranyāsavrajyā|| 40",
  "GK22vidsripu:3478": "tataś cāṭuvrajyā|| 41",
  "GK22vidsripu:3479": "deva tvadvijayaprayāṇasamaye kāmbojavāhāvalī- viṅkhollekhavisarpiṇi kṣitirajaḥpūre viyac cumbati /",
  "GK22vidsripu:3480": "bhānor vājibhir aṅgarūṣaṇarasāsvādaḥ samāsādito labdhaḥ kiṃ ca nabhastalāmaradhunīpaṅkeruhair anvayaḥ // VidSrk_41.1 *(1381) //",
  "GK22vidsripu:3481": "tvadyantrāṇāṃ prayāṇeṣv anavaratavalatkarṇatālaprakīrṇair ākīrṇe vyomni sarpasamadagajaghaṭākumbhasindūrapūraiḥ /",
  "GK22vidsripu:3482": "bibhrāṇāḥ pāribhadradrumakusumaruco raśmayaḥ patyur ahnāṃ madhyāhne 'py astasaṃdhyābhramacakitadṛśaś cakrire cakravākān // VidSrk_41.2 *(1382) //",
  "GK22vidsripu:3483": "sphīto dhāmnā samaravijayī śrīkaṭākṣapradīrghaḥ snigdhaśyāmaḥ kuvalayarucir yuddhamalla tvadīyaḥ /",
  "GK22vidsripu:3484": "varṣe 'muṣmin pratinṛpayaśaḥpūragaure parīkṣā- kṣīranyastaṃ tulayati mahānīlaratnaṃ kṛpāṇaḥ // VidSrk_41.3 *(1383) //",
  "GK22vidsripu:3485": "digdantinaḥ svakarapuṣkaralekhanībhir gaṇḍasthalān madamasiṃ muhur ādadānāḥ /*",
  "GK22vidsripu:3486": "śrīcandradeva tava toyanidhitīratāḍīpatrodareṣu vijayastutim ālikhanti // VidSrk_41.4 *(1384) //*",
  "GK22vidsripu:3487": "abhinandasya",
  "GK22vidsripu:3488": "satsu rakto dviṣāṃ kālaḥ pītaḥ strīṇāṃ vilocanaiḥ /",
  "GK22vidsripu:3489": "śubhrakīrtyāsi tat satyaṃ caturvarṇāśramo bhavān // VidSrk_41.5 *(1385) //",
  "GK22vidsripu:3490": "acalasya",
  "GK22vidsripu:3491": "na janayasi kaṃsaharṣaṃ vahasi śarīraṃ yaśodayā juṣṭam /*",
  "GK22vidsripu:3492": "tyajasi na satyonmukhatām iti satyaṃ vāsudevo 'si // VidSrk_41.6 *(1386) //*",
  "GK22vidsripu:3493": "bhadrasya",
  "GK22vidsripu:3494": "na lopo varṇānāṃ na khalu parataḥ pratyayavidhir vikāro nāsty eva kvacid api na bhagnāḥ prakṛtayaḥ /",
  "GK22vidsripu:3495": "guṇo vā vṛddhir vā satatam upakārāya jagatāṃ muner dākṣīputrād api tava samarthaḥ padavidhiḥ // VidSrk_41.7 *(1387) //",
  "GK22vidsripu:3496": "pāṇineḥ",
  "GK22vidsripu:3497": "satyaṃ tvadguṇakīrtanena sukhayaty ākhaṇḍalaṃ nāradaḥ kiṃ tu śrotrakaṭu kvaṇanti madhupās tatpārijātasrajām /",
  "GK22vidsripu:3498": "vāryante yadi cāpsaraḥpariṣadā te cāmarāḍambarair udvelladbhujavallikaṅkaṇajhaṇatkāras tadā duḥsahaḥ // VidSrk_41.8 *(1388) //",
  "GK22vidsripu:3499": "madhukūṭasya",
  "GK22vidsripu:3500": "yasya dvīpaṃ dharitrī sa ca jaladhir abhūd yasya gaṇḍūṣatoyaṃ tasyāścaryaikamūrter api nabhasi vapur yatra durlakṣam āsīt /",
  "GK22vidsripu:3501": "tat pītaṃ tvadyaśobhis tribhuvanam abhajaṃs tāni viśrāmahetos tac cāntaḥ kaiṭabhāreḥ sa ca tava hṛdaye vandanīyas tvam ekaḥ // VidSrk_41.9 *(1389) //",
  "GK22vidsripu:3502": "tathāgatadāsasya",
  "GK22vidsripu:3503": "karpāsāsthipracayanicitā nirdhanaśrotriyāṇāṃ yeṣāṃ vātyāpravitatakuṭīprāṅgaṇāntā babhūvuḥ /",
  "GK22vidsripu:3504": "tatsaudhānāṃ parisarabhuvi tvatprasādād idānīṃ krīḍāyuddhacchidurayuvatīhāramuktāḥ patanti // VidSrk_41.10 *(1390) //",
  "GK22vidsripu:3505": "śubhāṅgasya",
  "GK22vidsripu:3506": "lakṣmīvaśīkaraṇacūrṇasahodarāṇi tvatpādapaṅkajarajāṃsi ciraṃ jayanti /",
  "GK22vidsripu:3507": "yāni praṇāmamilitāni nṛṇāṃ lalāṭe lumpanti daivalikhitāni durakṣarāṇi // VidSrk_41.11 *(1391) //",
  "GK22vidsripu:3508": "abhinandasya",
  "GK22vidsripu:3509": "tvaṃ cen nātha kalānidhiḥ śaśadharas tat toyanāthā vayaṃ maryādānidhir ambhasāṃ patir atha tvaṃ ced vayaṃ vāridāḥ /",
  "GK22vidsripu:3510": "sarvāśāparipūrako jaladharas tvaṃ ced vayaṃ bhūruhaḥ sanmārgvasthitisundaras tvam iha cec chākhī vayaṃ cādhvagāḥ // VidSrk_41.12 *(1392) //",
  "GK22vidsripu:3511": "padahīnān bilavasatīn bhujagān iva jātabhogasaṃkocān /*",
  "GK22vidsripu:3512": "vyathayati mantrākṣaram iva nāma tavārīn vanecarair gītam // VidSrk_41.13 *(1393) //*",
  "GK22vidsripu:3513": "yeṣāṃ veśmasu kambukarparacalattarkudhvanir duḥśravaḥ prāg āsīn naranātha samprati punas teṣāṃ tavānugrahāt /",
  "GK22vidsripu:3514": "ṣaḍjādikramaraṅgadaṅgulicalatpāṇiskhalatkaṅkaṇa- śreṇīnisvanamāṃsalaḥ kalagirāṃ vīṇāravaḥ śrūyate // VidSrk_41.14 *(1394) //",
  "GK22vidsripu:3515": "nātha tvām anuyāce prasīda vijahīhi saṅgarārambham /*",
  "GK22vidsripu:3516": "unnatibhājaḥ samprati santi vipakṣāḥ paraṃ girayaḥ // VidSrk_41.15 *(1395) //*",
  "GK22vidsripu:3517": "deva svastutir astu nāma hṛdi naḥ sarve vasanty āgamās tīrthaṃ na kvacid īdṛg atrabhavatī tvatkhaḍgadhārā yathā /",
  "GK22vidsripu:3518": "yām ekaḥ svaśarīraśuddhirasiko mūrdhi pratīcchan ripur dvaividhyād anu pañcatāṃ tadanu ca traidaśyam āpa kṣaṇāt // VidSrk_41.16 *(1396) //",
  "GK22vidsripu:3519": "rathāṅgasya",
  "GK22vidsripu:3520": "matparyantavasuṃdharāvijayine muktādi ratnaṃ mayā sarvaṃ ḍhaukitam eva tubhyam adhunā jāto 'smi niṣkiṃcanaḥ /",
  "GK22vidsripu:3521": "ity ullāsitavīcibāhur udayanmārtaṇḍabimbacchalāt prātas taptakuṭhāram eṣa vahate deva tvadagre 'mbudhiḥ // VidSrk_41.17 *(1397) //",
  "GK22vidsripu:3522": "vasukalpasya",
  "GK22vidsripu:3523": "saṃdiṣṭaṃ marubhūmibhūruhacayair bhūpāla bhūyād bhavān nirjetā navakhaṇḍamaṇḍalabhuvo ye tvatprasādād vayam /",
  "GK22vidsripu:3524": "pratyāsannavipannavāraḍavadhūnetrapraṇālīgalad- bāṣpāmbhaḥplavapaṅkapicchalatalāḥ śrīmuñja modāmahe // VidSrk_41.18 *(1398) //",
  "GK22vidsripu:3525": "tanvīm ujjhitabhūṣaṇāṃ kalagiraṃ sītkāram ātanvatīṃ vepantīṃ vraṇitādharāṃ vivasanāṃ romodgamaṃ bibhratīm /",
  "GK22vidsripu:3526": "hemante himaśītamārutabhayād āśliṣya dorbhyāṃ tanuṃ svāṃ mūrtiṃ dayitām ivātirasikāṃ tvadvidviṣaḥ śerate // VidSrk_41.19 *(1399) //",
  "GK22vidsripu:3527": "bhūsamparkarajonipātamalināḥ svasmād gṛhāt pracyutāḥ sāmānyair api jantubhiḥ karatalair niḥśaṅkam āliṅgitāḥ /",
  "GK22vidsripu:3528": "nirlagnāḥ kvacid ekatām upagatā baddhāḥ kvacin mocitā akṣāṇām iva śārayaḥ pratigṛhaṃ bhrāntās tavāristriyaḥ // VidSrk_41.20 *(1400) //",
  "GK22vidsripu:3529": "varṣāsambhṛtapītisāram avaśaṃ stabdhāṅghrihastadvayaṃ bhekaṃ mūrdhni nigṛhya kajjalarajaḥśyāmaṃ bhujaṅgaṃ sthitam /",
  "GK22vidsripu:3530": "mugdhā vyādhavadhus tavārinagare śūnye cirāt samprati svaṛnopaskṛtimuṣṭisāyakadhiyā sākūtam āditsati // VidSrk_41.21 *(1401) //",
  "GK22vidsripu:3531": "paryaṅkaḥ śithilīkṛto na bhavatā siṃhāsanān notthitaṃ na krodhānaladhūmarājir iva ca bhrūvallir ullāsitā /",
  "GK22vidsripu:3532": "rājñāṃ tvaccaraṇāravindam atha ca śrīcandra puṣpanty amūś cañcaccārumarīcisaṃcayamucāṃ cūḍāmaṇīnāṃ rucaḥ // VidSrk_41.22 *(1402) //",
  "GK22vidsripu:3533": "suvinītasya",
  "GK22vidsripu:3534": "dvāraṃ khaḍgibhir āvṛtaṃ bahir api praklinnagaṇḍair gajair antaḥ kañcukibhiḥ sphuranmaṇidharair adhyāsitā bhūmayaḥ /",
  "GK22vidsripu:3535": "ākrāntaṃ mahiṣībhir eva śayanaṃ tvadvidviṣāṃ mandire rājan saiva cirantanapraṇayinīśūnye 'pi rājyasthitiḥ // VidSrk_41.23 *(1403) //",
  "GK22vidsripu:3536": "vijayapālasya",
  "GK22vidsripu:3537": "atyuktau yadi na prakupyasi mṛṣāvādaṃ na cen manyase tad brūmo 'dbhutakīrtaneṣu rasanā keṣāṃ na kaṇḍūyate /",
  "GK22vidsripu:3538": "deva tvadvijayapratāpadahanajvālāvalīśoṣitāḥ sarve vāridhayas tato ripuvadhūbāṣpāmbubhiḥ pūritāḥ // VidSrk_41.24 *(1404) //",
  "GK22vidsripu:3539": "tāḍītāḍaṅkamātrābharaṇapariṇatīny ullasatsinduvāra- sragdāmāni dviṣāṃ vo ghanajaghanajaradbhūribhūrjāṃśukāni /",
  "GK22vidsripu:3540": "vindhyaskandheṣu dhātudravaracitakucaprāntapatrāṅkurāṇi krīḍanti kroḍalagnaiḥ kapiśiśubhir aviśrāntam antaḥpurāṇi // VidSrk_41.25 *(1405) //",
  "GK22vidsripu:3541": "tvannāsīravisārivāraṇabharabhraśyanmahīyantraṇād antaḥkhinnabhujaṅgabhogavigalallālābhir āsīn nadī /",
  "GK22vidsripu:3542": "kiṃ cāsyāṃ jalakelilālasavalannāgāṅganānāṃ phaṇa- śreṇībhir maṇikeśarābhir abhavat sambhūtir ambhoruhām // VidSrk_41.26 *(1406) //",
  "GK22vidsripu:3543": "gaṅgādharasya",
  "GK22vidsripu:3544": "saṃgrāmāṅgaṇasaṃgatena bhavatā cāpe samāropite devākarṇaya yena yena mahasā yad yat samāsāditam /",
  "GK22vidsripu:3545": "kodaṇḍena śarāḥ śaraī ripuśiras tenāpi bhūmaṇḍalaṃ tena tvaṃ bhavatā ca kīrtir anaghā kīrtyā ca lokatrayam // VidSrk_41.27 *(1407) //",
  "GK22vidsripu:3546": "saṃgrāmāṅgaṇasya",
  "GK22vidsripu:3547": "śarair vyarthaṃ nātha tribhuvanajayārambhacaturais tava jyānirghoṣaṃ nṛpatir iha ko nāma sahate /",
  "GK22vidsripu:3548": "yam uccair ākarṇya tridaśapatir apy āhavabhiyā hriyā pārśvaṃ paśyan nibhṛtanibhṛtaṃ muñcati dhanuḥ // VidSrk_41.28 *(1408) //",
  "GK22vidsripu:3549": "nāhillasya",
  "GK22vidsripu:3550": "ṛkṣasya kroḍasaṃdhiprahitamukhatayā maṇḍalībhūtamūrter ārāt suptasya vīra tvadarivarapuradvāri nīhārakāle /",
  "GK22vidsripu:3551": "prātar nidrāvinodakramajanitamukhonmīlitaṃ cakṣur ekaṃ vyādhāḥ pālālabhasmasthitadahanakaṇākāram ālokayanti // VidSrk_41.29 *(1409) //",
  "GK22vidsripu:3552": "te kaupīnadhanās ta eva hi paraṃ dhātrīphalaṃ bhuñjate teṣāṃ dvāri nadanti vājinivahās tair eva labdhā kṣitiḥ /",
  "GK22vidsripu:3553": "tair etat samalaṃkṛtaṃ nijakulaṃ kiṃ vā bahu brūmahe ye dṛṣṭāḥ parameśvareṇa bhavatā ruṣṭena tuṣṭena vā // VidSrk_41.30 *(1410) //",
  "GK22vidsripu:3554": "jayādityasya",
  "GK22vidsripu:3555": "dattendrābhayavibhramādbhutabhujāsambhāragambhīrayā tvadvṛttyā śithilīkṛtas tribhuvanatrāṇāya nārāyaṇaḥ /",
  "GK22vidsripu:3556": "antastoṣatuṣārasaurabhamayaśvāsānilāpūraṇa- prāṇottuṅgabhujaṅgatalpam adhunā bhadreṇa nidrāyate // VidSrk_41.31 *(1411) //",
  "GK22vidsripu:3557": "vatse mādhavi tāta campaka śiśo mākanda kaunti priye hā mātar madayanti hā kurabaka bhrātaḥ svasar mālati /",
  "GK22vidsripu:3558": "ity evaṃ ripumandireṣu bhavataḥ śṛṇvanti naktaṃcarā golāṅgūlavimardasambhramavaśād udyānadevīgiraḥ // VidSrk_41.32 *(1412) //",
  "GK22vidsripu:3559": "śubhāṅgasya",
  "GK22vidsripu:3560": "vajrin vajram idaṃ jahīhi bhagavan īśa triśūlena kiṃ viṣṇo tvaṃ ca vimuñca cakram amarāḥ sarve tyajantv āyudham /",
  "GK22vidsripu:3561": "adyāyaṃ paracakrabhūmanṛpater voḍhuṃ trilokīdhuraṃ prauḍhārātighaṭāvighaṭṭanapaṭur dordaṇḍa evodyataḥ // VidSrk_41.33 *(1413) //",
  "GK22vidsripu:3562": "bāṇās te paracakravikramakalāvailakṣyadikṣāguror vīkṣante mihirāṃśumāṃsalarucaḥ kṣiptāḥ pratidveṣiṇaḥ /",
  "GK22vidsripu:3563": "hastāhallitahāravallitaralā yuddhāṅgaṇālokana- krīḍāloladigaṅganāsamudayonmuktāḥ kaṭākṣā iva // VidSrk_41.34 *(1414) //",
  "GK22vidsripu:3564": "mañjuśrīmitrasya",
  "GK22vidsripu:3565": "mandodvṛntaiḥ śirobhir maṇibharagurubhiḥ prauḍharomāñcadaṇḍa- sphāyannirmokasaṃdhiprasaradavigalatsaṃmadasvedapūrāḥ /",
  "GK22vidsripu:3566": "jihvāyugmābhipūrṇānandaviṣamasamudgīrṇavarṇābhirāmaṃ velāśailāṅkabhājo bhujagayuvatayas tvadguṇān udgṛṇanti // VidSrk_41.35 *(1415) //",
  "GK22vidsripu:3567": "murāreḥ",
  "GK22vidsripu:3568": "jīyāsuḥ kalikālakarṇakajagaddāridryadārūdara- vyāghūrṇadghuṇacūrṇalaṅgimajuṣas tvatpādayoḥ pāṃsavaḥ /",
  "GK22vidsripu:3569": "lakṣmīsadmasarojareṇusuhṛdaḥ sevāvanamrībhavad- bhūmīpālakirīṭaratnakiraṇajyotsnānadīvālikāḥ // VidSrk_41.36 *(1416) //",
  "GK22vidsripu:3570": "vallaṇasya",
  "GK22vidsripu:3571": "pṛthur asi guṇaiḥ kīrtyā rāmo nalo bharato bhavān mahati samare śatrughnas tvaṃ sadaiva yudhiṣṭhiraḥ /",
  "GK22vidsripu:3572": "iti sucaritair bibhrad rūpaṃ ciraṃtanabhūbhujāṃ katham asi na māṃdhātā deva trilokavijayy api // VidSrk_41.37 *(1417) //",
  "GK22vidsripu:3573": "prabhur asi vayaṃ mālākāravratavyavasāyino vacanakusumaṃ tenāsmābhis tavādaraḍhaukitam /",
  "GK22vidsripu:3574": "yadi tad aguṇaṃ kaṇṭhe mā dhās tathorasi mā kṛthā navam iti kiyat karṇe dhehi kṣaṇaṃ phalatu śramaḥ // VidSrk_41.38 *(1418) //",
  "GK22vidsripu:3575": "bhayam ekam anekebhyaḥ śatrubhyo yugapat sadā /",
  "GK22vidsripu:3576": "dadāti tac ca tenāsti rājaṃś citram idaṃ mahat // VidSrk_41.39 *(1419) //",
  "GK22vidsripu:3577": "sarvadā sarvado 'sīti mithyā saṃstūyase budhaiḥ /",
  "GK22vidsripu:3578": "nārayo lebhire pṛṣṭhaṃ na vakṣaḥ parayoṣitaḥ // VidSrk_41.40 *(1420) //",
  "GK22vidsripu:3579": "apūrveyaṃ dhanurvidyā bhavatā śikṣitā kutaḥ /",
  "GK22vidsripu:3580": "mārgaṇaughaḥ samāyāti guṇo yāti digantaram // VidSrk_41.41 *(1421) //",
  "GK22vidsripu:3581": "sālakānanayoge 'pi sālakānanavarjitā /",
  "GK22vidsripu:3582": "hārāvaruddhakaṇṭhāpi vihārārivadhūs tava // VidSrk_41.42 *(1422) //",
  "GK22vidsripu:3583": "amī vīryamitrasya",
  "GK22vidsripu:3584": "karṣadbhiḥ sicayāñcalān atirasāt kurvadbhir āliṅganam / gṛhṇānaiḥ kacam ālikhadbhir adharaṃ vidrāvayadbhiḥ kucau /",
  "GK22vidsripu:3585": "pratyakṣe 'pi kaliṅgamaṇḍalapater antaḥpurāṇām aho dhik kaṣṭaṃ viṭapair viṭair iva vane kiṃ nāma nāceṣṭitam // VidSrk_41.43 *(1423) //",
  "GK22vidsripu:3586": "vasukalpasya",
  "GK22vidsripu:3587": "gambhīranīrasarasīr api paṅkaśeṣāḥ kurvanti ye dinakarasya karās ta eva /",
  "GK22vidsripu:3588": "stvadvīravairivanitānayanāmbuleśa- śoṣe kathaṃ pratihatā iti me vitarkaḥ // VidSrk_41.44 *(1424) //",
  "GK22vidsripu:3589": "tvatsainyaglapitasya pannagapater acchinnadhārākramaṃ visphārāyataśālini pratiphaṇaṃ phelāmbhasi bhraśyati /",
  "GK22vidsripu:3590": "deva kṣmāvalayaprabho phaṇikulaiḥ pravyaktam ekottara- sthūlastambhasahasradhāritam iva kṣmācakram ālokyate // VidSrk_41.45 *(1425) //",
  "GK22vidsripu:3591": "śeṣaṃ kleśayituṃ diśaḥ sthagayituṃ peṣṭuṃ dharitrībhṛtaḥ sindhūn dhūlibhareṇa kardamayituṃ tair eva roddhuṃ nabhaḥ /",
  "GK22vidsripu:3592": "nāsīre ca muhur muhuś cala calety ālāpakolāhalān kartuṃ nātha varūthinīyam avanīṃ jetuṃ punas tvadbhujau // VidSrk_41.46 *(1426) //",
  "GK22vidsripu:3593": "vasukalpasya",
  "GK22vidsripu:3594": "deva tvatsainyabhārād avanim avanatāṃ dhartum uttabdhadehaḥ sphūtkārakṣveḍamīlatphaṇaśatanipatatpīnalālāpravāhaḥ /",
  "GK22vidsripu:3595": "dṛṣṭaḥ prārohaśālī vaṭa iva phalito raktamūrdhanyaratnaḥ kūrmeṇoddhṛtya kaṇṭhaṃ nijavipulavapuś catvare sarparājaḥ // VidSrk_41.47 *(1427) //",
  "GK22vidsripu:3596": "ambhaḥ kardamatām upaiti sahasā paṅkadravaḥ pāṃśutāṃ pāṃśur vāraṇakarṇatālapavanair dikprāntanīhāratām /",
  "GK22vidsripu:3597": "nimnatvaṃ girayaḥ samaṃ viṣamatāṃ śūnyaṃ janasthānakaṃ niryāte tvayi rājyapāla bhavati tyaktasvabhāvaṃ jagat // VidSrk_41.48 *(1428) //",
  "GK22vidsripu:3598": "mahodadheḥ",
  "GK22vidsripu:3599": "asindūreṇa sīmanto mā bhūn no yoṣitām iti /",
  "GK22vidsripu:3600": "ataḥ pariharanty ājā- vasiṃ dūreṇa te 'rayaḥ // VidSrk_41.49 *(1429) //",
  "GK22vidsripu:3601": "deva tvaṃ kila kuntalagraharuciḥ kāñcīm apāsārayan kṣipraṃ kṣiprakaras tataḥ prahaṇanaṃ prārabdham aṅgeṣv api /",
  "GK22vidsripu:3602": "ity ākūtajuṣas tava stavakṛtā vaitālikenodite lajjante pramadāḥ parasparam abhiprekṣyārayo bibhyati // VidSrk_41.50 *(1430) //",
  "GK22vidsripu:3603": "bhīme prasthānabhāji sphuradasijaladāpahnutadveṣivahnau gṛhṇītāhnāya sarve bhuvi bhuvanabhujaś cāmaraṃ vā diśo vā /",
  "GK22vidsripu:3604": "naivaṃ ced vas tadānīṃ pradhanadhṛtadhanur muktarāvarṇaviddhaṃ gṛdhrā mūrdhānam ūrdhvaṃ nabhasi rabhasino lāghavenoddharanti // VidSrk_41.51 *(1431) //",
  "GK22vidsripu:3605": "vasukalpasya",
  "GK22vidsripu:3606": "bhavān īhitakṛn nityaṃ tvaṃ himānīgiristhitaḥ /*",
  "GK22vidsripu:3607": "ataḥ śaṃkara evāsi sadā skandaḥ paraṃ na te // VidSrk_41.52 *(1432) //*",
  "GK22vidsripu:3608": "ābālyādhigamān mayaiva gamitaḥ koṭiṃ parām unnater asmatsaṃkathayaiva pārthivasutaḥ sampraty ayaṃ lajjate /",
  "GK22vidsripu:3609": "itthaṃ khinna ivātmajena yaśasā dattāvalambo 'mbudheḥ prāptas tīratapovanāni bhavato vṛddho guṇānāṃ gaṇaḥ // VidSrk_41.53 *(1433) //",
  "GK22vidsripu:3610": "stanayugam aśrusnātaṃ samīpataravartihṛdayaśokāgneḥ /*",
  "GK22vidsripu:3611": "carati vimuktāhāraṃ vratam iva bhavato ripustrīṇām // VidSrk_41.54 *(1434) //*",
  "GK22vidsripu:3612": "saṃkalpe 'ṅkuritaṃ dvipatritam atha prasthānavelāgame mārge pallavitaṃ puraṃ praviśataḥ śākhāśatair udgatam /",
  "GK22vidsripu:3613": "prātarbhāvini darśane mukulitaṃ dṛṣṭe tu deva tvayi protphullaṃ phalitaṃ ca samprati manorājyadrumeṇādya me // VidSrk_41.55 *(1435) //",
  "GK22vidsripu:3614": "bhūtivibhūṣitadehāḥ kāntārāgeṇa labdhamahimānaḥ /*",
  "GK22vidsripu:3615": "trikaliṅganyastakarā bhavadarayas tvatsamā jātāḥ // VidSrk_41.56 *(1436) //*",
  "GK22vidsripu:3616": "jāne vikramavardhana tvayi dhanaṃ viśrāṇayaty arthināṃ bhāvī śoṇa ivopalair upacito ratnair agādho 'mbudhiḥ /",
  "GK22vidsripu:3617": "tat paśyāmi ca rohaṇo maṇibharair ādhmāyamānodaraḥ pākotpīḍitadāḍimīphaladaśāṃ kaiścid dinair yāsyati // VidSrk_41.57 *(1437) //",
  "GK22vidsripu:3618": "ekas tridhā hṛdi sadā vasasi sma citraṃ yo vidviṣāṃ ca viduṣāṃ ca mṛgīdṛśāṃ ca /",
  "GK22vidsripu:3619": "tāpaṃ ca saṃmadarasaṃ ca ratiṃ ca tanvañ śauryoṣmaṇā ca vinayena ca līlayā ca // VidSrk_41.58 *(1438) //",
  "GK22vidsripu:3620": "deva tvām aham arthaye ciram asau varṣāgamo nirgatas tīrthaṃ tīrtham itas tato vicarituṃ ceto 'dhunā dhāvati /",
  "GK22vidsripu:3621": "tad viśrāmaya vīra vīryanibiḍajyābandhanāt kārmukaṃ mā bhūd vairivadhūvilocanajalair mārgakramo durgamaḥ // VidSrk_41.59 *(1439) //",
  "GK22vidsripu:3622": "dvirūpā samare rājann ekaivāsilatāvadhūḥ /",
  "GK22vidsripu:3623": "dārikārikarīndrāṇāṃ subhaṭānāṃ ca kuṭṭanī // VidSrk_41.60 *(1440) //",
  "GK22vidsripu:3624": "āmṛśya stanamaṇḍalaṃ pratimuhuḥ saṃcumbya gaṇḍasthalīṃ grīvāṃ pratyavalambya sambhramabalair āhanyamānaḥ karaiḥ /",
  "GK22vidsripu:3625": "suptasyādrinadinikuñjagahane mattaḥ payodānilaiḥ karṇānte maśakaḥ kim apy arivadhūsārthasya te jalpati // VidSrk_41.61 *(1441) //",
  "GK22vidsripu:3626": "lambamānanayanāmbubindavaḥ kandarāsu gahanāsu bhūbhṛtām /*",
  "GK22vidsripu:3627": "ākapolatalalolakuntalāḥ saṃcaranti tava vairiyoṣitaḥ // VidSrk_41.62 *(1442) //*",
  "GK22vidsripu:3628": "mā te bhavatu śatrūṇāṃ yā śrutiḥ śrūyate kvipaḥ /",
  "GK22vidsripu:3629": "sārdhaṃ bandhubhir aṅgasya yā parasmaipade sici // VidSrk_41.63 *(1443) //",
  "GK22vidsripu:3630": "tat kalpadrumapuṣpasaṃstarirajas tat kāmadhenoḥ payas taṃ ca tryambakanetradagdhavapuṣaḥ puṣpāyudhasyānalam /",
  "GK22vidsripu:3631": "padmāyāḥ śvasitānilāni ca śaratkālasya tac ca sphuṭaṃ vyomādāya vinirmito 'si vidhinā kāmboja tubhyaṃ namaḥ // VidSrk_41.64 *(1444) //",
  "GK22vidsripu:3632": "vasukalpasya",
  "GK22vidsripu:3633": "dviṣo bhavanti vīrendra mukhe na tava saṃmukhāḥ /",
  "GK22vidsripu:3634": "bhavadbhujabalaprauḍhi- parityājitahetayaḥ // VidSrk_41.65 *(1445) //",
  "GK22vidsripu:3635": "kṣiptaḥ kṣīragṛhe na dugdhajaladhiḥ koṣe na hemācalo dikpālā api pālipālanavidhav ānīya nāropitāḥ /",
  "GK22vidsripu:3636": "no vā dikkarinaḥ kvaṇanmadhulihaḥ paryāyaparyāṇana- krīḍāyāṃ viniyojitā vada kṛtaṃ kiṃ kiṃ tvayā digjaye // VidSrk_41.66 *(1446) //",
  "GK22vidsripu:3637": "dakṣasya",
  "GK22vidsripu:3638": "vāhavyūhakhurāgraṭaṅkavihatikṣuṇṇakṣamājanmabhir dhūlībhiḥ pihite vihāyasi bhavatprasthānakālotsave /",
  "GK22vidsripu:3639": "diṅmohākulasūrasūtavipathabhrāmyatturaṅgāvalī dīrghāyuḥkṛtavāsaraḥ pratidiśaṃ vyasto ravis tāmyati // VidSrk_41.67 *(1447) //",
  "GK22vidsripu:3640": "dātaiṣa viśvaviditaḥ kim ayaṃ dadāti sarvāhitāni jagate nanu vārtam etat /",
  "GK22vidsripu:3641": "asyodayāt prabhṛti vāñchati dānapātraṃ cintāmaṇir yadi dadāti dadātu tāvat // VidSrk_41.68 *(1448) //",
  "GK22vidsripu:3642": "aṅkokasya",
  "GK22vidsripu:3643": "pūrṇe 'gre kalaśo vilāsavanitāḥ smerānanāḥ kanyakā dānaklinnakapolapaddhatir ibho gauradyutir govṛṣaḥ /",
  "GK22vidsripu:3644": "kṣīrakṣmāruhi vāyaso madhuravāg vāmā śiveti dhruvaṃ tvāṃ praty uccalatāṃ narendratilaka prādurbhavanty arthinām // VidSrk_41.69 *(1449) //",
  "GK22vidsripu:3645": "yato yato nṛpa nakhapṛṣṭhapāṭalaṃ vilocanaṃ calati tava prasīdataḥ /",
  "GK22vidsripu:3646": "tatas tato nalinavanādhivāsinī tadīpsayā kila kamalānudhāvati // VidSrk_41.70 *(1450) //",
  "GK22vidsripu:3647": "parameśvarasya",
  "GK22vidsripu:3648": "ruditaṃ vanecarair api vindhyādrinivāsibhis tavāriśiśau /*",
  "GK22vidsripu:3649": "vanamānuṣīṣu hastaṃ phalahastāsu prasārayati // VidSrk_41.71 *(1451) //*",
  "GK22vidsripu:3650": "ābaddhabhīmabhṛkuṭīsthapuṭaṃ lalāṭaṃ bibhrat parāṅmukharipor vidhutādharoṣṭhaḥ /",
  "GK22vidsripu:3651": "ātmaiva saṅgaramukhe nijamaṇḍalāgra- cchāyāchalād abhimukhas tava deva jātaḥ // VidSrk_41.72 *(1452) //",
  "GK22vidsripu:3652": "nijagṛhamayūranāmabhir āhūtānāgateṣu vanaśikhiṣu /*",
  "GK22vidsripu:3653": "bālatanayena rudatā tvadarivadhūr roditā dīrgham // VidSrk_41.73 *(1453) //*",
  "GK22vidsripu:3654": "yogeśvarasya",
  "GK22vidsripu:3655": "ye tṛṣṇārtair adhikam aniśaṃ bhujyamānāḥ prasannā antarbhūtā jhaṭiti guṇino yatra pūrṇā bhavanti /",
  "GK22vidsripu:3656": "namrībhūtaiḥ phalam abhinavaṃ prāpyate yady avaśyaṃ tat kiṃ kūpāḥ sukṛtaghaṭitās tvādṛśā vā pumāṃsaḥ // VidSrk_41.74 *(1454) //",
  "GK22vidsripu:3657": "amaradattasya",
  "GK22vidsripu:3658": "bhrāntaṃ yena caturbhir eva caraṇaiḥ satyābhidhāne yuge tretāyāṃ tribhir aṅghribhiḥ katham api dvābhyāṃ tato dvāpare /",
  "GK22vidsripu:3659": "na syāt tvaṃ yadi deva pudgalaguḍaḥ kāle kalaūtkale so 'yaṃ paṅgur avasthitaikacaraṇo dharmaḥ kathaṃ bhrāmyati // VidSrk_41.75 *(1455) //",
  "GK22vidsripu:3660": "cittūkasya",
  "GK22vidsripu:3661": "tvaṃ dharmabhūs tvam iha saṃgaramūrdhni bhīmaḥ kīrtyārjuno 'si nakulena tavopamāsti /",
  "GK22vidsripu:3662": "tulyas tvayā yadi paraṃ sahadeva eva duḥśāsanas tava punar nanu ko 'pi śatruḥ // VidSrk_41.76 *(1456) //",
  "GK22vidsripu:3663": "halāyudhasya",
  "GK22vidsripu:3664": "kūrmaḥ pādo 'tra yaṣṭir bhujagapatir asau bhājanaṃ bhūtadhātrī tailotpūraḥ samudrāḥ kanakagirir ayaṃ vṛttavartiprarohaḥ /",
  "GK22vidsripu:3665": "arcis tigmāṃśurocir gaganamalinimā kajjalaṃ dahyamānā śatruśreṇī pataṅgā jvalati narapate tvatpratāpapradīpaḥ // VidSrk_41.77 *(1457) //",
  "GK22vidsripu:3666": "khipākasya",
  "GK22vidsripu:3667": "antaḥkhedam ivodvahan yad aniśaṃ ratnākaro ghūrṇate yac ca dhyānam ivāsthito na kanakakṣoṇīdharaḥ syandate /",
  "GK22vidsripu:3668": "jāne dānavilāsa dānarabhasaṃ śauryaṃ ca te śuśruvān eko manthavighaṭṭanās tadaparaṣ ṭaṅkāhatīḥ śaṅkate // VidSrk_41.78 *(1458) //",
  "GK22vidsripu:3669": "vākkūṭasya",
  "GK22vidsripu:3670": "mayā tāvad dṛṣṭo na khalu kalikandarpanṛpater guṇais tulyaḥ ko 'pi kvacid api kim aśrāvi bhavatā /",
  "GK22vidsripu:3671": "iti praśnaśraddhākulitam iva karṇāntikam agān mṛgākṣīṇāṃ cakṣuś caṭulataratārāntataralam // VidSrk_41.79 *(1459) //",
  "GK22vidsripu:3672": "vasukalpasya",
  "GK22vidsripu:3673": "na dīnas tvaṃ puṇyaprabhavaramaṇīnāṃ vilasitair virājacchuddhāntas tvam ahimakaraprauḍhamahimā /",
  "GK22vidsripu:3674": "kvacin na krodhas te svapadajitadevas tvam udadher abhinno 'pi svāmin na kim asi samudraḥ svaviṣaye // VidSrk_41.80 *(1460) //",
  "GK22vidsripu:3675": "/Colo iti cāṭuvrajyā samāptā||",
  "GK22vidsripu:3676": "tato nirvedavrajyā",
  "GK22vidsripu:3677": "dhanyānāṃ girikandarodarabhuvi jyotiḥ paraṃ dhyāyatām ānandāśrujalaṃ pibanti śakunā niḥśaṅkam aṅkasthitāḥ /",
  "GK22vidsripu:3678": "asmākaṃ tu manorathoparacitaprāsādavāpītaṭa- krīḍākānanakelimaṇḍapasadām āyuḥ paraṃ kṣīyate // VidSrk_42.1 *(1461) //",
  "GK22vidsripu:3679": "āsvādya svayam eva vacmi mahatīr marmacchido vedanā mā bhūt kasyacid apy ayaṃ paribhavo yāñcheti saṃsāriṇaḥ /",
  "GK22vidsripu:3680": "paśya bhrātar iyaṃ hi gauravajarādhikkārakelisthalī mānamlānimasī guṇavyatikaraprāgalbhyagarbhacyutiḥ // VidSrk_42.2 *(1462) //",
  "GK22vidsripu:3681": "paśya gobhaṭa kiṃ kurmaḥ karmaṇāṃ gatir īdṛśī /",
  "GK22vidsripu:3682": "duṣer dhātor ivāsmākaṃ doṣaniṣpattaye guṇaḥ // VidSrk_42.3 *(1463) //",
  "GK22vidsripu:3683": "anādṛtyaucityaṃ hriyam avigaṇayyātimahatīṃ yad etasyāpy arthe dhanalavadurāśātaralitāḥ /",
  "GK22vidsripu:3684": "alīkāhaṃkārajvarakuṭilitabhrūṇi dhanināṃ mukhāni prekṣyante dhig idam atiduṣpūram udaram // VidSrk_42.4 *(1464) //",
  "GK22vidsripu:3685": "jātir yātu rasātalaṃ guṇagaṇas tasyāpy adho gacchatu śīlaṃ śailataṭāt patāv abhijanaḥ saṃdahyatāṃ vahninā /",
  "GK22vidsripu:3686": "śaurye vairiṇi vajram āśu nipatatv artho 'stu naḥ kevalaṃ yenaikena vinā guṇās tṛṇalavaprāyāḥ samastā ime // VidSrk_42.5 *(1465) //",
  "GK22vidsripu:3687": "niṣkandāḥ kim u kandarodarabhuvaḥ kṣīṇās tarūṇāṃ tvacaḥ kiṃ śuṣkāḥ saritaḥ sphuradgirigurugrāvaskhaladvīcayaḥ /",
  "GK22vidsripu:3688": "pratyutthānam itas tataḥ pratidinaṃ kurvadbhīr udgītibhir yad dhārārpitadṛṣṭibhiḥ kṣitibhujāṃ vidvadbhir apy āsyate // VidSrk_42.6 *(1466) //",
  "GK22vidsripu:3689": "amīṣāṃ prāṇānāṃ tulitabisinīpatrapayasāṃ kṛte kiṃ nāsmābhir vigalitavivekair vyavasitam /",
  "GK22vidsripu:3690": "yadīśānām agre draviṇakaṇamohāndhamanasāṃ kṛtaṃ vītavrīḍair nijaguṇakathāpātakam api // VidSrk_42.7 *(1467) //",
  "GK22vidsripu:3691": "yad ete sādhūnām upari vimukhāḥ santi dhanino na caiṣāvajñaiṣām api tu nijavittavyayabhayam /",
  "GK22vidsripu:3692": "ataḥ khedo nāsminn aparam anukampaiva bhavati svamāṃsatrastebhyaḥ ka iva hariṇebhyaḥ paribhavaḥ // VidSrk_42.8 *(1468) //",
  "GK22vidsripu:3693": "no baddhaṃ śaradindudhāmadhavalaṃ pāṇau muhuḥ kaṅkaṇaṃ vrīḍāmantharakomalaṃ navavadhūvaktraṃ ca nāsvāditam /",
  "GK22vidsripu:3694": "nītaṃ naiva yaśaḥ surendrabhavanaṃ śastreṇa śāstreṇa vā kālo jīrṇamaṭheṣu dhṛṣṭapiśunaiś chātraiḥ saha preritaḥ // VidSrk_42.9 *(1469) //",
  "GK22vidsripu:3695": "vayam akuśalāḥ karṇopānte niveśayituṃ mukhaṃ kṛtakacaritair bhartuś ceto na vañcayituṃ kṣamāḥ /",
  "GK22vidsripu:3696": "priyam api vaco mithyā vaktuṃ jaḍair na ca śikṣitaṃ ka iva hi guṇo yo 'smān kuryān nareśvaravallabhān // VidSrk_42.10 *(1470) //",
  "GK22vidsripu:3697": "khalollāpāḥ soḍhāḥ katham api parārādhanaparair nigṛhyāntar duḥkhaṃ hasitam api śūnyena manasā /",
  "GK22vidsripu:3698": "kṛto vittastambhapratihatadhiyām añjalir api tvam āśe moghāśe kim aparam ato nartayasi mām // VidSrk_42.11 *(1471) //",
  "GK22vidsripu:3699": "janasthāne bhrāntaṃ kanakamṛgatṛṣṇānvitadhiyā vaco vaidehīti pratidiśam udaśru pralapitam /",
  "GK22vidsripu:3700": "kṛtā laṅgābhartur vadanaparipāṭīṣu ghaṭanā mayāptaṃ rāmatvaṃ kuśalavasutā na tv adhigatā // VidSrk_42.12 *(1472) //",
  "GK22vidsripu:3701": "sṛjati tāvad aśeṣaguṇālayaṃ puruṣaratnam alaṃkaraṇaṃ bhuvaḥ /",
  "GK22vidsripu:3702": "tadanu tat kṣaṇabhaṅgi karoti ced ahaha kaṣṭam apaṇḍitatā vidheḥ // VidSrk_42.13 *(1473) //",
  "GK22vidsripu:3703": "satpuruṣapakṣapātini bhagavati bhavitavyate namas tubhyam /*",
  "GK22vidsripu:3704": "yā tvaṃ svayam akṛtajñaṃ jaḍam akulīnaṃ na saṃspṛśati // VidSrk_42.14 *(1474) //*",
  "GK22vidsripu:3705": "dātā baliḥ prārthayitā ca viṣṇur dānaṃ mahī vājimakhasya kālaḥ /",
  "GK22vidsripu:3706": "namo 'stu tasyai bhavitavyatāyai yasyāḥ phalaṃ bandhanam eva jātam // VidSrk_42.15 *(1475) //",
  "GK22vidsripu:3707": "priyā duhitaro dhātur vipadaḥ pratibhānti naḥ /",
  "GK22vidsripu:3708": "guṇavatyaḥ kulīnebhyo dīyante katham anyathā // VidSrk_42.16 *(1476) //",
  "GK22vidsripu:3709": "bhadre vāṇi vidhehi tāvad amalāṃ varṇānupūrvīṃ mukhe cetaḥ svāsthyam upehi gaccha gurute yatra sthitā māninaḥ /",
  "GK22vidsripu:3710": "lajje tiṣṭha parāṅmukhī kṣaṇam itas tṛṣṇu puraḥ sthīyatāṃ pāpo yāvad ahaṃ bravīmi dhanine dehīti dīnaṃ vacaḥ // VidSrk_42.17 *(1477) //",
  "GK22vidsripu:3711": "priyāṃ hitvā bālām abhinavavisālavyasaninīm adhīte bhikṣābhug bhuvam adhiśayānaś cirataram /",
  "GK22vidsripu:3712": "api jñātvā śāstraṃ kaṭakam aṭato jīryati vapus tato re pāṇḍityaṃ yad iha na sukhaṃ no 'pi ca tapaḥ // VidSrk_42.18 *(1478) //",
  "GK22vidsripu:3713": "vidyālate tapasvini vikasitasitakusumavākyasampanne /*",
  "GK22vidsripu:3714": "virama varaṃ bhramarahite na phalasi bhuktiṃ ca muktiṃ ca // VidSrk_42.19 *(1479) //*",
  "GK22vidsripu:3715": "unmādagadgadagiro madavihvalākṣyā bhraśyannijaprakṛtayaḥ kṛtam asmarantaḥ /",
  "GK22vidsripu:3716": "aiśvaryasīdhurasapānavighūrṇamānāḥ ke nāma na pratipadaṃ puruṣāḥ skhalanti // VidSrk_42.20 *(1480) //",
  "GK22vidsripu:3717": "svalpadraviṇakaṇā vayam amī ca guṇino daridrati sahasram /*",
  "GK22vidsripu:3718": "dānavyasanalavo hṛdi dhig dhātaḥ kiṃ viḍambayasi // VidSrk_42.21 *(1481) //*",
  "GK22vidsripu:3719": "vidyāvān api janmavān api tathā yukto 'pi cānyair guṇair yan nāpnoti manaḥ samīhitaphalaṃ daivasya sā vācyatā /",
  "GK22vidsripu:3720": "etāvat tu hṛdi vyathāṃ vitanute yat prāktanaiḥ karmabhir lakṣmīṃ prāpya jaḍo 'py asādhur api ca svāṃ yogyatāṃ manyate // VidSrk_42.22 *(1482) //",
  "GK22vidsripu:3721": "īśvaragṛham idam atra hi viṣaṃ ca vṛṣabhaś ca bhasma cādriyate /*",
  "GK22vidsripu:3722": "yas tu na viṣaṃ na vṛṣabho na bhasma tasyātra kā gaṇanā // VidSrk_42.23 *(1483) //*",
  "GK22vidsripu:3723": "kāmaghnād viṣasadṛśo bhūtyavaliptād bhujaṅgasaṅgaruceḥ /*",
  "GK22vidsripu:3724": "ko bhṛṅgīva na śuṣyati vāñcha na phalam īśvarād aguṇāt // VidSrk_42.24 *(1484) //*",
  "GK22vidsripu:3725": "api vajreṇa saṃgharṣam api padbhyāṃ parābhavam /",
  "GK22vidsripu:3726": "sahante guṇalobhena ta eva maṇayo yadi // VidSrk_42.25 *(1485) //",
  "GK22vidsripu:3727": "labhante katham utthānam asthānaṃ guṇino gatāḥ /",
  "GK22vidsripu:3728": "dṛṣṭaḥ kiṃ kvāpi kenāpi kardamāt kandukodgamaḥ // VidSrk_42.26 *(1486) //",
  "GK22vidsripu:3729": "hṛtpaṭṭake yad yad ahaṃ likhāmi tat tad vidhir lumpati sāvadhānaḥ /*",
  "GK22vidsripu:3730": "bhūyovilopān masṛṇe tv idānīṃ rekhāpi nodeti manorathasya // VidSrk_42.27 *(1487) //*",
  "GK22vidsripu:3731": "kuryān na kiṃ dhanavataḥ svajanasya vārtā kiṃ tatkriyā nayanayor na dhṛtiṃ vidadhyāt /",
  "GK22vidsripu:3732": "mām eṣa yācitum upāgata ity asatya- sambhāvanāvikalam asya na cen manaḥ syāt // VidSrk_42.28 *(1488) //",
  "GK22vidsripu:3733": "asmādṛśāṃ nūnam apuṇyabhājāṃ na svopayogī na paropayogī /",
  "GK22vidsripu:3734": "sann apy asadrūpatayaiva vedyo dāridryamudro guṇaratnakoṣaḥ // VidSrk_42.29 *(1489) //",
  "GK22vidsripu:3735": "tāvat kathaṃ kathaya yāsi gṛhaṃ parasya tatrāpi cāṭuśatam ārabhase kathaṃ ca /",
  "GK22vidsripu:3736": "svaṃ varṇayasy atha kathaṃ kulaputra mānī hā mugdha dagdhajaṭhareṇa viḍambito 'si // VidSrk_42.30 *(1490) //",
  "GK22vidsripu:3737": "sārasavattā vihatā na bakā vilasanti carati no kaṅkaḥ /*",
  "GK22vidsripu:3738": "sarasīva kīrtiśeṣaṃ gatavati bhuvi vikramāditye // VidSrk_42.31 *(1491) //*",
  "GK22vidsripu:3739": "subandhoḥ",
  "GK22vidsripu:3740": "ucitakarma tanoti na sampadām itarad apy asad eva vivekinām /",
  "GK22vidsripu:3741": "iti nirastasamastasukhānvayaḥ katham ato na viṣīdatu paṇḍitaḥ // VidSrk_42.32 *(1492) //",
  "GK22vidsripu:3742": "chitvā pāśam apāsya kūṭaracanāṃ bhaṅktvā balād vāgurāṃ paryastāgniśikhākalāpajaṭilān niḥsṛtya dūraṃ vanāt /",
  "GK22vidsripu:3743": "vyādhānāṃ śaragocarād atijavenotplutya gacchan mṛgaḥ kūpāntaḥpatitaḥ karoti viguṇe kiṃ vā vidhau pauruṣam // VidSrk_42.33 *(1493) //",
  "GK22vidsripu:3744": "kāmaṃ vaneṣu hariṇās tṛṇena jīvanty ayatnasulabhena /*",
  "GK22vidsripu:3745": "vidadhati dhaniṣu na daintyaṃ te kila paśavo vayaṃ sudhiyaḥ // VidSrk_42.34 *(1494) //*",
  "GK22vidsripu:3746": "vasumati vasumati bandhau dhanalavalobhena ye niṣīdanti /*",
  "GK22vidsripu:3747": "tāṃś ca tṛṇān iva dadhatī kalayasi vada gauravaṃ kasya // VidSrk_42.35 *(1495) //*",
  "GK22vidsripu:3748": "kapolebhyo baddhaḥ katham akhilaviśvaprabhur asāv anāryair asmābhiḥ param iyam apūrvaiva racanā /",
  "GK22vidsripu:3749": "yad indoḥ pīyūṣadravamayamayūkhotkarakiraḥ kalaṅko ratnaṃ tu pratiphaṇam anarghaṃ viṣabhṛtām // VidSrk_42.36 *(1496) //",
  "GK22vidsripu:3750": "vittokasya",
  "GK22vidsripu:3751": "sarvaḥ prāṇavināśasaṃśayakarīṃ prāpyāpadaṃ dustarāṃ pratyāsannabhayo na vetti vibhavaṃ svaṃ jīvitaṃ kāṅkṣati /",
  "GK22vidsripu:3752": "uttīrṇas tu tato dhanārtham aparāṃ bhūyo viśaty āpadaṃ prāṇānāṃ ca dhanasya cāyam adhiyām anyonyahetuḥ paṇaḥ // VidSrk_42.37 *(1497) //",
  "GK22vidsripu:3753": "no meghāyitam arthavārivirahakliṣṭe 'rthaśasye mayā nodvṛttapratipakṣaparvatakule nirghātavātāyitam /",
  "GK22vidsripu:3754": "no vā vāmavilocanāmalamukhāmbhojeṣu bhṛṅgāyitaṃ mātuḥ kevalam eva yauvanavanacchede kuṭhārāyitam // VidSrk_42.38 *(1498) //",
  "GK22vidsripu:3755": "bhartṛhareḥ",
  "GK22vidsripu:3756": "ye kāruṇyaparigrahād apaṇitasvārthāḥ parārthān prati prāṇair apy upakurvate vyasaninas te sādhavo dūrataḥ /",
  "GK22vidsripu:3757": "vidveṣānugamād anarjitakṛpo rūkṣo jano vartate cakṣuḥ saṃhara bāṣpavegam adhunā kasyāgrato rudyate // VidSrk_42.39 *(1499) //",
  "GK22vidsripu:3758": "mātṛguptasya",
  "GK22vidsripu:3759": "narendraiḥ śrīcandraprabhṛtibhir atītaṃ sahṛdayair atikrāntaṃ tais taiḥ kavibhir abhinandādibhir api /",
  "GK22vidsripu:3760": "idānīṃ vāk tūṣṇīṃ bhava kim u mudhaiva pralapasi kva pūjāsambhāraḥ kva ca tava guṇollāsarabhasaḥ // VidSrk_42.40 *(1500) //",
  "GK22vidsripu:3761": "vākkūṭasya",
  "GK22vidsripu:3762": "sudhāsūtiḥ kṣīṇo gaṇapatir asāv ekadaśanaḥ padabhraṣṭā devī sarid api surāṇāṃ bhagavatī /",
  "GK22vidsripu:3763": "dvijihvād anyeṣāṃ kva nanu guṇinām īśvarajuṣāṃ tvayā dṛṣṭo bhogaḥ kim iha viphalaṃ kliśyasi manaḥ // VidSrk_42.41 *(1501) //",
  "GK22vidsripu:3764": "gaccha trape virama dhairya dhiyaḥ kim atra mithyā viḍambayasi kiṃ puruṣābhimāna /",
  "GK22vidsripu:3765": "pradhvastasarvaguṇam arjitadoṣasainyaṃ dainyaṃ yad ādiśati tad vayam ācarāmaḥ // VidSrk_42.42 *(1502) //",
  "GK22vidsripu:3766": "nirānandā dārā vyasanavidhuro bāndhavajano janībhūtaṃ mitraṃ dhanavirahadīnaḥ parijanaḥ /",
  "GK22vidsripu:3767": "asaṃtuṣṭaṃ cetaḥ kuliśakaṭhinaṃ jīvitam idaṃ vidhir vāmārambhas tad api ca mano vāñchati sukham // VidSrk_42.43 *(1503) //",
  "GK22vidsripu:3768": "durvāso malināṅgayaṣṭir abalā dṛṣṭo janaḥ sve gṛhe nīcāt karṇakaṭu śrutaṃ dhanam adād āruḍhagarvaṃ vacaḥ /",
  "GK22vidsripu:3769": "anyo mandiram āgataḥ paricayād aprāptakāmo gataḥ khinnāḥ smaḥ svaparopakārakaraṇaklībāṃ vahantas tanum // VidSrk_42.44 *(1504) //",
  "GK22vidsripu:3770": "kva paṅkaḥ kvāmbhojaṃ kvaṇadalikulālāpamadhuraṃ śiro raudraṃ kvāheḥ sphuradurumayūkhaḥ kva ca maṇiḥ /",
  "GK22vidsripu:3771": "kaliḥ kvāyaṃ pāpaḥ kva ca guṇanidher janma bhavato vidhiḥ satyaṃ satyaṃ sadṛśaviniyogeṣv akuśalaḥ // VidSrk_42.45 *(1505) //",
  "GK22vidsripu:3772": "namasyaḥ prajñāvān parikalitalokatrayagatiḥ sukhī mūrkhaḥ so 'pi svagatamahimādvaitahṛdayaḥ /",
  "GK22vidsripu:3773": "ayaṃ mā bhūt kaścit pratanumatikirmīritamanaḥ- samādhānonmīlatsadasaditisaṃdehavidhuraḥ // VidSrk_42.46 *(1506) //",
  "GK22vidsripu:3774": "vallaṇasya",
  "GK22vidsripu:3775": "asmābhiś caturamburāśiraśanāvacchedinīṃ medinīṃ bhrāmyadbhir na sa ko 'pi nistuṣaguṇo dṛṣṭo viśiṣṭo janaḥ /",
  "GK22vidsripu:3776": "yasyāgre cirasaṃcitāni hṛdaye duḥkhāni saukhyāni vā saṃjalpya kṣaṇam ekam ardham athavā niḥśvasya viśrāmyate // VidSrk_42.47 *(1507) //",
  "GK22vidsripu:3777": "ito dāvajvālaḥ sthalabhuva ito jālajaṭilā ito vyādho dhāvaty ayam anupadaṃ vakritadhanuḥ /",
  "GK22vidsripu:3778": "ito 'py agre tiṣṭhaty ayam ajagaro vistṛtamukhaḥ kva yāyāt kiṃ kuryān mṛgaśiśur ayaṃ daivavaśagaḥ // VidSrk_42.48 *(1508) //",
  "GK22vidsripu:3779": "keneyaṃ śrīr vyasanarucinā śoṇa viśrāṇitā te jāne jānudvayasajala evābhirāmas tvam āsīḥ /",
  "GK22vidsripu:3780": "vegabhraśyattaṭaruhavano dustarāvartavīciḥ kasyedānīṃ kaluṣasalilaḥ kūlabhedī priyo 'si // VidSrk_42.49 *(1509) //",
  "GK22vidsripu:3781": "śatānandasya",
  "GK22vidsripu:3782": "sindhor arṇaḥ sthagitagaganābhogapātālakukṣaḥ potopāyā iha hi bahavo laṅghanāya kṣamante /",
  "GK22vidsripu:3783": "āho riktaḥ katham api bhaved eṣa daivāt tadānīṃ ko nāma syād ataṭakuharālokanair yasya kalpaḥ // VidSrk_42.50 *(1510) //",
  "GK22vidsripu:3784": "keśaṭasya",
  "GK22vidsripu:3785": "daive samarpya cirasaṃcitamohabhāraṃ svasthāḥ sukhaṃ vasata kiṃ parayācanābhiḥ /",
  "GK22vidsripu:3786": "meruṃ pradakṣiṇayato 'pi divākarasya te tasya sapta turagā na kadācid aṣṭau // VidSrk_42.51 *(1511) //",
  "GK22vidsripu:3787": "artho na sambhṛtaḥ kaścin na vidyā kācid arjitā /",
  "GK22vidsripu:3788": "na tapaḥ saṃcitaṃ kiṃcid gataṃ ca sakalaṃ vayaḥ // VidSrk_42.52 *(1512) //",
  "GK22vidsripu:3789": "ājanmānugate 'py asmin nāle vimukham ambujam /",
  "GK22vidsripu:3790": "prāyeṇa guṇapūrṇeṣu rītir lakṣmīvatām iyam // VidSrk_42.53 *(1513) //",
  "GK22vidsripu:3791": "sarokasya",
  "GK22vidsripu:3792": "dṛṣṭā sātha kupīṭayonimahasā lelihyamānākṛtiḥ puṣponmeṣavatī ca kiṃśukalatā nītāvanīṃ vāyunā /",
  "GK22vidsripu:3793": "rambhe nopari padmayor bisalate nāgrasphuratpallave sauvarṇau na ghaṭau na nūtanaghanāsannaḥ śaśī pārvaṇaḥ // VidSrk_42.54 *(1514) //",
  "GK22vidsripu:3794": "śaśīkarasya",
  "GK22vidsripu:3795": "toyaṃ nirmathitaṃ ghṛtāya madhune niṣpīḍitaḥ prastaraḥ snānārthaṃ mṛgatṛṣṇikormitaralā bhūmiḥ samālokitā /",
  "GK22vidsripu:3796": "dugdhā seyam acetanena jaratī dugdhasyatā gardabhī kaṣṭaṃ yat khalu dīrghayā dhanatṛṣā nīco janaḥ sevitaḥ // VidSrk_42.55 *(1515) //",
  "GK22vidsripu:3797": "joyīkasya",
  "GK22vidsripu:3798": "ratnākaras tava pitā sthitir ambujeṣu bhrātā sudhārasamayaḥ patir ādyadevaḥ /",
  "GK22vidsripu:3799": "kenāpareṇa kamale vada śiśikṣitāsi śāraṅgaśṛṅgakuṭilāni viceṣṭitāni // VidSrk_42.56 *(1516) //",
  "GK22vidsripu:3800": "arthābhāve mṛdutā kāṭhinyaṃ bhavati cārthabāhulye /*",
  "GK22vidsripu:3801": "naikatrārthamṛdutve prāyaḥ śloke ca loke ca // VidSrk_42.57 *(1517) //*",
  "GK22vidsripu:3802": "/Colo iti nirvedavrajyā|| 42",
  "GK22vidsripu:3803": "tato vārdhakyavrajyā",
  "GK22vidsripu:3804": "anaṅga palitaṃ mūrdhni paśyaitad vijayadhvajam /",
  "GK22vidsripu:3805": "idānīṃ jitam asmābhis tavākiṃcitkarāḥ śarāḥ // VidSrk_43.1 *(1518) //",
  "GK22vidsripu:3806": "dharmakīrteḥ",
  "GK22vidsripu:3807": "anucitam idam akramaś ca puṃsāṃ yad iha jarāsv api mānmathā vikārāḥ /",
  "GK22vidsripu:3808": "yad api ca na kṛtaṃ nitambinīnāṃ stanapatanāvadhi jīvitaṃ rataṃ vā // VidSrk_43.2 *(1519) //",
  "GK22vidsripu:3809": "vidyākālidāsayoḥ",
  "GK22vidsripu:3810": "prāyaścittaṃ na gṛhṇītaḥ kāntāyāḥ patitau stanau /",
  "GK22vidsripu:3811": "ata eva tayoḥ sparśe loko 'yaṃ śithilādaraḥ // VidSrk_43.3 *(1520) //",
  "GK22vidsripu:3812": "dhig vṛddhatāṃ viṣalatām iva dhik tathāpi vāmabhruvām upari saspṛhatām atanvīm /",
  "GK22vidsripu:3813": "ko 'trāparādhyati vidhiś ca śaṭhaḥ kuṭhāra- yogyaḥ kaṭhorahṛdayaḥ kusumāyudhaś ca // VidSrk_43.4 *(1521) //",
  "GK22vidsripu:3814": "svasti sukhebhyaḥ samprati salilāñjalir eva manmathakathāyāḥ /*",
  "GK22vidsripu:3815": "tā api mām ativayasaṃ taraladṛśaḥ śaralam īkṣante // VidSrk_43.5 *(1522) //*",
  "GK22vidsripu:3816": "kṣaṇāt prabodham āyāti laṅghyate tamasā punaḥ /",
  "GK22vidsripu:3817": "nirvāsyataḥ pradīpasya śikheva jaratāṃ matiḥ // VidSrk_43.6 *(1523) //",
  "GK22vidsripu:3818": "paliteṣv api dṛṣṭeṣu puṃsaḥ kā nāma kāmitā /",
  "GK22vidsripu:3819": "bhaiṣajyam iva manyante yad anyamanasaḥ striyaḥ // VidSrk_43.7 *(1524) //",
  "GK22vidsripu:3820": "ekagarbhoṣitāḥ snigdhā mūrdhnā satkṛtya dhāritāḥ /",
  "GK22vidsripu:3821": "keśā api virajyante jarayā kim utāṅganāḥ // VidSrk_43.8 *(1525) //",
  "GK22vidsripu:3822": "gātrair girā ca vikalaś caṭum īśvarāṇāṃ kurvann ayaṃ prahasanasya naṭaḥ kṛto 'smi /",
  "GK22vidsripu:3823": "no vedmi māṃ palitavarṇakabhājam etaṃ nāṭyena kena naṭayiṣyati dīrgham āyuḥ // VidSrk_43.9 *(1526) //",
  "GK22vidsripu:3824": "aviviktāv atistabdhau stanav āḍhyāv ivādṛtau /",
  "GK22vidsripu:3825": "viviktav ānatāv eva daridrāv iva garhitau // VidSrk_43.10 *(1527) //",
  "GK22vidsripu:3826": "nirdayasya",
  "GK22vidsripu:3827": "/Colo iti vārdhakyavrajyā|| 43",
  "GK22vidsripu:3828": "tataḥ śmaśānavrajyā",
  "GK22vidsripu:3829": "cañcatpakṣābhighātaglapitahutabhujaḥ prauḍhadhāmnaś citāyāḥ kroḍād ākṛṣṭamūrter ahamahamikayā caṇḍacañcugraheṇa /",
  "GK22vidsripu:3830": "sadyas taptaṃ śavasya jvalad iva piśitaṃ bhūri jagdhvārdhadagdhaṃ paśyāntaḥpluṣyamāṇaḥ praviśati salilaṃ satvaraṃ gṛdhrasaṃghaḥ // VidSrk_44.1 *(1528) //",
  "GK22vidsripu:3831": "pāṇineḥ",
  "GK22vidsripu:3832": "udbaddhebhyaḥ sudūraṃ ghanarajanitamaḥpūriteṣu drumeṣu prodgrīvaṃ paśya pādadvitayadhṛtabhuvaḥ śreṇayaḥ pheravāṇām /",
  "GK22vidsripu:3833": "ulkālokaiḥ sphuradbhir nijavadanaguhotsarpibhir vīkṣitebhyaś cyotat sāndraṃ vasāmbhaḥ kvathitaśavavapurmaṇḍalebhyaḥ pibanti // VidSrk_44.2 *(1529) //",
  "GK22vidsripu:3834": "pāṇineḥ",
  "GK22vidsripu:3835": "utkṛtyotkṛtya kṛttiṃ prathamam atha pṛthūcchophabhūyāṃso māṃsāny aṅgasphikpṛṣṭhapiṇḍādyavayavasulabhāny agrapūtīni jagdhvā /",
  "GK22vidsripu:3836": "āttasnāyvantranetraḥ prakaṭitadaśanaḥ pretaraṅkaḥ karaṅkād aṅkasthād asthisaṃsthasthapuṭagatam api kravyam avyagram atti // VidSrk_44.3 *(1530) //",
  "GK22vidsripu:3837": "karṇābhyarṇavidīrṇasṛkkavikaṭavyādānadīptāgnibhir daṃṣṭrākoṭivisaṃkaṭair ita ito dhāvadbhir ākīrtyate /",
  "GK22vidsripu:3838": "vidyutpuñjanikāśakeśanayanabhrūśmaśrujālair nabho lakṣyālakṣyaviśuṣkadīrghavapuṣām ulkāmukhānāṃ mukhaiḥ // VidSrk_44.4 *(1531) //",
  "GK22vidsripu:3839": "antraiḥ kalpitamaṅgalapratisarāḥ strīhastaraktotpala- vyaktottaṃsabhṛtaḥ pinahya sahasā hṛtpuṇḍarīkasrajaḥ /",
  "GK22vidsripu:3840": "etāḥ śoṇitapaṅkakuṅkumakuṣaḥ sambhūya kāntaiḥ pibanty asthisnehasurāḥ kapālacaṣakaiḥ prītāḥ piśācāṅganāḥ // VidSrk_44.5 *(1532) //",
  "GK22vidsripu:3841": "etat pūtanacakram akramakṛtaśvāsārdhamuktair vṛkān utpuṣṇat parito nṛmāṃsavighasair ādardaraṃ krandataḥ /",
  "GK22vidsripu:3842": "kharjūradrumadadhnajaṅghamasitatvaṅnaddhaviṣvaktata- snāyugranthighanāsthipañjarajaratkaṅkālam ālokyate // VidSrk_44.6 *(1533) //",
  "GK22vidsripu:3843": "guñjatkuñjakuṭīrakauśikaghaṭāghūtkārasaṃvallita- krandatpheravacaṇḍahātkṛtibhṛtiprāgbhārabhīmais taṭaiḥ /",
  "GK22vidsripu:3844": "antaḥśīrṇakaraṅkakarkarataratsaṃrodhikūlaṃkaṣa- srotonirgamaghoragharghararavā pāreśmaśānaṃ sarit // VidSrk_44.7 *(1534) //",
  "GK22vidsripu:3845": "bhavabhūter amī",
  "GK22vidsripu:3846": "atrāsthaḥ piśitaṃ śavasya kaṭhinair utkṛtya kṛtsnaṃ nakhair nagnasnāyukarālaghorakuharair mastiṣkadigdhāṅguliḥ /",
  "GK22vidsripu:3847": "saṃdaśyauṣṭhapiṭena bhugnavadanaḥ pretaś citāgnidrutaṃ sūtkārair nalakāsthikoṭaragataṃ majjānam ākarṣati // VidSrk_44.8 *(1535) //",
  "GK22vidsripu:3848": "jayādityasya",
  "GK22vidsripu:3849": "cañcaccañcūdvṛtārdhacyutapiśitalavagrāsasaṃvṛddhagardhair gṛdhrair ārabdhapakṣadvitayavidhutibhir baddhasāndrāndhakāre /",
  "GK22vidsripu:3850": "vaktrodvāntāḥ patantyaś chimitiśikhiśikhāśreṇayo 'smiñ śivānām asrasrotasy ajasrasrutabahalavasā vāsavisre svananti // VidSrk_44.9 *(1536) //",
  "GK22vidsripu:3851": "śrīharṣadevasya",
  "GK22vidsripu:3852": "vidūrād abhyastair viyati bahuśo maṇḍalaśatair udañcatpucchāgrastimitavitataiḥ pakṣatipuṭaiḥ /",
  "GK22vidsripu:3853": "patanty ete gṛdhrāḥ śavapiśitalolānanaguhā- galallālākledasnapitanijacañcūbhayapuṭāḥ // VidSrk_44.10 *(1537) //",
  "GK22vidsripu:3854": "pibaty eko 'nyasmād ghanarudhiram āchidya caṣakaṃ lalajjihvo vaktrād galitam aparo leḍhu pibataḥ /",
  "GK22vidsripu:3855": "tataḥ styānāḥ kaścid bhuvi nipatitāḥ śoṇitakaṇāḥ kṣaṇād uccagrīvo rasayati lasaddīrgharasanaḥ // VidSrk_44.11 *(1538) //",
  "GK22vidsripu:3856": "citāgner ākṛṣṭaṃ nalakaśikharaprotam asakṛt sphuradbhir nirvāpya prabalapavanaiḥ sphūtkṛtaśataiḥ /",
  "GK22vidsripu:3857": "śiro nāraṃ pretaḥ kabalayati tṛṣṇāvaśavalat- karālāsyaḥ pluṣyadvadanakuharas tūdgirati ca // VidSrk_44.12 *(1539) //",
  "GK22vidsripu:3858": "amī śrīkṣemīśvarasya",
  "GK22vidsripu:3859": "anyādānākulāntaḥkaraṇavaśavipadbādhitapretaraṅkaṃ grāsabhraśyatkarālaślathapiśitaśavāgragrahe muktanādam /",
  "GK22vidsripu:3860": "sarvaiḥ krāmadbhir ulkānanakavalarasavyāttavaktraprabhābhir vyaktais taiḥ saṃvaladbhiḥ kṣaṇam aparam iva vyomni vṛttaṃ śmaśānam // VidSrk_44.13 *(1540) //",
  "GK22vidsripu:3861": "vallaṇasya",
  "GK22vidsripu:3862": "netrākuñcanasāraṇakramakṛtapravyaktanaktaṃdino dikcakrāntavisarpisallarisaṭābhārāvaruddhāmbaraḥ /",
  "GK22vidsripu:3863": "hastanyastakapālakandaradarīmuktābhradhārāḥ pibann unmuktadhvanibhinnakarṇakuharaḥ kravyād ayaṃ nṛtyati // VidSrk_44.14 *(1541) //",
  "GK22vidsripu:3864": "/Colo iti śmaśānavrajyā|| 44",
  "GK22vidsripu:3865": "tato vīravrajyā|| 45",
  "GK22vidsripu:3866": "śrutvā dāśarathī suvelakaṭake sānandam ardhe dhanuṣ- ṭaṅkāraiḥ paripūrayanti kakubhaḥ proñchanti kaukṣeyakān /",
  "GK22vidsripu:3867": "abhyasyanti tathaiva citraphalake laṅkāpates tat punar vaidehīkucapatravallivalanāvaidagdhyam ardhe karāḥ // VidSrk_45.1 *(1542) //",
  "GK22vidsripu:3868": "saṃtuṣṭe tisṛṇāṃ purām api ripau kaṇḍūladormaṇḍala- krīḍākṛttapunaḥprarūḍhaśiraso vīrasya lipsor varam /",
  "GK22vidsripu:3869": "yācñādainyaparāñci yasya kalahāyante mithas tvaṃ vṛṇu tvaṃ vṛṇv ity abhito mukhāni sa daśagrīvaḥ kathaṃ kathyate // VidSrk_45.2 *(1543) //",
  "GK22vidsripu:3870": "eko bhavān mama samaṃ daśa vā namanti jyāghoṣapūritaviyanti śarāsanāni /",
  "GK22vidsripu:3871": "tal lokapālasahitaḥ saha lakṣmaṇena cāpaṃ gṛhāṇa sadṛśaṃ kṣaṇam astu yuddham // VidSrk_45.3 *(1544) //",
  "GK22vidsripu:3872": "re vṛddhagṛdhra kim akāṇḍam iha pravīra dāvānale śalabhatāṃ labhase pramatta /",
  "GK22vidsripu:3873": "lakpāvasānapavanollasitasya sindhor ambho ruṇaddhi kim u saikatasetubandhaḥ // VidSrk_45.4 *(1545) //",
  "GK22vidsripu:3874": "etau saṃghaśriyaḥ||",
  "GK22vidsripu:3875": "āskandhāvadhi kaṇṭhakāṇḍavipine drāk candrahāsāsinā chettuṃ prakramite mayaiva tarasā truṭyachirāsaṃtatau /",
  "GK22vidsripu:3876": "asmeraṃ galitāśrugadgadapadaṃ bhinnabhruvā yady abhūd vaktreṣv ekam api svayaṃ sa bhagavāṃs tan me pramāṇaṃ śivaḥ // VidSrk_45.5 *(1546) //",
  "GK22vidsripu:3877": "devo yady api te guruḥ sa bhagavān ardhenducūḍāmaṇiḥ kṣoṇīmaṇḍalam ekaviṃśatim idaṃ vārāñ jitaṃ yady api /",
  "GK22vidsripu:3878": "draṣṭavyo 'sy amum eva bhārgavabaṭaḥ kaṇṭhe kuṭhāraṃ vahan paulastyasya puraḥ praṇāmaracitapratyagrasevāñjaliḥ // VidSrk_45.6 *(1547) //",
  "GK22vidsripu:3879": "rudrādes tulanaṃ svakaṇṭhavipinacchedo harer vāsanaṃ kārāveśmani puṣpakasya ca jayo yasyedṛśaḥ kelayaḥ /",
  "GK22vidsripu:3880": "so 'haṃ durjayabāhudaṇḍasacivo laṅkeśvaras tasya me kā ślāghā ghuṇajarjareṇa dhanuṣā kṛṣṭena bhagnena vā // VidSrk_45.7 *(1548) //",
  "GK22vidsripu:3881": "vīraprasūr jayati bhārgavareṇukaiva yat tvāṃ trilokatilakaṃ sutam abhyasūta /",
  "GK22vidsripu:3882": "śakrebhakumbhataṭakhaṇḍanacaṇḍadhāmā yenaiṣa me na gaṇito yudhi candrahāsaḥ // VidSrk_45.8 *(1549) //",
  "GK22vidsripu:3883": "rāme rudraśarāsanaṃ tulayati smitvā sthitaṃ pārthivaiḥ siñjāsañjanatatpare 'vahasitaṃ dattvā mithas tālikāḥ /",
  "GK22vidsripu:3884": "āropya pracalāṅgulīkiśalaye mlānaṃ guṇāsphālane sphārākarṣaṇabhagnaparvaṇi punaḥ siṃhāsane mūrchitam // VidSrk_45.9 *(1550) //",
  "GK22vidsripu:3885": "pṛthvi sthirā bhava bhujaṃgama dhārayaināṃ tvaṃ kūrmarāja tad idaṃ dvitayaṃ dadhīthāḥ /",
  "GK22vidsripu:3886": "dikkuñjarāḥ kuruta tattritaye didhīrṣāṃ rāmaḥ karotu harakārmukam ātatajyam // VidSrk_45.10 *(1551) //",
  "GK22vidsripu:3887": "rājaśekharasyāmī",
  "GK22vidsripu:3888": "lāṅgūlena gabhastimān valayitaḥ protaḥ śaśī maulinā jīmūtā vidhutāḥ śaṭābhir uḍavo daṃṣṭrābhir āsāditāḥ /",
  "GK22vidsripu:3889": "uttīrṇo 'mbunidhir dṛśaiva viṣadais tenāṭṭahāsormibhir laṅkeśasya ca laṅghito diśi diśi krūraḥ pratāpānalaḥ // VidSrk_45.11 *(1552) //",
  "GK22vidsripu:3890": "abhinandasya",
  "GK22vidsripu:3891": "yo yaḥ kṛtto daśamukhabhujas tasya tasyaiva vīryaṃ labdhvā dṛpyanty adhikam adhikaṃ bāhavaḥ śiṣyamāṇāḥ /",
  "GK22vidsripu:3892": "yady acchinnaṃ daśamukhaśiras tasya tasyaiva kāntau saṃkrāmantyām atiśayavatī śeṣavaktreṣu lakṣmīḥ // VidSrk_45.12 *(1553) //",
  "GK22vidsripu:3893": "murāreḥ",
  "GK22vidsripu:3894": "bhagnaṃ deva samastavānarabhaṭair naṣṭaṃ ca yūthādhipaiḥ kiṃ dhairyeṇa puro vilokya daśagrīvo 'yam ārād abhūt /",
  "GK22vidsripu:3895": "itthaṃ jalpati sambhramolbaṇamukhe sugrīvarāje muhus tenākekaram īkṣitaṃ daśa śanair bāṇān ṛjūkurvatā // VidSrk_45.13 *(1554) //",
  "GK22vidsripu:3896": "bhramaṇajavasamīraiḥ śerate śālaṣaṇḍā mama nakhakuliśāgrair grāvagarbhāḥ sphuṭanti /",
  "GK22vidsripu:3897": "ajagaram api cāhaṃ muṣṭiniṣpiṣṭavaktraṃ nijabhujatarumūlasyālavālaṃ karomi // VidSrk_45.14 *(1555) //",
  "GK22vidsripu:3898": "kṛṣṭā yena śiroruheṣu rudatī pāñcālarājātmajā yenāsyāḥ paridhānam apy apahṛtaṃ rājñāṃ gurūṇāṃ puraḥ /",
  "GK22vidsripu:3899": "yasyoraḥsthalaśoṇitāsavam ahaṃ pātuṃ pratijñātavān so 'yaṃ madbhujapañjare nipatitaḥ saṃrakṣyatāṃ kauravāḥ // VidSrk_45.15 *(1556) //",
  "GK22vidsripu:3900": "kapole jānakyāḥ karikalabhadantadyutimuṣi smarasmeraṃ gaṇḍoḍḍamarapulakaṃ vaktrakamalam /",
  "GK22vidsripu:3901": "muhuḥ paśyañ śrutvā rajanicarasenākalakalaṃ jaṭājūṭagranthiṃ draḍhayati raghūṇāṃ parivṛḍhaḥ // VidSrk_45.16 *(1557) //",
  "GK22vidsripu:3902": "harir alasavilocanaḥ sagarvaṃ balam avalokya punar jagāma nidrām /*",
  "GK22vidsripu:3903": "adhigatapativikramāstabhītis tu dayitāpi vilokayāṃcakāra // VidSrk_45.17 *(1558) //*",
  "GK22vidsripu:3904": "meṭhasya",
  "GK22vidsripu:3905": "bhūyaḥ kāñcanakenipātanikaraprotkṣiptadūrodgatair yatsaṃkhyeṣu cakāra śīkarakaṇair eva dviṣāṃ durdinam /",
  "GK22vidsripu:3906": "kiṃ cākāṇḍakṛtodyamas tripathagāsaṃcārinaukāgaṇo gīrvāṇendraphaṇīndrayor api dadau śaṅkāṃ viśaṅko 'pi yaḥ // VidSrk_45.18 *(1559) //",
  "GK22vidsripu:3907": "narasiṃhasya",
  "GK22vidsripu:3908": "mainākaḥ kim ayaṃ ruṇaddhi gagane manmārgam avyāhataṃ śaktis tasya kutaḥ sa vajrapatanād bhīto mahendrād api /",
  "GK22vidsripu:3909": "tārkṣyaḥ so 'pi samaṃ nijena vibhunā jānāti māṃ rāvaṇaṃ vijñātaṃ sa jaṭāyur eṣa jarasā kliṣṭo vadhaṃ vāñchati // VidSrk_45.19 *(1560) //",
  "GK22vidsripu:3910": "putras tvaṃ tripuradruhaḥ punar ahaṃ śiṣyaḥ kim etāvatā tulyaḥ so 'pi kṛtas tavāyam adhikaḥ kodaṇḍadīkṣāvidhiḥ /",
  "GK22vidsripu:3911": "tatrādhāranibandhano yadi bhaved ādheyadharmodayas tad bhoḥ skanda gṛhāṇa kārmukam idaṃ nirṇīyatām antaram // VidSrk_45.20 *(1561) //",
  "GK22vidsripu:3912": "drāṅ niṣpeṣaviśīrṇavajraśakalapratyuptarūḍhavraṇa- granthyudbhāsini bhaṅgam ogham aghavan mātaṅgadantodyame /",
  "GK22vidsripu:3913": "bhartur nandanadevatāviracitasragdāmni bhūmeḥ sutā vīraśrīr iva yasya vakṣasi jagadvīrasya viśrāmyatu // VidSrk_45.21 *(1562) //",
  "GK22vidsripu:3914": "ceḥ||",
  "GK22vidsripu:3915": "/Colo iti vīravrajyā|| 45",
  "GK22vidsripu:3916": "tataḥ praśastivrajyā|| 46",
  "GK22vidsripu:3917": "yadvargyābhir jagrāhe pṛthuśakulakulāsphālanatrāsahāsa- vyastorustambhikābhir diśi diśi saritāṃ digjayaprakrameṣu /",
  "GK22vidsripu:3918": "ambho gambhīranābhīkuharakavalanomuktaparyastalolat- kallolābaddhamugdhadhvanicakitakaṇatkukkubhaṃ kāminībhiḥ // VidSrk_46.1 *(1563) //",
  "GK22vidsripu:3919": "majjaty āmajjamajjanmaṇimasṛṇaphaṇācakravāle phaṇīndre yatsenoddāmahelābharacalitamahāśailakīlāṃ babhāra /",
  "GK22vidsripu:3920": "kṛcchrāt pātālamūlāvilabahulanirālambajambālaniṣṭhaḥ pṛṣṭhāṣṭhīlapratiṣṭhām avanim avanamat karparaḥ kūrmarājaḥ // VidSrk_46.2 *(1564) //",
  "GK22vidsripu:3921": "yasyodyoge balānāṃ sakṛd api calatām ujjihānaī rajobhir jambāliny ambarasya sravadamarasarittoyapūrṇe mārge /",
  "GK22vidsripu:3922": "nirmajjaccakraśalyākulataraṇikarottāḍitāśvīyadatta- dvitrāvaskandamandaḥ katham api calati syandano bhānavīyaḥ // VidSrk_46.3 *(1565) //",
  "GK22vidsripu:3923": "bhavabhūter amī",
  "GK22vidsripu:3924": "deve diśāṃ vijayakautukasuprayāte niryantraṇaprasarasainyabhareṇa yatra /",
  "GK22vidsripu:3925": "pratyūpyamānamaṇikīlakagāḍhabandha- prāṇaḥ . . phaṇapatir vasudhāṃ dadhāti // VidSrk_46.4 *(1566) //",
  "GK22vidsripu:3926": "murāreḥ",
  "GK22vidsripu:3927": "guñjatkuñjakuṭīrakuñjaraghaṭāvistīrṇakarṇajvarāḥ prākpratyagdharaṇīdhrakandaradarīpārīndranidrādruhaḥ /",
  "GK22vidsripu:3928": "laṅkāṅkatrikakutpratidhvanighanāḥ paryantayātrājaye yasya bhremur amandadundubhiravair āśārudho ghoṣaṇāḥ // VidSrk_46.5 *(1567) //",
  "GK22vidsripu:3929": "tvaṃ sarvadā nṛpaticandra jayaśriyo 'rthī svapne 'pi na praṇayinī bhavato 'ham āsam /",
  "GK22vidsripu:3930": "itthaṃ śriyā kupitayeva ripūn vrajantyā saṃjaghnire samarakelisukhāni yasya // VidSrk_46.6 *(1568) //",
  "GK22vidsripu:3931": "te pīyūṣamayūkhaśekharaśiraḥsaṃdānamandākinī- kallolapratimallakīrtilaharīlāvaṇyaliptāmbarāḥ /",
  "GK22vidsripu:3932": "sarvakṣatrabhujoṣmaśātanakalāduḥśīladoḥśālino vaṃśe tasya babhūvur adbhutaguṇā dhārādharitrībhujaḥ // VidSrk_46.7 *(1569) //",
  "GK22vidsripu:3933": "yannistriṃśahatodgatair ariśiraścakrair babhūva kṣaṇaṃ loke cāndramase vidhuntudaghaṭāvaskandakolāhalaḥ /",
  "GK22vidsripu:3934": "kiṃ cāmībhir api sphuranmaṇitayā caṇḍāṃśukoṭibhramaṃ bibhrāṇair udapādi rāhubhuvane bhūyān subhikṣotsavaḥ // VidSrk_46.8 *(1570) //",
  "GK22vidsripu:3935": "tenedaṃ suramandiraṃ ghaṭayatā ṭaṅkāvalīnirdalat- pāṣāṇaprakaraḥ kṛto 'yam akhilaḥ kṣīṇo girīṇāṃ gaṇaḥ /",
  "GK22vidsripu:3936": "arthibhyo vasu varṣatā punar asau saṃrūḍharatnāṅkura- śreṇismeraśiraḥsahasraśikharaḥ saṃvardhito rohaṇaḥ // VidSrk_46.9 *(1571) //",
  "GK22vidsripu:3937": "surāṇāṃ pātāsau sa punar atipuṇyaikahṛdayo grahas tasyāsthāne gurur ucitamārge sa nirataḥ /",
  "GK22vidsripu:3938": "karas tasyātyarthaṃ vahati śatakoṭipraṇayitāṃ sa sarvasvaṃ dātā tṛṇam iva sureśaṃ vijayate // VidSrk_46.10 *(1572) //",
  "GK22vidsripu:3939": "jīvākṛṣṭiṃ sa cakre mṛdhabhuvi dhanuṣaḥ śatrur āsīd gatāsur lakṣāptir mārgaṇānām abhavad aribale tadyaśas tena labdham /",
  "GK22vidsripu:3940": "muktā tena kṣameti tvaritam arigaṇair uttamāṅgaiḥ pratīṣṭhā pañcatvaṃ dveṣisainye sthitam avanipatir nāpa saṃkhyāntaraṃ sa // VidSrk_46.11 *(1573) //",
  "GK22vidsripu:3941": "yeṣāṃ kalpamahīruhāṃ marakatavyājena tair arthibhir vyakrīyante śalāṭavo 'pi maṇayas te padmarāgādayaḥ /",
  "GK22vidsripu:3942": "teṣu prauḍhaphalopamardavinamacchākhāmukhārohibhis tyāgādvaitam aharniśaṃ sukṛtino yasyāmarair gīyate // VidSrk_46.12 *(1574) //",
  "GK22vidsripu:3943": "yo maurvīkiṇakaitavena sakalakṣmāpālalakṣmībalāt- kāropagrahavācyatāmakinitau bibhrad bhujau bhūpatiḥ /",
  "GK22vidsripu:3944": "lokān vācayati sma vikramamayīm ākhyāyikām ātmanaḥ kvāpi kvāpy anugacchadarjunakathāsambhāralambhāvatīm // VidSrk_46.13 *(1575) //",
  "GK22vidsripu:3945": "murārer etau",
  "GK22vidsripu:3946": "krudhyadgandhakarīndradantamuṣalapreṅkholadīptānala- jvālāpātitakumbhamauktikaphalavyutpannalājāñjalau /",
  "GK22vidsripu:3947": "hastenāsimayūkhadarbhalatikābaddhena yuddhotsavair rājñā yena salīlam utkalapater lakṣmīḥ punarbhūḥ kṛtā // VidSrk_46.14 *(1576) //",
  "GK22vidsripu:3948": "vasukalpasya",
  "GK22vidsripu:3949": "/Colo iti praśastivrajyā|| 46",
  "GK22vidsripu:3950": "tataḥ parvatavrajyā|| 47",
  "GK22vidsripu:3951": "guñjatkuñjakuṭīrakauśikaghaṭāghūtkāravatkīcaka- stambāḍambaramūkamaukulikulaḥ krauñcāvato 'yaṃ giriḥ /",
  "GK22vidsripu:3952": "etasmin pracalākināṃ pracalatām udvejitāḥ kūjitair udvellanti purāṇarohaṇataruskandheṣu kumbhīnasāḥ // VidSrk_47.1 *(1577) //",
  "GK22vidsripu:3953": "ete candraśilāsamuccayamayāś candrātapaprasphurat sarvāṅgīṇapayaḥpravṛttasarito jhātkurvate parvatāḥ /",
  "GK22vidsripu:3954": "yeṣām unmadajāgarūkaśikhini prasthe namerusthitāḥ śyāmām eva gabhīragadgadagiraḥ skandanti koyaṣṭayaḥ // VidSrk_47.2 *(1578) //",
  "GK22vidsripu:3955": "ādhatte danusūnusūdanabhujākeyūravajrāṅkura- vyūhollekhapadāvalīvalimayaī ratnair mudaṃ mandaraḥ /",
  "GK22vidsripu:3956": "ādhārīkṛtakūrmapṛṣṭhakaṣaṇakṣīṇorumūlo 'dhunā jānīmaḥ parataḥ payodhimathanād uccaistaro 'yaṃ giriḥ // VidSrk_47.3 *(1579) //",
  "GK22vidsripu:3957": "tat tādṛk phaṇirājarajjukaṣaṇaṃ saṃrūḍhapakṣacchidā- ghātāruntudam apy aho katham ayaṃ manthācalaḥ soḍhavān /",
  "GK22vidsripu:3958": "etenaiva durātmanā jalanidher utthāpya pāpām imāṃ lakṣmīm īśvaradurgatavyavahṛtivyastaṃ jagan nirmitam // VidSrk_47.4 *(1580) //",
  "GK22vidsripu:3959": "so 'yaṃ kailāsaśailaḥ sphaṭikamaṇibhuvām aṃśujālair jvaladbhiś chāyā pītāpi yatra pratikṛtibhir upasthāpyate pādapānām /",
  "GK22vidsripu:3960": "yasyopāntopasarpattapanakaradhṛtasyāpi padmasya mudrām uddāmāno diśanti tripuraharaśiraścandralekhāmayūkhāḥ // VidSrk_47.5 *(1581) //",
  "GK22vidsripu:3961": "giriḥ kailāso 'yaṃ daśavadanakeyūravilasan- maṇiśreṇīpatrāṅkuramakaramudrāṅkitaśilaḥ /",
  "GK22vidsripu:3962": "amuṣminn āruhya sphaṭikamayasarvāṅgasubhage nirīkṣante yakṣāḥ phaṇipatipurasyāpi caritam // VidSrk_47.6 *(1582) //",
  "GK22vidsripu:3963": "daśamukhabhujadaṇḍamaṇḍalīnāṃ dṛḍhaparipīḍanapītamekhalo 'yam /",
  "GK22vidsripu:3964": "jalagṛhakavitardikāsukhāni sphaṭikagirir giriśasya nirmimīte // VidSrk_47.7 *(1583) //",
  "GK22vidsripu:3965": "kailāsādritaṭīṣu dhūrjaṭijaṭālaṃkāracandrāṅkura- jyotsnākandalitābhir indudṛṣadām adbhir nadīmātṛkāḥ /",
  "GK22vidsripu:3966": "gaurīhastaguṇapravṛddhavapuṣaḥ puṣyanti dhātreyaka- bhrātṛsnehasahoḍhaṣaṇmukhaśiśukrīḍāsukhāḥ śākhinaḥ // VidSrk_47.8 *(1584) //",
  "GK22vidsripu:3967": "naktaṃ ratnamayūkhapāṭavamilatkākolakolāhala- trasyatkauśikabhuktakandaratamāḥ so 'yaṃ giriḥ smaryate /",
  "GK22vidsripu:3968": "yatrākṛṣṭakucāṃśuke mayi ruṣā vastrāya patrāṇi te cinvatyo vanadevatās tarulatām uccair vyadhuḥ kautukāt // VidSrk_47.9 *(1585) //",
  "GK22vidsripu:3969": "/var{patrāṇi te/lem",
  "GK22vidsripu:3970": "/emend/ /Ingalls, patrāṇi /edKG}",
  "GK22vidsripu:3971": "ete 'kṣṇor janayanti kāmavirujaṃ sītāviyoge ghanā vātāḥ śīkariṇo 'pi lakṣmaṇa dṛḍhaṃ saṃtāpayanty eva mām /",
  "GK22vidsripu:3972": "itthaṃ vṛddhaparamparāpariṇatair yasmin vacobhir munīn adyāpy unmanayanti kānanaśukāḥ so 'yaṃ girir mālyavān // VidSrk_47.10 *(1586) //",
  "GK22vidsripu:3973": "karikavalitamṛṣṭaiḥ śākhiśākhāgrapatrair aruṇasaraṇayo 'mī bhīṣayante 'grakuñjaiḥ /*",
  "GK22vidsripu:3974": "calitaśabarasenādattagośṛṅgacaṇḍadhvanicakitavarāhavyākulā vindhyapādāḥ // VidSrk_47.11 *(1587) //*",
  "GK22vidsripu:3975": "kamalāyudhasya",
  "GK22vidsripu:3976": "imās tā vindhyādreḥ śukaharitavaṃśīvanaghanā bhuvaḥ krīḍāloladviradadaśanābhugnataravaḥ /",
  "GK22vidsripu:3977": "latākuñje yāsām upanadi rataklāntaśabarī- kapolasvedāmbhaḥkaṇacayanudo vānti marutaḥ // VidSrk_47.12 *(1588) //",
  "GK22vidsripu:3978": "dakṣasya",
  "GK22vidsripu:3979": "snigdhaśyāmāḥ kvacid aparato bhīṣaṇābhogarūkṣāḥ sthāne sthāne mukharakakubho jhātkṛtair nirjharāṇām /",
  "GK22vidsripu:3980": "ete tīrthāśramagirisaridgartakāntāramiśrāḥ saṃdṛśyante paricayabhuvo daṇḍakāvindhyapādāḥ // VidSrk_47.13 *(1589) //",
  "GK22vidsripu:3981": "bhavabhūteḥ",
  "GK22vidsripu:3982": "niṣkūjastimitāḥ kvacit kvacid api proccaṇḍasattvasvanāḥ svecchāsuptagabhīraghoraduragāśvāsapradīptāgnayaḥ /",
  "GK22vidsripu:3983": "sīmānaḥ pradarodareṣu vivareṣv alpāmbhaso yāsv ayaṃ tṛṣyadbhiḥ pratisūryakairajagarasvedadravaḥ pīyate // VidSrk_47.14 *(1590) //",
  "GK22vidsripu:3984": "dadhati kuharabhājām atra bhallūkayūnām anurasitagurūṇi styānam ambūkṛtāni /",
  "GK22vidsripu:3985": "śiśirakaṭukaṣāyaḥ styāyate śallakīnām ibhadalitavikīrṇagranthiniṣyandagandhaḥ // VidSrk_47.15 *(1591) //",
  "GK22vidsripu:3986": "bhavabhūter etau",
  "GK22vidsripu:3987": "iha samadaśakuntākrāntavānīramukta- prasavasurabhiśītasvacchatoyā bhavanti /",
  "GK22vidsripu:3988": "phalabharapariṇāmaśyāmajambūnikuñja- skhalanamukharabhūrisrotaso nirjhariṇyaḥ // VidSrk_47.16 *(1592) //",
  "GK22vidsripu:3989": "etāḥ sthānaparigraheṇa śivayor atyantakāntaśriyaḥ prāleyācalamekhalāvanabhuvaḥ puṣṇanti netrotsavam /",
  "GK22vidsripu:3990": "vyāvalladbalavairivāraṇavarapratyagradantāhati- śvabhraprasravadabhrasindhusavanaprasnigdhadevadrumāḥ // VidSrk_47.17 *(1593) //",
  "GK22vidsripu:3991": "/Colo iti parvatavrajyā|| 47",
  "GK22vidsripu:3992": "tataḥ śāntivrajyā|| 48",
  "GK22vidsripu:3993": "yad etat svacchandaṃ virahaṇam akārpaṇyam aśanaṃ sahāryaiḥ saṃvāsaḥ śrutam upaśamaikaśramaphalam /",
  "GK22vidsripu:3994": "mano mandaspandaṃ viharati cirāyābhivimṛśan na jāne kasyaiṣā pariṇatir udārasya tapasaḥ // VidSrk_48.1 *(1594) //",
  "GK22vidsripu:3995": "hariṇacaraṇakṣuṇṇopāntāḥ saśādvalanirjharāḥ kusumaśabalair viṣvagvātais taraṅgitapādapāḥ /",
  "GK22vidsripu:3996": "muditavihagaśreṇīcitradhvanipratināditā manasi na mudaṃ kasyādadhyuḥ śivā vanabhūmayaḥ // VidSrk_48.2 *(1595) //",
  "GK22vidsripu:3997": "guṇākarabhadrasya",
  "GK22vidsripu:3998": "pūrayitvārthinām āśāṃ priyaṃ kṛtvā dviṣām api /",
  "GK22vidsripu:3999": "pāraṃ gatvā śrutaughasya dhanyā vanam upāsate // VidSrk_48.3 *(1596) //",
  "GK22vidsripu:4000": "te tīkṣṇadurjananikāraśarair na bhinnā dhīrās ta eva śamasaukhyabhujas ta eva /",
  "GK22vidsripu:4001": "sīmantinīviṣalatāgahanaṃ vyudasya ye 'vasthitāḥ śamaphaleṣu tapovaneṣu // VidSrk_48.4 *(1597) //",
  "GK22vidsripu:4002": "vāso valkalam āstaraḥ kisalayāny okas tarūṇāṃ talaṃ mūlāni kṣataye kṣudhāṃ girinadītoyaṃ tṛṣāṃ śāntaye /",
  "GK22vidsripu:4003": "krīḍā mugdhamṛgair vayāṃsi suhṛdo naktaṃ pradīpaḥ śaśī svādhīne 'pi vane tathāpi kṛpaṇā yācanta ity adbhutam // VidSrk_48.5 *(1598) //",
  "GK22vidsripu:4004": "gataḥ kālo yatra priyasakhi mayi premakuṭilaḥ kaṭākṣaḥ kālindīlaghulaharivṛttiḥ prabhavati /",
  "GK22vidsripu:4005": "idānīm asmākaṃ jaṭharakamaṭhīpṛṣṭhakaṭhinā manovṛttis tat kiṃ vyasanini mudhaiva kṣapayasi // VidSrk_48.6 *(1599) //",
  "GK22vidsripu:4006": "mātar jare maraṇam antikam ānayantyāpy antas tvayā vayam amī paritoṣitāḥ smaḥ /*",
  "GK22vidsripu:4007": "nānāsukhavyasanabhaṅguraparvapūrvaṃ dhig yauvanaṃ yad apanīya tavāvatāraḥ // VidSrk_48.7 *(1600) //*",
  "GK22vidsripu:4008": "ekaṃ vā kupitapriyāpraṇayinīṃ kṛtvā manonirvṛtiṃ tiṣṭhāmo nijacārupīvarakucakrīḍārasāsvādane /",
  "GK22vidsripu:4009": "anyad vā surasindhusaikatataṭīdarbhāṣṭakasrastara- sthāne brahmapadaṃ samāhitadhiyo dhyāyanta evāsmahe // VidSrk_48.8 *(1601) //",
  "GK22vidsripu:4010": "jñānānantasya",
  "GK22vidsripu:4011": "yad vaktraṃ muhur īkṣase na dhanināṃ brūṣe na cāṭuṃ mṛṣā naiṣāṃ garvagiraḥ śṛṇoṣi na punaḥ pratyāśayā dhāvasi /",
  "GK22vidsripu:4012": "kāle bālatṛṇāni khādasi sukhaṃ nidrāsi nidrāgame tan me brūhi kuraṅga kutra bhavatā kiṃ nāma taptaṃ tapaḥ // VidSrk_48.9 *(1602) //",
  "GK22vidsripu:4013": "kvacid vīṇāgoṣṭhī kvacid amṛtakīrṇāḥ kavigiraḥ kvacid vyādhikleśaḥ kvacid api viyogaś ca suhṛdām /",
  "GK22vidsripu:4014": "iti dhyātvā hṛṣyan kṣaṇam atha vighūrṇan kṣaṇam aho na jāne saṃsāraḥ kim amṛtamayaḥ kiṃ viṣamayaḥ // VidSrk_48.10 *(1603) //",
  "GK22vidsripu:4015": "ātmajñānavivekanirmaladhiyaḥ kurvanty aho duṣkaraṃ yan muñcanty upabhogabhāñjy api dhanāny ekāntato niḥspṛhāḥ /",
  "GK22vidsripu:4016": "na prāptāni purā na samprati na ca prāptau dṛḍhapratyayo vāñchāmātraparigrahāṇy api vayaṃ tyaktuṃ na tāni kṣamāḥ // VidSrk_48.11 *(1604) //",
  "GK22vidsripu:4017": "agre gītaṃ sarasakavayaḥ pārśvayor dākṣiṇātyāḥ paścāl līlāvalayaraṇitaṃ cāmaragrāhiṇīnām /",
  "GK22vidsripu:4018": "yady etat syāt kuru bhavarase lampaṭatvaṃ tadānīṃ no cec cetaḥ praviśa paramabrahmaṇi prārthanaiṣā // VidSrk_48.12 *(1605) //",
  "GK22vidsripu:4019": "utpalarājasya",
  "GK22vidsripu:4020": "āstāṃ sakaṇṭakam idaṃ vasudhādhipatyaṃ trailokyarājyam api deva tṛṣṇāya manye /",
  "GK22vidsripu:4021": "niḥśaṅkasuptahariṇīkulasaṃkulāsu cetaḥ paraṃ valati śailavanasthalīṣu // VidSrk_48.13 *(1606) //",
  "GK22vidsripu:4022": "dadati tāvad amī viṣayāḥ sukhaṃ sphurati yāvad iyaṃ hṛdi mūḍhatā /",
  "GK22vidsripu:4023": "manasi tattvavidāṃ tu vivecake kva viṣayāḥ kva sukhaṃ kva parigrahaḥ // VidSrk_48.14 *(1607) //",
  "GK22vidsripu:4024": "satyaṃ manoharā rāmāḥ satyaṃ ramyā vibhūtayaḥ /",
  "GK22vidsripu:4025": "kiṃ tu mattāṅganāpāṅga- bhaṅgilokaṃ hi jīvitam // VidSrk_48.15 *(1608) //",
  "GK22vidsripu:4026": "dhig dhik tān kriminirviśeṣavapuṣaḥ sphūrjanmahāsiddhayo niṣkandīkṛtaśānti ye 'pi ca tapaḥkārāgṛheṣv āsate /",
  "GK22vidsripu:4027": "taṃ vidvāṃsam iha stumaḥ karapuṭībhikṣālpaśāke 'pi vā mugdhāvaktramṛṇālinīmadhuni vā yasyāviśeṣo rasaḥ // VidSrk_48.16 *(1609) //",
  "GK22vidsripu:4028": "bībhatsā viṣayā jugupsitatamaḥ kāyo vayo gatvaraṃ prāyo bandhubhir adhvanīva pathikaiḥ saṅgo viyogāvahaḥ /",
  "GK22vidsripu:4029": "hātavyāyam asaṃstavāya visaraḥ saṃsāra ityādikaṃ sarvasyaiva hi vāci cetasi punaḥ puṇyātmanaḥ kasyacit // VidSrk_48.17 *(1610) //",
  "GK22vidsripu:4030": "bhartṛhareḥ",
  "GK22vidsripu:4031": "yadāsīd ajñānaṃ smaratimirasaṃskārajanitaṃ tadā dṛṣṭaṃ nārīmayam idam aśeṣaṃ jagad api /",
  "GK22vidsripu:4032": "idānīṃ tv asmākaṃ paṭutaravivekāñjanajuṣāṃ samībhūtā dṛṣṭis tribhuvanam api brahma manute // VidSrk_48.18 *(1611) //",
  "GK22vidsripu:4033": "mātar lakṣmi bhajasva kaṃcid aparaṃ matkāṅkṣiṇī mā sma bhūr bhogebhyaḥ spṛhayālavas tava vaśāḥ kā niḥspṛhāṇām asi /",
  "GK22vidsripu:4034": "sadyaḥsyūtapalāśapatrapuṭikāpātrīpavitrīkṛtair bhikṣāsaktubhir eva samprati vayaṃ vṛttiṃ samīhāmahe // VidSrk_48.19 *(1612) //",
  "GK22vidsripu:4035": "dharmasyotsavavaijayanti mukuṭasragveṇi gaurīpates tvāṃ ratnākarapatni jahnutanaye bhāgīrathi prārthaye /",
  "GK22vidsripu:4036": "tvattoyāntaśilāniṣaṇṇavapuṣas tvadvīcibhiḥ preṅkhatas tvannāma smaratas tvadarpitadṛśaḥ prāṇāḥ prayasayanti me // VidSrk_48.20 *(1613) //",
  "GK22vidsripu:4037": "vākkūṭasya",
  "GK22vidsripu:4038": "taḍinmālālolaṃ prativiratidattāndhatamasaṃ bhavatsaukhyaṃ hitvā śamasukham upādeyam anagham /",
  "GK22vidsripu:4039": "iti vyaktodgāraṃ caṭulavacasaḥ śūnyamanaso vayaṃ vītavrīḍāḥ śuka iva paṭhāmaḥ param amī // VidSrk_48.21 *(1614) //",
  "GK22vidsripu:4040": "viṣayasaritas tīrṇāḥ kāmaṃ rujo 'py avadhīritā viṣayavirahaglāniḥ śāntā gatā malinātha dhīḥ /",
  "GK22vidsripu:4041": "iti cirasukhaprāptaḥ kiṃcinnimīlitalocano vrajati nitarāṃ tuṣṭiṃ puṣṭaḥ śmaśānagataḥ śavaḥ // VidSrk_48.22 *(1615) //",
  "GK22vidsripu:4042": "kāmaṃ śīrṇapalāśasaṃhatikṛtāṃ kanthāṃ vasāno vane kuryām ambubhir apy ayācitasukhaiḥ prāṇāvabandhasthitim /",
  "GK22vidsripu:4043": "sāṅgaglāni savepitaṃ sacakitaṃ sāntarnidāghajvaraṃ vaktuṃ na tv aham utsaheya kṛpaṇaṃ dehīty avadyaṃ vacaḥ // VidSrk_48.23 *(1616) //",
  "GK22vidsripu:4044": "avaśyaṃ yātaraś cirataram uṣitvāpi viṣayā viyoge ko bhedas tyajati na jano yat svayam imān /",
  "GK22vidsripu:4045": "vrajantaḥ svātantryāt paramaparitāpāya manasaḥ svayaṃ tyaktvā hy ete śamasukham anantaṃ vidadhati // VidSrk_48.24 *(1617) //",
  "GK22vidsripu:4046": "bhāgyaṃ naḥ kva nu tādṛg alpatapasāṃ yenāṭavīmaṇḍanāḥ syāmaḥ kṣoṇiruho dahaty avirataṃ yān eva dāvānalaḥ /",
  "GK22vidsripu:4047": "yeṣāṃ dhūmasamūhabaddhavapuṣaḥ sindhor amī bandhavo nirvyājaṃ paripālayanti jagatīrambhobhir ambhomucaḥ // VidSrk_48.25 *(1618) //",
  "GK22vidsripu:4048": "etat tad vaktram atra kva tad adharamadhu kvāyātās te kaṭākṣāḥ kvālāpāḥ komalās te kva sa madanadhanurbhaṅguro bhrūvilāsaḥ /",
  "GK22vidsripu:4049": "itthaṃ khaṭvāṅgakoṭau prakaṭitadaśanaṃ mañjuguñjatsamīraṃ rāgāndhānām ivoccair upahasitam aho mohajālaṃ kapālam // VidSrk_48.26 *(1619) //",
  "GK22vidsripu:4050": "itthaṃ bālā māṃ praty anavaratam indīvaradala- prabhācauraṃ cakṣuḥ kṣipati kim abhipretam anayā /",
  "GK22vidsripu:4051": "gato moho 'smākaṃ smarasamarabāṇavyatikara- jvarajvālā śāntā tad api na varākī viramati // VidSrk_48.27 *(1620) //",
  "GK22vidsripu:4052": "śiśutvaṃ tāruṇyaṃ tadanu ca dadhānāḥ pariṇatiṃ gatāḥ pāṃśukrīḍāṃ viṣayaparipāṭīm upaśamam /",
  "GK22vidsripu:4053": "lasanto 'ṅke mātuḥ kuvalayadṛśāṃ puṇyasaritāṃ pibanti svacchandaṃ stanam adharam ambhaḥ sukṛtinaḥ // VidSrk_48.28 *(1621) //",
  "GK22vidsripu:4054": "vahati nikaṭe kālasrotaḥ samastabhayāvahaṃ divasarajanīkulacchedaiḥ patadbhir anāratam /",
  "GK22vidsripu:4055": "iha hi patatāṃ nāsty ālambo na vāpi nivartanaṃ tad api mahatāṃ ko 'yaṃ moho yad evam anākulāḥ // VidSrk_48.29 *(1622) //",
  "GK22vidsripu:4056": "bhāryā me putro me dravyaṃ sakalaṃ ca bandhuvargo me /*",
  "GK22vidsripu:4057": "iti me me kurvantaṃ paśum iva baddhvā nayati kālaḥ // VidSrk_48.30 *(1623) //*",
  "GK22vidsripu:4058": "diśo vāsaḥ pātraṃ karakuharam eṇāḥ praṇayinaḥ samādhānaṃ nidrā śayanam avanī mūlam aśanam /",
  "GK22vidsripu:4059": "kadaitat sampūrṇaṃ mama hṛdayavṛtter abhimataṃ bhaviṣyaty atyugraṃ paramaparitoṣopacitaye // VidSrk_48.31 *(1624) //",
  "GK22vidsripu:4060": "śaradambudharacchāyā- gatvaryo yauvanaśriyaḥ /",
  "GK22vidsripu:4061": "āpātaramyā viṣayāḥ paryantaparitāpinaḥ // VidSrk_48.32 *(1625) //",
  "GK22vidsripu:4062": "kuraṅgāḥ kalyāṇaṃ prativiṭapam ārogyam aṭavi sravanti kṣemaṃ te pulina kuśalaṃ bhadram upalāḥ /",
  "GK22vidsripu:4063": "niśāntād asvantāt katham api viniṣkrāntamadhunā mano 'smākaṃ dīrghām abhilaṣati yuṣmatparicitim // VidSrk_48.33 *(1626) //",
  "GK22vidsripu:4064": "mannindayā yadi janaḥ paritoṣam eti nanv aprayatnajanito 'yam anugraho me /",
  "GK22vidsripu:4065": "śreyārthino hi puruṣāḥ paratuṣṭihetor duḥkhārjitāny api dhanāni parityajanti // VidSrk_48.34 *(1627) //",
  "GK22vidsripu:4066": "krimukulacitaṃ lālāklinnaṃ vigandhi jugupsitaṃ nirupamarasaprītyā khādan narāsthi nirāmiṣam /",
  "GK22vidsripu:4067": "surapatim api śvā pārśvasthaṃ saśaṅkitam īkṣate gaṇayati na hi kṣudro lokaḥ parigrahaphalgutām // VidSrk_48.35 *(1628) //",
  "GK22vidsripu:4068": "vivekaḥ kiṃ so 'pi svarasavalitā yatra na kṛpā sa kiṃ mārgo yasmin na bhavati parānugraharasaḥ /",
  "GK22vidsripu:4069": "sa kiṃ dharmo yatra sphurati na paradrohaviratiḥ śrutaṃ kiṃ tad vā syād upaśamapadaṃ yan na nayati // VidSrk_48.36 *(1629) //",
  "GK22vidsripu:4070": "gaṅgātīre himagiriśilābaddhapadmāsanasya brahmadhyānābhyasanavidhinā yoganidrāṃ gatasya /",
  "GK22vidsripu:4071": "kiṃ tair bhāvyaṃ mama sudivasair yatra te nirviśaṅkāḥ samprāpsyante jaraṭhahariṇāḥ śṛṅgakaṇḍūvinodam // VidSrk_48.37 *(1630) //",
  "GK22vidsripu:4072": "premṇā purā parigṛhītam idaṃ kuṭumbaṃ cel lālitaṃ tadanu pālitam adya yāvat /",
  "GK22vidsripu:4073": "sampraty api stimitavastram ivāṅgalagnam etaj jihāsur api hātum anīśvaro 'smi // VidSrk_48.38 *(1631) //",
  "GK22vidsripu:4074": "kṣāntaṃ na kṣamayā gṛhocitasukhaṃ tyaktaṃ na saṃtoṣataḥ soḍhā duḥsahaśītavātatapanakleśā na taptaṃ tapaḥ /",
  "GK22vidsripu:4075": "dhyātaṃ vittam aharniśaṃ na ca punas tattvāntaraṃ śāśvataṃ tat tat karma kṛtaṃ yad eva munibhis tais taiḥ phalair vañcitam // VidSrk_48.39 *(1632) //",
  "GK22vidsripu:4076": "bhikṣāśanaṃ bhavanam āyatanaikadeśaḥ śayyā bhuvaḥ parijano nijadehabhāraḥ /",
  "GK22vidsripu:4077": "vāsaś ca kīrṇapaṭakhaṇḍanibaddhakanthā hā hā tathāpi viṣayān na jahāti cetaḥ // VidSrk_48.40 *(1633) //",
  "GK22vidsripu:4078": "retaḥśoṇitayor iyaṃ pariṇatir yad varṣma tac cābhavan mṛtyor āmiṣam āspadaṃ guruśucāṃ rogasya viśrāmabhūḥ /",
  "GK22vidsripu:4079": "jānann apy avaśī vivekavirahān majjann avidyāmbudhau śṛṅgārīyati putrakāmyati bata kṣetrīyati strīyati // VidSrk_48.41 *(1634) //",
  "GK22vidsripu:4080": "yadā pūrvaṃ nāsīd upari ca yadā naiva bhavitā tadā madhyāvasthātanuparicayo bhūtanicayaḥ /",
  "GK22vidsripu:4081": "ataḥ saṃyoge 'smin paravati viyoge ca sahaje kimādhāraḥ premā kimadhikaraṇāḥ santu ca śucaḥ // VidSrk_48.42 *(1635) //",
  "GK22vidsripu:4082": "bhartṛhareḥ",
  "GK22vidsripu:4083": "gomāyavaḥ śakunayaś ca śunāṃ gaṇo 'yaṃ lumpanti kīṭakṛmayaḥ paritas tathaiva /",
  "GK22vidsripu:4084": "svāṃ sampadaṃ sakalasattvakṛtopakārān no dṛṣṭavān yad asi tac chava vañcito 'si // VidSrk_48.43 *(1636) //",
  "GK22vidsripu:4085": "keśaṭasya",
  "GK22vidsripu:4086": "dhūrtair indriyanāmabhiḥ praṇayitām āpādayadbhiḥ svayaṃ sambhoktuṃ viṣayānayaṃ kila pumān saukhyāśayā vañcitaḥ /",
  "GK22vidsripu:4087": "taiḥ śeṣe kṛtakṛtyatām upagatair audāsyam ālambitaṃ sampraty eṣa vidher niyogavaśagaḥ karmāntarair badhyate // VidSrk_48.44 *(1637) //",
  "GK22vidsripu:4088": "daśarathasya",
  "GK22vidsripu:4089": "/Colo iti śāntivrajyā",
  "GK22vidsripu:4090": "tataḥ saṃkīrṇavrajyā|| 49",
  "GK22vidsripu:4091": "tuṣāraśailāñjanaśailakalpayor abhedabhāg īśvaraviśvarūpayoḥ /",
  "GK22vidsripu:4092": "śaratpayodasthasitārdhatārakā- pathapratispārdhi vapur dhinotu vaḥ // VidSrk_49.1 *(1638) //",
  "GK22vidsripu:4093": "yad baddhordhvajaṭaṃ yad asthimukuṭaṃ yac candramandārayor dhatte dhāma ca dāma ca smitalasatkundendranīlaśriyoḥ /",
  "GK22vidsripu:4094": "yat khaṭvāṅgarathāṅgasaṅgavikaṭaṃ śrīkaṇṭhavaikuṇṭhayor vande nandimahokṣatārkṣyapariṣannānāṅkam ekaṃ vapuḥ // VidSrk_49.2 *(1639) //",
  "GK22vidsripu:4095": "mā garvam udvaha kapolatale cakāsti kāntasvahastalikhitā mama mañjarīti /",
  "GK22vidsripu:4096": "anyāpi kiṃ na sakhi bhājanam īdṛśānāṃ vairī na ced bhavati vepathur antarāyaḥ // VidSrk_49.3 *(1640) //",
  "GK22vidsripu:4097": "cetaḥ kātaratāṃ vimuñca jhaṭiti svāsthyaṃ samālambyatāṃ prāptāsau smaramārgaṇavraṇaparitrāṇauṣadhiḥ preyasī /",
  "GK22vidsripu:4098": "yasyāḥ śvāsasamīrasaurabhapatadbhṛṅgāvalīvāraṇa- krīḍāpāṇividhūtikaṅkaṇajhaṇatkāro muhur mūrchati // VidSrk_49.4 *(1641) //",
  "GK22vidsripu:4099": "kathābhir deśānāṃ katham api ca kālena bahunā samāyāte kānte sakhi rajanir ardhaṃ gatavatī /",
  "GK22vidsripu:4100": "tato yāval līlāpraṇayakupitāsmi prakupitā sapatnīva prācī dig iyam abhavat tāvad aruṇā // VidSrk_49.5 *(1642) //",
  "GK22vidsripu:4101": "vitatakare 'py anurāgiṇi mitre koṣaṃ sadaiva mudrayataḥ /*",
  "GK22vidsripu:4102": "ucitānabhijñakairava kairavahasitaṃ na te caritam // VidSrk_49.6 *(1643) //*",
  "GK22vidsripu:4103": "pṛthukārtasvarapātraṃ bhūṣitaniḥśeṣaparijanaṃ deva /*",
  "GK22vidsripu:4104": "vilasatkareṇugahanaṃ samprati samam āvayor bhavanam // VidSrk_49.7 *(1644) //*",
  "GK22vidsripu:4105": "gurur api galati vivekaḥ skhalati ca cittaṃ vinaśyati prajñā /*",
  "GK22vidsripu:4106": "patati puruṣasya dhairyaṃ viṣayaviṣāghūrṇite manasi // VidSrk_49.8 *(1645) //*",
  "GK22vidsripu:4107": "rājani vidvanmadhye varasuratasamāgame varastrīṇām /*",
  "GK22vidsripu:4108": "sādhvasadūṣitahṛdayo vākpaṭur api kātarībhavati // VidSrk_49.9 *(1646) //*",
  "GK22vidsripu:4109": "kiṃśuke kiṃ śukaḥ kuryāt phalite 'pi bubhukṣitaḥ /",
  "GK22vidsripu:4110": "adātari samṛddhe 'pi kiṃ kuryur anujīvinaḥ // VidSrk_49.10 *(1647) //",
  "GK22vidsripu:4111": "aham iha sthitavaty api tāvakī tvam api tatra vasann api māmakaḥ /",
  "GK22vidsripu:4112": "hṛdayasaṃgatam eva susaṃgataṃ na tanusaṃgatam ārya susaṃgatam // VidSrk_49.11 *(1648) //",
  "GK22vidsripu:4113": "dyām ālokayatāṃ kalāḥ kalayatāṃ chāyāḥ samācinvatāṃ kleśaḥ kevalam aṅgulīr dalayatāṃ mauhūrtikānām ayam /",
  "GK22vidsripu:4114": "dhanyā sā rajanī tad eva sudinaṃ puṇyaḥ sa eva kṣaṇo yatrājñātacaraś cirān nayanayoḥ sīmānam eti priyaḥ // VidSrk_49.12 *(1649) //",
  "GK22vidsripu:4115": "teṣāṃ tvaṃ nidhir āgasām asahanā mānonnatā sāpy ato gantavyaṃ bhavayā na tad gṛham iti tvaṃ vāryase yāsi cet /",
  "GK22vidsripu:4116": "gāḍhaṃ mekhalayā balān niyamitaḥ karṇotpalais tāḍitaḥ kṣiptaḥ pādatale tadekaśaraṇo manye ciraṃ sthāsyasi // VidSrk_49.13 *(1650) //",
  "GK22vidsripu:4117": "jāne sāsahanā sa cāham apakṛn mayy aṅgaṇasthe punas tasyāḥ sambhavitā sa sādhvasabharaḥ ko 'pi prakopāpahaḥ /",
  "GK22vidsripu:4118": "yatrodyatpulakaiḥ prakampavikalair aṅgaiḥ kva karṇotpalaṃ kutrātmā kva ca mekhaleti galati prāyaḥ sa mānagrahaḥ // VidSrk_49.14 *(1651) //",
  "GK22vidsripu:4119": "turuṣkarājabhojadevayoḥ",
  "GK22vidsripu:4120": "jātānantaram eva yasya madhurāṃ mūrtiśriyaṃ paśyataḥ sadyaḥputramahotsavāgatavadhūvargasya śṛṅgāriṇaḥ /",
  "GK22vidsripu:4121": "unnīyānyayuvāsyakālimakarīṃ tāruṇyaramyām imāṃ dhanyaṃ janma sahāmunaikasamayaṃ na prāpya taptaṃ hṛdā // VidSrk_49.15 *(1652) //",
  "GK22vidsripu:4122": "vallaṇasya",
  "GK22vidsripu:4123": "sītkāraṃ śikṣayati vraṇayaty adharaṃ tanoti romāñcam /*",
  "GK22vidsripu:4124": "nāgarakaḥ kim u milito na hi na hi sakhi haimanaḥ pavanaḥ // VidSrk_49.16 *(1653) //*",
  "GK22vidsripu:4125": "savrīḍārdhanirīkṣaṇaṃ yad ubhayor yad dūtikāpreṣaṇaṃ vādya śvo bhavitā samāgama iti prītyā pramodaś ca yaḥ /",
  "GK22vidsripu:4126": "prāpte caiva samāgame sarabhasaṃ yac cumbanāliṅganāny etat kāmaphalaṃ tad eva surataṃ śeṣaḥ paśūnām iva // VidSrk_49.17 *(1654) //",
  "GK22vidsripu:4127": "paśyodañcad avāñcad añcitavapuḥ paścārdhapūrvārdhabhāk stabdhottānitapṛṣṭhaniṣṭhitamanāgbhugnāgralāṅgūlabhṛt /",
  "GK22vidsripu:4128": "daṃṣṭrākoṭivisaṃkaṭāsyakuharaḥ kurvan saṭām utkaṭām utkarṇaḥ kurute kramaṃ karipatau krūrākṛtiḥ keśarī // VidSrk_49.18 *(1655) //",
  "GK22vidsripu:4129": "ete mekalakanyakāpraṇayinaḥ pātālamūlaspṛśaḥ saṃtrāsaṃ janayanti vindhyabhidurā vārāṃ pravāhāḥ puraḥ /",
  "GK22vidsripu:4130": "līlonmūlitanartitapratihatavyāvartitaprerita- tyaktasvīkṛtanihnutapracalitaproddhūtatīradrumāḥ // VidSrk_49.19 *(1656) //",
  "GK22vidsripu:4131": "vātaiḥ śīkarabandhubhiḥ śrutisukhair haṃsāvalīnisvanaiḥ protphullaiḥ kamalaiḥ payobhir amalair nītvā jagan nirvṛtim /",
  "GK22vidsripu:4132": "paścāt kṣīṇadhanāṃ bahirnijadaśāṃ dṛṣṭvā mṛṇālacchalād arthibhyaḥ pradadau navenduviśadāny asthīni padmākaraḥ // VidSrk_49.20 *(1657) //",
  "GK22vidsripu:4133": "vidyate sa na hi kaścid upāyaḥ sarvalokaparitoṣakaro yaḥ /",
  "GK22vidsripu:4134": "sarvathā svahitam ācaraṇīyaṃ kiṃ kariṣyati jano bahujalpaḥ // VidSrk_49.21 *(1658) //",
  "GK22vidsripu:4135": "cāpasyaiva paraṃ koṭi- vibhavatvaṃ virājate /",
  "GK22vidsripu:4136": "yasmāl labhante lakṣāṇi nirguṇā api mārgaṇāḥ // VidSrk_49.22 *(1659) //",
  "GK22vidsripu:4137": "kṛtvāpi koṣapānaṃ bhramarayuvā purata eva kamalinyāḥ /*",
  "GK22vidsripu:4138": "abhilaṣati bakulakalikāṃ madhulihi maline kutaḥ satyam // VidSrk_49.23 *(1660) //*",
  "GK22vidsripu:4139": "grāme 'smin pathikāya naiva vasatiḥ pānthādhunā dīyate rātrāv atra vivāhamaṇḍapatale pānthaḥ prasupto yuvā /",
  "GK22vidsripu:4140": "tenodgīya khalena garjati ghane smṛtvā priyāṃ yat kṛtaṃ tenādyāpi karaṅkadaṇḍapatanāśaṅkī janas tiṣṭhati // VidSrk_49.24 *(1661) //",
  "GK22vidsripu:4141": "ātape dhṛtimatā saha vadhvā yāminīvirahiṇā vihagena /*",
  "GK22vidsripu:4142": "sehire na kiraṇā himaraśmer duḥkhite manasi sarvam asahyam // VidSrk_49.25 *(1662) //*",
  "GK22vidsripu:4143": "unmudrīkṛtaviśvavismayabharais tat tan mahārghair guṇair durgādhe hṛdayāmbudhau tava bhaven naḥ sūktigaṅgā yadi /",
  "GK22vidsripu:4144": "viśvaśvitramataṅginīghanarasasyandiny amandadhvanir gaṅgāsāgarasaṃgamaḥ punar ivāpūrvaḥ samunmīlati // VidSrk_49.26 *(1663) //",
  "GK22vidsripu:4145": "etan mandavipakvatindukaphalaśyāmodarāpāṇḍura- prāntaṃ hanta pulindasundarakarasparśakṣamaṃ lakṣyate /",
  "GK22vidsripu:4146": "tatphalīpatiputri kuñjarakulaṃ jīvābhayābhyarthanā- dīnaṃ tvām anunāthate kucayugaṃ patrāṃśukair mā pidhāḥ // VidSrk_49.27 *(1664) //",
  "GK22vidsripu:4147": "hriyā sarvasyāsau harati viditāsmīti vadanaṃ dvayor dṛṣṭvālāpaṃ kalayati kathām ātmaviṣayām /",
  "GK22vidsripu:4148": "sakhīṣu smerāsu prakaṭayati vailakṣyam adhikaṃ priyā prāyeṇāste hṛdayanihitātaṅkavidhurā // VidSrk_49.28 *(1665) //",
  "GK22vidsripu:4149": "guṇavad aguṇavad vā kurvatā karmajātaṃ pariṇatir avadhāryā yatnataḥ paṇḍitena /",
  "GK22vidsripu:4150": "atirabhasakṛtānāṃ karmaṇām ā vipatter bhavati hṛdayadāhī śalyatulyo vipākaḥ // VidSrk_49.29 *(1666) //",
  "GK22vidsripu:4151": "varṣāḥ kardamahetavaḥ pratidinaṃ tāpasya mūlaṃ śarad dhemante jaḍatā tathaiva śiśire 'py āyāsyate vāyunā /",
  "GK22vidsripu:4152": "cittonmādakaro vasantasamayo grīṣmo 'pi caṇḍātapaḥ kālaḥ kāla iti prahṛṣyati janaḥ kālasya kā ramyatā // VidSrk_49.30 *(1667) //",
  "GK22vidsripu:4153": "dṛṣṭirodhakaraṃ yūnāṃ yauvanaprabhavaṃ tamaḥ /",
  "GK22vidsripu:4154": "aratnālokasaṃhāryam avāryaṃ sūryaraśmibhiḥ // VidSrk_49.31 *(1668) //",
  "GK22vidsripu:4155": "āpātamātrarasike sarasīruhasya kiṃ bījam arpayitum icchasi vāpikāyām /",
  "GK22vidsripu:4156": "kālaḥ kalir jagad idaṃ na kṛtajñam ajñe sthitvā haniṣyati tavaiva mukhasya śobhām // VidSrk_49.32 *(1669) //",
  "GK22vidsripu:4157": "apriyāṇy api kurvāṇo yaḥ priyaḥ priya eva sa /",
  "GK22vidsripu:4158": "dagdhamandirasāre 'pi kasya vahnāv anādaraḥ // VidSrk_49.33 *(1670) //",
  "GK22vidsripu:4159": "ayaṃ kāṇaḥ śukro viṣamacaraṇaḥ sūryatanayaḥ kṣatāṅgo 'yaṃ rāhur vikalamahimā śītakiraṇaḥ /",
  "GK22vidsripu:4160": "ajānānas teṣām api niyatakarma svakaphalaṃ grahagrāmagrastā vayam iti jano 'yaṃ pralapati // VidSrk_49.34 *(1671) //",
  "GK22vidsripu:4161": "kanakabhūṣaṇasaṃgrahaṇocito yadi maṇis trapuṇi pratibadhyate /",
  "GK22vidsripu:4162": "na sa virauti na cāpi palāyate bhavati yojayitur vacanīyatā // VidSrk_49.35 *(1672) //",
  "GK22vidsripu:4163": "namasyāmo devān nanu hatavidhes te 'pi vaśagā vidhir vandyaḥ so 'pi pratiniyatakarmaikaphaladaḥ /",
  "GK22vidsripu:4164": "phalaṃ karmāyattaṃ yadi kim aparaiḥ kiṃ ca vidhinā namaḥ satkarmabhyo vidhir api na yebhyaḥ prabhavati // VidSrk_49.36 *(1673) //",
  "GK22vidsripu:4165": "yadā vigṛhṇāti tadā hataṃ yaśaḥ karoti maitrīm atha dūṣitā guṇāḥ /",
  "GK22vidsripu:4166": "sthitaḥ samīkṣyobhayatā parīkṣakaḥ karoty avajñopahataṃ pṛthagjanam // VidSrk_49.37 *(1674) //",
  "GK22vidsripu:4167": "tṛṣṇe devi namas tubhyaṃ kṛtakṛtyāsi sāmpratam /",
  "GK22vidsripu:4168": "anantanāma yad rūpaṃ tat tvayā vāmanīkṛtam // VidSrk_49.38 *(1675) //",
  "GK22vidsripu:4169": "purā yātāḥ kecit tadanu calitāḥ kecid apare viṣādaḥ ko 'smākaṃ na hi na vayam apy atra gaminaḥ /",
  "GK22vidsripu:4170": "manaḥkhedas tv evaṃ katham akṛtasaṃketavidhayo mahāmārge 'smin no nayanapatham eṣyanti suhṛdaḥ // VidSrk_49.39 *(1676) //",
  "GK22vidsripu:4171": "sanmārge tāvad āste prabhavati puruṣas tāvad evendriyāṇāṃ lajjāṃ tāvad vidhatte vinayam api samālambate tāvad eva /",
  "GK22vidsripu:4172": "bhrūcāpākṛṣṭamuktāḥ śravaṇapathagatā nīlapakṣmāṇa ete yāval līlāvatīnāṃ na hṛdi dhṛtimuṣo dṛṣṭibāṇāḥ patanti // VidSrk_49.40 *(1677) //",
  "GK22vidsripu:4173": "adhvanyasya vadhūr viyogavidhurā bhartuḥ smarantī yadi prāṇān ujjhati kasya tan mahad aho saṃjāyate kilbiṣam /",
  "GK22vidsripu:4174": "ity evaṃ pathikaḥ karoti hṛdaye yāvat taror mūrdhani prodghuṣṭaṃ parapuṣṭayā tava tavety uccair vaco 'nekaśaḥ // VidSrk_49.41 *(1678) //",
  "GK22vidsripu:4175": "adrākṣīd apanidrakorakabharavyānamravallīskhalad- dhūlīdurdinasūditāmbaram asāv udyānam urvīpatiḥ /",
  "GK22vidsripu:4176": "āsthānībhavanaṃ vasantanṛpater devasya cetobhuvaḥ satrāgāram anuttaraṃ madhulihām ekaṃ prapāmaṇḍapam // VidSrk_49.42 *(1679) //",
  "GK22vidsripu:4177": "madanajvaram apanetuṃ kuru samprati satatam auṣadhadvitayam /*",
  "GK22vidsripu:4178": "bālādharamadhupānaṃ kucapīḍanamuṣṭiyogaṃ ca // VidSrk_49.43 *(1680) //*",
  "GK22vidsripu:4179": "upacāravidhijño 'pi nirdhanaḥ kiṃ kariṣyati /",
  "GK22vidsripu:4180": "niraṅkuśa ivārūḍho mattadviradamūrdhani // VidSrk_49.44 *(1681) //",
  "GK22vidsripu:4181": "kasyā nāma kim atra nāsti viditaṃ yad vīkṣyamāṇo 'py ayaṃ loko mūka ivāsti māṃ prati punaḥ sarvo janas tapyate /",
  "GK22vidsripu:4182": "śakyaṃ darśayituṃ na pūgaphalavat kṛtvā dvidhedaṃ vapur yat satyaṃ sakhi vīkṣitaḥ khalu mayā nūnaṃ caturthyāḥ śaśī // VidSrk_49.45 *(1682) //",
  "GK22vidsripu:4183": "khurāghātaiḥ śṛṅgaiḥ pratidinam alaṃ hanti pathikān bhṛśaṃ śasyotsādaiḥ sakalanagarākhyātapaṭimā /",
  "GK22vidsripu:4184": "yugaṃ naiva skandhe vahati nitarāṃ yāti dharaṇīṃ varaṃ śūnyā śālā na ca punar ayaṃ duṣṭavṛṣabhaḥ // VidSrk_49.46 *(1683) //",
  "GK22vidsripu:4185": "pūrotpīḍe taḍāgasya parīvāhaḥ pratikriyā /",
  "GK22vidsripu:4186": "śokakṣobhe ca hṛdayaṃ pralāpair avadhāryate // VidSrk_49.47 *(1684) //",
  "GK22vidsripu:4187": "dhik candanaṃ kaiva sudhā varākī kim indunā hāritam abjakandaiḥ /",
  "GK22vidsripu:4188": "na vedmi tad vastu yad atra loke sutāṅgadhūler upamānapātram // VidSrk_49.48 *(1685) //",
  "GK22vidsripu:4189": "yauvanaṃ calam apāyi śarīraṃ gatvaraṃ vasu vimṛśya viśiṣṭaḥ /",
  "GK22vidsripu:4190": "nānyajanmagatatiktavipākaṃ dṛṣṭasaukhyam api karma vidhatte // VidSrk_49.49 *(1686) //",
  "GK22vidsripu:4191": "adho 'dhaḥ paśyataḥ kasya mahimā nopajāyate /",
  "GK22vidsripu:4192": "upary upari paśyantaḥ sarva eva daridrati // VidSrk_49.50 *(1687) //",
  "GK22vidsripu:4193": "timiram idam indubimbāt pūtir gandho 'yam amburahakoṣāt /*",
  "GK22vidsripu:4194": "ninditam abhijātamukhād yad alīkaṃ vacanam uccarati // VidSrk_49.51 *(1688) //*",
  "GK22vidsripu:4195": "yo nīvāratṛṇāgramuṣṭikabalaiḥ saṃvardhitaḥ śaiśave pītaṃ yena sarojinīdalapuṭe homāvaśiṣṭaṃ payaḥ /",
  "GK22vidsripu:4196": "taddānāsavapānamattamadhupavyālolagaṇḍaṃ gajaṃ sotkaṇṭhaṃ sabhayaṃ ca paśyati śanair dūre sthitas tāpasaḥ // VidSrk_49.52 *(1689) //",
  "GK22vidsripu:4197": "pāṇipreṅkhaṇato viśīrṇaśirasaḥ svedāvarugṇaśriyas tā ity ākṛtileśato manasi naḥ kiṃcit pratītiṃ gatāḥ /",
  "GK22vidsripu:4198": "vaicitryāt punar uktalāñchanabhṛtaḥ khaṇḍena vākyena vā vyākṣepaṃ kathayanti pakṣmaladṛśo lekhākṣaraśreṇayaḥ // VidSrk_49.53 *(1690) //",
  "GK22vidsripu:4199": "tāḍīdalaṃ yad akaṭhoram idaṃ yad atra mudrā stanāṅkaghanacandanapaṅkamūrtiḥ /",
  "GK22vidsripu:4200": "yad bandhanaṃ bisalatātanutantavaś ca kasyāścid eṣā galitas tadanaṅgalekhaḥ // VidSrk_49.54 *(1691) //",
  "GK22vidsripu:4201": "mṛṇālam etad valayīkṛtaṃ tayā tadīya evaiṣa vataṃsapallavaḥ /*",
  "GK22vidsripu:4202": "idaṃ ca tasyāḥ kadalīdalāṃśukaṃ yad atra saṃkrānta iva smarajvaraḥ // VidSrk_49.55 *(1692) //*",
  "GK22vidsripu:4203": "rājaśekharasyāmī",
  "GK22vidsripu:4204": "madhur māso ramyo vipinam ajanaṃ tvaṃ ca taruṇī sphuratkāmāveśe vayasi vayam apy āhitabharāḥ /",
  "GK22vidsripu:4205": "vrajatv ambā mugdhe kṣaṇam iha vilambasva yadi vā sphuṭas tāvaj jātaḥ piśunavacasām eṣa viṣayaḥ // VidSrk_49.56 *(1693) //",
  "GK22vidsripu:4206": "vallaṇasya",
  "GK22vidsripu:4207": "munīndor vāgbinduḥ pravitatasudhāpūraparamo na cec cintāpātre milati katham apy asya manasaḥ /",
  "GK22vidsripu:4208": "kutaḥ prāpya prītiṃ tuhinagirigarbhasthitijuṣo 'py asahyaḥ sahyeta priyavirahadāhavyatikaraḥ // VidSrk_49.57 *(1694) //",
  "GK22vidsripu:4209": "dharmakīrteḥ",
  "GK22vidsripu:4210": "sarvasyaiva hi lokasya bahumānaṃ yad ātmani /",
  "GK22vidsripu:4211": "viṣṇor māyāsahasrasya iyam ekā garīyasī // VidSrk_49.58 *(1695) //",
  "GK22vidsripu:4212": "kṛśaḥ kāṇaḥ khañjaḥ śravaṇavikalaḥ puccharahitaḥ kṣudhākṣāmo jīrṇaḥ piṭharakakapālārpitagalaḥ /",
  "GK22vidsripu:4213": "vraṇaiḥ pūyaklinnaiḥ krimikulacitair ācitatanuḥ śunīm abhyeti śvā hatam api nihanty eva madanaḥ // VidSrk_49.59 *(1696) //",
  "GK22vidsripu:4214": "taranto dṛśyante bahava iha gambhīrasarasi svasārābhyām ābhyāṃ hṛdi vidadhataḥ kautukaśatam /",
  "GK22vidsripu:4215": "praviśyāntarlīnaṃ kim api suvivecyoddharati yaś ciraṃ ruddhaśvāsaḥ sa khalu punar eteṣu viralaḥ // VidSrk_49.60 *(1697) //",
  "GK22vidsripu:4216": "paṇḍitajñānaśriyaḥ",
  "GK22vidsripu:4217": "/Colo iti saṃkīrṇavrajyā",
  "GK22vidsripu:4218": "tataḥ kavistutivrajyā",
  "GK22vidsripu:4219": "subandhau bhaktir naḥ ka iha raghukāre na ramate dhṛtir dākṣīputre harati haricandro 'pi hṛdayam /",
  "GK22vidsripu:4220": "viśuddhoktiḥ śūraḥ prakṛtisubhagā bhāravagiras tathāpy antarmodaṃ kam api bhavabhūtir vitanute // VidSrk_50.1 *(1698) //",
  "GK22vidsripu:4221": "tātaḥ sṛṣṭim apūrvavastuviṣayām eko 'tra nirvyūḍhavān niṣṇātaḥ kavikuñjarendracarite mārge girāṃ vāguraḥ /",
  "GK22vidsripu:4222": "revāvindhyapulīndrapāmaravadhūjhañjhānilapreṣita- prāye 'rthe vacanāni pallavayituṃ jānāti yogeśvaraḥ // VidSrk_50.2 *(1699) //",
  "GK22vidsripu:4223": "abhinandasya",
  "GK22vidsripu:4224": "pātuṃ karṇarasāyanaṃ racayituṃ vācaḥ satāṃ saṃmatāṃ vyutpattiṃ paramām avāptum avadhiṃ labdhuṃ rasasrotasaḥ /",
  "GK22vidsripu:4225": "bhoktuṃ svāduphalaṃ ca jīvitataror yady asti te kautukaṃ tad bhrātaḥ śṛṇu rājaśekharakaveḥ sūktīḥ sudhāsyandinīḥ // VidSrk_50.3 *(1700) //",
  "GK22vidsripu:4226": "śaṃkaravarmaṇaḥ",
  "GK22vidsripu:4227": "devīṃ vācam upāsate hi bahavaḥ sāraṃ tu sārasvataṃ jānīte nitarām asau gurukulakliṣṭo murāriḥ kaviḥ /",
  "GK22vidsripu:4228": "abdhir laṅghita eva vānarabhaṭaiḥ kiṃ tv asya gambhīratām āpātālavilagnapīvaravapur jānāti manthācalaḥ // VidSrk_50.4 *(1701) //",
  "GK22vidsripu:4229": "tat tādṛg ujjvalakakutsthakulapraśasti- saurabhyanirbharagabhīramanoharāṇi /",
  "GK22vidsripu:4230": "vālmīkivāgamṛtakūpanipātalakṣmīm etāni bibhrati murārikaver vacāṃsi // VidSrk_50.5 *(1702) //",
  "GK22vidsripu:4231": "murārer etau",
  "GK22vidsripu:4232": "dhig dhik tān samayān pariśramarujo dhik tā giro niṣphalā yatrāmūr na bhavanti vallaṇaguṇotkhātāmṛtaprītayaḥ /",
  "GK22vidsripu:4233": "romṇāṃ nṛtyabhuvo vilocanapayaḥpūrābdhicandrodayāḥ sāhityapratigaṇḍagarvagalanaglānikriyāhetavaḥ // VidSrk_50.6 *(1703) //",
  "GK22vidsripu:4234": "uttānollapitapratāritanavaśrotraiḥ kathaṃ bhāvyatāṃ vākpratyaṃśaniveśitākhilajagattattvā kavīnāṃ kalā /",
  "GK22vidsripu:4235": "rathyāgartavigāhanādbhutakṛtair gāhyaḥ kva ratnākaro yasyāntaḥśapharāvamānanaṭatīmajjadgirīndrāḥ śriyaḥ // VidSrk_50.7 *(1704) //",
  "GK22vidsripu:4236": "anudghuṣṭaḥ śabdair atha ca ghaṭanātaḥ sphuṭarasaḥ padānām arthātmā ramayati na tūttānitarasaḥ /",
  "GK22vidsripu:4237": "yathā kiṃcit kiṃcit pavanacalacīnāṃśukatayā stanābhogaḥ strīṇāṃ harati na tathonmudritatanuḥ // VidSrk_50.8 *(1705) //",
  "GK22vidsripu:4238": "vallaṇasyaite",
  "GK22vidsripu:4239": "astaṃgatabhāraviravi kālavaśāt kālidāsavidhuvidhuram /*",
  "GK22vidsripu:4240": "nirvāṇabāṇadīpaṃ jagad idam adyoti ratnena // VidSrk_50.9 *(1706) //*",
  "GK22vidsripu:4241": "jānakīharaṇaṃ kartuṃ raghuvaṃśe puraḥsthite /",
  "GK22vidsripu:4242": "kaviḥ kumāradāso vā rāvaṇo vā yadi kṣamaḥ // VidSrk_50.10 *(1707) //",
  "GK22vidsripu:4243": "śabdās te na tathāvidhāḥ pathi dhiyāṃ lokasya ye nāsate nārthātmāpi sa ko 'pi dhāvati girāṃ bhūpālamārge na yaḥ /",
  "GK22vidsripu:4244": "asty anyas tu sa saṃniveśaśiśiraḥ śabdārthayoḥ saṃgamo yenāmī svavaśena dagdhakavayo mathnanti cetāṃsi naḥ // VidSrk_50.11 *(1708) //",
  "GK22vidsripu:4245": "jayati kavikaṇṭhaharaḥ śrīraghukāraḥ prameyakedāre /*",
  "GK22vidsripu:4246": "yanmatidātravilūne śiloñcham iva kurvate kavayaḥ // VidSrk_50.12 *(1709) //*",
  "GK22vidsripu:4247": "kavīnām agalad darpo nūnaṃ vāsavadattayā /",
  "GK22vidsripu:4248": "śaktyeva pāṇḍuputrāṇāṃ gatayā karṇagocaram // VidSrk_50.13 *(1710) //",
  "GK22vidsripu:4249": "kīrtiḥ pravarasenasya prayātā kusumojjvalā /",
  "GK22vidsripu:4250": "samudrasya paraṃ pāraṃ kapiseneva setunā // VidSrk_50.14 *(1711) //",
  "GK22vidsripu:4251": "santi śvāna ivāsaṃkhyā jātibhājo gṛhe gṛhe /",
  "GK22vidsripu:4252": "utpādakā na bahavaḥ kavayaḥ śarabhā iva // VidSrk_50.15 *(1712) //",
  "GK22vidsripu:4253": "bāṇasyāmī",
  "GK22vidsripu:4254": "kavayaḥ kālidāsādyāḥ kavayo vayam apy amī /",
  "GK22vidsripu:4255": "parvate paramāṇau ca vastutvam ubhayor api // VidSrk_50.16 *(1713) //",
  "GK22vidsripu:4256": "saujanyāṅkurakanda sundarakathāsarvasva sīmantinī- cittākarṣaṇamantra manmathasaritkallola vāgvallabha /",
  "GK22vidsripu:4257": "saubhāgyaikaniveśa peśalagirām ādhāra dhairyāmbudhe dharmādridruma rājaśekhara sakhe dṛṣṭo 'si yāmo vayam // VidSrk_50.17 *(1714) //",
  "GK22vidsripu:4258": "yad etad vāgarthavyatikaramayaṃ kiṃcid amṛtaṃ pramodaprasyandaiḥ sahṛdayamanāṃsi snapayati /",
  "GK22vidsripu:4259": "idaṃ kāvyaṃ tattvaṃ sphurati tu yad atrāṇu paramaṃ tad antarbuddhīnāṃ sphuṭam atha ca vācām aviṣayaḥ // VidSrk_50.18 *(1715) //",
  "GK22vidsripu:4260": "suvarṇālaṃkārā prakaṭitarasāśleṣanipuṇā sphuradvaidarbhoktir lalitapadabandhakramagatiḥ /",
  "GK22vidsripu:4261": "lasadbhūyobhāvā mṛdur api vimardocitatanuḥ kavīndra tvadvāṇī harati hariṇākṣīva hṛdayam // VidSrk_50.19 *(1716) //",
  "GK22vidsripu:4262": "ambā yena sarasvatī sutavatī tasyārpayantī rasān nānācāṭumukhī sa durlaḍitavān khelābhir ucchṛṅkhalaḥ /",
  "GK22vidsripu:4263": "jihvādurvyasanair upadravarujaḥ kurvanti ye duḥsutās tān dṛṣṭvārtham itas tato nikhanati svaṃ niḥsvam ātanvatī // VidSrk_50.20 *(1717) //",
  "GK22vidsripu:4264": "vallaṇasya",
  "GK22vidsripu:4265": "aviditaguṇāpi satkavibhaṇitiḥ karṇeṣu vamati madhudhārām /*",
  "GK22vidsripu:4266": "anadhigataparimalāpi hi harati dṛśaṃ mālatīmālā // VidSrk_50.21 *(1718) //*",
  "GK22vidsripu:4267": "subandhoḥ",
  "GK22vidsripu:4268": "babhūva valmīkabhavaḥ purā kavis tataḥ prapede bhuvi bhartṛmeṭhatām /",
  "GK22vidsripu:4269": "punaḥ sthito yo bhavabhūtirekhayā sa vartate samprati rājaśekharaḥ // VidSrk_50.22 *(1719) //",
  "GK22vidsripu:4270": "ucchvāso 'pi na niryāti bāṇe hṛdayavartini /",
  "GK22vidsripu:4271": "kiṃ punar vikaṭāṭopa- padabandhā sarasvatī // VidSrk_50.23 *(1720) //",
  "GK22vidsripu:4272": "yallagnaṃ hṛdi puṃsāṃ bhūyo bhūyaḥ śiro na ghūrṇayati /*",
  "GK22vidsripu:4273": "tad api kaveḥ kim u kāvyaṃ kāṇḍo vā dhanvināṃ kim asau // VidSrk_50.24 *(1721) //*",
  "GK22vidsripu:4274": "tāmarasasya",
  "GK22vidsripu:4275": "kathaṃcit kālidāsasya kālena bahunā mayā /",
  "GK22vidsripu:4276": "avagāḍheva gambhīra- masṛṇaughā sarasvatī // VidSrk_50.25 *(1722) //",
  "GK22vidsripu:4277": "kaścid vācaṃ racayitum alaṃ śrotum evāparas tāṃ kalyāṇī te matur ubhayato vismayaṃ nas tanoti /",
  "GK22vidsripu:4278": "na hy ekasminn atiśayavatāṃ saṃnipāto guṇānām ekaḥ sūte kanakam upalas tatparīkṣākṣamo 'nyaḥ // VidSrk_50.26 *(1723) //",
  "GK22vidsripu:4279": "kālidāsya||",
  "GK22vidsripu:4280": "% NB Ingalls points out that the attribution to Kālidāsa is based",
  "GK22vidsripu:4281": "% on a misunderstanding of the remarks with which Rājaśekhara",
  "GK22vidsripu:4282": "% precedes his citation of the verse in the Kāvyamīmāṃsā.",
  "GK22vidsripu:4283": "prayogavyutpattau pratipadaviśeṣārthakathane prasattau gāmbhīrye rasavati ca vākyārthaghaṭane /",
  "GK22vidsripu:4284": "agamyāyām anyair diśi pariṇateś cārthavacasor mataṃ ced asmākaṃ kavir amarasiṃho vijayate // VidSrk_50.27 *(1724) //",
  "GK22vidsripu:4285": "śālikasya",
  "GK22vidsripu:4286": "iyaṃ gaur uddāmā tava nibiḍabandhāpi hi kathaṃ na vaidarbhād anyat spṛśati sulabhatve 'pi hi katham /",
  "GK22vidsripu:4287": "avandhyā ca khyātā bhuvi katham agamyā kavivṛṣaiḥ kathaṃ vā pīyūṣaṃ sravati bahu dugdhāpi bahubhiḥ // VidSrk_50.28 *(1725) //",
  "GK22vidsripu:4288": "śabdārṇavasya",
  "GK22vidsripu:4289": "śailair bandhayati sma vānarahṛtair vālmīkir ambhonidhiṃ vyāsaḥ pārthaśarais tathāpi na tayor atyuktir udbhāvyate /",
  "GK22vidsripu:4290": "vāgarthau ca tulādhṛtāv iva tathāpy asmin nibandhān ayaṃ loko dūṣayati prasāritamukhas tubhyaṃ pratiṣṭhe namaḥ // VidSrk_50.29 *(1726) //",
  "GK22vidsripu:4291": "dharmakīrteḥ",
  "GK22vidsripu:4292": "hā kaṣṭaṃ kavicakramaulimaṇinā dakṣeṇa yan nekṣitaḥ śrīmān utpalarājadevanṛpatir vidyāvadhūvallabhaḥ /",
  "GK22vidsripu:4293": "tasyāpy arthijanaikarohaṇagirer lakṣmīr vṛthaivābhavad dakṣasyāsya na yena sundaragiraḥ karṇāvataṃsīkṛtāḥ // VidSrk_50.30 *(1727) //",
  "GK22vidsripu:4294": "dakṣasya",
  "GK22vidsripu:4295": "yasya yathā vijñānaṃ tādṛk tasyeha hṛdayasadbhāvaḥ /*",
  "GK22vidsripu:4296": "unmīlati kavipuṅgavacane ca purāṇapuruṣe ca // VidSrk_50.31 *(1728) //*",
  "GK22vidsripu:4297": "vahati na puraḥ kaścit paścān na ko 'py anuyāti māṃ na ca navapadakṣuṇṇo mārgaḥ kathaṃ nv aham ekakaḥ /",
  "GK22vidsripu:4298": "bhavati viditaṃ pūrvavyūḍho 'dhunā khilatāṃ gataḥ sa khalu bahulo vāmaḥ panthā mayā sphuṭam urjitaḥ // VidSrk_50.32 *(1729) //",
  "GK22vidsripu:4299": "dharmakīrtipadānām",
  "GK22vidsripu:4300": "vidyāvadhūm apariṇīya kulānurūpāṃ ślāghyāṃ sutām iva tataḥ śriyam aprasūya /",
  "GK22vidsripu:4301": "tāṃ cārthine praṇayapeśalam apradāya dhik taṃ manuṣyapadam ātmani yaḥ prayuṅkte // VidSrk_50.33 *(1730) //",
  "GK22vidsripu:4302": "bhartṛhareḥ",
  "GK22vidsripu:4303": "ye nāma kecid iha naḥ prathayanty avajñāṃ jānanti te kim api tān prati naiṣa yatnaḥ /",
  "GK22vidsripu:4304": "utpatsyate tu mama ko 'pi samānadharmā kālo hy ayaṃ niravadhir vipulā ca lakṣmīḥ // VidSrk_50.34 *(1731) //",
  "GK22vidsripu:4305": "ceḥ|",
  "GK22vidsripu:4306": "nidhānaṃ vidyānāṃ kulagṛham apārasya yaśasaḥ śuci kṣmāpālānāṃ sucaritakathādarpaṇatalam /",
  "GK22vidsripu:4307": "kalāsampadratnavratativiṭapānāṃ surataruḥ prakṛtyā gambhīraḥ kavir iha saśabdo vijayate // VidSrk_50.35 *(1732) //",
  "GK22vidsripu:4308": "unnīto bhavabhūtinā pratidinaṃ bāṇe gate yaḥ purā yaś cīrṇaḥ kamalāyudhena suciraṃ yenāgamat keśaṭaḥ /",
  "GK22vidsripu:4309": "yaḥ śrīvākpatirājapādarajasāṃ samparkapūtaś ciraṃ diṣṭyā ślāghaguṇasya kasyacid asau mārgaḥ samunmīlati // VidSrk_50.36 *(1733) //",
  "GK22vidsripu:4310": "paramādbhutarasadhāmany utsalite jagati vallanāmbhodhau /*",
  "GK22vidsripu:4311": "viśrānto rasabhāgastimitayati yathā gabhīrimā ko 'pi // VidSrk_50.37 *(1734) //*",
  "GK22vidsripu:4312": "vallaṇasya",
  "GK22vidsripu:4313": "āḍhyarājakṛtārambhair hṛdayasthaiḥ smṛtair api /",
  "GK22vidsripu:4314": "jihvāntaḥ kṛṣyamāṇeva na kavitve pragalbhate // VidSrk_50.38 *(1735) //",
  "GK22vidsripu:4315": "bāṇasya",
  "GK22vidsripu:4316": "vālmīker mukulīkṛtaiva kavitā kaḥ stotum asty ādaro vaiyāsāni vacāṃsi bhāravigirāṃ bhūtaiva nirbhartsanā /",
  "GK22vidsripu:4317": "kāvyaṃ ced avataṃsabhūpam abhajad dharmāyaṇaṃ karṇayos tātaḥ kiṃ bahu varṇyate sa bhagavān vaidarbhagarbheśvaraḥ // VidSrk_50.39 *(1736) //",
  "GK22vidsripu:4318": "dharmāśokasya",
  "GK22vidsripu:4319": "vāmāṅgaṃ pṛthulastanastabakitaṃ yāvad bhavānīpater lakṣmīkaṇṭhahaṭhagrahavyasanitā yāvac ca doṣāṇāṃ hareḥ /",
  "GK22vidsripu:4320": "yāvac ca pratisāmasāraṇavidhivyagrau karau brahmaṇaḥ stheyāsuḥ śrutiśuktilehyamadhavas tāvat satāṃ sūktayaḥ // VidSrk_50.40 *(1737) //",
  "GK22vidsripu:4321": "kīrtyā samaṃ tridivavāsam upasthitānāṃ martyāvatīrṇamarutām api satkavīnām /",
  "GK22vidsripu:4322": "jagrantha durlabhasubhāṣitaratnakoṣaṃ vidyākaraḥ sukṛtikaṇṭhavibhūṣaṇāya // VidSrk_50.41 *(1738) //",
  "GK22vidsripu:4323": "/Colo iti kavivarṇanavrajyā samāptā||",
  "GK22vidsripu:4324": "/Colo samāpto 'yaṃ subhāṣitaratnakoṣa iti||",
  "GK22vidsripu:4325": "/Colo paṇḍitaśrībhīmārjunasomasya||"
}