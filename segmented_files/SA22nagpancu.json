{
  "SA22nagpancu:0_0": "pañcakramaḥ",
  "SA22nagpancu:1_0": "[1]",
  "SA22nagpancu:1_1": "vajrajāpakramaḥ prathamaḥ",
  "SA22nagpancu:2_0": "oṃ namo buddhāya",
  "SA22nagpancu:pk_1.1_0": "sarvabuddhātmakaṃ nāthaṃ natvā śrīmanmahāsukham /",
  "SA22nagpancu:pk_1.1_1": "vajrajāpakramaṃ vakṣye yogatantrānusārataḥ //",
  "SA22nagpancu:pk_1.2_0": "utpattikramasaṃsthānāṃ niṣpannakramakāṅkṣiṇām /",
  "SA22nagpancu:pk_1.2_1": "upāyaścaiṣa saṃbuddhaiḥ sopānamiva nirmitaḥ //",
  "SA22nagpancu:pk_1.3_0": "prāṇabhūtaśca sattvānāṃ vāyvākhyaḥ sarvakarmakṛt /",
  "SA22nagpancu:pk_1.3_1": "vijñānavāhanaścaiṣa pañcātmā daśadhā punaḥ //",
  "SA22nagpancu:pk_1.4_0": "vāyutattvānupūrveṇa mantratattvaṃ samāviśet /",
  "SA22nagpancu:pk_1.4_1": "mantranidhyaptimāgamya vajrajāpaḥ suśikṣyate //",
  "SA22nagpancu:pk_1.5_0": "vajrajāpasthito mantrī cittanidhyaptimāpnuyāt /",
  "SA22nagpancu:pk_1.5_1": "mayopamasamādhistho bhūtakoṭyāṃ samāviśet //",
  "SA22nagpancu:pk_1.6_0": "bhūtakoṭeḥ samuttiṣṭhannadvayajñānamāpnuyāt /",
  "SA22nagpancu:pk_1.6_1": "yuganadvasamādhistho na kiñcicchakṣate punaḥ //",
  "SA22nagpancu:pk_1.7_0": "ayaṃ niṣpannayogākhyo mahāvajradharaśca saḥ /",
  "SA22nagpancu:pk_1.7_1": "sarvākāravaropetaḥ sarvajño jāyate tataḥ //",
  "SA22nagpancu:pk_1.8_0": "anāgatamatītaṃ ca vartamānaṃ bhavatrayam /",
  "SA22nagpancu:pk_1.8_1": "tatkṣaṇāt nikhilaṃ paśyet prabhāsvaraviśuddhitaḥ //",
  "SA22nagpancu:pk_1.9_0": "etattattvaṃ sthitaṃ tantre śrīsamāje sumudritam /",
  "SA22nagpancu:pk_1.9_1": "vyākhyātantrānusāreṇa boddhavyaṃ guruvaktrataḥ //",
  "SA22nagpancu:3_0": "tatra prathamataraṃ vāyutattvoddeśapadaṃ mūlasūtrādevāvatāryate-",
  "SA22nagpancu:pk_1.10_0": "nāsāgre sarṣapaṃ cintet sarṣape sacarācaram /",
  "SA22nagpancu:pk_1.10_1": "bhāvayejjñānapadaṃ ramyaṃ rahasyaṃ jñānakalpitam //",
  "SA22nagpancu:pk_1.11_0": "pañcavarṇaṃ mahāratnaṃ sarṣapasthūlamātrakam /",
  "SA22nagpancu:pk_1.11_1": "nāsikāgre prayatnena bhāvayed yogataḥ sadā //",
  "SA22nagpancu:4_0": "iti sandhābhāṣeyamasya vajrapadasya nirdeśamāha caturdevīvyākhyātantre-",
  "SA22nagpancu:pk_1.12_0": "tad devi sampravakṣyāmi sārāt sārataraṃ param /",
  "SA22nagpancu:pk_1.12_1": "rahasyaṃ sarvabuddhānāṃ yat tat sarvātmani sthitam //",
  "SA22nagpancu:5_0": "paścajñānamayaṃ tattvaṃ sarṣapasthūlamātrakam /",
  "SA22nagpancu:5_1": "tasya madhye sthito devo hyavyakto vyaktarūpavān // iti / Pk_1.13 //",
  "SA22nagpancu:6_0": "samājottare 'pyamumarthaṃ dyotayannāhaḥ /",
  "SA22nagpancu:pk_1.14_0": "pañcajñānamayaṃ śvāsaṃ pañcabhūtasvabhāvakam /",
  "SA22nagpancu:pk_1.14_1": "niścārya padmanāsāgre piṇḍarūpeṇa kalpayet //",
  "SA22nagpancu:7_0": "pañcavarṇaṃ mahāratnaṃ prāṇāyāmamiti smṛtam /",
  "SA22nagpancu:7_1": "svamantraṃ hṛdaye dhyātvā cittaṃ bindugataṃ nyaset // Pk_1.15 /",
  "SA22nagpancu:8_0": "ityasyāpi pratinirdeśamāha vajramālānāmni vyākhyātantre-",
  "SA22nagpancu:pk_1.16_0": "nāsāgre sarṣapaṃ nāma prāṇāyāmasya kalpanā /",
  "SA22nagpancu:pk_1.16_1": "prāṇāyāmasthitāḥ pañca raśmayo buddhabhāvataḥ //",
  "SA22nagpancu:pk_1.17_0": "ūrdhvaṃ ghrāṇād viniṣkrānto vāmadakṣiṇadvandvataḥ /",
  "SA22nagpancu:pk_1.17_1": "stabdhaśceti caturdhāsmād velā ādhyātmikā smṛtā //",
  "SA22nagpancu:pk_1.18_0": "kaṇṭhahṛnnābhiguhyābje gatyāgatī vinirdiśet /",
  "SA22nagpancu:pk_1.18_1": "vihared ardhayāmikāṃ velāṃ paripāṭyā yathākramam //",
  "SA22nagpancu:pk_1.19_0": "dakṣiṇād vinirgato raśmirhutabhuṅmaṇḍalaṃ ca tat /",
  "SA22nagpancu:pk_1.19_1": "raktavarṇamidaṃ vyaktaṃ padmanātho 'tra devatā //",
  "SA22nagpancu:pk_1.20_0": "vāmād vinirgato raśmirvāyumaṇḍalasaṃjñitaḥ /",
  "SA22nagpancu:pk_1.20_1": "haritaśyāmasaṅkāśaḥ karmanātho 'tra devatā //",
  "SA22nagpancu:pk_1.21_0": "dvābhyāṃ vinirgato raśmiḥ pītavarṇo mahādyutiḥ /",
  "SA22nagpancu:pk_1.21_1": "māhendramaṇḍalaṃ caitad ratnanātho 'tra devatā //",
  "SA22nagpancu:pk_1.22_0": "stabdho mandrapracārastu sitakundendusannibhaḥ /",
  "SA22nagpancu:pk_1.22_1": "maṇḍalaṃ vāruṇaṃ caitad vajranātho 'tra devatā //",
  "SA22nagpancu:pk_1.23_0": "sarvadehānugo vāyuḥ sarvaceṣṭāpravartakaḥ /",
  "SA22nagpancu:pk_1.23_1": "vairocanasvabhāvo 'sau mṛtakāyād viniścaret //",
  "SA22nagpancu:pk_1.24_0": "vāyutattvamidaṃ vyaktaṃ pañcajñānasvabhāvakam /",
  "SA22nagpancu:pk_1.24_1": "tārkikā na prajānanti agamyaṃ bālayoginām //",
  "SA22nagpancu:9_0": "ityevaṃ vāyuttatvaṃ pratipādyedānīṃ mantratattvasyoddeśapadaṃ mūlasūtrādavatāryate-",
  "SA22nagpancu:10_0": "sarvatathāgatakāyavākcittarahasyaṃ sarvatantrahṛdayasañcodanaṃ nāma paramaguhyaṃ svakāyavākcittavajrebhyo vākpathaniruktyā mantrasamuccayamudājahāra oṃ āḥ hūṃ /",
  "SA22nagpancu:pk_1.25_0": "arthānumajāpena niḥsvabhāvena cāruṇā /",
  "SA22nagpancu:pk_1.25_1": "vicāraṇā tryadhvabuddhebhyo vajrajāpaḥ sa ucyate //",
  "SA22nagpancu:pk_1.26_0": "bhikṣāśinā na japtavyaṃ na ca bhaikṣarato bhavet /",
  "SA22nagpancu:pk_1.26_1": "japenmantramabhinnāṅgaṃ sarvakāmopabhogakṛt //",
  "SA22nagpancu:11_0": "ityuddeśapadam asya nirdeśamāha sandhyāvyākaraṇavyākhyātantre tadavatāryate-",
  "SA22nagpancu:pk_1.27_0": "pratyuvāca tataḥ śrīmān mahāvairocanaṃ vibhum /",
  "SA22nagpancu:pk_1.27_1": "viśvarūpamidaṃ cittaṃ sarvasattvopapattitaḥ //",
  "SA22nagpancu:pk_1.28_0": "jātaṃ san niḥsvabhāvo 'pi bhāvākhyaṃ tu pratītyataḥ /",
  "SA22nagpancu:pk_1.28_1": "kṛtvā cānubhavaṃ samyag bodhicittaṃ khatulyakam //",
  "SA22nagpancu:pk_1.29_0": "jagadarthaṃ vidhātuṃ ca taddeśayottame jane /",
  "SA22nagpancu:pk_1.29_1": "sādhanopāyitāmātraṃ jñātvā tantre vipañcitam //",
  "SA22nagpancu:pk_1.30_0": "ācāryā vayamityevaṃ vadantyāgāmikā vibho /",
  "SA22nagpancu:pk_1.30_1": "yad vākyaṃ mametyevamuktvā kṣipanti bāliśāḥ /",
  "SA22nagpancu:pk_1.30_2": "sandhyāya bodhicittaṃ te na vidanti yathārthataḥ //",
  "SA22nagpancu:pk_1.31_0": "yathedaṃ bhagavān svāmī mahāvairocano vibhuḥ /",
  "SA22nagpancu:pk_1.31_1": "triṣkṛtvā sādhuvacanaṃ vajrapāṇiṃ vadedidam //",
  "SA22nagpancu:pk_1.32_0": "kathayamāmi prabhedena nirvikalpārthatattvataḥ /",
  "SA22nagpancu:pk_1.32_1": "pravyāhāropalambhākhyaṃ sāṅketaṃ pāramārthikam //",
  "SA22nagpancu:pk_1.33_0": "pravyāhāro hi sāmānyaṃ buddharūpopalambhakam /",
  "SA22nagpancu:pk_1.33_1": "sāṅketaṃ mantratattvākhyaṃ tathatā pāramārthikam //",
  "SA22nagpancu:pk_1.34_0": "ekādirnavamadhye tu daśabhiryo na badhyate /",
  "SA22nagpancu:pk_1.34_1": "tamabaddhaṃ vijānīyāt sa vetti parasampadam //",
  "SA22nagpancu:pk_1.35_0": "svaravyañcanavarṇāśca navasaṃkhyānuvartinaḥ /",
  "SA22nagpancu:pk_1.35_1": "' abaddhānyonyasaṃyoogād yo vetti sa jagadguruḥ //",
  "SA22nagpancu:pk_1.36_0": "bhūtāntena samāyuktaṃ kalādiṣoḍaśe sthitam /",
  "SA22nagpancu:pk_1.36_1": "pañcapañcakasaṃyuktaṃ catustrayaniyojitam //",
  "SA22nagpancu:pk_1.37_0": "sānusvāraṃ sadīrghaṃ na guṇasaṃyolopavat /",
  "SA22nagpancu:pk_1.37_1": "hrasvaṃ samastavākyaṃ syānna cānekaṃ na caikakam //",
  "SA22nagpancu:pk_1.38_0": "ye varṇāḥ pṛṣṭhataḥ proktā abhimukhāśca ye punaḥ /",
  "SA22nagpancu:pk_1.38_1": "strī-puṃ-napuṃsakāste ca dhātvādiparikalpitāḥ //",
  "SA22nagpancu:pk_1.39_0": "adha-ūrdhvasamāyuktaṃ jñātvā buddhyā niyojayet /",
  "SA22nagpancu:pk_1.39_1": "pravyāhāramidaṃ mantraṃ niḥsvabhāvasvabhāvajam //",
  "SA22nagpancu:pk_1.40_0": "tataḥ pariṇataṃ rūpaṃ yaddevatopalambhikam /",
  "SA22nagpancu:pk_1.40_1": "sāṅketikaṃ tritattvasthaṃ prakṛtijāpalapakṣaṇam //",
  "SA22nagpancu:pk_1.41_0": "akāroddeśakaṃ jñānaṃ buddhasya hṛdayaṃ bhavet /",
  "SA22nagpancu:pk_1.41_1": "oṃkāraḥ saṃsṛjet sattvān buddharūpāgrakalpitān //",
  "SA22nagpancu:pk_1.42_0": "hūṃkāraḥsaṃharet sattvān āḥkāraḥ sthāpako bhavet /",
  "SA22nagpancu:pk_1.42_1": "praveśaśva sthitiścaiva vyutthānaṃ ca krameṇa ca //",
  "SA22nagpancu:pk_1.43_0": "japen mantramabhinnāṅgaṃ prajñopāyapade sthitaḥ /",
  "SA22nagpancu:pk_1.43_1": "pāṇḍarādijapaḥ praktaḥ pañcaviṃśacchatadvayam //",
  "SA22nagpancu:12_0": "caturbhirguṇitaṃ samyak caturyogaśataṃ nava /",
  "SA22nagpancu:pk_1.44_0": "caturbhirguṇitaṃ samyak caturyogaśataṃ nava /",
  "SA22nagpancu:pk_1.44_1": "navaśataṃ tu yad dṛṣṭaṃ caturviṃśatparikramaiḥ /",
  "SA22nagpancu:pk_1.44_2": "pratyutpādād bhavet tatra dvyayutaṃ śataṣoḍaśam //",
  "SA22nagpancu:13_0": "idamevādhyātmikavelāyāṃ dyotayannāha samājottare-",
  "SA22nagpancu:pk_1.45_0": "vidyānayavidhānena catuḥsandhyāprayogataḥ /",
  "SA22nagpancu:pk_1.45_1": "japenmantramabhinnāṅgaṃ lakṣamakṣarasaṃkhyayā //",
  "SA22nagpancu:pk_1.46_0": "bāhyajāpaṃ tyajed yogī bhāvanāyāntarāyikam /",
  "SA22nagpancu:pk_1.46_1": "mantrārtho bhagavān vajrī vajrātmātra kathaṃ japet //",
  "SA22nagpancu:pk_1.47_0": "hastinaṃ labhate sadyo mṛgayeddhastinaḥ padam /",
  "SA22nagpancu:pk_1.47_1": "mantramūrtiḥ svayaṃ sākṣāt kimanyattu gaveṣate //",
  "SA22nagpancu:pk_1.48_0": "api ca vajradhṛk kaścit trisaṃyogānvito naraḥ /",
  "SA22nagpancu:pk_1.48_1": "āvāhanavisarjanaṃ syāt tathā sthāpanameva ca //",
  "SA22nagpancu:pk_1.49_0": "āvāhanaṃ praveśena tvaritena visarjanam /",
  "SA22nagpancu:pk_1.49_1": "vāṣpeṇa sthāpanaṃ tat syād viśvastāt siddhiruttamā //",
  "SA22nagpancu:pk_1.50_0": "tvarite nibandhake vāṣpe mantraniyojanā kathitā /",
  "SA22nagpancu:pk_1.50_1": "karṇamūle tu śiṣyāyācāryeṇa suprayatnataḥ //",
  "SA22nagpancu:pk_1.51_0": "atha yogeśvarāṇāṃ tu divyopāyaḥ pradarśitaḥ /",
  "SA22nagpancu:pk_1.51_1": "guhyākṣaraṃ pravakṣyāmi yogasiddhiphalapradam //",
  "SA22nagpancu:pk_1.52_0": "yena cintitamātreṇa yoginaḥ syurvarapradāḥ /",
  "SA22nagpancu:pk_1.52_1": "ādyakṣaraprayogeṇa ucchavāsaṃ kurute sadā //",
  "SA22nagpancu:pk_1.53_0": "aṣṭāntena samāyuktamukāreṇa sabindukam /",
  "SA22nagpancu:pk_1.53_1": "niśvāsaṃ kurute yogī rucijāptamihocyate //",
  "SA22nagpancu:pk_1.54_0": "ayutadvayaṃ sahasraṃ ca ṣaṭ śatāni tathaiva ca /",
  "SA22nagpancu:pk_1.54_1": "ahorātreṇa yogīndro japasaṃkhyāṃ karoti ca //",
  "SA22nagpancu:pk_1.55_0": "tadevaṃ guhyasandhyāyāṃ sūkṣmayogaḥ prakāśitaḥ /",
  "SA22nagpancu:pk_1.55_1": "dhyānādhyayanavītaṃ tu tathāpi jāpa ucyate //",
  "SA22nagpancu:pk_1.56_0": "anena vajrajāpena sevāṃ kṛtvā yathāvidhi /",
  "SA22nagpancu:pk_1.56_1": "sādhayet sarvakāryāṇi māyopamasamādhinā //",
  "SA22nagpancu:14_0": "atrāha advayasamatāmahāyogatantre-",
  "SA22nagpancu:pk_1.57_0": "japitvā mantramatulaṃ sādhayet sādhanātmakaḥ /",
  "SA22nagpancu:pk_1.57_1": "sidhyate tasya trailokyaṃ māsaikena na saṃśayaḥ //",
  "SA22nagpancu:pk_1.58_0": "ṣaḍ lakṣāṇi japitvā tu mantraṃ jñānasamudbhavam /",
  "SA22nagpancu:pk_1.58_1": "vajrasattvaṃ namaskṛtya pūrṇamāsyāṃ sa sidhyati //",
  "SA22nagpancu:pk_1.59_0": "na tasya vratamākhyātaṃ nākṣasūtraṃ na mantrakam /",
  "SA22nagpancu:pk_1.59_1": "dhāraṇā homakarmāṇi varjyante ca parāparam //",
  "SA22nagpancu:pk_1.60_0": "yakārārthena yat kiñcit siddhimicchatā /",
  "SA22nagpancu:pk_1.60_1": "rephāditritayenaiva jatatkāryaṃ pravartate //",
  "SA22nagpancu:pk_1.61_0": "agnivāyavyamāhendravāruṇe pratimaṇḍale /",
  "SA22nagpancu:pk_1.61_1": "ardhayāmikavelāyāṃ dvau dvau karmaṇi tiṣṭhataḥ //",
  "SA22nagpancu:pk_1.62_0": "pūjāprāyo bhavet pūjyo jāpaprāyo viśudhyati /",
  "SA22nagpancu:pk_1.62_1": "agnihotraparo bhūtiṃ mokṣaṃ dhyānaparo labhet //",
  "SA22nagpancu:pk_1.63_0": "jñātvā itthaṃ tato mantrī jagadbālavadācaret /",
  "SA22nagpancu:pk_1.63_1": "tataḥ sidhyanti mantrāśca nirvikalpaikadharmataḥ //",
  "SA22nagpancu:15_0": "mantratattvamidaṃ vyaktaṃ vāgvajrasya prasādhanam /",
  "SA22nagpancu:15_1": "jñānatrayaprabhedena cittamātre niyojayed // iti // Pk_1. 64 //",
  "SA22nagpancu:pk_1.65_0": "guroravajñāsuśaṭho 'prasanno mantroddhataḥ pustakadṛṣṭigarvaḥ /",
  "SA22nagpancu:pk_1.65_1": "aśraddadhānastvabhiṣekahīno vārtā kramasyāpi ca tasya noktā //",
  "SA22nagpancu:pk_1.66_0": "yaḥ śraddadhāno gurubhaktiraktaḥ śuśrūṣaṇāyāṃ ca sadābhiyuktaḥ /",
  "SA22nagpancu:pk_1.66_1": "grāhyaḥ śrutiṃ naiva dhanaṃ nirīkṣyaṃ gurupradhāno 'ya guruprasādaḥ //",
  "SA22nagpancu:pk_1.67_0": "girīndramūrdhnaḥ prapatet tu kaścit neccheccyutiṃ tu cyavate tathāpi /",
  "SA22nagpancu:pk_1.67_1": "guruprasādāptahitopadeśa icchenna moktaṃ sa tathāpi muktaṃḥ //",
  "SA22nagpancu:16_0": "// vajrajāpakramaḥ samāptaḥ //",
  "SA22nagpancu:17_0": "kṛtiriyaṃ śrīnāgārjunapādānāmiti /",
  "SA22nagpancu:17_1": "granthapramāṇamasya ṣadadhikasaptatiḥ //",
  "SA22nagpancu:18_0": "prathamaḥ kramaḥ //",
  "SA22nagpancu:19_0": "[2]",
  "SA22nagpancu:19_1": "anuttarasandhirityaparanāmā sarvaśuddhiviśuddhikramaḥ dvitīyaḥ",
  "SA22nagpancu:20_0": "namaḥ śrīvajrasattvāya",
  "SA22nagpancu:pk_2.1_0": "namaste 'stu namaste 'stu namaste 'stu namo namaḥ /",
  "SA22nagpancu:pk_2.1_1": "evaṃ stute namaste 'stu kaḥ stotā kaśca saṃstutaḥ //",
  "SA22nagpancu:pk_2.2_0": "yathā jalaṃ jale nyastaṃ ghṛtaṃ caiva yathā ghṛte /",
  "SA22nagpancu:pk_2.2_1": "svakīyaṃ ca svayaṃ paśyej jñānaṃ yatreha vandanā //",
  "SA22nagpancu:pk_2.3_0": "kintu sarvajñagatibhirvinā tannopalabhyate /",
  "SA22nagpancu:pk_2.3_1": "tamaḥpaṭalasañchannaṃ prasādād dvīpamāpnuyāt //",
  "SA22nagpancu:pk_2.4_0": "śūnyaṃ ca atiśūnyaṃ ca mahāśunyaṃ tṛtīyakam /",
  "SA22nagpancu:pk_2.4_1": "caturthaṃ sarvaśūnyaṃ ca phalahetuprabhedataḥ //",
  "SA22nagpancu:pk_2.5_0": "prajñopāyasamāyogānniṣpannamupalabdhakam /",
  "SA22nagpancu:pk_2.5_1": "upalabdhācca niṣpannāt sarvaśūnyaṃ prabhāsvaram //",
  "SA22nagpancu:pk_2.6_0": "hetukramaviśuddhaṃ tu vijñānatrayayogataḥ /",
  "SA22nagpancu:pk_2.6_1": "śūnyatrayasamāyogāllabhyate 'nuttaraṃ padam //",
  "SA22nagpancu:pk_2.7_0": "ālokaśśūnyaṃ prajñā ca cittaṃ ca paratantrakam /",
  "SA22nagpancu:pk_2.7_1": "tasyedānīṃ pravakṣyāmi prakṛtispharaṇaṃ sphuṭam //",
  "SA22nagpancu:pk_2.8_0": "virāgo madhyamaścaiva adhimātrastathaiva ca /",
  "SA22nagpancu:pk_2.8_1": "manogatāgataṃ caiva śokāditṛtīyaṃ tathā //",
  "SA22nagpancu:pk_2.9_0": "saumyaṃ vikampo bhītaśca madhyabhīto 'tibhītakaḥ /",
  "SA22nagpancu:pk_2.9_1": "tṛṣṇā madhyatṛṣṇā cātitṛosṇoopādānakaṃ tathā //",
  "SA22nagpancu:pk_2.10_0": "niḥśubhaṃ kṣuttṛṣā caiva vedanā samavedanā /",
  "SA22nagpancu:pk_2.10_1": "ativedanā kṣaṇaścaiva vettividdhāraṇāpadam //",
  "SA22nagpancu:pk_2.11_0": "pratyavekṣaṇaṃ lajjā ca kāruṇyaṃ snehatastrayam /",
  "SA22nagpancu:pk_2.11_1": "cakitaṃ saṃśayaścaiva mātsaryaṃ ceti kīrtitāḥ //",
  "SA22nagpancu:pk_2.12_0": "trayastriṃśat prakṛtayaḥ svasaṃvedyāḥ śarīriṇām /",
  "SA22nagpancu:pk_2.12_1": "saṃvṛtisphuṭarupeṇa niśāsaṃjñā pradarśitāḥ //",
  "SA22nagpancu:pk_2.13_0": "strīsaṃjñā tathā proktā mandākārā tathaiva ca /",
  "SA22nagpancu:pk_2.13_1": "vāmasaṃjñā punaścaiva candramaṇḍalapaṅkajam //",
  "SA22nagpancu:pk_2.14_0": "dṛḍhīkaraṇahetutvāt sabinduḥ prathamaḥ svaraḥ /",
  "SA22nagpancu:pk_2.14_1": "niśākarāṃśusaṅkāśa ālokajñānasambhavaḥ //",
  "SA22nagpancu:pk_2.15_0": "ālokābhāsamityutkam atiśūnyamupāyakam /",
  "SA22nagpancu:pk_2.15_1": "parikalpitaṃ tathā proktaṃ proktaṃ caitasikaṃ tathā //",
  "SA22nagpancu:pk_2.16_0": "rāgo raktaṃ tathā tuṣṭaṃ madhyatuṣṭātituṣṭakam /",
  "SA22nagpancu:pk_2.16_1": "harṣaṇaṃ caiva prāmodyaṃ vismayo hasitaṃ tathā //",
  "SA22nagpancu:pk_2.17_0": "hlādanāliṅganaṃ caiva tathā cumbanacūṣaṇam /",
  "SA22nagpancu:pk_2.17_1": "dhairyaṃ vīryaṃ ca mānaśca kartṛhartṛbalāni ca //",
  "SA22nagpancu:pk_2.18_0": "utsāhaḥ sāhasaṃ caiva tathā cottamasāhasam /",
  "SA22nagpancu:pk_2.18_1": "madhyamaṃ sāhasaṃ rādraṃ vilāso vairameva ca //",
  "SA22nagpancu:pk_2.19_0": "śubhaṃ ca vāk sphuṭā satyamasatyaṃ niścayastathā /",
  "SA22nagpancu:pk_2.19_1": "nirupādānadātṛtve codanaṃ śūratā tathā /",
  "SA22nagpancu:pk_2.20_0": "nirupādānadātṛtve codanaṃ śūratā tathā /",
  "SA22nagpancu:pk_2.20_1": "alajjā dhūrtaduṣṭaśca haṭhaḥ kuṭila eva ca /",
  "SA22nagpancu:pk_2.20_2": "catvāriṃśat prakṛtayaḥ kṣaṇikāścātiśūnyajjāḥ //",
  "SA22nagpancu:pk_2.21_0": "divāpuruṣasaṃjñā ca kharākāraśca dakṣiṇaḥ /",
  "SA22nagpancu:pk_2.21_1": "sūryamaṇḍalasaṃjñā ca vajrasaṃjñā tathaiva ca //",
  "SA22nagpancu:pk_2.22_0": "kalā saiva tu vijñeyā bindudvayavibhūṣitā /",
  "SA22nagpancu:pk_2.22_1": "divākarāṃśuisaṅkāśā ālokābhāsayogajā //",
  "SA22nagpancu:pk_2.23_0": "ālokasyopalabdhiśca upalabdhaṃ tathaiva ca /",
  "SA22nagpancu:pk_2.23_1": "pariniṣpannakaṃ caiva avidyā caiva nāmataḥ //",
  "SA22nagpancu:pk_2.24_0": "mahāśūnyapadasyaite paryāyāḥ kathitā jinaiḥ /",
  "SA22nagpancu:pk_2.24_1": "madhyarāgakṣaṇaścaiva vismṛtirbhrāntireva ca //",
  "SA22nagpancu:pk_2.25_0": "tūṣṇīṃbhāvaśca khedaśca ālasyaṃ dandhatā tathā /",
  "SA22nagpancu:pk_2.25_1": "avidyāyāḥ kṣaṇāḥ sapta vijñeyāḥ sukṣmayogibhiḥ //",
  "SA22nagpancu:pk_2.26_0": "na bījaṃ vindusaṃyuktaṃ na vāyurdvāranirgataḥ /",
  "SA22nagpancu:pk_2.26_1": "yadālokopalabdhaṃ tu tat pariniṣpannalakṣaṇam //",
  "SA22nagpancu:pk_2.27_0": "etāḥ prakṛtayaḥ sūkṣmāḥ śataṃ ṣaṣṭyuttaraṃ divā /",
  "SA22nagpancu:pk_2.27_1": "rātrau cāpi pravartante vāyuvāhanahetunā //",
  "SA22nagpancu:pk_2.28_0": "kṣaṇe lave muhūrtte ca nimeṣe mātrake tathā /",
  "SA22nagpancu:pk_2.28_1": "kṣaṇa ityacchaṭāvasthā lavaḥ sarṣapavartanam //",
  "SA22nagpancu:pk_2.29_0": "āśvāsastu muhūrttaṃ syānnimeṣo 'kṣinimeṣaṇam /",
  "SA22nagpancu:pk_2.29_1": "mātrā tu hastatālaṃ syāt kṣaṇādīnāṃ tu lakṣaṇam //",
  "SA22nagpancu:pk_2.30_0": "saṃvittimātrakaṃ jñānamākāśavadalakṣaṇam /",
  "SA22nagpancu:pk_2.30_1": "kintu tasya prabhedo 'sti sandhyārātridivātmanā //",
  "SA22nagpancu:pk_2.31_0": "ālokālokābhāsau ca tathālokopalabdhakam /",
  "SA22nagpancu:pk_2.31_1": "cittaṃ trividhamityuktam ādhārastasya kathyate //",
  "SA22nagpancu:pk_2.32_0": "vāyunā sūkṣmarūpeṇa jñānaṃ saṃmiśratāṃ gatam /",
  "SA22nagpancu:pk_2.32_1": "niḥsṛtyendriyamārgemyo viṣayānavalambate //",
  "SA22nagpancu:pk_2.33_0": "ābhāsena yadā yukto vāyurvāhanatāṃ gataḥ /",
  "SA22nagpancu:pk_2.33_1": "tadā tatprakṛtīḥ sarvā astavyastāḥ pravartayet //",
  "SA22nagpancu:pk_2.34_0": "yatra yatra sthito vāyustāṃ tāṃ prakṛtimudvahet /",
  "SA22nagpancu:pk_2.34_1": "yāvat samīraṇotpādo nābhāso niścalo bhavet //",
  "SA22nagpancu:pk_2.35_0": "ābhāsadvayahetuḥ syādātmabhāvavikalpanā /",
  "SA22nagpancu:pk_2.35_1": "ubhayāṃśikameva syād yadālokopalabdhakam //",
  "SA22nagpancu:pk_2.36_0": "sarvāsāmeva māyānāṃ strīmāyaiva viśiṣyate /",
  "SA22nagpancu:pk_2.36_1": "jñānatrayaprabhedo 'yaṃ sphuṭamatraiva lakṣyate //",
  "SA22nagpancu:pk_2.37_0": "rāgaścaiva virāgaśca dvarorantariti trayam /",
  "SA22nagpancu:pk_2.37_1": "dvīndriyasya samāpattyā vajrapadmasamāgamāt //",
  "SA22nagpancu:pk_2.38_0": "jñānadvayasamāyogaḥ samāpattiḥ prakīrtītā /",
  "SA22nagpancu:pk_2.38_1": "jñānadvayasamāpattyā yathoktakaraṇena tu //",
  "SA22nagpancu:pk_2.39_0": "yajjñānaṃ prāpyate yatnāt tadālokopalabdhakam /",
  "SA22nagpancu:pk_2.39_1": "yasya vajrābjasaṃyogaḥ saṃvṛtyā tu na vidyate //",
  "SA22nagpancu:pk_2.40_0": "sidhyate yogasāmarthyāt sakṛdapyanubhūtavān /",
  "SA22nagpancu:pk_2.40_1": "yathā prabhedaṃ vijñāya jñānavṛttiṃ svabhāvataḥ //",
  "SA22nagpancu:pk_2.41_0": "lakṣayet satataṃ yogī tāmeva prakṛtiṃ punaḥ /",
  "SA22nagpancu:pk_2.41_1": "payodharā yathā naike nānāsaṃsthānavarṇakāḥ //",
  "SA22nagpancu:pk_2.42_0": "udbhūtā gaganābhogāllayaṃ gacchanti tatra vai /",
  "SA22nagpancu:pk_2.42_1": "evaṃ prakṛtayaḥ sarvā ābhāsatrayahetukāḥ //",
  "SA22nagpancu:pk_2.43_0": "nirviśya viṣayān kṛtsnān praviśanti prabhāsvaram /",
  "SA22nagpancu:pk_2.43_1": "eṣāṃ svabhāvābijñānadajñānapaṭalāvṛtāḥ //",
  "SA22nagpancu:pk_2.44_0": "kṛtvā śubhāśubhaṃ karma bhramanti gatipañcake /",
  "SA22nagpancu:pk_2.44_1": "ānantaryādikaṃ kṛtvā narakeṣu vipacyate //",
  "SA22nagpancu:pk_2.45_0": "śubhaṃ dānādikaṃ kṛtvā svargādiṣu mahīyate /",
  "SA22nagpancu:pk_2.45_1": "anantajanmasāhasraṃ prāpya caivaṃ punaḥ punaḥ //",
  "SA22nagpancu:pk_2.46_0": "pūrvakarmavipāko 'yamiti śocati mohataḥ /",
  "SA22nagpancu:pk_2.46_1": "prakṛtyābhāsayogena yena kliśyanti jantavaḥ //",
  "SA22nagpancu:pk_2.47_0": "jñātvā tameva mucyante jñānino bhavapañjarāt /",
  "SA22nagpancu:pk_2.47_1": "prajñāsvabhāva evāyaṃ candramaṇḍalakalpanā //",
  "SA22nagpancu:pk_2.48_0": "cittameva svayaṃ paśyet svameva śaśibimbavat /",
  "SA22nagpancu:pk_2.48_1": "atha candraṃ samālambya vajracinhaṃ prakalpayet //",
  "SA22nagpancu:pk_2.49_0": "upāyasūcakaṃ hyetad vajrādyutpattiyoginām /",
  "SA22nagpancu:pk_2.49_1": "candravajrādisaṃyogaścittacaitasasaṅgamaḥ //",
  "SA22nagpancu:pk_2.50_0": "prajñopāyasamāyogājjāyate devatākṛtiḥ /",
  "SA22nagpancu:pk_2.50_1": "caturmudrābhirāmudrya devatāgarvamudvahan //",
  "SA22nagpancu:pk_2.51_0": "vicaret tu sadā mantrī utpattikramayogavān /",
  "SA22nagpancu:pk_2.51_1": "yathoktaṃ śrīsamājādau tatra tatra suvistaram //",
  "SA22nagpancu:pk_2.52_0": "yāvat syād bhāvanāyogastāvat syādādikarmikaḥ /",
  "SA22nagpancu:pk_2.52_1": "pariniṣpannayogasya sūcana kriyate 'dhunā //",
  "SA22nagpancu:pk_2.53_0": "śūnyatrayaviśuddhiryā prabhāsvaramihocyate /",
  "SA22nagpancu:pk_2.53_1": "sarvaśūnyapadaṃ tacca jñānatrayaviśuddhitaḥ //",
  "SA22nagpancu:pk_2.54_0": "jñānaśuddhipadaṃ tattvaṃ sarvajñatvamanuttaram /",
  "SA22nagpancu:pk_2.54_1": "nirvikāraṃ nirābhāsaṃ nirdvandvaṃ paramaṃ śivam //",
  "SA22nagpancu:pk_2.55_0": "astīti na ca nāstīti na ca vākyagocaram /",
  "SA22nagpancu:pk_2.55_1": "ataḥ prabhāsvarāccūddhājjñānatrayasamudbhavaḥ //",
  "SA22nagpancu:pk_2.56_0": "dvātriṃśallakṣaṇadharo hyaśītivyañcanānvitaḥ /",
  "SA22nagpancu:pk_2.56_1": "sarvākāravaropetaḥ sarvajño jāyate tataḥ //",
  "SA22nagpancu:pk_2.57_0": "tathā coktaṃ mahāyānasūtre lalitavistare /",
  "SA22nagpancu:pk_2.57_1": "abhisambodhikāmo 'yaṃ śākyasiṃhastathāgataḥ //",
  "SA22nagpancu:pk_2.58_0": "mahāśūnyena buddhatvaṃ prāpsyāmītyabhimānataḥ /",
  "SA22nagpancu:pk_2.58_1": "nairañcanānadītīre nispādyāsphānakaṃ gataḥ //",
  "SA22nagpancu:pk_2.59_0": "tilabimbīva sampūrṇāḥ khamadhyasthā jināstadā /",
  "SA22nagpancu:pk_2.59_1": "ekasvareṇa taṃ prāhuracchaṭena jinaurasam //",
  "SA22nagpancu:pk_2.60_0": "aviśuddhamidaṃ dhyānaṃ na caitadiṣṭakāvaham /",
  "SA22nagpancu:pk_2.60_1": "prabhāsvaraṃ ātu ālambyamākāśatalavat param //",
  "SA22nagpancu:pk_2.61_0": "prabhāsvarapade prāpte svecchārūpastu jāyase /",
  "SA22nagpancu:pk_2.61_1": "savaiśvaryaṃ tathā prāpya vajrakāye pramodase //",
  "SA22nagpancu:pk_2.62_0": "evaṃ śrutvā tu taṃ śbdaṃ visarjyāsphānakaṃ tataḥ /",
  "SA22nagpancu:pk_2.62_1": "niśārdhasamaye tattvamālambyaiva jinaurasaḥ //",
  "SA22nagpancu:pk_2.63_0": "ṛjukenaiva kāyena vācāya ṛjureva ca /",
  "SA22nagpancu:pk_2.63_1": "sāśano nāśano naiva na maunī nāpyamaunavān //",
  "SA22nagpancu:pk_2.64_0": "nonmīlitasunetrastu na ca mīlitalocanaḥ /",
  "SA22nagpancu:pk_2.64_1": "svacchaṃ vyaktaṃ mahājñānaṃ sarvaśūnyaṃ mahādbhutam //",
  "SA22nagpancu:pk_2.65_0": "atha paśyati tadvayaktaṃ gurupādaprasādataḥ /",
  "SA22nagpancu:pk_2.65_1": "anāgatamatītaṃ ca vartamānaṃ bhavatrayam //",
  "SA22nagpancu:pk_2.66_0": "tatkṣaṇānnikhilaṃ paśyet prabhāsvaraviśuddhadhṛk /",
  "SA22nagpancu:pk_2.66_1": "jalacandramarīcyādimāyāguṇavibhūṣitaḥ //",
  "SA22nagpancu:pk_2.67_0": "aruṇodgamakāle tu vajropamasamādhinā /",
  "SA22nagpancu:pk_2.67_1": "niṣadya bodhimūle tu so 'karonmārabhañcanam //",
  "SA22nagpancu:pk_2.68_0": "samprāpya śākyanāthena tattvajñānamanuttaram /",
  "SA22nagpancu:pk_2.68_1": "jagattrayahitārthāya tadeveha pradarśitam //",
  "SA22nagpancu:pk_2.69_0": "tattvajñānamiti proktamabhisambodhidarśanam /",
  "SA22nagpancu:pk_2.69_1": "pañcānantaryakarmā ca mandapuṇyo 'pi yo naraḥ //",
  "SA22nagpancu:pk_2.70_0": "guruprasādādāpnoti cintāmaṇirivāparam /",
  "SA22nagpancu:pk_2.70_1": "yatheṣṭaṃ kurute caryāṃ saṃbuddho 'yamanāgataḥ //",
  "SA22nagpancu:pk_2.71_0": "na rāgo na virāgaśca madhyamā nopalabhyate /",
  "SA22nagpancu:pk_2.71_1": "na śūnyaṃ nāpi cāśūnyaṃ madhyamā nopalabhyate //",
  "SA22nagpancu:pk_2.72_0": "sarvabuddhasamāyoga idameva pradarśitam /",
  "SA22nagpancu:pk_2.72_1": "trijñānād vyatiriktaṃ yat tattvaṃ sandhyāya bhāṣayā //",
  "SA22nagpancu:pk_2.73_0": "abhāvetyādigāthābhiḥ paṭale bodhicittake /",
  "SA22nagpancu:pk_2.73_1": "śrīsamāje 'pi tat proktamabhisambodhilakṣaṇam //",
  "SA22nagpancu:pk_2.74_0": "rāgādīnāṃ viśuddhiryā paramādye pradarśitā /",
  "SA22nagpancu:pk_2.74_1": "sarvaśūnyaṃ samuddiśya sāpi proktā tathāgataiḥ //",
  "SA22nagpancu:pk_2.75_0": "nānāsūtreṣu tantreṣu yat tattvamupadarśitam /",
  "SA22nagpancu:pk_2.75_1": "sarvaśūnyapadaṃ hyetannānyat tatrābhidhīyate //",
  "SA22nagpancu:pk_2.76_0": "caturaśītisāhasre dharmaskandhe mahāmuneḥ /",
  "SA22nagpancu:pk_2.76_1": "sārāt sārataraṃ proktam abhisambodhilakṣaṇam //",
  "SA22nagpancu:pk_2.77_0": "jaṭī nagnaśca muṇḍī vā śikhiniḥsaṅgavṛttayaḥ /",
  "SA22nagpancu:pk_2.77_1": "taistaiśca vividhairliṅgairabhisambodhikāminaḥ //",
  "SA22nagpancu:pk_2.78_0": "teṣāṃ tattvavihīnānāṃ vratacaryādikaḥ kramaḥ /",
  "SA22nagpancu:pk_2.78_1": "tattvajñānavihīnatvāt tena muktirna labhyate //",
  "SA22nagpancu:pk_2.79_0": "ādikarmikayogena cāṣṭamīṃ bhūmimāpnuyāt /",
  "SA22nagpancu:pk_2.79_1": "ālokatrayadarśī ca daśabhūmyāṃ pratiṣṭhitaḥ //",
  "SA22nagpancu:pk_2.80_0": "samprāpya hyabhisambodhiṃ śuddhāvāsamupāgataḥ /",
  "SA22nagpancu:pk_2.80_1": "buddhakṣetresvavaivartī sarvajña iha janmani //",
  "SA22nagpancu:pk_2.81_0": "dharmodayābhisambodhiḥ krīḍārāgādivistaraiḥ /",
  "SA22nagpancu:pk_2.81_1": "dharmadhātvābhisamabodhiryathālābhaviceṣṭitaiḥ //",
  "SA22nagpancu:pk_2.82_0": "anutarābhisambodhirabhisambodhiyogataḥ /",
  "SA22nagpancu:pk_2.82_1": "prapañcākārādicaryābhirabhyasyantīha yoginaḥ //",
  "SA22nagpancu:pk_2.83_0": "āḥ kimabhyāsayogena ādiśuddhiḥ svabhāvikā /",
  "SA22nagpancu:pk_2.83_1": "prakṛtyaiva hi sā siddhā tathatā na vikalpajā //",
  "SA22nagpancu:pk_2.84_0": "ya evaṃ kalpayantīha jñānakramamapāsya vai /",
  "SA22nagpancu:pk_2.84_1": "tatprabhedamajānānāḥ punaḥ śaikṣā bhavanti te //",
  "SA22nagpancu:pk_2.85_0": "prakṛtyābhāsabhedajñā caturthaṃ tattvamāśritāḥ /",
  "SA22nagpancu:pk_2.85_1": "tridhā nābhyasyate yastu na śīghramāpnuyāt phalam //",
  "SA22nagpancu:pk_2.86_0": "yathāgnirdārugarbhastho nottiṣṭhenmathanād vinā /",
  "SA22nagpancu:pk_2.86_1": "tathābhyāsād binā bodhirjāyate neha janmani //",
  "SA22nagpancu:pk_2.87_0": "yaḥ śāṭhyabuddhiralaso gurunindakaśca prāptābhiṣeka iti garvitamānasaḥ syāt /",
  "SA22nagpancu:pk_2.87_1": "sarvajñatā na sulabheti vihīnacitto doṣān sa paśyati gurorna guṇān varākaḥ //",
  "SA22nagpancu:pk_2.88_0": "sūśrūṣayā virahito laghu tattvamicchen neti praśstavacanaṃ calayet saroṣaḥ /",
  "SA22nagpancu:pk_2.88_1": "dṛṣṭvā sabhāsu gurumasya parāṅmukhastu kuryāt praṇāmamatha tasya rahogatasya //",
  "SA22nagpancu:pk_2.89_0": "evaṃ ca daurātmyagataṃ kuśiṣyam svaputramapyaurasamāryagarhyam /",
  "SA22nagpancu:pk_2.89_1": "vaiśyaṃ tathā pārthivamagrabodhiṃ kuryāt samīpe na hi jātu dhīraḥ //",
  "SA22nagpancu:pk_2.90_0": "śubhaguṇasusameto jñānavān vīryayukto gurujanamatha bhaktyā vīkṣate buddhatulyam /",
  "SA22nagpancu:pk_2.90_1": "adhigatajinadharmaḥ śāsaneṣu prasannaḥ sa iha bhavati pātraṃ tasya kuryāt prasādam //",
  "SA22nagpancu:pk_2.91_0": "śrutabahutaratantro 'uyāgameṣu pravīṇo gurujanaparicaryāhānyalabdhopadeśaḥ /",
  "SA22nagpancu:pk_2.91_1": "svahitamapi sa kartuṃ na prabhuḥ śāstracañcurbhavati tadapi śāstraṃ kevalaṃ khedahetuḥ //",
  "SA22nagpancu:pk_2.92_0": "atha bhavati sabhāgyaḥ prāptatattvopadeśo jaḍamatirasamartho mīlane 'rthasya yastu /",
  "SA22nagpancu:pk_2.92_1": "parahitakṛtabuddhirdeśanāyāṃ pravṛtto vacanaguṇavihīnaḥ so 'pyavajñāmupaiti //",
  "SA22nagpancu:pk_2.93_0": "śrutabahutaratantro jñānavān ṣaṭpadajñaḥ smṛtimatidhṛtimedhāvīryasampatsametaḥ /",
  "SA22nagpancu:pk_2.93_1": "gurucaṇasaparyāprāptatattvopadeśaḥ prabhavati sa hi vaktuṃ tantrarājopadeśam //",
  "SA22nagpancu:pk_2.94_0": "śrutabahutaratantreṇāyavajriprasādāt sphuṭaviracitavācā bodhimārgaṃ vibhajya /",
  "SA22nagpancu:pk_2.94_1": "kuśalamupacittaṃ yacchākyamitreṇa tena prakaṭapaṭuvipākād bodhibhājo bhavantu // iti //",
  "SA22nagpancu:21_0": "anuttarasandhirityaparanāmā",
  "SA22nagpancu:22_0": "// sarvaśuddhiviśuddhikramaḥ samāptaḥ //",
  "SA22nagpancu:23_0": "kṛtiriyaṃ śākyamitrapādānām / granthapramāṇamasya śatamekam /",
  "SA22nagpancu:24_0": "dvitīyaḥ kramaḥ /",
  "SA22nagpancu:25_0": "[3]",
  "SA22nagpancu:25_1": "svādhiṣṭhānakramaḥ tṛtīyaḥ",
  "SA22nagpancu:26_0": "namaḥ śrīvajragurave",
  "SA22nagpancu:pk_3.1_0": "praṇipatya varaṃ vajraṃ vajrasattvādināyakam /",
  "SA22nagpancu:pk_3.1_1": "svādhiṣṭhānakramaścaiva vakṣyate kṛpayā mayā //",
  "SA22nagpancu:27_0": "prathamataraṃ tāvad utpattikramānusāreṇa prāptābhiṣekaścaturvidhatantrābhiprāyajñaḥ prāptakāyavākcittavivekaḥ śrutidharaḥ satyadvayādhimokṣo vajraguruṃ samyag ārādhya,",
  "SA22nagpancu:27_1": "tataḥ prasannāya gurave mahatīṃ gaṇapūjāṃ kṛtvā ṣoḍaśābdikāṃ mudrāṃ mahāvajragurave datvā,",
  "SA22nagpancu:27_2": "tadanantaraṃ guruvaktrād āptasvādhiṣṭhānakramopadeśaḥ,",
  "SA22nagpancu:27_3": "tato mālodakasambuddhavajraghaṇṭādānadarpaṇanāmācāryānujñā ityebhiḥ saha guhyābhiṣekaṃ labdhvā ebhiḥ śāstāraṃ guruṃ stūyātḥ /",
  "SA22nagpancu:pk_3.2_0": "śauṣīryaṃ nāsti te kāye māṃsāsthirudhiraṃ na ca /",
  "SA22nagpancu:pk_3.2_1": "indrāyudhamivākāśe kāyaṃ darśitavānasi //",
  "SA22nagpancu:pk_3.3_0": "nāmayā nāśuciḥ kāye kṣuttṛṣṇāsambhavo na ca /",
  "SA22nagpancu:pk_3.3_1": "tvayā lokānuvṛttyarthaṃ darśitā laukikī kriyā //",
  "SA22nagpancu:pk_3.4_0": "dakacandravadagrāhya sarvadharmeṣvaniśrita /",
  "SA22nagpancu:pk_3.4_1": "anahaṅkāra nirmoha nirālamba namo 'stu te //",
  "SA22nagpancu:pk_3.5_0": "sadā samāhitaścāsi gacchaṃstiṣṭhan svapaṃstathā /",
  "SA22nagpancu:pk_3.5_1": "īrṣyāpatheṣu sarveṣu nirālamba namo 'stu te //",
  "SA22nagpancu:pk_3.6_0": "vikurvasi mahāṛddhyā māyopamasamādhinā /",
  "SA22nagpancu:pk_3.6_1": "nirnānātvaṃ samāpanna nirālamba namostu te //",
  "SA22nagpancu:28_0": "evaṃ vajraguraṃ sadbhūtaguṇena saṃstutya śravaṇārtham adhyeṣayed anayā gāthayā-",
  "SA22nagpancu:pk_3.7_0": "sarvajña jñānasandoha bhavacakraviśodhaka /",
  "SA22nagpancu:pk_3.7_1": "adya vyākhyānaratnena prasādaṃ kuru me vibho //",
  "SA22nagpancu:pk_3.8_0": "tvatpādapaṅkajaṃ muktvā nāstyanyaccharaṇaṃ vibho /",
  "SA22nagpancu:pk_3.8_1": "tasmāt prasīda buddhāgra jagadvīra mahāmune //",
  "SA22nagpancu:pk_3.9_0": "evaṃ śrutvā tu tad vākyam adhyeṣaṇaviśāradam /",
  "SA22nagpancu:pk_3.9_1": "śiṣyakāruṇyamutpādya svādhiṣṭhānamathārabhet //",
  "SA22nagpancu:pk_3.10_0": "svādhiṣṭhānakramo nāma saṃvṛteḥ satyadarśanam /",
  "SA22nagpancu:pk_3.10_1": "gurupādaprasādena labhyate tacca nānyathā //",
  "SA22nagpancu:pk_3.11_0": "svādhiṣṭhānakramo yena sādhakena na labhyate /",
  "SA22nagpancu:pk_3.11_1": "sūtrāntatantrakalpeṣu vṛthā tasya pariśramaḥ //",
  "SA22nagpancu:pk_3.12_0": "svādhiṣṭhānakramaṃ labdhvā sarvabuddhāmayaḥ prabhuḥ /",
  "SA22nagpancu:pk_3.12_1": "janmanīhaiva buddhatvaṃ niḥsandehaṃ prapadyate //",
  "SA22nagpancu:pk_3.13_0": "svādhiṣṭhānasamādhiśca prabhāsvarapadaṃ tathā /",
  "SA22nagpancu:pk_3.13_1": "satyadvayamiti khyātaṃ phalahetuviśeṣataḥ //",
  "SA22nagpancu:pk_3.14_0": "svādhiṣṭhānānupūrveṇa prāpyate hi prabhāsvaram /",
  "SA22nagpancu:pk_3.14_1": "tasmād vajraguruḥ pūrvaṃ svādhiṣṭhānaṃ pradarśayet //",
  "SA22nagpancu:pk_3.15_0": "asvatantraṃ jagat sarvaṃ svatantraṃ naiva jāyate /",
  "SA22nagpancu:pk_3.15_1": "hetuḥ prabhāsvaraṃ tasya sarvaśūnyaṃ prabhāsvaram //",
  "SA22nagpancu:pk_3.16_0": "yena cittena bālāśca saṃsāre bandhanaṃ gatāḥ /",
  "SA22nagpancu:pk_3.16_1": "yoginastena cittena sugatānāṃ gatiṃ gatāḥ //",
  "SA22nagpancu:pk_3.17_0": "na cātrotpadyate kaścin maraṇaṃ nāpi kasyacit /",
  "SA22nagpancu:pk_3.17_1": "saṃsāra eva jñātavyaścittarūpākṛtiṣṭhitaḥ //",
  "SA22nagpancu:pk_3.18_0": "vāyuyogād vinā cittasvarūpaṃ naiva gṛhyate /",
  "SA22nagpancu:pk_3.18_1": "cittāt prakṛtihetutvāt karmajanmasamudbhavaḥ //",
  "SA22nagpancu:pk_3.19_0": "tadeva vāyusaṃyuktaṃ vijñānatritayaṃ punaḥ /",
  "SA22nagpancu:pk_3.19_1": "jāyate yogināṃ mūrttirmāyādehastaducyate //",
  "SA22nagpancu:pk_3.20_0": "tasmādeva jagat sarvaṃ māyopama ihocyate /",
  "SA22nagpancu:pk_3.20_1": "māyopamasamādhiṣṭhaḥ sarvaṃ paśyati tādṛśam //",
  "SA22nagpancu:pk_3.21_0": "rūpaṃ ca vedanā caiva saṃjñā saṃskāra eva ca /",
  "SA22nagpancu:pk_3.21_1": "vijñānaṃ pañcamaṃ caiva catvāro dhātavastathā //",
  "SA22nagpancu:pk_3.22_0": "akṣāṇi viṣayāścaiva jñānapañcakameva ca /",
  "SA22nagpancu:pk_3.22_1": "adhyātmabāhyato bhinnaṃ sarvaṃ māyaiva nānyathā //",
  "SA22nagpancu:pk_3.23_0": "darpaṇapratibimbena māyādehaṃ ca lakṣayet /",
  "SA22nagpancu:pk_3.23_1": "varṇān indrāyudheneva vyāpitvamudakendunā //",
  "SA22nagpancu:pk_3.24_0": "darpaṇe vimale vyaktaṃ dṛśyate pratibimbavat /",
  "SA22nagpancu:pk_3.24_1": "bhāvābhāvāvinirmukto vajrasattvaḥ sucitritaḥ //",
  "SA22nagpancu:pk_3.25_0": "sarvākāravaropeto asecanakavigrahaḥ /",
  "SA22nagpancu:pk_3.25_1": "darśayet taṃ suśiṣyāya svādhiṣṭhānaṃ taducyate //",
  "SA22nagpancu:pk_3.26_0": "iyameva hi saṃlakṣyā māyā nirdoṣalakṣaṇā /",
  "SA22nagpancu:pk_3.26_1": "māyaiva saṃvṛteḥ satyaṃ kāyaḥ sāmbhogikaśca saḥ //",
  "SA22nagpancu:pk_3.27_0": "saiva gandharvasattvaḥ syād vajrakāyaḥ sa eva hi /",
  "SA22nagpancu:pk_3.27_1": "vajrasattvaḥ svayaṃ tasmāt svasya pūjāṃ pravartayet //",
  "SA22nagpancu:pk_3.28_0": "ātmā vai sarvabuddhatvaṃ sarvasauritvameva ca /",
  "SA22nagpancu:pk_3.28_1": "tasmāt sarvaprayatnena hyātmānaṃ pūjayet sadā //",
  "SA22nagpancu:pk_3.29_0": "mantramudrāprayogaṃ ca maṇḍalādivikalpanam /",
  "SA22nagpancu:pk_3.29_1": "balihomakriryāṃ sarvāṃ kuryān māyopamāṃ sadā //",
  "SA22nagpancu:pk_3.30_0": "śāntikaṃ pauṣṭikaṃ cāpi tathā vaśyābhicārikam /",
  "SA22nagpancu:pk_3.30_1": "ākarṣaṇādi yat sarvaṃ kuryād indrāyudhopamam //",
  "SA22nagpancu:pk_3.31_0": "śṛṅgārādyupabhogaṃ ca gītavādyādisevanam /",
  "SA22nagpancu:pk_3.31_1": "kalāsu ca pravṛttiṃ ca kuryād udakacandravat //",
  "SA22nagpancu:pk_3.32_0": "rūpe śabde tathā gandhe rase spraṣṭavya eva ca /",
  "SA22nagpancu:pk_3.32_1": "cakṣurādipravṛttiṃ ca māyāvad upalakṣayet //",
  "SA22nagpancu:pk_3.33_0": "bahunātra kimuktena vajrayāne tu tattvataḥ /",
  "SA22nagpancu:pk_3.33_1": "yad yad ālambayed yogī tad tad māyaiva kalpayet //",
  "SA22nagpancu:pk_3.34_0": "darpaṇe pratibimbaṃ ca svapnaṃ māyāṃ ca budbudam /",
  "SA22nagpancu:pk_3.34_1": "indrajālaṃ ca sādṛśyaṃ yaḥ paśyed sa prabhuḥ smṛtaḥ //",
  "SA22nagpancu:iti_0": "prakāśya puṇyaṃ yat prāptaṃ pañcakramamanuttaram /",
  "SA22nagpancu:iti_1": "anena krīḍatāṃ loko yuganaddhasamādhinā //",
  "SA22nagpancu:pk_3.36_0": "yad yad indriyamārgatvaṃ māyā tattat svabhāvataḥ /",
  "SA22nagpancu:pk_3.36_1": "asamāhitayogena sarvaṃ buddhamayaṃ vahet //",
  "SA22nagpancu:pk_3.37_0": "sarvatra sarvataḥ sarvaṃ sarvathā sarvadā svayam /",
  "SA22nagpancu:pk_3.37_1": "sarvabuddhamayaṃ siddhaṃ svamātmānaṃ sa paśyati //",
  "SA22nagpancu:pk_3.38_0": "gacchaṃstiṣṭhan mahāsattvaḥ sarvasaukhamayaḥ prabhuḥ /",
  "SA22nagpancu:pk_3.38_1": "vihārāhārapānādīnākāśāllabhate kṣaṇāt //",
  "SA22nagpancu:pk_3.39_0": "bhaveyurbhavacchettāraḥ śāstāraḥ pravare jane /",
  "SA22nagpancu:pk_3.39_1": "pūjyante sasuraiḥ sarvaiḥ praṇipatya muhurmuhuḥ //",
  "SA22nagpancu:pk_3.40_0": "yathā śāstari sambaddhe lokayātrāhitaiṣiṇi /",
  "SA22nagpancu:pk_3.40_1": "evameva mahāyogī viśvajñānārthasaṅgrahād //",
  "SA22nagpancu:pk_3.41_0": "nāsti kiñcid asādhyaṃ vai vajrasattvena lakṣitam /",
  "SA22nagpancu:pk_3.41_1": "svayaṃ pratyusidhyanti sarvamudrā mahāsukhāḥ //",
  "SA22nagpancu:pk_3.42_0": "kleśāḥ karmapathā dehaḥ kartāraśca phalaṃ ca vai /",
  "SA22nagpancu:pk_3.42_1": "marīcisvapnasaṅkāśā gandharvanagaropamāḥ //",
  "SA22nagpancu:pk_3.43_0": "imaṃ samādhimajñātvā saṃvṛtāvupalambhataḥ /",
  "SA22nagpancu:pk_3.43_1": "jāyante vividhā rogāsteṣāṃ māyā bhiṣagjitam //",
  "SA22nagpancu:pk_3.44_0": "svādhiṣṭhānopadeśastu yena nāsādyate guroḥ /",
  "SA22nagpancu:pk_3.44_1": "śāśvatocchedamālambya sa vaivartī bhavet punaḥ //",
  "SA22nagpancu:pk_3.45_0": "sarvapūjāṃ parityajya gurupūjāṃ samārabhet /",
  "SA22nagpancu:pk_3.45_1": "tena tuṣṭena tallabhyaṃ sarvajñajñānamuttamam //",
  "SA22nagpancu:pk_3.46_0": "kiṃ tena na kṛtaṃ puṇyaṃ kiṃ vā nopāsitaṃ tapaḥ /",
  "SA22nagpancu:pk_3.46_1": "anuttarakṛdācāryavajrasattvaprapūjanāt //",
  "SA22nagpancu:pk_3.47_0": "yad yadiṣṭataraṃ kiñcid viśiṣṭatarameva ca /",
  "SA22nagpancu:pk_3.47_1": "tat taddhi gurave deyaṃ tadevākṣayamicchatā //",
  "SA22nagpancu:pk_3.48_0": "ācāryo harate pāpam ācāryo harate bhayam /",
  "SA22nagpancu:pk_3.48_1": "ācāryastārayet pāraṃ duḥkhārṇavamahābhayāt //",
  "SA22nagpancu:pk_3.49_0": "yo 'haṅkāra[ma]lāliptaḥ sadbhūtakramadharṣakaḥ /",
  "SA22nagpancu:pk_3.49_1": "sāvajñastattvadharmeṣu tasya tattvaṃ na darśayet //",
  "SA22nagpancu:pk_3.50_0": "satyavāggurubhaktaśca viviktaścaikasandhiokaḥ /",
  "SA22nagpancu:pk_3.50_1": "samayācārarakṣī ca kramaṃ tasya pradarśayet //",
  "SA22nagpancu:29_0": "// svādhiṣṭhānakramastṛtīyaḥ samāptaḥ //",
  "SA22nagpancu:30_0": "kṛtiriyamācāryanāgārjunapādānām / granthapramāṇamasya ṣaṭpañcāśat /",
  "SA22nagpancu:31_0": "[4]",
  "SA22nagpancu:31_1": "abhisambodhikramaḥ caturthaḥ",
  "SA22nagpancu:32_0": "namaḥ śrīvajrasattvāya",
  "SA22nagpancu:pk_4.1_0": "vajrasattvaṃ namaskṛtya sarvaśūnyopadeśakam /",
  "SA22nagpancu:pk_4.1_1": "caturtho hyābhisambodhikramo 'yaṃ vakṣyate mayā //",
  "SA22nagpancu:pk_4.2_0": "asau svayambhūrbhagavān eka evādhidaivataḥ /",
  "SA22nagpancu:pk_4.2_1": "upadeśapradānāt tu vajrācāryo 'dhikastataḥ //",
  "SA22nagpancu:pk_4.3_0": "tatsamārādhanaṃ kṛtvā varṣaṃ māsamathāpi vā /",
  "SA22nagpancu:pk_4.3_1": "tasmai tuṣṭāya gurave pūjāṃ kuryāt tu śaktitaḥ //",
  "SA22nagpancu:pk_4.4_0": "yathāsvabhāvato mudrāṃ nivedyāsmai suśikṣitām /",
  "SA22nagpancu:pk_4.4_1": "gaṇamaṇḍalamadhye tu kuryāt pūjāṃ yathāvidhi //",
  "SA22nagpancu:pk_4.5_0": "tatastuṣṭo mahāyogī pañcakāmopabhogataḥ /",
  "SA22nagpancu:pk_4.5_1": "ālokasyodayaṃ kuryāt samāpattividhānataḥ //",
  "SA22nagpancu:pk_4.6_0": "kalaśādau susaṃsthāpya bodhicittaṃ prayatnataḥ /",
  "SA22nagpancu:pk_4.6_1": "ardharātre cābhisiñcet suśiṣyaṃ kṛpayā guruḥ //",
  "SA22nagpancu:pk_4.7_0": "abhiṣekaṃ tu samprāpya pratyūṣamaye punaḥ /",
  "SA22nagpancu:pk_4.7_1": "sampūjyārādhayet stotrairguruṃ śiṣyaṃ kṛtāñjaliḥ //",
  "SA22nagpancu:pk_4.8_0": "traidhātukavinirmukta ākāśasamatāṃ gataḥ /",
  "SA22nagpancu:pk_4.8_1": "nopariṣyasi kāmeṣu nirālamba namo 'stu te //",
  "SA22nagpancu:pk_4.9_0": "aniḥśrito 'si skandheṣu dhātuṣvāyataneṣu ca /",
  "SA22nagpancu:pk_4.9_1": "viparyāsavinirmukta nirālamba namo 'stu te //",
  "SA22nagpancu:pk_4.10_0": "avikalpitasaṅkalpa apratiṣṭhitamānasa /",
  "SA22nagpancu:pk_4.10_1": "acintyamanasikāra nirālamba namo 'stu te //",
  "SA22nagpancu:pk_4.11_0": "anālayaṃ yathākāśaṃ niṣprapañcaṃ nirañcanam /",
  "SA22nagpancu:pk_4.11_1": "ākāśasamacitto 'si nirālamba namo 'stu te //",
  "SA22nagpancu:pk_4.12_0": "draṣṭukāmo 'bhisambodhiṃ sarvaśūnyasvabhāvikām /",
  "SA22nagpancu:pk_4.12_1": "stutvā kṛtāñjaliḥ śiṣyo guraṃ sañcodayet punaḥ //",
  "SA22nagpancu:pk_4.13_0": "prayaccha me mahānātha abhisambodhidarśanam /",
  "SA22nagpancu:pk_4.13_1": "karmajanmavinirmuktam ābhāsatrayavarjitam //",
  "SA22nagpancu:pk_4.14_0": "prayaccha me mahācārya vajrajñānamanuttaram /",
  "SA22nagpancu:pk_4.14_1": "sarvabuddhamahājñānaṃ sarvatāthāgatālayam //",
  "SA22nagpancu:pk_4.15_0": "prayaccha me mahāvajra kāyavākcittaśodhanam /",
  "SA22nagpancu:pk_4.15_1": "anādinidhanaṃ śāntaṃ sarvakleśaviśodhanam //",
  "SA22nagpancu:pk_4.16_0": "evamārādhito yogī sadbhūtaguṇakīrtanaiḥ /",
  "SA22nagpancu:pk_4.16_1": "śiṣye kāruṇyamutpādya kramamevamathārabhet //",
  "SA22nagpancu:pk_4.17_0": "āloko rātribhāgaḥ sphuṭaravikiraṇaḥ syād divālokabhāsaḥ /",
  "SA22nagpancu:pk_4.17_1": "sandhyālokopalabdhaḥ prakṛtibhirasakṛd yujyate svābhiretat /",
  "SA22nagpancu:pk_4.17_2": "no rātrirnāpi sandhyā na ca bhavati divā yaḥ prakṛtyā vimuktaḥ",
  "SA22nagpancu:pk_4.17_3": "sa syād bodhikṣaṇo 'yaṃ varagurukathito yogināmeva gamyaḥ //",
  "SA22nagpancu:33_0": "naiśaṃ dhvāntaṃ vinaṣṭaṃ vyapagatamakhilaṃ sāndhyatejastu yasmin",
  "SA22nagpancu:33_1": "bhāsvānnodeti yāvat kṣaṇa iha vimale darśayed bhūtakoṭim /",
  "SA22nagpancu:pk_4.18_0": "śiṣyāyācāryamukhyo vinihatatimiro bāhyasambodhidṛṣṭyā /",
  "SA22nagpancu:pk_4.18_1": "prāpnotyadhyātmasaukhyaṃ vyapagatakaluṣaṃ buddhabodhiṃ kṣaṇena //",
  "SA22nagpancu:pk_4.19_0": "anādibhūtaṃ tvathavādibhūtaṃ amadhyabhūtaṃ tvatha madhyabhūtam /",
  "SA22nagpancu:pk_4.19_1": "anantabhūtaṃ tvathavāntabhūtaṃ tat sarvaśūnyaṃ pravadanti santaḥ //",
  "SA22nagpancu:pk_4.20_0": "gamanāgamanaṃ ca yatra nāsti kṣayavṛddhī na cāpyabhāvabhāvau /",
  "SA22nagpancu:pk_4.20_1": "ativismayarūpam arūpyavismayaṃ sthitimannāpi na cāpi gatvaram //",
  "SA22nagpancu:pk_4.21_0": "yadasti-nāstivyavahāramuktaṃ na puṇyarūpaṃ na ca pāparūpam /",
  "SA22nagpancu:pk_4.21_1": "na puṇyapāpātmakamagrabhūtaṃ tat sarvaśūnyaṃ pravadanti buddhāḥ //",
  "SA22nagpancu:pk_4.22_0": "evaṃvidhaṃ tattvamavāpya yogī carācarātmā jagadekabandhuḥ /",
  "SA22nagpancu:pk_4.22_1": "yaḥ paryaṭejjñānamayo nṛsiṃhaḥ kṛtsnaṃ jagat so 'vyayakāyalābhī //",
  "SA22nagpancu:pk_4.23_0": "sa jihyakāyo 'pyavijihyakāyaḥ so 'nāsano 'pyāsanabandhadhīraḥ /",
  "SA22nagpancu:pk_4.23_1": "samīlitākṣo 'pi vibuddhanetraḥ samāhitaḥ sanna samāhitau'sau //",
  "SA22nagpancu:pk_4.24_0": "sa vāgyuto vāgasamanvito 'pi bhogānvitaḥ so 'pi virupavṛttiḥ /",
  "SA22nagpancu:pk_4.24_1": "sa lokanāthaḥ parabhṛtyabhūto yastattvavit kṣīṇasamastadoṣaḥ //",
  "SA22nagpancu:pk_4.25_0": "prāptopadeśakaḥ śiṣyo dvidhā yogamathābhyaset /",
  "SA22nagpancu:pk_4.25_1": "piṇḍagrāhakrameṇaiva tathā caivānubhedataḥ //",
  "SA22nagpancu:pk_4.26_0": "śirasaḥ pādato cāpi yāvaddhṛdayamāgataḥ /",
  "SA22nagpancu:pk_4.26_1": "bhūtakoṭiṃ viśed yogī piṇḍagrāha iti smṛtaḥ //",
  "SA22nagpancu:pk_4.27_0": "sthāvaraṃ jaṅgamaṃ caiva pūrvaṃ kṛtvā prabhāsvaram /",
  "SA22nagpancu:pk_4.27_1": "paścāt kuryāt tathātmānam anubhedakramo hyayam //",
  "SA22nagpancu:pk_4.28_0": "śvāsavāto yathādarśe layaṃ gacchati sarvataḥ /",
  "SA22nagpancu:pk_4.28_1": "bhūtakoṭiṃ tathā yogī praviśocca muhurmuhuḥ //",
  "SA22nagpancu:pk_4.29_0": "gacchaṃstiṣṭhan svapan bhuñjannunmiṣan nimiṣan hasan /",
  "SA22nagpancu:pk_4.29_1": "anena dhyānayogena sadā tiṣṭhati tattvavit //",
  "SA22nagpancu:pk_4.30_0": "sattvārtho 'pi kadācit syāt tattatsārūpyaraśminā /",
  "SA22nagpancu:pk_4.30_1": "vāyuvijñānayuktena svādhiṣṭhānakrameṇa tu //",
  "SA22nagpancu:pk_4.31_0": "yathā nadījalāt svacchānmīnamuttiṣṭhate drutam /",
  "SA22nagpancu:pk_4.31_1": "sarvaśūnyāt tathā svacchānmāyājālamudīryate //",
  "SA22nagpancu:pk_4.32_0": "pañcabuddhakulāyattā mahāmudrādikalpanā /",
  "SA22nagpancu:pk_4.32_1": "pañcaraśmisamucchreyā gagane śakracāpavat //",
  "SA22nagpancu:pk_4.33_0": "mudrābandhaṃ prakuryād vā mantraṃ cāpi japed yadi /",
  "SA22nagpancu:pk_4.33_1": "sarvamanyat prakuryācca sarvaśūnyapade sthitaḥ //",
  "SA22nagpancu:pk_4.34_0": "sarvabhuk sarvapaścaiva sarvavandī ca sarvagaḥ /",
  "SA22nagpancu:pk_4.34_1": "sarvakṛt sarvaliṅgī ca sarvaśūnyena sidhyati //",
  "SA22nagpancu:pk_4.35_0": "prāptopadeśaḥ subhagaḥ suśiṣyo baudhau hi cittaṃ paramārthanāma /",
  "SA22nagpancu:pk_4.35_1": "guroḥ sakāśāt punarādadīta kṛtāñjalirdhāritapuṣpahastaḥ //",
  "SA22nagpancu:34_0": "sarvabhāvavigataṃ skandhadhātvāyatanagrāhyagrāhakavarjitaṃ dharmanairātmyasamatayā svacittam ādyanutpannaṃ śūnyatāsvabhāvamiti /",
  "SA22nagpancu:pk_4.36_0": "tatastu gurave dadyād dakṣiṇāṃ tvanurūpataḥ /",
  "SA22nagpancu:pk_4.36_1": "ratnaṃ gṛhaṃ vā hastyaśvaṃ grāmaṃ vā śayanāsanam //",
  "SA22nagpancu:pk_4.37_0": "dāsaṃ dāsīṃ priyāṃ bhāryāṃ putrīṃ cāpyativarṇabhām /",
  "SA22nagpancu:pk_4.37_1": "ātmānaṃ cāpi yaddadyāt kimanyadavaśiṣyate //",
  "SA22nagpancu:35_0": "prāptācāryaprasādo vimaladṛḍhamatiḥ sarvabhāvasvabhāvaḥ",
  "SA22nagpancu:35_1": "svacchaṃ śuddhaṃ susūkṣmaṃ paramaśivamayaṃ buddhanirvāṇadhātum /",
  "SA22nagpancu:pk_4.38_0": "svacchaṃ śuddhaṃ susūkṣmaṃ paramaśivamayaṃ buddhanirvāṇadhātum /",
  "SA22nagpancu:pk_4.38_1": "nirdvandvaṃ nirvikalpaṃ satatasukhamayaṃ bhāvayet tattvayogī",
  "SA22nagpancu:pk_4.38_2": "puṇyāpuṇyād vimuktaḥ svayamiha bhagavān jāyate vajrasattvaḥ //",
  "SA22nagpancu:36_0": "/ paramarahasyasukhābhisambodhikramaścaturthaḥ samāptaḥ //",
  "SA22nagpancu:37_0": "kṛtiriyam ācāryanāgārjunapādānām /",
  "SA22nagpancu:37_1": "granthapramāṇamasya ślokāścatvāriṃśat /",
  "SA22nagpancu:38_0": "[5]",
  "SA22nagpancu:38_1": "yuganaddhakramaḥ pañcamaḥ",
  "SA22nagpancu:39_0": "namaḥ śrīvajradharāya",
  "SA22nagpancu:pk_5.1_0": "phalahetvātmakaṃ nāthaṃ sarvadvandvavivarjitam /",
  "SA22nagpancu:pk_5.1_1": "praṇamya likhyate samyag yuganaddhakramottamaḥ //",
  "SA22nagpancu:pk_5.2_0": "saṃsāro nirvṛtiśceti kalpanādvayavarjanāt /",
  "SA22nagpancu:pk_5.2_1": "ekībhāvo bhaved yatra yuganaddhaṃ taducyate //",
  "SA22nagpancu:pk_5.3_0": "saṅkleśaṃ vyavadānaṃ ca jñātvā tu paramārthataḥ /",
  "SA22nagpancu:pk_5.3_1": "ekībhāvaṃ tu yo vettiṃ sa vetti yuganaddhakam //",
  "SA22nagpancu:pk_5.4_0": "sākārabhāvasaṅkalpaṃ nirākāratvakalpanām /",
  "SA22nagpancu:pk_5.4_1": "ekīkṛtya cerad yogī sa vetti yuganaddhakam //",
  "SA22nagpancu:pk_5.5_0": "grāhyaṃ ca grāhakaṃ caiva dvidhā buddhirna vidyate /",
  "SA22nagpancu:pk_5.5_1": "abhinnatā bhaved yatra tadāha yuganaddhakam //",
  "SA22nagpancu:pk_5.6_0": "śāśvatocchedabuddhī tu yaḥ prahāya pravartate /",
  "SA22nagpancu:pk_5.6_1": "yuganaddhakramākhyaṃ vai tattvaṃ vetti sa paṇḍitaḥ //",
  "SA22nagpancu:pk_5.7_0": "prajñākaruṇayoraikyaṃ jñātvā yatra pravartate /",
  "SA22nagpancu:pk_5.7_1": "yuganaddha iti khyātaḥ kramo 'yaṃ buddhagocaraḥ //",
  "SA22nagpancu:pk_5.8_0": "prajñopāyasamāpattyā jñātvā sarvaṃ samāsataḥ /",
  "SA22nagpancu:pk_5.8_1": "yatra sthito mahāyogī tad bhaved yuganaddhakam //",
  "SA22nagpancu:pk_5.9_0": "yatra sopadhiśeṣaṃ ca tathānupadhiśeṣakam /",
  "SA22nagpancu:pk_5.9_1": "ityevaṃ kalpanā nāsti tat taddhi yuganaddhakam //",
  "SA22nagpancu:pk_5.10_0": "yatra pudgalanairātmyaṃ dharmanairātmyamityapi /",
  "SA22nagpancu:pk_5.10_1": "kalpanāyā viviktatvaṃ yuganaddhasya lakṣaṇam //",
  "SA22nagpancu:pk_5.11_0": "jñātvā krameṇa tattvajñaḥ svādhiṣṭhānaprabhāsvaram /",
  "SA22nagpancu:pk_5.11_1": "tayoreva samājaṃ yad yuganaddhakramo hyayam //",
  "SA22nagpancu:pk_5.12_0": "piṇḍagrāhanubhedābhyāṃ praveśastathatālaye /",
  "SA22nagpancu:pk_5.12_1": "utthānaṃ ca tato yatra samantād yuganaddhakam //",
  "SA22nagpancu:pk_5.13_0": "saṃvṛtiṃ paramārthaṃ ca pṛthag jñātvā vibhāgataḥ /",
  "SA22nagpancu:pk_5.13_1": "saṃmīlanaṃ bhaved yatra yuganaddhaṃ taducyate //",
  "SA22nagpancu:pk_5.14_0": "tathātalambanaṃ naiva vyutthānaṃ yatra naiva hi /",
  "SA22nagpancu:pk_5.14_1": "yuganaddhaṃ bhavet tacca yogināṃ padamavyayam //",
  "SA22nagpancu:pk_5.15_0": "suptaḥ prabuddha ityetadavasthādvayavarjitam /",
  "SA22nagpancu:pk_5.15_1": "yuganaddhaṃ vadecchāstā svāpabodhavivarjitam //",
  "SA22nagpancu:pk_5.16_0": "samādhānāsamādhānaṃ yasya nāstyeva sarvathā /",
  "SA22nagpancu:pk_5.16_1": "yuganaddhe sthito yogī bhāvābhāvavivarjitaḥ //",
  "SA22nagpancu:pk_5.17_0": "asmṛtismṛtinirmuktaḥ satatodayalakṣaṇaḥ /",
  "SA22nagpancu:pk_5.17_1": "vicaredicchayā yogī yuganaddhakrame sthitaḥ //",
  "SA22nagpancu:pk_5.18_0": "rāgārāgavinirmuktaḥ paramānandamūrtimān /",
  "SA22nagpancu:pk_5.18_1": "āsaṃsāraṃ sthitiṃ kuryād yuganaddhavibhāvakaḥ //",
  "SA22nagpancu:pk_5.19_0": "kāryaṃ ca kāraṇaṃ caiva kṛtvābhinnaṃsvabhāvataḥ /",
  "SA22nagpancu:pk_5.19_1": "yā sthitiryogināṃ buddhā yuganaddhaṃ vadanti tat //",
  "SA22nagpancu:pk_5.20_0": "utpattikrama eko 'yam utpannakrama ityapi /",
  "SA22nagpancu:pk_5.20_1": "ekatvaṃ tu dvayoryatra yuganaddhastaducyate //",
  "SA22nagpancu:pk_5.21_0": "devatā pariśuddheyam aśuddheyaṃ bhavediti /",
  "SA22nagpancu:pk_5.21_1": "iti yā kalpanābhinnā yatra tad yuganaddhakam //",
  "SA22nagpancu:pk_5.22_0": "rūpīti cāpyarūpīti kalpanādvayavarjanāt /",
  "SA22nagpancu:pk_5.22_1": "yaḥśāntiṃ vetti yogīndraḥ sa prāpto yuganaddhakam //",
  "SA22nagpancu:pk_5.23_0": "evaṃ vai yaḥ sthito yogī yuganaddhakrame sthitaḥ /",
  "SA22nagpancu:pk_5.23_1": "ucyate sa hi sarvajñaḥ tattvadarśī ca viśvadhṛk //",
  "SA22nagpancu:pk_5.24_0": "māyājālābhisambuddhaḥ saṃsārārṇavapāragaḥ /",
  "SA22nagpancu:pk_5.24_1": "kṛtakṛtyo mahāyogī satyadvayanaye sthitaḥ //",
  "SA22nagpancu:40_0": "etadevādvayaṃ jñānam apratiṣṭhitanirvṛtiḥ /",
  "SA22nagpancu:40_1": "buddhatvaṃ vajrasattvatvaṃ sarvaiśvaryaṃ tathaiva ca // Pk_5.25 /",
  "SA22nagpancu:pk_5.26_0": "vajropamasamādhistu niṣpannakrama eva ca /",
  "SA22nagpancu:pk_5.26_1": "vajropamasamādhiścāpyadvayaṃ tacca kathyate //",
  "SA22nagpancu:pk_5.27_0": "anutpādādayaḥ śabdā advayajñānasūcakāḥ /",
  "SA22nagpancu:pk_5.27_1": "asyaiva vācakāḥ sarve nānyat tatrābhidhīyate //",
  "SA22nagpancu:pk_5.28_0": "mahāmudrātmikāṃ siddhiṃ sadasatpakṣavarjitām /",
  "SA22nagpancu:pk_5.28_1": "anenaiva gatā buddhā gaṅgāyāḥ sikatopamāḥ //",
  "SA22nagpancu:pk_5.29_0": "ghaṭamāno mahāyogī yuganaddhapade sthitaḥ /",
  "SA22nagpancu:pk_5.29_1": "bhāvayed yuganaddhaṃ tu caryāṃ cāpi tadanvayām //",
  "SA22nagpancu:pk_5.30_0": "yathātmani tathā śatrau yathā bhāryā tathātmajā /",
  "SA22nagpancu:pk_5.30_1": "yathā mātā tathā vaiśyā yathā ḍombī tathā dvijā //",
  "SA22nagpancu:pk_5.31_0": "yathā vastraṃ tathā carma yathā ratnaṃ tathā tuṣam /",
  "SA22nagpancu:pk_5.31_1": "yathā mūtraṃ tathā madyaṃ yathā bhaktaṃ tathā śakṛt //",
  "SA22nagpancu:pk_5.32_0": "yathā sugandhi karpūraṃ tathā gandhamamedhyajam /",
  "SA22nagpancu:pk_5.32_1": "yathā stutikaraṃ vākyaṃ tathā vākyaṃ jugupsitam //",
  "SA22nagpancu:pk_5.33_0": "yathā rudrastathā vajrī yathā rātrīstathā divā /",
  "SA22nagpancu:pk_5.33_1": "yathā svapnaṃ tathā dṛṣṭaṃ yathā naṣṭaṃ tathā sthitam //",
  "SA22nagpancu:pk_5.34_0": "yathā saukhyaṃ tathā duḥkhaṃ yathā duṣṭastathā sutaḥ /",
  "SA22nagpancu:pk_5.34_1": "yathāvīcistathā svargastathā puṇyaṃ tu pāpakam //",
  "SA22nagpancu:pk_5.35_0": "evaṃ jñātvā cared jñānī nirviśaṅkastu sarvakṛt /",
  "SA22nagpancu:pk_5.35_1": "pracchannavratamāsādya sidhyante sarvasampadaḥ //",
  "SA22nagpancu:41_0": "yuganaddhakramaḥ pañcamaḥ samāptaḥ //",
  "SA22nagpancu:42_0": "kṛtiriyam ācāryanāgārjunapādānām / granthapramāṇamasya ślokāḥ pañcatriṃśat /",
  "SA22nagpancu:43_0": "// pañcakramaḥ samāptaḥ //",
  "SA22nagpancu:44_0": "prajñākaruṇayoraikyaṃ jñātvā yatra pravartate /",
  "SA22nagpancu:44_1": "yuganaddha iti khyātaḥ kramo 'yaṃ buddhagocaraḥ //",
  "SA22nagpancu:44_2": "(pañcakramaḥ, 5-7)",
  "SA22nagpancu:45_0": "atyudgāḍharayasthirākṛtighanadhvānabhramanmandara-",
  "SA22nagpancu:45_1": "kṣubdhadhīradhivīcisañcayagataprāleyapādopamaḥ /",
  "SA22nagpancu:45_2": "śrīmatpotalake gabhīravivṛtidhvānapratidhvānite",
  "SA22nagpancu:45_3": "sāndrasvāṃśucayaśriyā valayito lokeśvaraḥ pātu vaḥ //",
  "SA22nagpancu:45_4": "(subhāṣitaratnakośe vidyākaraḥ)",
  "SA22nagpancu:46_0": "na satyā nāsatyā na ca tadubhayī nāpyanubhayī",
  "SA22nagpancu:46_1": "nirullekhā sarvākṛtivaramayī madhyamakadhīḥ /",
  "SA22nagpancu:46_2": "jinaḥ śāstā saiva sthira-calajagattattvamapi sā",
  "SA22nagpancu:46_3": "svasaṃvittirdevī jayati sukhavajrapraṇayinī //",
  "SA22nagpancu:46_4": "(amṛtakaṇikābhidhāyāṃ nāmasaṃgītiṭikāyām, raviśrīḥ)",
  "SA22nagpancu:47_0": "ye dharmā hetuprabhavā hetusteṣāṃ tathāgato hyavadat /",
  "SA22nagpancu:47_1": "teṣāṃ ca yo nirodha evaṃvādī mahāśramaṇaḥ //",
  "SA22nagpancu:48_0": "śubhamastu"
}