{
  "SA22nagpancu:0": "pañcakramaḥ",
  "SA22nagpancu:1": "[1]",
  "SA22nagpancu:2": "vajrajāpakramaḥ prathamaḥ",
  "SA22nagpancu:3": "oṃ namo buddhāya",
  "SA22nagpancu:4": "sarvabuddhātmakaṃ nāthaṃ natvā śrīmanmahāsukham /",
  "SA22nagpancu:5": "vajrajāpakramaṃ vakṣye yogatantrānusārataḥ // Pk_1.1 //",
  "SA22nagpancu:6": "utpattikramasaṃsthānāṃ niṣpannakramakāṅkṣiṇām /",
  "SA22nagpancu:7": "upāyaścaiṣa saṃbuddhaiḥ sopānamiva nirmitaḥ // Pk_1.2 //",
  "SA22nagpancu:8": "prāṇabhūtaśca sattvānāṃ vāyvākhyaḥ sarvakarmakṛt /",
  "SA22nagpancu:9": "vijñānavāhanaścaiṣa pañcātmā daśadhā punaḥ // Pk_1.3 //",
  "SA22nagpancu:10": "vāyutattvānupūrveṇa mantratattvaṃ samāviśet /",
  "SA22nagpancu:11": "mantranidhyaptimāgamya vajrajāpaḥ suśikṣyate // Pk_1.4 //",
  "SA22nagpancu:12": "vajrajāpasthito mantrī cittanidhyaptimāpnuyāt /",
  "SA22nagpancu:13": "mayopamasamādhistho bhūtakoṭyāṃ samāviśet // Pk_1.5 //",
  "SA22nagpancu:14": "bhūtakoṭeḥ samuttiṣṭhannadvayajñānamāpnuyāt /",
  "SA22nagpancu:15": "yuganadvasamādhistho na kiñcicchakṣate punaḥ // Pk_1.6 //",
  "SA22nagpancu:16": "ayaṃ niṣpannayogākhyo mahāvajradharaśca saḥ /",
  "SA22nagpancu:17": "sarvākāravaropetaḥ sarvajño jāyate tataḥ // Pk_1.7 //",
  "SA22nagpancu:18": "anāgatamatītaṃ ca vartamānaṃ bhavatrayam /",
  "SA22nagpancu:19": "tatkṣaṇāt nikhilaṃ paśyet prabhāsvaraviśuddhitaḥ // Pk_1.8 //",
  "SA22nagpancu:20": "etattattvaṃ sthitaṃ tantre śrīsamāje sumudritam /",
  "SA22nagpancu:21": "vyākhyātantrānusāreṇa boddhavyaṃ guruvaktrataḥ // Pk_1.9 //",
  "SA22nagpancu:22": "tatra prathamataraṃ vāyutattvoddeśapadaṃ mūlasūtrādevāvatāryate-",
  "SA22nagpancu:23": "nāsāgre sarṣapaṃ cintet sarṣape sacarācaram /",
  "SA22nagpancu:24": "bhāvayejjñānapadaṃ ramyaṃ rahasyaṃ jñānakalpitam // Pk_1.10 //",
  "SA22nagpancu:25": "pañcavarṇaṃ mahāratnaṃ sarṣapasthūlamātrakam /",
  "SA22nagpancu:26": "nāsikāgre prayatnena bhāvayed yogataḥ sadā // Pk_1.11 //",
  "SA22nagpancu:27": "iti sandhābhāṣeyamasya vajrapadasya nirdeśamāha caturdevīvyākhyātantre-",
  "SA22nagpancu:28": "tad devi sampravakṣyāmi sārāt sārataraṃ param /",
  "SA22nagpancu:29": "rahasyaṃ sarvabuddhānāṃ yat tat sarvātmani sthitam // Pk_1.12 //",
  "SA22nagpancu:30": "paścajñānamayaṃ tattvaṃ sarṣapasthūlamātrakam /",
  "SA22nagpancu:31": "tasya madhye sthito devo hyavyakto vyaktarūpavān // iti / Pk_1.13 //",
  "SA22nagpancu:32": "samājottare 'pyamumarthaṃ dyotayannāhaḥ /",
  "SA22nagpancu:33": "pañcajñānamayaṃ śvāsaṃ pañcabhūtasvabhāvakam /",
  "SA22nagpancu:34": "niścārya padmanāsāgre piṇḍarūpeṇa kalpayet // Pk_1.14 //",
  "SA22nagpancu:35": "pañcavarṇaṃ mahāratnaṃ prāṇāyāmamiti smṛtam /",
  "SA22nagpancu:36": "svamantraṃ hṛdaye dhyātvā cittaṃ bindugataṃ nyaset // Pk_1.15 /",
  "SA22nagpancu:37": "ityasyāpi pratinirdeśamāha vajramālānāmni vyākhyātantre-",
  "SA22nagpancu:38": "nāsāgre sarṣapaṃ nāma prāṇāyāmasya kalpanā /",
  "SA22nagpancu:39": "prāṇāyāmasthitāḥ pañca raśmayo buddhabhāvataḥ // Pk_1.16 //",
  "SA22nagpancu:40": "ūrdhvaṃ ghrāṇād viniṣkrānto vāmadakṣiṇadvandvataḥ /",
  "SA22nagpancu:41": "stabdhaśceti caturdhāsmād velā ādhyātmikā smṛtā // Pk_1.17 //",
  "SA22nagpancu:42": "kaṇṭhahṛnnābhiguhyābje gatyāgatī vinirdiśet /",
  "SA22nagpancu:43": "vihared ardhayāmikāṃ velāṃ paripāṭyā yathākramam // Pk_1.18 //",
  "SA22nagpancu:44": "dakṣiṇād vinirgato raśmirhutabhuṅmaṇḍalaṃ ca tat /",
  "SA22nagpancu:45": "raktavarṇamidaṃ vyaktaṃ padmanātho 'tra devatā // Pk_1.19 //",
  "SA22nagpancu:46": "vāmād vinirgato raśmirvāyumaṇḍalasaṃjñitaḥ /",
  "SA22nagpancu:47": "haritaśyāmasaṅkāśaḥ karmanātho 'tra devatā // Pk_1.20 //",
  "SA22nagpancu:48": "dvābhyāṃ vinirgato raśmiḥ pītavarṇo mahādyutiḥ /",
  "SA22nagpancu:49": "māhendramaṇḍalaṃ caitad ratnanātho 'tra devatā // Pk_1.21 //",
  "SA22nagpancu:50": "stabdho mandrapracārastu sitakundendusannibhaḥ /",
  "SA22nagpancu:51": "maṇḍalaṃ vāruṇaṃ caitad vajranātho 'tra devatā // Pk_1.22 //",
  "SA22nagpancu:52": "sarvadehānugo vāyuḥ sarvaceṣṭāpravartakaḥ /",
  "SA22nagpancu:53": "vairocanasvabhāvo 'sau mṛtakāyād viniścaret // Pk_1.23 //",
  "SA22nagpancu:54": "vāyutattvamidaṃ vyaktaṃ pañcajñānasvabhāvakam /",
  "SA22nagpancu:55": "tārkikā na prajānanti agamyaṃ bālayoginām // Pk_1.24 //",
  "SA22nagpancu:56": "ityevaṃ vāyuttatvaṃ pratipādyedānīṃ mantratattvasyoddeśapadaṃ mūlasūtrādavatāryate-",
  "SA22nagpancu:57": "sarvatathāgatakāyavākcittarahasyaṃ sarvatantrahṛdayasañcodanaṃ nāma paramaguhyaṃ svakāyavākcittavajrebhyo vākpathaniruktyā mantrasamuccayamudājahāra oṃ āḥ hūṃ /",
  "SA22nagpancu:58": "arthānumajāpena niḥsvabhāvena cāruṇā /",
  "SA22nagpancu:59": "vicāraṇā tryadhvabuddhebhyo vajrajāpaḥ sa ucyate // Pk_1.25 //",
  "SA22nagpancu:60": "bhikṣāśinā na japtavyaṃ na ca bhaikṣarato bhavet /",
  "SA22nagpancu:61": "japenmantramabhinnāṅgaṃ sarvakāmopabhogakṛt // Pk_1.26 //",
  "SA22nagpancu:62": "ityuddeśapadam asya nirdeśamāha sandhyāvyākaraṇavyākhyātantre tadavatāryate-",
  "SA22nagpancu:63": "pratyuvāca tataḥ śrīmān mahāvairocanaṃ vibhum /",
  "SA22nagpancu:64": "viśvarūpamidaṃ cittaṃ sarvasattvopapattitaḥ // Pk_1.27 //",
  "SA22nagpancu:65": "jātaṃ san niḥsvabhāvo 'pi bhāvākhyaṃ tu pratītyataḥ /",
  "SA22nagpancu:66": "kṛtvā cānubhavaṃ samyag bodhicittaṃ khatulyakam // Pk_1.28 //",
  "SA22nagpancu:67": "jagadarthaṃ vidhātuṃ ca taddeśayottame jane /",
  "SA22nagpancu:68": "sādhanopāyitāmātraṃ jñātvā tantre vipañcitam // Pk_1.29 //",
  "SA22nagpancu:69": "ācāryā vayamityevaṃ vadantyāgāmikā vibho /",
  "SA22nagpancu:70": "yad vākyaṃ mametyevamuktvā kṣipanti bāliśāḥ /",
  "SA22nagpancu:71": "sandhyāya bodhicittaṃ te na vidanti yathārthataḥ // iti / Pk_1.30 //",
  "SA22nagpancu:72": "yathedaṃ bhagavān svāmī mahāvairocano vibhuḥ /",
  "SA22nagpancu:73": "triṣkṛtvā sādhuvacanaṃ vajrapāṇiṃ vadedidam // Pk_1.31 //",
  "SA22nagpancu:74": "kathayamāmi prabhedena nirvikalpārthatattvataḥ /",
  "SA22nagpancu:75": "pravyāhāropalambhākhyaṃ sāṅketaṃ pāramārthikam // Pk_1.32 //",
  "SA22nagpancu:76": "pravyāhāro hi sāmānyaṃ buddharūpopalambhakam /",
  "SA22nagpancu:77": "sāṅketaṃ mantratattvākhyaṃ tathatā pāramārthikam // Pk_1.33 //",
  "SA22nagpancu:78": "ekādirnavamadhye tu daśabhiryo na badhyate /",
  "SA22nagpancu:79": "tamabaddhaṃ vijānīyāt sa vetti parasampadam // Pk_1.34 //",
  "SA22nagpancu:80": "svaravyañcanavarṇāśca navasaṃkhyānuvartinaḥ /",
  "SA22nagpancu:81": "' abaddhānyonyasaṃyoogād yo vetti sa jagadguruḥ // Pk_1.35 //",
  "SA22nagpancu:82": "bhūtāntena samāyuktaṃ kalādiṣoḍaśe sthitam /",
  "SA22nagpancu:83": "pañcapañcakasaṃyuktaṃ catustrayaniyojitam // Pk_1.36 //",
  "SA22nagpancu:84": "sānusvāraṃ sadīrghaṃ na guṇasaṃyolopavat /",
  "SA22nagpancu:85": "hrasvaṃ samastavākyaṃ syānna cānekaṃ na caikakam // Pk_1.37 //",
  "SA22nagpancu:86": "ye varṇāḥ pṛṣṭhataḥ proktā abhimukhāśca ye punaḥ /",
  "SA22nagpancu:87": "strī-puṃ-napuṃsakāste ca dhātvādiparikalpitāḥ // Pk_1.38 //",
  "SA22nagpancu:88": "adha-ūrdhvasamāyuktaṃ jñātvā buddhyā niyojayet /",
  "SA22nagpancu:89": "pravyāhāramidaṃ mantraṃ niḥsvabhāvasvabhāvajam // Pk_1.39 //",
  "SA22nagpancu:90": "tataḥ pariṇataṃ rūpaṃ yaddevatopalambhikam /",
  "SA22nagpancu:91": "sāṅketikaṃ tritattvasthaṃ prakṛtijāpalapakṣaṇam // Pk_1.40 //",
  "SA22nagpancu:92": "akāroddeśakaṃ jñānaṃ buddhasya hṛdayaṃ bhavet /",
  "SA22nagpancu:93": "oṃkāraḥ saṃsṛjet sattvān buddharūpāgrakalpitān // Pk_1.41 //",
  "SA22nagpancu:94": "hūṃkāraḥsaṃharet sattvān āḥkāraḥ sthāpako bhavet /",
  "SA22nagpancu:95": "praveśaśva sthitiścaiva vyutthānaṃ ca krameṇa ca // Pk_1.42 //",
  "SA22nagpancu:96": "japen mantramabhinnāṅgaṃ prajñopāyapade sthitaḥ /",
  "SA22nagpancu:97": "pāṇḍarādijapaḥ praktaḥ pañcaviṃśacchatadvayam // Pk_1.43 //",
  "SA22nagpancu:98": "caturbhirguṇitaṃ samyak caturyogaśataṃ nava /",
  "SA22nagpancu:99": "navaśataṃ tu yad dṛṣṭaṃ caturviṃśatparikramaiḥ /",
  "SA22nagpancu:100": "pratyutpādād bhavet tatra dvyayutaṃ śataṣoḍaśam // Pk_1.44 //",
  "SA22nagpancu:101": "idamevādhyātmikavelāyāṃ dyotayannāha samājottare-",
  "SA22nagpancu:102": "vidyānayavidhānena catuḥsandhyāprayogataḥ /",
  "SA22nagpancu:103": "japenmantramabhinnāṅgaṃ lakṣamakṣarasaṃkhyayā // Pk_1.45 //",
  "SA22nagpancu:104": "bāhyajāpaṃ tyajed yogī bhāvanāyāntarāyikam /",
  "SA22nagpancu:105": "mantrārtho bhagavān vajrī vajrātmātra kathaṃ japet // Pk_1.46 //",
  "SA22nagpancu:106": "hastinaṃ labhate sadyo mṛgayeddhastinaḥ padam /",
  "SA22nagpancu:107": "mantramūrtiḥ svayaṃ sākṣāt kimanyattu gaveṣate // Pk_1.47 //",
  "SA22nagpancu:108": "api ca vajradhṛk kaścit trisaṃyogānvito naraḥ /",
  "SA22nagpancu:109": "āvāhanavisarjanaṃ syāt tathā sthāpanameva ca // Pk_1.48 //",
  "SA22nagpancu:110": "āvāhanaṃ praveśena tvaritena visarjanam /",
  "SA22nagpancu:111": "vāṣpeṇa sthāpanaṃ tat syād viśvastāt siddhiruttamā // Pk_1.49 //",
  "SA22nagpancu:112": "tvarite nibandhake vāṣpe mantraniyojanā kathitā /",
  "SA22nagpancu:113": "karṇamūle tu śiṣyāyācāryeṇa suprayatnataḥ // Pk_1.50 //",
  "SA22nagpancu:114": "atha yogeśvarāṇāṃ tu divyopāyaḥ pradarśitaḥ /",
  "SA22nagpancu:115": "guhyākṣaraṃ pravakṣyāmi yogasiddhiphalapradam // Pk_1.51 //",
  "SA22nagpancu:116": "yena cintitamātreṇa yoginaḥ syurvarapradāḥ /",
  "SA22nagpancu:117": "ādyakṣaraprayogeṇa ucchavāsaṃ kurute sadā // Pk_1.52 //",
  "SA22nagpancu:118": "aṣṭāntena samāyuktamukāreṇa sabindukam /",
  "SA22nagpancu:119": "niśvāsaṃ kurute yogī rucijāptamihocyate // Pk_1.53 //",
  "SA22nagpancu:120": "ayutadvayaṃ sahasraṃ ca ṣaṭ śatāni tathaiva ca /",
  "SA22nagpancu:121": "ahorātreṇa yogīndro japasaṃkhyāṃ karoti ca // Pk_1.54 //",
  "SA22nagpancu:122": "tadevaṃ guhyasandhyāyāṃ sūkṣmayogaḥ prakāśitaḥ /",
  "SA22nagpancu:123": "dhyānādhyayanavītaṃ tu tathāpi jāpa ucyate // Pk_1.55 //",
  "SA22nagpancu:124": "anena vajrajāpena sevāṃ kṛtvā yathāvidhi /",
  "SA22nagpancu:125": "sādhayet sarvakāryāṇi māyopamasamādhinā // Pk_1.56 //",
  "SA22nagpancu:126": "atrāha advayasamatāmahāyogatantre-",
  "SA22nagpancu:127": "japitvā mantramatulaṃ sādhayet sādhanātmakaḥ /",
  "SA22nagpancu:128": "sidhyate tasya trailokyaṃ māsaikena na saṃśayaḥ // Pk_1.57 //",
  "SA22nagpancu:129": "ṣaḍ lakṣāṇi japitvā tu mantraṃ jñānasamudbhavam /",
  "SA22nagpancu:130": "vajrasattvaṃ namaskṛtya pūrṇamāsyāṃ sa sidhyati // Pk_1.58 //",
  "SA22nagpancu:131": "na tasya vratamākhyātaṃ nākṣasūtraṃ na mantrakam /",
  "SA22nagpancu:132": "dhāraṇā homakarmāṇi varjyante ca parāparam // Pk_1.59 //",
  "SA22nagpancu:133": "yakārārthena yat kiñcit siddhimicchatā /",
  "SA22nagpancu:134": "rephāditritayenaiva jatatkāryaṃ pravartate // Pk_1.60 //",
  "SA22nagpancu:135": "agnivāyavyamāhendravāruṇe pratimaṇḍale /",
  "SA22nagpancu:136": "ardhayāmikavelāyāṃ dvau dvau karmaṇi tiṣṭhataḥ // Pk_1.61 //",
  "SA22nagpancu:137": "pūjāprāyo bhavet pūjyo jāpaprāyo viśudhyati /",
  "SA22nagpancu:138": "agnihotraparo bhūtiṃ mokṣaṃ dhyānaparo labhet // Pk_1.62 //",
  "SA22nagpancu:139": "jñātvā itthaṃ tato mantrī jagadbālavadācaret /",
  "SA22nagpancu:140": "tataḥ sidhyanti mantrāśca nirvikalpaikadharmataḥ // Pk_1.63 //",
  "SA22nagpancu:141": "mantratattvamidaṃ vyaktaṃ vāgvajrasya prasādhanam /",
  "SA22nagpancu:142": "jñānatrayaprabhedena cittamātre niyojayed // iti // Pk_1. 64 //",
  "SA22nagpancu:143": "guroravajñāsuśaṭho 'prasanno mantroddhataḥ pustakadṛṣṭigarvaḥ /",
  "SA22nagpancu:144": "aśraddadhānastvabhiṣekahīno vārtā kramasyāpi ca tasya noktā // Pk_1.65 //",
  "SA22nagpancu:145": "yaḥ śraddadhāno gurubhaktiraktaḥ śuśrūṣaṇāyāṃ ca sadābhiyuktaḥ /",
  "SA22nagpancu:146": "grāhyaḥ śrutiṃ naiva dhanaṃ nirīkṣyaṃ gurupradhāno 'ya guruprasādaḥ // Pk_1.66 //",
  "SA22nagpancu:147": "girīndramūrdhnaḥ prapatet tu kaścit neccheccyutiṃ tu cyavate tathāpi /",
  "SA22nagpancu:148": "guruprasādāptahitopadeśa icchenna moktaṃ sa tathāpi muktaṃḥ // Pk_1.67 //",
  "SA22nagpancu:149": "// vajrajāpakramaḥ samāptaḥ //",
  "SA22nagpancu:150": "kṛtiriyaṃ śrīnāgārjunapādānāmiti /",
  "SA22nagpancu:151": "granthapramāṇamasya ṣadadhikasaptatiḥ //",
  "SA22nagpancu:152": "prathamaḥ kramaḥ //",
  "SA22nagpancu:153": "[2]",
  "SA22nagpancu:154": "anuttarasandhirityaparanāmā sarvaśuddhiviśuddhikramaḥ dvitīyaḥ",
  "SA22nagpancu:155": "namaḥ śrīvajrasattvāya",
  "SA22nagpancu:156": "namaste 'stu namaste 'stu namaste 'stu namo namaḥ /",
  "SA22nagpancu:157": "evaṃ stute namaste 'stu kaḥ stotā kaśca saṃstutaḥ // Pk_2.1 //",
  "SA22nagpancu:158": "yathā jalaṃ jale nyastaṃ ghṛtaṃ caiva yathā ghṛte /",
  "SA22nagpancu:159": "svakīyaṃ ca svayaṃ paśyej jñānaṃ yatreha vandanā // Pk_2.2 //",
  "SA22nagpancu:160": "kintu sarvajñagatibhirvinā tannopalabhyate /",
  "SA22nagpancu:161": "tamaḥpaṭalasañchannaṃ prasādād dvīpamāpnuyāt // Pk_2.3 //",
  "SA22nagpancu:162": "śūnyaṃ ca atiśūnyaṃ ca mahāśunyaṃ tṛtīyakam /",
  "SA22nagpancu:163": "caturthaṃ sarvaśūnyaṃ ca phalahetuprabhedataḥ // Pk_2.4 //",
  "SA22nagpancu:164": "prajñopāyasamāyogānniṣpannamupalabdhakam /",
  "SA22nagpancu:165": "upalabdhācca niṣpannāt sarvaśūnyaṃ prabhāsvaram // Pk_2.5 //",
  "SA22nagpancu:166": "hetukramaviśuddhaṃ tu vijñānatrayayogataḥ /",
  "SA22nagpancu:167": "śūnyatrayasamāyogāllabhyate 'nuttaraṃ padam // Pk_2.6 //",
  "SA22nagpancu:168": "ālokaśśūnyaṃ prajñā ca cittaṃ ca paratantrakam /",
  "SA22nagpancu:169": "tasyedānīṃ pravakṣyāmi prakṛtispharaṇaṃ sphuṭam // Pk_2.7 //",
  "SA22nagpancu:170": "virāgo madhyamaścaiva adhimātrastathaiva ca /",
  "SA22nagpancu:171": "manogatāgataṃ caiva śokāditṛtīyaṃ tathā // Pk_2.8 //",
  "SA22nagpancu:172": "saumyaṃ vikampo bhītaśca madhyabhīto 'tibhītakaḥ /",
  "SA22nagpancu:173": "tṛṣṇā madhyatṛṣṇā cātitṛosṇoopādānakaṃ tathā // Pk_2.9 //",
  "SA22nagpancu:174": "niḥśubhaṃ kṣuttṛṣā caiva vedanā samavedanā /",
  "SA22nagpancu:175": "ativedanā kṣaṇaścaiva vettividdhāraṇāpadam // Pk_2.10 //",
  "SA22nagpancu:176": "pratyavekṣaṇaṃ lajjā ca kāruṇyaṃ snehatastrayam /",
  "SA22nagpancu:177": "cakitaṃ saṃśayaścaiva mātsaryaṃ ceti kīrtitāḥ // Pk_2.11 //",
  "SA22nagpancu:178": "trayastriṃśat prakṛtayaḥ svasaṃvedyāḥ śarīriṇām /",
  "SA22nagpancu:179": "saṃvṛtisphuṭarupeṇa niśāsaṃjñā pradarśitāḥ // Pk_2.12 //",
  "SA22nagpancu:180": "strīsaṃjñā tathā proktā mandākārā tathaiva ca /",
  "SA22nagpancu:181": "vāmasaṃjñā punaścaiva candramaṇḍalapaṅkajam // Pk_2.13 //",
  "SA22nagpancu:182": "dṛḍhīkaraṇahetutvāt sabinduḥ prathamaḥ svaraḥ /",
  "SA22nagpancu:183": "niśākarāṃśusaṅkāśa ālokajñānasambhavaḥ // Pk_2.14 //",
  "SA22nagpancu:184": "ālokābhāsamityutkam atiśūnyamupāyakam /",
  "SA22nagpancu:185": "parikalpitaṃ tathā proktaṃ proktaṃ caitasikaṃ tathā // Pk_2.15 //",
  "SA22nagpancu:186": "rāgo raktaṃ tathā tuṣṭaṃ madhyatuṣṭātituṣṭakam /",
  "SA22nagpancu:187": "harṣaṇaṃ caiva prāmodyaṃ vismayo hasitaṃ tathā // Pk_2.16 //",
  "SA22nagpancu:188": "hlādanāliṅganaṃ caiva tathā cumbanacūṣaṇam /",
  "SA22nagpancu:189": "dhairyaṃ vīryaṃ ca mānaśca kartṛhartṛbalāni ca // Pk_2.17 //",
  "SA22nagpancu:190": "utsāhaḥ sāhasaṃ caiva tathā cottamasāhasam /",
  "SA22nagpancu:191": "madhyamaṃ sāhasaṃ rādraṃ vilāso vairameva ca // Pk_2.18 //",
  "SA22nagpancu:192": "śubhaṃ ca vāk sphuṭā satyamasatyaṃ niścayastathā /",
  "SA22nagpancu:193": "nirupādānadātṛtve codanaṃ śūratā tathā /",
  "SA22nagpancu:194": "alajjā dhūrtaduṣṭaśca haṭhaḥ kuṭila eva ca /",
  "SA22nagpancu:195": "catvāriṃśat prakṛtayaḥ kṣaṇikāścātiśūnyajjāḥ // Pk_2.20 //",
  "SA22nagpancu:196": "divāpuruṣasaṃjñā ca kharākāraśca dakṣiṇaḥ /",
  "SA22nagpancu:197": "sūryamaṇḍalasaṃjñā ca vajrasaṃjñā tathaiva ca // Pk_2.21 //",
  "SA22nagpancu:198": "kalā saiva tu vijñeyā bindudvayavibhūṣitā /",
  "SA22nagpancu:199": "divākarāṃśuisaṅkāśā ālokābhāsayogajā // Pk_2.22 //",
  "SA22nagpancu:200": "ālokasyopalabdhiśca upalabdhaṃ tathaiva ca /",
  "SA22nagpancu:201": "pariniṣpannakaṃ caiva avidyā caiva nāmataḥ // Pk_2.23 //",
  "SA22nagpancu:202": "mahāśūnyapadasyaite paryāyāḥ kathitā jinaiḥ /",
  "SA22nagpancu:203": "madhyarāgakṣaṇaścaiva vismṛtirbhrāntireva ca // Pk_2.24 //",
  "SA22nagpancu:204": "tūṣṇīṃbhāvaśca khedaśca ālasyaṃ dandhatā tathā /",
  "SA22nagpancu:205": "avidyāyāḥ kṣaṇāḥ sapta vijñeyāḥ sukṣmayogibhiḥ // Pk_2.25 //",
  "SA22nagpancu:206": "na bījaṃ vindusaṃyuktaṃ na vāyurdvāranirgataḥ /",
  "SA22nagpancu:207": "yadālokopalabdhaṃ tu tat pariniṣpannalakṣaṇam // Pk_2.26 //",
  "SA22nagpancu:208": "etāḥ prakṛtayaḥ sūkṣmāḥ śataṃ ṣaṣṭyuttaraṃ divā /",
  "SA22nagpancu:209": "rātrau cāpi pravartante vāyuvāhanahetunā // Pk_2.27 //",
  "SA22nagpancu:210": "kṣaṇe lave muhūrtte ca nimeṣe mātrake tathā /",
  "SA22nagpancu:211": "kṣaṇa ityacchaṭāvasthā lavaḥ sarṣapavartanam // Pk_2.28 //",
  "SA22nagpancu:212": "āśvāsastu muhūrttaṃ syānnimeṣo 'kṣinimeṣaṇam /",
  "SA22nagpancu:213": "mātrā tu hastatālaṃ syāt kṣaṇādīnāṃ tu lakṣaṇam // Pk_2.29 //",
  "SA22nagpancu:214": "saṃvittimātrakaṃ jñānamākāśavadalakṣaṇam /",
  "SA22nagpancu:215": "kintu tasya prabhedo 'sti sandhyārātridivātmanā // Pk_2.30 //",
  "SA22nagpancu:216": "ālokālokābhāsau ca tathālokopalabdhakam /",
  "SA22nagpancu:217": "cittaṃ trividhamityuktam ādhārastasya kathyate // Pk_2.31 //",
  "SA22nagpancu:218": "vāyunā sūkṣmarūpeṇa jñānaṃ saṃmiśratāṃ gatam /",
  "SA22nagpancu:219": "niḥsṛtyendriyamārgemyo viṣayānavalambate // Pk_2.32 //",
  "SA22nagpancu:220": "ābhāsena yadā yukto vāyurvāhanatāṃ gataḥ /",
  "SA22nagpancu:221": "tadā tatprakṛtīḥ sarvā astavyastāḥ pravartayet // Pk_2.33 //",
  "SA22nagpancu:222": "yatra yatra sthito vāyustāṃ tāṃ prakṛtimudvahet /",
  "SA22nagpancu:223": "yāvat samīraṇotpādo nābhāso niścalo bhavet // Pk_2.34 //",
  "SA22nagpancu:224": "ābhāsadvayahetuḥ syādātmabhāvavikalpanā /",
  "SA22nagpancu:225": "ubhayāṃśikameva syād yadālokopalabdhakam // Pk_2.35 //",
  "SA22nagpancu:226": "sarvāsāmeva māyānāṃ strīmāyaiva viśiṣyate /",
  "SA22nagpancu:227": "jñānatrayaprabhedo 'yaṃ sphuṭamatraiva lakṣyate // Pk_2.36 //",
  "SA22nagpancu:228": "rāgaścaiva virāgaśca dvarorantariti trayam /",
  "SA22nagpancu:229": "dvīndriyasya samāpattyā vajrapadmasamāgamāt // Pk_2.37 //",
  "SA22nagpancu:230": "jñānadvayasamāyogaḥ samāpattiḥ prakīrtītā /",
  "SA22nagpancu:231": "jñānadvayasamāpattyā yathoktakaraṇena tu // Pk_2.38 //",
  "SA22nagpancu:232": "yajjñānaṃ prāpyate yatnāt tadālokopalabdhakam /",
  "SA22nagpancu:233": "yasya vajrābjasaṃyogaḥ saṃvṛtyā tu na vidyate // Pk_2.39 //",
  "SA22nagpancu:234": "sidhyate yogasāmarthyāt sakṛdapyanubhūtavān /",
  "SA22nagpancu:235": "yathā prabhedaṃ vijñāya jñānavṛttiṃ svabhāvataḥ // Pk_2.40 //",
  "SA22nagpancu:236": "lakṣayet satataṃ yogī tāmeva prakṛtiṃ punaḥ /",
  "SA22nagpancu:237": "payodharā yathā naike nānāsaṃsthānavarṇakāḥ // Pk_2.41 //",
  "SA22nagpancu:238": "udbhūtā gaganābhogāllayaṃ gacchanti tatra vai /",
  "SA22nagpancu:239": "evaṃ prakṛtayaḥ sarvā ābhāsatrayahetukāḥ // Pk_2.42 //",
  "SA22nagpancu:240": "nirviśya viṣayān kṛtsnān praviśanti prabhāsvaram /",
  "SA22nagpancu:241": "eṣāṃ svabhāvābijñānadajñānapaṭalāvṛtāḥ // Pk_2.43 //",
  "SA22nagpancu:242": "kṛtvā śubhāśubhaṃ karma bhramanti gatipañcake /",
  "SA22nagpancu:243": "ānantaryādikaṃ kṛtvā narakeṣu vipacyate // Pk_2.44 //",
  "SA22nagpancu:244": "śubhaṃ dānādikaṃ kṛtvā svargādiṣu mahīyate /",
  "SA22nagpancu:245": "anantajanmasāhasraṃ prāpya caivaṃ punaḥ punaḥ // Pk_2.45 //",
  "SA22nagpancu:246": "pūrvakarmavipāko 'yamiti śocati mohataḥ /",
  "SA22nagpancu:247": "prakṛtyābhāsayogena yena kliśyanti jantavaḥ // Pk_2.46 //",
  "SA22nagpancu:248": "jñātvā tameva mucyante jñānino bhavapañjarāt /",
  "SA22nagpancu:249": "prajñāsvabhāva evāyaṃ candramaṇḍalakalpanā // Pk_2.47 //",
  "SA22nagpancu:250": "cittameva svayaṃ paśyet svameva śaśibimbavat /",
  "SA22nagpancu:251": "atha candraṃ samālambya vajracinhaṃ prakalpayet // Pk_2.48 //",
  "SA22nagpancu:252": "upāyasūcakaṃ hyetad vajrādyutpattiyoginām /",
  "SA22nagpancu:253": "candravajrādisaṃyogaścittacaitasasaṅgamaḥ // Pk_2.49 //",
  "SA22nagpancu:254": "prajñopāyasamāyogājjāyate devatākṛtiḥ /",
  "SA22nagpancu:255": "caturmudrābhirāmudrya devatāgarvamudvahan // Pk_2.50 //",
  "SA22nagpancu:256": "vicaret tu sadā mantrī utpattikramayogavān /",
  "SA22nagpancu:257": "yathoktaṃ śrīsamājādau tatra tatra suvistaram // Pk_2.51 //",
  "SA22nagpancu:258": "yāvat syād bhāvanāyogastāvat syādādikarmikaḥ /",
  "SA22nagpancu:259": "pariniṣpannayogasya sūcana kriyate 'dhunā // Pk_2.52 //",
  "SA22nagpancu:260": "śūnyatrayaviśuddhiryā prabhāsvaramihocyate /",
  "SA22nagpancu:261": "sarvaśūnyapadaṃ tacca jñānatrayaviśuddhitaḥ // Pk_2.53 //",
  "SA22nagpancu:262": "jñānaśuddhipadaṃ tattvaṃ sarvajñatvamanuttaram /",
  "SA22nagpancu:263": "nirvikāraṃ nirābhāsaṃ nirdvandvaṃ paramaṃ śivam // Pk_2.54 //",
  "SA22nagpancu:264": "astīti na ca nāstīti na ca vākyagocaram /",
  "SA22nagpancu:265": "ataḥ prabhāsvarāccūddhājjñānatrayasamudbhavaḥ // Pk_2.55 //",
  "SA22nagpancu:266": "dvātriṃśallakṣaṇadharo hyaśītivyañcanānvitaḥ /",
  "SA22nagpancu:267": "sarvākāravaropetaḥ sarvajño jāyate tataḥ // Pk_2.56 //",
  "SA22nagpancu:268": "tathā coktaṃ mahāyānasūtre lalitavistare /",
  "SA22nagpancu:269": "abhisambodhikāmo 'yaṃ śākyasiṃhastathāgataḥ // Pk_2.57 //",
  "SA22nagpancu:270": "mahāśūnyena buddhatvaṃ prāpsyāmītyabhimānataḥ /",
  "SA22nagpancu:271": "nairañcanānadītīre nispādyāsphānakaṃ gataḥ // Pk_2.58 //",
  "SA22nagpancu:272": "tilabimbīva sampūrṇāḥ khamadhyasthā jināstadā /",
  "SA22nagpancu:273": "ekasvareṇa taṃ prāhuracchaṭena jinaurasam // Pk_2.59 //",
  "SA22nagpancu:274": "aviśuddhamidaṃ dhyānaṃ na caitadiṣṭakāvaham /",
  "SA22nagpancu:275": "prabhāsvaraṃ ātu ālambyamākāśatalavat param // Pk_2.60 //",
  "SA22nagpancu:276": "prabhāsvarapade prāpte svecchārūpastu jāyase /",
  "SA22nagpancu:277": "savaiśvaryaṃ tathā prāpya vajrakāye pramodase // Pk_2.61 //",
  "SA22nagpancu:278": "evaṃ śrutvā tu taṃ śbdaṃ visarjyāsphānakaṃ tataḥ /",
  "SA22nagpancu:279": "niśārdhasamaye tattvamālambyaiva jinaurasaḥ // Pk_2.62 //",
  "SA22nagpancu:280": "ṛjukenaiva kāyena vācāya ṛjureva ca /",
  "SA22nagpancu:281": "sāśano nāśano naiva na maunī nāpyamaunavān // Pk_2.63 //",
  "SA22nagpancu:282": "nonmīlitasunetrastu na ca mīlitalocanaḥ /",
  "SA22nagpancu:283": "svacchaṃ vyaktaṃ mahājñānaṃ sarvaśūnyaṃ mahādbhutam // Pk_2.64 //",
  "SA22nagpancu:284": "atha paśyati tadvayaktaṃ gurupādaprasādataḥ /",
  "SA22nagpancu:285": "anāgatamatītaṃ ca vartamānaṃ bhavatrayam // Pk_2.65 //",
  "SA22nagpancu:286": "tatkṣaṇānnikhilaṃ paśyet prabhāsvaraviśuddhadhṛk /",
  "SA22nagpancu:287": "jalacandramarīcyādimāyāguṇavibhūṣitaḥ // Pk_2.66 //",
  "SA22nagpancu:288": "aruṇodgamakāle tu vajropamasamādhinā /",
  "SA22nagpancu:289": "niṣadya bodhimūle tu so 'karonmārabhañcanam // Pk_2.67 //",
  "SA22nagpancu:290": "samprāpya śākyanāthena tattvajñānamanuttaram /",
  "SA22nagpancu:291": "jagattrayahitārthāya tadeveha pradarśitam // Pk_2.68 //",
  "SA22nagpancu:292": "tattvajñānamiti proktamabhisambodhidarśanam /",
  "SA22nagpancu:293": "pañcānantaryakarmā ca mandapuṇyo 'pi yo naraḥ // Pk_2.69 //",
  "SA22nagpancu:294": "guruprasādādāpnoti cintāmaṇirivāparam /",
  "SA22nagpancu:295": "yatheṣṭaṃ kurute caryāṃ saṃbuddho 'yamanāgataḥ // Pk_2.70 //",
  "SA22nagpancu:296": "na rāgo na virāgaśca madhyamā nopalabhyate /",
  "SA22nagpancu:297": "na śūnyaṃ nāpi cāśūnyaṃ madhyamā nopalabhyate // Pk_2.71 //",
  "SA22nagpancu:298": "sarvabuddhasamāyoga idameva pradarśitam /",
  "SA22nagpancu:299": "trijñānād vyatiriktaṃ yat tattvaṃ sandhyāya bhāṣayā // Pk_2.72 //",
  "SA22nagpancu:300": "abhāvetyādigāthābhiḥ paṭale bodhicittake /",
  "SA22nagpancu:301": "śrīsamāje 'pi tat proktamabhisambodhilakṣaṇam // Pk_2.73 //",
  "SA22nagpancu:302": "rāgādīnāṃ viśuddhiryā paramādye pradarśitā /",
  "SA22nagpancu:303": "sarvaśūnyaṃ samuddiśya sāpi proktā tathāgataiḥ // Pk_2.74 //",
  "SA22nagpancu:304": "nānāsūtreṣu tantreṣu yat tattvamupadarśitam /",
  "SA22nagpancu:305": "sarvaśūnyapadaṃ hyetannānyat tatrābhidhīyate // Pk_2.75 //",
  "SA22nagpancu:306": "caturaśītisāhasre dharmaskandhe mahāmuneḥ /",
  "SA22nagpancu:307": "sārāt sārataraṃ proktam abhisambodhilakṣaṇam // Pk_2.76 //",
  "SA22nagpancu:308": "jaṭī nagnaśca muṇḍī vā śikhiniḥsaṅgavṛttayaḥ /",
  "SA22nagpancu:309": "taistaiśca vividhairliṅgairabhisambodhikāminaḥ // Pk_2.77 //",
  "SA22nagpancu:310": "teṣāṃ tattvavihīnānāṃ vratacaryādikaḥ kramaḥ /",
  "SA22nagpancu:311": "tattvajñānavihīnatvāt tena muktirna labhyate // Pk_2.78 //",
  "SA22nagpancu:312": "ādikarmikayogena cāṣṭamīṃ bhūmimāpnuyāt /",
  "SA22nagpancu:313": "ālokatrayadarśī ca daśabhūmyāṃ pratiṣṭhitaḥ // Pk_2.79 //",
  "SA22nagpancu:314": "samprāpya hyabhisambodhiṃ śuddhāvāsamupāgataḥ /",
  "SA22nagpancu:315": "buddhakṣetresvavaivartī sarvajña iha janmani // Pk_2.80 //",
  "SA22nagpancu:316": "dharmodayābhisambodhiḥ krīḍārāgādivistaraiḥ /",
  "SA22nagpancu:317": "dharmadhātvābhisamabodhiryathālābhaviceṣṭitaiḥ // Pk_2.81 //",
  "SA22nagpancu:318": "anutarābhisambodhirabhisambodhiyogataḥ /",
  "SA22nagpancu:319": "prapañcākārādicaryābhirabhyasyantīha yoginaḥ // Pk_2.82 //",
  "SA22nagpancu:320": "āḥ kimabhyāsayogena ādiśuddhiḥ svabhāvikā /",
  "SA22nagpancu:321": "prakṛtyaiva hi sā siddhā tathatā na vikalpajā // Pk_2.83 //",
  "SA22nagpancu:322": "ya evaṃ kalpayantīha jñānakramamapāsya vai /",
  "SA22nagpancu:323": "tatprabhedamajānānāḥ punaḥ śaikṣā bhavanti te // Pk_2.84 //",
  "SA22nagpancu:324": "prakṛtyābhāsabhedajñā caturthaṃ tattvamāśritāḥ /",
  "SA22nagpancu:325": "tridhā nābhyasyate yastu na śīghramāpnuyāt phalam // Pk_2.85 //",
  "SA22nagpancu:326": "yathāgnirdārugarbhastho nottiṣṭhenmathanād vinā /",
  "SA22nagpancu:327": "tathābhyāsād binā bodhirjāyate neha janmani // Pk_2.86 //",
  "SA22nagpancu:328": "yaḥ śāṭhyabuddhiralaso gurunindakaśca prāptābhiṣeka iti garvitamānasaḥ syāt /",
  "SA22nagpancu:329": "sarvajñatā na sulabheti vihīnacitto doṣān sa paśyati gurorna guṇān varākaḥ // Pk_2.87 //",
  "SA22nagpancu:330": "sūśrūṣayā virahito laghu tattvamicchen neti praśstavacanaṃ calayet saroṣaḥ /",
  "SA22nagpancu:331": "dṛṣṭvā sabhāsu gurumasya parāṅmukhastu kuryāt praṇāmamatha tasya rahogatasya // Pk_2.88 //",
  "SA22nagpancu:332": "evaṃ ca daurātmyagataṃ kuśiṣyam svaputramapyaurasamāryagarhyam /",
  "SA22nagpancu:333": "vaiśyaṃ tathā pārthivamagrabodhiṃ kuryāt samīpe na hi jātu dhīraḥ // Pk_2.89 //",
  "SA22nagpancu:334": "śubhaguṇasusameto jñānavān vīryayukto gurujanamatha bhaktyā vīkṣate buddhatulyam /",
  "SA22nagpancu:335": "adhigatajinadharmaḥ śāsaneṣu prasannaḥ sa iha bhavati pātraṃ tasya kuryāt prasādam // Pk_2.90 //",
  "SA22nagpancu:336": "śrutabahutaratantro 'uyāgameṣu pravīṇo gurujanaparicaryāhānyalabdhopadeśaḥ /",
  "SA22nagpancu:337": "svahitamapi sa kartuṃ na prabhuḥ śāstracañcurbhavati tadapi śāstraṃ kevalaṃ khedahetuḥ // Pk_2.91 //",
  "SA22nagpancu:338": "atha bhavati sabhāgyaḥ prāptatattvopadeśo jaḍamatirasamartho mīlane 'rthasya yastu /",
  "SA22nagpancu:339": "parahitakṛtabuddhirdeśanāyāṃ pravṛtto vacanaguṇavihīnaḥ so 'pyavajñāmupaiti // Pk_2.92 //",
  "SA22nagpancu:340": "śrutabahutaratantro jñānavān ṣaṭpadajñaḥ smṛtimatidhṛtimedhāvīryasampatsametaḥ /",
  "SA22nagpancu:341": "gurucaṇasaparyāprāptatattvopadeśaḥ prabhavati sa hi vaktuṃ tantrarājopadeśam // Pk_2.93 //",
  "SA22nagpancu:342": "śrutabahutaratantreṇāyavajriprasādāt sphuṭaviracitavācā bodhimārgaṃ vibhajya /",
  "SA22nagpancu:343": "kuśalamupacittaṃ yacchākyamitreṇa tena prakaṭapaṭuvipākād bodhibhājo bhavantu // iti / Pk_2.94 //",
  "SA22nagpancu:344": "anuttarasandhirityaparanāmā",
  "SA22nagpancu:345": "// sarvaśuddhiviśuddhikramaḥ samāptaḥ //",
  "SA22nagpancu:346": "kṛtiriyaṃ śākyamitrapādānām /",
  "SA22nagpancu:347": "granthapramāṇamasya śatamekam /",
  "SA22nagpancu:348": "dvitīyaḥ kramaḥ /",
  "SA22nagpancu:349": "[3]",
  "SA22nagpancu:350": "svādhiṣṭhānakramaḥ tṛtīyaḥ",
  "SA22nagpancu:351": "namaḥ śrīvajragurave",
  "SA22nagpancu:352": "praṇipatya varaṃ vajraṃ vajrasattvādināyakam /",
  "SA22nagpancu:353": "svādhiṣṭhānakramaścaiva vakṣyate kṛpayā mayā // Pk_3.1 //",
  "SA22nagpancu:354": "prathamataraṃ tāvad utpattikramānusāreṇa prāptābhiṣekaścaturvidhatantrābhiprāyajñaḥ prāptakāyavākcittavivekaḥ śrutidharaḥ satyadvayādhimokṣo vajraguruṃ samyag ārādhya,",
  "SA22nagpancu:355": "tataḥ prasannāya gurave mahatīṃ gaṇapūjāṃ kṛtvā ṣoḍaśābdikāṃ mudrāṃ mahāvajragurave datvā,",
  "SA22nagpancu:356": "tadanantaraṃ guruvaktrād āptasvādhiṣṭhānakramopadeśaḥ,",
  "SA22nagpancu:357": "tato mālodakasambuddhavajraghaṇṭādānadarpaṇanāmācāryānujñā ityebhiḥ saha guhyābhiṣekaṃ labdhvā ebhiḥ śāstāraṃ guruṃ stūyātḥ /",
  "SA22nagpancu:358": "śauṣīryaṃ nāsti te kāye māṃsāsthirudhiraṃ na ca /",
  "SA22nagpancu:359": "indrāyudhamivākāśe kāyaṃ darśitavānasi // Pk_3.2 //",
  "SA22nagpancu:360": "nāmayā nāśuciḥ kāye kṣuttṛṣṇāsambhavo na ca /",
  "SA22nagpancu:361": "tvayā lokānuvṛttyarthaṃ darśitā laukikī kriyā // Pk_3.3 //",
  "SA22nagpancu:362": "dakacandravadagrāhya sarvadharmeṣvaniśrita /",
  "SA22nagpancu:363": "anahaṅkāra nirmoha nirālamba namo 'stu te // Pk_3.4 //",
  "SA22nagpancu:364": "sadā samāhitaścāsi gacchaṃstiṣṭhan svapaṃstathā /",
  "SA22nagpancu:365": "īrṣyāpatheṣu sarveṣu nirālamba namo 'stu te // Pk_3.5 //",
  "SA22nagpancu:366": "vikurvasi mahāṛddhyā māyopamasamādhinā /",
  "SA22nagpancu:367": "nirnānātvaṃ samāpanna nirālamba namostu te // Pk_3.6 //",
  "SA22nagpancu:368": "evaṃ vajraguraṃ sadbhūtaguṇena saṃstutya śravaṇārtham adhyeṣayed anayā gāthayā-",
  "SA22nagpancu:369": "sarvajña jñānasandoha bhavacakraviśodhaka /",
  "SA22nagpancu:370": "adya vyākhyānaratnena prasādaṃ kuru me vibho // Pk_3.7 //",
  "SA22nagpancu:371": "tvatpādapaṅkajaṃ muktvā nāstyanyaccharaṇaṃ vibho /",
  "SA22nagpancu:372": "tasmāt prasīda buddhāgra jagadvīra mahāmune // Pk_3.8 //",
  "SA22nagpancu:373": "evaṃ śrutvā tu tad vākyam adhyeṣaṇaviśāradam /",
  "SA22nagpancu:374": "śiṣyakāruṇyamutpādya svādhiṣṭhānamathārabhet // Pk_3.9 //",
  "SA22nagpancu:375": "svādhiṣṭhānakramo nāma saṃvṛteḥ satyadarśanam /",
  "SA22nagpancu:376": "gurupādaprasādena labhyate tacca nānyathā // Pk_3.10 //",
  "SA22nagpancu:377": "svādhiṣṭhānakramo yena sādhakena na labhyate /",
  "SA22nagpancu:378": "sūtrāntatantrakalpeṣu vṛthā tasya pariśramaḥ // Pk_3.11 //",
  "SA22nagpancu:379": "svādhiṣṭhānakramaṃ labdhvā sarvabuddhāmayaḥ prabhuḥ /",
  "SA22nagpancu:380": "janmanīhaiva buddhatvaṃ niḥsandehaṃ prapadyate // Pk_3.12 //",
  "SA22nagpancu:381": "svādhiṣṭhānasamādhiśca prabhāsvarapadaṃ tathā /",
  "SA22nagpancu:382": "satyadvayamiti khyātaṃ phalahetuviśeṣataḥ // Pk_3.13 //",
  "SA22nagpancu:383": "svādhiṣṭhānānupūrveṇa prāpyate hi prabhāsvaram /",
  "SA22nagpancu:384": "tasmād vajraguruḥ pūrvaṃ svādhiṣṭhānaṃ pradarśayet // Pk_3.14 //",
  "SA22nagpancu:385": "asvatantraṃ jagat sarvaṃ svatantraṃ naiva jāyate /",
  "SA22nagpancu:386": "hetuḥ prabhāsvaraṃ tasya sarvaśūnyaṃ prabhāsvaram // Pk_3.15 //",
  "SA22nagpancu:387": "yena cittena bālāśca saṃsāre bandhanaṃ gatāḥ /",
  "SA22nagpancu:388": "yoginastena cittena sugatānāṃ gatiṃ gatāḥ // Pk_3.16 //",
  "SA22nagpancu:389": "na cātrotpadyate kaścin maraṇaṃ nāpi kasyacit /",
  "SA22nagpancu:390": "saṃsāra eva jñātavyaścittarūpākṛtiṣṭhitaḥ // Pk_3.17 //",
  "SA22nagpancu:391": "vāyuyogād vinā cittasvarūpaṃ naiva gṛhyate /",
  "SA22nagpancu:392": "cittāt prakṛtihetutvāt karmajanmasamudbhavaḥ // Pk_3.18 //",
  "SA22nagpancu:393": "tadeva vāyusaṃyuktaṃ vijñānatritayaṃ punaḥ /",
  "SA22nagpancu:394": "jāyate yogināṃ mūrttirmāyādehastaducyate // Pk_3.19 //",
  "SA22nagpancu:395": "tasmādeva jagat sarvaṃ māyopama ihocyate /",
  "SA22nagpancu:396": "māyopamasamādhiṣṭhaḥ sarvaṃ paśyati tādṛśam // Pk_3.20 //",
  "SA22nagpancu:397": "rūpaṃ ca vedanā caiva saṃjñā saṃskāra eva ca /",
  "SA22nagpancu:398": "vijñānaṃ pañcamaṃ caiva catvāro dhātavastathā // Pk_3.21 //",
  "SA22nagpancu:399": "akṣāṇi viṣayāścaiva jñānapañcakameva ca /",
  "SA22nagpancu:400": "adhyātmabāhyato bhinnaṃ sarvaṃ māyaiva nānyathā // Pk_3.22 //",
  "SA22nagpancu:401": "darpaṇapratibimbena māyādehaṃ ca lakṣayet /",
  "SA22nagpancu:402": "varṇān indrāyudheneva vyāpitvamudakendunā // Pk_3.23 //",
  "SA22nagpancu:403": "darpaṇe vimale vyaktaṃ dṛśyate pratibimbavat /",
  "SA22nagpancu:404": "bhāvābhāvāvinirmukto vajrasattvaḥ sucitritaḥ // Pk_3.24 //",
  "SA22nagpancu:405": "sarvākāravaropeto asecanakavigrahaḥ /",
  "SA22nagpancu:406": "darśayet taṃ suśiṣyāya svādhiṣṭhānaṃ taducyate // Pk_3.25 //",
  "SA22nagpancu:407": "iyameva hi saṃlakṣyā māyā nirdoṣalakṣaṇā /",
  "SA22nagpancu:408": "māyaiva saṃvṛteḥ satyaṃ kāyaḥ sāmbhogikaśca saḥ // Pk_3.26 //",
  "SA22nagpancu:409": "saiva gandharvasattvaḥ syād vajrakāyaḥ sa eva hi /",
  "SA22nagpancu:410": "vajrasattvaḥ svayaṃ tasmāt svasya pūjāṃ pravartayet // Pk_3.27 //",
  "SA22nagpancu:411": "ātmā vai sarvabuddhatvaṃ sarvasauritvameva ca /",
  "SA22nagpancu:412": "tasmāt sarvaprayatnena hyātmānaṃ pūjayet sadā // Pk_3.28 //",
  "SA22nagpancu:413": "mantramudrāprayogaṃ ca maṇḍalādivikalpanam /",
  "SA22nagpancu:414": "balihomakriryāṃ sarvāṃ kuryān māyopamāṃ sadā // Pk_3.29 //",
  "SA22nagpancu:415": "śāntikaṃ pauṣṭikaṃ cāpi tathā vaśyābhicārikam /",
  "SA22nagpancu:416": "ākarṣaṇādi yat sarvaṃ kuryād indrāyudhopamam // Pk_3.30 //",
  "SA22nagpancu:417": "śṛṅgārādyupabhogaṃ ca gītavādyādisevanam /",
  "SA22nagpancu:418": "kalāsu ca pravṛttiṃ ca kuryād udakacandravat // Pk_3.31 //",
  "SA22nagpancu:419": "rūpe śabde tathā gandhe rase spraṣṭavya eva ca /",
  "SA22nagpancu:420": "cakṣurādipravṛttiṃ ca māyāvad upalakṣayet // Pk_3.32 //",
  "SA22nagpancu:421": "bahunātra kimuktena vajrayāne tu tattvataḥ /",
  "SA22nagpancu:422": "yad yad ālambayed yogī tad tad māyaiva kalpayet // Pk_3.33 //",
  "SA22nagpancu:423": "darpaṇe pratibimbaṃ ca svapnaṃ māyāṃ ca budbudam /",
  "SA22nagpancu:424": "indrajālaṃ ca sādṛśyaṃ yaḥ paśyed sa prabhuḥ smṛtaḥ // Pk_3.34 //",
  "SA22nagpancu:425": "dṛśyate spṛśyate caiva yathā māyā jagat sadā /",
  "SA22nagpancu:426": "na copalambhaḥ saṃvṛtyā māyāvat parikīrtitaḥ // iti // Pk_3.35 //",
  "SA22nagpancu:427": "yad yad indriyamārgatvaṃ māyā tattat svabhāvataḥ /",
  "SA22nagpancu:428": "asamāhitayogena sarvaṃ buddhamayaṃ vahet // Pk_3.36 //",
  "SA22nagpancu:429": "sarvatra sarvataḥ sarvaṃ sarvathā sarvadā svayam /",
  "SA22nagpancu:430": "sarvabuddhamayaṃ siddhaṃ svamātmānaṃ sa paśyati // Pk_3.37 //",
  "SA22nagpancu:431": "gacchaṃstiṣṭhan mahāsattvaḥ sarvasaukhamayaḥ prabhuḥ /",
  "SA22nagpancu:432": "vihārāhārapānādīnākāśāllabhate kṣaṇāt // Pk_3.38 //",
  "SA22nagpancu:433": "bhaveyurbhavacchettāraḥ śāstāraḥ pravare jane /",
  "SA22nagpancu:434": "pūjyante sasuraiḥ sarvaiḥ praṇipatya muhurmuhuḥ // Pk_3.39 //",
  "SA22nagpancu:435": "yathā śāstari sambaddhe lokayātrāhitaiṣiṇi /",
  "SA22nagpancu:436": "evameva mahāyogī viśvajñānārthasaṅgrahād // Pk_3.40 //",
  "SA22nagpancu:437": "nāsti kiñcid asādhyaṃ vai vajrasattvena lakṣitam /",
  "SA22nagpancu:438": "svayaṃ pratyusidhyanti sarvamudrā mahāsukhāḥ // Pk_3.41 //",
  "SA22nagpancu:439": "kleśāḥ karmapathā dehaḥ kartāraśca phalaṃ ca vai /",
  "SA22nagpancu:440": "marīcisvapnasaṅkāśā gandharvanagaropamāḥ // Pk_3.42 //",
  "SA22nagpancu:441": "imaṃ samādhimajñātvā saṃvṛtāvupalambhataḥ /",
  "SA22nagpancu:442": "jāyante vividhā rogāsteṣāṃ māyā bhiṣagjitam // Pk_3.43 //",
  "SA22nagpancu:443": "svādhiṣṭhānopadeśastu yena nāsādyate guroḥ /",
  "SA22nagpancu:444": "śāśvatocchedamālambya sa vaivartī bhavet punaḥ // Pk_3.44 //",
  "SA22nagpancu:445": "sarvapūjāṃ parityajya gurupūjāṃ samārabhet /",
  "SA22nagpancu:446": "tena tuṣṭena tallabhyaṃ sarvajñajñānamuttamam // Pk_3.45 //",
  "SA22nagpancu:447": "kiṃ tena na kṛtaṃ puṇyaṃ kiṃ vā nopāsitaṃ tapaḥ /",
  "SA22nagpancu:448": "anuttarakṛdācāryavajrasattvaprapūjanāt // Pk_3.46 //",
  "SA22nagpancu:449": "yad yadiṣṭataraṃ kiñcid viśiṣṭatarameva ca /",
  "SA22nagpancu:450": "tat taddhi gurave deyaṃ tadevākṣayamicchatā // Pk_3.47 //",
  "SA22nagpancu:451": "ācāryo harate pāpam ācāryo harate bhayam /",
  "SA22nagpancu:452": "ācāryastārayet pāraṃ duḥkhārṇavamahābhayāt // Pk_3.48 //",
  "SA22nagpancu:453": "yo 'haṅkāra[ma]lāliptaḥ sadbhūtakramadharṣakaḥ /",
  "SA22nagpancu:454": "sāvajñastattvadharmeṣu tasya tattvaṃ na darśayet // Pk_3.49 //",
  "SA22nagpancu:455": "satyavāggurubhaktaśca viviktaścaikasandhiokaḥ /",
  "SA22nagpancu:456": "samayācārarakṣī ca kramaṃ tasya pradarśayet // Pk_3.50 //",
  "SA22nagpancu:457": "// svādhiṣṭhānakramastṛtīyaḥ samāptaḥ //",
  "SA22nagpancu:458": "kṛtiriyamācāryanāgārjunapādānām /",
  "SA22nagpancu:459": "granthapramāṇamasya ṣaṭpañcāśat /",
  "SA22nagpancu:460": "[4]",
  "SA22nagpancu:461": "abhisambodhikramaḥ caturthaḥ",
  "SA22nagpancu:462": "namaḥ śrīvajrasattvāya",
  "SA22nagpancu:463": "vajrasattvaṃ namaskṛtya sarvaśūnyopadeśakam /",
  "SA22nagpancu:464": "caturtho hyābhisambodhikramo 'yaṃ vakṣyate mayā // Pk_4.1 //",
  "SA22nagpancu:465": "asau svayambhūrbhagavān eka evādhidaivataḥ /",
  "SA22nagpancu:466": "upadeśapradānāt tu vajrācāryo 'dhikastataḥ // Pk_4.2 //",
  "SA22nagpancu:467": "tatsamārādhanaṃ kṛtvā varṣaṃ māsamathāpi vā /",
  "SA22nagpancu:468": "tasmai tuṣṭāya gurave pūjāṃ kuryāt tu śaktitaḥ // Pk_4.3 //",
  "SA22nagpancu:469": "yathāsvabhāvato mudrāṃ nivedyāsmai suśikṣitām /",
  "SA22nagpancu:470": "gaṇamaṇḍalamadhye tu kuryāt pūjāṃ yathāvidhi // Pk_4.4 //",
  "SA22nagpancu:471": "tatastuṣṭo mahāyogī pañcakāmopabhogataḥ /",
  "SA22nagpancu:472": "ālokasyodayaṃ kuryāt samāpattividhānataḥ // Pk_4.5 //",
  "SA22nagpancu:473": "kalaśādau susaṃsthāpya bodhicittaṃ prayatnataḥ /",
  "SA22nagpancu:474": "ardharātre cābhisiñcet suśiṣyaṃ kṛpayā guruḥ // Pk_4.6 //",
  "SA22nagpancu:475": "abhiṣekaṃ tu samprāpya pratyūṣamaye punaḥ /",
  "SA22nagpancu:476": "sampūjyārādhayet stotrairguruṃ śiṣyaṃ kṛtāñjaliḥ // Pk_4.7 //",
  "SA22nagpancu:477": "traidhātukavinirmukta ākāśasamatāṃ gataḥ /",
  "SA22nagpancu:478": "nopariṣyasi kāmeṣu nirālamba namo 'stu te // Pk_4.8 //",
  "SA22nagpancu:479": "aniḥśrito 'si skandheṣu dhātuṣvāyataneṣu ca /",
  "SA22nagpancu:480": "viparyāsavinirmukta nirālamba namo 'stu te // Pk_4.9 //",
  "SA22nagpancu:481": "avikalpitasaṅkalpa apratiṣṭhitamānasa /",
  "SA22nagpancu:482": "acintyamanasikāra nirālamba namo 'stu te // Pk_4.10 //",
  "SA22nagpancu:483": "anālayaṃ yathākāśaṃ niṣprapañcaṃ nirañcanam /",
  "SA22nagpancu:484": "ākāśasamacitto 'si nirālamba namo 'stu te // Pk_4.11 //",
  "SA22nagpancu:485": "draṣṭukāmo 'bhisambodhiṃ sarvaśūnyasvabhāvikām /",
  "SA22nagpancu:486": "stutvā kṛtāñjaliḥ śiṣyo guraṃ sañcodayet punaḥ // Pk_4.12 //",
  "SA22nagpancu:487": "prayaccha me mahānātha abhisambodhidarśanam /",
  "SA22nagpancu:488": "karmajanmavinirmuktam ābhāsatrayavarjitam // Pk_4.13 //",
  "SA22nagpancu:489": "prayaccha me mahācārya vajrajñānamanuttaram /",
  "SA22nagpancu:490": "sarvabuddhamahājñānaṃ sarvatāthāgatālayam // Pk_4.14 //",
  "SA22nagpancu:491": "prayaccha me mahāvajra kāyavākcittaśodhanam /",
  "SA22nagpancu:492": "anādinidhanaṃ śāntaṃ sarvakleśaviśodhanam // Pk_4.15 //",
  "SA22nagpancu:493": "evamārādhito yogī sadbhūtaguṇakīrtanaiḥ /",
  "SA22nagpancu:494": "śiṣye kāruṇyamutpādya kramamevamathārabhet // Pk_4.16 //",
  "SA22nagpancu:495": "āloko rātribhāgaḥ sphuṭaravikiraṇaḥ syād divālokabhāsaḥ /",
  "SA22nagpancu:496": "sandhyālokopalabdhaḥ prakṛtibhirasakṛd yujyate svābhiretat /",
  "SA22nagpancu:497": "no rātrirnāpi sandhyā na ca bhavati divā yaḥ prakṛtyā vimuktaḥ",
  "SA22nagpancu:498": "sa syād bodhikṣaṇo 'yaṃ varagurukathito yogināmeva gamyaḥ // Pk_4.17 //",
  "SA22nagpancu:499": "naiśaṃ dhvāntaṃ vinaṣṭaṃ vyapagatamakhilaṃ sāndhyatejastu yasmin",
  "SA22nagpancu:500": "bhāsvānnodeti yāvat kṣaṇa iha vimale darśayed bhūtakoṭim /",
  "SA22nagpancu:501": "śiṣyāyācāryamukhyo vinihatatimiro bāhyasambodhidṛṣṭyā /",
  "SA22nagpancu:502": "prāpnotyadhyātmasaukhyaṃ vyapagatakaluṣaṃ buddhabodhiṃ kṣaṇena // Pk_4.18 //",
  "SA22nagpancu:503": "anādibhūtaṃ tvathavādibhūtaṃ amadhyabhūtaṃ tvatha madhyabhūtam /",
  "SA22nagpancu:504": "anantabhūtaṃ tvathavāntabhūtaṃ tat sarvaśūnyaṃ pravadanti santaḥ // Pk_4.19 //",
  "SA22nagpancu:505": "gamanāgamanaṃ ca yatra nāsti kṣayavṛddhī na cāpyabhāvabhāvau /",
  "SA22nagpancu:506": "ativismayarūpam arūpyavismayaṃ sthitimannāpi na cāpi gatvaram // Pk_4.20 //",
  "SA22nagpancu:507": "yadasti-nāstivyavahāramuktaṃ na puṇyarūpaṃ na ca pāparūpam /",
  "SA22nagpancu:508": "na puṇyapāpātmakamagrabhūtaṃ tat sarvaśūnyaṃ pravadanti buddhāḥ // Pk_4.21 //",
  "SA22nagpancu:509": "evaṃvidhaṃ tattvamavāpya yogī carācarātmā jagadekabandhuḥ /",
  "SA22nagpancu:510": "yaḥ paryaṭejjñānamayo nṛsiṃhaḥ kṛtsnaṃ jagat so 'vyayakāyalābhī // Pk_4.22 //",
  "SA22nagpancu:511": "sa jihyakāyo 'pyavijihyakāyaḥ so 'nāsano 'pyāsanabandhadhīraḥ /",
  "SA22nagpancu:512": "samīlitākṣo 'pi vibuddhanetraḥ samāhitaḥ sanna samāhitau'sau // Pk_4.23 //",
  "SA22nagpancu:513": "sa vāgyuto vāgasamanvito 'pi bhogānvitaḥ so 'pi virupavṛttiḥ /",
  "SA22nagpancu:514": "sa lokanāthaḥ parabhṛtyabhūto yastattvavit kṣīṇasamastadoṣaḥ // Pk_4.24 //",
  "SA22nagpancu:515": "prāptopadeśakaḥ śiṣyo dvidhā yogamathābhyaset /",
  "SA22nagpancu:516": "piṇḍagrāhakrameṇaiva tathā caivānubhedataḥ // Pk_4.25 //",
  "SA22nagpancu:517": "śirasaḥ pādato cāpi yāvaddhṛdayamāgataḥ /",
  "SA22nagpancu:518": "bhūtakoṭiṃ viśed yogī piṇḍagrāha iti smṛtaḥ // Pk_4.26 //",
  "SA22nagpancu:519": "sthāvaraṃ jaṅgamaṃ caiva pūrvaṃ kṛtvā prabhāsvaram /",
  "SA22nagpancu:520": "paścāt kuryāt tathātmānam anubhedakramo hyayam // Pk_4.27 //",
  "SA22nagpancu:521": "śvāsavāto yathādarśe layaṃ gacchati sarvataḥ /",
  "SA22nagpancu:522": "bhūtakoṭiṃ tathā yogī praviśocca muhurmuhuḥ // Pk_4.28 //",
  "SA22nagpancu:523": "gacchaṃstiṣṭhan svapan bhuñjannunmiṣan nimiṣan hasan /",
  "SA22nagpancu:524": "anena dhyānayogena sadā tiṣṭhati tattvavit // Pk_4.29 //",
  "SA22nagpancu:525": "sattvārtho 'pi kadācit syāt tattatsārūpyaraśminā /",
  "SA22nagpancu:526": "vāyuvijñānayuktena svādhiṣṭhānakrameṇa tu // Pk_4.30 //",
  "SA22nagpancu:527": "yathā nadījalāt svacchānmīnamuttiṣṭhate drutam /",
  "SA22nagpancu:528": "sarvaśūnyāt tathā svacchānmāyājālamudīryate // Pk_4.31 //",
  "SA22nagpancu:529": "pañcabuddhakulāyattā mahāmudrādikalpanā /",
  "SA22nagpancu:530": "pañcaraśmisamucchreyā gagane śakracāpavat // Pk_4.32 //",
  "SA22nagpancu:531": "mudrābandhaṃ prakuryād vā mantraṃ cāpi japed yadi /",
  "SA22nagpancu:532": "sarvamanyat prakuryācca sarvaśūnyapade sthitaḥ // Pk_4.33 //",
  "SA22nagpancu:533": "sarvabhuk sarvapaścaiva sarvavandī ca sarvagaḥ /",
  "SA22nagpancu:534": "sarvakṛt sarvaliṅgī ca sarvaśūnyena sidhyati // Pk_4.34 //",
  "SA22nagpancu:535": "prāptopadeśaḥ subhagaḥ suśiṣyo baudhau hi cittaṃ paramārthanāma /",
  "SA22nagpancu:536": "guroḥ sakāśāt punarādadīta kṛtāñjalirdhāritapuṣpahastaḥ // Pk_4.35 //",
  "SA22nagpancu:537": "sarvabhāvavigataṃ skandhadhātvāyatanagrāhyagrāhakavarjitaṃ dharmanairātmyasamatayā svacittam ādyanutpannaṃ śūnyatāsvabhāvamiti /",
  "SA22nagpancu:538": "tatastu gurave dadyād dakṣiṇāṃ tvanurūpataḥ /",
  "SA22nagpancu:539": "ratnaṃ gṛhaṃ vā hastyaśvaṃ grāmaṃ vā śayanāsanam // Pk_4.36 //",
  "SA22nagpancu:540": "dāsaṃ dāsīṃ priyāṃ bhāryāṃ putrīṃ cāpyativarṇabhām /",
  "SA22nagpancu:541": "ātmānaṃ cāpi yaddadyāt kimanyadavaśiṣyate // Pk_4.37 //",
  "SA22nagpancu:542": "prāptācāryaprasādo vimaladṛḍhamatiḥ sarvabhāvasvabhāvaḥ",
  "SA22nagpancu:543": "svacchaṃ śuddhaṃ susūkṣmaṃ paramaśivamayaṃ buddhanirvāṇadhātum /",
  "SA22nagpancu:544": "nirdvandvaṃ nirvikalpaṃ satatasukhamayaṃ bhāvayet tattvayogī",
  "SA22nagpancu:545": "puṇyāpuṇyād vimuktaḥ svayamiha bhagavān jāyate vajrasattvaḥ // Pk_4.38 //",
  "SA22nagpancu:546": "/ paramarahasyasukhābhisambodhikramaścaturthaḥ samāptaḥ //",
  "SA22nagpancu:547": "kṛtiriyam ācāryanāgārjunapādānām /",
  "SA22nagpancu:548": "granthapramāṇamasya ślokāścatvāriṃśat /",
  "SA22nagpancu:549": "[5]",
  "SA22nagpancu:550": "yuganaddhakramaḥ pañcamaḥ",
  "SA22nagpancu:551": "namaḥ śrīvajradharāya",
  "SA22nagpancu:552": "phalahetvātmakaṃ nāthaṃ sarvadvandvavivarjitam /",
  "SA22nagpancu:553": "praṇamya likhyate samyag yuganaddhakramottamaḥ // Pk_5.1 //",
  "SA22nagpancu:554": "saṃsāro nirvṛtiśceti kalpanādvayavarjanāt /",
  "SA22nagpancu:555": "ekībhāvo bhaved yatra yuganaddhaṃ taducyate // Pk_5.2 //",
  "SA22nagpancu:556": "saṅkleśaṃ vyavadānaṃ ca jñātvā tu paramārthataḥ /",
  "SA22nagpancu:557": "ekībhāvaṃ tu yo vettiṃ sa vetti yuganaddhakam // Pk_5.3 //",
  "SA22nagpancu:558": "sākārabhāvasaṅkalpaṃ nirākāratvakalpanām /",
  "SA22nagpancu:559": "ekīkṛtya cerad yogī sa vetti yuganaddhakam // Pk_5.4 //",
  "SA22nagpancu:560": "grāhyaṃ ca grāhakaṃ caiva dvidhā buddhirna vidyate /",
  "SA22nagpancu:561": "abhinnatā bhaved yatra tadāha yuganaddhakam // Pk_5.5 //",
  "SA22nagpancu:562": "śāśvatocchedabuddhī tu yaḥ prahāya pravartate /",
  "SA22nagpancu:563": "yuganaddhakramākhyaṃ vai tattvaṃ vetti sa paṇḍitaḥ // Pk_5.6 //",
  "SA22nagpancu:564": "prajñākaruṇayoraikyaṃ jñātvā yatra pravartate /",
  "SA22nagpancu:565": "yuganaddha iti khyātaḥ kramo 'yaṃ buddhagocaraḥ // Pk_5.7 //",
  "SA22nagpancu:566": "prajñopāyasamāpattyā jñātvā sarvaṃ samāsataḥ /",
  "SA22nagpancu:567": "yatra sthito mahāyogī tad bhaved yuganaddhakam // Pk_5.8 //",
  "SA22nagpancu:568": "yatra sopadhiśeṣaṃ ca tathānupadhiśeṣakam /",
  "SA22nagpancu:569": "ityevaṃ kalpanā nāsti tat taddhi yuganaddhakam // Pk_5.9 //",
  "SA22nagpancu:570": "yatra pudgalanairātmyaṃ dharmanairātmyamityapi /",
  "SA22nagpancu:571": "kalpanāyā viviktatvaṃ yuganaddhasya lakṣaṇam // Pk_5.10 //",
  "SA22nagpancu:572": "jñātvā krameṇa tattvajñaḥ svādhiṣṭhānaprabhāsvaram /",
  "SA22nagpancu:573": "tayoreva samājaṃ yad yuganaddhakramo hyayam // Pk_5.11 //",
  "SA22nagpancu:574": "piṇḍagrāhanubhedābhyāṃ praveśastathatālaye /",
  "SA22nagpancu:575": "utthānaṃ ca tato yatra samantād yuganaddhakam // Pk_5.12 //",
  "SA22nagpancu:576": "saṃvṛtiṃ paramārthaṃ ca pṛthag jñātvā vibhāgataḥ /",
  "SA22nagpancu:577": "saṃmīlanaṃ bhaved yatra yuganaddhaṃ taducyate // Pk_5.13 //",
  "SA22nagpancu:578": "tathātalambanaṃ naiva vyutthānaṃ yatra naiva hi /",
  "SA22nagpancu:579": "yuganaddhaṃ bhavet tacca yogināṃ padamavyayam // Pk_5.14 //",
  "SA22nagpancu:580": "suptaḥ prabuddha ityetadavasthādvayavarjitam /",
  "SA22nagpancu:581": "yuganaddhaṃ vadecchāstā svāpabodhavivarjitam // Pk_5.15 //",
  "SA22nagpancu:582": "samādhānāsamādhānaṃ yasya nāstyeva sarvathā /",
  "SA22nagpancu:583": "yuganaddhe sthito yogī bhāvābhāvavivarjitaḥ // Pk_5.16 //",
  "SA22nagpancu:584": "asmṛtismṛtinirmuktaḥ satatodayalakṣaṇaḥ /",
  "SA22nagpancu:585": "vicaredicchayā yogī yuganaddhakrame sthitaḥ // Pk_5.17 //",
  "SA22nagpancu:586": "rāgārāgavinirmuktaḥ paramānandamūrtimān /",
  "SA22nagpancu:587": "āsaṃsāraṃ sthitiṃ kuryād yuganaddhavibhāvakaḥ // Pk_5.18 //",
  "SA22nagpancu:588": "kāryaṃ ca kāraṇaṃ caiva kṛtvābhinnaṃsvabhāvataḥ /",
  "SA22nagpancu:589": "yā sthitiryogināṃ buddhā yuganaddhaṃ vadanti tat // Pk_5.19 //",
  "SA22nagpancu:590": "utpattikrama eko 'yam utpannakrama ityapi /",
  "SA22nagpancu:591": "ekatvaṃ tu dvayoryatra yuganaddhastaducyate // Pk_5.20 //",
  "SA22nagpancu:592": "devatā pariśuddheyam aśuddheyaṃ bhavediti /",
  "SA22nagpancu:593": "iti yā kalpanābhinnā yatra tad yuganaddhakam // Pk_5.21 //",
  "SA22nagpancu:594": "rūpīti cāpyarūpīti kalpanādvayavarjanāt /",
  "SA22nagpancu:595": "yaḥśāntiṃ vetti yogīndraḥ sa prāpto yuganaddhakam // Pk_5.22 //",
  "SA22nagpancu:596": "evaṃ vai yaḥ sthito yogī yuganaddhakrame sthitaḥ /",
  "SA22nagpancu:597": "ucyate sa hi sarvajñaḥ tattvadarśī ca viśvadhṛk // Pk_5.23 //",
  "SA22nagpancu:598": "māyājālābhisambuddhaḥ saṃsārārṇavapāragaḥ /",
  "SA22nagpancu:599": "kṛtakṛtyo mahāyogī satyadvayanaye sthitaḥ // Pk_5.24 //",
  "SA22nagpancu:600": "etadevādvayaṃ jñānam apratiṣṭhitanirvṛtiḥ /",
  "SA22nagpancu:601": "buddhatvaṃ vajrasattvatvaṃ sarvaiśvaryaṃ tathaiva ca // Pk_5.25 /",
  "SA22nagpancu:602": "vajropamasamādhistu niṣpannakrama eva ca /",
  "SA22nagpancu:603": "vajropamasamādhiścāpyadvayaṃ tacca kathyate // Pk_5.26 //",
  "SA22nagpancu:604": "anutpādādayaḥ śabdā advayajñānasūcakāḥ /",
  "SA22nagpancu:605": "asyaiva vācakāḥ sarve nānyat tatrābhidhīyate // Pk_5.27 //",
  "SA22nagpancu:606": "mahāmudrātmikāṃ siddhiṃ sadasatpakṣavarjitām /",
  "SA22nagpancu:607": "anenaiva gatā buddhā gaṅgāyāḥ sikatopamāḥ // Pk_5.28 //",
  "SA22nagpancu:608": "ghaṭamāno mahāyogī yuganaddhapade sthitaḥ /",
  "SA22nagpancu:609": "bhāvayed yuganaddhaṃ tu caryāṃ cāpi tadanvayām // Pk_5.29 //",
  "SA22nagpancu:610": "yathātmani tathā śatrau yathā bhāryā tathātmajā /",
  "SA22nagpancu:611": "yathā mātā tathā vaiśyā yathā ḍombī tathā dvijā // Pk_5.30 //",
  "SA22nagpancu:612": "yathā vastraṃ tathā carma yathā ratnaṃ tathā tuṣam /",
  "SA22nagpancu:613": "yathā mūtraṃ tathā madyaṃ yathā bhaktaṃ tathā śakṛt // Pk_5.31 //",
  "SA22nagpancu:614": "yathā sugandhi karpūraṃ tathā gandhamamedhyajam /",
  "SA22nagpancu:615": "yathā stutikaraṃ vākyaṃ tathā vākyaṃ jugupsitam // Pk_5.32 //",
  "SA22nagpancu:616": "yathā rudrastathā vajrī yathā rātrīstathā divā /",
  "SA22nagpancu:617": "yathā svapnaṃ tathā dṛṣṭaṃ yathā naṣṭaṃ tathā sthitam // Pk_5.33 //",
  "SA22nagpancu:618": "yathā saukhyaṃ tathā duḥkhaṃ yathā duṣṭastathā sutaḥ /",
  "SA22nagpancu:619": "yathāvīcistathā svargastathā puṇyaṃ tu pāpakam // Pk_5.34 //",
  "SA22nagpancu:620": "evaṃ jñātvā cared jñānī nirviśaṅkastu sarvakṛt /",
  "SA22nagpancu:621": "pracchannavratamāsādya sidhyante sarvasampadaḥ // Pk_5.35 //",
  "SA22nagpancu:622": "prakāśya puṇyaṃ yat prāptaṃ pañcakramamanuttaram /",
  "SA22nagpancu:623": "anena krīḍatāṃ loko yuganaddhasamādhinā // iti // Pk_5.36 //",
  "SA22nagpancu:624": "yuganaddhakramaḥ pañcamaḥ samāptaḥ //",
  "SA22nagpancu:625": "kṛtiriyam ācāryanāgārjunapādānām /",
  "SA22nagpancu:626": "granthapramāṇamasya ślokāḥ pañcatriṃśat /",
  "SA22nagpancu:627": "// pañcakramaḥ samāptaḥ //",
  "SA22nagpancu:628": "prajñākaruṇayoraikyaṃ jñātvā yatra pravartate /",
  "SA22nagpancu:629": "yuganaddha iti khyātaḥ kramo 'yaṃ buddhagocaraḥ //",
  "SA22nagpancu:630": "(pañcakramaḥ, 5-7)",
  "SA22nagpancu:631": "atyudgāḍharayasthirākṛtighanadhvānabhramanmandara-",
  "SA22nagpancu:632": "kṣubdhadhīradhivīcisañcayagataprāleyapādopamaḥ /",
  "SA22nagpancu:633": "śrīmatpotalake gabhīravivṛtidhvānapratidhvānite",
  "SA22nagpancu:634": "sāndrasvāṃśucayaśriyā valayito lokeśvaraḥ pātu vaḥ //",
  "SA22nagpancu:635": "(subhāṣitaratnakośe vidyākaraḥ)",
  "SA22nagpancu:636": "na satyā nāsatyā na ca tadubhayī nāpyanubhayī",
  "SA22nagpancu:637": "nirullekhā sarvākṛtivaramayī madhyamakadhīḥ /",
  "SA22nagpancu:638": "jinaḥ śāstā saiva sthira-calajagattattvamapi sā",
  "SA22nagpancu:639": "svasaṃvittirdevī jayati sukhavajrapraṇayinī //",
  "SA22nagpancu:640": "(amṛtakaṇikābhidhāyāṃ nāmasaṃgītiṭikāyām, raviśrīḥ)",
  "SA22nagpancu:641": "ye dharmā hetuprabhavā hetusteṣāṃ tathāgato hyavadat /",
  "SA22nagpancu:642": "teṣāṃ ca yo nirodha evaṃvādī mahāśramaṇaḥ //",
  "SA22nagpancu:643": "śubhamastu"
}