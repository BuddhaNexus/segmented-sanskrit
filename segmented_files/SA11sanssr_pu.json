{
  "SA11sanssr_pu:0": "[I. dānapāramitā]",
  "SA11sanssr_pu:1": "śikṣāsamuccayaḥ /",
  "SA11sanssr_pu:2": "dānapāramitā nāma prathamaḥ paricchedaḥ //",
  "SA11sanssr_pu:3": "namaḥ sarvabuddhabodhisatvebhyaḥ //",
  "SA11sanssr_pu:4": "yasyāśraveṇa narakādi mahāprapātadāhādiduṣkham anubhūtam abhūd bhavadbhiḥ /",
  "SA11sanssr_pu:5": "tīvraṃ punaḥ punar annantam aśāntacittais tac chrotum ādaram udārataraṃ bhajadhvam //",
  "SA11sanssr_pu:6": "śrutvā ... pāpaṃ annuddhatātmā pūrvārjitaṃ ca vipulaṃ kṣapayaty aśeṣam /",
  "SA11sanssr_pu:7": "aprāptapūrvam api saukhyam avāpnuvanti hāniṃ sukhāc ca na kadācid api prayānti //",
  "SA11sanssr_pu:8": "sambodhisatvasukham uttamam akṣaya ... apy asamasaṃpadam āpnuvanti /",
  "SA11sanssr_pu:9": "tad dharmaratnam atidurlabham apy alabdhaṃ labdhakṣaṇāḥ śṛṇvata sādaram ucyamānam //",
  "SA11sanssr_pu:10": "āyāntu ca tribhuvanaikahitasya vākyaṃ śrotuṃ prasannamanasaḥ suranāgasatvāḥ /",
  "SA11sanssr_pu:11": "gandharvayakṣagaruḍāsurakinnarendrāḥ pretādayaḥ śravaṇajātatṛṣaḥ saharṣāḥ //",
  "SA11sanssr_pu:12": "sugatān sasutān sadharmakāyān praṇipatyādarato 'khilāṃś ca vandyān /",
  "SA11sanssr_pu:13": "sugatātmajasamvarāvatāraṃ kathayiṣyāmi samuccitārthavākyaiḥ //",
  "SA11sanssr_pu:14": "na ca kiñcid apūrvam atra vācyaṃ na ca saṃgranthanakauśalaṃ mamāsti /",
  "SA11sanssr_pu:15": "ata eva na me parārthayatnaḥ svamano bhāvayituṃ mamedam iṣṭam //",
  "SA11sanssr_pu:16": "mama tāvad anena yāti vṛddhiṃ kuśalaṃ bhāvayituṃ prasādavegaḥ /",
  "SA11sanssr_pu:17": "yadi matsamadhātur eva paśyed aparo 'py enam ato 'pi sārthako 'yam //",
  "SA11sanssr_pu:18": "kṣaṇasampad iyaṃ sudurlabhā pratilabdhā puruṣārthasādhanī /",
  "SA11sanssr_pu:19": "yadi nātra vicintyate hitaṃ punar apy eṣa samāgamaḥ kutaḥ //",
  "SA11sanssr_pu:20": "yathoktam āryagaṇḍavyūhasūtre / āryajayoṣmāyatanavimokṣe //",
  "SA11sanssr_pu:21": "durlabhāṣṭākṣaṇanirvṛttir durlabho manuṣyapratilambho durlabhā kṣaṇasaṃpadviśuddhir durlabho buddhotpādo /",
  "SA11sanssr_pu:22": "durlabhāvikalendriyatā /",
  "SA11sanssr_pu:23": "durlabho buddhadharmaśravo /",
  "SA11sanssr_pu:24": "durlabhaṃ satpuruṣasamavadhānaṃ /",
  "SA11sanssr_pu:25": "durlabhāni bhūtakalyāṇamitrāṇi /",
  "SA11sanssr_pu:26": "durlabho bhūtanayānuśāsany upasaṃhāraḥ /",
  "SA11sanssr_pu:27": "durlabhaṃ samyagjīvitaṃ /",
  "SA11sanssr_pu:28": "durlabhaḥ saddharme tadanukūlaḥ prayatno manuṣyalokae iti //",
  "SA11sanssr_pu:29": "tad evaṃvidhaṃ samāgamam āsādya saṃvṛtiparamārthataḥ suviditasaṃsāraduṣkhasyopaśamanasukhābhilāṣiṇo buddhagotrānubhāvāt tu yasya mahāsatvasyaivaṃ pratyavekṣotpadyate //",
  "SA11sanssr_pu:30": "yadā mama pareṣāṃ ca bhayaṃ duṣkhaṃ ca na priyaṃ /",
  "SA11sanssr_pu:31": "tadātmanaḥ ko viśeṣo yat taṃ rakṣāmi netaram /",
  "SA11sanssr_pu:32": "iti tenātmanaḥ satvadhātoś ca //",
  "SA11sanssr_pu:33": "duṣkhāntaṃ karttukāmena sukhāntaṃ gantum icchatā /",
  "SA11sanssr_pu:34": "śraddhāmūlaṃ dṛḍhīkṛtya bodhau kāryā matir dṛḍhā //",
  "SA11sanssr_pu:35": "uktaṃ hi ratnolkādhāraṇyām //",
  "SA11sanssr_pu:36": "śraddhayamānu jinān jinadharmmān śraddhayate cari buddhasutānām /",
  "SA11sanssr_pu:37": "bodhi anuttara śraddhayamāno jāyati cittaṃ mahāpuruṣāṇām //",
  "SA11sanssr_pu:38": "śraddha purogatamātṛjanetrī pālikavarddhika sarvaguṇānām /",
  "SA11sanssr_pu:39": "kāṃkṣavinodani oghapratāraṇi /",
  "SA11sanssr_pu:40": "śraddhanidarśani kṣemapurasya //",
  "SA11sanssr_pu:41": "śraddha annāvilacittaprasādo mānavivarjitagauravamūlā /",
  "SA11sanssr_pu:42": "śraddha nidhānadhanaṃ caraṇāgraṃ pāṇi yathā śubhasaṃgrahamūlam //",
  "SA11sanssr_pu:43": "śraddha pramodakarī parityāge /",
  "SA11sanssr_pu:44": "śraddha praharṣakarī jinadharmme /",
  "SA11sanssr_pu:45": "śraddha viśeṣakarī guṇajñāne /",
  "SA11sanssr_pu:46": "daiśika prāpaṇi buddhagatī ye //",
  "SA11sanssr_pu:47": "indriyatīkṣṇaprabhāsvaratāyai /",
  "SA11sanssr_pu:48": "śraddhabalaṃ avimardanatāyai /",
  "SA11sanssr_pu:49": "niśrayakleśādharṣikatāyai /",
  "SA11sanssr_pu:50": "aiṣikā śraddha svayaṃbhuguṇānām //",
  "SA11sanssr_pu:51": "śraddha asaṅgatasaṅgasukheṣu akṣaṇavarjita ekakṣaṇāgram /",
  "SA11sanssr_pu:52": "śraddha atikramu mārapathasya /",
  "SA11sanssr_pu:53": "darśika uttamamokṣapathasya //",
  "SA11sanssr_pu:54": "vījam apūtiku hetuguṇānāṃ /",
  "SA11sanssr_pu:55": "śraddha virohaṇi bodhidrumasya /",
  "SA11sanssr_pu:56": "varddhani jñānaviśeṣasukhānāṃ /",
  "SA11sanssr_pu:57": "śraddha nidarśika sarvajinānāṃ //",
  "SA11sanssr_pu:58": "ye sada śraddha sagauravabuddhe /",
  "SA11sanssr_pu:59": "te tu na śīla na śikṣa tyajanti /",
  "SA11sanssr_pu:60": "ye tu na śīla na śikṣa tyajantī /",
  "SA11sanssr_pu:61": "te guṇavāṃ stutaye [doubtful] guṇavantaḥ //",
  "SA11sanssr_pu:62": "ye sada śraddha sagauravadharmme / te jinadharmma atṛptaśṛṇontī [doubtful] //",
  "SA11sanssr_pu:63": "ye jinadharmm atṛptaśṛṇontī / teṣv adhimukti acintiyadharmme //",
  "SA11sanssr_pu:64": "ye sada śraddha sagauravasaṃghe / te avivarttika saṃghaprasannāḥ //",
  "SA11sanssr_pu:65": "ye avivarttika saṃghaprasannās te avivarttika śraddhabalātaḥ /",
  "SA11sanssr_pu:66": "ye avivarttika śraddhabalāto /",
  "SA11sanssr_pu:67": "indriyatīkṣṇaprabhāsvara teṣām //",
  "SA11sanssr_pu:68": "indriyatīkṣṇaprabhāsvara yeṣām tehi vivarjita pāpakamitrāḥ /",
  "SA11sanssr_pu:69": "yehi vivarjita pāpakamitrāḥ dhārmmikamitraparigraha teṣām //",
  "SA11sanssr_pu:70": "dhārmikamitraparigraha yeṣām /",
  "SA11sanssr_pu:71": "te vipulaṃ kuśalopacinvanti /",
  "SA11sanssr_pu:72": "ye vipulaṃ kuśalopacinontī hetubalopagatāya mahātmā //",
  "SA11sanssr_pu:73": "hetubalopagatāya mahātmā /",
  "SA11sanssr_pu:74": "teṣa udāradhimuktiviśeṣāḥ /",
  "SA11sanssr_pu:75": "yeṣa udāradhimuktiviśeṣās te sadādhiṣṭhita sarvajinebhiḥ //",
  "SA11sanssr_pu:76": "ye sadādhiṣṭhita sarvajinebhis teṣūpapadyati bodhayi cittam /",
  "SA11sanssr_pu:77": "yeṣūpapadyati bodhayi cittaṃ te abhiyukta maharṣiguṇeṣu //",
  "SA11sanssr_pu:78": "ye abhiyukta maharṣiguṇeṣu jātayabuddhakule anujātāḥ /",
  "SA11sanssr_pu:79": "jātaya buddhakule anujātās te samayoga ayogavimuktāḥ //",
  "SA11sanssr_pu:80": "ye samayoga ayogavimuktāḥ / āśaya teṣa prasādaviśuddhaḥ //",
  "SA11sanssr_pu:81": "āśayu yeṣa prasādaviśuddhaḥ teṣa adhyāśayu uttamaśreṣṭhaḥ /",
  "SA11sanssr_pu:82": "yeṣa adhyāśayu uttamaśreṣṭhas te sada pāramitāsu caranti //",
  "SA11sanssr_pu:83": "ye sada pāramitāsu carantī te pratipanna iho mahayāne /",
  "SA11sanssr_pu:84": "ye pratipanna iho mahayāne te pratipattitu pūjayi buddhān //",
  "SA11sanssr_pu:85": "ye pratipattitu pūjayi buddhān teṣu anusmṛti buddha abhedyā /",
  "SA11sanssr_pu:86": "yeṣu anusmṛti buddha abhedyā /",
  "SA11sanssr_pu:87": "te sada paśyiya cintiya buddhān //",
  "SA11sanssr_pu:88": "ye sada paśyiya cintiya buddhān / teṣa na jātu na tiṣṭhati buddhaḥ //",
  "SA11sanssr_pu:89": "yeṣa na jātu na tiṣṭhati buddhaḥ teṣa na jātu rahāyati dharmmaḥ /",
  "SA11sanssr_pu:90": "yeṣa na jātu rahāyati dharmaḥ te sada dhiṣṭhita sarvajinebhir /",
  "SA11sanssr_pu:91": "ityādiśraddhāmūlo guṇavistaro 'nnantas tatroktaḥ /",
  "SA11sanssr_pu:92": "tat parisamāpya saṃkṣepataḥ punar āha /",
  "SA11sanssr_pu:93": "durllabhasatvapṛthagjanakāyā /",
  "SA11sanssr_pu:94": "ye imi śraddadhi īdṛśi dharmmān /",
  "SA11sanssr_pu:95": "ye tu śubhopacitāḥ kṛtapuṇyās te imi śraddadhi hetubalena //",
  "SA11sanssr_pu:96": "yo daśakṣetrarajopamasatvān kalpam upasthihi sarvasukhena /",
  "SA11sanssr_pu:97": "nota tu tādṛśu puṇyaviśeṣo yādṛśa śraddadhato imi dharmmān //",
  "SA11sanssr_pu:98": "iti / tathāryadaśadharmasūtre 'pi deśitaṃ //",
  "SA11sanssr_pu:99": "śraddhā hi paramaṃ yānaṃ yena niryānti nāyakāḥ / tasmād buddhānuśāritvaṃ bhajeta matimān naraḥ //",
  "SA11sanssr_pu:100": "aśrāddhasya manuṣyasya śuklo dharmo na rohati / vījānām agnidagdhānām aṅkuro harito yathā //",
  "SA11sanssr_pu:101": "iti /",
  "SA11sanssr_pu:102": "ata evāryalalitavistarasūtre prativeditaṃ /",
  "SA11sanssr_pu:103": "śraddhāyām ānanda yogaḥ karaṇīya idaṃ tathāgato vijñapayatīti //",
  "SA11sanssr_pu:104": "tathā siṃhaparipṛcchāyāṃ / śraddhayā / kṣaṇam akṣaṇaṃ varjayati ity uktam //",
  "SA11sanssr_pu:105": "tad evaṃ /",
  "SA11sanssr_pu:106": "śraddhāmūlaṃ dṛḍhīkṛtya bodhicittaṃ dṛḍhaṃ kartavyaṃ sarvapuṇyasaṃgrahatvāt tad yathāryasiṃhaparipṛcchāyāṃ /",
  "SA11sanssr_pu:107": "siṃhena rājakumāreṇa bhagavān pṛṣtaḥ //",
  "SA11sanssr_pu:108": "saṃgrahaḥ sarvadharmāṇāṃ / karmaṇā kena jāyate / priyaś ca bhoti satvānāṃ yatra yatropapadyate //",
  "SA11sanssr_pu:109": "bhagavān āha /",
  "SA11sanssr_pu:110": "sarvasatvapramokṣāya cittaṃ bodhāya nāmayet /",
  "SA11sanssr_pu:111": "eṣa saṃgraha dharmāṇāṃ bhavate tena ca priyaḥ //",
  "SA11sanssr_pu:112": "iti /",
  "SA11sanssr_pu:113": "tathāryagaṇḍavyūhasūtre 'pi varṇitaṃ /",
  "SA11sanssr_pu:114": "bodhicittaṃ hi kulaputra vījabhūtaṃ sarvabuddhadharmāṇāṃ /",
  "SA11sanssr_pu:115": "kṣetrabhūtaṃ sarvajagacchukladharmavirohaṇatayā /",
  "SA11sanssr_pu:116": "dharaṇibhūtaṃ sarvalokapratiśaraṇatayā yāvat pitṛbhūtaṃ sarvabodhisatvārakṣaṇatayā //",
  "SA11sanssr_pu:117": "peyālaṃ //",
  "SA11sanssr_pu:118": "vaiśravaṇabhūtaṃ sarvadāridryasaṃchedanatayā /",
  "SA11sanssr_pu:119": "cintāmaṇirājabhūtaṃ sarvārthasaṃsādhanatayā /",
  "SA11sanssr_pu:120": "bhadraghaṭabhūtaṃ sarvābhiprāyaparipūraṇatayā /",
  "SA11sanssr_pu:121": "śaktibhūtaṃ kleśaśatruvijayāya /",
  "SA11sanssr_pu:122": "dharmabhūtaṃ yoniśo manaḥkārasaṃchedanatayā /",
  "SA11sanssr_pu:123": "khaḍgabhūtaṃ kleśaśiraḥprapātanatayā /",
  "SA11sanssr_pu:124": "kuṭhārabhūtaṃ duṣkhavṛkṣasaṃchedanatayā /",
  "SA11sanssr_pu:125": "praharaṇabhūtaṃ sarvopadravaparitrāṇatayā /",
  "SA11sanssr_pu:126": "vaḍisabhūtaṃ saṃsārajalacarābhyuddharaṇatayā /",
  "SA11sanssr_pu:127": "vātamaṇḍalībhūtaṃ sarvāvaraṇanivaraṇatṛnavikiraṇatayā /",
  "SA11sanssr_pu:128": "uddānabhūtaṃ sarvabodhisatvacaryāpraṇidhānasaṃgrahaṇatayā /",
  "SA11sanssr_pu:129": "caityabhūtaṃ sadevamānuṣāsurasya lokasya /",
  "SA11sanssr_pu:130": "iti hi kulaputra bodhicittam ebhiś cānyaiś cāpramāṇair guṇaviśeṣaiḥ samanvāgatam iti //",
  "SA11sanssr_pu:131": "kathaṃ punar jñāyate /",
  "SA11sanssr_pu:132": "pṛthagjanasyāpi bodhicittam utpadyate /",
  "SA11sanssr_pu:133": "na vāṅmātram etad iti /",
  "SA11sanssr_pu:134": "annekasūtrāntadarśanāt //",
  "SA11sanssr_pu:135": "yathā tāvad āryavimalakīrttinirdeśe nirdiṣṭaṃ /",
  "SA11sanssr_pu:136": "sumerusamāṃ satkāyadṛṣṭim utpādya bodhicittam utpadyate /",
  "SA11sanssr_pu:137": "tataś ca buddhadharmā virohantīti //",
  "SA11sanssr_pu:138": "ratnakaraṇḍasūtrāc ca pṛthagjano 'pi bodhisatva iti jñāyate //",
  "SA11sanssr_pu:139": "yathoktaṃ /",
  "SA11sanssr_pu:140": "tad yathāpi nāma mañjuśrīḥ aṇḍakoṣaprakṣipto 'pi kalaviṅkapoto /",
  "SA11sanssr_pu:141": "asaṃbhinnāṇḍa aniśkrāntaḥ koṣāt kalaviṅkarutam eva muñcati //",
  "SA11sanssr_pu:142": "evam eva mañjuśrīḥ avidyāṇḍakoṣaprakṣipto 'pi bodhisatvo /",
  "SA11sanssr_pu:143": "asaṃbhinnātmadṛṣṭir aniṣkrāntas traidhātukād buddharutam eva muñcati /",
  "SA11sanssr_pu:144": "yad idaṃ śūnyatānimittāpraṇihitarutam eva //",
  "SA11sanssr_pu:145": "sarvadharmapravṛttinirdeśe 'pi kathitaṃ /",
  "SA11sanssr_pu:146": "jayamateś ca bodhisatvasya pṛthivī vidāram adāt /",
  "SA11sanssr_pu:147": "sa kālagato mahānirayaṃ prāpatad iti /",
  "SA11sanssr_pu:148": "sa hi śūnyatāṃ nādhimuktavān śūnyatāvādini ca pratighaṃ kṛtavān //",
  "SA11sanssr_pu:149": "niyatāniyatāvatāramudrāsūtre 'py ākhyātaṃ //",
  "SA11sanssr_pu:150": "katamaḥ paśurathagatiko bodhisatvaḥ /",
  "SA11sanssr_pu:151": "tad yathā /",
  "SA11sanssr_pu:152": "kaścit puruṣaḥ pañcabuddhakṣetraparamāṇurajaḥsamān lokadhātūn abhikramitukāmaḥ syāt /",
  "SA11sanssr_pu:153": "sa paśuratham abhiruhya mārgaṃ pratipadyate sa cireṇa dīrgheṇādhvanā yojanaśataṃ gacchet /",
  "SA11sanssr_pu:154": "sa tatra mahatyā vātamaṇḍalyā paścāt khalu punar aśītiṃ yojanasahasrāṇi pratyākṛṣya pratyudāvartyeti /",
  "SA11sanssr_pu:155": "tat kiṃ śaknuyāt sa puruṣas tān lokadhātūn paśurathenātikramitum /",
  "SA11sanssr_pu:156": "yāvad annabhilāpyānabhilāpyair api kalpair ekam api lokadhātum atikramitum /",
  "SA11sanssr_pu:157": "āha /",
  "SA11sanssr_pu:158": "no hīdaṃ bhagavan /",
  "SA11sanssr_pu:159": "bhagavān āha /",
  "SA11sanssr_pu:160": "evam eva mañjuśrīḥ yaḥ kaścid bodhicittam utpādya mahāyānaṃ /",
  "SA11sanssr_pu:161": "na dhārayati /",
  "SA11sanssr_pu:162": "na paṭhati /",
  "SA11sanssr_pu:163": "śrāvakayānīyān sevate /",
  "SA11sanssr_pu:164": "taiś ca sārddhaṃ saṃstavaṃ karoti /",
  "SA11sanssr_pu:165": "śrāvakayānaṃ ca paṭhati svādhyāyati mīmāṃsate paribudhyate 'rthāṃś ca pāṭhayati yāvad bodhayati /",
  "SA11sanssr_pu:166": "sa tena dhanvaprajño bhavati so 'nnuttarajñānamārgāt pratyākṛṣyate pratyudāvarttyate /",
  "SA11sanssr_pu:167": "yad api tasya bodhisatvasya bodhibhāvanātaḥ prajñendriyaṃ prajñācakṣuḥ tad api tasya dhanvīkriyate pratihanyate /",
  "SA11sanssr_pu:168": "śrayaṃ paśurathagatiko bodhisatva iti //",
  "SA11sanssr_pu:169": "tad evam eṣā śūnyatānadhimuktir mahāyānānabhiratiś cāsaṃpūrṇādhimukticittacaryasyāpi prāyo na saṃdṛśyate /",
  "SA11sanssr_pu:170": "prāg evādhimātrādhimukticaryasya bodhisatvasya /",
  "SA11sanssr_pu:171": "sa hi ratnameghe /",
  "SA11sanssr_pu:172": "sarvabālacaritavipattisamatikrāntaḥ paṭhyate asaṃkhyeyasamādhidhāraṇīvimokṣābhijñāvidyāvikrīdito /",
  "SA11sanssr_pu:173_0": "annantadharmārāmaratinirāmiṣāparāntakalpakoṭyannābhoganirvikalpaprītivegālokapratilabdhaś",
  "SA11sanssr_pu:173_1": "cāprameyakalpakoṭīniyutaśatasahasraparamamahāyānaprasthānavicitrabhāvanāsaṃpūrṇa",
  "SA11sanssr_pu:173_2": "parārthapratipattiniryāṇa puṇyajñānasaṃbhārābhinihārābhinirvṛttiḥ pūrvayogaśatasahasrasamṛddhaś ca paṭhyate /",
  "SA11sanssr_pu:174": "athaitan neyārthaṃ /",
  "SA11sanssr_pu:175": "kasmād anye bodhicittotpādakā asyāṃ bhūmau neṣyante /",
  "SA11sanssr_pu:176": "na cātrecchayā kiñcid viśeṣacihnaṃ nītārthaṃ karttuṃ labhyate /",
  "SA11sanssr_pu:177": "adhimātrādhimukticaryādharmatā vacanāc ca gamyate /",
  "SA11sanssr_pu:178": "yathā madhyamṛduprakārāpy adhimukticaryāsty eveti //",
  "SA11sanssr_pu:179": "asya punas tathāgataguhyasūtrasya ko 'bhiprāyo /",
  "SA11sanssr_pu:180": "yad uktaṃ /",
  "SA11sanssr_pu:181": "kasya bhagavan bodhicittotpādaḥ /",
  "SA11sanssr_pu:182": "āha /",
  "SA11sanssr_pu:183": "yasya mahārājādhyāśayo 'vikopitaḥ /",
  "SA11sanssr_pu:184": "āha /",
  "SA11sanssr_pu:185": "kasya bhagavann adhyāśayo 'vikopitaḥ /",
  "SA11sanssr_pu:186": "āha /",
  "SA11sanssr_pu:187": "yasya mahārāja mahākaruṇotpādaḥ /",
  "SA11sanssr_pu:188": "āha /",
  "SA11sanssr_pu:189": "kasya bhagavan mahākaruṇotpādaḥ /",
  "SA11sanssr_pu:190": "āha /",
  "SA11sanssr_pu:191": "yasya mahārāja sarvasatvāparityāgaḥ /",
  "SA11sanssr_pu:192": "āha /",
  "SA11sanssr_pu:193": "kathaṃ bhagavan satvā aparityaktā bhavanti /",
  "SA11sanssr_pu:194": "āha /",
  "SA11sanssr_pu:195": "yadā mahārājātmasaukhyaṃ parityaktaṃ bhavatīti /",
  "SA11sanssr_pu:196": "bodhicittamātrāsantuṣṭānāṃ karuṇābhilāṣasaṃjanārtham idam uktaṃ /",
  "SA11sanssr_pu:197": "yathā na te tathāgataśāsane pravrajitā yeṣāṃ nāsti tyāga iti /",
  "SA11sanssr_pu:198": "evam ihānyabodhicittanindā draṣṭavyā na tu bodhicittam anyathā notpadyatae eva //",
  "SA11sanssr_pu:199": "yathā daśadharmakasūtre deśitaṃ /",
  "SA11sanssr_pu:200_0": "iha kulaputra bodhisatvo gotrasthaḥ sann annutpāditabodhicittaḥ tathāgatena vā tathāgataśrāvakeṇa",
  "SA11sanssr_pu:200_1": "vā saṃcodyamānaḥ saṃvedyamānaḥ samādāpyamāno 'nnuttarāyāṃ samyaksambodhau bodhicittam",
  "SA11sanssr_pu:200_2": "utpādayatīdaṃ prathamaṃ kāraṇaṃ bodhicittotpādāya /",
  "SA11sanssr_pu:201": "saṃbodher vā bodhicittasya vā varṇaṃ bhāṣyamāṇaṃ śrutvānnuttarāyāṃ samyaksaṃbodhau cittam utpādayatīdaṃ dvitīyaṃ kāraṇaṃ /",
  "SA11sanssr_pu:202": "sa satvā ... naśaraṇān advīpān dṛṣṭvā kāruṇyacittam upasthāpya yāvad annuttarāyāṃ samyaksambodhau cittam utpādayatīdaṃ tṛtīyaṃ kāraṇaṃ bodhicittotpādāya /",
  "SA11sanssr_pu:203": "sa tathāgatasya sarvākāraparipūrṇatāṃ dṛṣṭvā prītim utpādya annuttarāyāṃ samyaksaṃbodhau cittam utpādayatīdaṃ caturthaṃ kāraṇam iti /",
  "SA11sanssr_pu:204": "tac ca bodhicittaṃ dvividhaṃ bodhipraṇidhicittaṃ ca bodhiprasthāna cittaṃ ca /",
  "SA11sanssr_pu:205": "yathāryagaṇḍavyūhasūtre bhāṣitaṃ /",
  "SA11sanssr_pu:206": "durlabhāḥ kulaputra te satvāḥ sarvaloke ye 'nnuttarasyāṃ samyaksaṃbodhau cittaṃ praṇidadhati /",
  "SA11sanssr_pu:207": "tato 'pi durlabhatamās te satvā ye 'nnuttarāṃ samyaksaṃbodhim abhisaṃprasthitā iti /",
  "SA11sanssr_pu:208": "tatra bodhipraṇidhicittaṃ /",
  "SA11sanssr_pu:209": "mayā buddhena bhavitavyam iti cittaṃ praṇidhānād utpannaṃ bhavati /",
  "SA11sanssr_pu:210": "śūraṅgamasūtre 'pi /",
  "SA11sanssr_pu:211": "śāṭhyotpāditasyāpi bodhicittasya buddhatvahetutvābhidhānāt /",
  "SA11sanssr_pu:212": "kaḥ punar vādaḥ kiñcid eva kuśalaṃ kṛtvā /",
  "SA11sanssr_pu:213": "yathoktaṃ bhadrakalpikasūtre /",
  "SA11sanssr_pu:214": "ghoṣadatto nāma tathāgato yatra nakṣatrarājena tathāgatena prathamaṃ bodhicittam utpāditaṃ tāmbūlapatraṃ dattvā gopālakabhūtena /",
  "SA11sanssr_pu:215": "evaṃ vidyutpradīpo nāma tathāgato yatra yaśasā tathāgatena prathamaṃ bodhicittam utpāditaṃ daśikāṃ dattvā tantravāyabhūtena /",
  "SA11sanssr_pu:216": "evam anantaprabho nāma tathāgato yatrārciṣmatā tathāgatena prathamaṃ bodhicittam utpāditaṃ tṛṇapradīpaṃ dattvā nagarāvalambakabhūtena /",
  "SA11sanssr_pu:217": "evaṃ dṛḍhavikramo nāma tathāgato yatra duṣpradharṣeṇa tathāgatena prathamaṃ bodhicittam utpāditaṃ dattakāṣṭhaṃ dattvā kāṣṭhahārakabhūtenety ādi //",
  "SA11sanssr_pu:218": "caryāvikale 'pi ca bodhicitte nāvamanyatā karttavyā /",
  "SA11sanssr_pu:219": "tasyāpy annantasaṃsārasukhaprasavanatvāt /",
  "SA11sanssr_pu:220": "yathāryamaitreyavimokṣe varṇitaṃ /",
  "SA11sanssr_pu:221": "tad yathāpi nāma kulaputra cittam api vajraratnaṃ sarvaprativiśiṣṭaṃ suvarṇālaṃkāram abhibhavati /",
  "SA11sanssr_pu:222": "vajraratnanāma ca na vijahāti /",
  "SA11sanssr_pu:223": "sarvadāridryaṃ vinivarttayati /",
  "SA11sanssr_pu:224": "evam eva kulaputrāśayapratipattibhinnam api sarvajñatācittotpādavajraratnaṃ sarvaśrāvakapratyekabuddhaguṇasuvarṇālaṃkāram abhibhavati bodhisattvanāma ca na vijahāti /",
  "SA11sanssr_pu:225": "sarvasaṃsāradāridryaṃ vinivarttayatīti /",
  "SA11sanssr_pu:226": "itaś ca vināpi caryayā bodhicittam upakārakam iti jñātavyaṃ /",
  "SA11sanssr_pu:227": "yenāpararājāvavādakasūtre kathitaṃ /",
  "SA11sanssr_pu:228": "yasmāc ca tvaṃ mahārāja bahukṛtyo bahukaraṇīyaḥ /",
  "SA11sanssr_pu:229": "asahaḥ sarveṇa sarvaḥ sarvathā sarvaṃ sarvadā dānapāramitāyāṃ śikṣituṃ /",
  "SA11sanssr_pu:230": "evaṃ yāvat prajñāpāramitāyāṃ śikṣituṃ /",
  "SA11sanssr_pu:231": "tasmāt tarhi tvaṃ mahārāja evam eva samyaksambodhichandaṃ śraddhāṃ tra ... praṇidhiṃ ca gacchann api tiṣṭhann api niṣaṇṇo 'pi śayāno 'pi jāgrad api bhuñjāno 'pi /",
  "SA11sanssr_pu:232": "pivann api /",
  "SA11sanssr_pu:233": "satatasamitam anusmara /",
  "SA11sanssr_pu:234": "manasikuru bhāvaya /",
  "SA11sanssr_pu:235_0": "sarvabuddhabodhisatvapratyekabuddhāryaśrāvakapṛthagj anānām ātmanaś cātītānāgatapratyutpannāni",
  "SA11sanssr_pu:235_1": "sarvakuśalamūlāny abhisaṃkṣipya tulayitvā piṇḍayitvānumodasvāgrayā anumodanayā yāvad",
  "SA11sanssr_pu:235_2": "ākāśasamatayā nirvāṇasamatayānumodasvānumodya ca sarvabuddhabodhisatvapratyekabuddhāryaśrāvakāṇāṃ",
  "SA11sanssr_pu:235_3": "pūjākarmaṇe niryātaya /",
  "SA11sanssr_pu:236": "niryātya ca sarvasatvasādhāraṇāni kuru /",
  "SA11sanssr_pu:237_0": "tataḥ sarvasatvānāṃ yāvat sarvajñātapratilambhāya sarvabuddhadharmaparipūraṇāya dine",
  "SA11sanssr_pu:237_1": "dine traikālyam annuttarāyāṃ samyaksaṃbodhau pariṇāmaya evaṃ khalu tvaṃ mahārāja",
  "SA11sanssr_pu:237_2": "pratipannaḥ san rājyaṃ kārayiṣyasi rājyakṛtyāni ca na hāyayiṣyasi bodhisaṃbhārāṃś",
  "SA11sanssr_pu:237_3": "ca paripūrayiṣyasīti //",
  "SA11sanssr_pu:238": "atraiva cāsya vipāka uktaḥ /",
  "SA11sanssr_pu:239": "sa khalu punas tvaṃ mahārāja tasya samyaksaṃbodhicittakuśalamūlakarmaṇo vipākenānnekaśatakṛtvo deveṣūpapanno 'bhūḥ /",
  "SA11sanssr_pu:240": "annekaśatakṛtvo manuṣyeṣūpapanno 'bhūḥ /",
  "SA11sanssr_pu:241": "sarvāsu ca devamanuṣyopapattiṣv ādhipatyam eva kārayasi /",
  "SA11sanssr_pu:242": "na ca tāvat tava mahārāja tasya samyaksaṃbodhicittasya kuśalakarmaṇa ūnatvaṃ vāpūrṇatvaṃ vā prajñāyate /",
  "SA11sanssr_pu:243_0": "api ca mahārāja ekam api samyaksaṃbodhicittaṃ sarvasattvottāraṇārambaṇatvāt sarvasatvāmocanārambaṇatvāt",
  "SA11sanssr_pu:243_1": "sarvasatvasamāśvāsanārambaṇatvāt sarvasatvaparinirvāṇārambaṇatvād aprameyāsaṃkhyeyakuśalopacayam /",
  "SA11sanssr_pu:244": "kaḥ punar vādo ya evaṃ bahulīkarotīti //",
  "SA11sanssr_pu:245": "etac ca bodhicittaṃ rūpakāyadarśanotpannaṃ /",
  "SA11sanssr_pu:246": "tatra pūrvāvadāne paṭhyate /",
  "SA11sanssr_pu:247": "evaṃ tāvat praṇidhibodhicittaṃ veditavyaṃ /",
  "SA11sanssr_pu:248": "idaṃ tu vaktavyaṃ kim abhūmipraviṣṭhasyāpi bodhisatvasamvarādhikāro 'sti na veti /",
  "SA11sanssr_pu:249": "astīti veditavyaṃ ākāśagarbhasūtre lābhasatkārārthaṃ mūlāpattiśravaṇāt /",
  "SA11sanssr_pu:250": "daśabhūmikasūtre tu prathamāyāṃ bhūmau darśitaṃ /",
  "SA11sanssr_pu:251": "na ca kañcit satkārāṃ kasyacit sakāśāt pratikāṃkṣaty anyatra mayaivaiṣāṃ sarvasatvānāṃ sarvopakaraṇabāhulyam upanāmayitavyam iti /",
  "SA11sanssr_pu:252": "tathā cāha /",
  "SA11sanssr_pu:253": "pramuditāyāṃ bodhisatvabhūmau suvyavasthito bhavaty acalanayoge ... ti /",
  "SA11sanssr_pu:254": "punaś coktaṃ /",
  "SA11sanssr_pu:255": "tathāgatavaṃśaniyato bhavati saṃbodhiparāyaṇa iti /",
  "SA11sanssr_pu:256": "ākāśagarbhasūtre tv āha /",
  "SA11sanssr_pu:257": "śrāvakayānam evāsya na bhavati prāg eva mahāyānam iti /",
  "SA11sanssr_pu:258": "tathāryograparipṛcchāyāṃ mātsaryaparyavanaddhasyāpi śikṣāpadāni prajñaptāni /",
  "SA11sanssr_pu:259": "pramuditāyāṃ tu paṭhyate /",
  "SA11sanssr_pu:260": "ātmasaṃjñāpagamāc cāsyātmasneho na bhavati /",
  "SA11sanssr_pu:261": "kutaḥ /",
  "SA11sanssr_pu:262": "punaḥ sarvopakaraṇasneha iti /",
  "SA11sanssr_pu:263": "tathā mastakādidānam apy atrāsyoktaṃ //",
  "SA11sanssr_pu:264": "evam ādi sūtreṣu bhūmipraviṣṭasyāpi śikṣāprajñaptir dṛśyate /",
  "SA11sanssr_pu:265": "yatra vāsāmānyena bodhisatvam adhikṛtyopadeśas tatrābhyāsayogyatayā pratiṣedhavākyena vādikarmikabodhisatvena na śikṣitavyaṃ bhaved etat /",
  "SA11sanssr_pu:266": "ubhayāsaṃbhave tu sarvatra śikṣitavyaṃ /",
  "SA11sanssr_pu:267": "tatrāpy ekasyāṃ śikṣāyāṃ śikṣaṇāyām aśaktasyetaraśikṣānabhyāsādanāpattiḥ //",
  "SA11sanssr_pu:268": "āryākṣayamatisūtre 'py evam avocat /",
  "SA11sanssr_pu:269": "dānakāle śīlopasaṃhārasyāpekṣeti vistaraḥ /",
  "SA11sanssr_pu:270": "na cātra śithilena bhavitavyaṃ na ca śeṣāsu na samudāgacchati /",
  "SA11sanssr_pu:271": "yathābalaṃ yathābhajamānam iti daśabhūmikasūtre vacanāt /",
  "SA11sanssr_pu:272": "ayaṃ ca saṃvaraḥ strīṇām api mṛdukleśānāṃ bodhyabhilāṣacittānāṃ labhyate /",
  "SA11sanssr_pu:273": "uktaṃ hi bodhisatvaprātimokṣe /",
  "SA11sanssr_pu:274": "caturbhiḥ śāriputra dharmaiḥ samanvāgatāḥ bodhisatvāḥ satyavādino bhavantīty ārabhyāha /",
  "SA11sanssr_pu:275": "iha śāriputra kulaputro vā kuladuhitā vānnuttarāyāṃ samyaksaṃbodhau cittam utpādyārabdhavīryo viharati kuśaladharmaparyeṣaṇāyety ārabhya sarva upadeśaḥ //",
  "SA11sanssr_pu:276": "saṃvaragrahaṇaṃ ca bodhisatvaśikṣāpadābhyāsaparamasya sāṃvarikasyāntikāt kartavyaṃ /",
  "SA11sanssr_pu:277": "evaṃ hy asya śikṣātikrame tīvram apatrāpyaṃ guruvisaṃvādanabhayaṃ cotpadyate /",
  "SA11sanssr_pu:278": "tatra cānnābhogataḥ premagauravasiddhir ity eṣa sāmānyasaṃvaradharmaḥ /",
  "SA11sanssr_pu:279": "ata eva bodhisatvāḥ tathāgatānāṃ purataḥ śikṣāṇām anyatamaśikṣāniṣpattikāmāḥ samādānaṃ kurvanti /",
  "SA11sanssr_pu:280": "tasya ca kalyāṇamitrasyābhāve daśadigavasthitabuddhabodhisatvābhimukhībhāvabhāvanayā saṃvaro grāhyaḥ saṃvaram ātmabalaṃ ca tulayitvā /",
  "SA11sanssr_pu:281": "anyathā tu sarvabuddhabodhisatvāḥ sadevakaś ca loko visaṃvāditaḥ syāt /",
  "SA11sanssr_pu:282": "saddharmasmṛtyupasthānasūtre hi kiñcin mātraṃ cintayitvāpy adadataḥ pretagatir uktā pratijñātaṃ cādadato narakagatiḥ /",
  "SA11sanssr_pu:283": "kiṃ punar annuttaram artham akhilasya jagataḥ pratijñāyāsaṃpādayataḥ /",
  "SA11sanssr_pu:284": "ata evoktaṃ dharmasaṃgītisūtre /",
  "SA11sanssr_pu:285": "satyagurukeṇa kulaputra bodhisatvena bhavitavyaṃ /",
  "SA11sanssr_pu:286": "satyasaṃgītiḥ kulaputra dharmasaṃgītiḥ /",
  "SA11sanssr_pu:287": "tatra kulaputra katamat satyaṃ yad bodhisatvo 'nnuttarāyāṃ samyaksaṃbodhau cittam utpādya tac cittaṃ jīvitahetor api na parityajati na satveṣu vipratipadyate /",
  "SA11sanssr_pu:288": "idaṃ bodhisatvasya satyaṃ //",
  "SA11sanssr_pu:289": "yat punar bodhisatvo 'nnuttarāyāṃ samyaksaṃbodhau cittam utpādya paścāt tac cittaṃ parityajati satveṣu vipratipadyate 'yaṃ bodhisatvasya pratikṛṣṭo mṛṣāvāda iti /",
  "SA11sanssr_pu:290": "āryasāgaramatisūtre 'pi deśitaṃ /",
  "SA11sanssr_pu:291": "syād yathāpi nāma sāgaramate rājā vā rājamātro vā sarvaṃ nāgarakaṃ janaṃ śvo bhaktenopanimantryopekṣako bhaven nānnapānaṃ samudānayet satyaṃ sarvajanakāyaṃ visaṃvādayet /",
  "SA11sanssr_pu:292": "tatra te 'nnapānabhojanam alabhamānā uccagghantaḥ prakrāmeyuḥ /",
  "SA11sanssr_pu:293_0": "evam eva sāgaramate yo bodhisatvaḥ sarvasatvān āśvāsyātīrṇatāraṇāyāmuktamocanāyānnāśvastāśvāsanāya",
  "SA11sanssr_pu:293_1": "yāvan na bāhuśrutye 'bhiyogaṃ karoti nāpi tato 'nyeṣu bodhipakṣyakuśalamūleṣu dharmeṣu /",
  "SA11sanssr_pu:294": "ayaṃ bodhisatvo visaṃvādayati sadevakaṃ lokaṃ /",
  "SA11sanssr_pu:295": "evaṃ ca taṃ pūrvabuddhadarśinyo devatā uccagghanti vivādayanti /",
  "SA11sanssr_pu:296": "durlabhās te yajñasvāmino ye mahāyajñaṃ pratijñāyottārayanti /",
  "SA11sanssr_pu:297": "tasmāt tarhi sāgaramate na sā bodhisatvena vāg bhāṣitavyā yayā sadevamānuṣāsuraṃ lokaṃ visaṃvādayet //",
  "SA11sanssr_pu:298": "punar aparaṃ sāgaramate bodhisatvaḥ kenacid evādhīṣṭo bhavati dharmeṣv arthakaraṇīyeṣu /",
  "SA11sanssr_pu:299": "tatra bodhisatvena vāg bhāṣitā bhavati yāvad ātmaparityāgo 'pi bodhisatvena kartavyo bhavet tatra na punaḥ sa satvo visaṃvādayitavya iti /",
  "SA11sanssr_pu:300": "tasmāt svabalānurūpeṇaikam api kuśalamūlaṃ samādāya rakṣitavyaṃ /",
  "SA11sanssr_pu:301": "yathoktam āryakṣitigarbhasūtre /",
  "SA11sanssr_pu:302": "ebhir daśabhiḥ kuśalaiḥ karmapathair buddhatvaṃ /",
  "SA11sanssr_pu:303": "na punar yo 'ntaśa ekam api yāvajjīvaṃ kuśalaṃ karmapathaṃ na rakṣati atha ca punar evaṃ vadati /",
  "SA11sanssr_pu:304": "ahaṃ mahāyāniko 'haṃ cānnuttarāṃ samyaksaṃbodhiṃ paryeṣāmīti /",
  "SA11sanssr_pu:305": "sa pudgalaḥ paramakuhako mahāmṛṣāvādikaḥ sarveṣāṃ buddhānāṃ bhagavatāṃ purato visaṃvādako lokasyocchedavādī sa mūḍhaḥ kālaṃ kurute vinipātagāmī bhavatīti /",
  "SA11sanssr_pu:306": "yāvat kālaṃ ca śaknoti tāvat kālaṃ kuśalaṃ samādāya vartitavyaṃ //",
  "SA11sanssr_pu:307": "etac ca bhaiṣajyaguruvaiḍūryaprabhasūtre draṣṭavyaṃ /",
  "SA11sanssr_pu:308_0": "yas tu mahāsatva evaṃ śrutvāpi bodhisatvacaryāduṣkaratām api prajñayāvagāhyotsahatae",
  "SA11sanssr_pu:308_1": "eva sakaladuṣkhitajanaparitrāṇadhuram avavoḍhuṃ tena vandanapūjanapāpadeśanapuṇyānumodanabuddhādhyeṣaṇayācanabodhipariṇāmanaṃ",
  "SA11sanssr_pu:308_2": "kṛtvā kalyāṇamitram abhyetya taduktānuvādena svayaṃ vā vaktavyaṃ /",
  "SA11sanssr_pu:309": "samanvāharācāryāham evaṃ nāmety uktvā /",
  "SA11sanssr_pu:310": "yathāryamañjuśrībuddhakṣetraguṇavyūhālaṅkārasūtre bhagavatā mañjuśriyā pūrvajanmāvadāne caryopetaṃ bodhicittam utpāditaṃ tathotpādayitavyaṃ /",
  "SA11sanssr_pu:311": "evaṃ hi tenoktaṃ //",
  "SA11sanssr_pu:312": "yāvatī prathamā koṭiḥ saṃsārasyāntavarjitā / tāvat satvahitārthāya cariṣyāmy amitāṃ carim //",
  "SA11sanssr_pu:313": "utpādayāma saṃbodhau cittaṃ nāthasya saṃmukham / nimantraye jagat sarvaṃ dāridryān mocitāsmi tat //",
  "SA11sanssr_pu:314": "vyāpādakhilacittaṃ vā īrṣyāmātsaryam eva vā /",
  "SA11sanssr_pu:315": "adyāgre na kariṣyāmi bodhiṃ prāpsyāmi yāvatā /",
  "SA11sanssr_pu:316": "brahmacaryaṃ cariṣyāmi kāmāṃs tyakṣyāmi pāpakān //",
  "SA11sanssr_pu:317": "buddhānām anuśikṣiṣye śīlasaṃvarasaṃyame / nāhaṃ tvaritarūpeṇa bodhiṃ prāptum ihotsahe //",
  "SA11sanssr_pu:318": "parāntakoṭiṃ sthāsyāmi satvasyaikasya kāraṇāt / kṣetraṃ viśodhayiṣyāmi aprameyam acintiyam //",
  "SA11sanssr_pu:319": "nāmadheyaṃ kariṣyāmi daśa dikṣu ca viśrutaṃ / kāyavākkarmaṇī cāhaṃ śodhayiṣyāmi sarvaśaḥ //",
  "SA11sanssr_pu:320": "śodhayiṣye manaḥkarma karma karttāsmi nāśubham / iti //",
  "SA11sanssr_pu:321": "na cātra sārvakālikāt saṃvaragrahaṇāj janmāntarāpattiśaṅkā kartavyātraiva sūtre 'kṣobhyapraṇidhānānujñānād evaṃ hy uktaṃ /",
  "SA11sanssr_pu:322": "yathā tenākṣobhyeṇa tathāgatena pūrvaṃ bodhisatvabhūtenaivaṃ vāg bhāṣitā /",
  "SA11sanssr_pu:323": "visaṃvāditā me buddhā bhagavanto bhaveyur yadi sarvasyāṃ jātau na pravrajeyam iti /",
  "SA11sanssr_pu:324": "ekā jātiḥ prayatnena saṃśodhyā vibudhātmanā /",
  "SA11sanssr_pu:325": "anyās tu jātīr ābodheḥ saiva saṃśodhayiṣyatīty ukteḥ //",
  "SA11sanssr_pu:326": "evaṃ śāriputra bodhisatvena akṣobhyasya tathāgatasya anuśikṣitavyaṃ /",
  "SA11sanssr_pu:327": "evaṃ śikṣamāṇaḥ śāriputra bodhisatvo mahāsatvaḥ sarvasyāṃ jātau pravrajaty utpādād vā tathāgatānām annutpādād vāvaśyaṃ gṛhāvāsān niṣkrāmati /",
  "SA11sanssr_pu:328": "tat kasya hetoḥ /",
  "SA11sanssr_pu:329": "paramo hy ayaṃ śāriputra lābho yad uta gṛhāvāsān niṣkramaṇam iti /",
  "SA11sanssr_pu:330": "yāvat /",
  "SA11sanssr_pu:331": "bhāryāputraduhitṛtṛṣṇā cāsya na bhavatīti /",
  "SA11sanssr_pu:332": "yathā janmāntareṣv ayaṃ doṣo na bhavati tathātraiva vakṣyamāṇam ity āstāṃ tāvad etat //",
  "SA11sanssr_pu:333": "tad evaṃ samāttasaṃvarasya sāmānyam āpattilakṣaṇam ucyate /",
  "SA11sanssr_pu:334": "yenāpattilakṣaṇena yuktaṃ vastu svayam apy utprekṣya pariharen na cāpattipratirūpakeṣv annāpattipratirūpakeṣu ca saṃmuhyeta /",
  "SA11sanssr_pu:335": "bodhisatvaḥ sarvasatvānāṃ varttamānānāgatasarvaduṣkhadaurmanasyopaśamāya varttamānānāgatasukhasaumanasyotpādāya ca niḥśāṭhyataḥ kāyavāṅmanaḥparākramaiḥ prayatnaṃ karoti /",
  "SA11sanssr_pu:336": "yadi tu tatpratyayasāmagrīṃ nānveṣate tadannantarāya pratikārāya na ghaṭate alpaduṣkhadaurmanasyaṃ bahuduṣkhadaurmanasyapratikārabhūtaṃ notpādayati /",
  "SA11sanssr_pu:337": "mahārthasiddhyarthaṃ cālpārthahāniṃ na karoti kṣaṇam apy upekṣate /",
  "SA11sanssr_pu:338": "sāpattiko bhavati /",
  "SA11sanssr_pu:339": "saṃkṣepato 'nnāpattiḥ svaśaktyaviśayeṣu kāryeṣu tatra niṣphalatayā śikṣyāprajñaptyabhāvāt /",
  "SA11sanssr_pu:340": "prakṛtisāvadyatayā tv anyad gṛhyatae eva /",
  "SA11sanssr_pu:341": "yatra svaśaktyagocare 'pi tyāgasāmarthyād āpattiḥ syāt tan na cintyaṃ /",
  "SA11sanssr_pu:342": "sāmānyapāpadeśanā na ... vāt tu tato muktiḥ //",
  "SA11sanssr_pu:343": "etat samāsato bodhisatvaśikṣāśarīraṃ /",
  "SA11sanssr_pu:344": "vistaratas tv apramāṇakalpāparyavasānanirdeśaṃ /",
  "SA11sanssr_pu:345": "athavā saṃkṣepato dve bodhisatvasyāpattī /",
  "SA11sanssr_pu:346": "yathā śaktiyuktāyuktam asamīkṣyārabhate /",
  "SA11sanssr_pu:347": "nivṛttaḥ samīkṣate sāpattiko bhavati /",
  "SA11sanssr_pu:348": "nirūpya yathārham atikrāmaty antaśaś caṇḍāladāsenāpi coditaḥ sāpattiko bhavati / kutaḥ //",
  "SA11sanssr_pu:349": "etad adhyāśayasaṃcodanasūtre vacanāt /",
  "SA11sanssr_pu:350": "api tu maitreya caturbhiḥ kāraṇaiḥ pratibhānaṃ sarvabuddhabhāṣi ... bhiḥ /",
  "SA11sanssr_pu:351": "iha maitreya pratibhānaṃ satyopasaṃhitaṃ bhavati /",
  "SA11sanssr_pu:352": "nāsatyopasaṃhitaṃ dharmopasaṃhitaṃ bhavati na adharmopasaṃhitaṃ /",
  "SA11sanssr_pu:353": "kleśahāyakaṃ bhavati na kleśavivarddhakaṃ /",
  "SA11sanssr_pu:354": "nirvāṇaguṇānuśaṃsasandarśakaṃ bhavati na saṃsāraguṇānuśaṃsasandarśakaṃ /",
  "SA11sanssr_pu:355": "ebhiś caturbhiḥ peyālaṃ /",
  "SA11sanssr_pu:356": "yasya kasyacin maitreya ebhiś caturbhiḥ kāraṇaiḥ pratibhānaṃ pratibhāti pratibhāsyati vā /",
  "SA11sanssr_pu:357": "tatra śrāddhaiḥ kulaputraiḥ kuladuhitṛbhir vā buddhasaṃjñotpādayitavyā śāstṛsaṃjñāṃ kṛtvā /",
  "SA11sanssr_pu:358": "sa dharmaḥ śrotavyaḥ /",
  "SA11sanssr_pu:359": "tat kasya hetoḥ /",
  "SA11sanssr_pu:360": "yat kiñcin maitreya subhāṣitaṃ sarvaṃ tad buddhabhāṣitaṃ /",
  "SA11sanssr_pu:361": "tatra maitreya ya imāni pratibhānāni pratikṣipen naitāni buddhabhāṣitānīti /",
  "SA11sanssr_pu:362": "teṣu cāgauravam utpādayet pudgalavidveṣeṇa tena sarvabuddhabhāṣitaṃ pratibhānaṃ pratikṣiptaṃ bhavati /",
  "SA11sanssr_pu:363": "dharmaṃ pratikṣipya dharmavyasanasaṃvartanīyena karmaṇāpāyagāmī bhavati //",
  "SA11sanssr_pu:364": "yaḥ punar etad abhyāsārthaṃ vyutpāditam icchati /",
  "SA11sanssr_pu:365": "tenātra śikṣāsamuccaye tāvac caryāmukhamātraśikṣaṇārtham abhiyogaḥ karaṇīyaḥ śikṣārambhasyaiva mahāphalatvāt /",
  "SA11sanssr_pu:366": "yathoktaṃ praśāntaviniścayapratihāryasūtre /",
  "SA11sanssr_pu:367_0": "yaś ca mañjuśrīr bodhisatvo gaṅgānadīvālikāsamebhyo buddhebhyaḥ pratyekaṃ sarvebhyo",
  "SA11sanssr_pu:367_1": "gaṃgānadīvālikāsamāni buddhakṣetrāṇi vaśirājamahāmaṇiratnapratipūrṇāni kṛtvā dahyād",
  "SA11sanssr_pu:367_2": "evaṃ dadaṅ gaṅgānadīvālikāsamān kalpān dānaṃ dadyād /",
  "SA11sanssr_pu:368": "yo vānyo mañjuśrīr bodhisatva imān evaṃrūpān dharmān śrutvā ekāntena gatvā cittenābhinirūpayed imeṣv evaṃrūpeṣu dharmeṣu śikṣiṣyāmīti /",
  "SA11sanssr_pu:369": "so 'śikṣito 'pi mañjuśrīr bodhisatvo 'syāṃ śikṣyāyāṃ chandiko vatataraṃ puṇyaṃ prasavati /",
  "SA11sanssr_pu:370": "na tv eva tad dānam ayaṃ puṇyakriyāvastv iti /",
  "SA11sanssr_pu:371": "tasmād evam anuśaṃsadarśinā bodhisatvena na kathaṃcin nivarttitavyaṃ /",
  "SA11sanssr_pu:372": "yathātraivāha /",
  "SA11sanssr_pu:373": "tatra mañjuśrīr ye trisāhasramahāsāhasralokadhātuparamāṇurajaḥsamāḥ satvas teṣām ekaikaḥ satvo rājā bhavej jambūdvīpādhipatis te sarvae evaṃ ghoṣayeyuḥ /",
  "SA11sanssr_pu:374_0": "yo mahāyānam udgrahiṣyati dhārayiṣyati vācayiṣyati paryavāpsyati pravarttayiṣyati",
  "SA11sanssr_pu:374_1": "tasya nakhachedena māsaṃ pañcapalikena divasenāvatārayiṣyāmaḥ taṃ caitenāpakrameṇa",
  "SA11sanssr_pu:374_2": "jīvitād vyaparopayiṣyāma iti /",
  "SA11sanssr_pu:375": "sacen mañjuśrīr bodhisatva evam ucyamāno no trasyati na saṃtrāsam āpsyate 'ntaśa ekacittotpādenāpi na bibheti na viṣīdati na vicikitsate /",
  "SA11sanssr_pu:376": "uttari ca saddharmmaparigrahārtham abhiyujyate pāṭhasvādhyāyābhimukto viharati /",
  "SA11sanssr_pu:377": "ayaṃ mañjuśrīr bodhisatvaś cittaśūro dānaśūraḥ śīlaśūraḥ kṣāntiśūraḥ vīryaśūraḥ dhyānaśūraḥ prajñāśūraḥ samādhiśūraḥ iti vaktavyaḥ //",
  "SA11sanssr_pu:378": "sacen mañjuśrīr bodhisatvaḥ teṣāṃ vadhakapuruṣāṇāṃ na kupyati na ruṣyati na khila doṣacittam utpādayati /",
  "SA11sanssr_pu:379": "sa mañjuśrīr bodhisatvo brahmasama indrasamo 'kampya iti //",
  "SA11sanssr_pu:380": "itaś cāgryakāle śikṣādaro mahāphalavipākaḥ /",
  "SA11sanssr_pu:381": "tathā hi candrapradīpasūtre /",
  "SA11sanssr_pu:382": "buddhāna koṭīn ayutān upasthihe /",
  "SA11sanssr_pu:383": "dattena pānena prasannacittaḥ /",
  "SA11sanssr_pu:384": "chatraiḥ patākābhi ca dīpamālaiḥ /",
  "SA11sanssr_pu:385": "kalpāna koṭyo yatha gaṅgavālikāḥ //",
  "SA11sanssr_pu:386": "yaś caiva saddharme pralujyamāne /",
  "SA11sanssr_pu:387": "nirudhyamāne sugatasya śāsane /",
  "SA11sanssr_pu:388": "rātriṃ divaṃ eka careya śikṣām /",
  "SA11sanssr_pu:389": "idan tataḥ puṇyaviśiṣṭa bhoti //",
  "SA11sanssr_pu:390": "tasmāt kartavyo 'trādaraḥ //",
  "SA11sanssr_pu:391": "uktāni ca sūtrānteṣu bodhisatvaśikṣāpadāni /",
  "SA11sanssr_pu:392": "yathoktam āryaratnameghe /",
  "SA11sanssr_pu:393": "kathaṃ ca kulaputra bodhisatvā bodhisatvaśikṣāsaṃvarasaṃvṛtā bhavanti /",
  "SA11sanssr_pu:394": "iha bodhisatvaḥ evaṃ vicārayati /",
  "SA11sanssr_pu:395": "na prātimokṣasaṃvaramātrakeṇa mayā śakyam annuttarāṃ samyaksaṃbodhim abhisaṃboddhuṃ /",
  "SA11sanssr_pu:396": "kiṃ tarhi yānīmāni tathāgatena teṣu teṣu sūtrānteṣu bodhisatvasamudācārā /",
  "SA11sanssr_pu:397": "bodhisatvaśikṣāpadāni prajñaptāni teṣu teṣu mayā śikṣitavyam iti vistaraḥ /",
  "SA11sanssr_pu:398": "tasmād asmadvidhena mandabuddhinā durvijñeyo vistaroktatvād bodhisatvasya saṃvaraḥ /",
  "SA11sanssr_pu:399": "tataḥ kiṃ yuktaṃ //",
  "SA11sanssr_pu:400": "marmasthānāny ato vidyād yenānnāpattiko bhavet //",
  "SA11sanssr_pu:401": "katamāni ca tāni marmasthānāni yāni hi sūtrānteṣu mahāyānābhiratānām arthāyoktāni /",
  "SA11sanssr_pu:402": "yad uta /",
  "SA11sanssr_pu:403": "ātmabhāvasya bhogānāṃ tryadhvavṛtteḥ śubhasya ca /",
  "SA11sanssr_pu:404": "utsargaḥ sarvasatvebhyas tadrakṣā śuddhivardhanam //",
  "SA11sanssr_pu:405": "eṣa bodhisatvasaṃvarasaṃgrahaḥ / yatra bodhisatvānām abhyāsaviśrāme 'py āpattayo vyavasthāpyante //",
  "SA11sanssr_pu:406": "yathoktaṃ bodhisatvaprātimokṣe /",
  "SA11sanssr_pu:407": "yo bodhisatvena mārgaḥ parigṛhītaḥ sarvasatvānāṃ kṛtena duṣkham upagāmī /",
  "SA11sanssr_pu:408": "saced bodhisatvasya taṃ mārgaṃ parigṛhyāvasthitasyāpi kalpakoṭer atyayenaikaṃ sukhacittam utpadyetāntaśo niṣadya cittam api /",
  "SA11sanssr_pu:409": "tatra bodhisatvenaivaṃ cittam utpādayitavyaṃ sarvasatvānām ātyayikaṃ parigṛhyaitad api me varjayan niṣīdāmīti /",
  "SA11sanssr_pu:410": "parigṛhyet tam [doubtful] /",
  "SA11sanssr_pu:411": "api mañjuśrīr āha //",
  "SA11sanssr_pu:412": "pañcemāni devaputrānantaryāṇi yair ānantaryaiḥ samanvāgatā bodhisatvāḥ kṣipram annuttarāsamyaksaṃbodhim abhisaṃbudhyate /",
  "SA11sanssr_pu:413": "katamāni pañca /",
  "SA11sanssr_pu:414": "yadā devaputra bodhisatvo 'dhyāśayaty annuttarāyāṃ samyaksaṃbodhau cittam utpādya nāntarā śravakapratyekabuddhabhūmau cittam utpādayatīdaṃ devaputra prathamam ānantaryaṃ /",
  "SA11sanssr_pu:415": "sarvasvaparityāgitāyāṃ cittam utpādya nāntarā mātsaryacittena sārddhaṃ sa nyasatīdaṃ devaputra dvitīyam ānantaryam /",
  "SA11sanssr_pu:416": "sarvasatvā mayā trātavyā ity evaṃ cittam utpādya nāntarā sīdatīdaṃ devaputra tṛtīyam ānantaryam /",
  "SA11sanssr_pu:417": "annutpannāniruddhān sarvadharmān avabhotsyae ity evaṃ cittam utpādya nāntarā dṛṣṭigateṣu prapatatīdaṃ devaputra caturtham ānantaryam /",
  "SA11sanssr_pu:418": "ekakṣaṇasamāyuktayā prajñayā sarvadharmān avabhotsyae ity evaṃ cittam utpādya nāntarā tiṣṭhati na viṣṭhīvati aprāptāyāṃ sarvajñatāyām idaṃ devaputra pañcamam ānantaryam iti //",
  "SA11sanssr_pu:419": "tasmād evam ātmabhāvabhogapuṇyānām aviratam utsargarakṣāśuddhivṛddhayo yathāyogaṃ bhāvanīyāḥ //",
  "SA11sanssr_pu:420": "tatra tāvad utsargārthaṃ parigrahadoṣabhāvanādvāreṇa vairāgyam utpādayet tyāgānuśaṃsāṃś ca bhāvayet /",
  "SA11sanssr_pu:421": "yathā tāvac candrapradīpasūtre /",
  "SA11sanssr_pu:422": "adhyavasitā ye bālāḥ kāye 'smin pūtike samyag /",
  "SA11sanssr_pu:423": "jīvite cañcale 'vaśye māyāsvapnanibhopame //",
  "SA11sanssr_pu:424": "atiraudrāṇi karmāṇi kṛtvā mohavaśānugāḥ / te yānti narakān ghorān mṛtyuyānagatābudhā / iti //",
  "SA11sanssr_pu:425": "tathānnantamukhanirhāradhāraṇyām uktaṃ //",
  "SA11sanssr_pu:426": "ye kecit satvā na bhavanti vigrahāḥ parigrahas tatra nidānamūlam /",
  "SA11sanssr_pu:427": "tasmāt tyajed yatra bhavet tṛṣṇā /",
  "SA11sanssr_pu:428": "utsṛṣṭatṛṣṇasya hi dhāraṇī bhavet //",
  "SA11sanssr_pu:429": "bodhisatvaprātimokṣe kathitaṃ /",
  "SA11sanssr_pu:430": "punar aparaṃ śāriputra bodhisatvaḥ sarvadharmeṣu parakīyasaṃjñām utpādayati /",
  "SA11sanssr_pu:431": "na kañcid bhāvam upādatte /",
  "SA11sanssr_pu:432": "tat kasya hetoḥ /",
  "SA11sanssr_pu:433": "upādānaṃ hi bhayam iti //",
  "SA11sanssr_pu:434": "āryogradattaparipṛcchāyām apy āha /",
  "SA11sanssr_pu:435": "yad dattaṃ tan na bhūyo rakṣitavyaṃ /",
  "SA11sanssr_pu:436": "yad gṛhe tad rakṣitavyaṃ /",
  "SA11sanssr_pu:437": "yad dattaṃ tat tṛṣnākṣayāya /",
  "SA11sanssr_pu:438": "yad gṛhe tat tṛṣṇāvarddhanaṃ /",
  "SA11sanssr_pu:439": "yad dattaṃ tad aparigrahaṃ yad gṛhe tat saparigrahaṃ /",
  "SA11sanssr_pu:440": "yad dattaṃ tad abhayaṃ yad gṛhe tat sabhayam /",
  "SA11sanssr_pu:441": "yad dattaṃ tad bodhimārgopastambhāya /",
  "SA11sanssr_pu:442": "yad gṛhe tan māropastambhāya /",
  "SA11sanssr_pu:443": "yad dattaṃ tad akṣayam /",
  "SA11sanssr_pu:444": "yad gṛhe tat kṣayi /",
  "SA11sanssr_pu:445": "yad dattaṃ tataḥ sukham yad gṛhe tadārabhya duṣkhaṃ /",
  "SA11sanssr_pu:446": "yad dattaṃ tat kleśotsargāya /",
  "SA11sanssr_pu:447": "yad gṛhe tat kleśavarddhanam /",
  "SA11sanssr_pu:448": "yad dattaṃ tan mahābhogatāyai /",
  "SA11sanssr_pu:449": "yad gṛhe na tan mahābhogatāyai /",
  "SA11sanssr_pu:450": "yad dattaṃ tat satpuruṣakarma /",
  "SA11sanssr_pu:451": "yad gṛhe tat kāpuruṣakarma /",
  "SA11sanssr_pu:452": "yad dattaṃ tat satpuruṣacittagrahaṇāya /",
  "SA11sanssr_pu:453": "yad gṛhe tat kāpuruṣacittagrahaṇāya /",
  "SA11sanssr_pu:454": "yad dattaṃ tat sarvabuddhapraśastaṃ /",
  "SA11sanssr_pu:455": "yad gṛhe tad bālajanapraśastam //",
  "SA11sanssr_pu:456": "yāvat sacet punar asya putre 'tiriktataraṃ premotpadyate tathānyeṣu satveṣu tena tisṛbhiḥ paribhāṣaṇābhiḥ svacittaṃ paribhāṣitavyaṃ /",
  "SA11sanssr_pu:457": "katamābhis tisṛbhiḥ /",
  "SA11sanssr_pu:458": "samyakprayuktasya samacittasya bodhisatvasya bodhir na viṣamacittasya bodhir na mithyāprayuktasya /",
  "SA11sanssr_pu:459": "anānātvacāriṇo bodhisatvasya bodhir na nānātvacāriṇaḥ /",
  "SA11sanssr_pu:460": "ābhis tisṛbhiḥ paribhāṣaṇābhiḥ svacittaṃ paribhāṣyānyatre 'mitrasaṃjñotpādayitavyāmitraṃ hy etan mama /",
  "SA11sanssr_pu:461": "na maitraṃ /",
  "SA11sanssr_pu:462": "yo 'ham asyārthāya buddhaprajñaptāśikṣāyā uddhuratād gatvāsmin putre 'tiriktataraṃ premotpādayāmi /",
  "SA11sanssr_pu:463": "na tathānyeṣu satveṣu /",
  "SA11sanssr_pu:464": "tena tathā tathā cittam utpādayitavyaṃ yathā yathāsya sarvasatveṣu putrapremānugatā maitry utpadyate /",
  "SA11sanssr_pu:465": "ātmakṣemānu ... maitry utpadyate /",
  "SA11sanssr_pu:466": "evaṃ cānena yoniśaḥ pratyavekṣitavyaṃ /",
  "SA11sanssr_pu:467": "anyata eṣa āgata /",
  "SA11sanssr_pu:468": "anyato 'haṃ /",
  "SA11sanssr_pu:469": "sarvasatvā api mama putrā abhūvan /",
  "SA11sanssr_pu:470": "ahaṃ ca sarvasatvānāṃ putro 'bhūvam /",
  "SA11sanssr_pu:471": "neha saṃvidyate kaścit kasyacit ... paro vā /",
  "SA11sanssr_pu:472": "yāvad evaṃ hi gṛhapate /",
  "SA11sanssr_pu:473": "gṛhiṇā bodhisatvena na kasmiṃścid vastuni mamatvaṃ parigraho vā kartavyaḥ /",
  "SA11sanssr_pu:474": "nādhyavasānaṃ /",
  "SA11sanssr_pu:475": "na niyatiḥ na tṛṣṇānuśayaḥ kartavyaḥ /",
  "SA11sanssr_pu:476": "sacet punar gṛhapate gṛhiṇaṃ bodhisatvaṃ yācanaka upasaṃkramya kiñcid eva vastu yāceta /",
  "SA11sanssr_pu:477": "saced asya vastv aparityaktaṃ bhavet /",
  "SA11sanssr_pu:478": "naivaṃ cittaṃ nidhyāpayitavyaṃ /",
  "SA11sanssr_pu:479": "yady aham etad vastu parityajeyaṃ yadi vā na parityajeyam avaśyaṃ mamaitena vastunā vinābhāvo bhaviṣyati /",
  "SA11sanssr_pu:480": "akāmakena maraṇam upagantavyaṃ bhaviṣyati /",
  "SA11sanssr_pu:481": "etac ca vastu māṃ tyakṣyati ahaṃ cainaṃ tyakṣyāmi /",
  "SA11sanssr_pu:482": "etac ca vastu parityajyāhaṃ āttasāraḥ kālaṃ kariṣyāmi etac ca parityaktaṃ na me maraṇakāle cittaṃ paryādāya sthāsyati /",
  "SA11sanssr_pu:483": "etac ca me maraṇakāle prītiṃ prāmodyam avipratisāritāṃ ca janayiṣyati /",
  "SA11sanssr_pu:484": "sacet punar evam api samanvāharan śaknuyāt tad vastu parityaktum /",
  "SA11sanssr_pu:485": "tena sa yācanakaś catasṛbhiḥ saṃjñaptibhiḥ saṃjñapayitavyaḥ /",
  "SA11sanssr_pu:486": "katamābhiś catasṛbhiḥ /",
  "SA11sanssr_pu:487": "durbalas tāvad asmy aparipakvakuśalamūlaḥ /",
  "SA11sanssr_pu:488": "ādikarmiko mahāyāne /",
  "SA11sanssr_pu:489": "na cittasya vaśī parityāgāya /",
  "SA11sanssr_pu:490": "sopādānadṛṣṭiko 'smi /",
  "SA11sanssr_pu:491": "ahaṃkāramamakārasthitaḥ /",
  "SA11sanssr_pu:492": "kṣamasva satpuruṣa /",
  "SA11sanssr_pu:493": "mā paritāpsīs tathāhaṃ kariṣyāmi tathā pratipatsye /",
  "SA11sanssr_pu:494": "tathā vīryam ārapsye /",
  "SA11sanssr_pu:495": "yathainaṃ ca tavābhiprāyaṃ paripūrayiṣyāmi sarvasatvānāṃ ceti /",
  "SA11sanssr_pu:496": "evaṃ khalu gṛhapate /",
  "SA11sanssr_pu:497": "tena yācanakaḥ saṃjñapayitavyaḥ /",
  "SA11sanssr_pu:498": "etac ca saṃjñapanam upari doṣaparihārāyoktaṃ /",
  "SA11sanssr_pu:499": "mā bhūd bodhisatvasya tatra aprasādo bodhisatve vā yācanakasyeti /",
  "SA11sanssr_pu:500": "na tu mātsaryam evaṃ annavadyaṃ bhavati kutsitaṃ cedaṃ bhagavatā bodhisatvānāṃ //",
  "SA11sanssr_pu:501": "yathāha bodhisatvaprātimokṣe /",
  "SA11sanssr_pu:502": "catvāra ime śāriputra dharmā bodhisatvānāṃ na saṃvidyante /",
  "SA11sanssr_pu:503": "katame catvāraḥ /",
  "SA11sanssr_pu:504": "śāṭhyaṃ bodhisatvānāṃ na saṃvidyate /",
  "SA11sanssr_pu:505": "mātsaryaṃ bodhisatvānāṃ na saṃvidyate /",
  "SA11sanssr_pu:506": "īrṣyāpaiśunyaṃ bodhisatvānāṃ na saṃvidyate /",
  "SA11sanssr_pu:507": "nāhaṃ śakto 'nnuttarāṃ samyaksaṃbodhim abhisaṃboddhum iti /",
  "SA11sanssr_pu:508": "līnaṃ cittaṃ bodhisatvānāṃ na saṃvidyate /",
  "SA11sanssr_pu:509": "yasyeme śāriputra catvāro dharmāḥ saṃvidyante sa paṇḍita.ir jñātavyaḥ /",
  "SA11sanssr_pu:510": "kuhako vatāyaṃ /",
  "SA11sanssr_pu:511": "lapako vatāyaṃ /",
  "SA11sanssr_pu:512": "naṣṭadharmo vatāyaṃ /",
  "SA11sanssr_pu:513": "saṃkleśadharmo vatāyaṃ lokāmiṣaguruko vatāyaṃ bhaktacoḍakaparamo vatāyam iti /",
  "SA11sanssr_pu:514": "tathā cittaśūrāḥ khalu punaḥ śāriputra bodhisatvā bhavanti /",
  "SA11sanssr_pu:515": "yāvat svahastaparityāgī bhavati pādaparityāgī /",
  "SA11sanssr_pu:516": "nāsāparityāgī /",
  "SA11sanssr_pu:517": "śīrṣaparityāgī /",
  "SA11sanssr_pu:518": "aṅgapratyaṅgaparityāgī /",
  "SA11sanssr_pu:519": "putraparityāgī /",
  "SA11sanssr_pu:520": "duhitṛparityāgī /",
  "SA11sanssr_pu:521": "bhāryāparityāgī /",
  "SA11sanssr_pu:522": "ratiparityāgī /",
  "SA11sanssr_pu:523": "parivāraparityāgī /",
  "SA11sanssr_pu:524": "cittaparityāgī /",
  "SA11sanssr_pu:525": "sukhaparityāgī /",
  "SA11sanssr_pu:526": "gṛhaparityāgī /",
  "SA11sanssr_pu:527": "vastuparityāgī /",
  "SA11sanssr_pu:528": "deśaparityāgī ratnaparityāgī /",
  "SA11sanssr_pu:529": "sarvasvaparityāgīti //",
  "SA11sanssr_pu:530": "evaṃ nārāyaṇaparipṛcchāyām apy uktaṃ /",
  "SA11sanssr_pu:531": "na tad vastūpādātavyaṃ yasmin vastuni nāsya tyāgacittam utpadyate /",
  "SA11sanssr_pu:532": "na tyāgabuddhiḥ krameta /",
  "SA11sanssr_pu:533": "na sa parigrahaḥ parigrahītavyo yasmin parigrahe notsarjanacittam utpādayen na sa parivāra upādātavyo yasmin yācanakair yācyamānasya parigrahabuddhir utpadyate /",
  "SA11sanssr_pu:534": "na tad rājyam upādātavyaṃ na te bhogā na tad ratnam upādātavyaṃ yāvan na tat kiñcid vastūpādātavyaṃ /",
  "SA11sanssr_pu:535": "yasmin vastuni bodhisatvasyāparityāgabuddhir utpadyate //",
  "SA11sanssr_pu:536": "api tu khalu punaḥ kulaputra bodhisatvena mahāsatvenaivaṃ cittam utpādayitavyaṃ /",
  "SA11sanssr_pu:537": "ayaṃ mamātmabhāvaḥ sarvasatvebhyaḥ parityaktaḥ utsṛṣṭaḥ /",
  "SA11sanssr_pu:538_0": "prāg eva bāhyāni vastūni yasya yasya satvasya yena yena yad yat kāryaṃ bhaviṣyati",
  "SA11sanssr_pu:538_1": "tasmai tasmai tad dāsyāmi satsaṃvidyamānaṃ hastaṃ hastārthikebhyo dāsyāmi pādaṃ pādārthikebhyo",
  "SA11sanssr_pu:538_2": "netraṃ netrārthikebhyo dāsyāmi /",
  "SA11sanssr_pu:539": "māṃsaṃ māṃsārthikebhyaḥ śoṇitaṃ śoṇitārthikebhyo majjānaṃ majjārthikebhyo 'ṅgapratyaṅgāny aṅgapratyaṅgārthikebhyaḥ śiraḥ śirorthikebhyaḥ parityakṣyāmi /",
  "SA11sanssr_pu:540_0": "kaḥ punar vādo bāhyeṣu vastuṣu yad uta dhanadhānyajātarūparajataratnābharaṇahayagajarathavāhanagrāmanagaranigamajanapadarāṣṭrarājadhānīpattanadāsīdāsakarmakarapauruṣeyaputraduhitṛparivāreṣu /",
  "SA11sanssr_pu:541": "api tu khalu punar yasya yasya yena yena yad yat kāryaṃ bhaviṣyati tasmai tasmai satvāya tat tad deyaṃ saṃvidyamānaṃ dāsyāmi /",
  "SA11sanssr_pu:542": "aśocann avipratisārī avipākapratikāṅkṣī parityakṣyāmi /",
  "SA11sanssr_pu:543": "annapekṣo dāsyāmi satvānugrahāya satvakāruṇyena satvānukampayā teṣām eva satvānāṃ saṃgrahāya /",
  "SA11sanssr_pu:544": "yathā me 'mī satvāḥ saṃgṛhītā bodhiprāptasya dharmajānakāḥ syur iti / peyālaṃ //",
  "SA11sanssr_pu:545_0": "tad yathāpi nāma kulaputra bhaiṣajyavṛkṣasya mūlato vā hriyamāṇasya gaṇḍataḥ śākhātaḥ",
  "SA11sanssr_pu:545_1": "tvaktaḥ patrato vā hriyamāṇasya puṣpataḥ phalataḥ sārato vā hriyamāṇasya naivaṃ bhavati vikalpo /",
  "SA11sanssr_pu:546": "mūlato me hriyate yāvat sārato me hriyatae iti //",
  "SA11sanssr_pu:547": "api tu khalu punar avikalpa eva hīnamadhyotkṛṣṭānāṃ satvānāṃ vyādhīn apanayati /",
  "SA11sanssr_pu:548_0": "evam eva kulaputra bodhisatvena mahāsatvenāsmiṃś cāturmahābhautike ātmabhāve bhaiṣajyasaṃjñotpādayitavyā",
  "SA11sanssr_pu:548_1": "yeṣāṃ yeṣāṃ satvānāṃ yena yenārthaḥ tat tad eva me harantu hastaṃ hastārthinaḥ pādaṃ",
  "SA11sanssr_pu:548_2": "pādārthina iti pūrvavat //",
  "SA11sanssr_pu:549": "āryākṣayamatisūtre 'pi deśitaṃ /",
  "SA11sanssr_pu:550": "ayam eva mayā kāyaḥ sarvasatvānāṃ kiṃkaraṇīyeṣu kṣapayitavyaḥ /",
  "SA11sanssr_pu:551_0": "tad yathāpi nāmemāni bāhyāni catvāri mahābhūtāni pṛthivīdhātur abdhātus tejodhātur",
  "SA11sanssr_pu:551_1": "vāyudhātuś ca nānāsukhair nānāparyāyair nānārambaṇair nānopakaraṇair nānāparibhogaiḥ",
  "SA11sanssr_pu:551_2": "satvānāṃ nānopabhogaṃ gacchanti /",
  "SA11sanssr_pu:552": "evam evāham imaṃ kāyaṃ caturmahābhūtasamucchrayaṃ nānāsukhair nānāparyāyair nānārambaṇair nānopakaraṇair nānāparibhogair vistareṇa sarvasatvānām upabhogyaṃ kariṣyāmīti /",
  "SA11sanssr_pu:553": "sa imam arthavaśaṃ saṃpaśyan kāyaduṣkhatāṃ ca pratyavekṣate kāyaduṣkhatayā ca na parikhidyate satvāvekṣayeti //",
  "SA11sanssr_pu:554": "āryavajradhvajasūtre 'py āha //",
  "SA11sanssr_pu:555_0": "iti hi bodhisatva ātmānaṃ sarvasatveṣu niryātayan sarvakuśalamūlopakāritvena sarvasatvānāṃ",
  "SA11sanssr_pu:555_1": "kuśalamūlaiḥ samanvāharan pradīpasamam ātmānaṃ sarvasatveṣūpanayan sukhasamam ātmānaṃ",
  "SA11sanssr_pu:555_2": "sarvasatveṣv adhitiṣṭhan /",
  "SA11sanssr_pu:556": "dharmakukṣisamam ātmānaṃ sarvajagati saṃdhārayan ālokasamam ātmānaṃ sarvasatveṣv anugacchan jagatpratiṣṭhāpanasamam ātmānaṃ saṃpaśyan /",
  "SA11sanssr_pu:557": "kuśalamūlapratyayabhūtam ātmānaṃ sarvajagaty anugacchan /",
  "SA11sanssr_pu:558_0": "mitrasamam ātmānaṃ sarvasatveṣu niyojayamāno 'nnuttarasukhamārgasamam ātmānaṃ sarvasatveṣu",
  "SA11sanssr_pu:558_1": "saṃdarśayamānaḥ annuttarasukhopadhānasamam ātmānaṃ sarvasatveṣu pariśodhamānaḥ sūryasamam",
  "SA11sanssr_pu:558_2": "ātmānaṃ sarvajagati samīkurvāṇaḥ /",
  "SA11sanssr_pu:559": "evaṃdharmopetam ātmānaṃ sarvasatveṣu prayacchan /",
  "SA11sanssr_pu:560": "yathākāmakaraṇīyavaśyam ātmānaṃ sarvaloke saṃpaśyann agracaityā bhaviṣyāmaḥ ... sarvajagatsthityātmānaṃ saṃpaśyan /",
  "SA11sanssr_pu:561": "samacittatāṃ sarvajagati niṣpādayan /",
  "SA11sanssr_pu:562": "sarvopakaraṇatīrtham ātmānaṃ saṃpaśyan /",
  "SA11sanssr_pu:563": "sarvalokasukhadātāram ātmānaṃ pratyavekṣamāṇaḥ /",
  "SA11sanssr_pu:564": "sarvajagato dānapatim ātmānam adhimucyamānaḥ sarvalokajñānasamam ātmānaṃ kurvāṇaḥ bodhisatvacaryāprayuktam ātmānaṃ saṃjanayamānaḥ /",
  "SA11sanssr_pu:565": "yathāvāditathākāritvenātmānaṃ niyojayamānaḥ /",
  "SA11sanssr_pu:566": "sarvajñatāsannāhasannadham ātmānaṃ pratyavekṣamāṇaḥ /",
  "SA11sanssr_pu:567": "pūrvanimantritaṃ cittam anupālayamānaḥ /",
  "SA11sanssr_pu:568": "pratipattau cātmānaṃ sthāpayamāno bodhisatvatyāgacittatāṃ manasi kurvāṇa udyānabhūtam ātmānaṃ sarvasatveṣu saṃpaśyan /",
  "SA11sanssr_pu:569": "dharmaratibhūtam ātmānaṃ sarvalokeṣv ādarśayamānaḥ saumanasyadātāram ātmānaṃ sarvasatvānām adhitiṣṭhan /",
  "SA11sanssr_pu:570": "annantaprītisaṃjananam ātmānaṃ sarvajagato niryātayamānaḥ sarvaśukladharmāya dvārabhūtam ātmānaṃ sarvaloke saṃdhārayamānaḥ /",
  "SA11sanssr_pu:571": "buddhabodhidātāram ātmānaṃ sarvasatvānāṃ praṇidadhat /",
  "SA11sanssr_pu:572": "pitṛsamam ātmānaṃ sarvaprajāyāṃ niyojayamānaḥ /",
  "SA11sanssr_pu:573": "sarvopakaraṇāvaikalyādhikaraṇam ātmānaṃ sarvasatvadhātau pratiṣṭhāpayamānaḥ //",
  "SA11sanssr_pu:574_0": "iti hi bodhisatva ātmānam upasthāyakatvāya dadānaḥ yācanakeṣu nīcamanasikāracitto",
  "SA11sanssr_pu:574_1": "bhūmyāstaraṇādhiṣṭhānacetā dharaṇisamasarvaduṣkhasahanamanasikārapravṛttaḥ sarvasatvopasthānāklāntamānasaprayukto",
  "SA11sanssr_pu:574_2": "bālajanaduṣkṛtasthiraḥ sthāvarādhivāsanajātyaḥ asthitaḥ kuśalamūlābhiyuktaḥ aprayuktasarvalokadhātūpasthānaḥ",
  "SA11sanssr_pu:574_3": "karṇo nāsā saṃparityajan yācanakebhya upasaṃkrāntebhyo bodhisatvacaryopāttatathāgatakulakulīnasaṃbhūtacittaḥ",
  "SA11sanssr_pu:574_4": "sarvabodhisatvānusmaraṇavihāraprasṛto 'sārāt sarvatrailokyāt sa ... tyavekṣamāṇaḥ",
  "SA11sanssr_pu:574_5": "svaśarīrānadhyavasitasantānaḥ aniketasarvabuddhadharmānusmṛtivihāry asārāc charīrāt",
  "SA11sanssr_pu:574_6": "sārādānābhiprāya iti hi bodhisatvo jihvāṃ yācitaḥ samāno ma ... vātā premaṇīyayā",
  "SA11sanssr_pu:574_7": "maitryopacāravitatayā bhadre siṃhāsane rājārhe niṣādya taṃ yācanakam abhibhāṣate dṛṣṭaḥ /",
  "SA11sanssr_pu:575_0": "ariṣṭacitto bhūtvākṣatacitto 'nnupahatacitto mahātman salā ... citto buddhavaṃśasaṃbhūtacitto",
  "SA11sanssr_pu:575_1": "'lulitasantānacitto mahāsthāmabalādhāno 'nnadhyavasitaśarīracitto 'nnabhiniviṣṭavacanacitto",
  "SA11sanssr_pu:575_2": "jānumaṇḍalapraṣṭhitakāyo bhūtvā svakān mukhāj jihvā ... yācanakasya sarvaśarīram",
  "SA11sanssr_pu:575_3": "adhīnaṃ kṛtvā vācaṃ pramuñcan snigdhāṃ mṛdvīṃ premaṇīyāṃ maitryopacārāṃ /",
  "SA11sanssr_pu:576": "gṛhāṇa tvaṃ mama jihvāṃ yathā kāmakaraṇīyāṃ kuru /",
  "SA11sanssr_pu:577_0": "tathā kuru yathā tvaṃ prīto bhavasi prītamānasa ātmanā pramudito hṛṣṭaḥ prītisaumanasyajāta",
  "SA11sanssr_pu:577_1": "iti sa śiraḥ parityajan sarvadharmāgraśiraḥ paramajñānam avataran sarvasatvaparitrāṇaśirobodhi",
  "SA11sanssr_pu:577_2": "... gacchan sarvajagadagryaśiraḥ annupamajñānam abhilaṣan sarvadikchiraḥ prāptuṃ",
  "SA11sanssr_pu:577_3": "jñānarājam adhimucyamāno 'nnuttarasarvadharmaiśvaryaśīrṣatāṃ paripūrayitukāmo 'nnantayācanakaprītiparisphuṭacetā /",
  "SA11sanssr_pu:578_0": "iti hi bodhisatvo hastapādān parityajan yācanakebhyaḥ śraddhāhastaprayuktenānugrahacāritreṇa",
  "SA11sanssr_pu:578_1": "bodhisatvasiṃhavikramatyāgapratatapāṇinā vyavasargābhiratena hastapādaparityāgena",
  "SA11sanssr_pu:578_2": "mahāpratiṣṭhānakramatalavyatihāreṇa bodhisatvacaryādhyavasāyena vedanānupahatatayā",
  "SA11sanssr_pu:578_3": "dānaprasādaśaktyā vimalacittotpādasaṃvaro niṣparyavasthānajñānadharmaśarīrāchinnābhinnāluptakāyasaṃjñaḥ",
  "SA11sanssr_pu:578_4": "anīcacittaḥ sarvamārakarmākalyāṇamitropastabdhavṛṃhitacetāḥ sarvabodhisatvasaṃvarṇitaikatyāganiryāṇa",
  "SA11sanssr_pu:578_5": "iti hi bodhisatvaḥ svaśarīram ākṣipya rudhiram anuprayacchan yācanakebhyaḥ praharṣitabodhicitto /",
  "SA11sanssr_pu:579_0": "bodhisatvacaryābhilaṣitacitto 'paryāttaveditacittaḥ sarvayācanakābhilaṣitacittaḥ",
  "SA11sanssr_pu:579_1": "sarvapratigrāhakāvidviṣṭacittaḥ sarvabodhisatvatyāgapratipatpratipanno 'nivarttyayā",
  "SA11sanssr_pu:579_2": "prītiprasrabdhyā svaśarīrānapekṣacittaḥ svaśarīrād rudhiram anuprayacchan jñānāyatanamahāyānaprasṛtacetā",
  "SA11sanssr_pu:579_3": "mahāyānāvinaṣṭamanā iṣṭamanās tuṣṭamanāḥ prītamanāḥ muditamanā maitrymanāḥ sukhamanāḥ",
  "SA11sanssr_pu:579_4": "prasannamanāḥ pramuditaprītisaumanasyajāto majjāmāṃsaṃ svaśarīrāt parityajan yācanakebhyaḥ kalyāṇatyāgayā /",
  "SA11sanssr_pu:580": "yācakābhilaṣitayā vācā tān yācakān abhilapan /",
  "SA11sanssr_pu:581": "gṛhṇantu bhavanto mama śarīrān majjāmāṃsaṃ yathā kāmakaruṇāyā tulyaprītivivarddhanena tyāgacittena /",
  "SA11sanssr_pu:582": "bodhisatvavijñagaṇaniṣevitena mahākuśalamūlena lokamalāpakarṣitena pravareṇādhyāśayena /",
  "SA11sanssr_pu:583_0": "sarvabodhisatvasamatopāttair mahādānārambhair manasākāṅkṣitaiḥ sarvayācakair annanutāpyacittair",
  "SA11sanssr_pu:583_1": "dānavastubhiḥ apratyavekṣitena karmavipākapratyayena sarvalokadhātvavimukhayā sarvabuddhakṣetrālaṃkāravyūhapūjayā",
  "SA11sanssr_pu:583_2": "sarvajagadabhimukhayā karuṇāparitrāṇatayā /",
  "SA11sanssr_pu:584": "sarvabuddhabodhyabhimukhayā /",
  "SA11sanssr_pu:585": "daśabala ... cāraṇayātītānāgatapratyutpannasarvabodhisatvābhimukhayā ekakuśalamūlaparicaryayā sarvavaiśāradyābhimukhenārṣabhasiṃhanādanadanena tryadhvābhimukhena /",
  "SA11sanssr_pu:586_0": "sarvādhvasamatājñānena ... lokābhimukhenāparāntakoṭīgatakalpavyavasāyena bodhisatvapraṇidhānenāparitrasyanābhimukhenākhedacittotpādena",
  "SA11sanssr_pu:586_1": "bodhisatvaḥ svahṛdayaṃ parityajan yācanakebhyo dānavaśaśikṣitacittaḥ pāramitāniṣpādanacittaḥ",
  "SA11sanssr_pu:586_2": "sarvabodhisatvadānānuddhatasupratiṣṭhitacittaḥ /",
  "SA11sanssr_pu:587": "adhiṣṭhānasarvayācanakapratimānanacittaḥ /",
  "SA11sanssr_pu:588": "adhyāśayaṃ pariśodhayamānaḥ /",
  "SA11sanssr_pu:589_0": "sarvajagatparipācananidānaṃ mahāpraṇidhānaṃ pratipadyamāno bodhisatvacaryāyāṃ saṃvasamānaḥ",
  "SA11sanssr_pu:589_1": "sarvajñatāsaṃbhāraṃ saṃbharamāṇaḥ praṇidhim ariñcan so 'tra yakṛdbukkāphupphuṣaṃ",
  "SA11sanssr_pu:589_2": "yācakebhyaḥ parityajan yācanakābhiprasannayā dṛṣṭyā prasannaprītyākārair netrair",
  "SA11sanssr_pu:589_3": "bodhisatvaniryātena premṇāvyutthitamanasikāreṇa tyāgenāsārāt kāyāt supratyavekṣitena",
  "SA11sanssr_pu:589_4": "sārādānacittena śmaśānaparyantena kāyānusmṛtimanasikāreṇa vṛkaśṛgālaśvabhakṣyaṃ śarīraṃ",
  "SA11sanssr_pu:589_5": "pratyavekṣamāṇaḥ parabhaktimanasikṛtayā /",
  "SA11sanssr_pu:590": "śarīrānityatayāpaviddhaśarīreṇa parabhaktacetanena evaṃ dharmamanasikāraprayukto bodhisatvas tān yācanakān animiṣaṃ prekṣamāṇa evaṃ cittam utpādayati /",
  "SA11sanssr_pu:591": "yadi cāham etadyācanakasya etaccharīrād antraṃ yakṛdbukkāphuṣphuṣaṃ dadyāṃ /",
  "SA11sanssr_pu:592": "yadi vā na dadyāṃ /",
  "SA11sanssr_pu:593": "āyuḥkṣayaparyante naiṣo nityaḥ śmaśānaparyavasāna iti /",
  "SA11sanssr_pu:594_0": "sa evaṃ manasikārasaṃtoṣitena santānenaivaṃ dharmajñānenāśayena kalyāṇamitrasaṃjñādhiṣṭhitena",
  "SA11sanssr_pu:594_1": "yācanakadarśanenāsārāt kāyāt sāram ādātukāmo dharmakāmatayā svamāṃsān nakhaṃ parityajann",
  "SA11sanssr_pu:594_2": "eva tatkuśalamūlaṃ pariṇāmayatīty ātmabhāvotsargaṃ kṛtvā //",
  "SA11sanssr_pu:595": "bhogapuṇyotsargo 'py atraivokteḥ /",
  "SA11sanssr_pu:596_0": "iti hi bodhisatvo nānādakṣiṇīyapratigrāhakeṣv anyānyapudgaladigāgateṣv aprameyakṛpaṇavanīpakeṣu",
  "SA11sanssr_pu:596_1": "bodhisatvaśravāgateṣu bodhisatvaśabdaṃ śrutvāgateṣu bodhisatvapratyayāvakāśagateṣu",
  "SA11sanssr_pu:596_2": "bodhisatvadānapūrvaṃ praṇidhānaśruteṣu /",
  "SA11sanssr_pu:597": "bodhisatvapraṇidhānacittanimantriteṣu /",
  "SA11sanssr_pu:598": "sarvatyāgamanasābhilaṣiteṣu tṛptayācanakapratimānanācetana āgatayācanakakṣamāpaṇacetano /",
  "SA11sanssr_pu:599": "mayaiva tatra diśaṃ gatvā yūyaṃ pratimānayitavyā abhaviṣyata yena yuṣmākam āgamanaklamo na syāt /",
  "SA11sanssr_pu:600": "evaṃ samṛddhapraṇipātena kṣamayati sarvayācanakān kṣamayitvā snāpayitvā viśrāmitaśarīrān kṛtvā tebhyo yadṛcchayopakaraṇaṃ pratipādayati /",
  "SA11sanssr_pu:601": "yad idaṃ maṇirathān jambudvīpakalyāṇakanyāratnaparipūrṇān yad idaṃ suvarṇarathān janapadaviśuddhakanyāratnaparipūrṇān /",
  "SA11sanssr_pu:602": "yad idaṃ vaiḍūryarathān vānukulagītavādyasaṃpravāditaparipūrṇān /",
  "SA11sanssr_pu:603": "evaṃ sphaṭikarathān sumukhasuveśadhārisvalaṃkṛtarūpān apratikūladarśanacaturakanyāratnaparipūrṇān iti /",
  "SA11sanssr_pu:604": "tathātraiva deśitaṃ maṇirathān vā dadānaḥ sarvaratnajālasaṃchannān ājāneyahastyupetān /",
  "SA11sanssr_pu:605": "savāhanān /",
  "SA11sanssr_pu:606_0": "candanarathān dadāno ratnacakrarathyaprayuktān ratnasiṃhāsanapratiṣṭhitān yāvan nānāratnachatrasaṃchannavyūhān",
  "SA11sanssr_pu:606_1": "ratnavitānavitatasaṃchannān dhvajapatākālaṃkṛtacaturdikkān nānāgandhavidhūpita ...",
  "SA11sanssr_pu:606_2": "sāragandhānulepānuliptān /",
  "SA11sanssr_pu:607": "sarvapuṣpavyūhāvakīrṇān kanyāśatasahasraratnasūtraprakarṣitān abhrāntagamanān abhrāntasamavāhanaprayuktān /",
  "SA11sanssr_pu:608": "yāvad apratikūlamanojñapravātagandhān suduhitṛputravacanopacāraprayuktān /",
  "SA11sanssr_pu:609": "vividhagandhacūrṇasambhṛtakṛtopacārān iti //",
  "SA11sanssr_pu:610": "punar atraivāha /",
  "SA11sanssr_pu:611_0": "ātmānaṃ ca sarvasatvānāṃ niryātayann upasthānaṃ vā sarvabuddhānām upādadāno rājyaṃ",
  "SA11sanssr_pu:611_1": "vā parityajan paṭabhedakaṃ vā nagararājadhānīṃ sarvālaṃkārabhūṣitāṃ yathārhaṃ vā",
  "SA11sanssr_pu:611_2": "yācanakeṣu sarvaparivāraṃ parityajan putraduhitṛbhāryāṃ vā dadāno yācanakebhyaḥ sarvagṛhaṃ vāpasṛjan /",
  "SA11sanssr_pu:612": "yāvat sarvopabhogaparibhogān vā dadānaḥ /",
  "SA11sanssr_pu:613_0": "evaṃ pānadānaṃ rasadānam api bodhisatvo dadāno vividhān kalyāṇān udārān viśuddhān",
  "SA11sanssr_pu:613_1": "avikalāṃs tiktāṃl lavaṇān kaṭakān kaṣāyān nānārasāgropetān susnigdhān vividharasavidhinopetān",
  "SA11sanssr_pu:613_2": "dhātukṣobhaṇasamatāsthāpanān cittaśarīrabalopastambhanān prītiprasādaprāmodyakalpatājananān /",
  "SA11sanssr_pu:614": "yāvat sarvaparopakramapratiṣedhakān sarvavyādhisamanārogyasaṃjananān /",
  "SA11sanssr_pu:615": "evaṃ vastradānaṃ puṣpadānaṃ gandhadānaṃ vilepanadānaṃ mālyadānaṃ /",
  "SA11sanssr_pu:616": "śayanadānam āvāsadānam apāśrayadānaṃ pradīpadānaṃ ca /",
  "SA11sanssr_pu:617_0": "glānapratyayabhaiṣajyapariṣkārān bodhisatvo 'nuprayacchan yāvan nānābhājanāni vividhasaṃbhārāṇy",
  "SA11sanssr_pu:617_1": "annekakāṃsyapātrīr aprameyasaṃbhāropacitā hiraṇyasuvarṇarūpyacūrṇaparipūrṇās tāni",
  "SA11sanssr_pu:617_2": "buddhebhyo bhagavadbhyo dadāno 'cintyadakṣiṇīyādhimuktacetā bodhisatvaratnebhyo vā dadānaḥ /",
  "SA11sanssr_pu:618": "kalyāṇamitrasudurlabhacittotpādena āryasaṃghāya vā dadānaḥ /",
  "SA11sanssr_pu:619": "buddhaśāsanopastambhāya pudgalāya vā dadānaḥ /",
  "SA11sanssr_pu:620": "śrāvakapratyekabuddhebhyo vāryaguṇasuprasannacittatayā mātāpitṛbhyāṃ dadāno /",
  "SA11sanssr_pu:621": "guruśuśrūṣopasthānacittatayā ācāryagurudakṣiṇīyebhyo vā dadānas tatra tatra gurusaṃbhārāvavādaśikṣaṇaprayuktaḥ /",
  "SA11sanssr_pu:622": "aśanavasanaṃ vā kṛpaṇavanīpakayācanakebhyo dadānaḥ /",
  "SA11sanssr_pu:623": "sarvasatvāpratihatacakṣur maitrīparibhāvitacittatayā / peyālaṃ //",
  "SA11sanssr_pu:624": "iti hi bodhisatvo hastyājāneyān dadānaḥ saptāṅgasupratiṣṭhitān /",
  "SA11sanssr_pu:625_0": "ṣaṣṭihāyanān ṣaḍgantropetān padmavarṇān mukhaviśuddhān suvarṇālaṃkārān hemajālapraticchannaśarīrān",
  "SA11sanssr_pu:625_1": "nānāratnavicitrālaṃkārajālaśuṇḍaprakṣiptavyūhān suvarṇakalyāṇān kalyāṇacārudarśanān /",
  "SA11sanssr_pu:626": "aklāntayojanasahasragamanopacārān aśvājāneyān vā dadānaḥ /",
  "SA11sanssr_pu:627": "sukhavāhanasukhaśarīropetān anujavasaṃpannāṃś caturdiggamanāhārajavopetān ārohasaṃpannān divyakalyāṇacārusadṛśasarvavibhūṣaṇopetān /",
  "SA11sanssr_pu:628": "sa tān dadānaḥ parityajan gauraveṇa gurujanebhyaḥ kalyāṇamitramātāpitṛbhyaḥ kṛpaṇavanīpakayācanakebhyaḥ sarvajagatpratigrāhakabhyo muktacittayā dadāno /",
  "SA11sanssr_pu:629_0": "nāgṛhītacittatayāvasṛjan mahākaruṇāparisphuṭena santānena mahātyāgaparimāṇabodhisatvaguneṣu",
  "SA11sanssr_pu:629_1": "pratipadyamāno 'bhijātabodhisatvādhyāśayān pariśodhayamāno yāvad iti hi bodhisatva",
  "SA11sanssr_pu:629_2": "āsanadānaṃ dadānaḥ parityajan rājabhadrāsanāni vaiḍūryapādakāni siṃhapratiṣṭhitāni",
  "SA11sanssr_pu:629_3": "suvarṇasūtraratnajālavitānāny annekacīvarasparśopetaprajñaptāni sarvasāragandhavāsitopacārāṇi",
  "SA11sanssr_pu:629_4": "vicitramaṇirājasamucchritadhvajāny annekaratnakoṭīniyutaśatasahasrālaṃkāravyūhāni",
  "SA11sanssr_pu:629_5": "hemajālavitānavitatāni suvarṇakiṅkiṇījālasaṃghaṭitamanojñanādanirghoṣaśabdāni mahāntyāsanāny",
  "SA11sanssr_pu:629_6": "abhyudgato dviddhacakṣurdaśanāny ekachatramahāpṛthivyanuśāsananiṣadanābhiṣiktāni /",
  "SA11sanssr_pu:630": "sarvarājyaiśvaryādhipateyaniyataniṣadyāpratihatacakraśāsanānuśāsanasarvarājādhipateye pravarttate /",
  "SA11sanssr_pu:631": "evaṃ yāvad iti hi bodhisatvaś chatrāṇi dadānaḥ parityajan mahāratnavyūhapratimaṇḍitāni ratnadaṇḍāni kiṅkiṇījālasaṃchannāni /",
  "SA11sanssr_pu:632_0": "ratnasūtrakarṇakaṇṭhāvalīvināmitavaiḍūryamaṇihārābhipralambitāni nandīghoṣamanojñaśabdopacārāṇi",
  "SA11sanssr_pu:632_1": "hemajālābhyantaraviśuddhachadanāni ratnaśalākālaṃkāraśatasahasravitatāni ratnakoṣasandhāritāny",
  "SA11sanssr_pu:632_2": "agurucandanāny ekasāravaragandhakoṭīniyutaśatasahasravidhūpitavāsitopacārāṇi jāmbunadaprabhāsvaraśuddhāni /",
  "SA11sanssr_pu:633_0": "tādṛśānāṃ chatrāṇām annekakoṭīniyutaśatasahasrālaṃkārāṇāṃ tadatiriktāni cāsaṃkhyeyakoṭīniyutaśatasahasrālaṃkārāṇy",
  "SA11sanssr_pu:633_1": "annapekṣacitto dadānaḥ parityajann avasṛjann anuprayacchan saṃmukhībhūtebhyo vā satvasārebhyo",
  "SA11sanssr_pu:633_2": "nirvṛtānāṃ vā tathāgatānāṃ caityālaṃkārāya /",
  "SA11sanssr_pu:634_0": "dharmaparyeṣṭaye bodhisatvakalyāṇamitrebhyo vābhijātabodhisatvadharmabhāṇakebhyo",
  "SA11sanssr_pu:634_1": "vā mātāpitṛbhyāṃ vā saṃgharatne vā sarvabuddhaśāsane vā yāvat sarvapratigrāhakebhyaḥ",
  "SA11sanssr_pu:634_2": "sa evaṃ tatkuśalamūlaṃ pariṇāmayati //",
  "SA11sanssr_pu:635": "yathā tāvat prathamāyām eva pariṇāmanāyāṃ sarvakuśalamūlaprastāveṣūpadiṣṭaṃ /",
  "SA11sanssr_pu:636": "evaṃ praṇidhānam utpādayati /",
  "SA11sanssr_pu:637": "katham etāni kuśalamūlāni sarvajagadupajīvyāny upakāribhūtāni bhaveyur viśuddhadharmaparyavasānāni yena sarvasatvānām etaiḥ kuśalamūlair narakāpāyapratiprasrabdhir bhavati /",
  "SA11sanssr_pu:638": "tairyagyonikayāmalaukikād duṣkhaskandhān nivarttayeyuḥ /",
  "SA11sanssr_pu:639": "sa tāni kuśalamūlāni pariṇāmayann evaṃ tatkuśalamūlaṃ pariṇāmayati /",
  "SA11sanssr_pu:640": "anenāhaṃ kuśalamūlena sarvasatvānāṃ nayanaṃ bhaveyaṃ sarvaduṣkhaskandhavinivarttanāya /",
  "SA11sanssr_pu:641": "sarvasatvānāṃ trāṇaṃ bhaveyaṃ sarvakleśaparimocanatayā /",
  "SA11sanssr_pu:642": "sarvasatvānāṃ śaraṇaṃ bhaveyaṃ sarvabhayārakṣaṇatayā /",
  "SA11sanssr_pu:643": "sarvasatvānāṃ gatir bhaveyaṃ sarvabhūmyanugamanatayā /",
  "SA11sanssr_pu:644": "sarvasatvānāṃ parāyaṇaṃ bhaveyam atyantayogakṣemapratilambhatayā /",
  "SA11sanssr_pu:645": "sarvasatvānāṃ āloko bhaveyaṃ vitimirajñānasaṃdarśanatayā /",
  "SA11sanssr_pu:646": "sarvasatvānāṃ ulkā bhaveyam avidyātamo'ndhakāravinivarttanatayā /",
  "SA11sanssr_pu:647": "sarvasatvānāṃ pradyoto bhaveyam atyantaviśuddhipratiṣṭhāpanatayā /",
  "SA11sanssr_pu:648": "sarvasatvānāṃ nāyako bhaveyam acintyadharmanayāvatāraṇatayā /",
  "SA11sanssr_pu:649": "sarvasatvānāṃ pariṇāyako bhaveyam annāvaraṇajñānaskandhopanayanatayā / peyālaṃ //",
  "SA11sanssr_pu:650": "tac cādhyāśayataḥ pariṇāmayati na vacanamātreṇa /",
  "SA11sanssr_pu:651": "tac codagracittaḥ pariṇāmayati /",
  "SA11sanssr_pu:652": "hṛṣṭacittaḥ pariṇāmayati /",
  "SA11sanssr_pu:653": "prasannacittaḥ pariṇāmayati /",
  "SA11sanssr_pu:654": "pramuditacittaḥ snigdhacittaḥ pariṇāmayati /",
  "SA11sanssr_pu:655": "maitracittaḥ premacittaḥ anugrahacitto hitacittaḥ sukhacittaḥ pariṇāmayati /",
  "SA11sanssr_pu:656": "tac caivaṃ pariṇāmayati /",
  "SA11sanssr_pu:657": "idaṃ mama kuśalamūlaṃ sarvasatvānāṃ gativiśuddhaye saṃvarteta /",
  "SA11sanssr_pu:658": "upapattiviśuddhaye saṃvartteta /",
  "SA11sanssr_pu:659": "puṇyamāhātmyaviśuddhaye saṃvartteta /",
  "SA11sanssr_pu:660": "annabhibhūtatāyāṃ saṃvartteta /",
  "SA11sanssr_pu:661": "aparyādānatāyāṃ saṃvartteta /",
  "SA11sanssr_pu:662": "durāsadacittatāyāṃ saṃvartteta /",
  "SA11sanssr_pu:663": "smṛtyapramoṣatāyāṃ saṃvartteta /",
  "SA11sanssr_pu:664": "gatimativiniścayatāyāṃ saṃvartteta /",
  "SA11sanssr_pu:665": "buddhyapramāṇatāyāṃ saṃvartteta /",
  "SA11sanssr_pu:666": "kāyakarmamanaḥkarmasarvaguṇālaṃkāraparipūryāṃ saṃvartteta //",
  "SA11sanssr_pu:667": "anena me kuśalamūlena te sarvasatvāḥ sarvabuddhān ārāgayeyur ārāgayitvā ca mā virāgayeyuḥ /",
  "SA11sanssr_pu:668": "teṣu ca buddheṣu bhagavatsu prasādam abhedyaṃ pratilabheran /",
  "SA11sanssr_pu:669": "teṣāṃ ca tathāgatānām arhatāṃ samyaksaṃbuddhānām antike dharmadeśanāṃ śṛṇuyuḥ /",
  "SA11sanssr_pu:670": "śrutvā ca sarvā vimatīr vinivarttayeyuḥ /",
  "SA11sanssr_pu:671": "yathāśrutaṃ ca saṃdhārayeyuḥ /",
  "SA11sanssr_pu:672": "sandhārayantaś ca pratipattyā saṃpādayeyuḥ /",
  "SA11sanssr_pu:673": "tāṃś ca tathāgatān ārādhayeyuḥ /",
  "SA11sanssr_pu:674": "cittakarmaṇyatāṃ ca pratilabheran /",
  "SA11sanssr_pu:675": "annavadyāni karmāṇi samudānayeyuḥ /",
  "SA11sanssr_pu:676_0": "mahatsu ca kuśalamūleṣv ātmānaṃ pratiṣṭhāpayeyur atyantaṃ ca dāridryaṃ vinivarttayeyuḥ",
  "SA11sanssr_pu:676_1": "sapta dhanapratilambhāṃś ca paripūrayeyuḥ sarvabuddhānāṃ cānuśikṣayeyuḥ kalyāṇendriyapratilambhaṃ cādhigaccheyuḥ /",
  "SA11sanssr_pu:677": "udārādhimuktisamatāṃ ca pariniṣpādayeyuḥ /",
  "SA11sanssr_pu:678": "sarvajñajñāne cāvakāśaṃ pratilabheran /",
  "SA11sanssr_pu:679": "apratihatacakṣuṣmattāṃ ca sarvajagaty utpādayeyuḥ /",
  "SA11sanssr_pu:680": "lakṣaṇālaṃkṛtatāṃ ca kāyapratipūriṃ pratilabheran /",
  "SA11sanssr_pu:681": "sarvaguṇālaṅkāraṃ ca vākyaviśuddhiṃ parigṛhṇīyuḥ /",
  "SA11sanssr_pu:682": "saṃvṛtendriyatāṃ daśabalaprayuktāṃ cittakalyatāṃ samudānayeyuḥ /",
  "SA11sanssr_pu:683": "aniścitavihāratāṃ ca paripūrayeyuḥ /",
  "SA11sanssr_pu:684": "yena ca sukhopadhānena sarvabuddhāḥ samanvāgatās tatsukhopadhānapratilabdhāḥ sarvasatvā bhaveyur iti //",
  "SA11sanssr_pu:685": "yathā ṣaṣṭhī pariṇāmanoktena vidhinā pariṇāmayati /",
  "SA11sanssr_pu:686": "sarvasatvā /",
  "SA11sanssr_pu:687": "jñānāhārād bhavantu asaṅgaprayuktacetasaḥ /",
  "SA11sanssr_pu:688": "āhāraprajñātāpino 'nnadhyavasitāhārāḥ prītibhakṣānirāmiṣāhārā yāvat kāmatṛṣṇāvinivarttakāḥ /",
  "SA11sanssr_pu:689": "sarvasatvāḥ dharmarasameghapravarṣakā bhavantu /",
  "SA11sanssr_pu:690": "annuttaradharmaratiprīṇitasantānāḥ /",
  "SA11sanssr_pu:691": "sarvasatvāḥ sarvarasāgrajihvā bhavantu rasanimittā grahītāraḥ sarvabuddhadharmacittanaprayuktāḥ avipannayānā agrayānā uttamayānāḥ śīghrayānā mahāyānāḥ /",
  "SA11sanssr_pu:692": "sarvasatvā atṛptadarśanā bhavantu buddhaprītipratilabdhāḥ /",
  "SA11sanssr_pu:693": "sarvasatvāḥ sarvakalyāṇamitradarśanānupahatasantānā bhavantu /",
  "SA11sanssr_pu:694": "sarvasatvā agadabhaiṣajyarājopadarśanā bhavantu /",
  "SA11sanssr_pu:695": "sarvasatvāḥ kleśaviṣavinivarttakāḥ /",
  "SA11sanssr_pu:696": "sarvasatvā ādityamaṇḍalodgatadarśanā bhavantu sarvasatvatamastimirapaṭalavidhamanatvāt //",
  "SA11sanssr_pu:697": "evam ātmānam upanidhāya svabhāvanānukūlyena paṭhitavyaṃ /",
  "SA11sanssr_pu:698": "sarvasatvānām abhiruciradarśanatāyāṃ pariṇāmayāmi /",
  "SA11sanssr_pu:699": "saumanasyadarśanatāyāṃ kalyāṇadarśanatāyāṃ pariṇāmayāmi /",
  "SA11sanssr_pu:700": "abhilaṣitadarśanatāyāṃ praharṣitadarśanatāyāṃ daurmanasyādarśanatāyāṃ buddhadarśanopetāyāṃ pariṇāmayāmi //",
  "SA11sanssr_pu:701": "sarvasatvāḥ śīlagandhopetā bhavantv annācchedyaśīlā bodhisatvapāramitāśīlāḥ //",
  "SA11sanssr_pu:702": "sarvasatvā dānavāsitā bhavantu sarvatyāgaparityāginaḥ /",
  "SA11sanssr_pu:703": "sarvasatvāḥ kśāntivāsitā bhavantu akṣobhyacetanāpratilabdhāḥ /",
  "SA11sanssr_pu:704": "sarvasatvā vīryavāsitā bhavantu mahāvīryayānasannaddhāḥ /",
  "SA11sanssr_pu:705": "sarvasatvā dhyānavāsitā bhavantu pratyutpannabuddhasaṃmukhībhāvasthitāḥ samādhipratilabdhāḥ /",
  "SA11sanssr_pu:706": "sarvasatvā bodhisatvapariṇāmanāvāsitā bhavantu sarvasatvāḥ sarvaśukladharmavāsitā bhavantu sarvākuśaladharmaprahīṇāḥ /",
  "SA11sanssr_pu:707": "sarvasatvā divyaśayanapratilabdhā bhavantu mahājñānādhigamāya /",
  "SA11sanssr_pu:708": "sarvasatvā āryaśayanapratilabdhā bhavantu /",
  "SA11sanssr_pu:709": "niḥpṛthagjanabodhicittāvāsanatvāt sarvasatvāḥ sukhaśayanapratilabdhā bhavantu /",
  "SA11sanssr_pu:710": "sarvasaṃsārāvacaraduḥkhaparivarjanatvāt sarvasatvāḥ kṣemaśayanapratilabdhā bhavantu dharmakāmasparśopetāḥ /",
  "SA11sanssr_pu:711": "sarvasatvāḥ pariśuddhabuddhakṣetrāvabhāsā bhavantu guṇavāsasuprayuktā āryāvāsaniketoccalitāḥ /",
  "SA11sanssr_pu:712": "annuttarasarvabuddhāvāsāvirahitāḥ /",
  "SA11sanssr_pu:713": "sarvasatvā buddhopaniścayavihāriṇo bhavantu /",
  "SA11sanssr_pu:714": "sarvasatvā annantālokā bhavantu sarvabuddhadharmeṣu sarvasatvā apratihatāvabhāsā bhavantu sarvadharmadhātvekaspharaṇāḥ /",
  "SA11sanssr_pu:715": "sarvasatvā ārogyaśarīrā bhavantu tathāgatakāyapratilabdhāḥ /",
  "SA11sanssr_pu:716": "sarvasatvā bhaiṣajyarājopamā bhavantu atyantākalpanadharmāṇaḥ /",
  "SA11sanssr_pu:717": "sarvasatvā apratihatabhaiṣajyastambhopamā bhavantu jagaccikitsāpratipannāḥ /",
  "SA11sanssr_pu:718": "sarvasatvā rogaśalyaniruddhā bhavantu sarvajñārogyapratilabdhāḥ /",
  "SA11sanssr_pu:719": "sarvasatvāḥ saravjagadbhaiṣajyakuśalā bhavantu yathāśayabhaiṣajyaprayogasaṃprayoktāraḥ //",
  "SA11sanssr_pu:720": "sarvasattveṣu sarvarogavinivarttanāya pariṇāmayāmi /",
  "SA11sanssr_pu:721": "sarvasattveṣv aparyantasthāmabalaśarīratāyāṃ pariṇāmayāmi /",
  "SA11sanssr_pu:722": "sarvasatvānāṃ cakravāḍaparvatānavamardyakāyabalopapattaye pariṇāmayāmi /",
  "SA11sanssr_pu:723": "sarvasatvānāṃ sarvabalopastambhanātṛptāyāṃ pariṇāmayāmi //",
  "SA11sanssr_pu:724": "sarvasatvā apramāṇabhājanā bhavantv ākāśadhātuvipulāḥ smṛtīndriyopetāḥ sarvalaukikalokottarabhāṣasaṃgrahaṇād grahaṇasmṛtyasaṃpramūḍhāḥ /",
  "SA11sanssr_pu:725": "sarvasatvāḥ kalyāṇaviśuddhibhāvanā bhavantu /",
  "SA11sanssr_pu:726": "atītānāgatapratyutpannasarvabuddhabodhyabhedaprasādagrāhiṇaḥ /",
  "SA11sanssr_pu:727": "sarvasatvā kāmaṅgamā bhavantu sarvatragāminībuddhabhūmipratilabdhāḥ /",
  "SA11sanssr_pu:728": "sarvasatvāḥ sarvasattveṣv apratihatacittā bhavantu /",
  "SA11sanssr_pu:729": "sarvasatvā annābhogasarvabuddhakṣetraparisphuṭagamanā bhavantu /",
  "SA11sanssr_pu:730": "ekacittakṣaṇasarvadharmavikramāḥ /",
  "SA11sanssr_pu:731": "sarvasatvāḥ śrāntāklāntasarvalokadhātugamanā bhavantu /",
  "SA11sanssr_pu:732": "aviśrāmyamānamanomayakāyapratilabdhāḥ /",
  "SA11sanssr_pu:733": "sarvasatvāḥ sukhagamanamuktā bhavantu sarvabodhisatvacaryānupraveśinaḥ /",
  "SA11sanssr_pu:734": "anena kuśalamūlena sarvasatvāḥ kalyāṇamitrātyāgacittānutsṛṣṭā bhavantu kṛtajñāḥ kṛtānupālanatayā /",
  "SA11sanssr_pu:735": "sarvasatvāḥ kalyāṇamitraiḥ sahaikārthā bhavantu sabhāgakuśalamūlasaṃgrahaṇatayā /",
  "SA11sanssr_pu:736": "sarvasatvāḥ kalyāṇāśayā bhavantu kalyāṇamitrasaṃvasanasaṃpadavihārānudhanvanatayā /",
  "SA11sanssr_pu:737": "sarvasatvāḥ kalyāṇamitrakuśalamūlakarmavipākaviśuddhā bhavantv ekapraṇidhānāḥ /",
  "SA11sanssr_pu:738": "sarvasatvā mahāyānābhiraktāḥ saṃprasthitā bhavantv aviṣkambhitayānasarvajñatāparyavasānāḥ /",
  "SA11sanssr_pu:739": "sarvasatvāḥ pracchāditakuśalamūlā bhavantu sarvabuddhāvasthāgopanapratilabdhāḥ /",
  "SA11sanssr_pu:740": "sarvasatvā guṇajñānābhicchāditā bhavantu sarvalokopakleśavyapavṛttāḥ /",
  "SA11sanssr_pu:741": "sarvasatvā acchinnāvikṣiptaśukladharmāṇo bhavantv avipannabuddhadharmapravāhāḥ /",
  "SA11sanssr_pu:742": "sarvasatvāś chatrabhūtā bhavantu daśabalavitānānvitāḥ /",
  "SA11sanssr_pu:743": "sarvasatvā atyantabodhyāsanapratilabdhā bhavantu /",
  "SA11sanssr_pu:744": "sarvasatvā buddhavikrāntisiṃhāsanapratilabdhā bhavantu sarvajagadavalokanīyā iti //",
  "SA11sanssr_pu:745": "āryagaganagañjasūtre 'py āha /",
  "SA11sanssr_pu:746": "mā bhūt tan mama kuśalamūlaṃ dharmajñānakauśalyaṃ vā yan na sarvasattvopajīvyaṃ syād iti //",
  "SA11sanssr_pu:747": "atītānāgataśubhotsargas tv āryākṣayamatisūtre 'bhihitaḥ /",
  "SA11sanssr_pu:748": "kuśalānāṃ ca cittacaitasikānānām anusmṛtir anusmṛtya ca bodhipariṇāmanā /",
  "SA11sanssr_pu:749": "idam atītakauśalyaṃ /",
  "SA11sanssr_pu:750": "yo 'nnāgatānāṃ kuśalamūlānāṃ nidhyaptibodher āmukhīkarmasamanvāhāraḥ /",
  "SA11sanssr_pu:751": "ye me utpatsyante kuśalāś cittotpādās tān annuttarāyāṃ samyaksaṃbodhau pariṇāmiṣyāmīti idam annāgatakauśalyaṃ //",
  "SA11sanssr_pu:752": "tad evaṃ caitasikenābhyāsena sarvatyāgādhimuktiṃ paripūrye tyāgacittavegāpannena kāyaprayogeṇotsṛṣṭasarvaparigrahaḥ /",
  "SA11sanssr_pu:753": "sarvaparigrahamūlād bhavaduṣkhād vimukto mukta ity ucyate /",
  "SA11sanssr_pu:754": "annuttarāṃś cāprameyāsaṃkhyeyān kalpān nānākārānantān laukikalokottarān sukhasaṃpatpravarṣān anubhavati /",
  "SA11sanssr_pu:755": "tena cātmabhāvādinā [doubtful] vaḍiṣāmiṣeneva svayam annabhigatopabhogenāpy ākṛṣya parān api tārayati //",
  "SA11sanssr_pu:756": "ata evoktaṃ ratnameghe / dānaṃ hi bodhisatvasya bodhir iti //",
  "SA11sanssr_pu:757": "śikṣāsamuccaye dānapāramitā prathamaḥ paricchedaḥ //",
  "SA11sanssr_pu:758": "[II. saddharmaparigrahaḥ]",
  "SA11sanssr_pu:759": "śīlapāramitāyāṃ saddharmaparigraho nāma dvitīyaḥ paricchedaḥ //",
  "SA11sanssr_pu:760": "evam eṣām ātmabhāvādīnām utsṛṣṭānām api rakṣā kāryā / kuto / yasmāt //",
  "SA11sanssr_pu:761": "paribhogāya satvā nāmātmabhāvādi dīyate / arakṣite kuto bhogaḥ / kiṃ dattaṃ yan na bhujyate //",
  "SA11sanssr_pu:762": "tasmāt satvopabhogārtham ātmabhāvādi pālayet //",
  "SA11sanssr_pu:763": "uktaṃ hi bodhisatvaprātimokṣe /",
  "SA11sanssr_pu:764": "paraṃ śāriputra rakṣiṣyāmīty ātmā rakṣitavyaḥ /",
  "SA11sanssr_pu:765": "evaṃrūpayā śāriputra hitaiṣikatayā samanvāgato bodhisatvo jīvitahetor api pāpaṃ karma na karotīti //",
  "SA11sanssr_pu:766": "vīradattaparipṛcchāyām apy āha /",
  "SA11sanssr_pu:767": "śakaṭam iva bhārodvahanārthaṃ kevalaṃ dharmabuddhinā vāḍhavyam iti /",
  "SA11sanssr_pu:768": "tathākṣayamatisūtre 'pi /",
  "SA11sanssr_pu:769": "kāyaduṣkhatayā ca na parikhidyate satvāvekṣatayeti //",
  "SA11sanssr_pu:770": "tac cātmabhāvādikaṃ kathaṃ pālayet /",
  "SA11sanssr_pu:771": "kalyāṇamitrānutsarjanāt /",
  "SA11sanssr_pu:772": "yathoktam āryagaṇḍavyūhe āryaśrīsaṃbhavena //",
  "SA11sanssr_pu:773": "kalyāṇamitrasandhāritāḥ kulaputra bodhisatvā na patanti durgatiṣu /",
  "SA11sanssr_pu:774": "kalyāṇamitrasamanvāhṛtā [doubtful] nātikrāmanti bodhisatvaśikṣāṃ /",
  "SA11sanssr_pu:775": "kalyāṇamitrapraticchannā abhyudgatā bhavanti lokāt kalyāṇamitraparyupāsitā bodhisatvā asaṃpramoṣacāriṇo bhavanti sarvabodhisatvacaryāsu /",
  "SA11sanssr_pu:776": "kalyāṇamitraparigṛhītāḥ bodhisatvā durddharṣā bhavanti karmakleśaiḥ /",
  "SA11sanssr_pu:777": "sambodhakāḥ kalyāṇamitrā akaraṇīyānāṃ sannivārakāḥ pramādasthānāt /",
  "SA11sanssr_pu:778": "niṣkāsayitāraḥ saṃsārapurāt /",
  "SA11sanssr_pu:779": "tasmāt tarhi kulaputra evaṃ manasikārāt pratipraśrabdhena kalyāṇamitrāṇy upasaṃkramitavyāni /",
  "SA11sanssr_pu:780": "pṛthivīsamacittena sarvabhāravahanāpariṇamanatayā vajrasamacittena abhedyāśayatayā /",
  "SA11sanssr_pu:781": "cakravāḍasamacittena sarvaduṣkhāsaṃpravedhanatayā /",
  "SA11sanssr_pu:782": "lokadāsasamacittena sarvakarmasamādānājugupsanatayā /",
  "SA11sanssr_pu:783": "rajoharaṇasamacittena mānātimānavivarjanatayā /",
  "SA11sanssr_pu:784": "yānasamacittena gurubhāranirvahanatayā /",
  "SA11sanssr_pu:785": "śvasamacittenākrudhyanatayā /",
  "SA11sanssr_pu:786": "nausamacittena gamanāgamanāparitrasyanatayā /",
  "SA11sanssr_pu:787": "suputrasadṛśena kalyāṇamitramukhavīkṣaṇatayā /",
  "SA11sanssr_pu:788": "ātmani ca te kulaputrāturasaṃjñotpādayitavyā /",
  "SA11sanssr_pu:789": "kalyāṇamitreṣu ca vaidyasaṃjñā /",
  "SA11sanssr_pu:790": "anuśāsanīṣu bhaiṣajyasaṃjñā /",
  "SA11sanssr_pu:791": "pratipattiṣu vyādhinirghātanasaṃjñā /",
  "SA11sanssr_pu:792": "ātmani ca te kulaputra bhīrusaṃjñotpādayitavyā /",
  "SA11sanssr_pu:793": "kalyāṇamitreṣu śūrasaṃjñā /",
  "SA11sanssr_pu:794": "anuśāsanīṣu praharaṇasamjñā /",
  "SA11sanssr_pu:795": "pratipattiṣu śatrunirghātanasaṃjñā //",
  "SA11sanssr_pu:796": "atraiva vācanopāsikāvimokṣe varṇitaṃ /",
  "SA11sanssr_pu:797": "kalyāṇamitrānuśāsanīpratipannasya kulaputra bodhisatvasya buddhā bhagavanto 'bhirāddhacittā bhavanti /",
  "SA11sanssr_pu:798": "kalyāṇamitravacanāvilomasthāyino bodhisatvasya sarvajñatāsannībhavati /",
  "SA11sanssr_pu:799": "kalyāṇamitravacanāvicikitsakasyāsannībhavanti kalyāṇamitrāṇi /",
  "SA11sanssr_pu:800": "kalyāṇamitramanasikārāvirahitasya sarvārthā abhimukhā bhavantīti /",
  "SA11sanssr_pu:801_0": "ata evāryasudhanaḥ sāradhvajasya bhikṣoḥ pādau śirasābhivandyānnekaśatasahasrakṛtvaḥ",
  "SA11sanssr_pu:801_1": "pradakṣiṇīkrṭya sāradhvajaṃ bhikṣum avalokya praṇipatya punaḥ punar avalokayan niyataṃ",
  "SA11sanssr_pu:801_2": "praṇipatan namasyann avanaman manasi kurvan cintayan bhāvayan paribhāvayann udānam",
  "SA11sanssr_pu:801_3": "udānayan hākkāraṃ kurvan /",
  "SA11sanssr_pu:802_0": "guṇān abhimukhīkurvan nigamayann atra sann anusmaran dṛḍhīkurvann avijahan manasāgamayann",
  "SA11sanssr_pu:802_1": "upanibadhnan praṇidhiṃ samavasaran darśanam abhilaṣan svaranimittam udgṛhṇan yāvat",
  "SA11sanssr_pu:802_2": "tasyāntikāt prakrāntaḥ /",
  "SA11sanssr_pu:803": "tathā kalyāṇamitrāgataṃ sarvajñatāṃ saṃpaśyann aśrumukho rudan yāvan meghasya dramitasyāntikāt prakrāntaḥ //",
  "SA11sanssr_pu:804": "bodhisatvapratimokṣe 'py uktaṃ /",
  "SA11sanssr_pu:805": "iha śāriputra bodhisatvo dharmakāmatayā nāsti tal loke ratnaṃ yan na parityajati /",
  "SA11sanssr_pu:806": "nāsti tat kāyopasthānaṃ yan na karoti /",
  "SA11sanssr_pu:807": "nāsti taj jaṅghāpreṣaṇaṃ yan notsahate /",
  "SA11sanssr_pu:808": "nāsti tad vākkarma yan notsahate ācāryopādhyāyagauravatayā //",
  "SA11sanssr_pu:809": "peyālaṃ //",
  "SA11sanssr_pu:810": "tat kasya hetoḥ /",
  "SA11sanssr_pu:811": "bandhacchedāyaiṣa dharmaḥ saṃvartate /",
  "SA11sanssr_pu:812": "jātijarāvyādhimaraṇaśokaparidevaduṣkhadaurmanasyacchedāyaiṣa dharmaḥ saṃvartatae iti ratnacittam utpādya bhaiṣajyacittam utpādya /",
  "SA11sanssr_pu:813": "sarvasatvānāṃ glānyavyupaśamāyaiṣa dharmaḥ saṃvartatae iti /",
  "SA11sanssr_pu:814": "eṣṭavyaś cāsmābhiḥ sarvasatvānāṃ glānyavyupaśamāyaivaṃrūpo dharma iti //",
  "SA11sanssr_pu:815": "ugradattaparipṛcchāyām apy uktaṃ /",
  "SA11sanssr_pu:816_0": "sacet punar gṛhapate pāṭhasvādhyāyārthiko bodhisatvaḥ kasyacid antikāc catuṣpādikāṃ",
  "SA11sanssr_pu:816_1": "gāthāṃ śṛṇuyād uddiśed vā udgṛhṇīyād dānaśīlakṣāntivīryadhyānaprajñāsaṃprayuktāṃ",
  "SA11sanssr_pu:816_2": "bodhisatvasaṃbhāropacayaṃ vā tena tasminn ācārye dharmagauravaṃ karaṇīyaṃ yāvadbhir",
  "SA11sanssr_pu:816_3": "nāmapadavyañjana ... gāthoddiṣṭā /",
  "SA11sanssr_pu:817": "yadi tāvata evaṃ kalpāṃs tasyācāryasyopasthānaparicaryāṃ kuryād aśaṭhatayā sarvalābhasatkārapūjayā /",
  "SA11sanssr_pu:818": "adyāpi gṛhapate na pratipūritam ācāryasyācāryagauravaṃ bhavati /",
  "SA11sanssr_pu:819": "kaḥ punar vādo dharmagauravaṃ //",
  "SA11sanssr_pu:820": "prajñāpāramitāyām aṣṭasahasrikāyām apy uktaṃ /",
  "SA11sanssr_pu:821": "kalyāṇamitreṣu ca tvayā kulaputra tīvraṃ gauravam utpādayitavyaṃ /",
  "SA11sanssr_pu:822": "prema ca karaṇīyaṃ /",
  "SA11sanssr_pu:823": "atha khalu sadāprarudito bodhisatvo mahāsatva evaṃrūpair guṇair gauravamanasikārair gacchann anupūrveṇānyatamanagaram anuprāptas /",
  "SA11sanssr_pu:824": "tatra tasyāntarāyaṇamadhyagatasyaitad abhūt /",
  "SA11sanssr_pu:825": "yan nv aham imam ātmabhāvaṃ vikrīyānena mūlyena dharmodgatasya bodhisatvasya mahāsatvasya satkāraṃ kuryāṃ /",
  "SA11sanssr_pu:826_0": "dīrgharātraṃ hi mamātmabhāvasahasrāṇi bhagnāni kṣīṇāni vikrītāni punar aparimāṇe",
  "SA11sanssr_pu:826_1": "saṃsāre 'parimāṇāni yāni mayā kāmahetoḥ kāmanidānam anubhūtāni na punar evaṃrūpāṇāṃ",
  "SA11sanssr_pu:826_2": "dharmāṇāṃ kṛtaśa evaṃrūpāṇāṃ vā satvānāṃ satkārāya //",
  "SA11sanssr_pu:827": "atha khalu sadāprarudito bodhisatvo mahāsatvo 'ntarāyaṇamadhyagataḥ śabdam udīrayām āsa ghoṣam anuśrāvayām āsa /",
  "SA11sanssr_pu:828": "kaḥ puruṣeṇārthikaḥ kaḥ puruṣeṇārthika iti peyālaṃ /",
  "SA11sanssr_pu:829": "atha khalu māraḥ pāpīyān brāhmaṇagṛhapatikāṃs tathā samupasthāpayām āsa yathā taṃ ghoṣaṃ nāśrauṣuḥ /",
  "SA11sanssr_pu:830": "yadātmanaḥ krāyakaṃ na labhate tadaikāntaṃ gatvā prārodīd aśrūṇi ca prāvarttayad evaṃ cāvadad /",
  "SA11sanssr_pu:831": "aho vatāsmākaṃ durlabhā lābhā ye vayam ātmabhāvasyāpi kretāraṃ na labhāmahe /",
  "SA11sanssr_pu:832": "atha khalu śakro devānām indro māṇavakarūpeṇa yāvat sadāpraruditaṃ bodhisatvaṃ mahāsatvam etad avocat /",
  "SA11sanssr_pu:833": "kiṃ tvaṃ kulaputra dīnamanā utkaṇṭhitamānaso 'śrūṇi pravarttayamānaḥ sthitaḥ //",
  "SA11sanssr_pu:834": "sadāprarudita evam āha /",
  "SA11sanssr_pu:835": "ahaṃ māṇavaka dharmakāmatayā imam ātmabhāvaṃ vikrīya dharmapūjāṃ karttukāmaḥ so 'ham asya krāyakaṃ na labhe / peyālaṃ //",
  "SA11sanssr_pu:836": "atha khalu sa māṇavakaḥ sadāpraruditaṃ bodhisatvaṃ mahāsatvam etad avocat /",
  "SA11sanssr_pu:837": "na mama kulaputra puruṣeṇa kṛtyam api tu khalu punaḥ pitur me yajño yaṣṭavyaḥ /",
  "SA11sanssr_pu:838": "tatra me puruṣasya hṛdayena kṛtyaṃ lohitena ca asthimajjayā ca /",
  "SA11sanssr_pu:839": "tad dāsyasi tvaṃ krayeṇa //",
  "SA11sanssr_pu:840": "atha khalu sadāpraruditasyaitad abhūt /",
  "SA11sanssr_pu:841": "lābhā me sulabdhāḥ pariniṣpannaṃ cātmānaṃ jāne prajñāpāramitopāyakauśalyeṣu /",
  "SA11sanssr_pu:842": "yan mayātmanaḥ krāyako labdho hṛdaysya rudhirasya cāsthimajjāyāś ca //",
  "SA11sanssr_pu:843": "sa hṛṣṭacittaḥ kalyacittaḥ pramuditacittas taṃ māṇavakam etad avocat /",
  "SA11sanssr_pu:844": "dāsyāmi māṇavaka yena te ita ātmabhāvād arthaḥ /",
  "SA11sanssr_pu:845_0": "yāvat sadāprarudito bodhisatvo mahāsatvas tīkṣṇaṃ śastraṃ gṛhītvā dakṣiṇaṃ bāhuṃ",
  "SA11sanssr_pu:845_1": "viddhvā lohitaṃ nisrāvayati sma dakṣiṇaṃ coruṃ viddhvā nirmāṃsaṃ ca kṛtvāsthi bhettuṃ",
  "SA11sanssr_pu:845_2": "kuḍyamūlam upasaṃkrāmati //",
  "SA11sanssr_pu:846": "atha khalv anyatarā śreṣṭhidārikopariprāsādatalagatādrākṣīt sadāpraruditaṃ bodhisatvaṃ yāvat sā śreṣṭhidārikā yena sadāprarudito bodhisatvas tenopasaṃkramyaitad avocat /",
  "SA11sanssr_pu:847": "kiṃ nu khalu tvaṃ kulaputraivaṃrūpām ātmanaḥ kāraṇāṃ kārayāsīti /",
  "SA11sanssr_pu:848": "yāvat sā dārikā pūjāprayojanaṃ śrutvā punar āha /",
  "SA11sanssr_pu:849": "kā punas te kulaputra tato guṇajātir niṣpatsyate /",
  "SA11sanssr_pu:850": "sa tām etad avocat /",
  "SA11sanssr_pu:851": "sa dārike kulaputro mama prajñāpāramitām upāyakauśalyaṃ copadekṣayti /",
  "SA11sanssr_pu:852": "tatra vayaṃ śikṣiṣyāmas tatra vayaṃ śikṣamāṇāḥ sarvasatvānāṃ pratiśaraṇaṃ bhaviṣyāmaḥ / peyālaṃ //",
  "SA11sanssr_pu:853": "atha khalu sā śreṣṭhidārikā sadāpraruditaṃ bodhisatvam etad avocat /",
  "SA11sanssr_pu:854": "āścaryaṃ kulaputra /",
  "SA11sanssr_pu:855": "yāvad udārāḥ praṇītāś cāmī tvayā dharmāḥ parikīrttitāḥ /",
  "SA11sanssr_pu:856": "ekaikasyāpi kulaputraivaṃrūpasya dharmasyārthāya gaṅgānadīvālikopamān api kalpān evam ātmabhāvāḥ parityaktavyā bhaveyuḥ /",
  "SA11sanssr_pu:857": "tathodārāḥ praṇītāś cāmī tvayā dharmāḥ parikīrttitāḥ /",
  "SA11sanssr_pu:858": "api tu khalu kulaputra yena yena kṛtyaṃ tat te dāsyāmi suvarṇaṃ vā maṇiṃ vā muktāṃ vā vaiḍūryaṃ vā yāvad yena tvaṃ taṃ dharmodgataṃ bodhisatvaṃ satkariṣyasi /",
  "SA11sanssr_pu:859": "yāvad vistareṇa tayā dārikayā pañcaśataparivārayā sārddhaṃ tasya dharmodgatasya saṃkramaṇaṃ kartavyaṃ //",
  "SA11sanssr_pu:860": "atha khalu dharmodgato bodhisatvo mahāsatvaḥ utthāyāsanāt svakaṃ gṛhaṃ prāvikṣat /",
  "SA11sanssr_pu:861": "yāvat sapta varṣāṇy ekasamādhisamāpanna evābhūt /",
  "SA11sanssr_pu:862": "sadāprarudito bodhisatvo mahāsatvaḥ sapta varṣāṇi na kāmavitarkam utpādayām āsa /",
  "SA11sanssr_pu:863": "na vyāpādavitarkaṃ na vihiṃsāvitarkam utpādayām āsa /",
  "SA11sanssr_pu:864": "na rasagṛddhim utpādayām āsānyatra /",
  "SA11sanssr_pu:865": "kadā nāma dharmodgato bodhisatvo mahāsatvo vyutthāsyati /",
  "SA11sanssr_pu:866_0": "yad vayaṃ dharmodgatasya bodhisatvasya mahāsatvasya dharmāsanaṃ prajñāpayiṣyāmo yatrāsau",
  "SA11sanssr_pu:866_1": "kulaputro niṣadya dharmaṃ deśayiṣyati taṃ ca pṛthivīpradeśaṃ siktaṃ saṃmṛṣṭaṃ ca",
  "SA11sanssr_pu:866_2": "kariṣyāmo nānāpuṣpābhikīrṇaṃ iti cintayām āsa //",
  "SA11sanssr_pu:867": "tāny api śreṣṭhidārikā pramukhāṇi pañcadārikāśatāni sadāpraruditasya bodhisatvasyānuśikṣamāṇāni dvābhyām everyāpathābhyāṃ kālam atināmayām āsuḥ //",
  "SA11sanssr_pu:868_0": "atha khalu sadāprarudito bodhisatvo mahāsatvo divyaṃ nirghoṣam aśrauṣīd itaḥ saptame",
  "SA11sanssr_pu:868_1": "divase dharmodgato bodhisatvo mahāsatvo 'smāt samādher vyutthāya madhye nagarasya",
  "SA11sanssr_pu:868_2": "niṣadya dharmaṃ deśayiṣyatīti /",
  "SA11sanssr_pu:869_0": "atha khalu sadāprarudito bodhisatvo mahāsatvas taṃ nirghoṣaṃ śrutvā āttamanāḥ pramuditaḥ",
  "SA11sanssr_pu:869_1": "prītisaumanasyajātas taṃ pṛthivīpradeśaṃ śodhayām āsa sārddhaṃ śreṣṭhidārikāpramukhaiḥ",
  "SA11sanssr_pu:869_2": "pañcabhir dārikāśatair dharmāsanaṃ prajñapayām āsa saptaratnamayaṃ /",
  "SA11sanssr_pu:870": "atha khalu sadāprarudito bodhisatvo mahāsatvas taṃ pṛthivīpradeśaṃ sektukāmaś ca /",
  "SA11sanssr_pu:871": "na codakaṃ samantāt paryeṣamāṇo 'pi labhate yena taṃ pṛthivīpradeśaṃ siñced /",
  "SA11sanssr_pu:872_0": "yathāpi nāma māreṇa pāpīyasā tat sarvam udakam antardhāpitaṃ apy eva nāmāsyodakam",
  "SA11sanssr_pu:872_1": "alabhamānasya cittaṃ duṣkhitaṃ syād daurmanasyaṃ ca bhavec cittasya vānyathātvaṃ",
  "SA11sanssr_pu:872_2": "bhaved yenāsya kuśalamūlāntardhānaṃ bhaven na vā bhrājeran kuśalamūlāni /",
  "SA11sanssr_pu:873": "atha khalu sadāpraruditasya bodhisatvasya mahāsatvasyaitad abhūt /",
  "SA11sanssr_pu:874": "yan nv aham ātmanaḥ kāyaṃ viddhvā imaṃ pradeśaṃ rudhireṇa siñceyaṃ /",
  "SA11sanssr_pu:875": "tat kasya hetoḥ /",
  "SA11sanssr_pu:876": "ayaṃ hi pṛthivīpradeśae uddhatarajasko /",
  "SA11sanssr_pu:877": "mā rajodhātur ito dharmodgatasya bodhisatvasya mahāsatvasya kāye nipatatu /",
  "SA11sanssr_pu:878": "kim aham anenātmabhāvenāvaśyaṃbhedanadharmiṇā kuryāṃ /",
  "SA11sanssr_pu:879": "varaṃ khalu punar mamāyaṃ kāya evaṃrūpayā kriyayā vinaśyatu na ca niḥsāmarthyakriyayā /",
  "SA11sanssr_pu:880": "kāmahetoḥ kāmanidānaṃ bahūni me ātmabhāvasahasrāṇi punaḥ punar aparimāṇe saṃsāre saṃsarato bhinnāni /",
  "SA11sanssr_pu:881": "yadi punar bhidyante kāmam evaṃrūpeṣv iva dharmasthāneṣu bhidyantāṃ //",
  "SA11sanssr_pu:882": "atha khalu sadāprarudito bodhisatvo mahāsatva iti pratisaṃkhyāya tīkṣṇaṃ śastraṃ gṛhītvā svakāyaṃ samantato viddhvā taṃ pṛthivīpradeśaṃ svarudhireṇa sarvam asiñcat /",
  "SA11sanssr_pu:883": "evaṃ tābhir api dārikābhiḥ kṛtaṃ /",
  "SA11sanssr_pu:884": "na ca sadāprarudito bodhisatvasya mahāsatvasya tāsāṃ vā sarvāsāṃ dārikāṇāṃ cittasyānyathātvam abhūt /",
  "SA11sanssr_pu:885": "yatra māraḥ pāpīyān avatāraṃ labheteti //",
  "SA11sanssr_pu:886": "ata evaṃ caturdharmakasūtre 'py uktaṃ /",
  "SA11sanssr_pu:887": "kalyāṇamitraṃ bhikṣavo bodhisatvena mahāsatvena yāvajjīvaṃ na parityaktavyam api jīvitahetor iti //",
  "SA11sanssr_pu:888": "tad evaṃ kalyāṇamitrānutsargād ātmabhāvādīnāṃ rakṣādikaṃ kāryaṃ //",
  "SA11sanssr_pu:889": "sūtrāṇāṃ ca sadekṣaṇād bodhisatvaśikṣāpadāni hi prāyaḥ sūtreṣv eva dṛśyante /",
  "SA11sanssr_pu:890": "teṣu teṣu sūtrānteṣu bodhisatvasamudācārā bodhisatvaśikṣāpadāni prajñaptānīti vacanāt /",
  "SA11sanssr_pu:891": "tasmāt tadannīkṣaṇe mā bhūd āpattim āpannasyāpy ajñānād aviratir iti sadā sūtradarśanāyādaraḥ kāryaḥ /",
  "SA11sanssr_pu:892": "tad anena kalyāṇamitrānutsargeṇa sūtrāntadarśanena ca sarvaḥ saddharmaparigraha ukto bhavati //",
  "SA11sanssr_pu:893": "yathoktam āryasāgaramatisūtre /",
  "SA11sanssr_pu:894": "yābhir akṣaraniruktibhiḥ so 'nnabhilāpyo dharmaḥ sūcyate tāsām akṣaraniruktīnāṃ yadā dhāraṇaṃ deśanā yāvad /",
  "SA11sanssr_pu:895": "ayam ucyate saddharmaparigrahaḥ /",
  "SA11sanssr_pu:896_0": "punar aparaṃ kulaputra ye te dharmabhāṇakā eṣām evaṃrūpāṇāṃ sūtrāntānāṃ deśayitāraḥ",
  "SA11sanssr_pu:896_1": "pratipattisārāś ca teṣām api dharmabhāṇakānāṃ yat sevanaṃ bhajanaṃ paryupāsanam utthānam",
  "SA11sanssr_pu:896_2": "upasthānaṃ gauravaṃ citrīkāraḥ śuśrūṣā ārakṣā parigrahaś cīvarapiṇḍapātraśayanāsanaglānapratyayabhaiṣajyapariṣkāradānaṃ",
  "SA11sanssr_pu:896_3": "sādhukāradānaṃ svāmyārakṣā kuśalapakṣarakṣā varṇabhāṣaṇam avarṇapraticchādanatā /",
  "SA11sanssr_pu:897": "ayam api saddharmaparigrahaḥ / peyālaṃ //",
  "SA11sanssr_pu:898": "punar aparaṃ kulaputra yā avivādaparamatā /",
  "SA11sanssr_pu:899": "adharme dharmavādināṃ ca pudgalānāṃ saha dharmeṇa nigrahaḥ /",
  "SA11sanssr_pu:900": "ayam api saddharmaparigrahaḥ /",
  "SA11sanssr_pu:901": "punar aparaṃ kulaputrāpratihatasantānasya sarvasatvapramokṣabuddher nirāmiṣacittasya parebhyo dharmadānam ayam api saddharmaparigrahaḥ /",
  "SA11sanssr_pu:902": "punar aparaṃ kulaputra yo dharmaśravaṇahetuko vā dharmadeśanāhetuko vāntaśa ekakramavyatihāro 'ntaśa ekocchvāsapraśvāso vā /",
  "SA11sanssr_pu:903": "ayam api saddharmaparigrahaḥ / peyālaṃ //",
  "SA11sanssr_pu:904": "prahrutaṃ vatedaṃ kulaputra cittaṃ viṣayeṣu /",
  "SA11sanssr_pu:905": "tasya yā nivāraṇā parirakṣā ekāgrībhāvo damaḥ śama upaśamo vinayo 'yam ucyate saddharmaparigrahaḥ / peyālaṃ //",
  "SA11sanssr_pu:906": "punar aparaṃ kulaputra yena dharmeṇa yo 'dharmaḥ pravartate tasya dharmasyāparigraho 'nnupādānam ayam api saddharmaparigraha ity ādi //",
  "SA11sanssr_pu:907": "tatr dharmabhāṇakasevādinā kalyāṇamitrānutsarga uktaḥ /",
  "SA11sanssr_pu:908": "kalyāṇamitralakṣaṇaṃ ca /",
  "SA11sanssr_pu:909": "tad etena saddharmaparigraheṇa vinā /",
  "SA11sanssr_pu:910": "na rakṣā /",
  "SA11sanssr_pu:911": "na śuddhir na vṛddhis [doubtful] tataś ca so 'pi na bodhisatva ity avaśyakāryaḥ saddharmaparigrahaḥ //",
  "SA11sanssr_pu:912": "uktaṃ hi śrīmālāsiṃhanādasūtre /",
  "SA11sanssr_pu:913": "yāny apīmāni bhagavan gaṅgānadīvālikāsamāni bodhisatvapraṇidhānāni tāny ekasmin mahāpraṇidhāne upanikṣiptāny antargatāny anupratiṣṭhāni yad uta saddharmaparigrahe /",
  "SA11sanssr_pu:914": "evaṃ mahāviṣayo bhagavan saddharmaparigraha iti //",
  "SA11sanssr_pu:915": "punar atraivāha /",
  "SA11sanssr_pu:916": "syād yathāpi nāma devi mahābalavato 'pi puruṣasyālpo 'pi marmaṇi prahāro /",
  "SA11sanssr_pu:917": "vedhanīyo bhavati vādhākaraś ca /",
  "SA11sanssr_pu:918": "evam eva devi mārasya pāpīyasaḥ parītto 'pi saddharmaparigraho vedhanīyo bhavati śokāvahaḥ paridevakaraś ca bhavati /",
  "SA11sanssr_pu:919": "nāhaṃ devi anyam ekam api dharmaṃ kuśalaṃ samanupaśyāmi mārasya pāpīyasa evaṃ vedhanīyaṃ śokāvahaṃ paridevakaraṃ ca /",
  "SA11sanssr_pu:920": "yathāyam alpo 'pi saddharmaparigraha iti //",
  "SA11sanssr_pu:921": "punar āha /",
  "SA11sanssr_pu:922": "syād yathāpi nāma devi sumeruḥ parvatarājaḥ sarvān kulaparvatān abhibhavann abhirocate ca samabhirocate coccatvena vipulatvena ca /",
  "SA11sanssr_pu:923_0": "evam eva devi mahāyānikasya kāyajīvitanirapekṣasya na ca gṛhītacittasya saddharmaparigraho",
  "SA11sanssr_pu:923_1": "navayānasaṃprasthitānām api kāyajīvitasāpekṣāṇāṃ mahāyānikānāṃ sarvān kuśalān dharmān",
  "SA11sanssr_pu:923_2": "abhibhavatīty ādi //",
  "SA11sanssr_pu:924": "tathāryasāgaramatisūtre 'py āha /",
  "SA11sanssr_pu:925": "parigṛhīto bhavatī jinebhir devebhi nāgebhi ca kinnarebhiḥ /",
  "SA11sanssr_pu:926": "puṇyena jñānena parigṛhītaḥ saddharmadhāritva tathāgatānām //",
  "SA11sanssr_pu:927": "peyālaṃ //",
  "SA11sanssr_pu:928": "sa śūnyakṣetreṣu na jātu jāyate sarvatra jātau ca jinaṃ sa paśyati /",
  "SA11sanssr_pu:929": "dṛṣṭvā ca tasmiṃl labhate prasādaṃ saddharmadhāritva tathāgatānām //",
  "SA11sanssr_pu:930": "jātismaro bhavati mahātmadharmā pravrajyalābhī bhavate punaḥ punaḥ /",
  "SA11sanssr_pu:931": "pariśuddhacārī pratipattisāraḥ saddharmadhāritva tathāgatānām //",
  "SA11sanssr_pu:932": "peyālaṃ //",
  "SA11sanssr_pu:933": "lābhī ca bhotī vidudhāraṇīye na naśyate kalpaśatebhi yacchubham /",
  "SA11sanssr_pu:934": "pratibhānavanto bhavate asaktaḥ saddharmadhāritva tathāgatānāṃ //",
  "SA11sanssr_pu:935": "śakro 'tha brahmā tatha lokapālo manuṣyarājā bhuvi cakravarttī /",
  "SA11sanssr_pu:936": "sukhena saukhyena sa bodhi budhyate saddharmadhāritva tathāgatānām //",
  "SA11sanssr_pu:937": "dvātriṃśa kāye 'sya bhavanti lakṣaṇāḥ aninditāṅgo bhavate vicakṣaṇaḥ /",
  "SA11sanssr_pu:938": "na tasya tṛptiṃ labhi prekṣamāṇāḥ saddharmadhāritva tathāgatānām //",
  "SA11sanssr_pu:939": "na tasya saṃmuhyati bodhi cittaṃ na coddhuraḥ pāramitā carīṣu /",
  "SA11sanssr_pu:940": "asaṃgṛhītaḥ kuśalaḥ śatebhiḥ saddharmadhāritva tathāgatānām iti //",
  "SA11sanssr_pu:941": "śīlapāramitāyāṃ saddharmaparigraho nāma dvitīyaḥ paricchedaḥ //",
  "SA11sanssr_pu:942": "[III. dharmabhāṇakādirakṣā]",
  "SA11sanssr_pu:943": "dharmabhāṇakādirakṣā tṛtīyaḥ paricchedaḥ //",
  "SA11sanssr_pu:944": "uktas trayāṇām api sāmānyena rakṣādyupāyaḥ /",
  "SA11sanssr_pu:945": "rakṣādayas tu vācyāḥ /",
  "SA11sanssr_pu:946": "tatrātmabhāve kā rakṣā yad annarthavivarjanaṃ //",
  "SA11sanssr_pu:947": "tatreti saddharmaparigrahe varttamānasyātmabhāvarakṣā cintyate yathā parān na nāśayet /",
  "SA11sanssr_pu:948": "idaṃ ca annarthavivarjanam āryagaganagañjasūtre saddharmadhāraṇodyatair bodhisatvair bhāṣitaṃ //",
  "SA11sanssr_pu:949": "vayam utsahāmo bhagavan nirvṛte dvipadottame / saddharmaṃ dhārayiṣyāmaḥ tyaktvā kāyaṃ svajīvitam //",
  "SA11sanssr_pu:950": "lābhasatkāram utsṛṣṭvā sarvaṃ cotsṛjya saṃstavaṃ /",
  "SA11sanssr_pu:951": "annutsṛṣṭvā imaṃ dharmaṃ buddhajñānanidarśakam //",
  "SA11sanssr_pu:952": "ākrośaparibhāṣāṃś ca duruktavacanāni ca / kṣāntyā tān marṣayiṣyāmaḥ saddharmapratisaṃgrahāt //",
  "SA11sanssr_pu:953": "uccagghanāṃ tarjanāṃ ca avarṇam ayaśāṃsi ca /",
  "SA11sanssr_pu:954": "sarvāṃs tān marṣayiṣyāmo dhārayanta imaṃ nayam // pe //",
  "SA11sanssr_pu:955": "evaṃvidhe mahāghore bhikṣurājānakṣobhaṇe / vilopakāle satvānāṃ saddharmaṃ dhārayāmahe //",
  "SA11sanssr_pu:956": "gambhīrā ye ca sūtrāntā vimuktiphalasaṃhitāḥ /",
  "SA11sanssr_pu:957": "pratīcchakā na bhesyanti /",
  "SA11sanssr_pu:958": "citrā mṛkṣyanti te kathās // pe //",
  "SA11sanssr_pu:959": "maitrīṃ teṣu kariṣyāmo ye dharmeṣv apratiṣṭhitāḥ / kāruṇyaṃ ca kariṣyāmo dhārayanta imaṃ nayam //",
  "SA11sanssr_pu:960": "dṛṣṭvā duḥśīlasatvāṃś ca icchālobhapratiṣṭhitān / aśrupātaṃ kariṣyāmo gatiḥ kāndhasya bhāvitā //",
  "SA11sanssr_pu:961": "sahasaiva ca taṃ dṛṣṭvā saddharmapratibādhakaṃ / dūrato maitram eṣyāmo mā no ruṣyeta eva hi //",
  "SA11sanssr_pu:962": "rakṣiṣyāmo yathāśaktyā vācākarmasu saṃvṛtāḥ / sahasainān na vakṣyāmaḥ svapāpe 'smin pratiṣṭhitān //",
  "SA11sanssr_pu:963": "dānais tathāpi satkāraiḥ paripācyeha tān narān / paścaināṃś codayiṣyāmo bhūtam āpāyagocarān //",
  "SA11sanssr_pu:964": "gṛhisaṃbhavasaṃtyaktāḥ prāntāraṇyasugocarāḥ / mṛgabhūtā bhaviṣyāmo 'lpārthā alpakṛtyakāḥ // pe //",
  "SA11sanssr_pu:965": "dāntāḥ śāntāś ca muktāś ca grāme 'sminn avatīrya ca /",
  "SA11sanssr_pu:966": "deśayiṣyāmahe dharmaṃ satvā ye dharmatārthikā //",
  "SA11sanssr_pu:967": "sudūram api yāsyāmo dharmakāmān niśamya ca / dharmārāmaratiprāptā arthaṃ karttāsma dehinām //",
  "SA11sanssr_pu:968": "saṃmukhaṃ tatra saṃdṛśya satvānāṃ skhalitaṃ pṛthu /",
  "SA11sanssr_pu:969": "ātmaprekṣā bhaviṣyāmo dharmasauratyasaṃsthitāḥ //",
  "SA11sanssr_pu:970": "asatkṛtāḥ satkṛtā vā merukalpāḥ prabhūya ca / annupaliptā lokena bhesyāmo lokanāyakāḥ //",
  "SA11sanssr_pu:971": "bhikṣūṇāṃ bhinnavṛttānāṃ parivādaṃ niśamya ca / karmasvakā bhavisyāmo maiṣāṃ karma vipacyatām //",
  "SA11sanssr_pu:972": "badhakān yojayiṣyanti dharmeṣv eṣu hi vartatāṃ / ete dharmā na cāsmākaṃ saṃvidyante kathañcana //",
  "SA11sanssr_pu:973": "asmākaṃ śramaṇānāṃ hi na ca śrāmaṇakā guṇāḥ / bhūtāṃ codana saṃśrutya idaṃ sūtraṃ pratikṣipan //",
  "SA11sanssr_pu:974": "saṃchinnakarṇanāsānām ādarśaiṣāṃ kutaḥ priyaḥ /",
  "SA11sanssr_pu:975": "codanāṃ bhūtataḥ śrutvā saddharmaṃ te kṣipanti tam //",
  "SA11sanssr_pu:976": "ye bhikṣavo bhaviṣyanti saddharmapratigrāhakāḥ /",
  "SA11sanssr_pu:977": "ceṣṭiṣyante tathā teṣāṃ kaścid dharmam imaṃ śṛṇot //",
  "SA11sanssr_pu:978": "rājāno grāhayiṣyanti bhesyanti ca mahājanaḥ /",
  "SA11sanssr_pu:979": "buddhādhiṣṭhānataḥ satvā dharmaṃ śroṣyantīmaṃ [doubtful] tadā //",
  "SA11sanssr_pu:980": "tasmin kāle vayaṃ kaṣṭe tyaktvā kāyaṃ sajīvitaṃ /",
  "SA11sanssr_pu:981": "saddharmaṃ dhārayiṣyāmaḥ satvānāṃ hitakāraṇād / iti //",
  "SA11sanssr_pu:982": "āryasaddharmapuṇḍarīke 'py uktaṃ //",
  "SA11sanssr_pu:983": "ācāragocararakṣī asaṃsṛṣṭaḥ śucir bhavet / varjayet saṃstavaṃ nityaṃ rājaputrebhi rājabhiḥ //",
  "SA11sanssr_pu:984": "ye cāpi rājñāṃ puruṣāḥ kuryāt te hi na saṃstavaṃ /",
  "SA11sanssr_pu:985": "caṇḍālamuṣṭikaiḥ śauṇḍais tīrthikaiś cāpi sarvaśaḥ //",
  "SA11sanssr_pu:986": "adhimānīn na seveta [doubtful] vinayec cāgame sthitān /",
  "SA11sanssr_pu:987": "arhantasaṃmatān bhikṣūn duḥśīlāṃś caiva varjayet //",
  "SA11sanssr_pu:988": "bhikṣuṇīṃ varjayen nityaṃ hāsyasaṃlāpagocarāṃ / upāsikāś ca varjeyā prakaṭam annavasthitāḥ //",
  "SA11sanssr_pu:989": "strīpaṇḍakāś ca ye satvāḥ saṃstavaṃ tair vivarjayet /",
  "SA11sanssr_pu:990": "kuleṣu cāpi vadhukāḥ kumāryaś ca vivarjayet //",
  "SA11sanssr_pu:991": "na tāḥ saṃmodayej jātu kauśalyaṃ sādhu pṛcchitṛṃ [doubtful] /",
  "SA11sanssr_pu:992": "saṃstavaṃ ca vivarjeyā saukaraurabhrikaiḥ saha //",
  "SA11sanssr_pu:993": "strīpoṣakāś ca ye satvā varjayet tehi saṃstavaṃ / naṭair jhallakamallebhir ye cānye tādṛśā janāḥ //",
  "SA11sanssr_pu:994": "vāramukhyān na seveta ye cānye bhogavṛttinaḥ / pratisaṃmodanaṃ tebhiḥ sarvaśaḥ parivarjayet //",
  "SA11sanssr_pu:995": "yadā ca dharmaṃ deśeyā mātṛgrāmasya paṇḍito /",
  "SA11sanssr_pu:996": "na caikaḥ praviśet tatra nāpi hāsyasthito bhaved iti //",
  "SA11sanssr_pu:997": "ayaṃ cāparo 'nnartho bhaved yad idaṃ mārakarmoktaṃ prajñāpāramitāyāṃ /",
  "SA11sanssr_pu:998": "māraḥ pāpīyāṃs tasya bodhisatvasyāciraṃ yānasaṃprasthitasyāntike balavattaram udyogam āpatsyate /",
  "SA11sanssr_pu:999": "atraivāha /",
  "SA11sanssr_pu:1000": "punar aparam ānanda yasmin samaye bodhisatvo mahāsatvaḥ prajñāpāramitāyāṃ yogam āpadyate tasmin samaye mārāḥ pāpīyāṃso bodhisatvasya viheṭhanam upasaṃharanti bhayaṃ saṃjanayanti /",
  "SA11sanssr_pu:1001": "ulkāpātān diśi digvahān utsṛjanti saṃdarśayanti /",
  "SA11sanssr_pu:1002": "apy eva nāmāyaṃ bodhisatvo mahāsatvo 'vanīyeta vā romaharṣo vāsya bhaved iti /",
  "SA11sanssr_pu:1003": "yenāsyaikacittotpādo 'pi kṣīyetānnuttarāyāḥ samyaksaṃbodher iti /",
  "SA11sanssr_pu:1004": "punar aparam anyavijñānasaṃjñino likhiṣyanti yāvat paryavāpsyanti /",
  "SA11sanssr_pu:1005": "na vayam atrāsvādaṃ labhāmahe ity utthāyāsanāt prakramiṣyanti /",
  "SA11sanssr_pu:1006": "evaṃ vijṛmbhamāṇā uccagghanto yāvat paryavāpsyantīti mārakarma /",
  "SA11sanssr_pu:1007": "evam utpatsyante janapadagrāmādivitarkāḥ /",
  "SA11sanssr_pu:1008": "evam ācāryopādhyāyamātāpitṛmitrāmātyajñātisālohitamanasikārāḥ /",
  "SA11sanssr_pu:1009": "evaṃ coramanasikārāḥ /",
  "SA11sanssr_pu:1010": "evaṃ cīvarādimanasikārāḥ /",
  "SA11sanssr_pu:1011": "punar aparaṃ dharmabhāṇakaś chandiko bhaviṣyati imāṃ gambhīrāṃ prajñāpāramitāṃ lekhayituṃ yāvad vācayitu.ṃ dharmaśravaṇikaś ca kilāsī bhaviṣyati /",
  "SA11sanssr_pu:1012": "evaṃ viparyayāt /",
  "SA11sanssr_pu:1013": "dharmabhāṇakaś ca deśāntaraṃ gantukāmo bhaviṣyati dhārmaśravaṇikāś ca neti neyaṃ /",
  "SA11sanssr_pu:1014": "evaṃ dharmabhāṇako maheccho bhaviṣyati dhārmaśravaṇiko 'lpeccha iti neyaṃ /",
  "SA11sanssr_pu:1015": "saṃkṣepād dharmabhāṇakadhārmaśravaṇikayor yā kācid vidhuratā sarvaṃ tan mārakarmety uktaṃ //",
  "SA11sanssr_pu:1016": "āryagaganagañjasūtre 'py uktaṃ /",
  "SA11sanssr_pu:1017": "iti hi yāvad akuśaladharmānuvarttanatā /",
  "SA11sanssr_pu:1018": "kuśaladharmotsargaś ca sarvaṃ tan mārakarmeti //",
  "SA11sanssr_pu:1019": "āryasāgaramatisūtre 'py āha /",
  "SA11sanssr_pu:1020": "punar aparaṃ bhagavan bodhisatva āraṇyako bhavati prāntaśayyāsanābhirato 'lpecchuḥ saṃtuṣṭaḥ pravivikto 'saṃsṛṣṭo gṛhasthapravrajitaiḥ /",
  "SA11sanssr_pu:1021_0": "so 'lpārthatayālpakṛtyatayā ca sukhaṃ viharati na ca bāhaśrutyaparyeṣṭāv abhiyukto",
  "SA11sanssr_pu:1021_1": "bhavati na satvaparipākāya na ca dharmaśravaṇe vā dharmasāṃkathhye vārthaviniścayakathāyāṃ",
  "SA11sanssr_pu:1021_2": "vā vartamānāyāṃ saṃkramitavyaṃ manyate /",
  "SA11sanssr_pu:1022": "na paripṛcchanajātīyo bhavati /",
  "SA11sanssr_pu:1023": "na kiṃkuśalābhiyukto bhavati /",
  "SA11sanssr_pu:1024": "tasyāraṇyavāsena caikārāmaratitayā ca kleśā na samudācaranti /",
  "SA11sanssr_pu:1025": "sa paryutthānaviṣkambhaṇamātreṇa tuṣṭiṃ vindati /",
  "SA11sanssr_pu:1026": "na cānuśayasamudyātāya mārgaṃ bhāvayati /",
  "SA11sanssr_pu:1027": "sa tatra nātmārthāya pratipanno bhavati na parārthāya /",
  "SA11sanssr_pu:1028": "ayaṃ bhagavan bodhisatvasyāraṇyavāsapratisaṃyuktaḥ saptamo mārāṅkuśa iti // pe //",
  "SA11sanssr_pu:1029": "punar aparaṃ bhagavan bodhisatvaḥ kalyāṇamitrapratirūpakāṇi pāpamitrāṇi sevate bhajate paryupāste /",
  "SA11sanssr_pu:1030": "ye hy enaṃ saṃgrahavastubhyo vicchandya puṇyasaṃbhārāt saddharmaparigrahād vicchandya praviveke niyojayanti /",
  "SA11sanssr_pu:1031": "alpārthāyālpakṛtyatāyāṃ niyojayanti /",
  "SA11sanssr_pu:1032": "śrāvakapratyekabuddhapratisaṃyuktāś cāsmai kathā abhīkṣṇaṃ deśayanti //",
  "SA11sanssr_pu:1033": "yasmiṃś ca samaye bodhisatvo vivekavāsena mahāyāne 'bhyudgacchet tasmin samaye taṃ bodhisatvaṃ vaiyāvṛtyapalibodhe niyojayanti vaiyāvṛtyaṃ bodhisatvenāvaśyaṃ karaṇīyaṃ //",
  "SA11sanssr_pu:1034": "yasmiṃś ca samaye bodhisatvo vaiyāvṛtye saṃniyojayitavyas tasmin samaye viveke niyojayanti /",
  "SA11sanssr_pu:1035": "evaṃ cainaṃ vadanti /",
  "SA11sanssr_pu:1036": "ārabdhavīryasya bodhisatvasya bodhir na kusīdasya /",
  "SA11sanssr_pu:1037": "sacet tvam aṣṭābhir navabhir vā kalpair annuttarāṃ samyaksaṃbodhiṃ nābhisaṃbhotsyase /",
  "SA11sanssr_pu:1038": "na bhūyaḥ śakyasy annuttarāṃ samyaksaṃbodhim abhisaṃboddhum /",
  "SA11sanssr_pu:1039": "tatra bhagavan /",
  "SA11sanssr_pu:1040": "bodhisatvo 'tyārabdhena vīryeṇa sthānaṃ khalu punar etad vidyate yan nirvāṇaphalaṃ prāpnuyād /",
  "SA11sanssr_pu:1041": "ayaṃ bhagavan /",
  "SA11sanssr_pu:1042": "bodhisatvasya kalyāṇamitrapratirūpakeṇa daśamo mārāṅkuśaḥ //",
  "SA11sanssr_pu:1043": "ye 'pi tato 'nye bodhisatvayānīyāḥ pudgalā mārāṅkuśāviddhāḥ pratyaveteṣu dharmeṣu caranti taiḥ sārddhaṃ ratiṃ vindati /",
  "SA11sanssr_pu:1044": "tathā hi tadanuvarttakā bhavanti sa hīnasevī viśeṣam annadhigato hīnagatiṃ gacchati yad uta dhanvagatiṃ jaḍaiḍamūkagatiṃ yāvad ekādaśo mārāṅkuśa iti //",
  "SA11sanssr_pu:1045": "yena caivaṃ saṃtatyārabdhavīryasya nirvedāt sarvathā bodhisatvabhāva eva bhavaty ata eva ratnameghe 'bhihitaṃ /",
  "SA11sanssr_pu:1046": "iha bodhisatvaḥ sarveryāpatheṣu vīryam ārabhate /",
  "SA11sanssr_pu:1047": "tathā cārabhate yathā na kāyakhedaṃ saṃjanayati /",
  "SA11sanssr_pu:1048": "na cittakhed.am /",
  "SA11sanssr_pu:1049": "idam ucyate bodhisatvasya sāṃtatyavīryam iti /",
  "SA11sanssr_pu:1050": "kīdṛśaṃ tad vīryaṃ /",
  "SA11sanssr_pu:1051": "yena khedo bhavati /",
  "SA11sanssr_pu:1052": "yad idam alpabalasya gurukarmārambho 'tivelāyāṃ vāparipakvādhimukter vā duṣkarakarmārambhas tad yathā svamāṃsadānādiḥ /",
  "SA11sanssr_pu:1053": "dattaś cānenātmabhāvaḥ /",
  "SA11sanssr_pu:1054": "kintv akālaparibhogād vārayati /",
  "SA11sanssr_pu:1055": "anyathā hi teṣām eva satvānāṃ bodhisatvakhedena bodhicittavījanāśān mahataḥ phalarāśer nāśaḥ syāt //",
  "SA11sanssr_pu:1056": "ataś ca gaganagañjasūtre 'bhihitaṃ /",
  "SA11sanssr_pu:1057": "akālapratikāṅkṣaṇatā mārakarmeti /",
  "SA11sanssr_pu:1058": "nāpy akāla ity ātmabhāvatyāgacittam eva notpādyābhyāsānārambhād dhi na kadācid dadyāt /",
  "SA11sanssr_pu:1059": "tasmād evaṃ smṛtim upāsthāpya bodhicittaparipācanavirodhibhyo mohāt svārthaghātibhyaḥ piśitāśanebhyaḥ karmakāribhyaś cātmabhāvo rakṣitavyaḥ //",
  "SA11sanssr_pu:1060": "bhaiṣajyavṛkṣasya sudarśanasya mūlādibhogyasya yathaiva vījaṃ /",
  "SA11sanssr_pu:1061": "dattvāpi saṃrakṣyam akālabhogāt saṃbuddhabhaiṣajyataros tathaiva //",
  "SA11sanssr_pu:1062": "ayaṃ samāsato mārakarmānnarthaḥ //",
  "SA11sanssr_pu:1063": "asya visarjanaṃ ratnameghasūtre kathitaṃ /",
  "SA11sanssr_pu:1064": "kathaṃ ca kulaputrātra bodhisatvo mārakarmaparihāropāyakuśalo bhavati /",
  "SA11sanssr_pu:1065": "iha bodhisatvo 'kalyāṇamitraṃ sarveṇa sarvaṃ parivarjayati /",
  "SA11sanssr_pu:1066": "apratirūpadeśavāsaṃ lokāyatamantrasevanabhāvanāṃ lābhasatkārapūjopasthānabahumānaṃ sarveṇa sarvaṃ parivarjayati /",
  "SA11sanssr_pu:1067": "ye cānye upakleśā bodhipakṣyamārgāntarāyikās tān sarveṇa sarvaṃ parivarjayati /",
  "SA11sanssr_pu:1068": "teṣāṃ ca pratipakṣaṃ bhajate //",
  "SA11sanssr_pu:1069": "atraiva cākalyāṇamitralakṣaṇam uktaṃ /",
  "SA11sanssr_pu:1070": "śīlavipannapudgalavivarjanatayā pāpamitraparivarjanā veditavyā /",
  "SA11sanssr_pu:1071": "evaṃ dṛṣṭivipannācāravipannājīvavipannapudgalavivarjanatayā /",
  "SA11sanssr_pu:1072": "saṅgaṇikārāmapudgalavivarjanatayā /",
  "SA11sanssr_pu:1073": "kuśīdapudgalavivarjanatayā /",
  "SA11sanssr_pu:1074": "saṃsārābhiratapudgalavivarjanatayā /",
  "SA11sanssr_pu:1075": "bodhiparāṅmukhapudgalaparivarjanatayā /",
  "SA11sanssr_pu:1076": "gṛhisaṃsargavivarjanatayā pāpamitraparivarjanā veditavyā /",
  "SA11sanssr_pu:1077": "tena ca kulaputraitāni sthānāni parivarjayatā na teṣāṃ pudgalānām antike duṣṭacittam utpādayitavyaṃ na pratighacittaṃ nāvamanyanācittam utpādayitavyam /",
  "SA11sanssr_pu:1078": "evaṃ ca anena cittam upasthāpayitavyam /",
  "SA11sanssr_pu:1079": "uktaṃ hi bhagavatā dhātuśaḥ satvāḥ kāmādidhātuṃ āsravanti jāyante saṃsyandante saṃsargāc ca vinaśyanti /",
  "SA11sanssr_pu:1080": "tasmād ahaṃ saṃsargaṃ varjayiṣyāmīti //",
  "SA11sanssr_pu:1081": "bodhicittasaṃpramoṣo 'py annarthaḥ tasya ca hetur ukto ratnakūṭe /",
  "SA11sanssr_pu:1082": "caturbhiḥ kāśyapa dharmaiḥ samanvāgatasya bodhisatvasya bodhicittaṃ muhyati /",
  "SA11sanssr_pu:1083": "katamaiś caturbhiḥ /",
  "SA11sanssr_pu:1084": "ācāryagurudakṣiṇīyavisaṃvādanatayā pareṣām akaukṛtye kaukṛtyopasaṃharaṇatayā /",
  "SA11sanssr_pu:1085": "mahāyānasaṃprasthitānāṃ ca satvānām avarṇāyaśo 'kīrtyalokaniścāraṇatayā māyāśāṭhyena ca param upacarati nādhyāyāśayeneti asya vivarjanam atroktaṃ /",
  "SA11sanssr_pu:1086": "caturbhiḥ kāśyapa dharmaiḥ samanvāgatasya bodhisatvasya sarvāsu jātiṣu jātamātrasya bodhicittam āmukhībhavati /",
  "SA11sanssr_pu:1087": "na cāntarā muhyati yāvad bodhimaṇḍaniṣadanāt /",
  "SA11sanssr_pu:1088": "katamaiś caturbhiḥ /",
  "SA11sanssr_pu:1089": "yad uta jīvitahetor api saṃprajānan mṛṣāvādaṃ na prabhāṣate /",
  "SA11sanssr_pu:1090": "antaśo hāsyaprekṣikayāpi /",
  "SA11sanssr_pu:1091": "adhyāśayena ca sarvasatvānām antike tiṣṭhaty apagatamāyāśāṭhyatayā sarvabodhisatveṣu ca śāstṛsaṃjñām utpādayati /",
  "SA11sanssr_pu:1092": "caturdiśaṃ ca teṣāṃ varṇaṃ niścārayati /",
  "SA11sanssr_pu:1093": "yāṃś ca satvān paripācayati tān sarvān annuttarāyāṃ samyaksaṃbodhau samādāpayati /",
  "SA11sanssr_pu:1094": "prādeśikayānāspṛhaṇatayā /",
  "SA11sanssr_pu:1095": "ebhiḥ kāśyapa caturbhir iti //",
  "SA11sanssr_pu:1096": "siṃhaparipṛcchāyām apy āha /",
  "SA11sanssr_pu:1097": "na jātu dharmadānasya antarāyaṃ karoti yaḥ /",
  "SA11sanssr_pu:1098": "tenāsau labhate kṣipraṃ lokanāthehi saṅgamam //",
  "SA11sanssr_pu:1099": "tathā jātismarād dharmadānāj jānīṣvaivaṃ kumāraketi //",
  "SA11sanssr_pu:1100": "tathātraiva /",
  "SA11sanssr_pu:1101": "bodhicittaṃ na riñcati tena sarvāsu jātiṣu /",
  "SA11sanssr_pu:1102": "svapnāntare 'pi taccittaṃ kiṃ punar yadi jāgrataḥ //",
  "SA11sanssr_pu:1103": "āha / yeṣu viratisthāneṣu grāmeṣu nagareṣu vā / samādāyeti bodhāya tena cittaṃ na riñcati //",
  "SA11sanssr_pu:1104": "āryamañjuśrībuddhakṣetraguṇavyūhālaṃkārasūtre 'py āha /",
  "SA11sanssr_pu:1105": "caturbhir dharmaiḥ samanvāgato bodhisatvaḥ praṇidhānān na calati // pe //",
  "SA11sanssr_pu:1106": "nihatamānaś ca bhavatīrṣyamātsaryaparivarjakaś ca bhavati parasaṃpadaṃ ca dṛṣṭvā āttamanā bhavatīti /",
  "SA11sanssr_pu:1107": "idam eva pātrabodhicittasya sphuṭataram asaṃpramoṣakāraṇaṃ yat tatraiva ratnakūṭe 'bhihitam /",
  "SA11sanssr_pu:1108": "sarveryāpatheṣu bodhicittaparikarmaṇatayā /",
  "SA11sanssr_pu:1109": "bodhicittapūrvaṅgamatayā ceti //",
  "SA11sanssr_pu:1110": "tathā hi candrapradīpasūtre pāṭhaḥ /",
  "SA11sanssr_pu:1111": "ārocayāmi prativedayāmi vo yathā yathā bahulu vitarkayen naraḥ tathā tathā bhavati tannimnacittaḥ tehī vitarkehi tanniśritehīti //",
  "SA11sanssr_pu:1112": "avasādo 'py annartha etadvarjanaṃ ca ratnameghe dṛṣṭaṃ /",
  "SA11sanssr_pu:1113": "iha bodhisatvo naivaṃ cittam utpādayati /",
  "SA11sanssr_pu:1114": "duṣprāpā bodhir manuṣyabhūtena satā /",
  "SA11sanssr_pu:1115": "idaṃ ca me vīryaṃ parīttaṃ ca kusīdo 'haṃ bodhiś cādīptaśiraścailopamena bahūn kalpān /",
  "SA11sanssr_pu:1116": "bahūni kalpaśatāni bahūni kalpasahasrāṇi samudānetavyā /",
  "SA11sanssr_pu:1117": "tan nāham utsahae īdṛśaṃ bhāram udvoḍhuṃ //",
  "SA11sanssr_pu:1118": "kiṃ tarhi bodhisatvenaivaṃ cittam utpādayitavyaṃ /",
  "SA11sanssr_pu:1119": "ye 'pi te 'bhisaṃbuddhās tathāgatā arhantaḥ samyaksaṃbuddhā ye cābhisaṃbuddhyante ye vābhisaṃbhotsyante 'pīdṛśenaiva nayena īdṛśyā pratipadā /",
  "SA11sanssr_pu:1120": "īdṛśenaiva vīryeṇābhisaṃuddhā abhisaṃbudhyante 'bhisaṃbhotsyante ca /",
  "SA11sanssr_pu:1121": "yāvan na te tathāgatabhūtā evābhisaṃbuddhāḥ /",
  "SA11sanssr_pu:1122": "aham api tathā tathā ghaṭiṣye tathā tathā vyāyaṃsye sarvasatvasādhāraṇena vīryeṇa sarvasatvārambaṇena vīryeṇa yathāham annuttarāṃ samyaksaṃbodhim abhisaṃbhotsyae iti //",
  "SA11sanssr_pu:1123": "punar aparo 'nnartho ratnakūṭe dṛṣṭaḥ /",
  "SA11sanssr_pu:1124": "aparipāciteṣu satveṣu viśvāso bodhisatvasya skhalitaṃ abhājanībhūteṣu satveṣūdārabuddhadharmasaṃprakāśanāt bodhisatvasya skhalitaṃ //",
  "SA11sanssr_pu:1125": "udārādhimuktikeṣu satveṣu hīnayānasaṃprakāśanād bodhisatvasya skhalitam iti /",
  "SA11sanssr_pu:1126": "samyaksmṛtyupasthiteṣu śīlavatsu kalyāṇadharmeṣu prativimānanā duḥśīlapāpadharmasaṃgrahā bodhisatvasya skhalitam iti //",
  "SA11sanssr_pu:1127": "annadhimuktir apy annarthaḥ /",
  "SA11sanssr_pu:1128": "yathoktaṃ rāṣṭrapālasūtre /",
  "SA11sanssr_pu:1129": "yasya adhimukti na vidyati buddhadharmagaṇe ca na tasya dhimuktiḥ /",
  "SA11sanssr_pu:1130": "śikṣavrateṣu na tasya dhimuktiḥ pāpamates tirapāyamukhasya //",
  "SA11sanssr_pu:1131": "sa itaś cyuto manujeṣu karmavaśād abudho hi vimūḍhaḥ /",
  "SA11sanssr_pu:1132": "narakeṣv atha tiryagatīṣu pretagatīṣu ca vindati duṣkham //",
  "SA11sanssr_pu:1133": "iti asya visarjanaṃ ratnakūṭe 'bhihitaṃ dṛṣṭaṃ /",
  "SA11sanssr_pu:1134": "yeṣu cāsya gambhīreṣu buddhināvagāhate /",
  "SA11sanssr_pu:1135": "tatra tathāgata eva sākṣīti kṛtvā na pratikṣipati /",
  "SA11sanssr_pu:1136": "tathāgata eva janīte /",
  "SA11sanssr_pu:1137": "nāhaṃ jāne /",
  "SA11sanssr_pu:1138": "annantā buddhabodhir nānādhimuktikatayā tathāgatānāṃ satveṣu dharmadeśanā pravarttatae iti //",
  "SA11sanssr_pu:1139": "vaiyāvṛtyavartamānenānnarthavivarjanakuśalena bhavitavyaṃ /",
  "SA11sanssr_pu:1140": "bodhisatvaprātimokṣe hi sahadhārmike dharmaśravaṇe /",
  "SA11sanssr_pu:1141": "tathāgatapūjāyāṃ ca vaiyāvṛtyam upadiṣṭaṃ tatra yā vṛttiḥ sā ratnarāśisūtrād āgatā /",
  "SA11sanssr_pu:1142": "tatra vaiyāvṛtyakareṇa bhikṣuṇā sarvabhikṣusaṃghasya cittam abhirādhayitavyaṃ /",
  "SA11sanssr_pu:1143": "tatra ye bhikṣava āraṇyakāḥ prāntaśayyāsanikās teṣāṃ /",
  "SA11sanssr_pu:1144": "vaiyāvṛtyakareṇa bhikṣuṇā sarveṇa sarvaṃ na karmasamutthānaṃ dātavyaṃ /",
  "SA11sanssr_pu:1145": "yadi punar āraṇyakasya bhikṣoḥ saṃghaparyāpannaṃ śaikṣakaṃ karma prāpnuyāt /",
  "SA11sanssr_pu:1146": "etena vaiyāvṛtyakareṇa bhikṣuṇātmanaiva tat kartavyaṃ /",
  "SA11sanssr_pu:1147_0": "anyataro vā bhikṣur adhyeṣyo na punaḥ sa āraṇyako bhikṣur utpīḍayitavyas tatra yo",
  "SA11sanssr_pu:1147_1": "bhikṣuḥ piṇḍacāriko bhavati tasya tena vaiyāvṛtyakareṇa bhikṣuṇā praṇītabhojaneṣu",
  "SA11sanssr_pu:1147_2": "saṃvibhāgaḥ kartavyaḥ /",
  "SA11sanssr_pu:1148": "tatra kāśyapa yo bhikṣur yogācārī bhavati /",
  "SA11sanssr_pu:1149": "tasya tena vaiyāvṛtyakareṇa bhikṣuṇānulomikāny upakaraṇāny upasaṃhartavyāni glānapratyayabhaiṣajyapariṣkārāś ca /",
  "SA11sanssr_pu:1150": "yasmiṃś ca pradeśe sa yogācārī bhikṣuḥ prativasati tasmin pradeśe na uccaśabdaḥ kartavyaḥ /",
  "SA11sanssr_pu:1151": "rakṣitavyo vaiyāvṛtyakareṇa bhikṣuṇā yogācārī bhikṣuḥ /",
  "SA11sanssr_pu:1152": "śayyāsanopastambhanāsya kartavyā /",
  "SA11sanssr_pu:1153": "praṇītāni ca saṃpriyāṇi yogācārabhūmyanukūlāni khādanīyabhojanīyāny upanāmayitavyāni // pe //",
  "SA11sanssr_pu:1154": "ye bhikṣavo bāhuśrutye 'bhiyuktā bhavanti teṣām utsāho dātavyaḥ /",
  "SA11sanssr_pu:1155": "yāvat te 'pi parirakṣitavyāḥ /",
  "SA11sanssr_pu:1156": "ye dhārmakathikā bhikṣavo bhaviṣyanti /",
  "SA11sanssr_pu:1157": "teṣāṃ pratīhāradharmatā kartavyā /",
  "SA11sanssr_pu:1158": "yāvad dhārmaśravaṇikāś codyojayitavyāḥ parṣanmaṇḍalaṃ parisaṃsthāpayitavyaṃ /",
  "SA11sanssr_pu:1159": "sāṃkathyamaṇḍalaṃ viśodhayitavyaṃ yāvat sādhukārabahulena cāsya bhavitavyaṃ // pe //",
  "SA11sanssr_pu:1160": "na kvacid vastuni aiścaryasaṃjñotpādayitavyā /",
  "SA11sanssr_pu:1161": "kiyat parīttam api kāryaṃ saṃghamatena kartavyaṃ /",
  "SA11sanssr_pu:1162": "na svamatena yāvan na sāṃghikaś cāturdiśasāṃghikena saṃsṛṣṭaḥ kartavyaḥ /",
  "SA11sanssr_pu:1163": "evaṃ viparyayād evaṃ staupikena sahānyonyasaṃsargapratiṣedhaḥ /",
  "SA11sanssr_pu:1164": "yadi cāturdiśe saṃghe vaikalyaṃ bhavet sāṃghikaś ca lābha utsado bhavet tena vaiyāvṛtyakareṇa bhikṣuṇā bhikṣusaṃgham ekamānasaṃ kṛtvā /",
  "SA11sanssr_pu:1165": "sāṃghikalābhāc cāturdiśasāṃghikakāryaṃ kartavyaṃ /",
  "SA11sanssr_pu:1166": "evaṃ stūpe 'pi pralugne 'yam eva vidhir dāyakān dānapatīn vā samādāpya pratisaṃskartavya ity ājñā /",
  "SA11sanssr_pu:1167": "yadi punaḥ kāśyapa kiyad bahur api staupiko lābho bhavet /",
  "SA11sanssr_pu:1168": "sa vaiyākṛtyakareṇa na saṃghena cāturdiśasaṃghe upanāmayitavyaḥ /",
  "SA11sanssr_pu:1169": "tat kasmād dhetoḥ /",
  "SA11sanssr_pu:1170": "yā staupikā antaśa ekadaśāpi śrāddhaiḥ prasādabahulair niryātitā bhavati /",
  "SA11sanssr_pu:1171": "sā sadevakasya lokasya caityaṃ /",
  "SA11sanssr_pu:1172": "kaḥ punar vādo ratnaṃ vā ratnasaṃmataṃ vā yac ca stūpe cīvaraṃ niryātitaṃ bhavati /",
  "SA11sanssr_pu:1173": "tat tatraiva tathāgatacaitye vātātapavṛṣṭibhiḥ parikṣayaṃ gacchatu /",
  "SA11sanssr_pu:1174": "na punaḥ staupikaṃ cīvaraṃ hiraṇyamūlyena parivartayitavyaṃ /",
  "SA11sanssr_pu:1175_0": "na hi staupikasya kaścid argho nāpi stūpasya kenacid vaikalyaṃ yo hi kaścit kāśyapa",
  "SA11sanssr_pu:1175_1": "vaiyāvṛtyakaro bhikṣū ruṣṭacittaḥ śīlavatāṃ dakṣiṇīyānām [doubtful] aiśvaryād ājñaptiṃ",
  "SA11sanssr_pu:1175_2": "dadāti sa tenākuśalena karmaṇā narakagāmī bhavatīti /",
  "SA11sanssr_pu:1176": "yadi manuṣyalokam āgacchati dāso bhavati parakarmakaro lābhī ca bhavati khaṭacapeṭapracaṇḍaprahārāṇāṃ /",
  "SA11sanssr_pu:1177": "pe /",
  "SA11sanssr_pu:1178": "daṇḍakarmabhayatarjitaṃ bhikṣuṃ karoty akālapreṣaṇam akālajñaptiṃ dadāti /",
  "SA11sanssr_pu:1179": "sa tenākuśalena karmaṇā bahuśaṅkur nāma pratyekanarakas tatrāsyopapattir bhavati /",
  "SA11sanssr_pu:1180": "yāvat sahasraviddhaḥ kāyo bhavati /",
  "SA11sanssr_pu:1181": "ādīptaḥ /",
  "SA11sanssr_pu:1182": "pradīptaḥ saṃprajvalitaḥ /",
  "SA11sanssr_pu:1183": "pe /",
  "SA11sanssr_pu:1184": "yojanaśatavistārapramāṇā jihvā bhavati /",
  "SA11sanssr_pu:1185": "tasya tatra jihvendriye bahūni śaṅkuśatasahasrāṇi ādīptāni ayomayāni nikhātāni bhavanti /",
  "SA11sanssr_pu:1186": "yo hi kaścit kāśyapa vaiyavṛtyakaro bhikṣur āgatāgataṃ sāṃghikaṃ lābhaṃ sannidhiṃ karoti na kālānukālaṃ dadāti /",
  "SA11sanssr_pu:1187": "udvaśyāpayitavyā viheṭhayitvā dadāti /",
  "SA11sanssr_pu:1188": "keṣāñcin na dadāti /",
  "SA11sanssr_pu:1189": "sa tenākuśalamūlena jaṅghā nāma gūthamṛtikāpretayonis tatrāsyopapattir bhavati /",
  "SA11sanssr_pu:1190": "tatrāsyānye pretā bhojanaṃ gṛhītvāpadarśayanti /",
  "SA11sanssr_pu:1191": "sa udvaśyamānas tadbhojanam animiṣābhyāṃ netrābhyāṃ paśyamānaḥ kṣutpipāsāparigato duṣkhāṃ /",
  "SA11sanssr_pu:1192": "vedanāṃ vetti na ca varṣasahasreṇāpi tasya bhojanasya lābhī bhavati /",
  "SA11sanssr_pu:1193": "yad api kadācit karhicid bhojanaṃ labdhaṃ bhavati tad uccāraṃ bhavati pūyaśoṇitaṃ veti //",
  "SA11sanssr_pu:1194": "saṃgharakṣitāvadāne 'py annartha uktaḥ /",
  "SA11sanssr_pu:1195": "yāṃs tvaṃ saṃgharakṣita satvān adrākṣīḥ kuḍyākārāṃs te bhikṣava āsan /",
  "SA11sanssr_pu:1196": "taiḥ sāṃghikaṃ kuḍyaṃ śleṣmaṇā nāśitaṃ /",
  "SA11sanssr_pu:1197": "tasya karmaṇo vipākena kuḍyākārāḥ saṃvṛttāḥ /",
  "SA11sanssr_pu:1198": "yāṃs tvaṃ saṃgharakṣita satvān adrākṣīḥ stambhākārāṃs te bhikṣava āsan /",
  "SA11sanssr_pu:1199": "taiḥ sāṃghikastaṃbhaḥ siṃhāṇakena nāśitaḥ /",
  "SA11sanssr_pu:1200": "tena stambhākārāḥ saṃvṛttāḥ /",
  "SA11sanssr_pu:1201": "yāṃs tvaṃ satvān adrākṣīr vṛkṣākārān patrākārān phalākārān te 'pi bhikṣava āsan /",
  "SA11sanssr_pu:1202": "tair api sāṃghikāni vṛkṣapatrapus.paphalāni paudgalikaparibhogena paribhuktāni tena te vṛkṣapatrapuṣpaphalākārāḥ saṃvṛttāḥ /",
  "SA11sanssr_pu:1203": "yāṃs tvaṃ satvān adrākṣī rajjvākārān saṃmārjanyākārāṃs te bhikṣava āsan /",
  "SA11sanssr_pu:1204": "taiḥ sāṃghikā rajjusammārjanyaḥ paudgalikaparibhogena paribhuktās tena rajjvākārāḥ sammārjanyākārāś ca saṃvṛttāḥ /",
  "SA11sanssr_pu:1205": "yaṃ tvaṃ satvam adrākṣīs taṭṭākāraṃ sa śrāmaṇeraka āsīt /",
  "SA11sanssr_pu:1206": "sa taṭṭukaṃ nirmādayati /",
  "SA11sanssr_pu:1207": "āgantukāś ca bhikṣavo 'bhyāgatāḥ /",
  "SA11sanssr_pu:1208": "tair asau dṛṣṭaś ca pṛṣṭaś ca śrāmaṇeraka kim ayaṃ saṃghasya pānakaṃ bhaviṣyati /",
  "SA11sanssr_pu:1209": "sa mātsaryopahatacittaḥ kathayati /",
  "SA11sanssr_pu:1210": "kiṃ na paśyatha taṭṭukaṃ nirmāditaṃ pītaṃ pānakam iti /",
  "SA11sanssr_pu:1211": "te vṛttā veleti nairāśyam āpannā hīnadīnavadanāḥ prakrāntāḥ /",
  "SA11sanssr_pu:1212": "sa tasya karmaṇo vipākena taṭṭukākāraḥ saṃvṛttāḥ //",
  "SA11sanssr_pu:1213": "yaṃ tvam satvam adrākṣīr udūkhalākāraṃ so 'pi bhikṣur āsīt /",
  "SA11sanssr_pu:1214": "tasya pātrakarma pratyupasthitaṃ /",
  "SA11sanssr_pu:1215": "tatra caikaḥ śrāmaṇerako 'rhan mudrāvāre niyuktaḥ /",
  "SA11sanssr_pu:1216": "sa tenoktaḥ śrāmaṇeraka dadasva me khalistākaṃ kuṭṭayitveti /",
  "SA11sanssr_pu:1217": "sa kathayati /",
  "SA11sanssr_pu:1218": "sthavira tiṣṭha tāvan muhūrtaṃ vyagro 'smi paścāt kuṭṭayitvā dāsyāmīti /",
  "SA11sanssr_pu:1219": "sa saṃjātāmarṣaḥ kathayati /",
  "SA11sanssr_pu:1220": "śrāmaṇeraka yadi mama kalpate udūkhalaṃ spraṣṭuṃ tvām evāham udūkhale prakṣipya kuṭṭayeyaṃ /",
  "SA11sanssr_pu:1221": "prāg eva khalistokam iti /",
  "SA11sanssr_pu:1222": "sa śrāmaṇeraḥ saṃlakṣayati /",
  "SA11sanssr_pu:1223": "tīvraparyavasthānaparyavasthito 'yaṃ /",
  "SA11sanssr_pu:1224": "yady aham asmai prativacanaṃ dāsyāmi bhūyasyā mātrayā prakopam āpatsyatīti tūṣṇīm avasthitaḥ /",
  "SA11sanssr_pu:1225": "yadāsya paryavasthānaṃ vigataṃ tadopasaṃkramya kathayati /",
  "SA11sanssr_pu:1226": "sthavira jānīṣe tvaṃ ko 'ham iti /",
  "SA11sanssr_pu:1227": "sa kathayati /",
  "SA11sanssr_pu:1228": "jāne tvāṃ kāśyapasya samyaksaṃbuddhasya pravrajitaṃ śrāmaṇerakaṃ /",
  "SA11sanssr_pu:1229": "aham api bhikṣuḥ sthaviraḥ /",
  "SA11sanssr_pu:1230": "śrāmaṇerakaḥ kathayati /",
  "SA11sanssr_pu:1231": "yady apy evaṃ tathāpi tu yan mayā pravrajitena karaṇīyaṃ tat kṛtaṃ /",
  "SA11sanssr_pu:1232": "kiṃ kṛtaṃ kleśaprahāṇaṃ chinnasakalabandhano 'haṃ sarvabandhanavinirmuktaḥ /",
  "SA11sanssr_pu:1233": "kharaṃ te vākkarma niścāritaṃ /",
  "SA11sanssr_pu:1234": "atyayam atyayato deśaya /",
  "SA11sanssr_pu:1235": "apy eva nāma etat karmaparikṣayaṃ tanutvaṃ paryādānaṃ gacched iti /",
  "SA11sanssr_pu:1236": "tenātyayam atyayato na deśitaṃ tena karmaṇodūkhalākāraḥ saṃvṛttaḥ //",
  "SA11sanssr_pu:1237": "yāṃs tvaṃ satvān adrākṣīḥ sthālyākārān /",
  "SA11sanssr_pu:1238": "te kalpikārakā āsan bhikṣūṇām upasthāyakāḥ /",
  "SA11sanssr_pu:1239": "te bhaiṣajyāni kvāthayanto bhikṣubhir apriyam uktāḥ taiś cittaṃ pradūṣya sthālyo bhinnāḥ tena sthālyākārāḥ saṃvṛttāḥ /",
  "SA11sanssr_pu:1240": "yaṃ tvaṃ satvam adrākṣīr madhye chinnaṃ tantunā dhāryamāṇaṃ so 'pi bhikṣur āsīl lābhī grāhikaḥ tena mātsaryābhibhūtena lābhaḥ saṃparivartitaḥ /",
  "SA11sanssr_pu:1241": "yo vārṣikaḥ sa haimantikaḥ pariṇāmitaḥ /",
  "SA11sanssr_pu:1242": "yas tu haimantikaḥ sa vārṣikaḥ pariṇāmitaḥ /",
  "SA11sanssr_pu:1243": "tasya karmaṇo vipākena madhye chinnas tantunā dhāryamāṇo gacchati //",
  "SA11sanssr_pu:1244": "śikṣāsamuccaye dharmabhāṇakādirakṣāparicchedas tṛtīyaḥ //",
  "SA11sanssr_pu:1245": "[IV. (caturthaḥ paricchedaḥ)]",
  "SA11sanssr_pu:1246": "apare 'pi mahanto 'nnarthāḥ sūtrānteṣūktāḥ /",
  "SA11sanssr_pu:1247": "yathā tāvad ākāśagarbhasūtre /",
  "SA11sanssr_pu:1248": "pañcemāḥ kulaputra kṣatriyasya mūrddhābhiṣiktasya mūlāpattayaḥ /",
  "SA11sanssr_pu:1249": "yābhir mūlāpattibhiḥ kṣatriyo mūrddhābhiṣiktaḥ sarvāṇi pūrvāvaropitāni kuśalamūlāni jhāṣayati /",
  "SA11sanssr_pu:1250": "vastupatitaḥ pārājikaḥ sarvadevamanuṣyamukhebhyo 'pāyagāmī bhavati /",
  "SA11sanssr_pu:1251": "katamāḥ pañca /",
  "SA11sanssr_pu:1252": "yaḥ kulaputra mūrddhābhiṣiktaṃ staupikaṃ vastv apaharati sāṃghikaṃ vā cāturdiśasāṃghikaṃ vā niryātitaṃ vā /",
  "SA11sanssr_pu:1253": "svayaṃ vāpaharati hārayati vā /",
  "SA11sanssr_pu:1254": "iyaṃ prathamā mūlāpattiḥ //",
  "SA11sanssr_pu:1255": "yaḥ punar dharmaṃ pratikṣipati śrāvakaniryāṇabhāṣitaṃ vā pratyekabuddhaniryāṇabhāṣitaṃ vā mahāyānaniryāṇabhāṣitaṃ vā pratikṣipati pratiṣedhayatīyaṃ dvitīyā mūlāpattiḥ //",
  "SA11sanssr_pu:1256": "yaḥ punar mām uddiśya śirastuṇḍamuṇḍakāṣāyavastraprāvṛtaḥ śikṣādhārī vā śikṣādhārī vā tasya duḥśīlasya vā śīlavato vā kāṣāyāṇi vastrāṇy apaharati apaharāyati /",
  "SA11sanssr_pu:1257": "gṛhasthaṃ vā karoti kāye daṇḍaiḥ praharati cārake vā prakṣipati jīvitena vā viyojayatīyaṃ tṛtīyā mūlāpattiḥ //",
  "SA11sanssr_pu:1258_0": "yaḥ punaḥ kṣatriyaḥ saṃcintya mātaraṃ jīvitād vyaparopayati pitaram arhantaṃ bhagavacchrāvakaṃ",
  "SA11sanssr_pu:1258_1": "vā jīvitād vyaparopayati samagraṃ vā saṃghaṃ bhinatti tathāgatasyārhataḥ samyaksaṃbuddhasya",
  "SA11sanssr_pu:1258_2": "saṃcintya duṣṭacitto rudhiram utpādayati //",
  "SA11sanssr_pu:1259": "ebhiḥ pañcabhir ānantaryair karmabhir anyatarānyataraṃ karmotpādayatīyaṃ caturthī mūlāpattiḥ //",
  "SA11sanssr_pu:1260": "yaḥ punaḥ kṣatriyo 'hetuvādī bhavati paralokopekṣakaḥ /",
  "SA11sanssr_pu:1261": "daśākuśalān karmapathān samādāya vartate 'nyāṃś ca bahūn satvān daśasv akuśaleṣu karmapatheṣu samādāpayati vinayati niveśayati pratiṣṭhāpayatīyaṃ pañcamī mūlāpattiḥ // pe //",
  "SA11sanssr_pu:1262": "yaḥ punar grāmabhedaṃ janapadabhedaṃ nagarabhedaṃ rāṣṭrabhedaṃ karotīyaṃ mūlāpattiḥ // pe //",
  "SA11sanssr_pu:1263": "ādikarmiṇāṃ mahāyānasaṃprasthitānāṃ kulaputrāṇāṃ kuladuhitṝṇāṃ vāṣṭau mūlāpattayo /",
  "SA11sanssr_pu:1264": "yābhir mūlāpattibhiḥ skhalitā ādikarmikā mahāyānasaṃprasthitāḥ sarvāṇi pūrvāvaropitāni kuśalamūlāni jhāṣayanti /",
  "SA11sanssr_pu:1265": "vastupatitāḥ parājitā devamanuṣyamahāyānamukhād apāyagāmino bhavanti ciraṃ ca saṃsāre sīdanti kalyāṇamitravirahitāḥ /",
  "SA11sanssr_pu:1266": "katamā aṣṭau /",
  "SA11sanssr_pu:1267": "ye satvāḥ pūrvaduścaritahetunāsmin kliṣṭe pañcakaṣāye loke upapannās tae itvarakuśalamūlāḥ kalyāṇamitraṃ saṃniḥśrityedaṃ paramaṃ gambhīraṃ mahāyānaṃ śṛṇvanti /",
  "SA11sanssr_pu:1268": "te ca parīttabuddhayo 'pi kulaputrā annuttarāyāṃ samyaksaṃbodhau cittam utpādayanti /",
  "SA11sanssr_pu:1269": "teṣāṃ ādikarmikā ye ca bodhisatvā idaṃ paramagambhīraṃ śūnyatāpratisaṃyuktaṃ sūtrāntaṃ śṛṇvanti uddiśanti paṭhanti /",
  "SA11sanssr_pu:1270": "te yathāśrutaṃ yathāparyavāptaṃ pareṣāṃ pūrvabuddhisadṛśānāṃ svarthaṃ suvyañjanaṃ vistareṇāgrataḥ smārayanti prakāśayanti /",
  "SA11sanssr_pu:1271": "te hy akṛtaśamā bālāḥ pṛthagjanāḥ śṛṇvanta uttrasyanti saṃtrasyanti saṃtrāsam āpadyante /",
  "SA11sanssr_pu:1272": "te saṃtrāsena vivarttayanty annuttarāyāḥ samyaksaṃbodheś cittaṃ śrāvakayāne cittaṃ praṇidadhati /",
  "SA11sanssr_pu:1273": "eṣā ādikarmikabodhisatvasya mūlāpattiḥ prathamā //",
  "SA11sanssr_pu:1274": "yayā mūlāpattyā sa kulaputraḥ sarvaṃ pūrvāvaropitaṃ kuśalamūlaṃ jhāṣayati /",
  "SA11sanssr_pu:1275": "vastupatitaḥ parājitaḥ svargāpavargasukhāt /",
  "SA11sanssr_pu:1276": "visaṃvāditaṃ cāsya bodhicittam apāyagāmi bhavati /",
  "SA11sanssr_pu:1277": "tasmād bodhisatvena mahāsatvena parapudgalānām āśayānuśayaṃ prathamaṃ jñātvā yathāśayānāṃ satvānām anupūrveṇa dharmadeśanā kartavyā /",
  "SA11sanssr_pu:1278": "tad yathā mahāsamudre 'nupūrveṇāvatārayati // pe //",
  "SA11sanssr_pu:1279": "punar aparam ādikarmiko bodhisatvaḥ kasyacid eva vakṣyati //",
  "SA11sanssr_pu:1280": "na tvaṃ śakyasi ṣaṭpāramitāsu caryāṃ cartuṃ /",
  "SA11sanssr_pu:1281": "na tvaṃ śakyasy annuttarāṃ samyaksaṃbodhim abhisaṃboddhuṃ /",
  "SA11sanssr_pu:1282": "śīghraṃ tvaṃ śrāvakayāne pratyekabuddhayāne vā cittam utpādaya /",
  "SA11sanssr_pu:1283": "tena tvaṃ saṃsārān niryāsyasi /",
  "SA11sanssr_pu:1284": "yāvad yathāpūrvoktam iyam ādikarmikasya bodhisatvasya dvidyā mūlāpattiḥ //",
  "SA11sanssr_pu:1285": "punar aparam ādikarmiko bodhisatvaḥ kasyacid evaṃ vakṣyati /",
  "SA11sanssr_pu:1286": "kiṃ bhoḥ prātimokṣavinayena /",
  "SA11sanssr_pu:1287": "śīlena surakṣitena śīghraṃ tvam annuttarāyāṃ samyaksaṃbodhau cittam utpādayasva /",
  "SA11sanssr_pu:1288": "mahāyānaṃ paṭha /",
  "SA11sanssr_pu:1289": "yat te kiñcit kāyavāṅmanobhiḥ kleśapratyayād akuśalaṃ karma samudānītaṃ tena pāṭhena śuddhir bhavaty avipākaṃ /",
  "SA11sanssr_pu:1290": "yāvad yathāpūrvoktam ayam ādikarmikasya bodhisatvasya tṛtīyā mūlāpattiḥ //",
  "SA11sanssr_pu:1291": "punar aparaṃ kulaputra keṣāñcid ādikarmiko bodhisatva evaṃ vakṣyati /",
  "SA11sanssr_pu:1292": "varjayata yūyaṃ kulaputrāḥ śrāvakayānakathāṃ /",
  "SA11sanssr_pu:1293": "mā śṛṇuta mā paṭhata mā pareṣām upadiśata /",
  "SA11sanssr_pu:1294": "gopayata śrāvakayānakathāṃ /",
  "SA11sanssr_pu:1295": "na yūyaṃ tasmāt mahat phalaṃ prāpsyatha /",
  "SA11sanssr_pu:1296": "na yūyaṃ tato nidānāc chaktāḥ kleśāntaṃ kartuṃ /",
  "SA11sanssr_pu:1297": "śraddadhata mahāyānakathāṃ /",
  "SA11sanssr_pu:1298": "śṛṇuta mahāyānaṃ paṭhata mahāyānaṃ pareṣāṃ copadiśata /",
  "SA11sanssr_pu:1299": "tato yūyaṃ sarvadurgatyapāyapathān śamayiṣyatha /",
  "SA11sanssr_pu:1300": "kṣipraṃ cānnuttarāṃ samyaksaṃbodhim abhisaṃbhotsyatha //",
  "SA11sanssr_pu:1301": "yadi te tasya vacanakāriṇo bhavantīdṛśaṃ dṛṣṭigatam upagṛhṇīyuḥ /",
  "SA11sanssr_pu:1302": "ubhayor api mūlāpatir bhavatīyam ādikarmikasya bodhisatvasya caturthī mūlāpattiḥ //",
  "SA11sanssr_pu:1303": "punar aparam ādikarmikā bodhisatvā dvijihvikā bhavanti anyathā nidarśayanti /",
  "SA11sanssr_pu:1304": "idaṃ ca mahāyānaṃ kīrtiśabdaślokārthaṃ lābhasatkārahetoḥ paṭhanti svādhyāyanti dhārayanti vācayanti deśayanti pareṣāṃ ca śrutamātram upadiśanti /",
  "SA11sanssr_pu:1305": "evaṃ ca vakṣyanti /",
  "SA11sanssr_pu:1306": "vayaṃ mahāyānikā nānye /",
  "SA11sanssr_pu:1307": "te pareṣām īrṣyāyanti lābhasatkārahetor yatas te labhante upabhogaparibhogān parebhyas tatpratyayāt te prakupyanti teṣāṃ cāvarṇaṃ niścārayanti kutsanti paṃsayanti vijugupsanti /",
  "SA11sanssr_pu:1308": "ātmānaṃ cotkarṣayanti na tān /",
  "SA11sanssr_pu:1309": "atas te īrṣyahetunā cottarimanuṣyadharmair ātmānaṃ vijñapayanti /",
  "SA11sanssr_pu:1310": "tatas te tena vastunā patitāḥ parājitā mahāyānasukhād etāṃ mahāgurukām āpattim āpadyante yayāpāyagāmino bhavanti /",
  "SA11sanssr_pu:1311": "yathā kaścit puruṣo ratnadvīpaṃ gacched gantuṃ nāvā samudram avatarate sa mahāsamudre svayam eva tāṃ nāvaṃ bhindyāt tatraiva maraṇaṃ nigacched /",
  "SA11sanssr_pu:1312": "evam eva ye ādikarmikā bodhisatvā mahāguṇasāgaram avatartukāmā īrṣyāhetos tad vadanti /",
  "SA11sanssr_pu:1313": "tatpratyayāt te śraddhānāvaṃ bhittvā prajñājīvitena viyogaṃ prāpnuvanti /",
  "SA11sanssr_pu:1314": "evaṃ te bālā ādikarmikā bodhisatvā īrṣyāhetor annṛtapratyayā mahāgurukām āpattim āpadyante /",
  "SA11sanssr_pu:1315": "iyaṃ pañcamī mūlāpattir ādikarmikasya bodhisatvasya //",
  "SA11sanssr_pu:1316_0": "punar aparaṃ kulaputra bhaviṣyanty annāgate 'dhvani gṛhasthapravrajitā ādikarmikā",
  "SA11sanssr_pu:1316_1": "bodhisatvā ye te gambhīrāḥ śūnyatāpratisaṃyuktāḥ sūtrāntādhāraṇīkṣāntisamādhibhūmisvalaṃkṛtamahāvidvatpuruṣāṇāṃ",
  "SA11sanssr_pu:1316_2": "kṛtaśramāṇāṃ bodhisatvānāṃ gocarās tān mahāyānasūtrāntān dhārayanti paṭhanti svādhyāyanti",
  "SA11sanssr_pu:1316_3": "pareṣāṃ ca vistareṇa vācayitvā prakāśayanti /",
  "SA11sanssr_pu:1317": "ahaṃ cemān dharmān svabuddhyā buddhvaivaṃ ca punar ahaṃ kāruṇyahetos tavopadiśāmi /",
  "SA11sanssr_pu:1318": "tvayā vā punas tathā bhāvayitavyaṃ yathā tvam atra gambhīreṣu dharmeṣu pratyakṣo bhaviṣyasi /",
  "SA11sanssr_pu:1319": "evaṃ te jñānadarśanaṃ bhaviṣyati yathā mama /",
  "SA11sanssr_pu:1320": "etarhi na punar eva dadāti paṭhitamātreṇāham imān evaṃrūpān dharmān gambhīragambhīrān upadiśāmi na sākṣātkriyayā //",
  "SA11sanssr_pu:1321": "labhasatkārahetor ātmānaṃ vikrīṇāti /",
  "SA11sanssr_pu:1322": "tatpratyayāt sarvatryadhvagatānām arhatāṃ samyaksaṃbuddhānāṃ bodhisatvānām āryapudgalānāṃ ca purataḥ sāparādhiko bhavati /",
  "SA11sanssr_pu:1323": "mahāgurukam āpattim āpadyate /",
  "SA11sanssr_pu:1324": "visaṃvādayati devamanuṣyān mahāyānena /",
  "SA11sanssr_pu:1325": "śrāvakayānam evāsya na bhavati /",
  "SA11sanssr_pu:1326": "prāg eva mahāyānasyāvatāraviśeṣādhigamaḥ /",
  "SA11sanssr_pu:1327": "prāg evānnuttarā samyaksaṃbodhiḥ //",
  "SA11sanssr_pu:1328": "tad yathā kaścit puruṣo mahāṭavīṃ prasthitaḥ kṣuttarṣaprapīḍitaḥ sa tatra mahāphalavṛkṣe pratiṣṭhitaḥ /",
  "SA11sanssr_pu:1329": "āhārārthaṃ sa udāraphalavṛkṣam apahāya gandhasaṃpannaṃ rasasaṃpannam annāsvādya viṣavṛkṣam abhiruhya viṣaphalāni bhuñjīta bhuktvā ca kālaṃ kuryāt /",
  "SA11sanssr_pu:1330": "tadupamāṃs tān pudgalān vadāmi /",
  "SA11sanssr_pu:1331_0": "ye durlabhaṃ manuṣyalābhaṃ labdhvā kalyāṇamitraṃ sanniśritya mahāyānam avatartukāmā",
  "SA11sanssr_pu:1331_1": "lābhasatkārayaśohetor ātmānam upadarśayanti parān paṃsayanti evaṃrūpāṃ mahāgurukām",
  "SA11sanssr_pu:1331_2": "āpattim āpadyante yayā gurukayāpattyā sarvavijñānāṃ paramajugupsitā bhavanti /",
  "SA11sanssr_pu:1332": "apāyagāminas tathārūpāś ca pudgalā na sevanīyāḥ sarvakṣatriyabrāhmaṇaviṭśūdrāṇāṃ /",
  "SA11sanssr_pu:1333": "yaś ca tān sevate sa sātisāro bhavati sarvavijñānāṃ /",
  "SA11sanssr_pu:1334": "iyaṃ kulaputra bodhisatvasya ṣaṣṭhī mūlāpattiḥ //",
  "SA11sanssr_pu:1335": "punar aparaṃ kulaputra bhaviṣyanty annāgate 'dhvani kṣatriyāṇāṃ purohitacaṇḍālā amātyacaṇḍālā bhaṭacaṇḍālā mūrkhāḥ paṇḍitamānino mahādhanā mahābhogāḥ /",
  "SA11sanssr_pu:1336": "bahuvidheṣu dānamayapuṇyakriyāvastuṣu saṃdṛśyante te tyāgamadamattā mānamadadarpeṇa kṣatriyaṃ vibhedayanti /",
  "SA11sanssr_pu:1337": "śramaṇān kṣatriyaiḥ /",
  "SA11sanssr_pu:1338": "te kṣatriyān niśritya śramaṇān daṇḍāpayanti /",
  "SA11sanssr_pu:1339": "arthaṃ daṇḍena muṣanti /",
  "SA11sanssr_pu:1340": "tenopadraveṇa te bhikṣavaḥ paudgalikaṃ vā sāṃghikaṃ vā cāturdiśasāṃghikaṃ vā staupikaṃ vā śramaṇair apahṛtya teṣāṃ prāhṛtaṃ pradāpyante /",
  "SA11sanssr_pu:1341": "te punaś caṇḍālāḥ kṣatriyasyopanāmayiṣyanti /",
  "SA11sanssr_pu:1342": "te ubhayato 'pi mūlāpattim āpadyante /",
  "SA11sanssr_pu:1343": "ye kṣatriyacaṇḍālāḥ śramaṇaiḥ sārddhaṃ praduṣyanti tathārūpaṃ ca te dharmaṃ prajñapayiṣyanti /",
  "SA11sanssr_pu:1344": "adharmaṃ vā dharmam apahāya /",
  "SA11sanssr_pu:1345": "sūtravinayaśikṣā annapekṣya kālopadeśamahāpradeśān apahāya /",
  "SA11sanssr_pu:1346": "mahākaruṇānetrīprajñāpāramitaśikṣopāyakauśalyaśikṣāḥ yāś cāpareṣu sūtreṣu śikṣā upadiṣṭās tā apahāya /",
  "SA11sanssr_pu:1347": "tathārūpāṃ dharmayuktiṃ bhikṣūṇāṃ viheṭhanārthapūrvakaṃ kriyākāraṃ prajñapayanti /",
  "SA11sanssr_pu:1348": "yaiḥ kriyākārair bhikṣūṇāṃ viheṭhanā bhavati /",
  "SA11sanssr_pu:1349": "rañcati śamathavipaśyanānuyogamanaḥkāraṃ /",
  "SA11sanssr_pu:1350": "te 'vadhyāyanto vyāpādabahulā bhavanti /",
  "SA11sanssr_pu:1351": "tena ca hetunā bhikṣūṇām apy upaśāntāḥ kleśā nopaśamyanti na tanūbhavanti /",
  "SA11sanssr_pu:1352": "tatkāle punas te bhikṣava āśayavipannā bhavanti śīlavipannāś ca bhavanti /",
  "SA11sanssr_pu:1353": "ācāravipannā bhavanti dṛṣṭivipannā bhavanti taddhetoḥ śaithilikā bhavanti /",
  "SA11sanssr_pu:1354": "bāhulikā bhavanti /",
  "SA11sanssr_pu:1355": "aśramaṇāḥ śramaṇapratijñāḥ /",
  "SA11sanssr_pu:1356": "abrahmacāriṇo brahmacāripratijñāḥ śaṅkhasvarasamācārāḥ praṣṭavyadharmadeśakāḥ /",
  "SA11sanssr_pu:1357": "te bhūyasyā mātrayā saparicārasya kṣatriyasya satkṛtā bhavanti mānitāḥ pūjitā bhavanti /",
  "SA11sanssr_pu:1358": "te ca prahāṇābhiyuktānāṃ bhikṣūṇāṃ gṛhastheṣv avarṇaṃ niścārayanti /",
  "SA11sanssr_pu:1359": "sa ca kṣatriyaḥ saparivāraḥ prahāṇābhiyuktānāṃ bhikṣūṇām antike praduṣyati avadhyāyati /",
  "SA11sanssr_pu:1360": "yas tatra prahāṇikānāṃ bhikṣūṇām upabhogaparibhogas taṃ svādhyāyābhiratānāṃ bhikṣūṇāṃ niryātayanti /",
  "SA11sanssr_pu:1361": "te ubhayato mūlāpattim āpadyante / tat kasya hetoḥ //",
  "SA11sanssr_pu:1362": "dhyāyī bhikṣuḥ sukṣetraṃ / nādhyayanavaiyāvṛtyāśritā nādhyayanābhiyuktāḥ //",
  "SA11sanssr_pu:1363": "saṃdhidhāraṇīkṣāntibhūmiṣu bhājanībhūtā dakṣiṇīyāḥ pātrabhūtāḥ /",
  "SA11sanssr_pu:1364": "ālokakarālokasya mārgopadeśakāḥ /",
  "SA11sanssr_pu:1365": "karmakṣetrakleśakṣetrān satvān uttārayanti /",
  "SA11sanssr_pu:1366": "nirvāṇagamane ca mārge pratiṣṭhāpayanti /",
  "SA11sanssr_pu:1367": "imāḥ kulaputrāṣṭau mūlāpattaya iti //",
  "SA11sanssr_pu:1368": "āsāṃ niḥsaraṇam ihaiva sūtre 'bhihitaṃ /",
  "SA11sanssr_pu:1369": "yadi te bodhisatvā ākāśagarbhasya bodhisatvasya nāma śrutvā darśanam asyākāṅkṣeran /",
  "SA11sanssr_pu:1370": "apāyaprapatanabhayāt mūlāpattīr daśayitukāmā /",
  "SA11sanssr_pu:1371_0": "yadi te ākāśagarbhaṃ bodhisatvaṃ namaḥkuryuḥ nāma cāsya parikīrttayeyus teṣāṃ sa",
  "SA11sanssr_pu:1371_1": "kulaputro yathā bhāgyatayā svarūpeṇāgratas tiṣṭhati brāhmaṇarūpeṇa yāvad dārikārūpeṇa purataḥ sthāsyati /",
  "SA11sanssr_pu:1372": "tasyādikarmikasya bodhisatvasya yathā samutthitās tā āpattīḥ pratideśayati /",
  "SA11sanssr_pu:1373": "gambhīraṃ cāsyopāyakauśalyaṃ mahāyāne caryām upadarśayati /",
  "SA11sanssr_pu:1374": "yāvad avaivarttikabhūmau ca pratiṣṭhāpayati // pe //",
  "SA11sanssr_pu:1375": "yadi teṣāṃ saṃmukhaṃ darśanaṃ na dadāti /",
  "SA11sanssr_pu:1376": "yas tam abhiyācati /",
  "SA11sanssr_pu:1377": "tenādikarmikeṇa bodhisatvena sāparādhena paścime yāme utthāyāsanāt prāṅmukhena sthitvā dhūpaṃ dhūpayitavyaṃ /",
  "SA11sanssr_pu:1378": "aruṇo devaputra āyācitavyaḥ /",
  "SA11sanssr_pu:1379": "evaṃ ca vaktavyaṃ /",
  "SA11sanssr_pu:1380": "aruṇa aruṇa mahākṛpa mahābhāga mahoditas tvaṃ jambudvīpe māṃ karuṇayāchādayasva /",
  "SA11sanssr_pu:1381": "śīghram ākāśagarbhaṃ mahākāruṇikaṃ mama vacanena bodhaya /",
  "SA11sanssr_pu:1382": "mama svapnāntare tam upāyam upadarśaya yenāham upāyenāpattiṃ pratideśayāmi /",
  "SA11sanssr_pu:1383": "ārye mahāyāne upāyaprajñāṃ pratilapsyāmīti //",
  "SA11sanssr_pu:1384": "tena tatkālaṃ śayyāyāṃ nidrāpayitavyaṃ sahodgate 'ruṇe iha jambudvīpe ākāśagarbhasya bodhisatvasyeha samāgamo bhavati svarūpeṇa ca /",
  "SA11sanssr_pu:1385": "tasyādikarmikasya bodhisatvasya svapnāntare purataḥ sthitvā tāṃ mūlāpattiṃ deśayati mahāyānopāyena /",
  "SA11sanssr_pu:1386": "tathārūpaṃ ca tasyopāyajñānaṃ saṃdarśayati /",
  "SA11sanssr_pu:1387": "yenopāyakauśalyena sa ādikarmiko bodhisatvas tatraiva bodhicittāsaṃpramoṣaṃ nāma samādhiṃ pratilabhate sudṛḍhavyavasthitaś ca bhavati mahāyānae ity ādi //",
  "SA11sanssr_pu:1388": "atha vā yo 'tra sūtre 'dhyeṣaṇamantraḥ pūrvam uktaḥ /",
  "SA11sanssr_pu:1389": "tenāyaṃ vidhiḥ kāryaḥ /",
  "SA11sanssr_pu:1390": "evaṃ syāt /",
  "SA11sanssr_pu:1391": "araṇye upavane 'bhyavakāśe vāgaraṃ vā tagaraṃ vā kālānusāri vā dhūpayitavyaṃ /",
  "SA11sanssr_pu:1392": "prāñjalinā ca bhūtvā samantato digvidikṣu ca pañcamaṇḍalakena vanditvā ime mantrapadāḥ pravartayitavyāḥ /",
  "SA11sanssr_pu:1393": "tad yathā /",
  "SA11sanssr_pu:1394": "sumṛśa [doubtful] /",
  "SA11sanssr_pu:1395": "kāruṇika /",
  "SA11sanssr_pu:1396": "caratu [doubtful] /",
  "SA11sanssr_pu:1397": "vicara /",
  "SA11sanssr_pu:1398": "sañcara /",
  "SA11sanssr_pu:1399": "kāruṇika /",
  "SA11sanssr_pu:1400": "murara /",
  "SA11sanssr_pu:1401": "murara vegadhāri namucame bhujayata kāruṇika cintāmaṇi pūraya kāruṇika sarvāśāṃ me sthāpaya /",
  "SA11sanssr_pu:1402": "ājñādhārī sphugu /",
  "SA11sanssr_pu:1403": "rativiveka gu /",
  "SA11sanssr_pu:1404": "dṛṣṭiviveka gu /",
  "SA11sanssr_pu:1405": "pūraya kāruṇika pūrayantu mamāśāṃ /",
  "SA11sanssr_pu:1406": "sarvathā cāśokagati svāhā //",
  "SA11sanssr_pu:1407": "vidhiḥ pūrvavat /",
  "SA11sanssr_pu:1408": "sarvavyādhiduḥkhasarvabhayasarvopakaraṇavighātapratighāte sarvābhīṣṭasiddhaye ca kāryaḥ //",
  "SA11sanssr_pu:1409": "yadi kṣatriyādayo 'pi bodhisatvāḥ katham eṣām āpattiniyamo 'nyeṣāṃ cādhikyaṃ /",
  "SA11sanssr_pu:1410": "atha tena sāmvarikāḥ /",
  "SA11sanssr_pu:1411": "katham eṣām āpattivyavasthā /",
  "SA11sanssr_pu:1412": "kathaṃ vā taddoṣāt sāmvarikā api gṛhyante /",
  "SA11sanssr_pu:1413": "naiṣa doṣaḥ /",
  "SA11sanssr_pu:1414": "yeṣāṃ yatra bahulaṃ saṃbhavaḥ te tatrākoṭitāḥ svanāmagrahaṇadarśanād bhayotpādanārthaṃ /",
  "SA11sanssr_pu:1415": "paraḥparatas tu sarvaiḥ sarvā āpattayaḥ parihartavyāḥ //",
  "SA11sanssr_pu:1416": "yena vā prakṛtimahāsāvadyatayāsamādāno 'py abhavyo bhavaty ucchinnakuśalamūlaś ca sutarāṃ tena sāmvarikā ity alam anayā cintayā //",
  "SA11sanssr_pu:1417": "upāyakauśalyasūtre 'pi mūlāpattir uktā /",
  "SA11sanssr_pu:1418": "kiṃ vāpi kulaputra bodhisatvaḥ prātimokṣaśikṣāyāṃ śikṣamāṇāḥ kalpaśatasahasram api mūlaphalabhakṣaḥ syāt /",
  "SA11sanssr_pu:1419": "sarvasatvānāṃ ca sūktaduruktāni kṣamet /",
  "SA11sanssr_pu:1420": "śrāvakapratyekabuddhabhūmipratisaṃyuktaiś ca manasikārair vihared iyaṃ bodhisatvasya gurukā mūlāpattiḥ /",
  "SA11sanssr_pu:1421": "tad yathā kulaputra śrāvakayānīyo mūlāpattim āpannaḥ so 'bhavyas tair eva skandhaiḥ parinirvātum /",
  "SA11sanssr_pu:1422": "evam eva kulaputro 'pratideśyaitām āpattim aniḥsṛjya tān śrāvakapratyekabuddhamanasikārān abhavyo buddhabhūmau parinirvātum iti //",
  "SA11sanssr_pu:1423": "āsāṃ ca mūlāpattīnāṃ sukhagrahaṇadhāraṇārtham ekīyamatānāṃ ca saṃgrahakārikā ucyante //",
  "SA11sanssr_pu:1424": "ratnatrayasvaharaṇād āpatpārājikā matā / saddharmasya pratikṣepād dūtīyā muninoditā //",
  "SA11sanssr_pu:1425": "duḥśīlasyāpi vā bhikṣoḥ kāṣāyastainyatāḍanāt / cārake vā vinikṣepād apapravrājanena ca //",
  "SA11sanssr_pu:1426": "pañcānantaryakaraṇān mithyādṛṣṭigraheṇa vā / grāmādibhedanād vāpi mūlāpattir jinoditā //",
  "SA11sanssr_pu:1427": "śūnyatāyāś ca kathanāt satveṣu kṛtabuddhiṣu / buddhatvaprasthitānāṃ vā saṃbodher vinivarttanāt //",
  "SA11sanssr_pu:1428": "prātimokṣaṃ parityājya mahāyāne niyojanāt / śiṣyayānaṃ na rāgādiprahāṇāyeti vā grahāt //",
  "SA11sanssr_pu:1429": "pareṣāṃ grahaṇād vāpi punaḥ svaguṇakāśanāt / parapaṃsanato lābhasatkāraślokahetunā //",
  "SA11sanssr_pu:1430": "gambhīrakṣāntiko 'smīti mithyaiva kathanāt punaḥ / daṇḍāpayed vā śramaṇān dadyād vā śaraṇatrayāt //",
  "SA11sanssr_pu:1431": "gṛhṇīyād dīyamānaṃ vā śamathe tyājanāt punaḥ / pratisaṃlīnabhogaṃ ca svādhyāyiṣu nivedanāt //",
  "SA11sanssr_pu:1432": "mūlā āpattayo hy etā mahānarakahetavaḥ / āryasyākāśagarbhasya svapne deśyāḥ puraḥsthitaiḥ //",
  "SA11sanssr_pu:1433": "bodhicittaparityāgād yācakāyāpradānataḥ / tīvramātsaryalobhābhyāṃ krodhād vā satvatāḍanāt //",
  "SA11sanssr_pu:1434": "prasādyamāno yatnena satveṣu na titikṣate / ślokāt parānuvṛttyā vā saddharmābhāsavarṇanād / iti //",
  "SA11sanssr_pu:1435": "āryakṣitigarbhasūtre 'py uktaṃ /",
  "SA11sanssr_pu:1436": "yo mahābrahman mamoddiśya pravrajito duḥśīlapāpasamācāro bhikṣur anubhūtaḥ kaśambakajāto 'śramaṇaḥ śramaṇapratijñaḥ abrahmacārī brahmacāripratijñaḥ /",
  "SA11sanssr_pu:1437": "dhvastaḥ patitaḥ parājito vividhaiḥ kleśaiḥ /",
  "SA11sanssr_pu:1438": "atha ca punaḥ sa duḥśīlapāpasamācāro bhikṣur adyāpi sarvadevānāṃ yāvat sarvamanuṣyāṇāṃ yāvat puṇyanidhīnāṃ darśayitā bhavati kalyāṇamitraṃ /",
  "SA11sanssr_pu:1439_0": "kiṃ cāpi sa apātrībhūtaḥ tena ca punaḥ śirastuṇḍamuṇḍena kāṣāyavastraprāvaraṇeryāpathena",
  "SA11sanssr_pu:1439_1": "darśanahetunāpi bahūnāṃ satvānāṃ vividhakuśalamūlopastambhanakaraḥ sugatimārgadarśako bhavati /",
  "SA11sanssr_pu:1440_0": "tasmād yo mamoddiśya pravrajitaḥ śīlavān duḥśīlo vā tasya nānujānāmi cakravarttir",
  "SA11sanssr_pu:1440_1": "ājñām api yan mamoddiśya pravrajitasya sahadharmeṇāpi kāye daṇḍaprahāraṃ vā dātuṃ",
  "SA11sanssr_pu:1440_2": "cārake vā prakṣeptuṃ /",
  "SA11sanssr_pu:1441": "aṅgam aṅgaṃ vikarttanaṃ vā kartuṃ jīvitād vā vyaparopaṇaṃ kartuṃ /",
  "SA11sanssr_pu:1442": "kiṃ punar adharmeṇa //",
  "SA11sanssr_pu:1443": "kiṃ cāpi mṛtaḥ kathyate 'smin dharmavinaye /",
  "SA11sanssr_pu:1444": "atha ca punaḥ sa pudgalo gorocanakastūrikāsadṛśa iti /",
  "SA11sanssr_pu:1445": "atraivāha /",
  "SA11sanssr_pu:1446": "ye mamoddiśya pravrajitān yānabhūtān pātrabhūtān vā viheṭhayiṣyanti te sarveṣāṃ tryadhvagatānāṃ buddhānām atīva sāparādhā bhavanti /",
  "SA11sanssr_pu:1447": "samucchinnakuśalamūlā dagdhasantānā avīciparāyaṇā bhavantīti /",
  "SA11sanssr_pu:1448": "atraivāha /",
  "SA11sanssr_pu:1449": "sarvabuddhair adhiṣṭhito 'yaṃ mokṣadhvajo yad uta raktakāṣāyavastram iti /",
  "SA11sanssr_pu:1450": "asminn eva coktaṃ /",
  "SA11sanssr_pu:1451": "tena khalu punaḥ samayena bahūni śrāvakaniyutaśatasahasrāṇi bahūni ca bodhisatvaniyutaśatasahasrāṇi bhagavato 'ntike evaṃrūpaṃ pūrvakṛtaṃ karmāvaraṇaṃ pratideśayanti /",
  "SA11sanssr_pu:1452_0": "vayam api bhadanta bhagavan bahūnāṃ pūrvakāṇāṃ tathāgatānāṃ pravacane pātrabhūtān",
  "SA11sanssr_pu:1452_1": "pātrabhūtāṃś ca buddhānāṃ bhagavatāṃ śrāvakayānīyān pudgalāñ jugupsitavantaḥ paṃsitavanto",
  "SA11sanssr_pu:1452_2": "roṣitavanto 'varṇāyaśaḥkathāś ca niścāritavantaḥ /",
  "SA11sanssr_pu:1453": "tena vayaṃ karmāvaraṇena triṣv apāyeṣu vividhāṃ tīvrāṃ pracaṇḍāṃ duḥkhāṃ vedanāṃ pratyanubhūtavantaḥ //",
  "SA11sanssr_pu:1454": "peyālaṃ //",
  "SA11sanssr_pu:1455": "vayaṃ tatkarmāvaraṇaśeṣam etarhi bhagavato 'ntike pratideśayiṣyāmaḥ /",
  "SA11sanssr_pu:1456": "kecid vadanti /",
  "SA11sanssr_pu:1457": "vayaṃ bhagavataḥ śrāvakān vacanais tarjitavantaḥ paribhāṣitavantaḥ /",
  "SA11sanssr_pu:1458": "kecid vadanti /",
  "SA11sanssr_pu:1459": "vayaṃ bhagavataḥ śrāvakān apātrabhūtān patrābhūtāṃś ca praharitavantaḥ /",
  "SA11sanssr_pu:1460": "kecid vadanti /",
  "SA11sanssr_pu:1461": "vayaṃ cīvarān hṛtavantaḥ /",
  "SA11sanssr_pu:1462": "kecid vadanti /",
  "SA11sanssr_pu:1463": "vayaṃ bhagavataḥ śrāvakāṇām upabhogaparibhogān ācchinnavantaḥ /",
  "SA11sanssr_pu:1464": "kecid vadanti /",
  "SA11sanssr_pu:1465": "vayaṃ bhagavantam uddiśya pravrajitān gṛhasthān kāritavantaḥ tata asthānaṃ sāditāḥ /",
  "SA11sanssr_pu:1466": "kecid vadanti /",
  "SA11sanssr_pu:1467_0": "asmābhir bhagavan buddhānāṃ bhagavatāṃ śrāvakā apatrabhūtāḥ pātrabhūtāś ca sāparādhikāś",
  "SA11sanssr_pu:1467_1": "cārake prakṣiptās tena vayaṃ karmāvaraṇena bahūn kalpāṃs tṛṣv apāyeṣu vividhāṃ tīvrāṃ",
  "SA11sanssr_pu:1467_2": "pracaṇḍāṃ duṣkhāṃ vedanāṃ pratyanubhūtavantaḥ // pe //",
  "SA11sanssr_pu:1468": "tad vayam etarhi karmāvaraṇaśeṣāṃ bhagavato 'ntike pratideśayāmaḥ /",
  "SA11sanssr_pu:1469": "āyatyāṃ saṃvaram āpadyema /",
  "SA11sanssr_pu:1470": "pratigahṇātu bhagavān asmākam anukampām upādāya /",
  "SA11sanssr_pu:1471": "uddharatu bhagavān asmān annantapāpebhya iti vistaraḥ //",
  "SA11sanssr_pu:1472": "pravrajyāntarāyasūtre 'py annartha uktaḥ /",
  "SA11sanssr_pu:1473": "caturbhir mahānāman dharmaiḥ samanvāgato gṛhī akṣaṇaprāpto bhavati /",
  "SA11sanssr_pu:1474": "jātyandhaś ca jaḍaś cājihvakaś ca caṇḍālaś ca jātu sukhito bhavaty abhyākhyānabahulaś ca ṣaṇḍakaś ca paṇḍakaś ca nityadāsaś ca /",
  "SA11sanssr_pu:1475": "strī ca bhavati śvā ca śūkaraś ca gardabhaś coṣṭraś ca āśīviṣaś ca bhavati tatra tatra jātau //",
  "SA11sanssr_pu:1476": "katamaiś caturbhiḥ /",
  "SA11sanssr_pu:1477": "iha mahānāman gṛhī pūrvajinakrṭādhikārāṇāṃ satvānāṃ naiṣkramyacittasya pravrajyācittasyāryamārgacittasyāntarāyaṃ karoti /",
  "SA11sanssr_pu:1478": "anena prathamena //",
  "SA11sanssr_pu:1479": "punar aparaṃ gṛhī dhanalaulyena putralaulyena karmavipākam aśraddadhat putrasya vā duhitur vā bhāryāyā vā jñātisaṃghasyaiśvaryasthāne vartamāne pravrajyāntarāyaṃ karoti /",
  "SA11sanssr_pu:1480": "anena dvitīyeneti //",
  "SA11sanssr_pu:1481": "anyadvayaṃ / saddharmapratikṣepaḥ śramaṇabrāhmaṇeṣu ca pratighaḥ //",
  "SA11sanssr_pu:1482": "daśa cākuśalāḥ karmapathāḥ annarthāḥ /",
  "SA11sanssr_pu:1483": "saddharmasmṛtyupasthānād vipākakaṭukā draṣṭavyāḥ /",
  "SA11sanssr_pu:1484": "tataḥ kiñcinmātraṃ sūtraṃ sūcyate /",
  "SA11sanssr_pu:1485": "prāṇātipātavipākalavas tāvad /",
  "SA11sanssr_pu:1486": "yathāha /",
  "SA11sanssr_pu:1487": "tad yathāgniśikhācarā nāma pakṣiṇo ye 'gniśikṣāmadhyagatā na dahyante saṃhṛṣṭatarāś ca nārakeyāṇāṃ kapālaṃ bhittvā rudhiraṃ pibanti /",
  "SA11sanssr_pu:1488": "kapālāntaracarā nāma pakṣiṇo ye mastakaṃ bhittvā jvalitamastakaluṅgān pibanti /",
  "SA11sanssr_pu:1489": "jihvāmiṣabhujo nāma pakṣiṇo ye jihvāṃ vidāryābhito 'bhitaḥ prabhakṣayanti /",
  "SA11sanssr_pu:1490": "sāpi jihvā bhuktā punar api saṃjāyate padmadalakomalatarā /",
  "SA11sanssr_pu:1491": "evam arthānurūpasaṃjñā dantotpāṭakā nāma kaṇṭhanāḍyapakarṣakā nāma /",
  "SA11sanssr_pu:1492": "klomakāśinaḥ /",
  "SA11sanssr_pu:1493": "āmāśayādāḥ /",
  "SA11sanssr_pu:1494": "plīhasaṃvartakā /",
  "SA11sanssr_pu:1495": "antravivarakhādinaḥ /",
  "SA11sanssr_pu:1496": "pṛṣṭhavaṃśacarā nāma /",
  "SA11sanssr_pu:1497": "marmaguhyakā nāma pakṣiṇo ye sarvāṇi marmavivarāṇi bhittvā marmāṇi kṛntayitvā vivarāṇi praviśya majjāmaṇḍaṃ pibanti krandamānānāṃ /",
  "SA11sanssr_pu:1498": "sūcīchidrā nāma pakṣiṇo ye sūcīsadṛśatuṇḍā raktaṃ pibanti /",
  "SA11sanssr_pu:1499": "evam asthivivarāśinaḥ ṣaṭtvagbhakṣiṇaḥ /",
  "SA11sanssr_pu:1500": "nakhanikṛntakā medodāḥ snāyuviśeṣakāḥ /",
  "SA11sanssr_pu:1501": "keśoṇḍukā nāma pakṣiṇo ye keśamūlāny utpāṭayanti //",
  "SA11sanssr_pu:1502": "sa evam avīcipradeśas trīṇi yojanaśatasahasrāṇi pakṣibhairavapakṣo nāma /",
  "SA11sanssr_pu:1503": "tatra tair anyair nārakeyaiḥ sahānnekāni varṣaśatasahasrāṇi bhakṣyate saṃbhavati ca /",
  "SA11sanssr_pu:1504": "sa kathañcid api tasmān muktaḥ sarvasmād duṣkhajālaparivṛtaḥ /",
  "SA11sanssr_pu:1505": "śvabhraprapāto nāma dvitīyaḥ pradeśas tatra gacchati /",
  "SA11sanssr_pu:1506_0": "trāṇānveṣī śaraṇānveṣī paritrāṇānveṣī samantata ekādaśabhir arciskandhair āvṛto niḥsahāyaḥ",
  "SA11sanssr_pu:1506_1": "karmapāśabandhanabaddhaḥ samantataḥ śatrubhir āvṛtaḥ kāntāram anuprapannaḥ sarvasmān",
  "SA11sanssr_pu:1506_2": "narakapuñjād adhikataraṃ vyasanam abhiprapannas taṃ śvabhraprapātaṃ nāma pradeśam anudhāvati /",
  "SA11sanssr_pu:1507": "patite 'tīva pādaḥ pravilīyate /",
  "SA11sanssr_pu:1508": "utkṣiptaḥ punar api saṃbhavati /",
  "SA11sanssr_pu:1509": "sukumārataraḥ ślakṣṇataraḥ kharābhis tīvrābhir vedanābhir abhibhūtaḥ /",
  "SA11sanssr_pu:1510": "tasyaivaṃ bhayaviklavavadanasya karacaraṇasarvāṅgapratyaṅgapravilīyamānasya sa pradeśaḥ śvabhraprapāto nāma prādurbhavati /",
  "SA11sanssr_pu:1511": "sa tasmin deśe nipatati patitaḥ śvabhre prapatati trīṇi yojanasahasrāṇi /",
  "SA11sanssr_pu:1512": "punar api karmakṛtena vāyunotkṣipyate /",
  "SA11sanssr_pu:1513": "sa prapatamānaḥ kaṃkavāyasagrdhrolūkair bhakṣyate /",
  "SA11sanssr_pu:1514": "yāvat tasyaivam utkṣipyamānasya ca prapatataś cānnekāni varṣaśatasahasrāṇi gacchanti /",
  "SA11sanssr_pu:1515": "kathañcid api tasmān muktaḥ paribhrāmitaś cakrāṅkaṃ vivaraṃ nāma pradeśam anudhāvati /",
  "SA11sanssr_pu:1516": "tasmiṃś ca pradeśe sahasrārāṇi cakrāṇi prādurbhavanti vajranābhīni tīkṣṇajvālāni śīghrabhramāṇi tasya sahagamanād eva tāni cakrāṇi śarīraṃ prāpya bhramanti / pe //",
  "SA11sanssr_pu:1517": "pratyekaṃ sarvāṅgāni pramathnanto dahanti pādatale cāsya śaṅkubhir bhidyete /",
  "SA11sanssr_pu:1518": "evaṃ makkoṭakaparvate /",
  "SA11sanssr_pu:1519": "mākkoṭakaiḥ prāṇijātibhiḥ sāntarvahiḥparamāṇuśaḥ prabhakṣyate /",
  "SA11sanssr_pu:1520": "bhukto bhuktaḥ punar api saṃjāyate sukumārataraḥ /",
  "SA11sanssr_pu:1521": "sukumāratayā bhūyo 'py ādhikatarāṃ vedanām anubhavati /",
  "SA11sanssr_pu:1522": "bhuktabhuktasya prabhūtataram evāsya tvaṅmāṃsaṃ prādurbhavati /",
  "SA11sanssr_pu:1523": "tasya prāṇātipātakṛtopacitasya tatphalaṃ bhavati //",
  "SA11sanssr_pu:1524": "adattādānavipākam āha /",
  "SA11sanssr_pu:1525": "sa eṣa duṣkṛtakarmāntacārī ālātacakranirmāṇagandharvanagaramṛgatṛṣṇikāsadṛśaṃ mahad arthajātaṃ paśyati ratnavastradhanadhānyanikarabhūtaṃ /",
  "SA11sanssr_pu:1526": "tasyaivaṃ lobhābhibhūtasya karmaṇā mohitasyaivaṃ bhavati /",
  "SA11sanssr_pu:1527": "mamedam iti /",
  "SA11sanssr_pu:1528": "sa evaṃ mohitaḥ pāpakārī prajvalitāṅgārakarṣūr laṅghayitvā taddraviṇam anudhāvati /",
  "SA11sanssr_pu:1529": "sa karmakṛtair yamapuruṣair gṛhyate śastrajālamadhyagataḥ sarvāṅgapratyaṅgaśaḥ pāṭyate viśasyate dahyate 'sthyavaśeṣaḥ kriyate /",
  "SA11sanssr_pu:1530": "na cāsyānnādikālapravṛttaḥ sa lobhas tām apy avasthāṃ gatasya parihīyatae iti //",
  "SA11sanssr_pu:1531": "kāmamithyācāram adhikṛtyāha /",
  "SA11sanssr_pu:1532": "eṣa sa pāpakartā tasmāc chastrasaṅkaṭān muktaḥ kathamapy aṅgārakarṣūr laṅghayitvā karmaṇā bhrāmitaḥ pradeśam anyaṃ prapadyate /",
  "SA11sanssr_pu:1533": "vitathadarśanaṃ nāma tatra karmakṛtāṃ striyaṃ paśyati yā tena pūrvaṃ naṣṭasmṛtinā dṛṣṭā /",
  "SA11sanssr_pu:1534": "dṛṣṭvā cānnādikālābhyasto rāgāgnir utpadyate /",
  "SA11sanssr_pu:1535": "sa tena dhāvati yena tā striyaḥ /",
  "SA11sanssr_pu:1536": "tāś cāyomayyo nāryaḥ karmakṛtāḥ /",
  "SA11sanssr_pu:1537": "tābhir asau gṛhyate /",
  "SA11sanssr_pu:1538": "gṛhītvā cauṣṭhāt prabhṛti tathā bhujyate yathāsya sarṣapaphalamātrapramāṇam api nāvaśiṣṭaṃ /",
  "SA11sanssr_pu:1539": "tasmiñ śarīre bhavati /",
  "SA11sanssr_pu:1540": "punar api saṃbhavati /",
  "SA11sanssr_pu:1541": "punar api bhujyate /",
  "SA11sanssr_pu:1542": "sa kaṭukāṃ kharāṃ vedanām anubhavaṃs tasmād rāgāgner na nivartate /",
  "SA11sanssr_pu:1543": "yena tā striyas tena bhūyaḥ saḥ saṃdhāvati /",
  "SA11sanssr_pu:1544": "na cāsya tatpīḍā tathā bādhate yathā rāgāgniḥ /",
  "SA11sanssr_pu:1545": "atha tā striyo bhūyo vajramayāyomayaprajvalitagātrās taṃ manuṣyam ādāya jvālāmālākulasarvaśarīrās taṃ nārakeyaṃ siktāmuṣṭivad bhindanti /",
  "SA11sanssr_pu:1546": "punar api saṃbhavatīti pūrvavat // pe //",
  "SA11sanssr_pu:1547": "striyo mūlam apāyasya dhananāśasya sarvathā /",
  "SA11sanssr_pu:1548": "strīvidheyā narā ye tu kutas teṣāṃ bhavet sukham // pe //",
  "SA11sanssr_pu:1549": "yāvat /",
  "SA11sanssr_pu:1550": "strī vināśo vināśānām iha loke paratra ca /",
  "SA11sanssr_pu:1551": "tasmāt striyo vivarjyāḥ syur yadīcchet sukham ātmana iti //",
  "SA11sanssr_pu:1552": "mṛṣāvādam adhikatyāha /",
  "SA11sanssr_pu:1553": "sa tair yamapuruṣair gṛhyate gṛhītvā ca tanmukhaṃ vidārayanti tasmāj jihvām apakarṣayanti /",
  "SA11sanssr_pu:1554": "sā ca jihvā karmavaśāt pañcayojanaśatapramāṇā bhavati /",
  "SA11sanssr_pu:1555": "tasya mṛṣāvādasya balena tasyāś ca sahanirgamanakāle te yamapuruṣā bhūmāv ānāhayanti pradīptāyomayyāṃ /",
  "SA11sanssr_pu:1556": "karmakṛtaṃ ca halasahasraṃ prādurbhavati pradīptāgrasaṃyuktaṃ balavadbhir balīvardais tad asyāntargataṃ jihvāyāṃ vahati /",
  "SA11sanssr_pu:1557": "tatra pūyarudhirakṛmiśrāviṇyo nadyaḥ pravahanti // pe //",
  "SA11sanssr_pu:1558": "sā ca jihvā tathā sukumārā yathā devānām akṣi //",
  "SA11sanssr_pu:1559": "yāvat sa vedanātas tanati krandati vikrośati na cāsya tadduḥkhaṃ kaścid apanayatīti vistaraḥ /",
  "SA11sanssr_pu:1560": "tasyaivaṃ pracaṇḍām vedanām anubhavato 'nnekāni varṣaśatasahasrāṇi sā ca jihvā kṛṣyate /",
  "SA11sanssr_pu:1561": "sā kathañcit tasya nārakasya mukhe praviśati /",
  "SA11sanssr_pu:1562": "sa bhayavihvalavadano yena vā tena vā niḥpalāyate 'ṅgārakarṣūṣu dahyamāno nimajjan /",
  "SA11sanssr_pu:1563": "tasyaivaṃ duḥkhārttasyāśaraṇasyāparāyaṇasya punar api yamapuruṣāḥ prādurbhavanti mudgarāsipāṇayaḥ /",
  "SA11sanssr_pu:1564": "te taṃ puruṣaṃ mastakāt prabhṛti yāvat pādau cūrṇayantīty ādi //",
  "SA11sanssr_pu:1565": "paiśunyavipākas tu yathaiva mṛṣāvādasya trīṇi yojanaśatāni jihveti viśeṣas tu /",
  "SA11sanssr_pu:1566": "tāṃ yamapuruṣā nistriṃśān ādāya pradīptadhārān jihvāṃ nikṛntanti /",
  "SA11sanssr_pu:1567": "jambukaiś cānysamin pradeśe bhakṣyate /",
  "SA11sanssr_pu:1568": "paramakaṭukāṃ vedanāṃ prativedayate sa krandati vikrośaty avyaktākṣaraṃ jihvāvirahita ity ādi //",
  "SA11sanssr_pu:1569": "pāruṣyavipākam āha /",
  "SA11sanssr_pu:1570": "te tāṃ jihvām āsyaṃ vidārya gṛhṇanti /",
  "SA11sanssr_pu:1571": "gṛhītvā niśitadhāraiḥ śastraiś chittvā tasya bhūya eva khādanīyārthena mukhe prakṣipanti /",
  "SA11sanssr_pu:1572": "sa ca jighansārditaḥ kṣutkṣāmavadanaḥ svarudhiralālāparisrutāṃ tām eva svajihvāṃ bhakṣayati /",
  "SA11sanssr_pu:1573": "sā ca jihvā chinnā punar api saṃjāyate karmavaśāt /",
  "SA11sanssr_pu:1574": "atha sa bhūmau vedanārttaḥ parivartate viceṣṭate krandate /",
  "SA11sanssr_pu:1575": "tasyaivaṃ vedanārttasya parivṛttanayanatārakasya duṣkhārttasya dīnasyāsahāyasyaikākinaḥ svakṛtam upabhuñjānasya yamapuruṣā anuśāsanīgāthāṃ bhāṣante //",
  "SA11sanssr_pu:1576": "jihvādhanor vinirmuktas tīkṣṇo vāg viśikhas tvayā /",
  "SA11sanssr_pu:1577": "pāruṣyam iti yad dṛṣṭaṃ tasyaitat phalam āgatam //",
  "SA11sanssr_pu:1578": "iti vistaraḥ //",
  "SA11sanssr_pu:1579": "saṃbhinnapralāpavipākam āha //",
  "SA11sanssr_pu:1580": "tasya tat prajvalitaṃ tāmradravalohitaṃ jihvāṃ dahati /",
  "SA11sanssr_pu:1581": "jihvāṃ dagdhvā kaṇṭhaṃ dahati /",
  "SA11sanssr_pu:1582": "kaṇṭhaṃ dagdhvā hṛdayaṃ dahati hṛdayaṃ dagdhvāntrāṇi dahati /",
  "SA11sanssr_pu:1583": "tāny api dagdhvā pakvāśayaṃ dahati /",
  "SA11sanssr_pu:1584": "pakvāśayam api dagdhvādhobhāgena nirgacchati //",
  "SA11sanssr_pu:1585": "yamapuruṣā gāthām āhuḥ /",
  "SA11sanssr_pu:1586": "pūrvottarābaddhapadaṃ nirarthakam asaṃgatam /",
  "SA11sanssr_pu:1587": "abaddhaṃ yat tvayā proktaṃ tasyaitat phalam āgataṃ //",
  "SA11sanssr_pu:1588": "yā na [doubtful] satyavatī nityaṃ na cādhyayanatatparā /",
  "SA11sanssr_pu:1589": "na sā jihvā budhair dṛṣṭā kevalaṃ māṃsakhaṇḍikā / iti vistaraḥ //",
  "SA11sanssr_pu:1590": "abhidhyāvipākam āha /",
  "SA11sanssr_pu:1591": "atha paśyati riktaṃ tuccham asārakaṃ karmakṛtaṃ bahudraviṇaṃ paraparigṛhītaṃ tasya karmacoditavyāmohitasyaivaṃ bhavati /",
  "SA11sanssr_pu:1592": "mamedaṃ syād iti /",
  "SA11sanssr_pu:1593": "tataḥ sa nārakas tenaiva dhāvati yena tad dravyaṃ /",
  "SA11sanssr_pu:1594": "tasyābhidhyākhyamānasasyākuśalasyāsevitabhāvitabahulīkṛtasya tatphalaṃ yad asau narake viparītaṃ paśyati /",
  "SA11sanssr_pu:1595": "tasyaivaṃ paśyato 'bhidhyābahulasya haste śastraṃ prādurbhavati sa tena dhāvati /",
  "SA11sanssr_pu:1596": "teṣām apy anyeṣāṃ nārakāṇāṃ haste śastrāṇi prādurbhavanti /",
  "SA11sanssr_pu:1597": "sa taiḥ saha śastreṇa yudhyate yāvat tathā kartyate yathā sarṣapaphalamātram api na bhavati māṃsam asya śarīre tathāsthikaṅkālāvaśeṣaḥ kriyate // pe //",
  "SA11sanssr_pu:1598": "pareṣāṃ sampa ... mama syād iti cintitaṃ / tasyābhidhyāsamutthasya viṣasya phalam āgatam iti //",
  "SA11sanssr_pu:1599": "vyāpādaphalam āha /",
  "SA11sanssr_pu:1600": "karmamayāḥ siṃhavyāghrasarpāḥ krodhābhibhūtāḥ puratas tiṣṭhante /",
  "SA11sanssr_pu:1601": "etebhyo bhayabhīto yena vā tena vā niḥpalāyate /",
  "SA11sanssr_pu:1602": "sa kathaṃ śaknoti palāyitum aśubhasya karmaṇaḥ /",
  "SA11sanssr_pu:1603": "sa tair gṛhyate /",
  "SA11sanssr_pu:1604": "gṛhītvā ca pūrvaṃ tāvan mastakād bhujyate yāvat pārśvataḥ sarpair viṣadaṃṣṭraiḥ saṃdaśya saṃdaśya bhakṣyate /",
  "SA11sanssr_pu:1605": "vyāghrair api pṛṣṭhato bhakṣyate /",
  "SA11sanssr_pu:1606": "pādāv api vahninā dāhyete sa yamapuruṣair dūrād iṣubhir vidhyatae iti vistaraḥ //",
  "SA11sanssr_pu:1607": "mithyādṛṣṭiphalaṃ punar aparimitaṃ /",
  "SA11sanssr_pu:1608": "pāṭhas tu saṃkṣipyate /",
  "SA11sanssr_pu:1609": "śastravarṣatomaravajravarṣāśanipāṣāṇavarṣe hanyate /",
  "SA11sanssr_pu:1610": "ekādaśabhir arcciskandhaiḥ kṣutpipāsāgninā ca sukhanirgatena nirantaraṃ dahyatae iti //",
  "SA11sanssr_pu:1611": "kāmamūlāś ca sarvānarthā iti tebhya evodvejitavyaṃ /",
  "SA11sanssr_pu:1612": "yathātraivāha /",
  "SA11sanssr_pu:1613": "asty agnikuṇḍo nāma narakaḥ /",
  "SA11sanssr_pu:1614": "tatra katareṇa karmaṇā satvā upapadyante /",
  "SA11sanssr_pu:1615": "yena aśramaṇena śramaṇapratijñena mātṛgrāmasya nṛttagītasyābharaṇānāṃ vā śabdaṃ śrutvāyoniśena manaḥkāreṇākṣiptabuddhinā tac chrutvā hasitalaḍitakrīḍitāny aśucim uktaṃ // pe //",
  "SA11sanssr_pu:1616": "tatra te nārakā ayovarṣeṇa sarvāṅgapratyaṅgaśaś cūrṇyante 'ṅgāravarṣeṇa ca pacyante dahyantae ity ādi /",
  "SA11sanssr_pu:1617": "evaṃ paurāṇakāmāsvādanasmaraṇāt padumo nāma narakaḥ paṭhyate svapnāntabhūtasmaraṇāc ca /",
  "SA11sanssr_pu:1618": "tatra te nārakāḥ kumbhiṣu pacyante /",
  "SA11sanssr_pu:1619": "te droṇiṣv ayomayair muṣalair hanyantae iti vistaraḥ //",
  "SA11sanssr_pu:1620": "evam apsarasaḥ prārthanayā brahmacaryapariṇāmanān mahāpadumo nāma naraka uktaḥ /",
  "SA11sanssr_pu:1621": "tatra kṣāranadītaraṅginī nāma pravahati /",
  "SA11sanssr_pu:1622": "tasyāṃ nadyāṃ yāny asthīni te pāṣāṇāḥ /",
  "SA11sanssr_pu:1623": "yac chevālaṃ te keśāḥ /",
  "SA11sanssr_pu:1624": "yaḥ paṅkas tan māṃsaṃ /",
  "SA11sanssr_pu:1625": "yā āpaḥ tat kathitaṃ tāmraṃ /",
  "SA11sanssr_pu:1626": "ye matsyās te nārakā ity ādi //",
  "SA11sanssr_pu:1627": "evaṃ puruṣasya puruṣeṇa saha maithunavipratipatteḥ aprameyā akāraṇā viśeṣāḥ paṭhyante /",
  "SA11sanssr_pu:1628": "evaṃ śiśubhiḥ saha vipratipatteḥ kṣāranadyām uhyamānān dārakān paśyati /",
  "SA11sanssr_pu:1629": "te taṃ vilapanti /",
  "SA11sanssr_pu:1630": "sa tāṃ nadīm avagāhate /",
  "SA11sanssr_pu:1631": "teṣu bālakeṣu tīvrasnehapratibandhaśokaduṣkhavegāt /",
  "SA11sanssr_pu:1632": "evaṃ govaḍavājaiḍakādiṣu prakṛtisāvadyaḥ kāmamithyācāraḥ kharataravipākaḥ paṭhyate /",
  "SA11sanssr_pu:1633": "tāsām eva govaḍavādīnāṃ taptāyomayīnāṃ akuśalanirmitānāṃ yonimārgeṇa sa tiryakkāmasevī praviśati /",
  "SA11sanssr_pu:1634": "sa tāsām udare pradīptāṅgāranikaraparipūrṇe svidyate pacyate bahūni varṣaśatasahasrāṇīti vistareṇa draṣṭavyaṃ //",
  "SA11sanssr_pu:1635": "evam anyanāśitāsv api bhikṣuṇīṣu vipratipannānāṃ mahānarakapātanāḥ paṭhyante /",
  "SA11sanssr_pu:1636": "evaṃ svastrīṣv apy ayonimārgeṇa gacchataḥ /",
  "SA11sanssr_pu:1637": "evaṃ prasahyānītāsv api parastrīṣu labdhāsu ca kanyāsu /",
  "SA11sanssr_pu:1638": "evam upavāsasthāsu evaṃ gurūṇāṃ patnīṣu jñātiśabdamānitāsu ca vipratipatteḥ tīvrāś cāparimāṇāś ca mahānarakapātanāḥ paṭhyante //",
  "SA11sanssr_pu:1639": "saptamaithunasaṃyuktasūtre 'py āha /",
  "SA11sanssr_pu:1640": "iha brāhmaṇa ekatyo brahmacāriṇam ātmānaṃ pratijāṇīte /",
  "SA11sanssr_pu:1641": "sa nehaiva mātṛgrāmeṇa sārddhaṃ dvayaṃ samāpadyate 'pi tu mātṛgrāmaṃ cakṣuṣā rūpaṃ nidhyāyan paśyati /",
  "SA11sanssr_pu:1642": "sa tadā svādayati adhyavasyati adhyavasāya tiṣṭhati /",
  "SA11sanssr_pu:1643": "ayam ucyate brāhmaṇa brahmacārī saṃyukto maithunena dharmeṇa na visaṃyuktaḥ /",
  "SA11sanssr_pu:1644": "apariśuddhaṃ brahmacaryaṃ carati //",
  "SA11sanssr_pu:1645": "evaṃ mātṛgrāmeṇa sārddhaṃ saṃkrīḍataḥ saṃkilikilāyamānasya āsvādayataḥ apariśuddhaṃ brahmacaryam uktaṃ /",
  "SA11sanssr_pu:1646": "evaṃ mātṛgrāmāpasthānam āsvādayataḥ /",
  "SA11sanssr_pu:1647": "evaṃ tiraḥkuḍyagatasya tiroduṣyagatasya vā mātṛgrāmasya nṛttagītādiśabdam āsvādayato maithunasaṃyogam ity uktam /",
  "SA11sanssr_pu:1648": "evaṃ pañcakāmaguṇasamarpitaṃ param avalokyāsvādayataḥ //",
  "SA11sanssr_pu:1649": "evaṃ devādisthāneṣu brahmacaryapariṇāmanāt saṃyukto maithunena dharmeṇa na visaṃyukta iti //",
  "SA11sanssr_pu:1650": "yataś caite kāmā evaṃ smaraṇaprārthanāviṣayam api gatā evam annarthakarās tenaiva kāmāpavādakasūtre 'bhihitam /",
  "SA11sanssr_pu:1651": "nivāraya bhikṣo cittaṃ kāmebhyaḥ /",
  "SA11sanssr_pu:1652": "sabhayaś caiṣa mārgaḥ sapratibhayaḥ sakaṇṭakaḥ sagahanaḥ unmārgaḥ kumārgo vedanāpathaḥ /",
  "SA11sanssr_pu:1653": "asatpuruṣasaṃsevitaḥ /",
  "SA11sanssr_pu:1654": "naiṣa mārgaḥ satpuruṣasaṃsevitaḥ /",
  "SA11sanssr_pu:1655": "na tvam evaṃ cintayasi /",
  "SA11sanssr_pu:1656": "kasmāt alpāsvādāḥ kāmā uktā bhagavatā /",
  "SA11sanssr_pu:1657": "bahuduṣkhabahūpadravā bahūpāyāsā /",
  "SA11sanssr_pu:1658": "ādīnavo 'tra bhūyān /",
  "SA11sanssr_pu:1659": "rogo bhikṣavaḥ kāmā gaṇḍaḥ śalyamadyamadyamūlam āmiṣavaḍisaṃ mṛtyur anityāḥ kāmās tucchāḥ mṛṣāmoṣadharmiṇaḥ svapnopamāḥ kāmāḥ /",
  "SA11sanssr_pu:1660": "kim apy ete bālollāpanāḥ // pe //",
  "SA11sanssr_pu:1661": "yathā mṛgāṇāṃ bandhanāya kūṭaṃ dvijānāṃ bandhanāya jālaṃ /",
  "SA11sanssr_pu:1662": "matsyānāṃ bandhanāya kupinaṃ /",
  "SA11sanssr_pu:1663": "markaṭānāṃ bandhanāya lepaḥ pataṅgānāṃ bandhanāyāgniskandhaḥ /",
  "SA11sanssr_pu:1664": "evaṃ kāmāḥ // pe //",
  "SA11sanssr_pu:1665": "kāmaparyeṣaṇāṃ carato dīrgharātraṃ siṃhānāṃ mukhe parivartitasyānto na prajñāyate /",
  "SA11sanssr_pu:1666": "yāvad goghātakānāṃ gavāsanānāṃ mukhe parivartitasyānto na prajñāyate /",
  "SA11sanssr_pu:1667": "yāvan maṇḍūkānāṃ satāṃ sarpāṇāṃ mukhe parivartitasyānto na prajñāyate /",
  "SA11sanssr_pu:1668": "dīrgharātraṃ kāmān pratisevamānānāṃ corā iti kṛtvā gṛhītānāṃ śiraśchinnānām anto na prajñāyate /",
  "SA11sanssr_pu:1669": "pāradārikāḥ pāripanthikā grāmaghātakā janapadaghātakā yāvad granthimocakā iti kṛtvā gṛhītānāṃ śiraśchinnānām anto na prajñāyate /",
  "SA11sanssr_pu:1670": "duṣkhaṃ tīvraṃ kharaṃ kaṭukam anubhūtaṃ rudhiraṃ prasyanditaṃ pragharitaṃ yac caturṣu mahāsamudreṣūdakāt prabhūtataraṃ // pe //",
  "SA11sanssr_pu:1671": "kāyo hy ayaṃ bahvādīnavaḥ /",
  "SA11sanssr_pu:1672": "asthisaṃghātaḥ snāyusaṃbaddho māṃsenānuliptaḥ carmaṇā paryavanaddhaḥ chavyā praticchannaḥ chidravicchidraḥ kṛmisaṃghaniṣevitaḥ satvānām annarthakaḥ kleśakarmaṇāṃ vastu //",
  "SA11sanssr_pu:1673": "asmin kāye vividhā ābādhā utpadyante /",
  "SA11sanssr_pu:1674": "tad yathā cakṣūrogaḥ śrotrarogo yāvad arśāṃsi piṭako bhagandaraḥ // pe //",
  "SA11sanssr_pu:1675": "kāyikāḥ santāpāḥ kāyikaṃ duṣkhaṃ /",
  "SA11sanssr_pu:1676": "kāyasya jīrṇatā bhagnatā kubjatā /",
  "SA11sanssr_pu:1677": "khālityaṃ pālityaṃ valipracuratā /",
  "SA11sanssr_pu:1678": "indriyāṇāṃ pāripākaḥ paribhedaḥ saṃskārāṇāṃ purāṇībhāvo jarjarībhāvaḥ /",
  "SA11sanssr_pu:1679": "yāvan nārhasy evam udgharantaṃ pragharantaṃ jugupsanīyaṃ kāyaṃ pratiṣevituṃ // pe //",
  "SA11sanssr_pu:1680": "kā tava bhikṣo kāmāśāntiḥ /",
  "SA11sanssr_pu:1681": "kaś ca tvāṃ pralobhayati /",
  "SA11sanssr_pu:1682": "kathaṃ ca tvaṃ prāhito mūrchito 'dhyavasito 'dhyavasānam āpannaḥ /",
  "SA11sanssr_pu:1683": "yadāhaṃ parinirvṛto bhavāmi /",
  "SA11sanssr_pu:1684": "saddharmaś cāntarhito bhavati /",
  "SA11sanssr_pu:1685": "tvaṃ ca kāmān pratisevya vinipātagato bhaviṣyasi /",
  "SA11sanssr_pu:1686": "kadā jarāmaraṇād ātmānaṃ parimocayiṣyasi //",
  "SA11sanssr_pu:1687": "alaṃ bhikṣo nivāraya cittaṃ kāmebhyaḥ /",
  "SA11sanssr_pu:1688": "akālaḥ kāmaparyeṣaṇāyāḥ /",
  "SA11sanssr_pu:1689": "kālo 'yaṃ dharmaparyeṣaṇāyā iti //",
  "SA11sanssr_pu:1690": "ugradattaparipṛcchāyām apy āha /",
  "SA11sanssr_pu:1691": "tena kāmamithyācārāt prativiratena bhavitavyaṃ svadārasaṃtuṣṭena paradārānabhilāṣiṇāraktanetraprekṣiṇā nirviṇṇamanasā /",
  "SA11sanssr_pu:1692": "ekāntaduṣkhāḥ kāmā /",
  "SA11sanssr_pu:1693": "ity abhīkṣṇaṃ manasikāraprayuktena /",
  "SA11sanssr_pu:1694": "yadāpy asya svadāreṣu kāmavitarka utpadyeta /",
  "SA11sanssr_pu:1695": "tadāpi tena svadāreṣv aśubhānudarśinā uttrastamanasā /",
  "SA11sanssr_pu:1696": "kleśavaśatayā kāmāḥ pratisevitavyāḥ /",
  "SA11sanssr_pu:1697": "na tv adhyavasānavinibaddhena nityam anityānātmāśucisaṃjñinā /",
  "SA11sanssr_pu:1698": "evaṃ cānena smṛtir upasthāpyā /",
  "SA11sanssr_pu:1699": "tathāhaṃ kariṣyāmi yathā saṃkalpair api kāmān na paribhokṣye /",
  "SA11sanssr_pu:1700": "kaḥ punar vādo dvīndriyasamāpattyā vānaṅgavijñaptyā veti //",
  "SA11sanssr_pu:1701": "punar atraivāha /",
  "SA11sanssr_pu:1702": "bodhisatvena svabhāryāyā antike tisraḥ saṃjñā utpādayitavyāḥ /",
  "SA11sanssr_pu:1703": "katamās tisraḥ /",
  "SA11sanssr_pu:1704": "ratikrīḍāsahāyikaiṣā naiṣā paralokasahāyikā /",
  "SA11sanssr_pu:1705": "annapānasahāyikaiṣā naiṣā karmavipākānubhavanasahāyikā /",
  "SA11sanssr_pu:1706": "sukhasahāyikaiṣā naiṣā duṣkhasahāyikā //",
  "SA11sanssr_pu:1707": "yāvad aparās tisraḥ / śīlāntarāyasaṃjñā dhyānāntarāyasaṃjñā prajñāntarāyasaṃjñā //",
  "SA11sanssr_pu:1708": "aparās tisraḥ / corasaṃjñā badhakasaṃjñā narakapālasaṃjñā iti //",
  "SA11sanssr_pu:1709": "candrottarādārikāparipṛcchāyām apy uktaṃ /",
  "SA11sanssr_pu:1710_0": "atha candrottarādārikā samanantaraṃ pradhāvantaṃ taṃ mahāntaṃ janakāyaṃ dṛṣṭvā tasyāṃ",
  "SA11sanssr_pu:1710_1": "velāyāṃ vihāyasāntarīkṣe tālamātram abhyudgamya sthitvā ca taṃ mahāntaṃ janakāyaṃ",
  "SA11sanssr_pu:1710_2": "gāthābhir adhyabhāṣata //",
  "SA11sanssr_pu:1711": "kāyaṃ mamekṣadhvam imaṃ manojñaṃ suvarṇavarṇaṃ jvalanaprakāśam /",
  "SA11sanssr_pu:1712": "na raktacittasya hi mānuṣasya prajñāyate śobhanakaṃ śarīram //",
  "SA11sanssr_pu:1713": "ye etv agnikarṣūpamasaṃpradīptān tyajanti kāmān viṣayeṣv agṛddhāḥ /",
  "SA11sanssr_pu:1714": "ṣaḍindriyaiḥ saṃvarasaṃvṛtāś ca ye brahmacaryaṃ ca caranti śubham //",
  "SA11sanssr_pu:1715": "dṛṣṭvā ca dārān hi parasya ye vai kurvanti mātābhaginīti saṃjñāṃ /",
  "SA11sanssr_pu:1716": "prāsādikās te hi sudarśanīyā bhavanti nityaṃ paramaṃ manojñāḥ //",
  "SA11sanssr_pu:1717": "sphuṭām imāṃ vettha purīṃ samantād yo romakūpān mama cātigandhaḥ /",
  "SA11sanssr_pu:1718": "na rāgacittena mayārjito 'yam phalaṃ tu dānasya damasya cedam //",
  "SA11sanssr_pu:1719": "na me samutpadyati rāgacittaṃ mā vītarāgāsu janīṣva rāgaṃ /",
  "SA11sanssr_pu:1720": "sākṣī mamāyaṃ purato munīndraḥ satyaṃ yathā vedmi na jātu mithyā //",
  "SA11sanssr_pu:1721": "yūyaṃ ca pūrvaṃ pitaro mamāsa /",
  "SA11sanssr_pu:1722": "ahaṃ ca yuṣmākam abhūj janitrī /",
  "SA11sanssr_pu:1723": "bhrātā svasā cāpi pitā babhūva ko rāgacittaṃ janayej jananyāṃ //",
  "SA11sanssr_pu:1724": "praghātitāḥ prāk ca mamātha sarve /",
  "SA11sanssr_pu:1725": "ahaṃ viśastā ca purā bhavadbhiḥ /",
  "SA11sanssr_pu:1726": "sarve amitrā vadhakāḥ parasya /",
  "SA11sanssr_pu:1727": "kathaṃ tu vā jāyati rāgacittam //",
  "SA11sanssr_pu:1728": "na rūpavanto hi bhavanti rāgāt /",
  "SA11sanssr_pu:1729": "na raktacittāḥ sugatiṃ vrajanti /",
  "SA11sanssr_pu:1730": "na nirvṛtiṃ yānti ca raktacittā rāgo hi tasmāt parivarjanīyaḥ //",
  "SA11sanssr_pu:1731": "kāmasya hetor nirayaṃ patanti /",
  "SA11sanssr_pu:1732": "pretās tiraśco 'tha bhavanti rāgāt /",
  "SA11sanssr_pu:1733": "kumbhāṇḍayakṣā asurāḥ piśācā bhavanti ye rāgaparīttacittāḥ //",
  "SA11sanssr_pu:1734": "kāṇāś ca khañjāś ca vijihvakāś ca /",
  "SA11sanssr_pu:1735": "virūpakāś caiva bhavanti rāgāt /",
  "SA11sanssr_pu:1736": "bhavanti nānāvidhadoṣabhājāś caranti ye kāmacarīṃ jaghanyām //",
  "SA11sanssr_pu:1737": "yac cakravartitvam avāpnuvanti /",
  "SA11sanssr_pu:1738": "bhavanti śakrās tridaśeśvarāś ca /",
  "SA11sanssr_pu:1739": "brahmāṇa īśā [doubtful] vaśavarttinaś ca tad brahmacaryaṃ vipulaṃ caritvā //",
  "SA11sanssr_pu:1740": "jātyandhabhāvā vadhirā visaṃjñā /",
  "SA11sanssr_pu:1741": "śvaśūkaroṣṭrāḥ kharavānarāś ca /",
  "SA11sanssr_pu:1742": "hastyaśvagovyāghrapataṅgamakṣāḥ bhavanti nityaṃ khalu kāmalolāḥ //",
  "SA11sanssr_pu:1743": "kṣitīśvarāś caiva bhavanty udagrāḥ suśreṣṭhino vai gṛhapatyamātyāḥ /",
  "SA11sanssr_pu:1744": "sukhasaumanasyena ca yānti vṛddhiṃ ye brahmacaryaṃ vipulaṃ caranti //",
  "SA11sanssr_pu:1745": "kabhallitāpān atha dhūmagārān bandhāṃs tathā tāḍanatarjjanāṃś ca /",
  "SA11sanssr_pu:1746": "chedaṃ śiraḥ karṇakarākṣināsāḥ /",
  "SA11sanssr_pu:1747": "pādasya cārcchanti hi kāmadāsā / iti //",
  "SA11sanssr_pu:1748": "udayanavatsarājaparipṛcchāyāṃ ca vivarṇitāḥ kāmāḥ //",
  "SA11sanssr_pu:1749": "dṛṣṭvā vraṇaṃ dhāvati makṣikā yathā /",
  "SA11sanssr_pu:1750": "dṛṣṭvāśuciṃ dhāvati gardabho yathā /",
  "SA11sanssr_pu:1751": "śvānaś ca śūnā iva māṃsakāraṇāt /",
  "SA11sanssr_pu:1752": "tathaiva dhāvanty abudhāḥ striye ratāḥ //",
  "SA11sanssr_pu:1753": "avidyāpidhitā bālās tamaḥskandhane āvṛtāḥ / strīṣu saktās tathā mūḍhā amedhya iva vāyasāḥ //",
  "SA11sanssr_pu:1754": "mārasya gocaro hy eṣa prasthitā yena durgatiḥ / āsvādasaṃjñino gṛddhā mīṭasthāne yathā krimiḥ //",
  "SA11sanssr_pu:1755": "kīṭakumbho yathā citro yatra yatraiva dṛśyate / pūrṇo mūtrapurīṣeṇa dṛtir vā vātapūritā //",
  "SA11sanssr_pu:1756": "siṅghāṇakakaphālālāḥ [doubtful] śleṣmaṇi klinnamastakāḥ /",
  "SA11sanssr_pu:1757": "daurgandhyaṃ sravate kāyād bālānāṃ tad yathā madhu //",
  "SA11sanssr_pu:1758": "asthipūrṇaṃ mukhadvāraṃ māṃsacarmādibhiś citaṃ /",
  "SA11sanssr_pu:1759": "gaṇḍabhūto hy ayaṃ kāyaḥ kutsito hy āmagandhikaḥ //",
  "SA11sanssr_pu:1760": "nānāprāṇibhiḥ saṃpūrṇo mukhagaṇḍo yathā bhavet / evam eva hy ayaṃ kāyo viṣṭhādyaśucibhājanam //",
  "SA11sanssr_pu:1761": "antyāntrākulaṃ hy udaraṃ sayakṛtphupphuṣākulam / vṛkkau vilohitaṃ pittaṃ mastaluṅgāsthimajjakam //",
  "SA11sanssr_pu:1762": "aśītiṃ krimikulasahasrāṇi yāni tiṣṭhanti antare / aha bālā na paśyanti mohajālena āvṛtāḥ //",
  "SA11sanssr_pu:1763": "navavraṇamukhaiḥ prasravanty aśuciṃ pūtigandhikam / bālā nimittaṃ gṛhṇanti vacane darśane 'pi ca //",
  "SA11sanssr_pu:1764": "uktāḥ paścān na jānanti yo deśaḥ sarvakutsitaḥ / uccāragocarā bālāḥ kheṭasiṅghāṇabhojinaḥ //",
  "SA11sanssr_pu:1765": "jugupsanīye rajyante vraṇaṃ dṛṣṭveva makṣikāḥ / kakṣāsv āgharate svedo gandho vāyati kutsitaḥ //",
  "SA11sanssr_pu:1766": "kurvanti duṣkṛtaṃ karma yena gacchanti durgatim / hīnān kāmān niṣevanto hīnān dharmān niṣevya ca //",
  "SA11sanssr_pu:1767": "gatvā avīciṃ duṣprajñāḥ duṣkhāṃ vindanti vedanāṃ /",
  "SA11sanssr_pu:1768": "uccāra iva durgandhāḥ striyo buddhaiḥ prakīrtitāḥ //",
  "SA11sanssr_pu:1769": "tasmād dhīnasya hīnābhiḥ strībhir bhavati saṅgatiḥ / uccārabhastrāṃ yo gṛhyabālāvāsaṃ nigacchati //",
  "SA11sanssr_pu:1770": "yādṛśaṃ kurute karma tādṛśaṃ labhate phalam //",
  "SA11sanssr_pu:1771": "tathātraivāha /",
  "SA11sanssr_pu:1772_0": "tad evaṃrūpair duṣkhaparyeṣitair bhogaiḥ svajīvikārtham upasaṃhṛtair na prabhavanti",
  "SA11sanssr_pu:1772_1": "śramaṇabrāhmaṇebhyo dānaṃ dātuṃ kṛpaṇavanīpakayācakebhyo 'vaśīkṛtāḥ strībhiḥ strīnirjitāḥ",
  "SA11sanssr_pu:1772_2": "strīnigṛhītāḥ strīdāsāḥ /",
  "SA11sanssr_pu:1773": "tenaiva strīpremṇā tasyā eva poṣaṇāya na śaknuvanti dānaṃ dātuṃ śīlaṃ ca samādātuṃ /",
  "SA11sanssr_pu:1774": "sa tatra raktaḥ samānaḥ strīparibhāṣitāni sahate tarjanāvalokananirbhartsanām api sahate /",
  "SA11sanssr_pu:1775": "sa mātṛgrāmeṇa tarjitaḥ puruṣaḥ saṃsīdati viṣīdati sukhaṃ cāsyā avalokayati /",
  "SA11sanssr_pu:1776": "kāmahetoḥ kāmanidānaṃ ca vaśagatā bhavati /",
  "SA11sanssr_pu:1777": "ayaṃ mahārāja kāmalolupasya puruṣasyoccārasukhaparamasyāśucau ratasyāsaṃprajanyācāriṇo doṣaḥ // pe //",
  "SA11sanssr_pu:1778": "śrutvedṛśaṃ tu saṃvegaṃ na teṣāṃ bhavati nirvṛtiḥ /",
  "SA11sanssr_pu:1779": "bhūyaḥ kurvanti saṃsargaṃ strībhiḥ sārddhaṃ pramoditāḥ //",
  "SA11sanssr_pu:1780": "duṣkhakāmān niṣevante bhāṣante ca jugupsitāḥ //",
  "SA11sanssr_pu:1781": "dharmaṃ śrutvārthasaṃmūḍhāḥ bhāṣante ca subhāṣitaṃ /",
  "SA11sanssr_pu:1782": "strīgataṃ cāsya tac cittaṃ viḍālasyeva mūṣike //",
  "SA11sanssr_pu:1783": "muhūrtaṃ bhavati saṃvegaḥ śrutvātha jinabhāṣitaṃ / punaḥ kupyati rāgo 'sya viṣahālāhalaṃ yathā //",
  "SA11sanssr_pu:1784": "sūkarasyeva uttrāso muhūrtam anuvarttate / dṛṣṭvā vai atha uccāraṃ gṛddhatāṃ janayaty asau //",
  "SA11sanssr_pu:1785": "evaṃ sukhārthino bālāḥ prahāya jinaśāsanaṃ / hīnān kāmān niṣevante yena gacchanti durgatiṃ //",
  "SA11sanssr_pu:1786": "raktāḥ pramattāḥ kāmeṣu kṛtvā karma supāpakam / śīlavattāṃ visaṃvādya paścād gacchanti durgatim //",
  "SA11sanssr_pu:1787": "yasyedṛśaṃ dharmanayaṃ viditvā /",
  "SA11sanssr_pu:1788": "strīṣu prasādaḥ puruṣasya no bhavet /",
  "SA11sanssr_pu:1789": "viśodhitaḥ svargapatho 'sya nityam /",
  "SA11sanssr_pu:1790": "na durlabhā tasya varāgrabodhiḥ //",
  "SA11sanssr_pu:1791": "labdhvā kṣaṇaṃ hi sa prajño dharmaṃ śrutvā ca īdṛśam /",
  "SA11sanssr_pu:1792": "sarvān kāmān vivarjyeha pravrajyāṃ niṣkramed budha / iti //",
  "SA11sanssr_pu:1793": "praśāntaviniścayaprātihāryasūtre 'py aparo 'nnartha uktaḥ //",
  "SA11sanssr_pu:1794": "yaḥ kaścin mañjuśrīḥ kulaputro vā kuladuhitā vā jāmbūdvīpakān sarvasatvāñ jīvitād vyaparopya sarvasvaṃ haret /",
  "SA11sanssr_pu:1795_0": "yo vānyo mañjuśrīḥ kulaputro vā kuladuhitā bodhisatvasyaikakuśalacittasyāntarāyaṃ",
  "SA11sanssr_pu:1795_1": "kuryād antaśas tiryagyonigatasyāpy ekālopadānasahagatasya kuśalamūlasyāntarāyaṃ kuryād",
  "SA11sanssr_pu:1795_2": "ayaṃ tato 'saṃkhyeyataraṃ pāpaṃ prasavati /",
  "SA11sanssr_pu:1796": "tat kasya hetoḥ /",
  "SA11sanssr_pu:1797": "buddhotpādasaṃjanakānāṃ sakuśalamūlānām antarāyaḥ sthito bhavati /",
  "SA11sanssr_pu:1798": "yaḥ kaścin mañjuśrīḥ parakuleṣu bodhisatvasyerṣyāmātsaryaṃ kuryāt tasya tasmin samaye tato nidānaṃ [doubtful] trīṇi bhayāni pratikāṅkṣitavyāni /",
  "SA11sanssr_pu:1799": "katamāni trīṇi /",
  "SA11sanssr_pu:1800": "narakopapattibhayaṃ jātyandhabhayaṃ pratyantajanmopapattibhayaṃ ceti //",
  "SA11sanssr_pu:1801": "punar āha //",
  "SA11sanssr_pu:1802": "yas tasya kuryāt puruṣo 'priyaṃ vā bhūtaṃ hy abhūtaṃ ca vaded avarṇaṃ /",
  "SA11sanssr_pu:1803": "paruṣaṃ vadet kruddhamanāpi yas taṃ kṣobhaṃ ca kuryāt punar asya yo 'pi //",
  "SA11sanssr_pu:1804": "ātmabhāvena mahatā narakeṣu sa durmatiḥ / utpadyate vipannātmā duṣkhāṃ sa vetti vedanāṃ //",
  "SA11sanssr_pu:1805": "yojanānāṃ śataṃ pañca jāyate 'sya samucchrayaḥ / koṭīparivṛtaḥ śaśvad bhakṣyate ca śunā bhṛśam //",
  "SA11sanssr_pu:1806": "pañcamūrddhasahasrāṇi bhavanty asyāpavādinaḥ / jihvānāṃ ca śatāḥ pañca bhavanty ekaikamūrddhani //",
  "SA11sanssr_pu:1807": "ekaikasyāṃ ca jihvāyāṃ śatāḥ pañca jvalanmukhāḥ /",
  "SA11sanssr_pu:1808": "lāṅgalānāṃ ca vahanty asya vācaṃ bhāṣitva pāpikām //",
  "SA11sanssr_pu:1809": "pratāpane ca pacyante tīvraduṣkhānalākule / utpīḍāṃ bodhisatvānāṃ ye kurvanti asaṅgatāḥ //",
  "SA11sanssr_pu:1810": "tiryagyoniḥ sanarakā na teṣāṃ bhoti durlabhā / kalpakoṭisahasrāṇi śatāni niyutāni ca //",
  "SA11sanssr_pu:1811": "tataḥ cyutā ghoraviṣā bhonti sarpāḥ sudāruṇāḥ / kṣutpipāsābhibhūtāś ca kurvate karma dāruṇam //",
  "SA11sanssr_pu:1812": "labdhvāpi bhojanapānaṃ tṛptiṃ naivādhigacchati / tataś cyuto manuṣyeṣu sa ... yady upapadyate //",
  "SA11sanssr_pu:1813": "jātyandho bhoti durmedhā duṣṭacetā asaṃvṛtaḥ /",
  "SA11sanssr_pu:1814": "āryānārādhikāṃ [doubtful] vācam uktvā durbhāṣitaṃ naraḥ //",
  "SA11sanssr_pu:1815": "manuṣyebhyaś cyutaś cāpi punar gacchati durgatim / kalpakoṭisahasreṣu jātabuddhaṃ na paśyati //",
  "SA11sanssr_pu:1816": "punar atraivāha /",
  "SA11sanssr_pu:1817": "yāvanti mañjuśrīr bodhisatvo bodhisatvasyāntike pratighacittāny utpādayaty avamanyanācittāni vā /",
  "SA11sanssr_pu:1818": "tāvataḥ kalpān sannāhaḥ sannaddhavyo vastavyaṃ mayā mahānarakeṣv iti /",
  "SA11sanssr_pu:1819": "na mañjuśrīr bodhisatvo 'nyena karmaṇā śakyo vinipātayitum anyatra bodhisatvāpavādād eva /",
  "SA11sanssr_pu:1820": "tad yathā mañjuśrīr vajramaṇiratnaṃ nānyena kāṣṭhena loṣṭhena vā śakyaṃ bhettum anyatra vajrād /",
  "SA11sanssr_pu:1821": "evam eva mañjuśrīr bodhisatvo 'nyena karmaṇā na śakyo vinipātayitum anyatra bodhisatvāpavādād eveti //",
  "SA11sanssr_pu:1822": "āryaśraddhābalādhānāvatāramudrāsūtre 'py āha //",
  "SA11sanssr_pu:1823": "yaḥ kaścin mañjuśrīḥ kulaputro vā kuladuhitā vā daśasu dikṣu sarvalokadhātuṣu sarvasatvāndhakāreṣu bandhane kruddhaḥ praveśayet /",
  "SA11sanssr_pu:1824": "yaś cānyaḥ kulaputro vā kuladuhitā vā bodhisatve kruddhaḥ parāṅmukhaṃ tiṣṭhet /",
  "SA11sanssr_pu:1825": "nainaṃ durātmānaṃ paśyāmīty ayaṃ tato 'saṃkhyeyataraṃ pāpaṃ pravasati //",
  "SA11sanssr_pu:1826": "atraivoktaṃ /",
  "SA11sanssr_pu:1827": "yaḥ kaścin mañjuśrīḥ sarvajāmbūdvīpakānāṃ satvānāṃ sarvasvaṃ hared yaś cānyo yādṛśaṃ tādṛśaṃ bodhisatvaṃ garhed tato 'saṃkhyeyataraṃ pāpaṃ prasavati //",
  "SA11sanssr_pu:1828": "atraivoktaṃ /",
  "SA11sanssr_pu:1829": "yaḥ kaścin mañjuśrīḥ kulaputro vā kuladuhitā vā gaṅgānadīvālikāsamān stūpān vinipātayed daheta vā /",
  "SA11sanssr_pu:1830": "yaś cānyaḥ kulaputro vā kuladuhitā vā mahāyānādhimuktasya bodhisatvasya vyāpādakhilakrodhacittam utpādya krośayet paribhāṣayed ayaṃ tato 'saṃkhyeyataraṃ pāpaṃ prasavati /",
  "SA11sanssr_pu:1831": "tat kasmād dhetoḥ /",
  "SA11sanssr_pu:1832": "bodhisatvaniryātā hi buddhā bhagavanto buddhaniryātāś ca stūpāḥ sarvasukhopadhānāni ca sarvadevanikāyāś ca /",
  "SA11sanssr_pu:1833": "bodhisatvam asatkṛtya sarvabuddhā asatkṛtā bhavanti /",
  "SA11sanssr_pu:1834": "bodhisatvaṃ satkṛtya sarvabuddhāḥ satkṛtā bhavanti /",
  "SA11sanssr_pu:1835": "sarvabuddhān annuttarayā pūjayā pūjayitukāmena bodhisatvāḥ pūjayitavyāḥ //",
  "SA11sanssr_pu:1836": "etat pūjāvipākaś ca praśāntaviniścayaprātihāryasūtre 'bhihitaḥ //",
  "SA11sanssr_pu:1837": "yas tv eṣāṃ kurute rakṣāṃ dhārmikīṃ dharmavādināṃ /",
  "SA11sanssr_pu:1838": "hitvā sudurgatīḥ sarvāḥ śakro bhavati devarāṭ //",
  "SA11sanssr_pu:1839": "brahmāpi yāmas tuṣito vaśavarttī punaḥ punaḥ / manuṣyeṣūpapannaś ca cakravarttī sa jāyate //",
  "SA11sanssr_pu:1840": "śreṣṭhī gṛhapatiś cāpi bhavaty āḍhyo mahādhanaḥ /",
  "SA11sanssr_pu:1841": "prajñāsmṛtibhyāṃ saṃyuktaḥ sukhito nirupadrava / iti //",
  "SA11sanssr_pu:1842": "atha katamaṃ bodhisatvam adhikṛtyeyaṃ kārāpakāracintā / pṛthagjanam eva //",
  "SA11sanssr_pu:1843": "yathoktaṃ śraddhābalādhānāvatāramudrāsūtre /",
  "SA11sanssr_pu:1844_0": "yaḥ kaścin mañjuśrīḥ kulaputro vā kuladuhitā vā sarvalokadhāturajaupamānāṃ satvānāṃ",
  "SA11sanssr_pu:1844_1": "divase divase divyaṃ śatarasam āhāraṃ dadyād divyāni ca vastrāṇy evaṃ dadaṅ gaṅgānadīvālikāsamān",
  "SA11sanssr_pu:1844_2": "kalpasamudrān dānaṃ dadyāt /",
  "SA11sanssr_pu:1845_0": "yaś cānyaḥ kulaputro vā kuladuhitā vā ekasyopāsakasyānnanyaśāstur daśakuśalakarmapathasamanvāgatasyaikadivasam",
  "SA11sanssr_pu:1845_1": "ekam āhāraṃ dadyād buddhasyāyaṃ bhagavataḥ śikṣāyāṃ śikṣita iti samāropaṃ kṛtvā /",
  "SA11sanssr_pu:1846": "ayaṃ tato 'saṃkhyeyataraṃ puṇyaṃ prasavati //",
  "SA11sanssr_pu:1847_0": "yaḥ kaścin mañjuśrīḥ kulaputro vā kuladuhitā vā sarvalokadhāturajaupamānāṃ daśakuśalakarmapathasamanvāgatānāṃ",
  "SA11sanssr_pu:1847_1": "upāsakānāṃ divase divase divyaṃ śatarasam āhāraṃ dadyād divyāni ca vastrāṇy evaṃ",
  "SA11sanssr_pu:1847_2": "dadaṅ gaṅgānadīvālikāsamān kalpān dadyāt /",
  "SA11sanssr_pu:1848": "yaś cānyaḥ kulaputro vā kuladuhitā vā ekasya bhikṣor ekadivasam āhāraṃ dadyād /",
  "SA11sanssr_pu:1849": "ayaṃ tato 'saṃkhyeyataraṃ puṇyaṃ prasavatīti //",
  "SA11sanssr_pu:1850": "niyatāniyatāvatāramudrāsūtre 'py āha /",
  "SA11sanssr_pu:1851": "sacen mañjuśrīr daśasu dikṣu sarvalokadhātuṣu sarvasatvā utpāṭitākṣā bhaveyuḥ parikalpam upādāya /",
  "SA11sanssr_pu:1852": "atha kaścid eva kulaputro vā kuladuhitā vā teṣāṃ sarvasatvānāṃ maitracittas tāny akṣīṇi janayet parikalpam upādāya /",
  "SA11sanssr_pu:1853": "yo vānyo mañjuśrīḥ kulaputro vā kuladuhitā vā mahāyānādhimuktaṃ bodhisatvaṃ prasannacittaḥ paśyed /",
  "SA11sanssr_pu:1854": "ayaṃ tato 'saṃkhyeyataraṃ puṇyaṃ prasavati //",
  "SA11sanssr_pu:1855": "yaḥ kaścin mañjuśrīḥ kulaputro vā kuladuhitā vā daśasu dikṣu sarvasatvān bandhanāgārapraviviṣṭān bandhanāgārān mocayitvā cakravartisukhe sthāpayed brahmatvasukhe vā /",
  "SA11sanssr_pu:1856": "yo vānyo mañjuśrīḥ kulaputro vā kuladuhitā vā mahāyānādhimuktasya prasannacitto darśanābhilāṣī bhaved varṇaṃ cāsyodāhared /",
  "SA11sanssr_pu:1857": "ayaṃ tato 'saṃkhyeyataraṃ puṇyaṃ prasavatīti //",
  "SA11sanssr_pu:1858": "tathā kṣitigarbhasūtre 'py āha /",
  "SA11sanssr_pu:1859": "yaḥ punar bhadanta bhagavan kṣatriyakalyāṇo vāmātyakalyāṇo vā bhaṭṭakalyāṇo vā śramaṇakalyāṇo vā brāhmaṇakalyāṇo vā paraṃ rakṣaty ātmānaṃ rakṣati paralokaṃ rakṣati /",
  "SA11sanssr_pu:1860": "bhagavacchāsane pātrabhūtam apātrabhūtaṃ vā yāvan muṇḍaṃ kāṣāyakhaṇḍaprāvṛtaṃ parirakṣati śroṣyati pūjayiṣyati śrāvakakathāṃ evaṃ pratyekabuddhakathāṃ śroṣyati pūjayiṣyati /",
  "SA11sanssr_pu:1861_0": "mahāyānakathāṃ ca mahāyānasaṃprasthitān pudgalān śīlavato guṇāḍhyān yuktamuktapratibhānān",
  "SA11sanssr_pu:1861_1": "taiḥ sārddhaṃ ramati krīḍati paripṛcchati paripraśnayati teṣāṃ śrotavyaṃ kartavyaṃ manyate // pe //",
  "SA11sanssr_pu:1862": "kiyantaṃ bhagavan pāpaṃ kṣapayiṣyati //",
  "SA11sanssr_pu:1863": "bhagavān āha //",
  "SA11sanssr_pu:1864": "tad yathāpi nāma kulaputra kaścit puruṣa utpadyate /",
  "SA11sanssr_pu:1865_0": "yaḥ sarvaṃ jambūdvīpaṃ saptaratnaparipūrṇaṃ kṛtvā tiṣṭhatāṃ buddhānāṃ bhagavatāṃ",
  "SA11sanssr_pu:1865_1": "dānaṃ dadyāt tathaiva madhyāhnasamaye tathaiva sāyāhnasamaye dānaṃ dadyād anena paryāyeṇa",
  "SA11sanssr_pu:1865_2": "varṣaśatasahasram evaṃrūpaṃ dānaṃ dadyāt /",
  "SA11sanssr_pu:1866": "tat kiṃ manyase kulaputrāpi nu sa puruṣo bahu puṇyaṃ prasavet //",
  "SA11sanssr_pu:1867": "āha //",
  "SA11sanssr_pu:1868": "bahu bhadanta bhagavan sa puruṣaḥ puṇyaskandhaṃ prasaved aprameyam asaṃkhyeyaṃ /",
  "SA11sanssr_pu:1869": "na tasya puṇyaskandhasya kenacic chakyaṃ pramāṇam udgrahītuṃ anyatra tathāgatena //",
  "SA11sanssr_pu:1870": "bhagavān āha //",
  "SA11sanssr_pu:1871": "yas tu kulaputra kṣatriyakalyāṇo vā yāvad yathā pūrvoktaṃ /",
  "SA11sanssr_pu:1872": "pe /",
  "SA11sanssr_pu:1873": "sa bahutaraṃ puṇyaṃ prasavati /",
  "SA11sanssr_pu:1874": "yāvad vipulataram apramāṇataram asaṃkhyeyataraṃ puṇyaskandhaṃ prasavati /",
  "SA11sanssr_pu:1875": "yo mama paścimāyāṃ pañcaśatyāṃ vartamānāyāṃ saddharmanetrī rakṣati sa rakṣaty ātmānaṃ /",
  "SA11sanssr_pu:1876": "rakṣati parāṃś ca rakṣati paralokaṃ rakṣati mama śāsanaṃ śrāvakān pātrabhūtān apātrabhūtān vā yāvan muṇḍān kāṣāyavastraprāvṛtān api rakṣati /",
  "SA11sanssr_pu:1877": "na viheṭhayati /",
  "SA11sanssr_pu:1878": "yāvat svakaṃ rāṣṭraṃ pararāṣṭraṃ ca vardhayati /",
  "SA11sanssr_pu:1879": "apāyān kṣapayati /",
  "SA11sanssr_pu:1880": "surālayaṃ ca prāpayati ciraṃ cāyuḥ pālayati /",
  "SA11sanssr_pu:1881": "svakleśāṃś ca parakleśāṃś ca jhāṣayati /",
  "SA11sanssr_pu:1882": "saṃbodhimārgaṃ ṣaṭpāramitāś copastambhayati /",
  "SA11sanssr_pu:1883": "sarvāpāyāñ jahāti /",
  "SA11sanssr_pu:1884": "na ciraṃ saṃsāre saṃsarati /",
  "SA11sanssr_pu:1885": "nityaṃ kalyāṇamitrair buddhaiś ca bhagavadbhir bodhisatvaiś ca mahāsatvaiś ca sārddhaṃ samavadhānagato bhavati /",
  "SA11sanssr_pu:1886": "satataṃ kalyāṇamitrāvirahito na cireṇa yathābhiprāyeṣu buddhakṣetreṣv annuttarāṃ samyaksaṃbodhim abhisaṃbhotsyate //",
  "SA11sanssr_pu:1887": "atha tāvad eva sarvadevendrāḥ saparivārā /",
  "SA11sanssr_pu:1888": "yāvat piśācendrāḥ saparivārā utthāyāsanād yena bhagavān tenāñjaliṃ praṇamyaivam āhuḥ /",
  "SA11sanssr_pu:1889": "ye te bhadanta bhagavan etarhy annāgate 'dhvani yāvat paścimāyāṃ pañcaśatyāṃ kṣatriyakalyāṇā bhavanti yāvad gahapatikalyāṇāḥ /",
  "SA11sanssr_pu:1890": "pe /",
  "SA11sanssr_pu:1891": "evaṃ saddharmarakṣakā evaṃ triratnavaṃśajvālayitāraḥ /",
  "SA11sanssr_pu:1892": "pe /",
  "SA11sanssr_pu:1893": "vayam api sarve saparivārās taṃ kṣatriyakalyāṇaṃ yāvad gahapatikalyāṇaṃ daśabhir ākārai rakṣiṣyāmaḥ paripālayiṣyāmo vardhayiṣyāmaḥ //",
  "SA11sanssr_pu:1894": "katamair daśabhiḥ /",
  "SA11sanssr_pu:1895": "āyuś cāsya vardhayiṣyāmaḥ āyurantarāyaṃ ca dharmeṇa nivārayiṣyāmaḥ /",
  "SA11sanssr_pu:1896": "ārogyaṃ ca parivāraṃ ca dhanaskandhaṃ ca upabhogaparibhogaṃ caiśvaryaṃ ca yaśaḥ kalyāṇamitrāṇi prajñāsampadaṃ ca vardhāpayiṣyāmaḥ /",
  "SA11sanssr_pu:1897": "ebhir daśabhir iti vistaraḥ //",
  "SA11sanssr_pu:1898": "evam abhūmipraviṣṭeṣv evāyaṃ vipākavistaro draṣṭavyaḥ //",
  "SA11sanssr_pu:1899": "avalokanāsūtre 'pi /",
  "SA11sanssr_pu:1900": "saṃbodhau cittam utpādya hitārthaṃ sarvaprāṇināṃ /",
  "SA11sanssr_pu:1901": "yaḥ stūpaṃ lokanāthasya karotīha pradakṣiṇaṃ //",
  "SA11sanssr_pu:1902": "ity ādy anuśaṃsavistaram uktvāha /",
  "SA11sanssr_pu:1903": "yas tv eṣāṃ buddhaputrāṇāṃ naraḥ kurvīta apriyaṃ /",
  "SA11sanssr_pu:1904": "devān manuṣyān varjitvā narakaṃ tasya gocaraṃ //",
  "SA11sanssr_pu:1905": "iti vistaraḥ pūrvavat //",
  "SA11sanssr_pu:1906": "na cātra viśeṣahetuḥ kaścid upadarśayituṃ śakyatae ity alaṃ vikalpena //",
  "SA11sanssr_pu:1907": "karmāvaraṇaviśuddhisūtre 'py āvaraṇaśabdenānnartha uktaḥ /",
  "SA11sanssr_pu:1908": "āvaraṇaṃ mañjuśrīr ucyate rāga āvaraṇaṃ dveṣa āvaraṇaṃ moha āvaraṇaṃ dānam āvaraṇaṃ śīlakṣāntivīryadhyānaprajñā āvaraṇaṃ /",
  "SA11sanssr_pu:1909": "pe /",
  "SA11sanssr_pu:1910": "tat kasya hetoḥ bālapṛthagjanā mañjuśrīr dānaṃ dadānā matsariṇām antike 'prasādaṃ kurvanti /",
  "SA11sanssr_pu:1911": "te tenāprasādena pratighacittam utpādayanti /",
  "SA11sanssr_pu:1912": "pratighakhiladoṣeṇa mahānarakeṣūpapadyante /",
  "SA11sanssr_pu:1913": "śīlaṃ rakṣanto duḥśīlān kutsayanti paribhāṣanti /",
  "SA11sanssr_pu:1914": "te teṣām avarṇaṃ ca bhāṣanti /",
  "SA11sanssr_pu:1915": "te teṣāṃ doṣaṃ śrutvā bahujanasyāprasādaṃ kurvanti /",
  "SA11sanssr_pu:1916": "te tenāprasādena durgatigāmino bhavanti /",
  "SA11sanssr_pu:1917": "te kṣāntiṃ bhāvayantaḥ kṣāntimadenātmānam utkarṣayanti pramādyanti /",
  "SA11sanssr_pu:1918": "vayaṃ kṣāntivādinaḥ /",
  "SA11sanssr_pu:1919": "ime punar anye vyāpannacittāḥ /",
  "SA11sanssr_pu:1920": "teṣāṃ kṣāntimadanamattānāṃ pramādamūlakāni duḥkhāny utpadyante /",
  "SA11sanssr_pu:1921": "te vīryam ārabhamāṇā ātmānam utkarṣayanti parān paṃsayanti /",
  "SA11sanssr_pu:1922": "kusīdā ime bhikṣavo viharanty annabhiyuktāḥ śraddhādeyaṃ paribhuñjānāḥ /",
  "SA11sanssr_pu:1923": "naite 'rhanti pānīyasthālakam api /",
  "SA11sanssr_pu:1924": "te tena vīryārambheṇātmānam utkarṣayanti paraṃ ca paṃsayanti /",
  "SA11sanssr_pu:1925": "tān ahaṃ bālān iti vadāmi /",
  "SA11sanssr_pu:1926": "te dhyānaṃ samāpadyamānās tatra dhyānasamāpattau spṛhām utpādayanti /",
  "SA11sanssr_pu:1927": "teṣām evaṃ bhavati /",
  "SA11sanssr_pu:1928": "vayaṃ samādhivihāriṇa /",
  "SA11sanssr_pu:1929": "ime 'nye bhikṣavo vikṣiptacittā viharanti /",
  "SA11sanssr_pu:1930": "kutas te buddhā bhaviṣyantīti vistaraḥ //",
  "SA11sanssr_pu:1931": "sarvadharmāpravṛttinirdeśe 'py āha /",
  "SA11sanssr_pu:1932": "bodhisatva āpattyā codayati /",
  "SA11sanssr_pu:1933": "dūrībhavati bodhiḥ /",
  "SA11sanssr_pu:1934": "karmāvaraṇaṃ ca parigṛhṇāti /",
  "SA11sanssr_pu:1935": "īryayā codayati /",
  "SA11sanssr_pu:1936": "dūrībhavati bodhiḥ /",
  "SA11sanssr_pu:1937": "īryāpathena codayati dūrībhavati bodhiḥ /",
  "SA11sanssr_pu:1938": "saced bodhisatvasyāntike hīnasaṃjñām utpādayati ātmani codārasaṃjñāṃ kṣiṇoty ātmānaṃ karmāvaraṇaṃ ca gṛhṇāti /",
  "SA11sanssr_pu:1939": "iha bodhisatvena bodhisatvam avavadatānuśāsatā vā śāstṛsaṃjñām upasthāpyāvavaditavyo 'nuśāsitavyaḥ /",
  "SA11sanssr_pu:1940": "bodhisatvena bodhisatvasyāntike na paribhavacittam utpādayitavyaṃ /",
  "SA11sanssr_pu:1941": "saced asyāparityaktā bodhiḥ /",
  "SA11sanssr_pu:1942": "na devaputra bodhisatvaḥ kvacid eva kuśalamūlāni samucchinatti /",
  "SA11sanssr_pu:1943": "yathādvitīyabodhisatvam āgamyeti /",
  "SA11sanssr_pu:1944": "annutpāditabodhicitte 'pi tāvad bodhir bhavye satve 'vamanyanā pratiṣiddhā /",
  "SA11sanssr_pu:1945": "kiṃ punar uditabodhicitte //",
  "SA11sanssr_pu:1946": "yathoktaṃ śūraṅgamasamādhisūtre / tatra dṛḍhamate katamad annutpāditabodhicittavyākaraṇaṃ //",
  "SA11sanssr_pu:1947": "iha dṛḍhamate sa pudgalaḥ pāñcagatike saṃsāre upapanno bhavati /",
  "SA11sanssr_pu:1948": "yadi vā nirayeṣu yadi vā tiryagyonau yadi vā yamaloke yadi vā deveṣu yadi vā manuṣyeṣu /",
  "SA11sanssr_pu:1949": "sa ca pudgalas tīkṣṇendriyo bhavati /",
  "SA11sanssr_pu:1950": "udārādhimuktikaḥ /",
  "SA11sanssr_pu:1951": "tam enaṃ tathāgataḥ prajānāti /",
  "SA11sanssr_pu:1952": "ayaṃ puruṣapudgalo yāvad iyadbhiḥ kalpakoṭīniyutaśatasahasrair annuttarāyāṃ samyaksaṃbodhau cittam utpādayiṣyati // pe //",
  "SA11sanssr_pu:1953": "iyadbhiś ca asaṃkhyeyakalpaśatasahasrair bodhim abhisaṃbhotsyate // pe //",
  "SA11sanssr_pu:1954": "idaṃ dṛḍhamate ucyate /",
  "SA11sanssr_pu:1955": "bodhisatvasyānnutpāditabodhicittavyākaraṇaṃ /",
  "SA11sanssr_pu:1956": "atha khalv āyuṣmān mahākāśyapo bhagavantam etad avocat /",
  "SA11sanssr_pu:1957": "adyāgreṇāsmābhir bhagavan sarvasatvānām antike śāstṛsaṃjñotpādayitavyā /",
  "SA11sanssr_pu:1958": "tat kasya hetoḥ /",
  "SA11sanssr_pu:1959": "na hy asmākam etaj jñānaṃ pravarttate /",
  "SA11sanssr_pu:1960": "katamasya bodhisatvasya bodhiparipācakānīndriyāṇi saṃvidyante /",
  "SA11sanssr_pu:1961": "katamasya na saṃvidyante /",
  "SA11sanssr_pu:1962": "tato vayaṃ bhagavann ajānānās tathārūpeṣu hīnasaṃjñām utpādayema /",
  "SA11sanssr_pu:1963": "tena vayaṃ kṣaṇyema //",
  "SA11sanssr_pu:1964": "bhagavān āha /",
  "SA11sanssr_pu:1965": "sādhu sādhu kāśyapa subhāṣitā te iyaṃ vāk /",
  "SA11sanssr_pu:1966": "idaṃ ca mayā kāśyapārthavaśaṃ sampaśyamānena yuṣmākam evaṃ dharmo deśito /",
  "SA11sanssr_pu:1967": "mā bhikṣavaḥ pudgalena pudgalaṃ pravicetavyaṃ /",
  "SA11sanssr_pu:1968": "yac chīghraṃ kṣaṇyati hi bhikṣavaḥ pudgalaḥ pudgalaṃ pravicinvan /",
  "SA11sanssr_pu:1969": "ahaṃ vā pudgalaṃ pramiṇuyāṃ yo vā syān mādṛśaḥ /",
  "SA11sanssr_pu:1970": "etena kāśyapa nirdeśena bodhisatvena vā śrāvakeṇa vā sarvasatvānām antike śāstṛsaṃjñotpādayitavyā /",
  "SA11sanssr_pu:1971": "mātra kaścid bodhisatvayānikaḥ pudgalo bhavet tena tatrātmā rakṣitavya iti /",
  "SA11sanssr_pu:1972": "yasya tu niyatam eva bodhiprāpticihnam asti tatra sutarām avamanyanā rakṣitavyā //",
  "SA11sanssr_pu:1973": "yathoktam āryasaddharmapuṇḍarīkasūtre /",
  "SA11sanssr_pu:1974": "iṣṭāmayān mṛttikasaṃcitān vā prītāś ca kurvanti jinasya stūpān /",
  "SA11sanssr_pu:1975": "uddiśya vā pāṃśukarāśayo 'pi aṭavīṣu durgeṣu ca kārayanti //",
  "SA11sanssr_pu:1976": "siktāmayā vā puna kūṭa kṛtvā ye kecid uddiśya jināna stūpān /",
  "SA11sanssr_pu:1977": "kumārakāḥ krīḍiṣu tatra tatra /",
  "SA11sanssr_pu:1978": "te sarvi bodhāya abhūṣi lābhinaḥ //",
  "SA11sanssr_pu:1979": "yāvat //",
  "SA11sanssr_pu:1980": "ye citrabhittīṣu karonti vigrahaṃ / paripūrṇagātrāṃś chatapuṇyalakṣaṇān //",
  "SA11sanssr_pu:1981": "likhet svayaṃ cāpi likhāpayed vā / te sarvi bodhāya abhūṣi lābhinaḥ //",
  "SA11sanssr_pu:1982": "ye cāpi kecit tarhi śikṣamāṇāḥ / krīḍāratiṃ cāpi vinodayantaḥ //",
  "SA11sanssr_pu:1983": "nakhena kāṣṭhena kṛtāsi vigrahān / bhittīṣu puruṣātha kumārakā vā //",
  "SA11sanssr_pu:1984": "sarve ca te bodhi abhūṣi lābhinaḥ // pe //",
  "SA11sanssr_pu:1985": "vādāpitā jhallariyo 'pi ye hī /",
  "SA11sanssr_pu:1986": "jalamaṇḍakā vāpy atha maṇḍakā vā /",
  "SA11sanssr_pu:1987": "sugatānam uddiśyatha pūjanārthaṃ gītaṃ ca gītaṃ madhuraṃ manojñaṃ /",
  "SA11sanssr_pu:1988": "sarve ca te buddha abhūṣi loke //",
  "SA11sanssr_pu:1989": "kṛtvā ca yāṃ bahuvidhadhātupūjāṃ /",
  "SA11sanssr_pu:1990": "kim alpakampī sugatāna dhātuṣu /",
  "SA11sanssr_pu:1991": "ekaṃ pi vādāyiya vādyabhāṇḍam /",
  "SA11sanssr_pu:1992": "puṣpeṇa caikena hi pūjayitvā /",
  "SA11sanssr_pu:1993": "anupūrva drakṣyanti hi buddhakoṭyaḥ /",
  "SA11sanssr_pu:1994": "yaiś cāñjalis tatra kṛtāpi stūpe /",
  "SA11sanssr_pu:1995": "paripūrṇa ekātalaśaktikā vā /",
  "SA11sanssr_pu:1996": "onāmitaṃ śīrṣa bhaven muhūrttaṃ /",
  "SA11sanssr_pu:1997": "onāmitaṃ kāya tathaikavāraṃ /",
  "SA11sanssr_pu:1998": "namo 'stu buddhāya kṛtaikavāraṃ /",
  "SA11sanssr_pu:1999": "ye hī tadā dhātudhāreṣu teṣu /",
  "SA11sanssr_pu:2000": "vikṣiptacittair api yathaikavāraṃ /",
  "SA11sanssr_pu:2001": "te sarvi prāptā imam agrabodhim /",
  "SA11sanssr_pu:2002": "sugatāna teṣāṃ tada tasmi kāle /",
  "SA11sanssr_pu:2003": "parinirvṛtānām atha tiṣṭhatāṃ vā /",
  "SA11sanssr_pu:2004": "ye dharmanāmāpi śṛṇūṣu satvās /",
  "SA11sanssr_pu:2005": "te sarvi bodhāya abhūṣi lābhina / iti //",
  "SA11sanssr_pu:2006": "mahākaruṇāsūtre 'py uktaṃ //",
  "SA11sanssr_pu:2007": "tad yathā vāḍiśikena mahaty udakasarasi matsyākarṣaṇārthaṃ sāmiṣaṃ vaḍiśaṃ prakṣiptaṃ bhavet samanantaraprakṣiptaṃ ca matsyena nigīrṇaṃ bhavet /",
  "SA11sanssr_pu:2008": "kiṃ cāpi sa matsya udakasarasi bhramaty atha ca punar vaddha eva sa vaktavyo dṛḍhena sūtreṇa sthalagatadaṇḍasunibaddhena /",
  "SA11sanssr_pu:2009": "yat sa vāḍiśika āgatya tena sūtralāghavena jānāti /",
  "SA11sanssr_pu:2010": "gṛhīto matsya iti /",
  "SA11sanssr_pu:2011": "tam enaṃ sūtrād gṛhītvā sthalagataṃ karoti yathākāmakaraṇāya paribhogāya /",
  "SA11sanssr_pu:2012": "evam eva ye satvā buddheṣu bhagavatsu cittaṃ prasādya kuśalamūlam avaropayanti /",
  "SA11sanssr_pu:2013": "antaśa ekacittaprasādam api /",
  "SA11sanssr_pu:2014_0": "kiṃ cāpi te satvā duṣkṛtena karmāvaraṇenākṣaṇeṣūpapannā bhavanty atha ca buddhā bhagavantas",
  "SA11sanssr_pu:2014_1": "tān satvān bauddhena jñānena saṃgrahavastusūtreṇa gṛhītvā saṃsārodakasarasa uddhṛtya",
  "SA11sanssr_pu:2014_2": "nirvāṇasthale sthāpayantīti //",
  "SA11sanssr_pu:2015": "tasmād eṣu śāstṛsaṃjñā kāryā /",
  "SA11sanssr_pu:2016": "vandamānāś ca manasā vanditavyāḥ /",
  "SA11sanssr_pu:2017": "bhavati hi navako 'pi bodhicittabalād vandyo /",
  "SA11sanssr_pu:2018": "yathā meghena dramiḍena mahābodhisatvenāpi satā navaka āryasudhanaḥ sarvaśarīreṇa praṇipatya vanditaḥ /",
  "SA11sanssr_pu:2019": "niyatārthaṃ cedaṃ /",
  "SA11sanssr_pu:2020": "yathādhyāśayasaṃcodanādiṣu sarvabodhisatvayānikapudgalanamaḥkāro 'nujñātavyaḥ /",
  "SA11sanssr_pu:2021": "sarvaśabdenātmano 'pi grahaṇāt /",
  "SA11sanssr_pu:2022": "katham ekatra vandya vandakatvaṃ na virudhyate /",
  "SA11sanssr_pu:2023": "paraḥparaṃ vandyatvenaivālambanāt /",
  "SA11sanssr_pu:2024": "ata evānnāsvādanād apuṇyabhāvaḥ /",
  "SA11sanssr_pu:2025": "kiṃ ca buddhānām apy evam iṣyate /",
  "SA11sanssr_pu:2026": "mā bhūd annavasthā /",
  "SA11sanssr_pu:2027": "ekasya cānyūnateti //",
  "SA11sanssr_pu:2028": "āryasarvadharmavaipulyasaṃgrahasūtre 'py annartha uktaḥ /",
  "SA11sanssr_pu:2029": "sūkṣmaṃ hi mañjuśrīḥ saddharmapratikṣepakarmāvāraṇaṃ /",
  "SA11sanssr_pu:2030": "yo hi kaścin mañjuśrīs tathāgatabhāṣitadharme kasmiṃścic chobhanasaṃjñāṃ karoti /",
  "SA11sanssr_pu:2031": "kvacid aśobhanasaṃjñāṃ sa saddharmaṃ pratikṣipati /",
  "SA11sanssr_pu:2032": "tena saddharmaṃ pratikṣipatā tathāgato 'bhyākhyāto bhavati /",
  "SA11sanssr_pu:2033": "dharmaḥ pratikṣipto bhavati /",
  "SA11sanssr_pu:2034": "saṃgho 'pavādito bhavati /",
  "SA11sanssr_pu:2035": "ya evaṃ vadatīdaṃ yuktam idam ayuktam iti sa saddharmaṃ pratikṣipati /",
  "SA11sanssr_pu:2036": "na mayā pṛthak kaścid dharmaḥ śrāvakayānasaṃprayuktaḥ pratyekabuddhayānasaṃprayukto mahāyānasaṃprayukto deśitaḥ /",
  "SA11sanssr_pu:2037": "tat te mohapuruṣā imaṃ mama dharmaṃ nānākariṣyanti /",
  "SA11sanssr_pu:2038": "idaṃ śrāvakāṇāṃ deśitam idaṃ pratyekabuddhānām idaṃ bodhisatvānām iti /",
  "SA11sanssr_pu:2039": "sa nānātvasaṃjñayā saddharmaṃ pratikṣipati /",
  "SA11sanssr_pu:2040": "iyaṃ bodhisatvasya śikṣā /",
  "SA11sanssr_pu:2041": "iyaṃ bodhisatvasyāśikṣeti saddharmaṃ pratikṣipati /",
  "SA11sanssr_pu:2042": "dharmabhāṇakasyāsti pratibhānaṃ nāsti pratibhānam iti saddharmaṃ pratikṣipati /",
  "SA11sanssr_pu:2043": "dharmaṃ dharmatayā kathayati saddharmaṃ pratikṣipati /",
  "SA11sanssr_pu:2044": "apagate buddhotpāde nāsti dhāraṇīpratilambha iti dharmaṃ pratikṣipati /",
  "SA11sanssr_pu:2045": "nāsti dharmabhāṇakasya dhāraṇīpratilambha iti dharmaṃ pratikṣipati /",
  "SA11sanssr_pu:2046": "dharmabhāṇakasya caryāṃ dūṣayati dharmaṃ pratikṣipati /",
  "SA11sanssr_pu:2047": "dharmabhāṇako na pratipattisaṃpanna iti dharmaṃ pratikṣipati /",
  "SA11sanssr_pu:2048": "pramādenainaṃ codayati saddharmaṃ pratikṣipati /",
  "SA11sanssr_pu:2049": "īryāpathena codayati saddharmaṃ pratikṣipati /",
  "SA11sanssr_pu:2050": "akṣaracaryayā śīlavipattyā codayati dharmaṃ pratikṣipati /",
  "SA11sanssr_pu:2051": "pratibhānena saṃpādayatīti dharmaṃ pratikṣipati /",
  "SA11sanssr_pu:2052": "āloko 'sya dharmāṇāṃ na suvidita iti dharmaṃ pratikṣipati /",
  "SA11sanssr_pu:2053": "mantreṇa mantram abudhyamānaḥ prativadatīti dharmaṃ pratikṣipati /",
  "SA11sanssr_pu:2054": "akṣarasaṃjñyā tathāgataśāsanaṃ nāvagāhata iti dharmaṃ pratikṣipati /",
  "SA11sanssr_pu:2055": "sūtreṇa sūtraṃ virodhayatīti dharmaṃ pratikṣipati /",
  "SA11sanssr_pu:2056": "gāthayā gāthāṃ virodhayatīti dharmaṃ pratikṣipati /",
  "SA11sanssr_pu:2057": "akṣarasaṃjñayā kañcid adhimuktaṃ karoti kañcin na karotīti dharmaṃ pratikṣipati /",
  "SA11sanssr_pu:2058": "dharmabhaṇakasyārthāny akathām abhināmayatīti dharmaṃ pratikṣipati /",
  "SA11sanssr_pu:2059": "vicakṣuḥ karmāsya karoti dharmaṃ pratikṣipati /",
  "SA11sanssr_pu:2060": "saṃlāpayan vadatīti dharmaṃ pratikṣipati /",
  "SA11sanssr_pu:2061": "ihāsyāsti caryā ihāsya nāsti caryeti dharmaṃ pratikṣipati /",
  "SA11sanssr_pu:2062": "idaṃ sūktam idam asūktam iti dharmaṃ pratikṣipati /",
  "SA11sanssr_pu:2063": "anena nāsti caryeti dharmaṃ pratikṣipati /",
  "SA11sanssr_pu:2064": "anena buddhavacanasamaya ukto nānena buddhavacanasamaya ukta iti dharmaṃ pratikṣipati iti hi mañjuśrīr yāvat kiñcid vilopayati tāvad dharmaṃ pratikṣipati /",
  "SA11sanssr_pu:2065": "dharmabhāṇakasyedaṃ rūpam iti cintayati vadati bhikṣur vā bhikṣuṇī vā upāsako vā upāsikā vā /",
  "SA11sanssr_pu:2066": "sarvaḥ sa saddharmaṃ pratikṣipatīty ādi //",
  "SA11sanssr_pu:2067": "atraiva coktaṃ /",
  "SA11sanssr_pu:2068": "yasya kasyacit kulaputra tathāgatasya parinirvṛtasya dharmaḥ pratibhāti yathādhimuktānāṃ satvānāṃ deśayituṃ /",
  "SA11sanssr_pu:2069": "tasyāṃ ca parṣadi yady ekasatvasyāpi ekaromaharṣo bhaved ekāśrupāto vā sarvaḥ sa tathāgatānubhāvena /",
  "SA11sanssr_pu:2070": "tatra mohapuruṣā abodhisatvā bodhisatvapratijñā bodhisatvadūṣakā dharmastainyakuhakā evaṃ vakṣyanti dharmopadeśakebhyaḥ /",
  "SA11sanssr_pu:2071": "kim ete /",
  "SA11sanssr_pu:2072": "na budhyantae iti // pe //",
  "SA11sanssr_pu:2073": "ye bodhisatveṣv avamanyanāṃ kurvanti /",
  "SA11sanssr_pu:2074": "nāhaṃ teṣāṃ paryantakṛtaṃ nirayaṃ saṃvadāmi /",
  "SA11sanssr_pu:2075": "tat kasya hetoḥ /",
  "SA11sanssr_pu:2076": "yo bodhisatvo dharmabhāṇakam apavādati buddhaṃ sa vigarhati dharmaṃ sa pratikṣipati saṃghaṃ sa jugupsati /",
  "SA11sanssr_pu:2077": "buddhe so 'gauravo yo dharmabhāṇake 'gauravaḥ /",
  "SA11sanssr_pu:2078": "buddhaṃ sa na draṣṭukāmo yo dharmabhāṇakam adraṣṭukāmaḥ /",
  "SA11sanssr_pu:2079": "buddhasya so 'varṇaṃ bhāṣate yo dharmabhāṇakasyāvarṇaṃ bhāṣate /",
  "SA11sanssr_pu:2080": "buddhas tena parityakto bhavati yaḥ prathamacittotpādike 'pi bodhisatve pratighacittaṃ karotīti // pe //",
  "SA11sanssr_pu:2081": "yo 'py ayaṃ maitreya ṣaṭpāramitāsamudāgamo bodhisatvānāṃ saṃbodhāya taṃ te mohapuruṣā evaṃ vakṣyanti /",
  "SA11sanssr_pu:2082": "prajñāpāramitāyām eva bodhisatvena śikṣitavyaṃ /",
  "SA11sanssr_pu:2083": "kiṃ śeṣābhiḥ pāramitābhiḥ /",
  "SA11sanssr_pu:2084": "te 'nyāṃ pāramitāṃ dūṣayitavyāṃ manyante /",
  "SA11sanssr_pu:2085": "tat kiṃ manyase 'jita duṣprajñaḥ sa kāśirājābhūd yena kapotārthaṃ śyenāya svamāṃsāni dattāni /",
  "SA11sanssr_pu:2086": "maitreya āha /",
  "SA11sanssr_pu:2087": "no hīdaṃ bhagavan /",
  "SA11sanssr_pu:2088": "bhagavān āha /",
  "SA11sanssr_pu:2089": "yāni mayā maitreya bodhisatvacaryāṃ caratā ṣaṭpāramitāpratisaṃyuktāni kuśalamūlāny upacitāni apakṛtaṃ nu taiḥ kuśalamūlaiḥ //",
  "SA11sanssr_pu:2090": "maitreya āha / no hīdaṃ bhagavan //",
  "SA11sanssr_pu:2091": "bhagavān āha /",
  "SA11sanssr_pu:2092_0": "tvaṃ tāvad ajita ṣaṣṭiṃ kalpān dānapāramitāyāṃ ṣaṣṭiṃ kalpān śīlapāramitāyāṃ ṣaṣṭiṃ",
  "SA11sanssr_pu:2092_1": "kalpān kṣāntipāramitāyāṃ ṣaṣṭiṃ kalpān vīryapāramitāyāṃ ṣaṣṭiṃ kalpān dhyānapāramitāyāṃ",
  "SA11sanssr_pu:2092_2": "ṣaṣṭiṃ kalpān prajñāpāramitāyāṃ samudāgataḥ /",
  "SA11sanssr_pu:2093": "tat te mohapuruṣā evaṃ vakṣyanti /",
  "SA11sanssr_pu:2094": "ekanayenaiva bodhir yad uta śūnyatānayeneti /",
  "SA11sanssr_pu:2095": "te caryāsu pariśuddhā bhaviṣyantīty ādi //",
  "SA11sanssr_pu:2096": "iti śikṣāsamuccaye caturthaḥ paricchedaḥ //",
  "SA11sanssr_pu:2097": "[V. anarthavivarjana]",
  "SA11sanssr_pu:2098": "śīlapāramitāyām annarthavarjanaṃ pañcamaḥ paricchedaḥ //",
  "SA11sanssr_pu:2099": "uktaḥ saṃkṣepato 'nnarthaḥ /",
  "SA11sanssr_pu:2100": "tasya vivarjanaṃ yathādhyaśayasaṃcodanasūtre /",
  "SA11sanssr_pu:2101": "evaṃvidhānarthaśravaṇabhayabhīrukaiḥ ādikarmikabodhisatvaiḥ samādānāni yathā gṛhītāni tathā kāryaṃ /",
  "SA11sanssr_pu:2102": "evaṃ hi tair uktaṃ /",
  "SA11sanssr_pu:2103": "ete vayaṃ bhagavann adyāgreṇa tathāgatasya purataḥ /",
  "SA11sanssr_pu:2104": "evaṃ samādānaṃ kurmaḥ /",
  "SA11sanssr_pu:2105_0": "saced vayaṃ bhagavann adyāgreṇa bodhisatvayānikaṃ pudgalaṃ gṛhiṇaṃ vā pravrajitaṃ",
  "SA11sanssr_pu:2105_1": "vāpattyā codayiṣyāmo bhūtena vābhūtena vā visaṃvādito 'smābhis tathāgato 'rhan samyaksaṃbuddho bhavet /",
  "SA11sanssr_pu:2106": "saced vayaṃ bhagavann adyāgreṇa bodhisatvayānikaṃ pudgalam avamanyemāvarṇaṃ cāsya bhāṣema visaṃvādito 'smābhis tathāgato bhaved arhan samyaksaṃbuddhaḥ /",
  "SA11sanssr_pu:2107_0": "saced vayaṃ bhagavann adyāgreṇa bodhisatvayānikaṃ pudgalaṃ gṛhiṇaṃ vā pravrajitaṃ",
  "SA11sanssr_pu:2107_1": "vā pañcabhiḥ kāmaguṇaiḥ krīḍantaṃ paricārayantaṃ daṣṭvāprasādaṃ kuryāma vilekhaṃ",
  "SA11sanssr_pu:2107_2": "vā cittasyotpādayemāgauravaṃ votpādayema na ca tatra śāstṛsaṃjñām utpādayema /",
  "SA11sanssr_pu:2108": "visaṃvādito 'smābhis tathāgato bhavet /",
  "SA11sanssr_pu:2109": "saced vayaṃ bhagavann adyāgreṇa mitrakulabhikṣād akulanidānaṃ bodhisatvayānikānāṃ pudgalānāṃ kāyapīḍāṃ cittapīḍāṃ vā kuryāma visaṃvādito 'smābhis tathāgato bhavet /",
  "SA11sanssr_pu:2110": "saced vayaṃ bhagavann adyāgreṇa bodhisatvayānikaṃ pudgalaṃ dṛṣṭvā ekenāpy amanojñavacanenābhāṣema visaṃvādito 'smābhis tathāgato bhavet /",
  "SA11sanssr_pu:2111": "saced vayaṃ bhagavann adyāgreṇa triḥkṛtvo rātreḥ triḥkṛtvo divasya bodhisatvayānikaṃ pudgalaṃ na namasyema visaṃvādito 'smābhis tathāgato bhavet /",
  "SA11sanssr_pu:2112": "saced vayaṃ bhagavann adyāgreṇāsya vratasamādānasya kṛtaśo rājyapratilambhaṃ vā dhanapratilambhaṃ vā kāyajīvitaṃ vā na parityajema visaṃvādito 'smābhis tathāgato bhavet /",
  "SA11sanssr_pu:2113": "saced vayaṃ bhagavann adyāgreṇa śrāvakayānikaṃ vā pratyekabuddhayānikaṃ vā pudgalam avamanyema /",
  "SA11sanssr_pu:2114": "vayaṃ viśiṣṭatarā naite iti visaṃvādito 'smābhis tathāgato bhavet /",
  "SA11sanssr_pu:2115": "saced vayaṃ bhagavan nīcacittāś caṇḍālasadṛśacittā na viharema visaṃvādito 'smābhis tathāgato bhavet /",
  "SA11sanssr_pu:2116": "saced vayaṃ bhagavann adyāgreṇātmānam utkarṣayema paraṃ vā paṃsayema visaṃvādito 'smābhis tathāgato bhavet /",
  "SA11sanssr_pu:2117": "saced vayaṃ bhagavann adyāgreṇa vyāpādavigrahabhayād yojanaṃ vā yojanaśataṃ vā na palāyema īritāḥ samānā visaṃvādito 'smābhis tathāgato bhavet /",
  "SA11sanssr_pu:2118": "saced vayaṃ bhagavann adyāgreṇa śīlavantam ātmānaṃ pratijānīma bahuśrutaṃ vā dhutaguṇinaṃ vānyatarānyatareṇa vā guṇenātmānam udbhāvayema visaṃvādito 'smābhis tathāgato bhavet /",
  "SA11sanssr_pu:2119": "saced vayaṃ bhagavann adyāgreṇa praticchannakalyāṇā vivṛtapāpā na viharema visaṃvādito 'smābhis tathāgato bhaved arhan samyaksaṃbuddhaḥ // pe //",
  "SA11sanssr_pu:2120": "tatra bhagavān maitreyaṃ bodhisatvaṃ mahāsatvam āmantrayate sma /",
  "SA11sanssr_pu:2121": "karmāvaraṇaṃ maitreya kṣapayitukāmena kulaputreṇa vā kuladuhitrā vā evaṃ samādānaṃ kartavyaṃ yathā ebhiḥ kulaputraiḥ kṛtam iti //",
  "SA11sanssr_pu:2122": "sarvadharmāpravṛttinirdeśe 'py āha //",
  "SA11sanssr_pu:2123": "tṛṣkṛtva rātriṃ divasaṃ tathaiva /",
  "SA11sanssr_pu:2124": "sa bodhisatvān praṇameta mūrdhnā /",
  "SA11sanssr_pu:2125": "teṣāṃ na kiñcit skhalitaṃ gaveṣet /",
  "SA11sanssr_pu:2126": "careta caryāṃ hi sadā yatheṣṭam //",
  "SA11sanssr_pu:2127": "paśyed yadā kāmaguṇai ramantaṃ /",
  "SA11sanssr_pu:2128": "na tasya kiñcit skhalitaṃ gaveṣet /",
  "SA11sanssr_pu:2129": "guṇair annantāṃ vara bodhicaryāṃ /",
  "SA11sanssr_pu:2130": "eṣo 'pi kālena hitāṃ spṛśeta //",
  "SA11sanssr_pu:2131": "yuktyānupūrvyā kriyayānupūrvyā /",
  "SA11sanssr_pu:2132": "bhavej jino naiva hi ekavācā /",
  "SA11sanssr_pu:2133": "bahukalpakoṭyo niyutāni caiṣa /",
  "SA11sanssr_pu:2134": "sannāhasaṃprasthitanāny abhāvī //",
  "SA11sanssr_pu:2135": "atraivāha /",
  "SA11sanssr_pu:2136": "ye kulaputraivaṃrūpeṇa karmāvaraṇenānnarthikāḥ /",
  "SA11sanssr_pu:2137": "tair na dvitīyasya bodhisatvasya sarvacaryāsu vipratipattavyaṃ /",
  "SA11sanssr_pu:2138": "sarvāḥ kriyās tasya vimoktavyāḥ /",
  "SA11sanssr_pu:2139": "evaṃ cittam utpādayitavyaṃ /",
  "SA11sanssr_pu:2140": "nāhaṃ paracittaṃ jāne durvijñeyā satvacaryā /",
  "SA11sanssr_pu:2141": "idaṃ ca khalu kulaputrārthavaśaṃ saṃpaśyaṃs tathāgata evaṃ dharmaṃ deśayati /",
  "SA11sanssr_pu:2142": "na pudgalena pudgalaḥ pramātavyaḥ //",
  "SA11sanssr_pu:2143": "ahaṃ vā pudgalaṃ pramiṇuyāṃ yo vā syān mādṛśaḥ //",
  "SA11sanssr_pu:2144": "yaḥ kulaputrātmānaṃ rakṣitukāmas tena na kasyacic caryā vivecayitavyā /",
  "SA11sanssr_pu:2145": "na pareṣāṃ vikuṭṭanā kartavyā /",
  "SA11sanssr_pu:2146": "ayam īdṛśo 'yam īdṛśa iti /",
  "SA11sanssr_pu:2147": "buddhadharmābhiyuktena bhavitavyaṃ rātriṃ divaṃ dharmapaliguddhamānaseneti //",
  "SA11sanssr_pu:2148": "tathā kṣitigarbhasūtre 'pi kathitaṃ /",
  "SA11sanssr_pu:2149": "atha tāvad eva bahūni śatasahasrāṇi vidvāṃsaḥ satvā utthāyāsanād yena bhagavāṃs tenāñjaliṃ praṇamyaivam āhuḥ /",
  "SA11sanssr_pu:2150": "vayaṃ bhadanta bhagavataḥ purata evaṃ praṇidhānaṃ kurmaḥ yāvac ciraṃ vayaṃ bhadanta bhagavan saṃsāre saṃsarema tāvan mātra pratilabdhakṣāntikāmā rājasthānaṃ pratilabhema /",
  "SA11sanssr_pu:2151": "māmātyasthānaṃ /",
  "SA11sanssr_pu:2152": "mā nagarajyeṣṭhasthānaṃ /",
  "SA11sanssr_pu:2153": "mā grāmajyeṣṭhasthānaṃ /",
  "SA11sanssr_pu:2154": "mā nigamajyeṣṭhasthānaṃ /",
  "SA11sanssr_pu:2155": "mā purohitajyeṣṭhasthānaṃ mā bhaṭṭajyeṣṭhasthānaṃ /",
  "SA11sanssr_pu:2156": "yāvan mā sārthavāhajyeṣṭhasthānaṃ /",
  "SA11sanssr_pu:2157": "mopādhyāyajyeṣṭhasthānaṃ /",
  "SA11sanssr_pu:2158": "mā śramaṇajyeṣṭhasthānaṃ /",
  "SA11sanssr_pu:2159": "mā gṛhapatijyeṣṭhasthānaṃ /",
  "SA11sanssr_pu:2160": "mā kuṭumbijyeṣṭhasthānaṃ yāvat sarvaśo vayaṃ mā satvānām adhipatisthānaṃ pratilabhema yāvan na kṣāntipratilabdhāḥ syāma /",
  "SA11sanssr_pu:2161": "yato nidānaṃ vayam evaṃrūpam atigāḍhaṃ karma buddhānāṃ śāsanam ākṣipema / iti vistaraḥ //",
  "SA11sanssr_pu:2162": "candrapradīpasūtre 'py annarthavivarjanam uktam /",
  "SA11sanssr_pu:2163": "nāsti pāpam akartavyaṃ kumārā teṣu bheṣyati /",
  "SA11sanssr_pu:2164": "mā tehi saṃstavaṃ sārddhaṃ kuryāḥ tvaṃ kāli paścime //",
  "SA11sanssr_pu:2165": "ālape saṃlapeyyāsi kuryāsī teṣv agauravaṃ / ānālīnaḥ satkareyyāsy agrabodhayi kāraṇāt //",
  "SA11sanssr_pu:2166": "varṣāgraṃ paripṛcchitvā yas te vṛddhataro bhavet / kuryāsi gauravaṃ tatra śirasā pādavandanaiḥ //",
  "SA11sanssr_pu:2167": "na teṣāṃ skhalitaṃ paśyed bodhimaṇḍaṃ vipaśyatāṃ /",
  "SA11sanssr_pu:2168": "pratighātaṃ na janayet maitracittaḥ sadā bhavet //",
  "SA11sanssr_pu:2169": "yady eṣāṃ skhalitaṃ paśyed doṣāṃs teṣāṃ na kīrtayet /",
  "SA11sanssr_pu:2170": "yādṛśaṃ kāhiti karma tādṛśaṃ lapsyate phalaṃ //",
  "SA11sanssr_pu:2171": "smitena mukhacandreṇa vṛddheṣu navakeṣu ca / pūrvābhāṣī bhaven nityaṃ hatamānaś ca sarvataḥ //",
  "SA11sanssr_pu:2172": "cīvaraiḥ piṇḍapātaiś ca kuryāt teṣām anugrahaṃ /",
  "SA11sanssr_pu:2173": "evaṃ cittaṃ pradadhyās tvaṃ sarve bheṣyanti nāyakā / iti //",
  "SA11sanssr_pu:2174": "yasya ca bodhicittotpādike gauravaṃ prasādaś ca notpadyete /",
  "SA11sanssr_pu:2175_0": "tena svadurgatiprapātabhayarakṣārthaṃ dṛṣṭādṛṣṭaprāmodyānubhavanārthaṃ svacittakaluṣaprasādanārthaṃ",
  "SA11sanssr_pu:2175_1": "cittakalyatācittakarmaṇyatāpratilābhārthaṃ ca yathāryagaṇḍavyūhe bodhicittotpādikaguṇā",
  "SA11sanssr_pu:2175_2": "bhagavadāryamaitreyeṇācāryasudhanam adhikṛtyodbhāvitās tathā bhāvayitavyāḥ //",
  "SA11sanssr_pu:2176": "eṣa dṛṣṭva jaravyādhipīḍitān prāṇino duṣkhaśatair upadrutān /",
  "SA11sanssr_pu:2177": "janmamṛtyubhayaśokatāpitān teṣa arthi carate krpāśayaḥ //",
  "SA11sanssr_pu:2178": "duṣkhayantraparipīḍitaṃ jagat dṛṣṭva pañcagaticakramaṇḍale /",
  "SA11sanssr_pu:2179": "jñānavajramayam eṣa te dṛḍhaṃ duṣkhayantragaticakrabhedanaṃ //",
  "SA11sanssr_pu:2180": "rāgadoṣatṛṇakhāṇukaṇṭakaṃ dṛṣṭisaṃgabahukakṣasaṃkulam /",
  "SA11sanssr_pu:2181": "satvakṣetrapariśodhanārthikaḥ prajñalāṅgaladṛḍhaṃ gaveṣate //",
  "SA11sanssr_pu:2182": "mohavidyagahanāśayaṃ jagat prajñacakṣuhatanaṣṭadaiśikaṃ /",
  "SA11sanssr_pu:2183": "tasya kṣema diśadaiśikaḥ prabhuḥ sārthavāha jagato bhaviṣyati //",
  "SA11sanssr_pu:2184": "kṣāntidharmatrivimokṣavāhano jñānakhaḍgaripukleśadharṣakaḥ /",
  "SA11sanssr_pu:2185": "śūrasūta abhayasya dāyako daiśako hi jagato bhaviṣyati //",
  "SA11sanssr_pu:2186": "dharmanāva samudānayaty ayaṃ jñānasāgarapathe suśikṣitaḥ /",
  "SA11sanssr_pu:2187": "śāntiratnavaradvīpanāyakaḥ karṇadhāra tribhavārṇave ayam //",
  "SA11sanssr_pu:2188": "jñānaraśmipraṇidhānamaṇḍalaḥ sarvasatvabhavanāvabhāsakaḥ /",
  "SA11sanssr_pu:2189": "dharmadhātugagane samudgato buddhasūrya samudeśyate ayam //",
  "SA11sanssr_pu:2190": "maitricandanasamādhiśītalaḥ sarvasatvasamacittasuprabhaḥ /",
  "SA11sanssr_pu:2191": "śukladharmaparipūrṇamaṇḍalo buddhacandra samudeśyate ayam //",
  "SA11sanssr_pu:2192": "āśaye dṛḍhatale pratiṣṭhito bodhicarya anupūrva udgataḥ /",
  "SA11sanssr_pu:2193": "sarvadharmaratanākaro hy ayaṃ jñānasāravaro bhaviṣyati //",
  "SA11sanssr_pu:2194": "bodhicittabhujagendrasaṃbhavo dharmadhātugagane samudgataḥ /",
  "SA11sanssr_pu:2195": "dharmameghayugapatpravarṣaṇaḥ sarvaśuklaphalaśasyavardhanaḥ //",
  "SA11sanssr_pu:2196": "śuddhi vartti trimalattamo 'py ahaṃ maitrisnehasmṛtibhājanaṃ dṛḍham /",
  "SA11sanssr_pu:2197": "bodhicittavimalāgnisuprabham dharmadīpa samujjvālayiṣyati //",
  "SA11sanssr_pu:2198": "bodhicittakalalaḥ kṛpārbudo maitrapeśir acalāśayo ghanaḥ /",
  "SA11sanssr_pu:2199": "bodhi aṅgam anupūrvasaṃbhavo buddhagarbha ayu saṃpravardhate //",
  "SA11sanssr_pu:2200": "puṇyagarbham abhivarddhayiṣyati prajñagarbham abhiśodhayiṣyati /",
  "SA11sanssr_pu:2201": "jñānagarbha samudeśyate ayaṃ yādṛśaḥ praṇidhigarbhasaṃbhavaḥ //",
  "SA11sanssr_pu:2202": "īdṛśāḥ karuṇamaitradharmitāḥ satvamocana matī hitāśayāṃ /",
  "SA11sanssr_pu:2203": "durlabhā jagi ḥdevamānuṣe yādṛśo 'yu viśuddhamānasaḥ //",
  "SA11sanssr_pu:2204": "īdṛśāśayasumūlasaṃsthito īdṛśo dṛḍhaprayogavarddhitaḥ /",
  "SA11sanssr_pu:2205": "īdṛśas tribhavachādanaprabho jñānavṛkṣaphaladaḥ sudurlabhaḥ //",
  "SA11sanssr_pu:2206": "eṣa sarvaguṇasaṃbhavārthikaḥ sarvadharmaparipṛcchanārthikaḥ /",
  "SA11sanssr_pu:2207": "sarvasaṃśayavidāraṇārthikaḥ sarvamitra bhajate atandritaḥ //",
  "SA11sanssr_pu:2208": "eṣa mārakalikleśasūdano eṣa dṛṣṭimalakleśaśodhanaḥ /",
  "SA11sanssr_pu:2209": "eṣa sarvajagamokṣaṇodyato eṣa te sada viśeṣa paṇḍitaḥ //",
  "SA11sanssr_pu:2210": "eṣa durgati viśodhayiṣyati svargamārgam upadarśayiṣyati /",
  "SA11sanssr_pu:2211": "mokṣamārgam upaneṣyate jagad yādṛśe guṇapathe pratiṣṭhitaḥ //",
  "SA11sanssr_pu:2212": "eṣa sarvataduṣkhamocako /",
  "SA11sanssr_pu:2213": "eṣa sarvagatisaukhyadāyakaḥ /",
  "SA11sanssr_pu:2214": "eṣa sarvabhayapāśachedako /",
  "SA11sanssr_pu:2215": "bheṣyate bhagavatīnisūdana / iti //",
  "SA11sanssr_pu:2216": "evam anayā bhāvanayānnarthavivarjanaṃ sukaraṃ bhavati /",
  "SA11sanssr_pu:2217": "tathādhyāśayasañcodanasūtre 'py annarthavivarjanam uktaṃ /",
  "SA11sanssr_pu:2218": "caturbhir maitreya dharmaiḥ samanvāgato bodhisatvayānikaḥ pudgalaḥ paścimāyāṃ pañcaśatyāṃ saddharmavipralope vartamāne 'kṣato 'nnupahataḥ svastinā parimokṣyate //",
  "SA11sanssr_pu:2219": "katamaiś caturbhiḥ /",
  "SA11sanssr_pu:2220": "ātmaskhalitapratyavekṣaṇatayā /",
  "SA11sanssr_pu:2221": "pareṣāṃ bodhisatvayānikānāṃ pudgalānām āpattyacodanatayā /",
  "SA11sanssr_pu:2222": "mitrakulabhikṣād akulānavalokanatayā /",
  "SA11sanssr_pu:2223": "amanaskavacanaprativiramaṇatayā /",
  "SA11sanssr_pu:2224": "ebhir maitreya caturbhir iti pūrvavat //",
  "SA11sanssr_pu:2225": "aparaiś caturbhiḥ /",
  "SA11sanssr_pu:2226": "katamaiḥ /",
  "SA11sanssr_pu:2227": "alpaśrutasatvaparivarjanatayā /",
  "SA11sanssr_pu:2228": "parṣadannupādānatayā /",
  "SA11sanssr_pu:2229": "prāntaśayyāsananiṣevaṇatayā ca /",
  "SA11sanssr_pu:2230": "ātmadamaśamathayogam anuyuktatayā ca /",
  "SA11sanssr_pu:2231": "ebhiś caturbhir iti vistaraḥ //",
  "SA11sanssr_pu:2232": "punar atraivāha /",
  "SA11sanssr_pu:2233": "ādikarmikeṇa maitreya bodhisatvena prajñābalādhānaprāptena lābhasatkāraparivarjitena lābhasatkāradoṣadarśinā bhavitavyaṃ // pe //",
  "SA11sanssr_pu:2234": "saṃgaṇikārāmaparivarjitena saṃgaṇikārāmadoṣadarśinā bhavitavyaṃ /",
  "SA11sanssr_pu:2235": "bhāṣyārāmaparivarjitena bhāṣyārāmadoṣadarśinā bhavitavyaṃ /",
  "SA11sanssr_pu:2236": "nidrārāmavarjitena nidrārāmadoṣadarśinā bhavitavyaṃ /",
  "SA11sanssr_pu:2237": "karmārāmavarjitena karmārāmadoṣadarśinā bhavitavyaṃ /",
  "SA11sanssr_pu:2238": "prapañcārāmavarjitena prapañcārāmadoṣadarśinā bhavitavyaṃ // pe //",
  "SA11sanssr_pu:2239": "iha maitreya bodhisatvena mahāsatvena rāgasaṃjanano lābhasatkāraḥ pratyavekṣitavyaḥ /",
  "SA11sanssr_pu:2240": "smṛtividhvaṃsanakaro lābhasatkāraḥ pratyavekṣitavyaḥ /",
  "SA11sanssr_pu:2241": "lābhālābhatayā unnāmāvanāmakaro lābhasatkāraḥ pratyavekṣitavyaḥ /",
  "SA11sanssr_pu:2242": "mohotpādano lābhasatkāraḥ pratyavekṣitavyaḥ /",
  "SA11sanssr_pu:2243": "kulamātsaryādhyavasāno lābhasatkāraḥ pratyavekṣitavyaḥ /",
  "SA11sanssr_pu:2244": "ātmārthaniṣpādanatayā śāṭhyotpādano lābhasatkāraḥ pratyavekṣitavyaḥ /",
  "SA11sanssr_pu:2245": "caturāryavaṃśaparivarjanatayā āhrīkyānapatrāpyasaṃjanano lābhasatkāraḥ pratyavekṣitavyaḥ /",
  "SA11sanssr_pu:2246": "evaṃ sarvabuddhānanujñāno lābhasatkāraḥ pratyavekṣitavyaḥ /",
  "SA11sanssr_pu:2247": "mānamadotpādano lābhasatkāraḥ pratyavekṣitavyaḥ /",
  "SA11sanssr_pu:2248": "gurūṇām avamānano lābhasatkāraḥ /",
  "SA11sanssr_pu:2249": "mārapakṣo lābhasatkāraḥ /",
  "SA11sanssr_pu:2250": "ekāntapramādamūlaḥ kuśalamūlāpaharaṇo lābhasatkāraḥ /",
  "SA11sanssr_pu:2251": "vidyuccakrāśanisadṛśo lābhasatkāraḥ /",
  "SA11sanssr_pu:2252": "bahupaligodhapaliguddho mitrakulabhikṣād akulāvalokano daurmanasyasaṃjananaḥ /",
  "SA11sanssr_pu:2253": "buddhivibhrāmaṇo lābhasatkāraḥ priyavastupariṇāmanatayā śokabhājano lābhasatkāraḥ /",
  "SA11sanssr_pu:2254": "catuḥsmṛtyupasthānasaṃmoṣaṇaḥ śukladharmadurbalīkaraṇaḥ catuḥsamyakprahāṇaparihāṇakaraṇo lābhasatkāraḥ /",
  "SA11sanssr_pu:2255": "ṛddhyabhijñāparihāṇakaraṇaḥ /",
  "SA11sanssr_pu:2256": "pūrvaṃ satkārapaścād asatkārakaraṇaḥ /",
  "SA11sanssr_pu:2257": "amitrasatkaraṇamitraprahāṇo lābhasatkāraḥ /",
  "SA11sanssr_pu:2258": "parābhisaṃdhānatayā gaṇikāsadṛśaḥ /",
  "SA11sanssr_pu:2259": "dhyanāpramāṇaparivarjanaḥ /",
  "SA11sanssr_pu:2260": "narakatiryagyoniyamalokaprapātano lābhasatkāraḥ /",
  "SA11sanssr_pu:2261": "devadattodrakasamācāro lābhasatkāraḥ pratyavekṣitavyaḥ //",
  "SA11sanssr_pu:2262": "ime evaṃrūpā maitreya lābhasatkāre ādīnavā ye bodhisatvena pratyavekṣitavyāḥ /",
  "SA11sanssr_pu:2263": "pratyavekṣya cālpecchatāyāṃ rantavyaṃ na paritaptavyaṃ /",
  "SA11sanssr_pu:2264": "tat kasya hetoḥ /",
  "SA11sanssr_pu:2265": "alpecchasya hi maitreya imae evaṃrūpā doṣā na bhavanti na cāsyāntarāyā bhavanti buddhadharmāṇāṃ /",
  "SA11sanssr_pu:2266": "anirviṇṇaś ca bhavati gṛhipravrajitebhyaḥ /",
  "SA11sanssr_pu:2267": "anurakṣaṇīyaś ca bhavati devamanuṣyāṇāṃ pariśuddhāśayasthitaḥ /",
  "SA11sanssr_pu:2268": "asaṃtrastaś ca bhavati sarvadurgatinipātebhyaḥ /",
  "SA11sanssr_pu:2269": "annabhibhūtaś ca bhavati tarjanāvigataḥ /",
  "SA11sanssr_pu:2270": "asaṃhāryaś ca bhavati māraviṣayavimuktaḥ /",
  "SA11sanssr_pu:2271": "adharṣaṇīyaś ca bhavati sarvavyasanaiḥ /",
  "SA11sanssr_pu:2272": "abhilaṣaṇīyaś ca bhavati devamanuṣyāṇāṃ dhyānābhyāsāvasthitaḥ [doubtful] /",
  "SA11sanssr_pu:2273": "spaṣṭaś ca bhavati māyāśāṭhyaprahīṇo 'pramattaś ca bhavati pañcakāmaguṇadoṣadarśī yathāvādī tathākārī bhavaty āryavaṃśe sthitaḥ /",
  "SA11sanssr_pu:2274": "abhilaṣitaś ca bhavati vidvadbhiḥ sabrahmacāribhiḥ /",
  "SA11sanssr_pu:2275": "imāṃ maitreya evaṃrūpām anuśaṃsāṃ viditvā paṇḍitena bodhisatvenādhyāśayenālpecchatāyāṃ rantavyaṃ /",
  "SA11sanssr_pu:2276": "alpecchatā āsevitavyā sarvalābhasatkaraprahāṇāyeti //",
  "SA11sanssr_pu:2277": "saṃgaṇikām adhikṛtyāha /",
  "SA11sanssr_pu:2278": "vijahya rāgaṃ vijahya doṣaṃ na tiṣṭhate saṃgaṇikāsu yogī /",
  "SA11sanssr_pu:2279": "bhavaty asau tatpravaṇas tannimnaḥ /",
  "SA11sanssr_pu:2280": "etena doṣeṇa ratiṃ na kuryāt /",
  "SA11sanssr_pu:2281": "auddhatya hāsyaṃ ca tathā vitarkā /",
  "SA11sanssr_pu:2282": "bhavanty amī saṃgaṇikāsu sarve //",
  "SA11sanssr_pu:2283": "saṃkīrṇacārī hi bhavaty asaṃvṛtaḥ / karoti yaḥ saṃgaṇikām asārām //",
  "SA11sanssr_pu:2284": "lokasya mantreṣu ramanti bālā /",
  "SA11sanssr_pu:2285": "hīyanti cehāgrakathāsu bālāḥ /",
  "SA11sanssr_pu:2286": "pradoṣa vardhenti vitarka utsadā /",
  "SA11sanssr_pu:2287": "etena doṣeṇa na tatra rājate //",
  "SA11sanssr_pu:2288": "na vardhate cāpi śrutena bhikṣuḥ /",
  "SA11sanssr_pu:2289": "ayuktamantreṣu ratiṃ janitvā /",
  "SA11sanssr_pu:2290": "tasmāt parityajya ayuktamantrān /",
  "SA11sanssr_pu:2291": "dharme ratiṃ vindatha nityakālam //",
  "SA11sanssr_pu:2292": "sahasraśo 'ṣṭhāni mayā svakāni /",
  "SA11sanssr_pu:2293": "tyaktāni bodhiṃ pratikāṅkṣa tarhi /",
  "SA11sanssr_pu:2294": "na cāsmi tṛptaḥ śṛṇumāna dharmaṃ /",
  "SA11sanssr_pu:2295": "te khedam eṣyanti śṛṇonta dharmam //",
  "SA11sanssr_pu:2296": "sarveṇa sarvaṃ parivarjanīyā /",
  "SA11sanssr_pu:2297": "ayuktamantrāś ca aśiṣṭamantrāḥ /",
  "SA11sanssr_pu:2298": "dharme vare tatra ratiṃ janetha /",
  "SA11sanssr_pu:2299": "yo durlabhaḥ kalpaśatair annekaiḥ //",
  "SA11sanssr_pu:2300": "vane vasantena guṇārthikena /",
  "SA11sanssr_pu:2301": "parasya doṣā na hi vīkṣitavyāḥ /",
  "SA11sanssr_pu:2302": "ahaṃ viśiṣṭo 'ham eva śreṣṭho /",
  "SA11sanssr_pu:2303": "na eva cittaṃ samupādanīyam //",
  "SA11sanssr_pu:2304": "mado 'yaṃ sarvapramādamūlo /",
  "SA11sanssr_pu:2305": "na hīnabhikṣū avamanyitavyāḥ /",
  "SA11sanssr_pu:2306": "anupūrva eṣo iha śāsanasya /",
  "SA11sanssr_pu:2307": "naikena janmena labhate bodhim //",
  "SA11sanssr_pu:2308": "atreva bhāṣyārāmam adhikṛtyāha /",
  "SA11sanssr_pu:2309": "agauravo bhoti śrutena matto /",
  "SA11sanssr_pu:2310": "vivādamantreṣu niviṣṭa bhoti /",
  "SA11sanssr_pu:2311": "muṣitaśrutiś cāpi asaṃprajanyo /",
  "SA11sanssr_pu:2312": "bhāṣye ramantasya ime hi doṣāḥ //",
  "SA11sanssr_pu:2313": "adhyātmacintātta [doubtful] sudūra bhotī /",
  "SA11sanssr_pu:2314": "cittaṃ na kāyaś ca prasanna bhoti /",
  "SA11sanssr_pu:2315": "unnāmanāmāni bahūni gacchatī /",
  "SA11sanssr_pu:2316": "bhāṣye ramantasya ime hi doṣāḥ //",
  "SA11sanssr_pu:2317": "saddharmacittāt tu praṇaṣṭu bālāḥ /",
  "SA11sanssr_pu:2318": "sukarkaśo bhoti asnigdhacittaḥ /",
  "SA11sanssr_pu:2319": "vipaśyanāyāḥ śamathāc ca dūre /",
  "SA11sanssr_pu:2320": "bhāṣye ramantasya ime hi doṣāḥ //",
  "SA11sanssr_pu:2321": "agauravo bhoti sadā gurūṇāṃ /",
  "SA11sanssr_pu:2322": "paligodhamantreṣu ratiṃ janitvā /",
  "SA11sanssr_pu:2323": "asārasthāyī parihīṇaprajño /",
  "SA11sanssr_pu:2324": "bhāṣye ramantasya ime hi doṣāḥ //",
  "SA11sanssr_pu:2325": "amānito devaguṇaiḥ sa bhoti /",
  "SA11sanssr_pu:2326": "nāpy asya tasmin spṛha saṃjananti /",
  "SA11sanssr_pu:2327": "pratisaṃvidāto bhavatī vihīno /",
  "SA11sanssr_pu:2328": "bhāṣye ramantasya ime hi doṣāḥ //",
  "SA11sanssr_pu:2329": "paribhāṣyate cāpi sa paṇḍitebhiḥ /",
  "SA11sanssr_pu:2330": "ye kacid astī pṛthakāyasākṣī [doubtful] /",
  "SA11sanssr_pu:2331": "nirarthakaṃ jīvitu tasya bhotī /",
  "SA11sanssr_pu:2332": "bhāṣye ramantasya ime hi doṣāḥ //",
  "SA11sanssr_pu:2333": "sa śocate kālu karotu bālaḥ /",
  "SA11sanssr_pu:2334": "pratipatti hīno 'smi kim adya kuryāṃ /",
  "SA11sanssr_pu:2335": "suduṣkhito bhoti alabdhagādho /",
  "SA11sanssr_pu:2336": "bhāṣye ramantasya ime hi doṣāḥ //",
  "SA11sanssr_pu:2337": "calācalo bhoti tṛṇaṃ yatheritaṃ /",
  "SA11sanssr_pu:2338": "vicikitsate evam asau na saṃśayaḥ /",
  "SA11sanssr_pu:2339": "na tasya jātū dṛḍha buddhi bhotī /",
  "SA11sanssr_pu:2340": "bhāṣye ramantasya ime hi doṣāḥ //",
  "SA11sanssr_pu:2341": "naṭā yathā tiṣṭhati raṅgamadhye /",
  "SA11sanssr_pu:2342": "anyāna śūrāṇa guṇān prabhāṣate /",
  "SA11sanssr_pu:2343": "svayaṃ ca bhotī pratipattihīno /",
  "SA11sanssr_pu:2344": "bhāṣye ramantasya ime hi doṣāḥ //",
  "SA11sanssr_pu:2345": "śaṭhaś ca so bhoti laghunirāśaḥ /",
  "SA11sanssr_pu:2346": "punaḥ punaś cārabhate vivādam /",
  "SA11sanssr_pu:2347": "so dūrato āryadharmasya bhotī /",
  "SA11sanssr_pu:2348": "bhāṣye ramantasya ime hi doṣāḥ //",
  "SA11sanssr_pu:2349": "saṃhṛṣyate satkrṭa alpasthāmaḥ /",
  "SA11sanssr_pu:2350": "prakampate viprakṛto 'jānī /",
  "SA11sanssr_pu:2351": "kapir yathā cañcalacitta bhotī /",
  "SA11sanssr_pu:2352": "bhāṣye ramantasya ime hi doṣāḥ // pe //",
  "SA11sanssr_pu:2353": "ramitva bhāṣyasmi ciraṃ pi kālaṃ /",
  "SA11sanssr_pu:2354": "na vindate prītim ihātmasaukhyaṃ /",
  "SA11sanssr_pu:2355": "varaṃ hi ekasya padasya cintanā /",
  "SA11sanssr_pu:2356": "prītiṃ pade yatra labhed annantam //",
  "SA11sanssr_pu:2357": "nekṣutvace sāram ihāsti kiñcin /",
  "SA11sanssr_pu:2358": "madhye 'sti tatsāra supremaṇīyaḥ /",
  "SA11sanssr_pu:2359": "bhuktvā tvacaṃ neha punaḥ saśakyaṃ /",
  "SA11sanssr_pu:2360": "labdhuṃ nareṇekṣurasaṃ pradhānam //",
  "SA11sanssr_pu:2361": "yathā tvacaṃ tadvad avaihi bhāṣyaṃ /",
  "SA11sanssr_pu:2362": "yathā rasas tadvad ihārthacintā [doubtful] /",
  "SA11sanssr_pu:2363": "tasmād dhi bhāṣye tu ratiṃ vihāya /",
  "SA11sanssr_pu:2364": "cintetha arthaṃ sada apramattāḥ //",
  "SA11sanssr_pu:2365": "nidrārāmam adhikṛtyāha / mahac ca so vardhati mohajālaṃ / vicikitsako bhoti sa dṛṣṭiprāptaḥ //",
  "SA11sanssr_pu:2366": "dṛṣṭīkṛtāny asya bahūni bhontī / yasmāna middhe 'bhiratiṃ prayāti //",
  "SA11sanssr_pu:2367": "prajñā ca teṣāṃ bhavatī sudurbalā /",
  "SA11sanssr_pu:2368": "parihīyate buddhi na tasya bhoti /",
  "SA11sanssr_pu:2369": "jñānāc ca so hīyati nityakālaṃ /",
  "SA11sanssr_pu:2370": "yasmāna middhe 'bhiratiṃ prayāti //",
  "SA11sanssr_pu:2371": "kusīda ajño 'laso 'prajño 'manuṣya avatāra labhenti tasya /",
  "SA11sanssr_pu:2372": "viheṭhayante ca vane vasantaṃ yasmāna middhe 'bhiratiṃ prayāti //",
  "SA11sanssr_pu:2373": "kuśalena cittena sadā annarthiko /",
  "SA11sanssr_pu:2374": "dharme ca chando na hi bhoti tasya /",
  "SA11sanssr_pu:2375": "adharmakāyaś ca sa bhoti bhūyo yasmāna middhe 'bhiratiṃ prayāti //",
  "SA11sanssr_pu:2376": "saddharmachandena vihīnamūḍhaḥ parihoyate sarvaguṇehi bālaḥ /",
  "SA11sanssr_pu:2377": "śuklaṃ ca ghāteti tamo 'dhigacchatī /",
  "SA11sanssr_pu:2378": "yasmāna middhe 'bhiratiṃ prayāti //",
  "SA11sanssr_pu:2379": "aviśārado bhoti pralīnacittaḥ /",
  "SA11sanssr_pu:2380": "prāmodya tasyo bhavatī na nityaṃ /",
  "SA11sanssr_pu:2381": "nidrayāpagrastaḥ śithilāṅga bhotī /",
  "SA11sanssr_pu:2382": "yasmāna middhe 'bhiratiṃ prayāti //",
  "SA11sanssr_pu:2383": "ātmā tu jñātvā ca kusīdaprāptaḥ īrṣyāyate vīryabalair upetān /",
  "SA11sanssr_pu:2384": "vīryānvitānāṃ ca avarṇa bhāṣate yasmāna middhe 'bhiratiṃ prayāti // pe //",
  "SA11sanssr_pu:2385": "yat sarvaduṣkhasya tamasya nāśanaṃ /",
  "SA11sanssr_pu:2386": "apāyaparivarjanatayā mūlaṃ /",
  "SA11sanssr_pu:2387": "sarvehi buddhair hi sadā praśastaṃ /",
  "SA11sanssr_pu:2388": "taṃ vīryam āryaṃ satataṃ bhajasva //",
  "SA11sanssr_pu:2389": "karmārāmam adhikṛtyāha //",
  "SA11sanssr_pu:2390": "sudurvaco bhoti gurūbhi coditaḥ /",
  "SA11sanssr_pu:2391": "pradakṣiṇaṃ gṛhṇati nānuśāsanaṃ /",
  "SA11sanssr_pu:2392": "vipannaśīlaś ca sa bhoti kṣipraṃ /",
  "SA11sanssr_pu:2393": "doṣā amī karmarate bhavanti //",
  "SA11sanssr_pu:2394": "utkaṇṭhito bhoti sa nityakālaṃ /",
  "SA11sanssr_pu:2395": "gṛhasthakarmāṇi sadā vicintayan /",
  "SA11sanssr_pu:2396": "dhyānaprahāṇaiś ca na tasya kṛtyaṃ /",
  "SA11sanssr_pu:2397": "doṣā amī karmarate bhavati //",
  "SA11sanssr_pu:2398": "tīvraś ca saṃjāyati tasya rāgo /",
  "SA11sanssr_pu:2399": "rasāraseṣu grasitaḥ sa mūrcchitaḥ /",
  "SA11sanssr_pu:2400": "na tuṣyate 'sāv itaretareṇa /",
  "SA11sanssr_pu:2401": "doṣā amī karmarate bhavanti //",
  "SA11sanssr_pu:2402": "mahatyā ca bhotī pariṣāya tuṣṭho /",
  "SA11sanssr_pu:2403": "sa duṣkhito bhoti tayā vihīnaḥ /",
  "SA11sanssr_pu:2404": "saṃkīrṇa bhotī sayatheha gardabho /",
  "SA11sanssr_pu:2405": "doṣā amī karmarate bhavanti // pe //",
  "SA11sanssr_pu:2406": "divā ca rātrau ca annanyacitto /",
  "SA11sanssr_pu:2407": "bhakte ca coḍe ca bhavaty abhīkṣṇaṃ /",
  "SA11sanssr_pu:2408": "svannarthiko bhoti guṇaiḥ sa sarvadā /",
  "SA11sanssr_pu:2409": "doṣā amī karmarate bhavanti //",
  "SA11sanssr_pu:2410": "kṛtyāny asau pṛcchati laukikāni /",
  "SA11sanssr_pu:2411": "ayuktamantraiś ca ratiṃ prayāti /",
  "SA11sanssr_pu:2412": "yuktaiś ca mantraiḥ sa na vindate ratiṃ /",
  "SA11sanssr_pu:2413": "doṣā amī karmarate bhavanti // pe //",
  "SA11sanssr_pu:2414": "atha khalu maitreyo bodhisatvo mahāsatvo bhagavantam etad avocat /",
  "SA11sanssr_pu:2415": "suparīttaprajñās te bhagavan bodhisatvā bhaviṣyanti vihīnaprajñā ye 'gradharmān varjayitvā hīnāni karmāṇy ārapsyante //",
  "SA11sanssr_pu:2416": "evam ukte bhagavān maitreyaṃ bodhisatvaṃ mahāsatvam etad avocat /",
  "SA11sanssr_pu:2417": "evam etan maitreya /",
  "SA11sanssr_pu:2418": "evam etad yathā vadasi suparīttaprajñās te bodhisatvā bhaviṣyanti ye 'gradharmān parivarjayitvā hīnāni karmāṇy ārapsyante /",
  "SA11sanssr_pu:2419": "api tv ārocayāmi te maitreya prativedayāmi te /",
  "SA11sanssr_pu:2420": "na te bodhisatvās tathāgataśāsane pravrajitā yeṣāṃ nāsti yogo nāsti dhyānaṃ nāsti prahāṇaṃ nāsty adhyayanaṃ nāsti bāhuśrutyaparyeṣṭiḥ /",
  "SA11sanssr_pu:2421": "api tu maitreya dhyānaprahāṇaprabhāvitaṃ tathāgataśāsanaṃ jñānasaṃskṛtaṃ jñānasamāhitaṃ abhiyogaprabhāvitaṃ /",
  "SA11sanssr_pu:2422": "na gṛhikarmāntavaiyāpṛtyaprabhāvitaṃ /",
  "SA11sanssr_pu:2423": "ayuktayogānām etat karma saṃsārābhiratānāṃ yad uta vaiyāpṛtyaṃ laukikakṛtyapaligodhaḥ /",
  "SA11sanssr_pu:2424": "na tatra bodhisatvena spṛhotpādayitavyā /",
  "SA11sanssr_pu:2425": "sacen maitreya vaiyāpṛtyābhirato bodhisatvaḥ saptaratnamayaiḥ stūpair imaṃ trisāhasramahāsāhasraṃ lokadhātuṃ pūrayet /",
  "SA11sanssr_pu:2426": "nāhaṃ tenārādhito bhaveyaṃ na mānito nāpi satkṛtaḥ //",
  "SA11sanssr_pu:2427": "pe /",
  "SA11sanssr_pu:2428": "tatra jambūdvīpaḥ pūritaḥ syād vaiyāpṛtyakarair bodhisatvaiḥ /",
  "SA11sanssr_pu:2429": "sarvais tair ekasyoddeśasvādhyāyābhiyuktasya bodhisatvasyopasthānaparicaryā karaṇīyā /",
  "SA11sanssr_pu:2430": "jambūdvīpapramāṇaiś coddeśasvādhyāyābhiyuktair bodhisatvair ekasya pratisaṃlayanābhiyuktasya bodhisatvasyopasthānaparicaryā kartavyā // pe //",
  "SA11sanssr_pu:2431": "tat kasya hetoḥ /",
  "SA11sanssr_pu:2432": "duṣkaram etat karma yad uta prajñākarma /",
  "SA11sanssr_pu:2433": "uttaraṃ niruttaraṃ sarvatrailokyaprativiśiṣṭam abhyudgataṃ tasmāt tarhi maitreya bodhisatvena yogārthikena vīryam ārabdhukāmena prajñāyām abhiyoktavyam iti //",
  "SA11sanssr_pu:2434": "prapañcārāmam adhikṛtyāha /",
  "SA11sanssr_pu:2435": "aṣṭākṣaṇā tasya na bhonti dūre /",
  "SA11sanssr_pu:2436": "kṣaṇasaṃpadā tasya na bhoti śreṣṭhā /",
  "SA11sanssr_pu:2437": "ete annarthā sya bhavanti nityaṃ /",
  "SA11sanssr_pu:2438": "doṣā amī tasya prapañcacāriṇaḥ // pe //",
  "SA11sanssr_pu:2439": "doṣān imān samyag avetya paṇḍitaḥ sarvān prapañcān parivarjīta /",
  "SA11sanssr_pu:2440": "sulabhā annarthā hi prapañcacāriṇaḥ /",
  "SA11sanssr_pu:2441": "tasmāt prapañcena na saṃvaseta //",
  "SA11sanssr_pu:2442": "yāyāc chataṃ yojanakaṃ paraṃ varaṃ /",
  "SA11sanssr_pu:2443": "yatra prapañco stiya vigraho vā /",
  "SA11sanssr_pu:2444": "na tatra vāsaṃ na niketu kuryān muhūrttamātraṃ stiya yatra kleśaḥ //",
  "SA11sanssr_pu:2445": "nārthārthikāḥ pravrajitā guṇārthikā /",
  "SA11sanssr_pu:2446": "mā vigraha kurvatha dustacittāḥ /",
  "SA11sanssr_pu:2447": "na vo 'sti kṣetraṃ na kṛṣir vaṇijyā /",
  "SA11sanssr_pu:2448": "syur yasya arthāya prapañca ete //",
  "SA11sanssr_pu:2449": "na putra dhītā na ca vo 'sti bhāryā /",
  "SA11sanssr_pu:2450": "na cāsya mitraṃ na ca bandhuvargaḥ /",
  "SA11sanssr_pu:2451": "dāsyo na dāsā na ca īśvaratvaṃ /",
  "SA11sanssr_pu:2452": "mā vigrahaṃ kurvatha pravrajitvā //",
  "SA11sanssr_pu:2453": "kāṣāyavastrāṇi gṛhītva śraddhayā /",
  "SA11sanssr_pu:2454": "śāntapraśāntair hi niṣevitāni /",
  "SA11sanssr_pu:2455": "śāntapraśāntā upaśānta bhotha /",
  "SA11sanssr_pu:2456": "prapañca varjitva janetha kṣāntim //",
  "SA11sanssr_pu:2457": "āśīviṣān rakṣatha raudracittān /",
  "SA11sanssr_pu:2458": "narakāś ca tiryag viṣayo yamasya /",
  "SA11sanssr_pu:2459": "prapañcacārasya na bhonti dūre /",
  "SA11sanssr_pu:2460": "tasmād dhi kṣāntau janayeta vīryam // pe //",
  "SA11sanssr_pu:2461": "imena yogena labheta śuddhiṃ /",
  "SA11sanssr_pu:2462": "kṣapayitva karmāvaraṇaṃ aśeṣaṃ /",
  "SA11sanssr_pu:2463": "dharṣeti māraṃ sacalaṃ savāhanaṃ yo dhīru tasyaiva janeti kṣāntim / iti //",
  "SA11sanssr_pu:2464": "saṃkṣepatas tatrānnarthavivarjanam uktaṃ /",
  "SA11sanssr_pu:2465_0": "tasmāt tarhi maitreya bodhisatvayānikena kulaputreṇa vā kuladuhitrā vā paścimāyāṃ",
  "SA11sanssr_pu:2465_1": "pañcaśatyāṃ saddharmapralope vartamāne 'kṣatanānupahatena svastinā parimoktukāmena",
  "SA11sanssr_pu:2465_2": "sarvakarmāvaraṇāni kṣapayitukāmenāsaṃsargābhiratena bhavitavyam araṇyavanaprāntavāsinānnabhiyuktasatvaparivarjitenātmaskhalitagaveṣiṇā",
  "SA11sanssr_pu:2465_3": "paraskhalitāgaveṣiṇā tuṣṇībhāvābhiratena prajñāpāramitāvihārābhirateneti //",
  "SA11sanssr_pu:2466": "āryaratnameghe 'py annarthavarjanam uktaṃ /",
  "SA11sanssr_pu:2467": "tāvat piṇḍāya carati yāvad asya kāryasya prāptir bhavati /",
  "SA11sanssr_pu:2468": "anyatra yeṣu sthāneṣu caṇḍā vā kukkurās taruṇavatsā vā gāvaḥ prakṛtiduḥśīlā vā tiryagyonigatā /",
  "SA11sanssr_pu:2469": "viheṭhanābhiprāyā vā strīpuruṣadārakadārikā jugupsitāni vā sthānāni /",
  "SA11sanssr_pu:2470": "tāni sarveṇa sarvaṃ varjayatīti //",
  "SA11sanssr_pu:2471": "anenaitad darśitaṃ bhavati yad dṛṣṭe 'pi bādhākara evaṃvidhe / tad avarjayata āpattir bhavatīti //",
  "SA11sanssr_pu:2472": "atha yad evamādy annarthavarjanam uktaṃ kenaital labhyate sarvaniṣphalasyandavarjanāt /",
  "SA11sanssr_pu:2473": "phalam atra parārthaṃ /",
  "SA11sanssr_pu:2474": "tadarthaṃ yaḥ syando na saṃvartate /",
  "SA11sanssr_pu:2475": "sa niṣphalatvād varjayitavyaḥ //",
  "SA11sanssr_pu:2476": "yathā candrapradīpasūtre kāyasaṃvaramadhye paṭhyate /",
  "SA11sanssr_pu:2477": "na hastalolupo bhavati na pādalolupaḥ hastapādasaṃyata iti //",
  "SA11sanssr_pu:2478": "tathā daśadharmakasūtre 'pi deśitaṃ hastavikṣepaḥ pādavikṣepo 'dhāvanaṃ paridhāvanaṃ laṅghanaṃ plavanam idam ucyate kāyadauṣṭhulyam iti //",
  "SA11sanssr_pu:2479": "āryadharmasaṃgītisūtre tu yathā bodhisatvānāṃ parārthād anyat karma na kalpate /",
  "SA11sanssr_pu:2480_0": "tathā spaṣṭam eva paridīpitaṃ yat kiñcid bhagavan bodhisatvānāṃ kāyakarma yat kiñcid",
  "SA11sanssr_pu:2480_1": "vākkarma yat kiñcin manaḥkarma tat sarvaṃ satvāvekṣitaṃ pravartate mahākaruṇādhipateyaṃ",
  "SA11sanssr_pu:2480_2": "satvahitādhiṣṭhānanimittaṃ sarvasatvahitasukhādhyāśayapravṛttaṃ /",
  "SA11sanssr_pu:2481": "sa evaṃ hitāśayaḥ evaṃ saṃjñībhavati /",
  "SA11sanssr_pu:2482": "sa mayā pratipattiḥ pratipattavyayā sarvasatvānāṃ hitāvahā sukhāvahā ca // pe //",
  "SA11sanssr_pu:2483": "āyataneṣu śūnyagrāmavat pratyavekṣaṇā pratipattiḥ / na cāyatanaparityāgaṃ spṛhayatīti //",
  "SA11sanssr_pu:2484": "āryagaganagañjasūtre 'py uktaṃ /",
  "SA11sanssr_pu:2485": "tad yathāpi nāma chidrān mārutaḥ praviśati /",
  "SA11sanssr_pu:2486": "evam eva yato yata eva cittasya chidraṃ bhavati tatas tata eva māro 'vatāraṃ labhate /",
  "SA11sanssr_pu:2487": "tasmāt sadāchidracittena bodhisatvena bhavitavyaṃ /",
  "SA11sanssr_pu:2488": "tatreyam achidracittatā yad idaṃ sarvākārajñatāyāḥ śūnyatāyāḥ paripūrir iti //",
  "SA11sanssr_pu:2489": "kā punar iyaṃ sarvākāravaropetā śūnyatā /",
  "SA11sanssr_pu:2490": "yeyaṃ bodhisatvacaryāyā aparityāgenābhyasyamānā /",
  "SA11sanssr_pu:2491": "abhyastā vā /",
  "SA11sanssr_pu:2492": "sarvabhāvaśūnyatā /",
  "SA11sanssr_pu:2493": "eṣā ca ratnacūḍasūtre vistareṇākhyātā //",
  "SA11sanssr_pu:2494": "tathākṣayamatisūtre 'pi darśitaṃ /",
  "SA11sanssr_pu:2495": "pāpakānām akuśalānāṃ dharmāṇāṃ prahāṇāya chandaṃ janayatīty atra prastāve yāni cānyāni punaḥ kānicid anyāny api cittavikṣepakarāṇi yāni samādhiskandhasya vipakṣāya saṃvartante /",
  "SA11sanssr_pu:2496": "ayam ucyate samādhivipakṣaḥ /",
  "SA11sanssr_pu:2497": "yāvad ime ucyante pāpakā akuśalā dharmā iti //",
  "SA11sanssr_pu:2498": "śikṣāsamuccaye śīlapāramitāyām annarthavivarjanaṃ pañcamaḥ paricchedaḥ //",
  "SA11sanssr_pu:2499": "[VI. ātmabhāvarakṣā]",
  "SA11sanssr_pu:2500": "ātmabhāvarakṣā ṣaṣṭhaḥ paricchedaḥ /",
  "SA11sanssr_pu:2501": "uktaṃ niṣphalasyandavarjanaṃ /",
  "SA11sanssr_pu:2502": "katham etat sidhyed ity āha /",
  "SA11sanssr_pu:2503": "etat sidhyet sadā smṛtyeti //",
  "SA11sanssr_pu:2504": "dvādaśemāḥ smṛtayo niṣphalasyandavarjanayā saṃvartante /",
  "SA11sanssr_pu:2505": "yad uta /",
  "SA11sanssr_pu:2506": "tathāgatājñānatikramānupālanavipākagauravasmṛtiḥ /",
  "SA11sanssr_pu:2507": "sarvakāyasya niścalasvabhāvatāpratiṣṭhitatānusmṛtiḥ /",
  "SA11sanssr_pu:2508": "sati satvārthe yad aṅgam annupayogi tad dṛḍhatarasmṛtyapekṣāniścalamādhyachandaparāpattīkṛtaṃ sarvadhīraceṣṭāsmṛtiḥ /",
  "SA11sanssr_pu:2509": "na cāsya bhayotsavādisaṃbandhasaṃbhrame 'ṅgamuktasmṛtiḥ /",
  "SA11sanssr_pu:2510": "īryāpathacatuṣkākṣepanirūpaṇasmṛtiḥ /",
  "SA11sanssr_pu:2511": "antarāntarā ceryāpathavikopārakṣaṇārtham īryāpathasaṃpadavalokanasmṛtiḥ /",
  "SA11sanssr_pu:2512": "bhāṣaṇakāle cātiprasādauddhatyasaṃrambhapakṣapātādivaśād atimātrāprāsādikahastapādaśiromukhavikāraniyamanasmṛtiḥ /",
  "SA11sanssr_pu:2513": "yaḥ śrotā vaktavyaḥ sa yāvanmātreṇa dhvaninārthaṃ jānāti /",
  "SA11sanssr_pu:2514": "tadannatirekeṇa svareṇa bhāṣaṇasmṛtir anyatra parāśaṅkādoṣasaṃbhavāt /",
  "SA11sanssr_pu:2515": "aśikṣitajanasamāgamasaṅkaṭe svacittataccittaprasādanāditātparyasmṛtiḥ /",
  "SA11sanssr_pu:2516": "cittamattadvipasya śamathastambhe nityabaddhasmṛtiḥ /",
  "SA11sanssr_pu:2517": "muhur muhuś ca cittāvasthāpratyavekṣaṇāsmṛtiḥ /",
  "SA11sanssr_pu:2518": "mahājanasaṃpātaṃ prāyo 'nyakāryatyāgenāpi yathoktasmṛtirakṣātātparyasmṛtir iti //",
  "SA11sanssr_pu:2519": "evam etābhiḥ smṛtibhir niṣphalasyandanavarjanaṃ sidhyati /",
  "SA11sanssr_pu:2520": "sā ca smṛtis tīvrādarād bhavet /",
  "SA11sanssr_pu:2521": "tatrādaraḥ kāryeṣu sarvabhāvenābhimukhyam /",
  "SA11sanssr_pu:2522": "avajñāpratipakṣaḥ /",
  "SA11sanssr_pu:2523": "ayaṃ cādaraḥ śamathamāhātmyaṃ jñātvā tātparyeṇa jāyate /",
  "SA11sanssr_pu:2524": "kas tāvad ayaṃ śamo nāma /",
  "SA11sanssr_pu:2525": "ya āryākṣayamatisūtre śamatha uktaḥ //",
  "SA11sanssr_pu:2526": "tatra katamā śamathākṣayatā /",
  "SA11sanssr_pu:2527": "yā cittasya śāntir upaśāntir avikṣepakendriyasaṃyamaḥ /",
  "SA11sanssr_pu:2528": "annuddhatatā /",
  "SA11sanssr_pu:2529_0": "annunnahanatā acapalatā acañcalatā saumyatā guptatā karmaṇyatā ājāneyatā ekāgratā",
  "SA11sanssr_pu:2529_1": "ekārāmatā saṃgaṇikāvarjanatā vivekaratiḥ kāyavivekaś cittāvibhramo 'raṇyamukhamanasikāratālpecchatā /",
  "SA11sanssr_pu:2530": "yāvad īryāpathaguptiḥ kālajñatā samayajñatā mātrajñatā muktijñatā /",
  "SA11sanssr_pu:2531": "subharatā supoṣatetyādi //",
  "SA11sanssr_pu:2532": "kiṃ punar asya śamasya māhātmyaṃ yathābhūtajñānajananaśaktiḥ /",
  "SA11sanssr_pu:2533": "yasmāt samāhito yathābhūtaṃ prajānātīty avadan muniḥ //",
  "SA11sanssr_pu:2534": "yathoktaṃ dharmasaṃgītau /",
  "SA11sanssr_pu:2535": "samāhitamanaso yathābhūtadarśanaṃ bhavati /",
  "SA11sanssr_pu:2536": "yathābhūtadarśino bodhisatvasya satveṣu mahākaruṇā pravartate /",
  "SA11sanssr_pu:2537": "evaṃ cāsya bhavati /",
  "SA11sanssr_pu:2538": "idaṃ mayā samādhimukhaṃ sarvadharmayathābhūtadarśanaṃ ca sarvasatvānāṃ niṣpādayitavyaṃ /",
  "SA11sanssr_pu:2539": "sa tayā mahākaruṇayā saṃcodyamāno 'dhiśīlam adhicittam adhiprajñaṃ ca śikṣāṃ paripūryāṃ caturāṃ samyaksaṃbodhim abhisaṃbudhyate /",
  "SA11sanssr_pu:2540": "tasmān mayā śīlasusthitanāprakampenāśithilena bhavitavyam iti /",
  "SA11sanssr_pu:2541": "idaṃ śamathamāhātmyam ātmanaḥ pareṣāṃ cānnantāpāyādiduḥkhasamatikramānantalaukikalokottarasukhasaṃpatprakarṣapāraprāptyātmakam avagamya tadabhilāṣeṇātāpo bhāvayitavyaḥ /",
  "SA11sanssr_pu:2542": "ādīptagṛhāntagateneva śītalajalābhilāṣiṇā /",
  "SA11sanssr_pu:2543": "tena tīvra ādaro bhavati śikṣāsu /",
  "SA11sanssr_pu:2544": "tenāpi smṛtir upatiṣṭhati /",
  "SA11sanssr_pu:2545": "upasthitasmṛtir niṣphalaṃ varjayati /",
  "SA11sanssr_pu:2546": "yaś ca niṣphalaṃ varjayati tasyānnarthā na saṃbhavanti /",
  "SA11sanssr_pu:2547": "tasmād ātmabhāvaṃ rakṣitukāmena smṛtimūlam anviṣya nityam upasthitasmṛtinā bhavitavyaṃ //",
  "SA11sanssr_pu:2548": "ata evograparipṛcchāyāṃ gṛhiṇaṃ bodhisatvam adhikṛtyoktaṃ /",
  "SA11sanssr_pu:2549": "surāmaireyamadyapramādasthānāt prativiratena bhavitavyam amattenānnunmattenācapalenācañcalenāsaṃbhrāntenāmukhareṇānnunnaḍenānnuddhatenopasthitismṛtisaṃprajanyeneti //",
  "SA11sanssr_pu:2550": "atraiva ca pravrajitabodhisatvam adhikṛtyoktaṃ smṛtisaṃprajanyasyāvikṣepa iti //",
  "SA11sanssr_pu:2551": "tatra smṛtiḥ āryaratnacūḍasūtre 'bhihitā /",
  "SA11sanssr_pu:2552": "yayā smṛtyā sarvakleśānāṃ prādurbhāvo na bhavati /",
  "SA11sanssr_pu:2553": "yayā smṛtyā sarvamārakarmaṇām avatāraṃ na dadāti /",
  "SA11sanssr_pu:2554": "yayā smṛtyā utpathe vā kumārge vā na patati /",
  "SA11sanssr_pu:2555": "yayā smṛtyā dauvārikabhūtayā sarveṣām akuśalānāṃ cittacaitasikānāṃ dharmāṇām avakāśaṃ dadātīyam ucyate samyaksmṛtir iti //",
  "SA11sanssr_pu:2556": "saṃprajanyaṃ tu prajñāpāramitāyām uktaṃ /",
  "SA11sanssr_pu:2557": "caraṃś carāmīti prajāṃsti /",
  "SA11sanssr_pu:2558": "sthitaḥ sthito 'smīti prajānāti /",
  "SA11sanssr_pu:2559": "śayanaḥ śayita iti prajānāti /",
  "SA11sanssr_pu:2560": "niṣaṇṇo niṣaṇṇo 'smīti prajānāti /",
  "SA11sanssr_pu:2561": "yathā yathā cāsyaḥ [doubtful] kāyaḥ sthito bhavati tathā tathaiva prajānāti //",
  "SA11sanssr_pu:2562": "pe//",
  "SA11sanssr_pu:2563": "so 'tikrāman vā pratikrāman vā saṃprajānaṃś cārī bhavati /",
  "SA11sanssr_pu:2564": "ālokite vilokite saṃmiñjite prasārite saṃghāṭīpaṭṭapātracīvaradhāraṇe /",
  "SA11sanssr_pu:2565": "aśite pīte khādite nidrāklamaprativinodane āgate gate sthite niṣaṇṇe supte jāgarite bhāṣite tuṣṇībhāve pratisaṃlayane saṃprajānaṃś cārī bhavatīti //",
  "SA11sanssr_pu:2566": "śīlaṃ hi samādhisaṃvartanīyaṃ //",
  "SA11sanssr_pu:2567": "yathoktaṃ candrapradīpasūtre /",
  "SA11sanssr_pu:2568": "kṣipraṃ samādhiṃ labhate niraṅgaṇaṃ /",
  "SA11sanssr_pu:2569": "viśuddhaśīle 'sminn ānuśaṃsa iti //",
  "SA11sanssr_pu:2570": "ato 'vagamyate ye kecit samādhihetavaḥ prayogās te śīlāntargatā iti /",
  "SA11sanssr_pu:2571": "tasmāt samādhyarthinā smṛtisaṃprajanyaśīlena bhavitavyaṃ /",
  "SA11sanssr_pu:2572": "tathā śīlārthināpi samādhau yatnaḥ kāryaḥ tatraiva sūtre vacanāt /",
  "SA11sanssr_pu:2573": "dhyānānuśaṃseṣu hi paṭhyate /",
  "SA11sanssr_pu:2574": "nāsau bhoti annācāro ācāro supratiṣṭhitaḥ /",
  "SA11sanssr_pu:2575": "gocare carate yogī vivarjeti agocaraṃ //",
  "SA11sanssr_pu:2576": "niṣparidāhavihārī gupta indriyasaṃvṛta / iti //",
  "SA11sanssr_pu:2577": "etābhyāṃ ca śīlasamādhibhyām anyonyasaṃvardhanakarābhyāṃ cittakarmapariniṣpattiḥ etāvatī ceyaṃ bodhisatvaśikṣā yad uta cittaparikarma /",
  "SA11sanssr_pu:2578": "etanmūlatvāt sarvasatvārthānāṃ //",
  "SA11sanssr_pu:2579": "uktaṃ hy āryaratnameghe /",
  "SA11sanssr_pu:2580": "cittapūrvaṅgamāś ca sarvadharmāḥ /",
  "SA11sanssr_pu:2581": "citte parijñāte sarvadharmāḥ parijñātā bhavanti /",
  "SA11sanssr_pu:2582": "api tu cittena nīyate lokaḥ cittaṃ cittaṃ na paśyati /",
  "SA11sanssr_pu:2583": "cittena cīyate karma śubhaṃ vā yadi vāśubham //",
  "SA11sanssr_pu:2584": "cittaṃ bhramate 'lātavat /",
  "SA11sanssr_pu:2585": "cittaṃ bhramate turaṅgavat /",
  "SA11sanssr_pu:2586": "cittaṃ dahate devāgnivat /",
  "SA11sanssr_pu:2587": "cittaṃ harate mahāmbuvat //",
  "SA11sanssr_pu:2588": "sa evaṃ vyupaparīkṣamāṇaś citte sūpasthitasmṛtir viharati na cittasya vaśaṃ gacchati /",
  "SA11sanssr_pu:2589": "ap tu cittam evāsya vaśaṃ gacchati /",
  "SA11sanssr_pu:2590": "cittenāsya vaśībhūtena sarvadharmā vaśībhavantīti //",
  "SA11sanssr_pu:2591": "tathāryadharmasaṅgītisūtre 'py uktaṃ /",
  "SA11sanssr_pu:2592": "mativikramo bodhisatva āha /",
  "SA11sanssr_pu:2593_0": "yo 'yaṃ dharmo dharma ity ucyate nāyaṃ dharmo deśastho na pradeśastho 'nyatra svacittādhīno",
  "SA11sanssr_pu:2593_1": "dharmaḥ tasmān mayā svacittaṃ svārādhitaṃ svadhiṣṭhitaṃ susamārabdhaṃ sunigṛhītaṃ kartavyaṃ /",
  "SA11sanssr_pu:2594": "tat kasya hetoḥ /",
  "SA11sanssr_pu:2595": "yatra cittaṃ tatra guṇadoṣāḥ /",
  "SA11sanssr_pu:2596": "nāsti niścittatāyāṃ guṇadoṣaḥ /",
  "SA11sanssr_pu:2597": "tatra bodhisatvo doṣebhyaś cittaṃ nivārya guṇeṣu pravartayati //",
  "SA11sanssr_pu:2598": "tad ucyate / cittādhīno dharmo dharmādhīnā bodhir iti //",
  "SA11sanssr_pu:2599": "ayaṃ bhagavan dharmaṃ samādānaḥ sukhābhisaṃbodhāya saṃvartatae iti //",
  "SA11sanssr_pu:2600": "āryagaṇḍavyūhasūtre 'pi varṇitaṃ /",
  "SA11sanssr_pu:2601": "svacittādhiṣṭhānaṃ sarvabodhisatvacaryā svacittādhiṣṭhānaṃ sarvasatvaparipākavinayaḥ // pe //",
  "SA11sanssr_pu:2602": "tasya mama kulaputraivaṃ bhavati /",
  "SA11sanssr_pu:2603": "svacittam evopastambhayitavyaṃ sarvakuśalamūlaiḥ /",
  "SA11sanssr_pu:2604": "svacittam evābhiṣyandayitavyaṃ dharmameghaiḥ /",
  "SA11sanssr_pu:2605": "svacittam eva pariśodhayitavyam āvaraṇāya dharmebhyaḥ /",
  "SA11sanssr_pu:2606": "svacittam eva dṛḍhīkartavyaṃ vīryeṇety ādi //",
  "SA11sanssr_pu:2607": "tathātraiva māyādevyadarśanākulībhūte āryasudhane ratnanetrāyā nagaradevatāyās taddarśanārtham iyam anuśāsanī /",
  "SA11sanssr_pu:2608": "cittanagaraparipālanakuśalena te kulaputra bhavitavyaṃ sarvasaṃsāraviṣayaratyasaṃvasanatayā /",
  "SA11sanssr_pu:2609": "cittanagarālaṃkāraprayuktena te kulaputra bhavitavyaṃ daśatathāgatabalādhyālambanatayā /",
  "SA11sanssr_pu:2610": "cittanagarapariśodhanaprayuktena te kulaputra bhavitavyam īrṣyāmātsaryaśāṭhyāpanayanatayā /",
  "SA11sanssr_pu:2611": "cittanagaravivardhanābhiyuktena te kulaputra bhavitavyaṃ sarvajñatāsaṃbhāramahāvīryavegavivardhanatayā /",
  "SA11sanssr_pu:2612": "cittanagaraduryodhanadurāsadatābhinirhāraprayuktena te kulaputra bhavitavyaṃ sarvakleśamārakāyikapāpamitramāracakrānavamardanatayā /",
  "SA11sanssr_pu:2613": "cittanagarapravistaraṇaprayuktena te kulaputra bhavitavyaṃ mahāmaitrīsarvajagatsphuraṇatayā /",
  "SA11sanssr_pu:2614": "cittanagarapraticchādanaprayuktena te kulaputra bhavitavyaṃ vipuladharmacchatrasarvākuśaladharmapratipakṣābhinirharaṇatayā /",
  "SA11sanssr_pu:2615": "cittanagaravivaraṇaprayuktena te kulaputra bhavitavyaṃ ādhyātmikabāhyavastu sarvajagatsaṃprāpaṇatayā /",
  "SA11sanssr_pu:2616": "cittanagaradṛḍhasthāmābhinirharaprayuktena te kulaputra bhavitavyaṃ sarvākuśaladharmasvasantatyavasanatayā /",
  "SA11sanssr_pu:2617": "yāvad evaṃ cittanagaraviśuddhyabhiyuktena kulaputra bodhisatvena śakyaṃ sarvakuśalamūlasamārjanam anuprāptuṃ /",
  "SA11sanssr_pu:2618": "tat kasya hetoḥ /",
  "SA11sanssr_pu:2619": "tathā hi tasya bodhisatvasyaivaṃ cittanagarapariśuddhaysa sarvāvaraṇāni purato na saṃtiṣṭhante /",
  "SA11sanssr_pu:2620": "buddhadarśanāvaraṇaṃ vā dharmaśravaṇāvaraṇaṃ vety ādi /",
  "SA11sanssr_pu:2621": "tasmād vyavasthitam evaṃ /",
  "SA11sanssr_pu:2622": "cittaparikarmaiva bodhisatvaśikṣeti /",
  "SA11sanssr_pu:2623": "tac cācapalacetasaḥ //",
  "SA11sanssr_pu:2624": "śamāc ca na calec cittaṃ bāhyaceṣṭānivartanāt //",
  "SA11sanssr_pu:2625": "asaṃprajanyaparatantrasya muṣitasmṛteś ca cittaṃ calati samīhitād ālambanād anyatra nīyamānatvāt /",
  "SA11sanssr_pu:2626": "yadā tu smṛtisaṃprajanyena bāhyāś ceṣṭā nivartitā bhavanti tadā tadvaśatvād ekasminn ālambane nibaddhaṃ yāvad iṣyate tāvat tiṣṭhati /",
  "SA11sanssr_pu:2627": "tataś ca pūrvavad anuśaṃsavistaraḥ /",
  "SA11sanssr_pu:2628": "adyatve 'pi ca satvārthakṣamo bhavaty eva prasādakaratvāt / kathaṃ //",
  "SA11sanssr_pu:2629": "sarvatrācapalamandamitasnigdhābhibhāṣaṇāt / āvarjayej janaṃ bhavyam ādeyaś cāpi jāyate //",
  "SA11sanssr_pu:2630": "etad eva ca bodhisatvasya kṛtyam yad uta satvāvarjanaṃ /",
  "SA11sanssr_pu:2631": "yathāryadharmasaṃgītisūtre /",
  "SA11sanssr_pu:2632": "āryapriyadarśena bodhisatvena paridīpitaṃ /",
  "SA11sanssr_pu:2633": "tathā tathā bhagavan bodhisatvena pratipattavyaṃ yat sahadarśanenaiva satvāḥ prasīdeyuḥ /",
  "SA11sanssr_pu:2634": "tat kasmād dhetoḥ /",
  "SA11sanssr_pu:2635": "na bhagavan bodhisatvasyānyat karaṇīyam asty anyatra satvāvarjanāt /",
  "SA11sanssr_pu:2636": "satvaparipāka eveyaṃ bhagavan bodhisatvasya dharmasaṃgītir iti //",
  "SA11sanssr_pu:2637": "evaṃ punar akriyamāṇe ko doṣa ity āha /",
  "SA11sanssr_pu:2638": "annādeyaṃ tu taṃ lokaḥ paribhūya jināṅkuraṃ /",
  "SA11sanssr_pu:2639": "bhasmachanno yathā vahniḥ pacyeta narakādiṣu //",
  "SA11sanssr_pu:2640": "yathā prāg upadarśitaṃ //",
  "SA11sanssr_pu:2641": "yena cāsya paribhava evam annartho ratnameghe jinenoktas tena saṃkṣepasaṃvaraḥ /",
  "SA11sanssr_pu:2642": "yenāprasādaḥ satvānāṃ tad yatnena vivarjayed iti //",
  "SA11sanssr_pu:2643": "yathāha /",
  "SA11sanssr_pu:2644": "katame ca te bodhisatvasamudācārāḥ /",
  "SA11sanssr_pu:2645": "yāvad iha bodhisatvo nāsthāne viharati nākāle /",
  "SA11sanssr_pu:2646": "nākālabhāṇī bhavati nākālajño bhavati nādeśajño bhavati /",
  "SA11sanssr_pu:2647": "yato nidānam asyāntike satvā aprasādaṃ prativedayeyuḥ /",
  "SA11sanssr_pu:2648": "sa sarvasatvānurakṣayā /",
  "SA11sanssr_pu:2649": "ātmanaś ca bodhisaṃbhāraparipūraṇārthaṃ saṃpanneryāpatho bhavati mṛdubhāṇī mandabhāṇī /",
  "SA11sanssr_pu:2650": "asaṃsargabahulaḥ /",
  "SA11sanssr_pu:2651": "pravivekābhimukhaḥ /",
  "SA11sanssr_pu:2652": "suprasannamukha iti //",
  "SA11sanssr_pu:2653": "ata eva dharmasaṃgītisūtre deśitaṃ /",
  "SA11sanssr_pu:2654": "yaḥ satvān rakṣati sa śīlaṃ rakṣatīti /",
  "SA11sanssr_pu:2655": "anayā kanīyena mātṛgrāmeṇa saha raho'vasthādiṣu lokarakṣā ca kṛtā syāt /",
  "SA11sanssr_pu:2656": "evaṃ bhogyeṣu jalasthaleṣu mūtrapurīṣaśleṣmapūyādīnāṃ kutsitānāṃ rahasy arahasi cotsargaṃ na kuryād devamanuṣyacittarakṣārthaṃ //",
  "SA11sanssr_pu:2657": "saddharmasmṛtyupasthāne ca raha utsiṣṭaṃ kṛtvānnutsiṣṭāhāreṣv adadataḥ pretagatiḥ paṭhyate //",
  "SA11sanssr_pu:2658": "tathā bodhisatvaprātimokṣe 'py aprasādaparihāra uktaḥ /",
  "SA11sanssr_pu:2659": "na purato dantakāṣṭhaṃ khāditavyaṃ na purataḥ kheṭe nikṣiptavya iti /",
  "SA11sanssr_pu:2660": "eṣa ca gauravalajjāvidhiḥ sarvadraṣṭavyo na brahmacāriṣv eva /",
  "SA11sanssr_pu:2661": "atra tu sūtre brahmacāryadhikāraḥ teṣu gurutarāpattibhayasaṃdarśanārthaṃ //",
  "SA11sanssr_pu:2662": "yathātraivāha / noccairbhāṣiṇā bhavitavyam iti //",
  "SA11sanssr_pu:2663": "na cāyaṃ vidhiḥ prādeśikaḥ /",
  "SA11sanssr_pu:2664": "tathā brahmaparipṛcchāyām apy uktaṃ na ca vadhasadṛśena bodhisatvena bhavitavyam iti /",
  "SA11sanssr_pu:2665": "tathā prātimokṣād api lokāprasādakaram anveṣya varjanīyaṃ / tan na tāvad //",
  "SA11sanssr_pu:2666": "mukhapūraṃ na bhuñjīta saśabdaṃ prasṛtānanaḥ / pralambapādaṃ nāsīta na bāhuṃ mardayet samam //",
  "SA11sanssr_pu:2667": "evaṃ svayam apy utprekṣya dṛṣṭvā śrutvā ca lokāprasādaṃ rakṣeta /",
  "SA11sanssr_pu:2668": "aprasādakaravacanavarjanaṃ tu na sukaram iti smaraṇabodhanārtham upadarśyate /",
  "SA11sanssr_pu:2669": "āryasāgaramatisūtre deśitaṃ /",
  "SA11sanssr_pu:2670": "nāvalīnavacano bhavati /",
  "SA11sanssr_pu:2671": "na vyavakīrṇavacanaḥ /",
  "SA11sanssr_pu:2672": "nāvasyandanavacanaḥ /",
  "SA11sanssr_pu:2673": "nojjvālanavacanaḥ /",
  "SA11sanssr_pu:2674": "na rāgānunītavacanaḥ /",
  "SA11sanssr_pu:2675": "na prākṛtavacanaḥ /",
  "SA11sanssr_pu:2676": "nāsaṃrakṣitavacanaḥ /",
  "SA11sanssr_pu:2677": "na vyāpādasaṃdhukṣaṇavacanaḥ /",
  "SA11sanssr_pu:2678": "na cañcalavacanaḥ /",
  "SA11sanssr_pu:2679": "na capalavacanaḥ /",
  "SA11sanssr_pu:2680": "na raṭaraṅgavacanaḥ /",
  "SA11sanssr_pu:2681": "na mukhasākṣyavaropaṇavacano bhavatīti //",
  "SA11sanssr_pu:2682": "āryatathāgataguhyasūtre 'py āha /",
  "SA11sanssr_pu:2683": "na khalu punaḥ kulaputra bodhisatvasya vāg raktā vā duṣṭā vā mūḍhā vā kliṣṭā vā /",
  "SA11sanssr_pu:2684": "kṣuṇṇavyākaraṇā vā svapakṣotkarṣaṇavacanā vā /",
  "SA11sanssr_pu:2685": "parapakṣanigrahavacanā vā /",
  "SA11sanssr_pu:2686": "ātmavarṇānunayavacanā vā /",
  "SA11sanssr_pu:2687": "paravarṇapratighavacanā vā /",
  "SA11sanssr_pu:2688": "pratijñottāraṇavacanā vā /",
  "SA11sanssr_pu:2689": "ābhimānikavyākaraṇavacanā veti //",
  "SA11sanssr_pu:2690": "āryadaśabhūmakasūtre 'py uktaṃ /",
  "SA11sanssr_pu:2691": "yeyaṃ vāgamanojñā svasantānaparasantānavināśanī tathārūpāṃ vācaṃ prahāya /",
  "SA11sanssr_pu:2692_0": "yeyaṃ vāk snigdhā mṛdvī manojñā madhurā priyakaraṇī manāpakaraṇī [doubtful] hitakaraṇī",
  "SA11sanssr_pu:2692_1": "karṇasukhā hṛdayaṃgamā premaṇī varṇaviṣpaṣṭā vijñeyā śravaṇīyā aniśritā bahujanakāntā",
  "SA11sanssr_pu:2692_2": "bahujanapriyā bahujanamanāpā [doubtful] vijñapraśastā sarvasatvahitasukhāvahā manotplāvakarī",
  "SA11sanssr_pu:2692_3": "manaḥprahlādanakarī svaparasantānapramodanakarī rāgadveṣamohasarvakleśāpraśāmanī",
  "SA11sanssr_pu:2692_4": "tathārūpāṃ vācaṃ niścārayati /",
  "SA11sanssr_pu:2693": "yāvad itihāsapūrvakam api vacanaṃ parihārya pariharatīti //",
  "SA11sanssr_pu:2694": "āryagaganagañjasūtre tūktaṃ /",
  "SA11sanssr_pu:2695": "guruvacanānavamardanatayā /",
  "SA11sanssr_pu:2696": "paravacanānācchindanatayā cādeyagrāhyavacano bhavatīti //",
  "SA11sanssr_pu:2697": "dharmasaṃgītisūtre 'py uktaṃ /",
  "SA11sanssr_pu:2698": "gaganagañjo bodhisatva āha /",
  "SA11sanssr_pu:2699": "na bodhisatvenaiṣā vāg bhāṣitavyā yayāparo vyāpadyeta /",
  "SA11sanssr_pu:2700": "na sā vāg bhāṣitavyā yayāparaṃ tāpayet /",
  "SA11sanssr_pu:2701": "na bodhisatvena sā vāg bhāṣitavyā yat paro jānīyāt /",
  "SA11sanssr_pu:2702": "na sā vāg bhāṣitavyā yayārthā nirarthā /",
  "SA11sanssr_pu:2703": "na bodhisatvena sā vāg bhāṣitavyā yayā na vidyām utpādayet /",
  "SA11sanssr_pu:2704": "na sā vāg bhāṣitavyā yā satvānāṃ na hṛdayaṃgamā na paurī na karṇasukhā na sā vāg bhāṣitavyeti //",
  "SA11sanssr_pu:2705": "saṃkṣepatas tu parāprasādarakṣā āryasāgaramatisūtre deśitā /",
  "SA11sanssr_pu:2706": "apara eka dharmo mahāyānasaṃgrahāya saṃvartate svaskhalitapratyavekṣaṇatayā sarvasatvānurakṣeti //",
  "SA11sanssr_pu:2707": "eṣā rakṣātmabhāvasya /",
  "SA11sanssr_pu:2708": "yathāparair na nāśyeta /",
  "SA11sanssr_pu:2709": "yathā na parān na nāśayet /",
  "SA11sanssr_pu:2710": "asya tu granthavistarasyāyaṃ piṇḍārtho bodhisatvena manasā nityaṃ dhārayitavyaḥ //",
  "SA11sanssr_pu:2711": "suniścalaṃ suprasannaṃ dhīraṃ sādaragauravaṃ / salajjaṃ sabhayaṃ śāntaṃ parārādhanatatparam //",
  "SA11sanssr_pu:2712": "ātmasatvavaśaṃ nityam annavadyeṣu vastuṣu / nirmāṇam iva nirmānaṃ dhārayāmy eṣa mānasam / iti //",
  "SA11sanssr_pu:2713": "kim etāvatī ātmabhāvarakṣā /",
  "SA11sanssr_pu:2714": "na hi /",
  "SA11sanssr_pu:2715": "kiṃ tarhi bhaiṣajyavasanādibhiḥ saha /",
  "SA11sanssr_pu:2716": "tatra dvividhaṃ bhaiṣajyaṃ /",
  "SA11sanssr_pu:2717": "satatabhaiṣajyaṃ glānapratyayabhaiṣajyaṃ ca /",
  "SA11sanssr_pu:2718": "tatra satatabhaiṣajyam adhikṛtyāryaratnameghe 'bhihitaṃ /",
  "SA11sanssr_pu:2719": "tasmāt piṇḍapātrād ekaṃ pratyaṃśaṃ sabrahmacāriṇāṃ sthāpayati /",
  "SA11sanssr_pu:2720": "dvitīyaṃ duṣkhitānāṃ tṛtīyaṃ vinipatitānāṃ caturtham ātmanā paribhuṅkte /",
  "SA11sanssr_pu:2721": "paribhuñjāno na raktaḥ paribhuṅkte asakto 'gṛddho 'nnadhyavasitaḥ /",
  "SA11sanssr_pu:2722": "anyatra yāvad eva kāyasya sthitaye /",
  "SA11sanssr_pu:2723": "yāpanāyai /",
  "SA11sanssr_pu:2724": "tathā paribhuṅkte yathā nātisaṃlikhito bhavati /",
  "SA11sanssr_pu:2725": "nātigurukāyaḥ /",
  "SA11sanssr_pu:2726": "tat kasya hetoḥ /",
  "SA11sanssr_pu:2727": "atisaṃlikhito hi kuśalapakṣaparāṅmukho bhavati /",
  "SA11sanssr_pu:2728": "atigurukāyo middhāvaṣṭabdho bhavati /",
  "SA11sanssr_pu:2729": "tena taṃ piṇḍapātaṃ paribhujya kuśalapakṣābhimukhena bhavitavyam ity ādi //",
  "SA11sanssr_pu:2730": "āryaratnarāśāv apy uktaṃ /",
  "SA11sanssr_pu:2731": "tena grāmaṃ vā nagaraṃ vā nigamaṃ vā piṇḍāya caratā dharmasaṃnāhaṃ saṃnahya piṇḍāya cartavyaṃ /",
  "SA11sanssr_pu:2732": "tatra katamo dharmasaṃnāhaḥ /",
  "SA11sanssr_pu:2733": "amanāpāni [doubtful] rūpāṇi dṛṣṭvā na pratihantavyaṃ /",
  "SA11sanssr_pu:2734": "manāpāni [doubtful] dṛṣṭvā nānunetavyaṃ /",
  "SA11sanssr_pu:2735": "evaṃ manāpāmanāpeṣu [doubtful] śabdagandharasaspraṣṭavyeṣu vijñapteṣu nānunetavyaṃ na pratihantavyaṃ /",
  "SA11sanssr_pu:2736": "indriyasusaṃvṛtenānnutkṣiptacakṣuṣā yugamātraprekṣiṇā /",
  "SA11sanssr_pu:2737": "dāntājāneyacittena pūrvadharmamanasikāram annutsṛjatā nāmiṣaprakṣiptayā santatyā piṇḍāya cartavyaṃ sāvadānacāriṇā ca bhavitavyaṃ /",
  "SA11sanssr_pu:2738": "yataś ca piṇḍapāto labhyate tatrānunayo na kartavyaḥ yataś ca na labhyate tatra pratighāto notpādayitavyaḥ /",
  "SA11sanssr_pu:2739": "daśakulapraveśe na caikādaśāt kulād bhikṣā na labhyate /",
  "SA11sanssr_pu:2740": "tathāpi na paritaptavyaṃ evaṃ ca cittam utpādayitavyam /",
  "SA11sanssr_pu:2741": "evaṃ bahukṛtyā hy ete śramaṇabrāhmaṇagṛhapatayo na tair avaśyaṃ mama dātavyaṃ /",
  "SA11sanssr_pu:2742": "idaṃ tāvad āścaryaṃ yan mām ete samanvāharanti /",
  "SA11sanssr_pu:2743": "kaḥ punar vādo yad bhikṣāṃ dāsyanti /",
  "SA11sanssr_pu:2744": "tenaivam aparitapatā piṇḍāya cartavyaṃ //",
  "SA11sanssr_pu:2745": "ye cāsya satvāś cakṣuṣu ābhāsam āgacchanti strīpuruṣadārakadārikāḥ /",
  "SA11sanssr_pu:2746": "antaśas tiryagyonigatās tatra maitrīkaruṇācittam utpādayitavyaṃ /",
  "SA11sanssr_pu:2747": "tathāhaṃ kariṣyāmi yathā ye me satvāś cakṣuṣā ābhāsam āgacchanti piṇḍapātaṃ vā dāsyanti tān sugatigāminaḥ kariṣyāmi /",
  "SA11sanssr_pu:2748": "tādṛśaṃ yogam āpatsye /",
  "SA11sanssr_pu:2749": "tena lūhaṃ vā praṇītaṃ vā piṇḍapāta saṃgṛhya samantāc caturdiśaṃ vyavalokayitavyaṃ /",
  "SA11sanssr_pu:2750": "ka iha grāmanagaranigame daridraḥ satvaḥ /",
  "SA11sanssr_pu:2751": "yasyāsmāt piṇḍapātāt saṃvibhāgaṃ kariṣyāmi /",
  "SA11sanssr_pu:2752": "yadi daridraṃ satvaṃ paśyati tena tatpiṇḍapātāt saṃvibhāgaḥ kartavyaḥ /",
  "SA11sanssr_pu:2753": "atha na kañcit satvaṃ daridraṃ paśyati /",
  "SA11sanssr_pu:2754": "tenaivaṃ cittam utpādayitavyaṃ /",
  "SA11sanssr_pu:2755": "santy annābhāsagatāḥ satvā ye mama cakṣuṣu ābhāsaṃ nāgacchanti /",
  "SA11sanssr_pu:2756": "teṣām itaḥ piṇḍapātād agraṃ pratyaṃśaṃ niryātayāmi /",
  "SA11sanssr_pu:2757": "dattādānāḥ paribhuñjatāṃ /",
  "SA11sanssr_pu:2758_0": "tena tat piṇḍapātaṃ gṛhītvā tad araṇyāyatanam abhiruhya dhautapāṇinā śobhanasamācāreṇa",
  "SA11sanssr_pu:2758_1": "śramaṇacāritrakalpasamatvāgatenādhiṣṭhānādhiṣṭhitena paryaṅkaṃ baddhvā sapiṇḍapātaḥ",
  "SA11sanssr_pu:2758_2": "paribhoktavyaḥ // pe //",
  "SA11sanssr_pu:2759": "paribhuñjatā caivaṃ manasikāra utpādayitavyaḥ /",
  "SA11sanssr_pu:2760": "santy asmin kāye 'śītiḥ krimikulasahasrāṇi /",
  "SA11sanssr_pu:2761": "tāny anenaivaujasā sukhaṃ phāsuṃ viharantu /",
  "SA11sanssr_pu:2762": "idānīṃ caiṣām āmiṣeṇa saṃgrahaṃ kariṣyāmi /",
  "SA11sanssr_pu:2763": "bodhiprāptaś ca punar dharmeṇa saṃgrahaṃ kariṣyāmi /",
  "SA11sanssr_pu:2764": "yadi punar asya lūhaṃ piṇḍapātaṃ bhavati tenaivaṃ cittam utpādayitavyaṃ /",
  "SA11sanssr_pu:2765": "lūhāhāratayā me laghuḥ kāyo bhaviṣyati prahāṇakṣama uccāraprasrāvaniṣyandanaś ca me parītto bhaviṣyati /",
  "SA11sanssr_pu:2766": "śraddhādeyaṃ ca parīttaṃ bhaviṣyati /",
  "SA11sanssr_pu:2767": "kāyalaghutā cittalaghutā ca me bhaviṣyati /",
  "SA11sanssr_pu:2768": "alpamlānamiddhaś ca me bhaviṣyati /",
  "SA11sanssr_pu:2769": "yadā punar asya prabhūtaḥ piṇḍapāto bhavati tatrāpi mātrābhojinā bhavitavyaṃ utsarjanadharmiṇā ca /",
  "SA11sanssr_pu:2770": "tataḥ piṇḍapātād anyatarāyāṃ śilāyām avatīryaivaṃ cittam utpādayitavyaṃ /",
  "SA11sanssr_pu:2771": "ye kecin mṛgapakṣisaṃgā āmiṣabhojanenārthikās te dattādānāḥ paribhuñjatām iti //",
  "SA11sanssr_pu:2772": "punar āha / tena sarveṇa rasasaṃjñā notpādayitavyā // pe //",
  "SA11sanssr_pu:2773": "caṇḍālakumārasadṛśena mayā bhavitavyaṃ /",
  "SA11sanssr_pu:2774": "cittakāyacaukṣeṇa /",
  "SA11sanssr_pu:2775": "na bhojanacaukṣeṇa /",
  "SA11sanssr_pu:2776": "tat kasmād dhetoḥ /",
  "SA11sanssr_pu:2777": "kiyatpraṇītam api bhojanaṃ bhuktaṃ /",
  "SA11sanssr_pu:2778": "sarvaṃ tat pūtiniṣyandaparyavasānaṃ durgandhaparyavasānaṃ pratikūlaparyavasānaṃ /",
  "SA11sanssr_pu:2779": "tasmān mayā na praṇītabhojanākāṅkṣiṇā bhavitavyaṃ /",
  "SA11sanssr_pu:2780": "tena naivaṃ cittam utpādayitavyaṃ /",
  "SA11sanssr_pu:2781": "puruṣo me piṇḍapātaṃ dadti na strīḥ /",
  "SA11sanssr_pu:2782": "strī me piṇḍapātaṃ dadāti na puruṣaḥ /",
  "SA11sanssr_pu:2783": "dārako me piṇḍapātaṃ dadāti na dārikā /",
  "SA11sanssr_pu:2784": "dārikā me piṇḍapātaṃ dadāti na dārakaḥ /",
  "SA11sanssr_pu:2785": "praṇītaṃ labhe 'haṃ na lūhaṃ /",
  "SA11sanssr_pu:2786": "satkṛtya labhe 'haṃ nāsatkṛtya /",
  "SA11sanssr_pu:2787": "capalaṃ labhe 'haṃ na kṛcchreṇa praviṣṭamātraṃ ca māṃ samanvāhareyuḥ /",
  "SA11sanssr_pu:2788": "na me kaścid vikṣepo bhavet /",
  "SA11sanssr_pu:2789": "sunihitāṃl labhe 'haṃ praṇītān nānārasāṃl labhe 'ham /",
  "SA11sanssr_pu:2790": "na hīnadaridrabhojanaṃ labhe 'haṃ pratyudgaccheyur māṃ strīpuruṣadārakadārikāḥ /",
  "SA11sanssr_pu:2791": "ime te sarve 'kuśalā manasikārā notpādayitavyaḥ // pe //",
  "SA11sanssr_pu:2792": "prāyeṇa hi satvā rasagṛddhā bhojanahetoḥ pāpāni karmāṇi kṛtvā narakeṣūpapadyante /",
  "SA11sanssr_pu:2793": "ye ye punaḥ saṃtuṣṭā agṛddhā alulopā rasapratiprasrabdhā jihvendriyasaṃtuṣṭāḥ kiyallūhenāpi bhojanena jñāpayanti /",
  "SA11sanssr_pu:2794": "teṣāṃ cyutānāṃ kālagatānāṃ svargopapattir bhavati /",
  "SA11sanssr_pu:2795": "sugatigamanaṃ bhavati devamanuṣyeṣu /",
  "SA11sanssr_pu:2796": "te devopapannāḥ sudhāṃ paribhuñjate /",
  "SA11sanssr_pu:2797": "evaṃ kāśyapa piṇḍacārikeṇa bhikṣuṇā rasatṛṣṇāṃ vinivartayitvā nidhyaptacittena suparipakvān kulmāṣān paribhuñjatā na paritaptavyam /",
  "SA11sanssr_pu:2798": "tat kasmād dhetoḥ /",
  "SA11sanssr_pu:2799": "kāyasaṃdhāraṇārthaṃ mārgasaṃdhāraṇārthaṃ mayā bhojanaṃ paribhoktavyaṃ // pe //",
  "SA11sanssr_pu:2800": "yadi punaḥ kāśyapa piṇḍacāriko bhikṣur meghākulavṛṣṭikālasamaye vartamāne na śaknuyāt piṇḍāyāvatartuṃ /",
  "SA11sanssr_pu:2801": "tena maitryāhārasaṃnaddhena dharmacintāmanasikārapratiṣṭhitena dvirātraṃ trirātraṃ vā bhaktacchadacchinnena evaṃ saṃjñotpādayitavyā /",
  "SA11sanssr_pu:2802": "santi yāmalaukikāḥ pretā duṣkarakarmakāriṇo ye varṣaśatena kheṭapiṇḍam apy āhāraṃ na pratilabhante /",
  "SA11sanssr_pu:2803": "tan mayā dharmayoniśaś cintāpratiṣṭhitena kāyadaurbalyaṃ vā cittadaurbalyaṃ vā notpādayitavyaṃ /",
  "SA11sanssr_pu:2804": "adhivāsayiṣyāmi kṣutpipāsāṃ /",
  "SA11sanssr_pu:2805": "na punar āryamārgabhāvanāyāṃ vīryaṃ sraṃsayiṣyāmi // pe //",
  "SA11sanssr_pu:2806": "yatra kule piṇḍapātaṃ śuciṃ kārayet tatra kule āsane niṣadya dhārmī kathā kartavyā /",
  "SA11sanssr_pu:2807": "yāvan na sa piṇḍapātaḥ śucīkrṭo bhavet tena piṇḍapātaṃ gṛhītvā utthāyāsanāt prakramitavyaṃ /",
  "SA11sanssr_pu:2808": "piṇḍacārikeṇa kāśyapa bhikṣuṇā nāvabhāsakareṇa bhavitavyaṃ na lapanā na kuhanā kartavyā //",
  "SA11sanssr_pu:2809": "tatra katamo 'vabhāsaḥ /",
  "SA11sanssr_pu:2810": "yat pareṣām evaṃ vācaṃ bhāṣate /",
  "SA11sanssr_pu:2811": "lūho me piṇḍapāto rukṣo me piṇḍapāta āsīn na ca me yāvadarthaṃ bhuktaṃ /",
  "SA11sanssr_pu:2812": "bahujanasādhāraṇaś ca me piṇḍapātaḥ kṛtaḥ /",
  "SA11sanssr_pu:2813": "alpaṃ me bhuktaṃ jighatsito 'smīti /",
  "SA11sanssr_pu:2814": "yat kiñcid evaṃrūpam avabhāsanimittaṃ /",
  "SA11sanssr_pu:2815": "iyam ucyate cittakuhanā /",
  "SA11sanssr_pu:2816": "sarvam etat piṇḍacārikeṇa bhikṣuṇā na kartavyaṃ /",
  "SA11sanssr_pu:2817": "upekṣakabhūtena /",
  "SA11sanssr_pu:2818": "yat pātre patitaṃ lūhaṃ vā praṇītaṃ vā śubhaṃ vāśubhaṃ vā tat paribhoktavyam aparitapyamānenāśayaśuddhena dharmanidhyaptibahulena /",
  "SA11sanssr_pu:2819": "kāyajāpanārtham āryamārgasyopastambhārthaṃ sa piṇḍapātaḥ paribhoktavya iti //",
  "SA11sanssr_pu:2820": "tathāryograparipṛcchāyām apy uktaṃ /",
  "SA11sanssr_pu:2821": "yasyāś cāntike piṇḍapātaṃ paribhujya na śaknoty ātmanaḥ parasya cārthaṃ paripūrayitum anujānāmy ahaṃ tasya piṇḍacārikasya bodhisatvasya nimantraṇam iti //",
  "SA11sanssr_pu:2822": "evaṃ tāvat satatabhaiṣajyenātmabhāvarakṣā kāryā /",
  "SA11sanssr_pu:2823": "tatrāpi na matsyamāṃsena laṅkāvatārasūtre pratiṣiddhatvāt //",
  "SA11sanssr_pu:2824": "tathā hy uktaṃ / māṃsaṃ sarvam abhakṣyaṃ kṛpātmāno bodhisatvasyeti vadāmi // pe //",
  "SA11sanssr_pu:2825": "svājanyād vyabhicārāc ca śukraśoṇitasaṃbhavāt / udvejanīyaṃ bhūtānāṃ yogī māṃsaṃ vivarjayet //",
  "SA11sanssr_pu:2826": "māṃsāni ca palāṇḍūṃś ca madyāni vividhāni ca / gṛñjanaṃ laśunaṃ caiva yogī nityaṃ vivarjayet //",
  "SA11sanssr_pu:2827": "mrakṣaṇaṃ varjayet tailaṃ śalyaviddheṣu na svapet /",
  "SA11sanssr_pu:2828": "chidrāchidreṣu satvānāṃ yac ca sthānaṃ mahābhayam // pe //",
  "SA11sanssr_pu:2829": "lābhārthaṃ hanyate prāṇī māṃsārthaṃ dīyate dhanaṃ / ubhau tau pāpakarmāṇau pacyete rauravādiṣu //",
  "SA11sanssr_pu:2830": "yāvat //",
  "SA11sanssr_pu:2831": "yo 'tikramya muner vākyaṃ māṃsaṃ bhakṣeta durmatiḥ / lokadvayavināśārthaṃ dīkṣitaḥ śākyaśāsane //",
  "SA11sanssr_pu:2832": "te yānti paramaṃ ghoraṃ narakaṃ pāpakaṝiṇaḥ / rauravādiṣu raudreṣu pacyante māṃsakhādakāḥ //",
  "SA11sanssr_pu:2833": "trikoṭikṣuddhaṃ māṃsaṃ vai akalpitam ayācitaṃ / acoditaṃ ca naivāsti tasmān māṃsaṃ na bhakṣyayet //",
  "SA11sanssr_pu:2834": "māṃsaṃ na bhakṣyayed yogī mayā buddhaiś ca garhitaṃ /",
  "SA11sanssr_pu:2835": "anyonyabhakṣaṇāḥ satvāḥ kravyādakulasaṃbhavāḥ //",
  "SA11sanssr_pu:2836": "yāvat //",
  "SA11sanssr_pu:2837": "durgandhaḥ kutsanīyaś ca utmattaś cāpi jāyate / caṇḍālapukkasakule ḍombeṣu ca punaḥ punaḥ //",
  "SA11sanssr_pu:2838": "ḍākinījātiyonau ca māṃsāde jāyate kule / ṛkṣamārjarayonau ca jāyate 'sau narādhamaḥ //",
  "SA11sanssr_pu:2839": "hastikakṣye mahāmeghe nirvāṇāṅgulimālike / laṅkāvatārasūtre ca mayā māṃsaṃ vigarhitaṃ //",
  "SA11sanssr_pu:2840": "buddhaiś ca bodhisatvaiś ca śrāvakaiś ca vigarhitaṃ / khādate yadi nirlajja unmatto jāyate sadā //",
  "SA11sanssr_pu:2841": "brāhmaṇeṣu ca jāyante atha vā yogināṃ kule / prajñāvān dhanavāṃś caiva māṃsādyānāṃ vivarjanāt //",
  "SA11sanssr_pu:2842": "dṛṣṭaśrutaviśaṅkābhiḥ sarvaṃ māṃsaṃ vivarjayet / tārkikā nāvabudhyante kravyādakulasaṃbhavāḥ //",
  "SA11sanssr_pu:2843": "yathaiṣa rāgo mokṣasya antarāyakaro bhavet / tathaiva māṃsamadyādi antarāyakaraṃ bhavet //",
  "SA11sanssr_pu:2844": "vakṣanty annāgate kāle māṃsādā mohavādinaḥ / kalpikaṃ niravadyaṃ ca māṃsaṃ buddhānuvarṇitaṃ //",
  "SA11sanssr_pu:2845": "bheṣajyam iva āhāraṃ putramāṃsopamaṃ punaḥ / mātrayā pratikūlaṃ ca yogī piṇḍaṃ samācaret //",
  "SA11sanssr_pu:2846": "maitrīvihāriṇā nityaṃ sarvathā garhitaṃ mayā / siṃhavyāghramṛgādyaiś ca saha ekatra saṃbhavet //",
  "SA11sanssr_pu:2847": "tasmān na bhakṣayen māṃsam udvejajanakaṃ nṛṇāṃ / mokṣadharmaniruddhatvād āryāṇām eṣa vai dhvajaḥ //",
  "SA11sanssr_pu:2848": "yat tu jñānavatīparivarte māṃsabhakṣaṇaṃ paṭhyate tan mahārthasādhakatvān nirdoṣam //",
  "SA11sanssr_pu:2849": "evaṃ hi tathoktaṃ /",
  "SA11sanssr_pu:2850": "eṣo 'kariṣyad yadi bhikṣu kālaṃ /",
  "SA11sanssr_pu:2851": "samādhiśabdo 'pi hi jambudvīpe /",
  "SA11sanssr_pu:2852": "niruddhu satvāna sadābhaviṣyad /",
  "SA11sanssr_pu:2853": "cikitsite asmi samādhi labdhaḥ //",
  "SA11sanssr_pu:2854": "na ca mahākaruṇābhiyuktam / tena asmin na maitrī śaṅkāpi nāstīty adoṣaḥ //",
  "SA11sanssr_pu:2855": "yady apy āryaratnameghe 'bhihitaṃ / śmāśānikena nirāmiṣeṇa bhavitavyam iti //",
  "SA11sanssr_pu:2856": "tad anyatraivaṃ jātīyasatvārthasaṃdarśanārthaṃ /",
  "SA11sanssr_pu:2857": "vinaye 'pi yad anujñātaṃ tat tu trikoṭipariśuddhabhakṣaṇe na prahāṇāntarāya iti /",
  "SA11sanssr_pu:2858": "tat parityāgena śuddhadṛṣṭīnām abhimānanirāsārthaṃ /",
  "SA11sanssr_pu:2859": "tad vṛddhatayā ca bhavyānāṃ śāsanānavatāraparihārārthaṃ //",
  "SA11sanssr_pu:2860": "tathā hy uktaṃ laṅkāvatārasūtre /",
  "SA11sanssr_pu:2861": "tatra tatra deśanā pāṭhe śikṣāpadānām ānupūrvīṃ bandhan niśreṇīpadavinyāsayogena /",
  "SA11sanssr_pu:2862": "trikoṭiṃ baddhvā /",
  "SA11sanssr_pu:2863": "tatra uddiṣya krṭāni pratiṣiddhāni tato 'ntaśaḥ prakṛtimṛtāny api pratiṣiddhānīti //",
  "SA11sanssr_pu:2864": "uktaṃ satatabhaiṣajyaṃ / glānapratyayabhaiṣajyaṃ tat sevyam eva //",
  "SA11sanssr_pu:2865": "śrāvakavinaye 'pi tāvad ātmārthaṃ brahmacaryavāsārthaṃ pātracīvaram api vikrīya /",
  "SA11sanssr_pu:2866": "kāyasaṃdhāraṇam uktaṃ /",
  "SA11sanssr_pu:2867": "kiṃ punar aparimitajanaparitrāṇahetor bodhisatvaśarīrasya durlabhā cedṛśī kṣaṇapratilābhotsavasampad /",
  "SA11sanssr_pu:2868": "iti tatpradarśanārthaṃ ca bhagavatā tatra svayaṃ bhaiṣajyopayogaḥ pradarśitaḥ //",
  "SA11sanssr_pu:2869": "uktaṃ cāryaratnameghasūtre /",
  "SA11sanssr_pu:2870": "tair yadā pracāritaṃ bhavati tadā satyāṃ velāyām asatyāṃ vā teṣām imāny evaṃrūpāṇi kāyopastambhanāny upakaraṇāni na labhyante 'bhyavahartuṃ /",
  "SA11sanssr_pu:2871": "yad uta sarpir vā tailaṃ vā mūlaraso vā gaṇḍaraso vā phalaraso vā /",
  "SA11sanssr_pu:2872": "na cānyān abhyavaharato dṛṣṭvā pratighacittam utpādayati /",
  "SA11sanssr_pu:2873": "yadi punaḥ khalu paścādbhaktiko bodhisatvo vā glāno bhavati /",
  "SA11sanssr_pu:2874": "yathārūpeṇāsya glānyena jīvitāntarāyo bhavati kuśalapakṣāntarāyo vā tena niṣkaukṛtyena bhūtvā nirvicikitsakena bhaiṣajyacittam upasthāpya pratinisevyānīti //",
  "SA11sanssr_pu:2875": "vasanopabhogaprayojanam ugraparipṛcchāsūtre 'bhihitaṃ /",
  "SA11sanssr_pu:2876": "hrīrapatrāpyakāpair niḥ... [doubtful] pracchādanārthaṃ tu śramaṇaliṅgasaṃdarśanārtham imāni ca kāṣāyāṇi devamānuṣāsurasya lokasya caityam iti /",
  "SA11sanssr_pu:2877": "caityārthaṃ samyagdhāritavyāni /",
  "SA11sanssr_pu:2878": "nirvṛtivirāgaraktāni [doubtful] etāni /",
  "SA11sanssr_pu:2879": "na rāgaraktāni /",
  "SA11sanssr_pu:2880": "upaśamānukūlāny etāni /",
  "SA11sanssr_pu:2881": "na saṃkleśasaṃdhukṣaṇānukūlāni /",
  "SA11sanssr_pu:2882": "ebhiś ca kāṣāyair vivṛtapāpā bhaviṣyāmaḥ /",
  "SA11sanssr_pu:2883": "sukṛtakarmakāriṇo na cīvaramaṇḍanānuyogam anuyuktāḥ /",
  "SA11sanssr_pu:2884": "etāni ca kāṣāyāṇy āryamārgasaṃbhārānukūlānīti kṛtvā tathā kariṣyāmo yathā naikakṣaṇam api sakaṣāyāḥ kāye kāṣāyāṇi dhārayiṣyāma iti //",
  "SA11sanssr_pu:2885": "atra ca kāraṇaṃ ratnarāśisūtre 'bhihitaṃ /",
  "SA11sanssr_pu:2886": "ye punas te kāśyapa vaidaryā asaṃyatā itaḥ śramaṇaguṇadharmād uddhurāḥ kāye kāṣāyāṇi vastrāṇi dhārayanti /",
  "SA11sanssr_pu:2887": "na caiteṣu gauravam utpādayanti /",
  "SA11sanssr_pu:2888": "tatra kāśyapa śramaṇavarṇapratirūpakaṃ nāma pratyekanarakaṃ /",
  "SA11sanssr_pu:2889": "tatra kāśyapa pratyekanarake śramaṇarūpapratirūpeṇa tāḥ kāraṇāḥ kāryante ādīptacailā ādīptaśīrṣā ādīptapātrā ādīptāsanā ādīptaśayanāḥ /",
  "SA11sanssr_pu:2890": "yaḥ kaścit tatra teṣām upabhogaparibhogaḥ sa sarva ādīptaḥ saṃprajvalita ekajvālībhūtaḥ /",
  "SA11sanssr_pu:2891": "tatra taiḥ śramaṇavarṇarūpeṇa duṣkhāṃ vedanām anubhavantīti //",
  "SA11sanssr_pu:2892": "āryaratnameghe 'py uktaṃ /",
  "SA11sanssr_pu:2893": "yadi bhaved abhyavakāśiko bodhisatvo glānakāyo 'pratibalakāyas tena vihārakṣitenaivaṃ cittam utpādayitavyaṃ /",
  "SA11sanssr_pu:2894": "kleśapratipakṣārthaṃ tathāgatena dhutaguṇāḥ prajñaptāḥ /",
  "SA11sanssr_pu:2895": "tathāhaṃ kariṣyāmi yathā vihārasya eva kleśānāṃ prahāṇāya ghaṭiṣyāmi /",
  "SA11sanssr_pu:2896": "tatra ca vihāre na gṛddhim utpādayāmi nādhyavasānaṃ /",
  "SA11sanssr_pu:2897": "evaṃ cāsya bhavati /",
  "SA11sanssr_pu:2898": "kartavyo dānapatīnām anugraho nāsmābhir ātmambharibhir bhavitavyam iti //",
  "SA11sanssr_pu:2899": "punar atraivāha /",
  "SA11sanssr_pu:2900": "te śayyāṃ kalpayanto dakṣiṇena pārśvena śayyāṃ kalpayanti /",
  "SA11sanssr_pu:2901": "pādasyopari pādam ādhāya cīvaraiḥ asaṃvṛtakāyāḥ smṛtāḥ /",
  "SA11sanssr_pu:2902": "saṃprajānānā utthānasaṃjñina ālokasaṃjñinaḥ śayyāṃ kalpayanti /",
  "SA11sanssr_pu:2903": "na ca nidrāsukham āsvādayanti /",
  "SA11sanssr_pu:2904": "na pārśvasukham anytra yāvad evaiṣāṃ mahābhūtānāṃ sthitaye jāpanāyai /",
  "SA11sanssr_pu:2905": "ity anayā diśā sarvaparibhogāḥ satvārtham adhiṣṭhātavyāḥ /",
  "SA11sanssr_pu:2906": "ātmatṛṣṇopabhogāt tu kliṣṭāpattiḥ prajāyate //",
  "SA11sanssr_pu:2907": "yathoktaṃ candrapradīpasūtre /",
  "SA11sanssr_pu:2908": "te bhojanaṃ svādurasaṃ praṇītaṃ /",
  "SA11sanssr_pu:2909": "labdhvā ca bhuñjanti ayuktayogāḥ /",
  "SA11sanssr_pu:2910": "teṣāṃ sa āhāru badhāya bhotī /",
  "SA11sanssr_pu:2911": "yatha hastipotāna viṣā adhautā //",
  "SA11sanssr_pu:2912": "iti //",
  "SA11sanssr_pu:2913": "āryaratnarāśisūtre 'pi bhagavatā śraddhādeyaparibhoge parikīrtite /",
  "SA11sanssr_pu:2914": "atha tasyām eva parṣadi yogācārāṇāṃ bhikṣūṇāṃ dve śate imaṃ dharmaparyāyaṃ śrutvā prarudite /",
  "SA11sanssr_pu:2915": "evaṃ ca vācam abhāṣanta /",
  "SA11sanssr_pu:2916": "kālaṃ vayaṃ bhagavan kariṣyāmo /",
  "SA11sanssr_pu:2917": "na punar aprāptaphalā ekapiṇḍapātam api śraddhādeyasya paribhokṣyāmaḥ //",
  "SA11sanssr_pu:2918": "bhagavān āha /",
  "SA11sanssr_pu:2919": "sādhu sādhu kulaputrā evaṃrūpair lajjābhiḥ kaukṛtyasaṃpannaiḥ paralokāvadyabhayadarśibhir idaṃ pravacanaṃ śobhate //",
  "SA11sanssr_pu:2920": "api tu //",
  "SA11sanssr_pu:2921": "dvayor ahaṃ kāśyapa śraddhādeyam anujānāmi /",
  "SA11sanssr_pu:2922": "katamayor dvayoḥ /",
  "SA11sanssr_pu:2923": "yuktasya muktasya ca /",
  "SA11sanssr_pu:2924": "yadi bhikṣavo bhikṣur yukto yogācāro mama śikṣāyāṃ pratipannaḥ sarvasaṃskāreṣv anityadarśī /",
  "SA11sanssr_pu:2925": "sarvasaṃskāraduḥkhaviditaḥ sarvadharmeṣv annātmādhimuktiḥ śāntanirvāṇābhikāṅkṣī sumerumātrair ālopaiḥ śraddhādeyaṃ bhuñjīta /",
  "SA11sanssr_pu:2926": "atyantapariśuddhaiva tasya sā dakṣiṇā bhavati /",
  "SA11sanssr_pu:2927": "yeṣāṃ ca dāyakānāṃ dānapatīnāṃ sakāśāc chraddhādeyaṃ paribhuktaṃ tatas teṣāṃ dāyakadānapatīnāṃ maharddhikaḥ puṇyavipāko bhavati /",
  "SA11sanssr_pu:2928": "mahādyutikaḥ /",
  "SA11sanssr_pu:2929": "tat kasmād dhetoḥ /",
  "SA11sanssr_pu:2930": "agram idam aupadhikānāṃ puṇyakriyāvastūnāṃ yeyaṃ maitracittasamāpattiḥ /",
  "SA11sanssr_pu:2931_0": "tatra kāśyapa yo bhikṣur dāyakasya dānapater antikāc cīvarapiṇḍapātaṃ paribhujyāpramāṇaṃ",
  "SA11sanssr_pu:2931_1": "cetaḥsamādhiṃ samāpadyate 'pramāṇas tasya dāyakasya dānapateḥ puṇyakriyāvipākaḥ pratikāṅkṣitavyaḥ /",
  "SA11sanssr_pu:2932": "syāt kāśyapa trisāhasramahāsāhasrāyāṃ lokadhātau mahāsamudrāṇāṃ kṣayo na tv eva tasya puṇyaniṣyandanasya kaścit kṣaya iti //",
  "SA11sanssr_pu:2933": "tad evaṃ piṇḍapātagamanaārambhe bhojanārambhe vā triṣu sthāneṣu smṛtir upasthāpyā dāyakānugrahe /",
  "SA11sanssr_pu:2934": "kāyakrimisaṃgrahe /",
  "SA11sanssr_pu:2935": "sarvasatvārthasādhake ca saddharmaparigrahe //",
  "SA11sanssr_pu:2936": "tathāgatājñāsaṃpādane tu sarvakāryeṣu smṛtiḥ kāryā / ādiśabdān mantrair api rakṣā kāryā //",
  "SA11sanssr_pu:2937": "tatrāpi tāvad imāṃ trisamayarājoktāṃ vidyāṃ maṇḍalasamayārtham uccārayet /",
  "SA11sanssr_pu:2938": "namaḥ sarvabuddhabodhisatvānāṃ oṃ viraji mahācakraviraji /",
  "SA11sanssr_pu:2939": "sata sārata trapi vidhamani /",
  "SA11sanssr_pu:2940": "sabhajani /",
  "SA11sanssr_pu:2941": "saṃbhajani /",
  "SA11sanssr_pu:2942": "taramati /",
  "SA11sanssr_pu:2943": "siddha agre tvaṃ svāhā //",
  "SA11sanssr_pu:2944": "anena sarvamaṇḍalapraviṣṭo bhavati //",
  "SA11sanssr_pu:2945": "athavā tathāgatahṛdayam aṣṭasahastraṃ japet salaukikalokottaramaṇḍalapraviṣṭo bhavati / katamac ca tat //",
  "SA11sanssr_pu:2946": "namas traiyabdhikānāṃ tathāgatānāṃ /",
  "SA11sanssr_pu:2947": "sarvatrāpratihatāvāptidharmatābalināṃ /",
  "SA11sanssr_pu:2948": "āṃ asamasama samantato 'nnantanāvāptiśāsani /",
  "SA11sanssr_pu:2949": "hara smara smaraṇa vigatarāgabuddhadharmate /",
  "SA11sanssr_pu:2950": "sara samabalā /",
  "SA11sanssr_pu:2951": "hasa /",
  "SA11sanssr_pu:2952": "traya /",
  "SA11sanssr_pu:2953": "gagana mahācalarakṣaṇa /",
  "SA11sanssr_pu:2954": "jvala jvalana sāgare svāhā //",
  "SA11sanssr_pu:2955": "ayaṃ sarvatathāgatānām ātmabhāvaḥ /",
  "SA11sanssr_pu:2956": "atrānnuttaraṃ gauravaṃ bhāvayitavyaṃ /",
  "SA11sanssr_pu:2957": "anenādikarmikā api satveṣv anantaṃ buddhakṛtyaṃ kurvanti /",
  "SA11sanssr_pu:2958": "ayam eva paramāṃ rakṣāṃ mārādibhyaḥ sarvaduṣṭebhyaḥ karoti /",
  "SA11sanssr_pu:2959": "hastatāḍena bhasmanā sarṣapair udakena dṛṣṭyā manasā vā sīmābandhaṃ karoti //",
  "SA11sanssr_pu:2960": "vyādhiṣu bhaiṣajyam udakaṃ cābhimantryopayojyaṃ //",
  "SA11sanssr_pu:2961": "vanakusumāni vā caitye pratimāyāṃ saddharmapustake vā samāhito nivedayet //",
  "SA11sanssr_pu:2962": "pakṣaprayogān mahā vyādhibhir abhimucyate /",
  "SA11sanssr_pu:2963": "buddhabodhisatvālambanena sarvasatvārthābhilāṣiṇā ca cittena bhadracarividhipūrvakaṃ ca japtavyaḥ /",
  "SA11sanssr_pu:2964": "ayaṃ vidhir asya kalpasyāvasāne draṣṭavyaḥ /",
  "SA11sanssr_pu:2965": "trisamayajāpinaś cāmnāyato na doṣaḥ /",
  "SA11sanssr_pu:2966": "utsiṣṭasyāpy aśucer na doṣaḥ /",
  "SA11sanssr_pu:2967": "mudrākārā na bhakṣaṇīyā na laṅghanīyā /",
  "SA11sanssr_pu:2968": "na mañcārohaḥ kartavyaḥ /",
  "SA11sanssr_pu:2969": "na madyaṃ pātavyaṃ /",
  "SA11sanssr_pu:2970": "adhimukticaryā śikṣāpadeṣv acalasya nirvicikitsasya duḥśīlapūrvasyāpi sidhyati /",
  "SA11sanssr_pu:2971": "paṇḍitasyāpaṇḍitasya vā niyataṃ sidhyati //",
  "SA11sanssr_pu:2972": "tathā cātraivoktaṃ /",
  "SA11sanssr_pu:2973": "bodhicittaṃ dṛḍhaṃ yasya niḥsaṃgā ca matir bhavet /",
  "SA11sanssr_pu:2974": "vicikitsā naiva kartavyā tasyedaṃ sidhyati dhruvam / iti //",
  "SA11sanssr_pu:2975": "bodhicittadṛḍhatā cātra pṛthagjanacalacittatāyā niyamārtham uktā na tu bhūmipraviṣṭam adhikṛtya //",
  "SA11sanssr_pu:2976": "yasmād atroktaṃ /",
  "SA11sanssr_pu:2977": "pratyuddhāratām avabhāsatāṃ ca pratilabdhukāmena /",
  "SA11sanssr_pu:2978": "mahāndhakārād ālokaṃ praveṣṭukāmena /",
  "SA11sanssr_pu:2979": "yad bhūyasā vinipatitena sādhyaṃ /",
  "SA11sanssr_pu:2980": "tathā kuto mamālpapuṇyasya siddhir iti nīcacittapratiṣedhaḥ /",
  "SA11sanssr_pu:2981": "na cātikrāntadurgater utsāhormibahulasyopacitāprameyapuṇyaskandhasya bhūmipraviṣṭasyāyaṃ pūrvokto doṣaḥ saṃbhavati /",
  "SA11sanssr_pu:2982": "atra ca mantrāṇām ajñānān nādhikākṣarapāṭhe doṣo 'sti /",
  "SA11sanssr_pu:2983": "nāpi nyūnatādoṣaḥ /",
  "SA11sanssr_pu:2984": "nāpi vidhibhraṃsadoṣaḥ /",
  "SA11sanssr_pu:2985": "kiṃtu śraddhāvegaṃ bodhicittavegaṃ sarvotsargavegaṃ ca pramāṇīkṛtyāvicārataḥ pravartitavyam avaśyaṃ buddhabodhisatvam ihaiva yatheṣṭasiddhiś ca bhavati //",
  "SA11sanssr_pu:2986": "athavānena sarvavajradharamantreṇa rakṣāṃ kuryāt /",
  "SA11sanssr_pu:2987": "namas traiyabdhikānāṃ tathāgatānāṃ sarvavajradharāṇāṃ caṇḍāla /",
  "SA11sanssr_pu:2988": "cala /",
  "SA11sanssr_pu:2989": "vajra /",
  "SA11sanssr_pu:2990": "śāntana /",
  "SA11sanssr_pu:2991": "phalana /",
  "SA11sanssr_pu:2992": "cara /",
  "SA11sanssr_pu:2993": "māraṇa /",
  "SA11sanssr_pu:2994": "vajraḍālaphaṭa /",
  "SA11sanssr_pu:2995": "lalitaśikhara samantavajriṇi /",
  "SA11sanssr_pu:2996": "jvala /",
  "SA11sanssr_pu:2997": "namo 'stu te agrograśāsānānāṃ raṇa haṃ phula sphāṭa vajrottame svāhā //",
  "SA11sanssr_pu:2998": "anena paṭhitamātreṇa sarvavighnavināyakā nopasaṃkrāmanti /",
  "SA11sanssr_pu:2999": "devanāgādayo na prasahante /",
  "SA11sanssr_pu:3000": "bhojanapānaśayanāsanavasanapūjopakaraṇāni cābhimantritena jalena dṛṣṭyā manasā vā rakṣeta /",
  "SA11sanssr_pu:3001": "acalahṛdayena vā sarvam etat kuryāt //",
  "SA11sanssr_pu:3002": "idaṃ ca tat //",
  "SA11sanssr_pu:3003": "namaḥ samantavajrāṇāṃ trāṭa /",
  "SA11sanssr_pu:3004": "amogha caṇḍamahāroṣaṇa sphāṭaya hūṃ /",
  "SA11sanssr_pu:3005": "bhrāmaya hūṃ /",
  "SA11sanssr_pu:3006": "trāṭa hūṃ /",
  "SA11sanssr_pu:3007": "māṃ /",
  "SA11sanssr_pu:3008": "oṃ balaṃ dade tejomālini svāhā //",
  "SA11sanssr_pu:3009": "anena prathamaṃ piṇḍam aṣṭābhimantritaṃ bhuñjīta bhaiṣajyarājatāṃ buddhabodhisatvānām anusmṛtya //",
  "SA11sanssr_pu:3010": "viṣapratīkāras tu //",
  "SA11sanssr_pu:3011": "tad yathā /",
  "SA11sanssr_pu:3012": "ilimitte /",
  "SA11sanssr_pu:3013": "tilimitte /",
  "SA11sanssr_pu:3014": "ilitilimitte /",
  "SA11sanssr_pu:3015": "dumbe /",
  "SA11sanssr_pu:3016": "duḥse /",
  "SA11sanssr_pu:3017": "duḥsālīye /",
  "SA11sanssr_pu:3018": "dumbālīye /",
  "SA11sanssr_pu:3019": "takke /",
  "SA11sanssr_pu:3020": "tarkkaraṇe /",
  "SA11sanssr_pu:3021": "marmme /",
  "SA11sanssr_pu:3022": "marmaraṇe /",
  "SA11sanssr_pu:3023": "kaśmīre /",
  "SA11sanssr_pu:3024": "kaśmīramukte /",
  "SA11sanssr_pu:3025": "aghane /",
  "SA11sanssr_pu:3026": "aghanaghane /",
  "SA11sanssr_pu:3027": "ilimilīye /",
  "SA11sanssr_pu:3028": "akhāpye /",
  "SA11sanssr_pu:3029": "apāpye śvete /",
  "SA11sanssr_pu:3030": "śvetatuṇḍe /",
  "SA11sanssr_pu:3031": "anānurakṣe svāhā //",
  "SA11sanssr_pu:3032": "ya imāṃ vidyāṃ sakṛc chṛṇoti sa sapta varṣāṇy ahinā na daśyate /",
  "SA11sanssr_pu:3033": "na cāsya kāye viṣaṃ krāmati /",
  "SA11sanssr_pu:3034": "yaś cainaṃ ahir daśati saptadhāsya sphuṭen mūrddhā arjakasyeva mañjarī //",
  "SA11sanssr_pu:3035": "ya imāṃ vidyāṃ dhārayati sa yāvajjīvam ahinā na daśyate /",
  "SA11sanssr_pu:3036": "na cāsya kāye viṣaṃ krāmati /",
  "SA11sanssr_pu:3037": "imāni ca mantrapadāni sarpasya purato na vaktavyāni yatkāraṇaṃ sarpo mriyate //",
  "SA11sanssr_pu:3038": "tad yathā /",
  "SA11sanssr_pu:3039": "illā /",
  "SA11sanssr_pu:3040": "cillā /",
  "SA11sanssr_pu:3041": "cakko /",
  "SA11sanssr_pu:3042": "bakko /",
  "SA11sanssr_pu:3043": "koḍā koḍeti /",
  "SA11sanssr_pu:3044": "nikuruḍā nikuruḍeti /",
  "SA11sanssr_pu:3045": "poḍā poḍeti /",
  "SA11sanssr_pu:3046": "moḍā /",
  "SA11sanssr_pu:3047": "moḍeti /",
  "SA11sanssr_pu:3048": "puruḍā puruḍeti /",
  "SA11sanssr_pu:3049": "phaṭa rahe /",
  "SA11sanssr_pu:3050": "phuṭṭaṇḍa rahe /",
  "SA11sanssr_pu:3051": "nāga rahe /",
  "SA11sanssr_pu:3052": "nāgaṭṭaṇḍarahe /",
  "SA11sanssr_pu:3053": "sarpa rahe /",
  "SA11sanssr_pu:3054": "sarpaṭṭaṇḍarahe /",
  "SA11sanssr_pu:3055": "acche /",
  "SA11sanssr_pu:3056": "chala viṣaśāte /",
  "SA11sanssr_pu:3057": "śītavattāle /",
  "SA11sanssr_pu:3058": "halale /",
  "SA11sanssr_pu:3059": "halale /",
  "SA11sanssr_pu:3060": "taṇḍi /",
  "SA11sanssr_pu:3061": "taḍa /",
  "SA11sanssr_pu:3062": "tāḍi /",
  "SA11sanssr_pu:3063": "mala /",
  "SA11sanssr_pu:3064": "sphuṭa / phuṭu / svāhā //",
  "SA11sanssr_pu:3065": "iti hi bhikṣavo jāṅgulyāṃ vidyāyāṃ udāhṛtāyāṃ sarvabhūtasamāgate sarvaṃ tathāvitathānanyathābhūtaṃ satyam aviparītam aviparyastaṃ /",
  "SA11sanssr_pu:3066": "idaṃ viṣam aviṣaṃ bhavatu /",
  "SA11sanssr_pu:3067": "dātāraṃ gacchatu /",
  "SA11sanssr_pu:3068": "daṃṣṭrāraṃ gacchatu /",
  "SA11sanssr_pu:3069": "agniṃ gacchatu /",
  "SA11sanssr_pu:3070": "jalaṃ gacchatu /",
  "SA11sanssr_pu:3071": "sthalaṃ gacchatu /",
  "SA11sanssr_pu:3072": "stambhaṃ gacchatu /",
  "SA11sanssr_pu:3073": "kuḍyaṃ gacchatu /",
  "SA11sanssr_pu:3074": "bhūmiṃ saṃkrāmatu /",
  "SA11sanssr_pu:3075": "śāntiṃ gacchatu svāhā //",
  "SA11sanssr_pu:3076": "corādipratīkāre mārīcīṃ japet //",
  "SA11sanssr_pu:3077": "tad yathā /",
  "SA11sanssr_pu:3078": "parākramasi /",
  "SA11sanssr_pu:3079": "udayam asi /",
  "SA11sanssr_pu:3080": "vairam asi arkam asi /",
  "SA11sanssr_pu:3081": "markam asi /",
  "SA11sanssr_pu:3082": "vanam asi /",
  "SA11sanssr_pu:3083": "antarddhānam asi /",
  "SA11sanssr_pu:3084": "pathe me rakṣa /",
  "SA11sanssr_pu:3085": "utpathe me rakṣa /",
  "SA11sanssr_pu:3086": "janato me rakṣa /",
  "SA11sanssr_pu:3087": "caurato me rakṣa /",
  "SA11sanssr_pu:3088": "rājato me rakṣa /",
  "SA11sanssr_pu:3089": "siṃhato me rakṣa /",
  "SA11sanssr_pu:3090": "vyāghrato me rakṣa /",
  "SA11sanssr_pu:3091": "nāgato me rakṣa /",
  "SA11sanssr_pu:3092": "sarpato me rakṣa /",
  "SA11sanssr_pu:3093": "sarvato me rakṣa /",
  "SA11sanssr_pu:3094": "rakṣa māṃ sarvasatvāṃś ca sarvabhayebhyaḥ sarvopāye sopasargebhyaḥ svāhā //",
  "SA11sanssr_pu:3095": "uṃvaḍili sarvaduṣṭānāṃ granthiṃ vandāmi svāhā //",
  "SA11sanssr_pu:3096": "namo ratnatrayāya / namo mārīcyai devatāyai / mārīcyā devatāyā hṛdayam āvartayiṣyāmi //",
  "SA11sanssr_pu:3097": "ta yathā /",
  "SA11sanssr_pu:3098": "battāli /",
  "SA11sanssr_pu:3099": "badāli /",
  "SA11sanssr_pu:3100": "badāli /",
  "SA11sanssr_pu:3101": "barāli /",
  "SA11sanssr_pu:3102": "varāhamukhi /",
  "SA11sanssr_pu:3103": "sarvaduṣṭānāṃ nivāraya /",
  "SA11sanssr_pu:3104": "bandha mukhaṃ svāhā //",
  "SA11sanssr_pu:3105": "imām api vidyām annantajātismarahetuṃ mahāprabhāvāṃ saptapañcāśadakṣarāṃ vidyādharapiṭakopanibaddhāṃ sarvabhayarakṣārthaṃ prayuñjīta //",
  "SA11sanssr_pu:3106": "tad yathā /",
  "SA11sanssr_pu:3107": "aṭṭe /",
  "SA11sanssr_pu:3108": "baṭṭe /",
  "SA11sanssr_pu:3109": "naṭṭe /",
  "SA11sanssr_pu:3110": "kunaṭṭe /",
  "SA11sanssr_pu:3111": "ṭake /",
  "SA11sanssr_pu:3112": "ṭhake /",
  "SA11sanssr_pu:3113": "ṭharake /",
  "SA11sanssr_pu:3114": "urumati /",
  "SA11sanssr_pu:3115": "rurumati /",
  "SA11sanssr_pu:3116": "turu /",
  "SA11sanssr_pu:3117": "hili mili /",
  "SA11sanssr_pu:3118": "sarvajñodupadagga [doubtful] /",
  "SA11sanssr_pu:3119": "namo sabbasammasaṃbuddhāṇaṃ sijjhantu me mantapadāḥ svāhā //",
  "SA11sanssr_pu:3120": "eṣā rakṣātmabhāvasya bhaiṣajyavasanādibhiḥ / satvārthasmṛtipūrvakam eva vaktavyā //",
  "SA11sanssr_pu:3121": "ātmatṛṣṇopabhogāt tu kliṣṭāpattiḥ prajāyate //",
  "SA11sanssr_pu:3122": "sarvaṃ hi bodhisatvenotsṛṣṭaṃ sarvasatvebhyaḥ //",
  "SA11sanssr_pu:3123": "tatra yadi vismṛtya paradravyam ātmabharaṇatṛṣṇayā paribhuṅkte kliṣṭāpattim āpadyate /",
  "SA11sanssr_pu:3124": "atha vitṛṣṇo 'nyāsakto vā satvakāryam anusmṛtya bhuṅkte na kliṣṭām āpattim āpadyate /",
  "SA11sanssr_pu:3125": "paradravyasaṃjñī svārthena bhuṅkte steyāpattim āpadyate /",
  "SA11sanssr_pu:3126": "pūrārgheṇa prātimokṣe pārājiko bhavati /",
  "SA11sanssr_pu:3127": "satvasvāmikais tu bhogaiḥ satvasvāmika evātmabhāvaḥ saṃrakṣata ity adoṣaḥ /",
  "SA11sanssr_pu:3128": "na hi dāsasya nityaṃ svāmikarmavyāpṛtasya svadravyam asti yena varteta //",
  "SA11sanssr_pu:3129": "uktaṃ ca dharmasaṅgītisūtre /",
  "SA11sanssr_pu:3130": "dāsopamena bodhisatvena bhavitavyaṃ sarvasatvakiṅkaraṇīyaprāpaṇatayeti //",
  "SA11sanssr_pu:3131": "na caikāntasvāmyarthaparasya dāsasya vyādhyādiviklavamateḥ svāminam annanujñāpyāpi bhuñjānasya kaścid doṣaḥ /",
  "SA11sanssr_pu:3132": "nāpy evaṃ kurvāṇasya bodhisatvasyāntike kasyacid viditavṛttāntasyāpy aprasādo yujyate mātsaryatyāgacittāparijñānāt //",
  "SA11sanssr_pu:3133": "na cātra nyāye kaścit saṃdeho yuktaḥ /",
  "SA11sanssr_pu:3134": "sarvotsargo hi pūrvam eva bhagavatkaṇṭhoktyā pratipāditaḥ /",
  "SA11sanssr_pu:3135": "tathā cātmabhāvarakṣā satvārtham evoktā /",
  "SA11sanssr_pu:3136": "tasya spaṣṭāvabodhārtham ayaṃ nyāyo 'bhiyukto na tu svārthāpekṣayeti //",
  "SA11sanssr_pu:3137": "iti śikṣāsamuccaye ātmabhāvarakṣā ṣaṣṭhaḥ paricchedaḥ //",
  "SA11sanssr_pu:3138": "[VII. bhogapuṇyarakṣā]",
  "SA11sanssr_pu:3139": "bhogapuṇyarakṣā saptamaḥ paricchedaḥ evaṃ tāvad ātmabhāvarakṣā veditavyā /",
  "SA11sanssr_pu:3140": "bhogarakṣā tu vaktavyā /",
  "SA11sanssr_pu:3141": "tatra sukṛtārambhiṇā bhāvyaṃ mātrajñena ca sarvata iti śikṣāpadād asya bhogarakṣā na duṣkarā //",
  "SA11sanssr_pu:3142": "ugraparipṛcchāyāṃ hi śikṣāpadam uktaṃ /",
  "SA11sanssr_pu:3143": "susamīkṣitakarmakāritā sukṛtakarmakāritā ca /",
  "SA11sanssr_pu:3144": "tena bhogānāṃ durnyāsā pretyavekṣā /",
  "SA11sanssr_pu:3145": "avajñāpratiṣedhaḥ siddho bhavati /",
  "SA11sanssr_pu:3146": "śamathaprastāvena ca mātrajñatā yuktijñatā coktā //",
  "SA11sanssr_pu:3147": "tenedaṃ siddhaṃ bhavati /",
  "SA11sanssr_pu:3148": "yad idaṃ /",
  "SA11sanssr_pu:3149": "alpādhamabhogenāpi kāryasiddhau satyāṃ svayam anyair vā bahūttamabhoganāśanopekṣā na kāryeti //",
  "SA11sanssr_pu:3150": "ata evograparipṛcchāyām uktaṃ /",
  "SA11sanssr_pu:3151": "putrabhāryādāsīdāsakarmakarapauruṣeyāṇāṃ samyakparibhogeneti /",
  "SA11sanssr_pu:3152": "tathā svaparabodhipakṣaśrutādyantarāyakarau tyāgātyāgau na kāryau /",
  "SA11sanssr_pu:3153": "adhikasatvārthaśaktes tulyaśakter vā bodhisatvasyādhikatulyakuśalāntarāyakarau tyāgātyāgau na kāryāv iti siddhaṃ bhavatīti //",
  "SA11sanssr_pu:3154": "idaṃ ca saṃdhāya bodhisatvaprātimokṣe 'bhihitaṃ /",
  "SA11sanssr_pu:3155": "yas tu khalu punaḥ śāriputrābhiniṣkrāntagṛhāvāso bodhisatvo bodhyaṅgair abhiyuktas tena kathaṃ dānaṃ dātavyaṃ /",
  "SA11sanssr_pu:3156": "kataraṃ dānaṃ dātavyaṃ /",
  "SA11sanssr_pu:3157": "kiyadrūpaṃ dānaṃ dātavyaṃ // pe //",
  "SA11sanssr_pu:3158": "dharmadāyakena bhavitavyaṃ dharmadānapatinā /",
  "SA11sanssr_pu:3159": "yaś ca śāriputra gṛhī bodhisatvo gaṅgānadīvālikāsamāni buddhakṣetrāṇi saptaratnapratipūrṇāni kṛtvā tathāgatebhyo 'rhadbhyaḥ samyaksaṃbuddhebhyo dānaṃ dadyād /",
  "SA11sanssr_pu:3160": "yaś ca śāriputra pravrajyāparyāpanno bodhisatva ekāṃ catuṣpadikāṃ gāthāṃ prakāśayed ayam eva tato bahutaraṃ puṇyaṃ prasavati /",
  "SA11sanssr_pu:3161": "na śāriputra tathāgatena pravrajitasyāmiṣadānam anujñātaṃ // pe //",
  "SA11sanssr_pu:3162": "yasya khalu punaḥ śāriputra pātrāgataḥ pātraparyāpanno lābho bhaved dhārmiko dharmalabdhaḥ /",
  "SA11sanssr_pu:3163": "tena sādhāraṇabhojinā bhavitavyaṃ sārddhaṃ sabrahmacāribhiḥ /",
  "SA11sanssr_pu:3164": "sacet punaḥ kaścid evāgatya pātraṃ vā cīvaraṃ vā yāceta /",
  "SA11sanssr_pu:3165": "tasyātiriktaṃ bhaved buddhānujñātāt tricīvarād /",
  "SA11sanssr_pu:3166": "yathā parityaktaṃ dātavyaṃ /",
  "SA11sanssr_pu:3167": "sacet punas tasyonaṃ cīvaraṃ bhaved yan niśritya brahmacaryavāsaḥ /",
  "SA11sanssr_pu:3168": "tan na parityaktavyaṃ /",
  "SA11sanssr_pu:3169": "tat kasya hetoḥ /",
  "SA11sanssr_pu:3170": "avisarjanīyaṃ tricīvaram uktaṃ tathāgatena /",
  "SA11sanssr_pu:3171": "sacet punaḥ śāriputra bodhisatvaḥ tricīvaraṃ parityajya yācanakaguruko bhaven na tenālpecchatā āsevitā bhavet /",
  "SA11sanssr_pu:3172": "yas tu khalu punaḥ śāriputrābhiniṣkrāntagṛhāvāso bodhisatvas tena dharma āsevitavyaḥ /",
  "SA11sanssr_pu:3173": "tan na tenābhiyuktena bhavitavyam iti //",
  "SA11sanssr_pu:3174": "anyathā hy ekasaṃgrahārthaṃ mahataḥ satvarāśes tasya ca satvasya bodhisatvāśayaparikarmāntarāyān mahato 'rthasya hāniḥ kṛtā syād /",
  "SA11sanssr_pu:3175": "ata evodārakuśalapakṣavivarjanatāpakṣāla ity ucyate /",
  "SA11sanssr_pu:3176": "evaṃ tāvat tyāgapratiṣedhaḥ /",
  "SA11sanssr_pu:3177": "atyāgapratiṣedho 'pi //",
  "SA11sanssr_pu:3178": "yathāryasāgaramatisūtre mahāyānāntarāyeṣu bahulābhatā paṭhyate /",
  "SA11sanssr_pu:3179": "yo 'yaṃ vidhir ātmany uktaḥ so 'nyasminn api bodhisatve pratipādya iti kuto gamyate /",
  "SA11sanssr_pu:3180": "āryograparipṛcchāyāṃ deśitatvāt /",
  "SA11sanssr_pu:3181": "parakṛtyakāritaḥ svakāryaparityāga iti //",
  "SA11sanssr_pu:3182": "tathāryavimalakīrtinirdeśe 'py uktaṃ /",
  "SA11sanssr_pu:3183": "saṃsārabhayabhītena kiṃ pratisartavyam /",
  "SA11sanssr_pu:3184": "āha /",
  "SA11sanssr_pu:3185": "saṃsārabhayabhītena mañjuśrīr bodhisatvena buddhamāhātmyaṃ pratisartavyaṃ /",
  "SA11sanssr_pu:3186": "āha /",
  "SA11sanssr_pu:3187": "buddhamāhātmyasthātukāmena kutra sthātavyaṃ /",
  "SA11sanssr_pu:3188": "āha /",
  "SA11sanssr_pu:3189": "buddhamāhātmye sthātukāmena sarvasatvasamatāyāṃ sthātavyaṃ /",
  "SA11sanssr_pu:3190": "āha /",
  "SA11sanssr_pu:3191": "sarvasatvasamatāyāṃ sthātukāmena kutra sthātavyaṃ /",
  "SA11sanssr_pu:3192": "āha /",
  "SA11sanssr_pu:3193": "sarvasatvasamatāyāṃ sthātukāmena sarvasatvapramokṣāya sthātavyam iti //",
  "SA11sanssr_pu:3194": "tathā ca dharmasaṅgītau sārthavāho bodhisatva āha /",
  "SA11sanssr_pu:3195": "yo bhagavan bodhisatvaḥ sarvasatvānāṃ prathamataraṃ bodhim icchati nātmanaḥ /",
  "SA11sanssr_pu:3196": "yāvad iyaṃ bhagavan dharmasaṅgītir iti //",
  "SA11sanssr_pu:3197": "utsargād eva cāsya svārthābhāvaḥ siddhaḥ /",
  "SA11sanssr_pu:3198": "kiṃ tu satvārthahānibhayād ayogye satve subharaṃ nāropayati /",
  "SA11sanssr_pu:3199": "yatra tu satvārthahāniṃ na paśyati tatra svayaṃ kṛtam anyena vā jagad dhitam ācaritam iti ko viśeṣo /",
  "SA11sanssr_pu:3200": "yad ayam aparabodhisatvakuśalasiddhaye na svakuśalam utsṛjati /",
  "SA11sanssr_pu:3201": "atha svadurgatiduṣkhad bibheti /",
  "SA11sanssr_pu:3202": "dvitīyasyāpi tad eva duṣkhaṃ /",
  "SA11sanssr_pu:3203": "atha tadduṣkhena me bādhā nāstīty upekṣate /",
  "SA11sanssr_pu:3204": "yathoktaiḥ sūtraiḥ sāpattiko bhavati //",
  "SA11sanssr_pu:3205": "yathā ca ratnakūṭasūtre /",
  "SA11sanssr_pu:3206": "catvāra ime kāśyapa bodhisatvapratirūpakā ity ārabhyoktaṃ /",
  "SA11sanssr_pu:3207": "ātmasukhārthiko bhavati na sarvasatvaduṣkhāpanayanārthika iti //",
  "SA11sanssr_pu:3208": "tasmād ugraparipṛcchāvidhinā pūrvavad ātmā garhaṇīyaḥ eṣā tu bodhisatvaśikṣā yathāryanirārambheṇa dharmasaṅgītisūtre nirdiṣṭā /",
  "SA11sanssr_pu:3209": "kathaṃ kulaputrāḥ pratipattisthīta veditavyāḥ /",
  "SA11sanssr_pu:3210": "āha /",
  "SA11sanssr_pu:3211": "yadā satveṣu na vipratipadyante /",
  "SA11sanssr_pu:3212": "āha /",
  "SA11sanssr_pu:3213": "kathaṃ satveṣu na vipratipadyante /",
  "SA11sanssr_pu:3214": "āha /",
  "SA11sanssr_pu:3215": "yan maitrīṃ ca mahākaruṇāṃ ca na tyajanti /",
  "SA11sanssr_pu:3216": "subhūtir āha /",
  "SA11sanssr_pu:3217": "katamā bodhisatvānāṃ mahāmaitrī /",
  "SA11sanssr_pu:3218": "āha /",
  "SA11sanssr_pu:3219": "yat kāyajīvitaṃ ca sarvakuśalamūlaṃ ca sarvasatvānāṃ niryātayanti na ca pratikāraṃ kāṅkṣanti /",
  "SA11sanssr_pu:3220": "āha /",
  "SA11sanssr_pu:3221": "katamā bodhisatvānāṃ mahākaruṇā /",
  "SA11sanssr_pu:3222": "yat pūrvataraṃ satvānāṃ bodhim icchanti nātmana iti //",
  "SA11sanssr_pu:3223": "atraiva cāha /",
  "SA11sanssr_pu:3224": "mahākaruṇāmūlāḥ sarvabodhisatvaśikṣā iti /",
  "SA11sanssr_pu:3225": "avaśyaṃ ca bhagavatedaṃ na nivāraṇīyaṃ /",
  "SA11sanssr_pu:3226": "anyatarabodhisatvārthe nārthitvād avaśyaṃ tūpadiśatīti niścīyate /",
  "SA11sanssr_pu:3227": "yena dātur mahādakṣiṇīye mahārthadānān mahāpuṇyasāgaravistaro dṛśyate /",
  "SA11sanssr_pu:3228": "anyathā tu kevalam eva vighātino maraṇaṃ syāt //",
  "SA11sanssr_pu:3229": "yat tu praśāntaviniścayaprātihāryasūtre deśitam /",
  "SA11sanssr_pu:3230": "ya eṣa te mahārāja varṣaśatasahasreṇa parivyayo 'tra praviṣṭaḥ sa sarvaḥ piṇḍīkṛtyaikasya bhikṣor yātrā bhaved evaṃ pratyekaṃ sarvabhikṣūṇāṃ /",
  "SA11sanssr_pu:3231": "yaś coddeśasvādhyāyābhiyukto bodhisatvaḥ sagauravo dharmakamaḥ śraddhādeyam āhāraṃ parigṛhyaivaṃ cittam utpādayet /",
  "SA11sanssr_pu:3232": "anenāhaṃ dharmaparyeṣṭim āpatsyae iti /",
  "SA11sanssr_pu:3233": "asya kuśalasyaiṣa deyadharmaparityāgaḥ śatatamīm api kalāṃ nopaitīti //",
  "SA11sanssr_pu:3234": "tad gṛhasukhapaliśuddham adhikṛtyoktaṃ / na tu pūrvoktavidhinā kaścid doṣaḥ //",
  "SA11sanssr_pu:3235": "ukto samāsatā bhogarakṣā /",
  "SA11sanssr_pu:3236": "puṇyarakṣā vācyā /",
  "SA11sanssr_pu:3237": "tatra svārthavipākavaitṛṣṇyāc chubhaṃ saṃrakṣitaṃ bhavet //",
  "SA11sanssr_pu:3238": "yathoktaṃ nārāyaṇaparipṛcchāyāṃ /",
  "SA11sanssr_pu:3239": "sa nātmahetoḥ śīlaṃ rakṣati /",
  "SA11sanssr_pu:3240": "na svargahetoḥ /",
  "SA11sanssr_pu:3241": "na śakratvahetoḥ /",
  "SA11sanssr_pu:3242": "na bhogahetoḥ /",
  "SA11sanssr_pu:3243": "naiśvaryahetoḥ /",
  "SA11sanssr_pu:3244": "na rūpahetor na varṇahetor na yaśohetoḥ / pe //",
  "SA11sanssr_pu:3245": "na nirayabhayabhitaḥ śīlaṃ rakṣati / pe //",
  "SA11sanssr_pu:3246": "evaṃ na tiryagyonibhayabhītaḥ śīlaṃ rakṣati /",
  "SA11sanssr_pu:3247": "anyatra buddhanetrīpratiṣṭhāpanāya śīlaṃ rakṣati /",
  "SA11sanssr_pu:3248": "yāvat sarvasatvahitasukhayogakṣemārthikaḥ śīlaṃ rakṣati //",
  "SA11sanssr_pu:3249": "sa evaṃrūpeṇa śīlaskandhena samanvāgato bodhisatvo daśabhir dharmair na hīyate /",
  "SA11sanssr_pu:3250": "katamair daśabhiḥ /",
  "SA11sanssr_pu:3251": "yad uta na cakravartirājyāt parihīyate /",
  "SA11sanssr_pu:3252": "tatra ca bhavaty apramatto bodhipratikāṅkṣī buddhadarśanam abhikāṅkṣate /",
  "SA11sanssr_pu:3253": "evaṃ brahmatvād buddhadarśanābhedyapratilambhād dharmaśravaṇān na parihīyate /",
  "SA11sanssr_pu:3254": "yāvad yathāśrutapratipattisaṃpādanāya bodhisatvasaṃvarasamādānān na parihīyate /",
  "SA11sanssr_pu:3255": "annāchedyapratibhānāt sarvakuśaladharmaprārthanadhyānān na parihīyate //",
  "SA11sanssr_pu:3256": "evaṃ śīlaskandhapratiṣṭhito bodhisatvo mahāsatvaḥ sadā namaḥkṛto bhavati devaiḥ /",
  "SA11sanssr_pu:3257": "sadā praśaṃsito bhavati nāgaiḥ /",
  "SA11sanssr_pu:3258": "sadā namaḥkṛto bhavati yakṣaiḥ /",
  "SA11sanssr_pu:3259": "sadā pūjito bhavati gandharvaiḥ sadāpacāyitaś ca bhavati nāgendrāsurendraiḥ /",
  "SA11sanssr_pu:3260": "sadā sumānitaś ca bhavati brāhmaṇakṣatriyaśreṣṭhigṛhapatibhiḥ /",
  "SA11sanssr_pu:3261": "sadābhigamanīyaś ca bhavati paṇḍitaiḥ /",
  "SA11sanssr_pu:3262": "sadā samanvāhṛtaś ca bhavati buddhaiḥ /",
  "SA11sanssr_pu:3263": "śāstṛsaṃmataś ca bhavati sadevakasya lokasyānukampakaś ca bhavati sarvasatvānāṃ // pe //",
  "SA11sanssr_pu:3264": "catasro gatīr na gacchati /",
  "SA11sanssr_pu:3265": "katamāś catasro /",
  "SA11sanssr_pu:3266": "yad utākṣaṇagatiṃ na gacchaty anyatra satvaparipākāt /",
  "SA11sanssr_pu:3267": "buddhaśūnyabuddhakṣetraṃ na gacchati /",
  "SA11sanssr_pu:3268": "mithyādṛṣṭikulopapattiṃ na gacchati /",
  "SA11sanssr_pu:3269": "sarvadurgatigatiṃ na gacchati //",
  "SA11sanssr_pu:3270": "evaṃ pūrvotsṛṣṭasyāpi puṇyasya kleśavaśāt punar upādīyamānasya rakṣā kāryā /",
  "SA11sanssr_pu:3271": "puṇyadānād api yat puṇyaṃ tato 'pi na vipākaḥ prārthanīyo 'nyatra parārthāt /",
  "SA11sanssr_pu:3272": "kiṃ ca puṇyaṃ rakṣitukāmaḥ /",
  "SA11sanssr_pu:3273": "paścāt tāpaṃ na kurvīta //",
  "SA11sanssr_pu:3274": "yathoktam ugraparipṛcchāyāṃ / dattvā ca na vipratisāracittam utpādayitavyam iti //",
  "SA11sanssr_pu:3275": "pṛṣṭhadaurbalyād daurbalyaṃ /",
  "SA11sanssr_pu:3276": "vipratisārāt pāpavat puṇyasyāpi kṣayaḥ syād ity abhiprāyaḥ /",
  "SA11sanssr_pu:3277": "na ca kṛtvā prakāśayed /",
  "SA11sanssr_pu:3278": "annekaparyāyeṇa hi bhagavatā prachannakalyāṇatā /",
  "SA11sanssr_pu:3279": "vivṛtapāpatā varṇitā /",
  "SA11sanssr_pu:3280": "tatra vivṛtasay kṣayo gamyate /",
  "SA11sanssr_pu:3281": "pāpasya daurmanasyenaiva puṇyasya saumanasyenāpattiḥ satvārthaṃ nirāmiṣacittasya prakāśayataḥ //",
  "SA11sanssr_pu:3282": "yathā ratnameghe vaidyadṛṣṭāntena ātmotkarṣo nirdoṣa uktaḥ /",
  "SA11sanssr_pu:3283": "punaḥ puṇyarakṣā kāmo lābhasatkārabhītaḥ syād unnatiṃ varjayet sadā /",
  "SA11sanssr_pu:3284": "bodhisatvo prasannaḥ syād dharme vimatim utsṛjet //",
  "SA11sanssr_pu:3285": "idaṃ ca ratnakūṭe 'bhihitaṃ /",
  "SA11sanssr_pu:3286": "caturbhiḥ kāśyapa dharmaiḥ samanvāgatasya bodhisatvasyotpannotpannāḥ kuśalā dharmāḥ parihīyante /",
  "SA11sanssr_pu:3287": "yaiḥ caturbhir muktāḥ na vardhante kuśaladharmaiḥ /",
  "SA11sanssr_pu:3288": "katamaiś caturbhiḥ /",
  "SA11sanssr_pu:3289": "yad utābhimānikasya lokāyatamantraparyeṣṭyā /",
  "SA11sanssr_pu:3290": "lābhasatkārādhyavasitasya kulapratyavalokanena /",
  "SA11sanssr_pu:3291": "bodhisatvavidveṣābhyākhyānena /",
  "SA11sanssr_pu:3292": "aśrutānām anirdiṣṭānāṃ ca sūtrāntānāṃ pratikṣepeṇeti //",
  "SA11sanssr_pu:3293": "āryasarvāstivādānāṃ ca paṭhyate /",
  "SA11sanssr_pu:3294": "paśyadhvaṃ bhikṣava etaṃ bhikṣuṃ keśanakhastūpe sarvāṅgena praṇipatya cittam abhiprasādayantam /",
  "SA11sanssr_pu:3295": "evaṃ bhadanta /",
  "SA11sanssr_pu:3296": "anena bhikṣavo bhikṣuṇā yāvatī bhūmir ākrāntādharaśītiyojanasahasrāṇi yāvat kāñcanacakraṃ /",
  "SA11sanssr_pu:3297": "atrāntare yāvantyā vālikās tāvanty anena bhikṣuṇā cakravartirājyasahasrāṇi paribhoktavyāni /",
  "SA11sanssr_pu:3298": "yāvad athāyuṣmān upālir yena bhagavān tenāñjaliṃ praṇamya bhagavantam idam avocat /",
  "SA11sanssr_pu:3299": "yad uktaṃ bhagavatāsya bhikṣor evaṃ mahānti kuśalamūlāni /",
  "SA11sanssr_pu:3300": "kutremāni bhagavan kuśalamūlāni tanutvaṃ parikṣayaṃ paryādānaṃ gacchanti /",
  "SA11sanssr_pu:3301": "nāham upāle evaṃ kṣatiṃ copahatiṃ ca samanupaśyāmi /",
  "SA11sanssr_pu:3302": "yathā sabrahmacārī sabrahmacāriṇo 'ntike duṣṭacittam utpādayati /",
  "SA11sanssr_pu:3303": "atropāle imāni mahānti kuśalamūlāni tanutvaṃ parikṣayaṃ paryādānaṃ gacchanti /",
  "SA11sanssr_pu:3304": "tasmāt tarhy upāle evaṃ śikṣitavyaṃ yad dagdhasthūṇāyām api cittaṃ na pradūṣayiṣyāmaḥ /",
  "SA11sanssr_pu:3305": "prāg eva savijñānake kāya iti //",
  "SA11sanssr_pu:3306": "āryamañjuśrīvikrīḍitasūtre 'py āha /",
  "SA11sanssr_pu:3307": "pratighaḥ pratigha iti kalpaśatopacitaṃ kuśalamūlaṃ pratihanti tenocyate pratigha iti //",
  "SA11sanssr_pu:3308": "āryagaṇḍavyūhasūtre ca samantasatvaparitrāṇy ojasaḥ striyā rātridevatayā pūrvāvadānaṃ kathayantyābhihitaṃ /",
  "SA11sanssr_pu:3309": "te tenānyonyāvamanyanāsamuditenākuśalamūlenāyuḥpramāṇād api parihīyante sma /",
  "SA11sanssr_pu:3310": "varṇād api balād api parihīyante smeti /",
  "SA11sanssr_pu:3311": "atra ca na kadācid unnatiḥ kāryeti pradarśanārthaṃ sadety ucyate //",
  "SA11sanssr_pu:3312": "lābhasatkāras tu kadācid abhyupagamyate 'pi /",
  "SA11sanssr_pu:3313": "yathoktaṃ āryaratnameghe /",
  "SA11sanssr_pu:3314": "iha kulaputra bodhisatvaḥ sumerumātram api ratnarāśiṃ labhamānaḥ pratigṛhṇāti /",
  "SA11sanssr_pu:3315": "pratyavaram api vastu pratilabhamānaḥ /",
  "SA11sanssr_pu:3316": "tat kasya hetoḥ /",
  "SA11sanssr_pu:3317": "tasyaivaṃ bhavati /",
  "SA11sanssr_pu:3318": "ete satvā matsariṇo lubdhā lobhābhibhūtāḥ /",
  "SA11sanssr_pu:3319": "taddhetoḥ tatpratyayaṃ tannidānaṃ mahāvāriskandhāvaṣṭabdā iva saṃsārasāgare unmajjanimajjanaṃ kurvanti /",
  "SA11sanssr_pu:3320": "tad eṣāṃ bhaviṣyati dīrgharātram arthāya hitāya sukhāya /",
  "SA11sanssr_pu:3321": "sarvaṃ pratigṛhya na svīkaroti /",
  "SA11sanssr_pu:3322": "na lobhacittam utpādayati /",
  "SA11sanssr_pu:3323": "anyatra sarvasatvasādhāraṇāṃ buddhadharmasaṃgheṣu kārāṃ karoti /",
  "SA11sanssr_pu:3324": "yathā duṣkhitānāṃ ca sarvasatvānām upajīvyaṃ karoti /",
  "SA11sanssr_pu:3325": "taṃ ca dānapatiṃ samuttejayati saṃpraharṣayatīti //",
  "SA11sanssr_pu:3326": "tathātraivoktaṃ / tena ca dānena nonnato bhavatīti //",
  "SA11sanssr_pu:3327": "punar atraivāha /",
  "SA11sanssr_pu:3328": "yadi punar asya taddhetos tatpratyayaṃ tannidānaṃ kīrtiśabdaśloko bhavati tatra nonnāmajāto bhavati na mānajāto na madajātaḥ /",
  "SA11sanssr_pu:3329": "evaṃ cāsya bhavati /",
  "SA11sanssr_pu:3330": "na cireṇa kālena yasya cāyaṃ kīrtiślokaśabdaḥ samutthito yaiś ca samutthāpito yaś ca kīrtiśabdaślokas trayam apy etat sarveṇa sarvaṃ na bhaviṣyati /",
  "SA11sanssr_pu:3331": "tatra kaḥ paṇḍitajātīyo 'nityeṣu na ca sthiteṣu dharmeṣv adhruveṣv annāśvāsikeṣv anunayacittam utpādayed unnato bhaven mānadarpito vā /",
  "SA11sanssr_pu:3332": "evaṃ hi bodhisatvo lābhasatkārakīrtiśabdaślokeṣu sūpasthitasmṛtir viharatīti //",
  "SA11sanssr_pu:3333": "punar āha /",
  "SA11sanssr_pu:3334": "caṇḍālakumāropamāś ca loke viharanti nīcanīcena manasā /",
  "SA11sanssr_pu:3335": "mānamadadarpādhigatāś ca bhavanti paiśunyasaṃjñāyāḥ satatasamitaṃ pratyupasthitatvād iti //",
  "SA11sanssr_pu:3336": "punar apy uktaṃ /",
  "SA11sanssr_pu:3337": "iha kulaputrābhiniṣkrāntagṛhavāsaḥ pravrajito bodhisatvo mṛtakasadṛśo 'haṃ mitrāmātyajñātisālohitānām iti nihatamāno bhavati /",
  "SA11sanssr_pu:3338": "vairūpyaṃ me 'bhyudgataṃ vivarṇāni ca me vāsāṃsi prāvṛtāny anyaś ca me ākalpaḥ saṃvṛtta iti nihatamāno bhavati /",
  "SA11sanssr_pu:3339": "muṇḍaḥ pātrapāṇiḥ kulāt kulam upasaṃkramāmi bhikṣāhetor bhikṣānidānam iti nihatamāno bhavati /",
  "SA11sanssr_pu:3340": "nīcanīcena cittena caṇḍālakumārasadṛśena piṇḍāya carāmīti nihatamāno bhavati /",
  "SA11sanssr_pu:3341": "paiṇḍiliko 'smi saṃvṛtaḥ /",
  "SA11sanssr_pu:3342": "parapratibaddhā ca me jīviketi nihatamāno bhavati /",
  "SA11sanssr_pu:3343": "avadhūtam avajñātaṃ pratigṛhṇāmīti nihatamāno bhavati /",
  "SA11sanssr_pu:3344": "ārādhanīyā me ācāryagurudakṣiṇīyā iti nihatamāno bhavati /",
  "SA11sanssr_pu:3345": "saṃtoṣaṇīyā me sabrahmacāriṇo /",
  "SA11sanssr_pu:3346": "yad uta tena tenācāragocarasamudācāreṇeti nihatamāno bhavati /",
  "SA11sanssr_pu:3347": "apratilabdhānubaddhadharmān pratipatsyae iti nihatamāno bhavati /",
  "SA11sanssr_pu:3348": "kruddhānāṃ vyāpannacittānāṃ satvānāṃ madhye kṣāntibahulo vihariṣyāmīti nihatamāno bhavatīti //",
  "SA11sanssr_pu:3349": "āryasāgaramatisūtre 'py uktaṃ /",
  "SA11sanssr_pu:3350": "satkāyapariśuddhaś ca bhavati /",
  "SA11sanssr_pu:3351": "lakṣaṇasamalaṃkṛtagātramṛdutaruṇahastapādaḥ svavibhaktapuṇyaniṣyandagātro 'hīnendriyaḥ sarvāṅgapratyaṅgaparipūrṇaḥ /",
  "SA11sanssr_pu:3352": "na ca rūpamadamatto bhavati /",
  "SA11sanssr_pu:3353": "na kāyamaṇḍanayogānuyuktaḥ /",
  "SA11sanssr_pu:3354": "sa kiyad dhīnānām api satvānāṃ rūpavikalānām apy avanamati praṇamati dharmagrāhyatām upādāyeti //",
  "SA11sanssr_pu:3355": "punar atraivoktaṃ /",
  "SA11sanssr_pu:3356": "syād yathāpi nāma bhagavan yadā mahāsāgaraḥ pratisaṃtiṣṭhate tadā nimne pṛthivīpradeśe saṃtiṣṭhate /",
  "SA11sanssr_pu:3357": "tasya nimnatvād alpakṛcchreṇa sarvanadyaś ca sarvapraśravaṇāni ca prapatanti /",
  "SA11sanssr_pu:3358": "evam eva bhagavan nirmānasya gurudakṣiṇīyagauravasya bodhisatvasyālpakṛcchreṇa tāni gambhīrāṇi dharmasukhāni śrotendriyasyābhāsam āgacchanti /",
  "SA11sanssr_pu:3359": "smṛtau cāvatiṣṭhante /",
  "SA11sanssr_pu:3360": "tasmāt tarhi bhagavan yo bodhisatvo mānonnato bhavati mānastabdhaḥ na ca gurudakṣiṇīyebhyo 'vanamati na praṇamati veditavyaṃ bhagavan mārāṅkuśāviddho vatāyaṃ bodhisatva iti //",
  "SA11sanssr_pu:3361": "āryalokottaraparivarte coktaṃ /",
  "SA11sanssr_pu:3362": "daśemāni bho jinaputra bodhisatvānāṃ mārakarmāṇi /",
  "SA11sanssr_pu:3363": "katamāni daśa /",
  "SA11sanssr_pu:3364": "yad idaṃ gurudakṣiṇīyācāryamātāpitṛśramaṇabrāhmaṇasamyaggatasamyakpratipanneṣv agauravatā mārakarma /",
  "SA11sanssr_pu:3365": "dharmabhāṇakānāṃ viśiṣṭadharmādhigatānām udāradharmadeśakānāṃ mahāyānasamārūḍhānāṃ nirvāṇapathavidhijñānāṃ dhāraṇīsūtrāntarājapratilabdhānāṃ nāvanamati /",
  "SA11sanssr_pu:3366": "garvitastabdhaś ca bhavati /",
  "SA11sanssr_pu:3367": "dharmabhāṇake na gauravam utpādayati /",
  "SA11sanssr_pu:3368": "na śuśrūṣāṃ na citrīkāraṃ karoti /",
  "SA11sanssr_pu:3369": "mārakarma dharmaśravaṇasāṃkathye ca niṣaṇṇae udāradharmavege samutpanne dharmabhāṇakasya sādhukāraṃ na prayacchati mā kaścid asmin praśaṃsatīti mārakarma //",
  "SA11sanssr_pu:3370": "abhimānaṃ cotpādyātmānaṃ pratigṛhṇāti /",
  "SA11sanssr_pu:3371": "parāṃś ca na gṛhṇāti /",
  "SA11sanssr_pu:3372": "ātmajñatāṃ ca nāvatarati /",
  "SA11sanssr_pu:3373": "cittanidhyaptiṃ notpādayati / mārakarma //",
  "SA11sanssr_pu:3374": "adhimānaṃ cotpādyājānann abudhyamāno varṇārhāṇāṃ pudgalānāṃ varṇaṃ praticchādayati /",
  "SA11sanssr_pu:3375": "avarṇaṃ bhāṣate /",
  "SA11sanssr_pu:3376": "na ca parasya guṇavarṇenāttamanā bhavati / mārakarma //",
  "SA11sanssr_pu:3377": "jānāti ca /",
  "SA11sanssr_pu:3378": "ayaṃ dharmo 'yaṃ vinayo bhūtam idaṃ buddhavacanam iti /",
  "SA11sanssr_pu:3379": "pudgalavidveṣeṇa dharmavidveṣaṃ karoti /",
  "SA11sanssr_pu:3380": "saddharmaṃ pratikṣipati /",
  "SA11sanssr_pu:3381": "anyāṃś ca vigrāhayati / mārakarma //",
  "SA11sanssr_pu:3382": "uccamānasaṃ prārthayate parihāradharmaṃ na mārgayati /",
  "SA11sanssr_pu:3383": "paropasthānaṃ so 'bhiyāti /",
  "SA11sanssr_pu:3384": "abhinandati /",
  "SA11sanssr_pu:3385": "vṛddhasthavirāṇāṃ ciracaritabrahmacaryāṇāṃ na pratyupatiṣṭhate na ca pratyudgacchati / mārakarma //",
  "SA11sanssr_pu:3386": "bhṛkuṭīmukhaḥ khalu punar bhavati /",
  "SA11sanssr_pu:3387": "na smitamukhaḥ /",
  "SA11sanssr_pu:3388": "na khila madhuravacanaḥ /",
  "SA11sanssr_pu:3389": "sadā kaṭhinacittaś chidrānveṣī //",
  "SA11sanssr_pu:3390": "avatāraprekṣī / mārakarma //",
  "SA11sanssr_pu:3391": "abhimānaṃ ca patitvā paṇḍitān nopasaṃkrāmati /",
  "SA11sanssr_pu:3392": "na sevate /",
  "SA11sanssr_pu:3393": "na bhajate /",
  "SA11sanssr_pu:3394": "na paryupāste /",
  "SA11sanssr_pu:3395": "na paripraśnayati /",
  "SA11sanssr_pu:3396": "na paripṛcchati /",
  "SA11sanssr_pu:3397": "kiṃ kuśalaṃ kim akuśalaṃ kiṃ karaṇīyaṃ kiṃ kṛtaṃ dīrgharātram arthāya hitāya sukhāya bhavati /",
  "SA11sanssr_pu:3398": "kiṃ vākṛtaṃ dīrgharātram annarthāyāhitāyāsukhāya bhavatīti /",
  "SA11sanssr_pu:3399": "sajaḍaḥ sajaḍataro bhavati /",
  "SA11sanssr_pu:3400": "mohavyūho mānagrāhī /",
  "SA11sanssr_pu:3401": "aniḥsaraṇadarśī / mārakarma //",
  "SA11sanssr_pu:3402": "saa mānābhibhūto buddhotpādaṃ virāgayati /",
  "SA11sanssr_pu:3403": "pūrvakuśalamūlaṃ kṣapayati /",
  "SA11sanssr_pu:3404": "navaṃ notthāpayati /",
  "SA11sanssr_pu:3405": "anirdeśaṃ nirdiśati /",
  "SA11sanssr_pu:3406": "vigraham ārabhate vivādabahulaś ca bhavati /",
  "SA11sanssr_pu:3407": "sa evaṃ dharmavihārī sthānam etad vidyate yasmin mithyā mahāprapātaṃ patet /",
  "SA11sanssr_pu:3408": "atha ca punar bodhicittabalādhīnād aiśvaryaṃ pratilabhate /",
  "SA11sanssr_pu:3409": "sa kalpaśatasahasreṣu buddhotpādaṃ nāsādayati /",
  "SA11sanssr_pu:3410": "kutaḥ punar dharmaśravaṇam /",
  "SA11sanssr_pu:3411": "idaṃ daśamaṃ mārakarma //",
  "SA11sanssr_pu:3412": "imāni bho jinaputra daśa mārakarmāṇi /",
  "SA11sanssr_pu:3413": "yāni parivarjya bodhisatvā daśa jñānakarmāṇi pratilabhante /",
  "SA11sanssr_pu:3414": "atraiva ca jñānakarmasu pacyate /",
  "SA11sanssr_pu:3415": "nirmānatā sarvasatveṣv iti //",
  "SA11sanssr_pu:3416": "āryarāṣṭrapālasūtre 'py uktaṃ /",
  "SA11sanssr_pu:3417": "apāyabhūmiṃ /",
  "SA11sanssr_pu:3418": "gatim akṣaṇeṣu /",
  "SA11sanssr_pu:3419": "daridratāṃ /",
  "SA11sanssr_pu:3420": "nīcakulopapattim /",
  "SA11sanssr_pu:3421": "jātyandhyadaurbalyam athālpasthāmatāṃ /",
  "SA11sanssr_pu:3422": "gṛhṇanti te mānavaśena mūḍhāḥ //",
  "SA11sanssr_pu:3423": "iti //",
  "SA11sanssr_pu:3424": "dharmasaṃgītisūtre 'py uktaṃ /",
  "SA11sanssr_pu:3425": "satvakṣetraṃ bodhisatvasya buddhakṣetraṃ yataś ca buddhakṣetrād buddhadharmāṇāṃ lābhāgamo bhavati /",
  "SA11sanssr_pu:3426": "nārhāmi tasmin vipratipattum /",
  "SA11sanssr_pu:3427": "evaṃ cāsya bhavati /",
  "SA11sanssr_pu:3428": "sarvaṃ sucaritaṃ duścaritaṃ ca satvān niśritya pravartate /",
  "SA11sanssr_pu:3429": "duścaritāśramāc cāpāyāḥ pravartante /",
  "SA11sanssr_pu:3430": "sucaritāśrayād devamanuṣyā iti //",
  "SA11sanssr_pu:3431": "ata eva ratnolkādhāraṇyām apy uktaṃ /",
  "SA11sanssr_pu:3432": "iha bho jinaputrāḥ prathamacittotpādiko bodhisatvaḥ ādita eva sarvasatvānām antike daśaprakāraṃ cittam utpādayati /",
  "SA11sanssr_pu:3433": "katamad daśaprakāraṃ /",
  "SA11sanssr_pu:3434": "tad yathā /",
  "SA11sanssr_pu:3435": "hitacittatāṃ sukhacittatāṃ dāyācittatāṃ snigdhacittatāṃ priyacittatāṃ anugrahacittatāṃ ārakṣācittatāṃ samacittatāṃ ācāryacittatāṃ śāstṛcittatāṃ /",
  "SA11sanssr_pu:3436": "idaṃ daśaprakāraṃ cittam utpādayatīti //",
  "SA11sanssr_pu:3437": "śraddhābalādhānāvatāramudrāsūtre 'py uktaṃ /",
  "SA11sanssr_pu:3438": "sarvasatvānāṃ śiṣyatvābhyupagame sthito 'smi /",
  "SA11sanssr_pu:3439": "parāṃś ca sarvasatvaśiṣyatvābhyupagame pratiṣṭhāpayiṣyāmīty āśvāsaṃ pratilabhate //",
  "SA11sanssr_pu:3440": "peyālaṃ //",
  "SA11sanssr_pu:3441": "sarvasatveṣv avanamapraṇamanatāyāṃ pratiṣṭhito 'smīti pūrvavat //",
  "SA11sanssr_pu:3442": "tatrāvanamanapraṇamanatāyāṃ sarvasatveṣu nirmānatā //",
  "SA11sanssr_pu:3443": "tathāryavimalakīrtinirdeśe /",
  "SA11sanssr_pu:3444": "pariśuddhabuddhakṣetropapattaye sarvasatveṣu śāstṛpremoktaṃ /",
  "SA11sanssr_pu:3445": "lokaprasādānurakṣārthaṃ tv āsanapādaprakhyālanakarma kurvatāpi cetasā strīṣu vākṣaṇaprāpteṣu vā vinipatiteṣu bodhisatvena premagauravābhyāsaḥ kāryaḥ //",
  "SA11sanssr_pu:3446": "uktaṃ hi gaṇḍavyūhe tasya samanantaraniṣaṇṇasya tasmin mahāsiṃhāsane sarvaḥ sa janakāyo 'bhimukhaḥ prāñjalisthito 'bhūt /",
  "SA11sanssr_pu:3447": "tam eva rājānaṃ namasyamānaḥ // pe //",
  "SA11sanssr_pu:3448_0": "sa khalu sarvadharmanirnādacchatramaṇḍalanirghoṣo rājā teṣāṃ yācanakānāṃ saha darśanenāttamanaskataro",
  "SA11sanssr_pu:3448_1": "rājñānena ca trisāhasracakravartirājyapratilābhenāsīmāprāptakalpaparyavasānena /",
  "SA11sanssr_pu:3449": "yāvat śuddhāvāsadevaśāntivimokṣamukhavihāreṇāparyantakalpāvasānena /",
  "SA11sanssr_pu:3450": "tad yathā kulaputra puruṣasyaikāntatṛṣṇācaritasya mātāpitṛbhrātṛbhaginīmitrāmātyajñātisālohitaputraduhitṛbhāryācirakālaviyuktasyāṭavīkāntāravipraṇaṣṭasya taddarśanakāmasya /",
  "SA11sanssr_pu:3451": "teṣāṃ samavadhānena mahatī prītir adhyavasānam utpatet taddarśanāvitṛptatayā /",
  "SA11sanssr_pu:3452": "evam eva kulaputra rājñaḥ sarvadharmanirnādacchatramaṇḍalanirghoṣasya teṣāṃ yācanakānāṃ saha darśanena mahāprītivegāḥ saṃjātāḥ /",
  "SA11sanssr_pu:3453_0": "cittatuṣṭisukham avakrāntaṃ mahāṃś cittodagratāvegaḥ prādurbhūto yāvat teṣu sarvayācanakeṣu",
  "SA11sanssr_pu:3453_1": "ekaputrakasaṃjñā mātāpitṛsaṃjñā dakṣiṇīyasaṃjñā kalyāṇamitrasaṃjñā varṇasaṃjñā durlabhasaṃjñā",
  "SA11sanssr_pu:3453_2": "duṣkarakārakasaṃjñā bahukarasaṃjñā paramopakārisaṃjñā bodhimārgopastambhasaṃjñā ācāryaśāstṛsaṃjñotpadyeteti //",
  "SA11sanssr_pu:3454": "evam anyagatabhāve satvānām agratogamanopasthānādiprasaṅge sarvotsargaṃ smaret /",
  "SA11sanssr_pu:3455": "eṣām evāyam ātmīyaḥ kāyaḥ /",
  "SA11sanssr_pu:3456": "yatheṣṭam atra vartantām /",
  "SA11sanssr_pu:3457": "pṛthivīśodhanopalepanādiṣv iva svasukhārtham iti /",
  "SA11sanssr_pu:3458": "athavā svāmyaprasādabhīteneva tatprasādārthineva tadājñāsaṃpādanā manasi kartavyā /",
  "SA11sanssr_pu:3459": "bhagavato 'py upasthānaṃ kurvato 'nyagatyabhāvāt /",
  "SA11sanssr_pu:3460": "bhikṣuṇā glānenāṅgīkṛtaṃ //",
  "SA11sanssr_pu:3461": "yathoktaṃ bhikṣuprakīrṇake /",
  "SA11sanssr_pu:3462": "bhagavān āha /",
  "SA11sanssr_pu:3463": "mā bhāya bhikṣu mā bhāya bhikṣu /",
  "SA11sanssr_pu:3464": "ahaṃ te bhikṣūpasthāsyaṃ /",
  "SA11sanssr_pu:3465": "āhara bhikṣu cīvarāṇi yāvat te dhopāmi /",
  "SA11sanssr_pu:3466": "evam ukte āyuṣmān ānando bhagavantam etad avocat /",
  "SA11sanssr_pu:3467": "mā bhagavān etasya glānasyāśucimraks.itāni cīvarāṇi dhovatu /",
  "SA11sanssr_pu:3468": "ahaṃ bhagavan dhoviṣyaṃ /",
  "SA11sanssr_pu:3469": "bhagavān āha /",
  "SA11sanssr_pu:3470": "tena hy ānanda tvam etasya bhikṣusya cīvarāṇi dhova /",
  "SA11sanssr_pu:3471": "tathāgato udakam āsiñciṣyati /",
  "SA11sanssr_pu:3472": "atha khalv āyuṣmān ānando tasya glānasya bhikṣusya cīvarāṇi dhovati /",
  "SA11sanssr_pu:3473": "bhagavān udakam āsiñcati // pe //",
  "SA11sanssr_pu:3474": "atha khalv āyuṣmān ānandas taṃ glānaṃ bhikṣuṃ sādhu ca suṣṭhu cānuparigṛhya bahirdhā haritvā snāpayet /",
  "SA11sanssr_pu:3475": "bhagavān udakam āsiñcatīti /",
  "SA11sanssr_pu:3476": "āha ca/",
  "SA11sanssr_pu:3477": "yān ārādhya mahat tvaṃ virādhya kaṣṭāṃ vipattim āpnoti /",
  "SA11sanssr_pu:3478": "prāṇaparityāgair api teṣāṃ nanu toṣaṇaṃ nyāyyaṃ //",
  "SA11sanssr_pu:3479": "ete te vai satvāḥ prasādya yān siddham āgatā bahavaḥ /",
  "SA11sanssr_pu:3480": "siddhikṣetraṃ nānyat satvebhyo vidyate jagati //",
  "SA11sanssr_pu:3481": "ete cintāmaṇayo bhadraghaṭā dhenavaś ca kāmadughāḥ /",
  "SA11sanssr_pu:3482": "guruvac ca devateva ca tasmād ārādhanīyās te //",
  "SA11sanssr_pu:3483": "kiṃ ca niśchadmabandhūnām aprameyopakāriṇām / satvārādhanam utsṛjya niṣkṛtiḥ kā parā bhavet //",
  "SA11sanssr_pu:3484": "śirasā dhārayām āsa purā nātho yathepsitam / jaṭāsvadhyuṣitān satvān bhūtvā yatnena niścalaḥ //",
  "SA11sanssr_pu:3485": "bhindanti dehaṃ praviśanty avīcīm yeṣāṃ kṛte tatra kṛte kṛtaṃ syāt //",
  "SA11sanssr_pu:3486": "mahāpakāriṣv api tena sarvaṃ kalyāṇam evācaraṇīyam eṣu //",
  "SA11sanssr_pu:3487": "svayaṃ mama svāmina eva tāvad yad artham ātmany api nirvyapekṣāḥ /",
  "SA11sanssr_pu:3488": "ahaṃ kathaṃ svāmiṣu teṣu teṣu karomi mānaṃ na tu dāsabhāvam //",
  "SA11sanssr_pu:3489": "yeṣāṃ sukhe yānti mudaṃ munīndrāḥ yeṣāṃ vyathāyāṃ praviśanti manyum /",
  "SA11sanssr_pu:3490": "tattoṣaṇāt sarvamunīndratuṣṭis tatrāpakāre 'pakṛtaṃ munīnāṃ //",
  "SA11sanssr_pu:3491": "ādīptakāyasya yathā samantān /",
  "SA11sanssr_pu:3492": "na sarvakāmair api saumanasyam /",
  "SA11sanssr_pu:3493": "satvavyathāyām api tadvad eva na prītyupāyo 'sti mahākṛpāṇām //",
  "SA11sanssr_pu:3494": "tasmān mayā yajjanaduṣkhanena /",
  "SA11sanssr_pu:3495": "duṣkhaṃ kṛtaṃ sarvamahādayānāṃ /",
  "SA11sanssr_pu:3496": "tad adya pāpaṃ pratideśayāmi yatkheditās te munayaḥ kṣamantām //",
  "SA11sanssr_pu:3497": "ārādhanāyādya tathāgatānāṃ sarvātmanā dāsyam upaimi loke /",
  "SA11sanssr_pu:3498": "kurvantu me mūrdhni padaṃ janaughāḥ nighnantu vā tuṣyatu lokanāthāḥ //",
  "SA11sanssr_pu:3499": "ātmīkṛtaṃ sarvam idaṃ jagat taiḥ kṛpātmabhir naiva hi saṃśayo 'tra /",
  "SA11sanssr_pu:3500": "dṛśyantae ete nanu satvarūpās /",
  "SA11sanssr_pu:3501": "tae eva nāthāḥ kim annādaro 'tra //",
  "SA11sanssr_pu:3502": "tathāgatārādhanam etad eva svārthasya saṃsādhanam etad eva /",
  "SA11sanssr_pu:3503": "lokasya duṣkhāpaham etad eva tasmān mamāstu vratam etad eva //",
  "SA11sanssr_pu:3504": "yathaiko rājapuruṣaḥ pramathnāti mahājanaṃ / vikaroti na śaknoti dīrghadarśī mahājanaḥ //",
  "SA11sanssr_pu:3505": "yasmān naiva sa ekākī tasya rājabalaṃ balaṃ / tathā na durbalaṃ kaṃcid aparāddhaṃ vimānayet //",
  "SA11sanssr_pu:3506": "yasmān narakapālāś ca kṛpāvantaś ca tadbalaṃ / tasmād ārādhayet satvān bhṛtyaś caṇḍanṛpaṃ yathā //",
  "SA11sanssr_pu:3507": "kupitaḥ kiṃ nṛpaḥ kuryād yena syān narakavyathā / yatsatvadaurmanasyena kṛtena hy anubhūyate //",
  "SA11sanssr_pu:3508": "tuṣṭaḥ kiṃ nṛpatir dadyād yad buddhatvasamaṃ bhavet / yat satvasaumanasyena kṛtena hy anubhūyate //",
  "SA11sanssr_pu:3509": "āstāṃ bhaviṣyadbuddhatvaṃ satvārādhanasaṃbhavaṃ /",
  "SA11sanssr_pu:3510": "ihaiva saubhāgyayaśaḥ sausthityaṃ kiṃ na paśyasi //",
  "SA11sanssr_pu:3511": "prāsādikatvam ārogyam prāmodyaṃ cirajīvitaṃ / cakravartisukhaṃ sphītaṃ kṣamī prāpnoti saṃsaran //",
  "SA11sanssr_pu:3512": "maitrāśayaś ca yat pūjyaḥ satvamāhātmyam eva tat /",
  "SA11sanssr_pu:3513": "buddhaprasādād yat puṇyaṃ buddhamāhātmyam eva tat //",
  "SA11sanssr_pu:3514": "ata eva hi candrapradīpasūtre maitrībhāvaphalam udbhāvitam /",
  "SA11sanssr_pu:3515": "yāvanti pūjāṃ bahuvidha aprameyāḥ /",
  "SA11sanssr_pu:3516": "kṣetraṃ śateṣu niyuta ca bimbareṣū /",
  "SA11sanssr_pu:3517": "tāṃ pūja kṛtvā atuliyanāyakānāṃ /",
  "SA11sanssr_pu:3518": "saṃkhyākalāpī [doubtful] na bhavati maitracitte //",
  "SA11sanssr_pu:3519": "tasmād evaṃvidheṣu mahādakṣiṇīyeṣūnnatiṃ varjayet sadā /",
  "SA11sanssr_pu:3520": "eṣā connatir ayoniśomanaḥkārāt saṃbhavatīti //",
  "SA11sanssr_pu:3521": "tasyānnavatāre yatnaḥ kāryaḥ /",
  "SA11sanssr_pu:3522": "yathoktaṃ ratnameghe /",
  "SA11sanssr_pu:3523": "kathaṃ ca kulaputra bodhisatvo 'yoniśomanaḥkārāpagato bhavati /",
  "SA11sanssr_pu:3524": "iha bodhisatva ekākī rahogataḥ pravivekasthito naivaṃ cittam utpādayati /",
  "SA11sanssr_pu:3525": "ahaṃ asaṃkīrṇavihārī /",
  "SA11sanssr_pu:3526": "ahaṃ pravivekasthitaḥ /",
  "SA11sanssr_pu:3527": "ahaṃ pratipannas tāthāgate dharmavinaye /",
  "SA11sanssr_pu:3528": "ye tv anye śramaṇā vā brāhmaṇā vā sarve te saṃkīrṇavihāriṇaḥ /",
  "SA11sanssr_pu:3529": "saṃsargabahulā uddhurās tāthāgatād dharmavinayāt //",
  "SA11sanssr_pu:3530": "evaṃ hi bodhisatvo 'yoniśomanaḥkārāpagato bhavati //",
  "SA11sanssr_pu:3531": "punar atraivoktam /",
  "SA11sanssr_pu:3532": "iha bodhisatvo vīryam ārabhamāṇo na tan mahad vīryam āsvādayati /",
  "SA11sanssr_pu:3533": "na ca tena vīryeṇātmānam utkarṣayati /",
  "SA11sanssr_pu:3534": "na parān paṃsayati /",
  "SA11sanssr_pu:3535": "tasyaivaṃ bhavati /",
  "SA11sanssr_pu:3536": "ko hi nāma saprajñajātīyaḥ svakarmābhiyuktaḥ parāṃś codayet //",
  "SA11sanssr_pu:3537": "evaṃ hi bodhisatvo 'nnunnatavīryo bhavati //",
  "SA11sanssr_pu:3538": "eṣa tu puṇyarakṣāyāḥ saṃkṣepo yad bodhipariṇāmanā //",
  "SA11sanssr_pu:3539": "tathā hy uktam āryākṣayamatisūtre /",
  "SA11sanssr_pu:3540": "na hi bodhipariṇāmitasya kuśalamūlasyāntarā kaścit parikṣayo yāvad bodhimaṇḍaniṣadanāt /",
  "SA11sanssr_pu:3541": "tad yathāpi nāma bhadanta śāradvatīputra mahāsamudrapatitasyodakabindor nāntarāsti kṣayo yāvan na kalpaparyavasāna / iti //",
  "SA11sanssr_pu:3542": "iti śikṣāsamuccaye bhogapuṇyarakṣā saptamaḥ paricchedaḥ //",
  "SA11sanssr_pu:3543": "[VIII. pāpaśodhana]",
  "SA11sanssr_pu:3544": "pāpaśodhanaṃ aṣṭamaḥ paricchedaḥ /",
  "SA11sanssr_pu:3545": "uktā trayāṇām apy ātmabhāvādīnāṃ rakṣā /",
  "SA11sanssr_pu:3546": "śuddhir adhunā vaktavyā /",
  "SA11sanssr_pu:3547": "kim artham /",
  "SA11sanssr_pu:3548": "śodhitasyātmabhāvasya bhogaḥ pathyo bhaviṣyati /",
  "SA11sanssr_pu:3549": "samyaksiddhasya bhaktasya niṣkaṇasyeva dehinām //",
  "SA11sanssr_pu:3550": "yathoktam āryatathāgataguhyasūtre /",
  "SA11sanssr_pu:3551": "yāni ca tāni mahānagareṣu mahāśmaśānāni bhavanty annekaprāṇiśatasahasrākīrṇāni /",
  "SA11sanssr_pu:3552": "tatrāpi sa bodhisatvo mahāsatvo mahāntam ātmabhāvaṃ mṛtaṃ kālagatam upadarśayati /",
  "SA11sanssr_pu:3553": "tatra te tiryagyonigatāḥ satvā yāvad arthaṃ māṃsaṃ paribhujyāyuḥparyante mṛtāḥ kālagatāḥ sugatau svargaloke deveṣūpapadyante /",
  "SA11sanssr_pu:3554": "sa caiva teṣāṃ hetur bhavati yāvat parinirvāṇāya /",
  "SA11sanssr_pu:3555": "yad idaṃ /",
  "SA11sanssr_pu:3556": "tasyaiva bodhisatvasya pūrvapraṇidhānapariśuddhyā /",
  "SA11sanssr_pu:3557": "yena dīrgharātram evaṃ praṇidhānaṃ kṛtaṃ /",
  "SA11sanssr_pu:3558": "ye me mṛtasya kālagatasya māṃsaṃ paribhuñjīran /",
  "SA11sanssr_pu:3559": "sa eva teṣāṃ hetur bhavet svargotpattaye yāvat parinirvāṇāya tasya śīlavataḥ /",
  "SA11sanssr_pu:3560": "ṛdhyati cetanā /",
  "SA11sanssr_pu:3561": "ṛdhyati prārthanā /",
  "SA11sanssr_pu:3562": "ṛdhyati praṇidhānam iti //",
  "SA11sanssr_pu:3563": "punar atraivoktaṃ /",
  "SA11sanssr_pu:3564": "sa dharmakāyaprabhāvito darśanenāpi satvānām arthaṃ karoti /",
  "SA11sanssr_pu:3565": "śravaṇenāpi sparśanenāpi satvānām arthaṃ karoti /",
  "SA11sanssr_pu:3566_0": "tad yathāpi nāma śāntamate jīvakena vaidyarājena sarvabhaiṣajyāni samudānīya bhaiṣajyatarusaṃhātam",
  "SA11sanssr_pu:3566_1": "ayaṃ dārikārūpaṃ kṛtaṃ prāsādikaṃ darśanīyaṃ sukṛtaṃ suniṣṭhitaṃ suparikarmakṛtaṃ /",
  "SA11sanssr_pu:3567": "sāgacchati gacchati tiṣṭhati niṣīdati śayyāṃ ca kalpayati /",
  "SA11sanssr_pu:3568": "tatra ye āgacchanty āturā mahātmāno rājāno vā rājamātrā vā śreṣṭhigṛhapatyamātyakoṭṭarājāno vā /",
  "SA11sanssr_pu:3569": "tān sa jīvako vaidyarājas tayā bhaiṣajyadārikayā sārddhaṃ saṃyojayati /",
  "SA11sanssr_pu:3570": "teṣāṃ samanantarasaṃyogam āpannānāṃ sarvavyādhayaḥ prasrabhyante 'rāgāś ca bhavanti sukhino nirvikārāḥ /",
  "SA11sanssr_pu:3571": "paśya śāntamate jīvakasya vaidyarājasya laukikavyādhicikitsājñānaṃ yady anyeṣāṃ vaidyānāṃ saṃvidyate /",
  "SA11sanssr_pu:3572": "evam eva śāntamate tasya dharmakāyaprabhāvitasya bodhisatvasya yāvantaḥ satvāḥ strīpuruṣadārakadārikā rāgadoṣamohasaṃtaptāḥ kāyaṃ spṛśanti /",
  "SA11sanssr_pu:3573": "teṣāṃ saṃspṛṣṭamātrāṇāṃ sarvakleśāḥ prasrabhyante vigatasaṃtāpaṃ ca kāyaṃ saṃjānanti //",
  "SA11sanssr_pu:3574": "yad idaṃ tasyaiva bodhisatvasya pūrvapraṇidhānasupariśuddhatvāt / etadartham ātmabhāvaḥ śodhyaḥ //",
  "SA11sanssr_pu:3575": "kiṃ ca aśodhane doṣam āha /",
  "SA11sanssr_pu:3576": "tṛṇachannaṃ yathā śasyaṃ rogaiḥ sīdati naidhate /",
  "SA11sanssr_pu:3577": "buddhāṅkuras tathā vṛddhiṃ kleśachanno na gacchati //",
  "SA11sanssr_pu:3578": "pratipakṣanirāsena vṛddhyarthaṃ cety abhiprāyaḥ //",
  "SA11sanssr_pu:3579": "ātmabhāvasya kā śuddhiḥ / pāpakleśaviśodhanaṃ / saṃbuddhoktyarthasāreṇa / yatnābhāve tv apāyagaḥ //",
  "SA11sanssr_pu:3580": "tatra pāpaśodhanaṃ caturdharmakasūtre deśitaṃ /",
  "SA11sanssr_pu:3581": "caturbhir maitreya dharmaiḥ samanvāgato bodhisatvo mahāsatvaḥ kṛtopacitaṃ pāpam abhibhavati /",
  "SA11sanssr_pu:3582": "katamaiś caturbhiḥ /",
  "SA11sanssr_pu:3583": "yad uta /",
  "SA11sanssr_pu:3584": "vidūṣaṇāsamudācāreṇa pratipakṣasamudācāreṇa /",
  "SA11sanssr_pu:3585": "pratyāpattibalena / āśrayabalena ca //",
  "SA11sanssr_pu:3586": "tatra vidūṣaṇāsamudācāro 'kuśalaṃ karmādhyacārati tatra tatraiva ca vipratisārabahulī bhavati //",
  "SA11sanssr_pu:3587": "tatra pratipakṣasamudācāraḥ kṛtvāpy akuśalaṃ karma kuśale karmaṇy atyarthābhiyogaṃ gataḥ //",
  "SA11sanssr_pu:3588": "pratyāpattibalaṃ saṃvarasamādānād akaraṇasaṃvaralābhaḥ //",
  "SA11sanssr_pu:3589": "tatrāśrayabalaṃ buddhadharmasaṃghaśaraṇagamanam annutsṛṣṭabodhicittatā ca /",
  "SA11sanssr_pu:3590": "subalavatsaṃniśrayeṇa na śakyate pāpenābhibhavituṃ /",
  "SA11sanssr_pu:3591": "ebhir maitreya caturbhir dharmaiḥ samanvāgato bodhisatvo mahāsatvaḥ kṛtopacitaṃ pāpam abhibhavatīti //",
  "SA11sanssr_pu:3592": "tatra kathaṃ vidūṣaṇāsamudācāro bhāvayitavyaḥ / yathā suvarṇaprabhāsottamasūtre 'bhihitaṃ //",
  "SA11sanssr_pu:3593": "samanvāharantu māṃ buddhāḥ kṛpākāruṇyacetasaḥ / ye ca daśadiśi loke tiṣṭhanti dvipadottamāḥ //",
  "SA11sanssr_pu:3594": "yac ca me pāpakaṃ karma kṛtaṃ pūrvaṃ sudāruṇaṃ / tat sarvaṃ deśayiṣyāmi sthito daśabalāgrataḥ //",
  "SA11sanssr_pu:3595": "mātāpitṝn ajānatā buddhānām aprajānatā / kuśalaṃ cāprajānatā yat tu pāpaṃ kṛtaṃ mayā //",
  "SA11sanssr_pu:3596": "aiśvaryamadamattena kulabhogamadena ca / tāruṇyamadamattena yat tu pāpaṃ kṛtaṃ mayā //",
  "SA11sanssr_pu:3597": "duścintitaṃ duruktaṃ ca duṣkṛtenāpi karmaṇā / annādīnavadarśinā yat tu pāpaṃ kṛtaṃ mayā //",
  "SA11sanssr_pu:3598": "bālabuddhipracāreṇa ajñānāvṛtacetasā / pāpamitravaśāc caiva kleśavyākulacetasā //",
  "SA11sanssr_pu:3599": "krīḍārativaśāc caiva śokarogavaśena vā / atṛptadhanadoṣeṇa yat tu pāpaṃ kṛtaṃ mayā //",
  "SA11sanssr_pu:3600": "annāryajanasaṃsargair īrṣyāmātsaryahetunā / śāṭhyadāridryadoṣeṇa yat tu pāpaṃ kṛtaṃ mayā //",
  "SA11sanssr_pu:3601": "vyasanāgamakāle 'smin kāmānāṃ bhayahetunā / annaiśvaryagatenāpi yat tu pāpaṃ kṛtaṃ mayā //",
  "SA11sanssr_pu:3602": "calacittavaśenaiva kāmakrodhavaśena vā / kṣutpipāsārditenāpi yat tu pāpaṃ kṛtaṃ mayā //",
  "SA11sanssr_pu:3603": "pānārthaṃ bhojanārthaṃ ca vastrārthaṃ strīṣu hetunā /",
  "SA11sanssr_pu:3604": "vicitraiḥ kleśasaṃtāpair yat tu pāpaṃ kṛtaṃ mayā //",
  "SA11sanssr_pu:3605": "kāyavāṅmanasāṃ pāpaṃ tridhā duścaritaṃ cittaṃ / yat kṛtam īdṛśai rūpais tat sarvaṃ deśayāmy aham //",
  "SA11sanssr_pu:3606": "yat tu buddheṣu dharmeṣu śrāvakeṣu tathaiva ca /",
  "SA11sanssr_pu:3607": "agauravaṃ kṛtaṃ syād dhi tat sarvaṃ deśayāmy aham //",
  "SA11sanssr_pu:3608": "yat tu pratyekabuddheṣu bodhisatveṣu vā punaḥ /agauravaṃ kṛtaṃ syād dhi tat srvaṃ deśayāmy aham //",
  "SA11sanssr_pu:3609": "saddharmabhāṇakeṣv eva anyeṣu guṇavatsu vā / agauravaṃ kṛtaṃ syād dhi tat sarvaṃ deśayāmy aham //",
  "SA11sanssr_pu:3610": "saddharmaḥ pratikṣiptaḥ syād ajñānaṃ tena me sadā /",
  "SA11sanssr_pu:3611": "mātāpitṛṣv agauravaṃ tat sarvaṃ deśayāmy aham //",
  "SA11sanssr_pu:3612": "mūrkhatvena bālatvena mānadarpāvṛtena ca / rāgadveṣeṇa mohena tat sarvaṃ deśayāmy aham //",
  "SA11sanssr_pu:3613": "vyavalokayantu māṃ buddhāḥ samanvāhṛtacetasaḥ / atyayaṃ pratigṛhṇantu kāruṇyārpitacetasaḥ //",
  "SA11sanssr_pu:3614": "yat tu pāpaṃ kṛtaṃ pūrvaṃ mayā kalpaśateṣu ca / tasyārthaṃ śokacitto 'haṃ krpaṇīyo bhayārditaḥ //",
  "SA11sanssr_pu:3615": "bhavāmi pāpakarmāṇāṃ satataṃ dīnamānasaḥ / yatra yatra cariṣyāmi na cāsti me balaṃ kvacit //",
  "SA11sanssr_pu:3616": "sarve kāruṇikā buddhāḥ sarve bhayaharā jage / atyayaṃ pratigṛhṇantu mocayantu ca māṃ bhayāt //",
  "SA11sanssr_pu:3617": "kleśakarmaphalaṃ mahyaṃ pravāhayantu tathāgatāḥ / snāpayantu ca māṃ buddhāḥ kāruṇyasaritodakaiḥ //",
  "SA11sanssr_pu:3618": "sarvaṃ pāpaṃ deśayāmi yat tu pūrvaṃ kṛtaṃ mayā / yac ca etarhi me pāpaṃ tat sarvaṃ deśayāmy aham //",
  "SA11sanssr_pu:3619": "āyatyāṃ saṃvaram āpadye sarvaduṣkṛtakarmaṇām / na chādayāmi tat pāpaṃ yad bhaven mama duṣkṛtam //",
  "SA11sanssr_pu:3620": "trividhaṃ kāyikaṃ karma vacasā ca caturvidham / manasā triprakāreṇa tat sarvaṃ deśayāmy aham //",
  "SA11sanssr_pu:3621": "kāyakṛtaṃ vācakṛtaṃ manasā ca vicintitaṃ / kṛtaṃ daśavidhaṃ karma tat sarvaṃ deśayāmy aham //",
  "SA11sanssr_pu:3622": "yac ca me pāpakaṃ karma anniṣṭaphaladāyakaṃ / tat sarvaṃ deśayiṣyāmi buddhānāṃ purataḥ sthitaḥ //",
  "SA11sanssr_pu:3623": "bhavagatisaṃkaṭe bālabuddhinā pāpaṃ yan me kṛtaṃ sudāruṇam /",
  "SA11sanssr_pu:3624": "daśabalam agrataḥ sthitaḥ tat sarvaṃ pāpaṃ pratideśayāmi /",
  "SA11sanssr_pu:3625": "deśayāmi ca tat pāpaṃ yan mayā saṃcitaṃ janmasaṃkaṭe vividhaiḥ kāyapracārasaṃkaṭair bhavasaṃkaṭalokasaṃkaṭe cāpalacalacittasaṃkaṭe mūrkhabālakṛtakleśasaṃkaṭe /",
  "SA11sanssr_pu:3626": "pāpamitrāgamasaṃkaṭe ca /",
  "SA11sanssr_pu:3627": "bhayasaṃkaṭarāgasaṃkaṭe doṣamohatamasaṃkaṭair api kṣaṇasaṃkaṭe kālasaṃkaṭe puṇyopārjanasaṃkaṭair api /",
  "SA11sanssr_pu:3628": "jinasaṃkaṭasaṃmukhasthitaḥ /",
  "SA11sanssr_pu:3629": "tat sarvapāpaṃ pratideśayāmi //",
  "SA11sanssr_pu:3630": "viśeṣatas tu bodhisatvāpattīnāṃ gurvīṇāṃ laghvīnāṃ deśanāryopāliparipṛcchāyām uktā /",
  "SA11sanssr_pu:3631": "kā punar gurvī mūlāpattiḥ //",
  "SA11sanssr_pu:3632": "sāmānyatas tu tatroktaṃ /",
  "SA11sanssr_pu:3633": "saced upāle mahāyānasaṃprasthito bodhisatvo mahāsatvo gaṅgānadīvālikopamā rāgapratisaṃyuktā āpattīr āpadyeta /",
  "SA11sanssr_pu:3634": "yāṃ caikato dveṣasaṃprayuktām āpattim āpadyeta bodhisatvayānaṃ pramāṇīkṛtya // pe //",
  "SA11sanssr_pu:3635": "iyaṃ tābhyo gurutarā āpattir yeyaṃ dveṣasaṃyuktā /",
  "SA11sanssr_pu:3636": "tat kasya hetoḥ /",
  "SA11sanssr_pu:3637": "yo 'yaṃ dveṣa upāle satvaparityāgāya saṃvartate /",
  "SA11sanssr_pu:3638": "rāgaḥ satvasaṃgrahāya saṃvartate /",
  "SA11sanssr_pu:3639": "tatropāle yaḥ kleśaḥ satvasaṃgrahāya saṃvartate /",
  "SA11sanssr_pu:3640": "na tatra bodhisatvasya chalaṃ na bhayaṃ // pe //",
  "SA11sanssr_pu:3641": "tasmāt tarhi tvām upāle yāḥ kāścana rāgapratisaṃyuktā āpattayaḥ sarvas tā annāpattaya iti vadāmi /",
  "SA11sanssr_pu:3642": "ko 'trābhiprāyaḥ /",
  "SA11sanssr_pu:3643": "satvasaṃgrahasyaiva pūrvam eva viśeṣitatvād /",
  "SA11sanssr_pu:3644": "adhyāśayakṛpāvato hy ayam upadeśaḥ //",
  "SA11sanssr_pu:3645": "yasmād annantaram āha /",
  "SA11sanssr_pu:3646": "tatropāle ye 'nnupāyakuśalā bodhisatvās te rāgapratisaṃyuktābhya āpattibhyo bibhyati /",
  "SA11sanssr_pu:3647": "ye punar upāyakuśalā bodhisatvās te dveṣasaṃprayuktābhya āpattibhyo bibhyati na rāgapratisaṃyuktābhya iti //",
  "SA11sanssr_pu:3648": "ke punar upāyakuśalāḥ /",
  "SA11sanssr_pu:3649": "ye prajñākṛpābhyāṃ satvatyāgān nivāryante /",
  "SA11sanssr_pu:3650": "ubhayathā hi satvatyāgo bhavati /",
  "SA11sanssr_pu:3651": "kevalaprajñayā duṣkhaśūnyatāvabodhāt /",
  "SA11sanssr_pu:3652": "kevalayā ca kṛpayā kleśabalād acireṇa kṛpāhāniḥ //",
  "SA11sanssr_pu:3653": "yad uktam upāyakauśalyasūtre /",
  "SA11sanssr_pu:3654": "tad yathā kulaputra maṃtravidyādharaḥ puruṣo rājñā pañcapāśakena bandhanena baddhaḥ syāt /",
  "SA11sanssr_pu:3655": "sa yadā kāṅkṣeta prakramaṇāya tadaikamantravidyābalena sarvabandhanāni chittvā prakramet /",
  "SA11sanssr_pu:3656": "evam eva kulaputropāyakuśalo bodhisatvaḥ pañcabhiḥ kāmaguṇai ratiṃ vindati taiś cākīrṇo viharati /",
  "SA11sanssr_pu:3657": "yadā ca punar ākāṅkṣate tadā prajñābalādhīnena ekena ca sarvajñatācittena sarvakāmaguṇān prabhujya cyuto brahmalokae upapadyatae iti //",
  "SA11sanssr_pu:3658": "dveṣe 'pi kiṃ naivam iṣyate / prakṛtimahāsāvadyatvāt / kṛpāvaikalye copāyasyaivāsaṃbhavāt //",
  "SA11sanssr_pu:3659": "parārthasiddhiṃ vā svārthād gurutarām adhimucyamānaḥ kopaparavattayāpi param anuśāsyānutāpapūrvakam āyatyāṃ saṃvaram utpadyate /",
  "SA11sanssr_pu:3660": "ahitanivārake krodhe ko doṣaḥ /",
  "SA11sanssr_pu:3661": "avakāśadānena tadvāsanādoṣāt kṛpāhānidoṣaḥ /",
  "SA11sanssr_pu:3662": "tacchedena mūlacchedadoṣa iti paścād darśayiṣyāmaḥ /",
  "SA11sanssr_pu:3663": "yady api tasya satvasya taddhitaṃ tathāpi bodhisatvakṛpāhānyā mahataḥ satvārthānubandhasya hāniḥ syāt //",
  "SA11sanssr_pu:3664": "āryasatyake parivartte 'pi putradṛṣṭāntaḥ karuṇādhiṣṭhita eva veditavyaḥ /",
  "SA11sanssr_pu:3665": "yaś ca tatrāpi kṛpāpratiṣedhaḥ sa lokārthapāṇḍityena lokāvarjanārthaṃ /",
  "SA11sanssr_pu:3666": "nivāryamāṇaś ca yadi hitakāme bodhisatve pratighaṃ labheta sa bodhisatvaḥ syād ubhayor annarthaḥ //",
  "SA11sanssr_pu:3667": "rāge 'pi tarhi doṣaḥ paṭhyate /",
  "SA11sanssr_pu:3668": "kāmānuṣevaṇi bhoti andha manujo /",
  "SA11sanssr_pu:3669": "mātāpitṛghātayī /",
  "SA11sanssr_pu:3670": "kāmān sevatu śīlavantu vadhayī /",
  "SA11sanssr_pu:3671": "tasmād vivarjet sadā iti //",
  "SA11sanssr_pu:3672": "svasaukhyasaṃgena ca paraduṣkhopekṣā dṛṣṭā //",
  "SA11sanssr_pu:3673": "satyaṃ dṛṣṭā /",
  "SA11sanssr_pu:3674": "yena paraduṣkhaṃ svaduṣkhatayā nābhyastaṃ /",
  "SA11sanssr_pu:3675": "yena tv abhyastaṃ /",
  "SA11sanssr_pu:3676": "tasyobhayadoṣāsaṃbhavaḥ //",
  "SA11sanssr_pu:3677": "yathoktaṃ candrapradīpasūtre /",
  "SA11sanssr_pu:3678": "tad yathāpi nāmānanda kaścid eva puruṣo 'dhastāt pādatalam ādāya yāvan murddhany ādīpto bhavet /",
  "SA11sanssr_pu:3679": "saṃprajvalita ekajvalībhutas taṃ kaścid eva puruṣa upasaṃkramya evaṃ vaded /",
  "SA11sanssr_pu:3680": "ehi tvāṃ bhoḥ puruṣa nirvāpitenātmabhāvena pañcabhiḥ kāmaguṇaiḥ samarpitaḥ samanvaṅgībhūtaḥ krīḍasva ramasva paricārayasveti /",
  "SA11sanssr_pu:3681": "tat kiṃ manyase ānanda /",
  "SA11sanssr_pu:3682": "api tu sa puruṣo 'nirvāpitenātmabhāvena pañcabhiḥ kāmaguṇaiḥ krīḍeta ramet paricaret //",
  "SA11sanssr_pu:3683": "ānanda āha //",
  "SA11sanssr_pu:3684": "no hīdaṃ bhagavan //",
  "SA11sanssr_pu:3685": "g",
  "SA11sanssr_pu:3686": "bhagavān āha /",
  "SA11sanssr_pu:3687": "krīḍetānanda sa puruṣo ramet paricaret parikalpam upādāyāparinirvāpitenātmabhāvena pañcabhiḥ kāmaguṇaiḥ samarpitaḥ samanvaṅgībhūto /",
  "SA11sanssr_pu:3688": "na tv evaṃ tathāgatasya pūrvaṃ bodhisatvacaryāṃ caramāṇasya satvān tribhir apāyair duṣkhitān dṛṣṭvā daridrān abhūt saumanasyaṃ vā cittaprasādo veti vistaraḥ //",
  "SA11sanssr_pu:3689": "loke 'pi putre śūlam āropyamāṇe /",
  "SA11sanssr_pu:3690": "paśyator mātāpitror na svasaukhyasaṃgo dṛṣṭaḥ svānurūpakṛpāvaśāt /",
  "SA11sanssr_pu:3691": "pracchannas tarhi sasvāmikāsu nisvāmikāsu bāhuladharmadhvajarakṣitāsu kāmamithyācāro na syāt /",
  "SA11sanssr_pu:3692": "sati satvārthe satvānupaghāte cānubandhaṃ nirūpyādoṣaḥ //",
  "SA11sanssr_pu:3693": "samyagbrahmacāriṇīṣu kṛtārthatvād dūrāt parihāraḥ /",
  "SA11sanssr_pu:3694": "pūjyā ca mātṛbhaginyādivat /",
  "SA11sanssr_pu:3695": "evaṃ tarhi bhikṣor apy evam āpannaṃ /",
  "SA11sanssr_pu:3696": "na tasyāpareṇa brahmacaryaprakāreṇa satvārthasādhanāt //",
  "SA11sanssr_pu:3697": "tathā hy uktam āryākṣayamatisūtre / kālākāle punar anenopekṣā karaṇīyeti //",
  "SA11sanssr_pu:3698": "atha tato 'py adhikaṃ satvārthaṃ paśyet / śikṣāṃ nikṣipet //",
  "SA11sanssr_pu:3699": "upāyakauśalyasūtre jyotirmāṇavakaṃ dvācatvāriṃśadvarṣasahasrabrahmacāriṇam adhikṛtya saptame pade sthitasya kāruṇyam utpadyeta /",
  "SA11sanssr_pu:3700": "kiṃ cāpy aham idaṃ vrataṃ khaṇḍayitvā nirayaparāyaṇaḥ syāṃ /",
  "SA11sanssr_pu:3701": "tathāpy utsahe 'haṃ nairayikaṃ duṣkhaṃ prativedayitum atha ceyaṃ strī sukhitā bhavatu /",
  "SA11sanssr_pu:3702": "mā kālaṃ karotu /",
  "SA11sanssr_pu:3703": "iti hi kulaputra jyotirmāṇavakaḥ paścānmukho nivartya tāṃ striyaṃ dakṣiṇena pāṇinā gṛhītvaivam āha /",
  "SA11sanssr_pu:3704": "uttiṣṭha bhagini yathākāmakaraṇīyas te bhavāmīti // pe //",
  "SA11sanssr_pu:3705": "so 'haṃ kulaputra mahākāruṇyacittotpādenetvareṇa kāmopasaṃhitena daśakalpasahasrāṇi paścānmukham akārṣam /",
  "SA11sanssr_pu:3706": "paśya kulaputra yad anyeṣāṃ nirayasaṃvartanīyaṃ karma /",
  "SA11sanssr_pu:3707": "tad upāyakuśalasya bodhisatvasya brahmalokopapattisaṃvartanīyam iti //",
  "SA11sanssr_pu:3708": "punar atraivāha /",
  "SA11sanssr_pu:3709": "yadi bodhisatva ekasya satvasya kuśalamūlaṃ saṃjanayet tathārūpāṃ cāpattim āpadyeta yathārūpayāpattyāpannayā kalpaśatasahasraṃ niraye pacyeta /",
  "SA11sanssr_pu:3710": "utsoḍhavyam eva bhagavan bodhisatvenāpattim āpattuṃ tac ca nairayikaṃ duṣkhaṃ /",
  "SA11sanssr_pu:3711": "na tv eva tasyaikasay satvasya kuśalaṃ parityaktum iti //",
  "SA11sanssr_pu:3712": "punar atraivāha /",
  "SA11sanssr_pu:3713": "iha kulaputropāyakuśalo bodhisatvo yadā kadācit kasmiṃścit pāpamitravaśenāpattim āpadyeta /",
  "SA11sanssr_pu:3714": "sa itaḥ pratisaṃśikṣate /",
  "SA11sanssr_pu:3715": "na mayaibhiḥ skandhaiḥ parinirvāpayitavyaṃ /",
  "SA11sanssr_pu:3716": "mayā punar evaṃ saṃnāhaḥ saṃnaddhavyaḥ /",
  "SA11sanssr_pu:3717": "aparāntakoṭiḥ saṃsaritavyā satvānāṃ paripācanahetor iti /",
  "SA11sanssr_pu:3718": "na mayā cittadāhaḥ karaṇīyo /",
  "SA11sanssr_pu:3719": "yathā yathā saṃsariṣyāmi tathā tathā satvān paripācayiṣyāmi /",
  "SA11sanssr_pu:3720": "api tv etāṃ cāpattiṃ yathādharmaṃ pratikariṣyāmi /",
  "SA11sanssr_pu:3721": "āyatyāṃ saṃvaram āpatsye /",
  "SA11sanssr_pu:3722": "sacet kulaputra pravrajito bodhisatvaḥ parikalpam ādāya sarvāś catasro mūlāpattīr atikramed anena copāyakauśalyena vinodayed /",
  "SA11sanssr_pu:3723": "annāpattiṃ bodhisatvasya vadāmīti //",
  "SA11sanssr_pu:3724": "sphuṭaṃ cāryaratnameghe ānantaryacikīrṣupuruṣamāraṇānujñānāt //",
  "SA11sanssr_pu:3725": "śrāvakavinaye 'pi mūlāpattisthānae eva kāruṇyān mṛgādimokṣaṇe 'nnāpattir uktaiva //",
  "SA11sanssr_pu:3726": "ayaṃ ca rāge guṇo yad bodhisatve rāgam utpādya sugatir labhyate / na tu krodhena //",
  "SA11sanssr_pu:3727": "yathoktam upāyakauśalyasūtre /",
  "SA11sanssr_pu:3728": "priyaṃkare bodhisatve raktā ... dhavyottarāṃ dārikām adhikṛtya /",
  "SA11sanssr_pu:3729": "priyaṃkarasya praṇidheḥ punaḥ punar yā istri prekṣeta sarāgacittā /",
  "SA11sanssr_pu:3730": "sā istribhāvaṃ parivarjayitvā puruṣo bhavet yādṛg udārasatvaḥ //",
  "SA11sanssr_pu:3731": "paśyasva ānanda guṇāsya īdṛśāḥ /",
  "SA11sanssr_pu:3732": "yenānyasatvā nirayam vrajanti /",
  "SA11sanssr_pu:3733": "tenaiva śūreṣu janitva rāgaṃ gacchanti svargaṃ puruṣatvam eva ca // pe //",
  "SA11sanssr_pu:3734": "bhaiṣajyarājeṣu mahāyaśeṣu /",
  "SA11sanssr_pu:3735": "ko bodhisatveṣu janayeta dveṣam /",
  "SA11sanssr_pu:3736": "yesāṃ kileśo 'pi sukhasya dāyakaḥ /",
  "SA11sanssr_pu:3737": "kiṃ vā punar yaḥ tān satkareyā / iti //",
  "SA11sanssr_pu:3738": "evam anyasmin satvārthopāye sati rāgajāpattir annāpattir uktā //",
  "SA11sanssr_pu:3739": "upāyakauśalyasūtre ca gaṇikāvat kṛtārtho bodhisatvo nirapekṣas taṃ satvaṃ tyajatīti vistareṇoktam //",
  "SA11sanssr_pu:3740": "alabdhabhūmeś ca ṣaṭpāramitāsu caritavata iyaṃ cintā / netarasyety āstāṃ prāsaṅgikam //",
  "SA11sanssr_pu:3741": "tasmād dveṣasyāvakāśo na deya /",
  "SA11sanssr_pu:3742": "uktaṃ hy upāliparipṛcchāyāṃ /",
  "SA11sanssr_pu:3743": "bodhisatvānāṃ śāriputra dve mahāsāvadye āpattī /",
  "SA11sanssr_pu:3744": "katame dve /",
  "SA11sanssr_pu:3745": "dveṣasahagatā mohasahagatā ceti /",
  "SA11sanssr_pu:3746": "tatra śāriputra prathamā āpattir daśavarge ṛjukena deśayitavyā /",
  "SA11sanssr_pu:3747": "hastāpattiḥ pañca varge gurvī deśayitavyā /",
  "SA11sanssr_pu:3748": "striyā hastagrahaṇaṃ cakṣurdarśanaṃ /",
  "SA11sanssr_pu:3749": "duṣṭacittāpattir ekapudgalasya dvayor vā śāriputra tāṃ gurvīṃ daśayet /",
  "SA11sanssr_pu:3750_0": "pañcānantaryasamanvāgatāpattir bodhisatvena stryāpattir dārikāpattir hastāpattiḥ",
  "SA11sanssr_pu:3750_1": "stūpāpattiḥ saṃghāpattis tathānyāś cāpattayo bodhisatvena na pañcatriṃśatāṃ buddhānāṃ",
  "SA11sanssr_pu:3750_2": "bhagavatām antike rātriṃdivaṃ ekākinā gurvyo deśayitavyāḥ //",
  "SA11sanssr_pu:3751": "tatreyaṃ deśanā /",
  "SA11sanssr_pu:3752": "aham evaṃnāmā buddhaṃ śaraṇaṃ gacchāmi /",
  "SA11sanssr_pu:3753": "dharmaṃ śaraṇaṃ gacchāmi /",
  "SA11sanssr_pu:3754": "saṃghaṃ śaraṇaṃ gacchāmi //",
  "SA11sanssr_pu:3755": "namaḥ śākyamunaye tathāgatāyārhate samyaksaṃbuddhāya /",
  "SA11sanssr_pu:3756": "namo vajrapramardine /",
  "SA11sanssr_pu:3757": "namo ratnārciṣe /",
  "SA11sanssr_pu:3758": "namo nāgeśvararājāya /",
  "SA11sanssr_pu:3759": "namo vīrasenāya /",
  "SA11sanssr_pu:3760": "namo vīranandine /",
  "SA11sanssr_pu:3761": "namo ratnaśriye /",
  "SA11sanssr_pu:3762": "namo ratnacandraprabhāya /",
  "SA11sanssr_pu:3763": "namo 'moghadarśine /",
  "SA11sanssr_pu:3764": "namo ratnacandrāya /",
  "SA11sanssr_pu:3765": "namo nirmalāya /",
  "SA11sanssr_pu:3766": "namo vimalāya /",
  "SA11sanssr_pu:3767": "namaḥ śūradattāya /",
  "SA11sanssr_pu:3768": "namo brahmaṇe /",
  "SA11sanssr_pu:3769": "namo brahmadattāya /",
  "SA11sanssr_pu:3770": "namo varuṇāya /",
  "SA11sanssr_pu:3771": "namo varuṇadevāya /",
  "SA11sanssr_pu:3772": "namo bhadraśriye /",
  "SA11sanssr_pu:3773": "namaś chandanaśriye /",
  "SA11sanssr_pu:3774": "namo 'nnantaujase /",
  "SA11sanssr_pu:3775": "namaḥ prabhāsaśriye /",
  "SA11sanssr_pu:3776": "namo 'śokaśriye /",
  "SA11sanssr_pu:3777": "namo nārāyaṇāya /",
  "SA11sanssr_pu:3778": "namaḥ kusumaśriye /",
  "SA11sanssr_pu:3779": "namo brahmajyotirvikrīḍitābhijñāya tathāgatāya /",
  "SA11sanssr_pu:3780": "namo dhanaśriye /",
  "SA11sanssr_pu:3781": "namaḥ smṛtiśriye /",
  "SA11sanssr_pu:3782": "namaḥ suparikīrtitanāmadheyaśriye /",
  "SA11sanssr_pu:3783": "nama indraketudhvajarājāya /",
  "SA11sanssr_pu:3784": "namaḥ suvikrāntaśriye /",
  "SA11sanssr_pu:3785": "namo vicitrasaṃkramāya /",
  "SA11sanssr_pu:3786": "namo vikrāntagāmine /",
  "SA11sanssr_pu:3787": "namaḥ samantāvabhāsavyūhaśriye /",
  "SA11sanssr_pu:3788": "namo ratnapadmavikrāmiṇe /",
  "SA11sanssr_pu:3789": "namo ratnapadmasupratiṣṭhitaśailendrarājāya tathāgatāyārhate samyaksaṃbuddhāya //",
  "SA11sanssr_pu:3790": "evaṃpramukhā yāvantaḥ sarvalokadhātuṣu tathāgatārhantaḥ samyaksaṃbuddhās tiṣṭhanti dhriyante yāpayanti /",
  "SA11sanssr_pu:3791_0": "te māṃ samanvāharantu buddhā bhagavanto yan mayāsyāṃ jātau anyāsu vā jātiṣv annavarāgre",
  "SA11sanssr_pu:3791_1": "jātisaṃsāre saṃsaratā [doubtful] pāpakaṃ karma kṛtaṃ syāt kāritaṃ vā kriyamāṇaṃ vānumoditaṃ bhavet /",
  "SA11sanssr_pu:3792": "staupikaṃ vā sāṅghikaṃ vā dravyam apahṛtaṃ syāt hāritaṃ vā hriyamāṇaṃ vānumoditaṃ bhavet /",
  "SA11sanssr_pu:3793": "pañcānantaryāṇi kṛtāni syuḥ kāritāni vā kriyamāṇāni vānumoditāni bhaveyuḥ /",
  "SA11sanssr_pu:3794_0": "daśākuśalān karmapathān samādāya vartitaṃ syāt pare vā samādāpitāḥ syur vartamānā",
  "SA11sanssr_pu:3794_1": "vānumoditā bhaveyur yena karmāvaraṇenāvṛto 'haṃ nirayaṃ vā gaccheyaṃ tiryagyoniṃ",
  "SA11sanssr_pu:3794_2": "vā yamaviṣayaṃ vā gaccheyaṃ pratyantajanapadeṣu mleccheṣu vā pratyājāyeyaṃ dīrghāyuṣkeṣu",
  "SA11sanssr_pu:3794_3": "deveṣūpapadyeyam indriyavikalatāṃ vādhigaccheyaṃ mithyādṛṣṭiṃ vopagṛhṇīyāṃ buddhotpādaṃ vā virāgayeyaṃ /",
  "SA11sanssr_pu:3795_0": "tat sarvaṃ karmāvaraṇaṃ teṣāṃ buddhānāṃ bhagavatāṃ jñānabhūtānāṃ cakṣurbhūtānāṃ sākṣibhūtānāṃ",
  "SA11sanssr_pu:3795_1": "pramāṇabhūtānāṃ jānatāṃ paśyatām agrataḥ pratideśayāmi āviṣkaromi na praticchādayāmy",
  "SA11sanssr_pu:3795_2": "āyatyāṃ saṃvaram āpadye /",
  "SA11sanssr_pu:3796_0": "samanvāharantu māṃ te buddhā bhagavanto yan mayāsyāṃ jātāv anyāsu vā jātiṣv annavarāgre",
  "SA11sanssr_pu:3796_1": "vā jātisaṃsāre saṃsaratā dānaṃ dattaṃ bhaved antaśas tiryagyonigatāyāpy ālopaḥ śīlaṃ",
  "SA11sanssr_pu:3796_2": "vā rakṣitaṃ bhaved yac ca me brahmacaryavāsakuśalamūlaṃ yac ca me satvaparipākakuśalamūlaṃ",
  "SA11sanssr_pu:3796_3": "yac ca me bodhicittakuśalamūlaṃ yac ca me 'nnuttarajñānakuśalamūlaṃ tat sarvam aikadhyaṃ",
  "SA11sanssr_pu:3796_4": "piṇḍayitvā tulayitvābhisaṃkṣipyānnutt arāyāṃ samyaksaṃbodhau uttarottarayā pariṇāmanayā",
  "SA11sanssr_pu:3796_5": "yathā pariṇāmitam atītair buddhair bhagavadbhir yathā pariṇāmayiṣyanty annāgatā buddhā",
  "SA11sanssr_pu:3796_6": "bhagavanto yathā pariṇamanty etarhi daśasu dikṣu pratyutpannā buddhā bhagavantaḥ /",
  "SA11sanssr_pu:3797": "tathāham api pariṇāmayāmi /",
  "SA11sanssr_pu:3798": "sarvaṃ puṇyam anumodayāmi /",
  "SA11sanssr_pu:3799": "sarvān buddhān adhyeṣayāmi /",
  "SA11sanssr_pu:3800": "bhavatu me jñānam annuttaram /",
  "SA11sanssr_pu:3801": "ye cābhyatītās tathāpi ca ye annāgatā ye cāpi tiṣṭhanti narottamā jināḥ /",
  "SA11sanssr_pu:3802": "annantavarṇān guṇasāgaropamān upaimi sarvān śaraṇaṃ kṛtāñjaliḥ /",
  "SA11sanssr_pu:3803": "ye bodhisatvāḥ karuṇabalair upetā vicarati loke satvahitāya śūrāḥ trāyantu te māṃ sadapāpakāriṇaṃ [doubtful] /",
  "SA11sanssr_pu:3804": "śaraṇaṃ yāmi tān buddhabodhisatvān //",
  "SA11sanssr_pu:3805": "iti hi śāriputra bodhisatvenemān pañcatriṃśato buddhān pramukhān kṛtvā sarvatathāgatānugatair manasikāraiḥ pāpaśuddhiḥ kāryā /",
  "SA11sanssr_pu:3806": "tasyaivaṃ sarvapāpaviśuddhasya tatra ca buddhā bhagavanto mukhāny upadarśayanti satvavimokṣārtham eva /",
  "SA11sanssr_pu:3807": "nānāvyañjanākāram upadarśayanti vibhrāntabālapṛthagjanānāṃ paripācanāhetoḥ // pe //",
  "SA11sanssr_pu:3808_0": "na śakyaṃ sarvaśrāvakapratyekabuddhanikāyair āpattikaukṛtyasthānaṃ viśodhayituṃ yad",
  "SA11sanssr_pu:3808_1": "bodhisatvas teṣāṃ buddhānāṃ bhagavatāṃ nāmadheyadhāraṇaparikīrtanena rātriṃdivaṃ",
  "SA11sanssr_pu:3808_2": "triskandhakadharmaparyāyapravartanenāpattikaukṛtyān niḥsarati samādhiṃ ca pratilabhate //",
  "SA11sanssr_pu:3809": "ukto vidūṣaṇāsamudācāraḥ /",
  "SA11sanssr_pu:3810": "pratipakṣasamudācāra ucyate /",
  "SA11sanssr_pu:3811": "tatra gambhīrasūtrāntaparicayāt pāpakṣayo bhavati //",
  "SA11sanssr_pu:3812": "yathā vajracchedikāyām uktaṃ /",
  "SA11sanssr_pu:3813": "ye te subhūte kulaputrā vā kuladuhitaro vā imān evaṃrūpān sūtrāntān udgrahīṣyanti yāvat paryavāpsyanti /",
  "SA11sanssr_pu:3814": "te paribhūtā bhaviṣyanti suparibhūtāḥ /",
  "SA11sanssr_pu:3815": "tat kasya hetoḥ /",
  "SA11sanssr_pu:3816": "yāni teṣāṃ satvānāṃ paurvajanmikāni karmāṇi kṛtāny apāyasaṃvartanīyāni /",
  "SA11sanssr_pu:3817": "tāni tayā paribhūtatayā dṛṣṭae eva dharme kṣapayiṣyanti buddhabodhiṃ ca prāpsyantīti //",
  "SA11sanssr_pu:3818": "śūnyatādhimuktyāpi pāpaśuddhir bhavati tathāgatakoṣasūtre vacanāt /",
  "SA11sanssr_pu:3819": "yaḥ kāśyapa pitā ca syāt pratyekabuddhaś ca taṃ jīvitād vyaparopayed idam agraṃ prāṇātipātānāṃ /",
  "SA11sanssr_pu:3820": "idam agram adattādānānāṃ yad uta triratnadravyāpaharaṇatā /",
  "SA11sanssr_pu:3821": "idam agraṃ kāmamithyācārāṇāṃ yad uta mātā syād arhantī ca /",
  "SA11sanssr_pu:3822": "idam agraṃ mṛṣāvādānāṃ yad uta tathāgatasyābhyākhyānaṃ /",
  "SA11sanssr_pu:3823": "idam agraṃ paiśunyānāṃ yad utāryasaṃghasyāvarṇaḥ /",
  "SA11sanssr_pu:3824": "idam agraṃ pāruṣyāṇāṃ yad utāryāṇām avasphaṇḍanaṃ /",
  "SA11sanssr_pu:3825": "idam agraṃ saṃbhinnapralāpānāṃ yad uta dharmakāmānāṃ vikṣepaḥ /",
  "SA11sanssr_pu:3826": "idam agraṃ vyāpādānāṃ yad utānantaryaparikarṣaṇam /",
  "SA11sanssr_pu:3827": "idam agram abhidhyānāṃ yad uta samyaggatānāṃ lābhaharaṇacittatā /",
  "SA11sanssr_pu:3828": "idam agraṃ mithyādṛṣṭīnāṃ yad uta gahanatādṛṣṭiḥ /",
  "SA11sanssr_pu:3829": "ime kāśyapa daśākuśalāḥ karmapathā mahāsāvadyāḥ /",
  "SA11sanssr_pu:3830": "sacet kāśyapa ekasatva ebhir evaṃ mahāsāvadyair daśabhir akuśalaiḥ karmapathaiḥ samanvāgato bhavet /",
  "SA11sanssr_pu:3831": "sa ca tathāgatasya hetupratyayasaṃyuktāṃ dharmadeśanām avataren /",
  "SA11sanssr_pu:3832_0": "nātra kaścid ātmā vā satvo vā jīvo vā pudgalo vā yaḥ karoti pratisaṃvedayate iti",
  "SA11sanssr_pu:3832_1": "hy akṛtām annabhisaṃskārāṃ māyādharmatām asaṃkleśadharmatāṃ prakṛtiprabhāsvaratāṃ",
  "SA11sanssr_pu:3832_2": "sarvadharmāṇām avataraty ādiśuddhān sarvadharmān abhiśraddadhāty adhimucyate /",
  "SA11sanssr_pu:3833": "nāhaṃ tasya satvasyāpāyagamanaṃ vadāmīti //",
  "SA11sanssr_pu:3834": "karmāvaraṇaviśuddhisūtre 'py uktaṃ /",
  "SA11sanssr_pu:3835": "punar aparaṃ mañjuśrīr yo bodhisatva āpattim annāpattiṃ paśyati /",
  "SA11sanssr_pu:3836": "avinayaṃ vinayaṃ paśyati /",
  "SA11sanssr_pu:3837": "saṃkleśaṃ vyavadānaṃ paśyati /",
  "SA11sanssr_pu:3838": "saṃsāradhātuṃ nirvāṇadhātuṃ paśyati /",
  "SA11sanssr_pu:3839": "sa karmāvaraṇaviśuddhiṃ pratilabhatae iti //",
  "SA11sanssr_pu:3840": "trisamayarāje 'pi pāpapratipakṣasamudācāra uktaḥ //",
  "SA11sanssr_pu:3841": "akṣiṇī nimīlya buddhabodhisatvālambanacittaḥ śatākṣaram aṣṭasahasraṃ japet /",
  "SA11sanssr_pu:3842": "nimīlitākṣa eva buddhabodhisatvān paśyati vigatapāpo bhavati /",
  "SA11sanssr_pu:3843": "athavā caityaṃ pradakṣiṇīkurvann aṣṭasahasraṃ japec caityapratimāyāḥ saddharmapustakānāṃ caikatamaṃ puraḥkṛtyāyam eva vidhir iti //",
  "SA11sanssr_pu:3844": "cundādhāraṇīṃ vā tāvaj japed yāvat pāpakṣayanimittāni paśyati svapne /",
  "SA11sanssr_pu:3845": "tad yathā krandanādichardanadadhikṣīrādibhojanāt tu vigatapāpo bhavati /",
  "SA11sanssr_pu:3846_0": "vamanād vā candrasūryadarśanād ākāśagamanāj jvalitānalamahiṣakṛṣṇapuruṣaparājayād",
  "SA11sanssr_pu:3846_1": "bhikṣubhikṣuṇīsaṃghadarśanāt kṣīravṛkṣagajavṛṣagirisiṃhāsanaprāsādanāvarohaṇād dharmaśravaṇāc",
  "SA11sanssr_pu:3846_2": "ca pāpakṣayaḥ saṃlakṣayitavyaḥ //",
  "SA11sanssr_pu:3847": "tathāgatabimbaparivarte 'pi pratipakṣasamudācāra uktaḥ /",
  "SA11sanssr_pu:3848": "tad yathā puruṣo mīḍhāvaliptaḥ sudhautusnānaṃ kṛtvā gandhair vilipyate /",
  "SA11sanssr_pu:3849": "tasya tad daurgandhyaṃ vāntaṃ vigataṃ syād evaṃ pañcānantaryakāriṇas tat pāpaṃ vigacchati /",
  "SA11sanssr_pu:3850": "yo 'pi daśākuśalakarmapathasamanvāgatas tathāgate śraddhāṃ pratilabhya tathāgatabimbaṃ kārayet tasyāpi tat pāpaṃ na prajñāyate viśeṣato bodhicittasamanvāgatasya /",
  "SA11sanssr_pu:3851": "viśeṣato 'bhiniṣkrāntagṛhāvāsasya śīlavata iti //",
  "SA11sanssr_pu:3852": "puṣpakūṭadhāraṇyām apy uktaṃ /",
  "SA11sanssr_pu:3853": "yaś ca khalu punaḥ siṃhavikrīḍitatathāgataṃ saṃmukhaṃ varṣaṃ vā varṣasahasraṃ vā varṣaśatasahasraṃ vā sarvasukhopadhānair upatiṣṭhed /",
  "SA11sanssr_pu:3854_0": "yaś ca parinirvṛtasya tathāgatasya caitye bodhicittasaṃgṛhīta ekapuṣpam āropayet",
  "SA11sanssr_pu:3854_1": "tathāgatapūjāyai janāñjaliṃ copanāmayej jalena vā siñcayed iṣikāpadaṃ vā dadyān nirmālyaṃ",
  "SA11sanssr_pu:3854_2": "cāpanayed upalepanapradānaṃ vā puṣpapradānaṃ vā dīpapradānaṃ vā kuryād āttamanāḥ",
  "SA11sanssr_pu:3854_3": "ekakramavyatihāraṃ vātikramya vācaṃ bhāṣate /",
  "SA11sanssr_pu:3855_0": "namas tasmai buddhāya bhagavata itimātre 'tra siṃhavikrīḍitakāṅkṣā vā vimatir vā",
  "SA11sanssr_pu:3855_1": "vicikitsā vā yad asau kalpaṃ vā kalpaśataṃ vā kalpasahasraṃ vā durgativinipātaṃ gacchen",
  "SA11sanssr_pu:3855_2": "nedaṃ sthānaṃ vidyatae iti //",
  "SA11sanssr_pu:3856": "bhaiṣajyaguruvaidūryaprabharājasūtre 'py uktaṃ /",
  "SA11sanssr_pu:3857": "ye pañca śikṣāpadāni dhārayanti /",
  "SA11sanssr_pu:3858": "ye daśa śikṣāpadāni dhārayanti /",
  "SA11sanssr_pu:3859": "ye ca bodhisatvasaṃvaraṃ caturthaṃ śataṃ śikṣāpadānāṃ dhārayanti /",
  "SA11sanssr_pu:3860": "ye punar abhiniṣkrāntagṛhāvāsā bhikṣavaḥ pañcāśādhike dve śikṣāpadaśate dhārayanti /",
  "SA11sanssr_pu:3861": "yāś ca bhikṣuṇyaḥ pañcaśikṣāpadaśatāni dhārayanti /",
  "SA11sanssr_pu:3862": "ye ca yathāparigṛhītāc chikṣāsaṃvarād anyatarāc chikṣāpadād bhraṣṭā bhavanti /",
  "SA11sanssr_pu:3863": "sacet te durgatibhayabhītās tasya bhagavato bhaiṣajyaguruvaiḍūryaprabharājasya tathāgatasya nāmadheyaṃ dhārayeyur yathāvibhavataś ca pūjāṃ kuryuḥ /",
  "SA11sanssr_pu:3864": "na bhūyas teṣām apāyagatiḥ pratikāṅkṣitavyā //",
  "SA11sanssr_pu:3865": "atha bhagavān āyuṣmantam ānandam āmantrayate sma /",
  "SA11sanssr_pu:3866": "śraddadhāsi tvam ānanda /",
  "SA11sanssr_pu:3867": "pattīyasi /",
  "SA11sanssr_pu:3868": "yad ahaṃ tasya bhagavato bhaiṣajyaguruvaiḍūryaprabharājasya tathāgatasya guṇān varṇayāmi /",
  "SA11sanssr_pu:3869": "atha te kāṅkṣā vā vimatir vā vicikitsā vātra gambhīre buddhagocare //",
  "SA11sanssr_pu:3870": "athāyuṣmān ānando bhagavantam etad avocat /",
  "SA11sanssr_pu:3871": "na me bhadanta bhagavan kāṅkṣā vā vimatir vā vicikitsā vā tathāgatabhāṣiteṣu sūtrānteṣu /",
  "SA11sanssr_pu:3872": "tat kasya hetoḥ /",
  "SA11sanssr_pu:3873": "nāsti tathāgatānām apariśuddhakāyavāṅmanaḥsamudācāratā /",
  "SA11sanssr_pu:3874": "imau bhagavan candrasūryāv evaṃ maharddhikāv evaṃ mahānubhāvau pṛthivyāṃ patetāṃ /",
  "SA11sanssr_pu:3875": "sumeruḥ parvatarājā sthānāc calet /",
  "SA11sanssr_pu:3876": "na tu buddhānāṃ vacanam anyathā bhavet //",
  "SA11sanssr_pu:3877": "kiṃtu bhadanta bhagavan santi satvāḥ śraddhendriyavikalā ye buddhagocaraṃ śrutvā na śraddadhati /",
  "SA11sanssr_pu:3878": "teṣām evaṃ bhavati /",
  "SA11sanssr_pu:3879": "katham idaṃ nāmadheyaṃ smaraṇamātreṇa tasya tathāgatasya ettakā guṇānuśaṃsā bhavati /",
  "SA11sanssr_pu:3880": "te na śraddadhati /",
  "SA11sanssr_pu:3881": "na pattīyanti /",
  "SA11sanssr_pu:3882": "pratikṣipanti /",
  "SA11sanssr_pu:3883": "teṣāṃ dīrgharātram annarthāyāhitāyāsukhāya vinipātāya bhaviṣyati //",
  "SA11sanssr_pu:3884": "bhagavān āha /",
  "SA11sanssr_pu:3885": "asthānam ānandānnavakāśo yeṣāṃ tasya nāmadheyaṃ nipatet karṇe teṣāṃ durgatyapāyagamanaṃ bhaved iti /",
  "SA11sanssr_pu:3886": "duḥśraddhānīyaś cānanda buddhānāṃ buddhagocaraḥ /",
  "SA11sanssr_pu:3887": "yac ca tvam ānanda śraddadhāsi pattīyasi /",
  "SA11sanssr_pu:3888": "tathāgatasyaiṣo 'nubhāvo draṣṭavyaḥ /",
  "SA11sanssr_pu:3889": "abhūmiś cātra śrāvakapratyekabuddhānāṃ sthāpayitvā ekajātipratibaddhān bodhisatvān mahāsatvān iti //",
  "SA11sanssr_pu:3890": "atraiva coktaṃ /",
  "SA11sanssr_pu:3891": "ye cānye śrāddhāḥ kulaputrā vā kuladuhitaro vāṣṭāṅgasamanvāgatam upavāsam upavasanti /",
  "SA11sanssr_pu:3892": "ekavārṣikaṃ vā traivārṣikaṃ vā śikṣāpadaṃ dhārayanti /",
  "SA11sanssr_pu:3893": "yeṣām evam abhiprāyaḥ evaṃ praṇidhānaṃ /",
  "SA11sanssr_pu:3894": "anena vayaṃ kuśalamūlena paścimāyāṃ diśāyāṃ sukhāvatyāṃ lokadhātau upapadyema yatrāmitābhas tathāgataḥ /",
  "SA11sanssr_pu:3895": "yaiḥ śrutaṃ bhaviṣyati tasya bhagavato bhaiṣajyaguruvaiḍūryaprabhavarājasya tathāgatasya nāmadheyaṃ /",
  "SA11sanssr_pu:3896": "teṣāṃ maraṇakālasamaye 'ṣṭau bodhisatvā ṛddhyāgatya mārgam upadarśayanti /",
  "SA11sanssr_pu:3897": "te tatra nānāraṅgeṣu padmeṣūpapādukāḥ prādurbhavanti /",
  "SA11sanssr_pu:3898": "kecit punar devalokae upapadyante /",
  "SA11sanssr_pu:3899": "teṣāṃ tatropapannānāṃ tat pūrvakaṃ kuśalamūlaṃ na kṣīyate /",
  "SA11sanssr_pu:3900": "durgativinipātabhayaṃ ca na bhaviṣyati /",
  "SA11sanssr_pu:3901": "te tataś cyutā iha manuṣyaloke rājāno bhavanti /",
  "SA11sanssr_pu:3902": "caturdvīpeśvarāś cakravartinaḥ /",
  "SA11sanssr_pu:3903": "annekāni satvakoṭīniyutaśatasahasrāṇi daśa kuśaleṣu karmapatheṣu pratiṣṭhāpayanti /",
  "SA11sanssr_pu:3904": "apare punaḥ kṣatriyamahāśālakuleṣūpapadyante /",
  "SA11sanssr_pu:3905": "brāhmaṇamahāśālakuleṣūpapadyante /",
  "SA11sanssr_pu:3906": "gṛhapatimahāśālakuleṣu prabhūtadhanadhānyakoṣakoṣṭhāgārakuleṣūpapadyante /",
  "SA11sanssr_pu:3907": "te rūpasaṃpannā bhavanti /",
  "SA11sanssr_pu:3908": "parivārasampannā bhavanti //",
  "SA11sanssr_pu:3909": "tatraivoktaṃ /",
  "SA11sanssr_pu:3910": "yena ca punar mātṛgrāmeṇa tasya bhagavato bhaiṣajyaguruvaiḍūryaprabharājasya tathāgatasya nāmadheyaṃ śrutaṃ bhaviṣyati /",
  "SA11sanssr_pu:3911": "udgṛhītaṃ vā /",
  "SA11sanssr_pu:3912": "sa tasya paścimo mātṛgrāmabhāvaḥ pratikāṅkṣitavya iti //",
  "SA11sanssr_pu:3913": "mañjuśrībuddhakṣetraguṇavyūhālaṃkārasūtre 'py uktaṃ /",
  "SA11sanssr_pu:3914": "jñānottaraprabhāketuṃ praṇidhānamatiṃ tathā /",
  "SA11sanssr_pu:3915": "śāntendriyaṃ mañjughoṣaṃ bhaktitaḥ praṇamāmy aham //",
  "SA11sanssr_pu:3916": "ya eṣāṃ bodhisatvānāṃ nāmadheyaṃ tu dhārayet / etasya mātṛgrāmasya strībhāvo na bhaviṣyati //",
  "SA11sanssr_pu:3917": "uktaḥ saṃkṣepāt pratipakṣasamudācāraḥ //",
  "SA11sanssr_pu:3918": "pratyāpattibalam adhunocyate //",
  "SA11sanssr_pu:3919": "yathoktam āryakṣitigarbhasūtre /",
  "SA11sanssr_pu:3920": "prāṇātipātāt prativirato bhavati bodhisatvo mahāsatvaḥ sarvasatvānām abhayaṃdadaḥ /",
  "SA11sanssr_pu:3921": "annuttrāso 'nnupāyāso 'lomaharṣaḥ sa tena kuśalamūlena karmavipākena /",
  "SA11sanssr_pu:3922": "yat pūrvāntakoṭipañcagaticakrāruḍhena saṃsāranadyudyātena prāṇātipātahetunā kāyavāṅmanasā karmāvaraṇaṃ kleśāvaraṇaṃ dharmāvaraṇaṃ kṛtaṃ vā syāt kāritaṃ vānumoditaṃ syāt /",
  "SA11sanssr_pu:3923": "tat sarvaṃ tena prāṇātipātavairamaṇacakreṇa sarvānarthaṃ mardayati /",
  "SA11sanssr_pu:3924": "yāvad aśeṣam avipākaṃ kurute /",
  "SA11sanssr_pu:3925": "sanikāyasabhāge devamanuṣyāṇāṃ priyo bhavati nirātaṅko dīrghāyuṣka iti //",
  "SA11sanssr_pu:3926": "yāvat punar aparaṃ kulaputra yo bodhisatvo yāvajjīvam adattādānāt prativirato bhavati sa sarvasatvānām abhayam dadāti anyatrāsayatnenāsaṃkṣobheṇa svalābhena saṃtuṣṭo viharati /",
  "SA11sanssr_pu:3927": "adhārmikabhogānabhilāṣī sa tena kuśalamūlena yāvad adattādānahetukaṃ karmāvaraṇaṃ mardayati pramardayati yāvad aśeṣam avipākaṃ kurutae iti // pe //",
  "SA11sanssr_pu:3928": "evaṃ daśāpi kuśalāḥ karmapathāḥ svavipakṣākuśalaghātakās tatra paṭhyante //",
  "SA11sanssr_pu:3929": "tathā candrapradīpasūtre 'pi vyāpādaviratyā sarvapāpakṣayaḥ śrūyate /",
  "SA11sanssr_pu:3930": "yathāha /",
  "SA11sanssr_pu:3931": "sahiṣyāmy atra bālānām abhūtāṃ paribhāṣaṇāṃ /",
  "SA11sanssr_pu:3932": "ākrośanaṃ tarjanāṃ ca adhivāsiṣya nāyakaḥ //",
  "SA11sanssr_pu:3933": "kṣapayiṣye pāpakaṃ karma yan mayā purime kṛtam / anyeṣu bodhisatveṣu vyāpādo janito mayeti //",
  "SA11sanssr_pu:3934": "uktaṃ pratyāpattibalam //",
  "SA11sanssr_pu:3935": "āśrayabalaṃ tu vaktavyam //",
  "SA11sanssr_pu:3936": "atra sūkarikāvadānam udāhāryam /",
  "SA11sanssr_pu:3937": "ye buddhaṃ śaraṇaṃ yānti na te gacchanti durgatiṃ /",
  "SA11sanssr_pu:3938": "prahāya mānuṣān kāyān divyān kāyāṃl labhanti te //",
  "SA11sanssr_pu:3939": "ity evaṃ dharmaṃ saṃghaṃ cādhikṛtya pāpakṣayaḥ //",
  "SA11sanssr_pu:3940": "āryamaitreyavimokṣe tu bodhicittena pāpaviśuddhir uktā /",
  "SA11sanssr_pu:3941": "kalpoddāhāgnibhūtaṃ sarvaduṣkṛtanirdahanatayā /",
  "SA11sanssr_pu:3942": "pātālabhūtaṃ sarvākuśaladharmaparyādānakaraṇatayā // pe //",
  "SA11sanssr_pu:3943": "tad yathā kulaputra hāṭakaprabhāsaṃ nāma rasajātaṃ /",
  "SA11sanssr_pu:3944": "tasyaikaṃ palaṃ lohapalasahasraṃ suvarṇīkaroti /",
  "SA11sanssr_pu:3945": "na ca tatra tat palaṃ śakyate tena lohapalasahasreṇa paryādātuṃ /",
  "SA11sanssr_pu:3946": "na lohīkartuṃ /",
  "SA11sanssr_pu:3947": "evam evaikaḥ sarvajñatācittotpādarasadhātuḥ kuśalamūlapariṇāmanājñānasaṃgṛhītaḥ sarvakarmakleśāvaraṇalohāni paryādāya sarvadharmān sarvajñatāvarṇān karoti /",
  "SA11sanssr_pu:3948": "na ca sarvajñatācittotpādarasadhātuḥ śakyaḥ sarvakarmakleśalohaiḥ saṃkleśayituṃ paryādātuṃ vā /",
  "SA11sanssr_pu:3949": "tad yathā kulaputraikaḥ pradīpo yādṛśe gṛhe vā layane vā praveśyate sa saha praveśito varṣasahasrasaṃcitam api tamondhakāraṃ vidhamayati /",
  "SA11sanssr_pu:3950": "avabhāsaṃ ca karoti /",
  "SA11sanssr_pu:3951_0": "evam evaikaḥ sarvajñatācittotpādapradīpo yādṛśe satvāśaye gahane 'vidyātamondhakārānugate",
  "SA11sanssr_pu:3951_1": "praveśyate sa saha praveśito 'nnabhilāpyakalpaśatasahasrasaṃcitam api karmakleśāvaraṇatamondhakāraṃ vidhamati /",
  "SA11sanssr_pu:3952": "jñānālokaṃ ca karoti //",
  "SA11sanssr_pu:3953": "tad yathā kulaputra cintāmaṇirājamukuṭānāṃ mahānāgarājñāṃ nāsti paropakramabhayaṃ /",
  "SA11sanssr_pu:3954": "evam eva bodhicittamahākaruṇācintāmaṇirājamukuṭāvabaddhānāṃ bodhisatvānāṃ nāsti durgatyapāyaparopakramabhayam iti //",
  "SA11sanssr_pu:3955": "āryopāliparipṛcchāyām apy uktaṃ /",
  "SA11sanssr_pu:3956": "ihopāle mahāyānaṃ saṃprasthito bodhisatvaḥ sacet pūrvāhṇakālasamaye āpattim āpadyeta /",
  "SA11sanssr_pu:3957": "madhyāhnakālasamaye sarvajñatācittenāvirahito vihared aparyanta eva bodhisatvasya śīlaskandhaḥ /",
  "SA11sanssr_pu:3958": "sacen madhyāhnakālasamaye āpattim āpadyate sāyāhnakālasamaye sarvajñatācittenāvirahito bhaved aparyanta eva bodhisatvasya śīlaskandhaḥ /",
  "SA11sanssr_pu:3959": "evaṃ yāme yāme vidhir uktaḥ /",
  "SA11sanssr_pu:3960": "evaṃ hy upāle saparihārā śikṣā mahāyānasaṃprasthitānāṃ bodhisatvānāṃ /",
  "SA11sanssr_pu:3961": "tatra bodhisatvena nātikaukṛtyaparyutthānam utpādyaṃ nātivipratisāriṇā bhavitavyaṃ /",
  "SA11sanssr_pu:3962": "sacet punaḥ śrāvakayānīyaḥ pudgalaḥ punaḥ punar āpattim āpadyeta /",
  "SA11sanssr_pu:3963": "naṣṭaḥ śrāvakasya pudgalasya śīlaskandho veditavyaḥ / iti //",
  "SA11sanssr_pu:3964": "iti śikṣāsamuccaye pāpaśodhanam aṣṭamaḥ paricchedaḥ //",
  "SA11sanssr_pu:3965": "[IX. kṣāntipāramitā]",
  "SA11sanssr_pu:3966": "kṣāntipāramitā navamaḥ paricchedaḥ //",
  "SA11sanssr_pu:3967": "tad evam aviratapravṛttāṃ bahusukhāṃ dauḥślyotpattiṃ rakṣann evaṃ ca karmāvaraṇavibandham apanayan kleśaviśodhane prayateta //",
  "SA11sanssr_pu:3968": "tatrādau tāvat kṣameta /",
  "SA11sanssr_pu:3969": "akṣamasya hi śrutādau vīryaṃ pratihanyate 'khedasahatvāt /",
  "SA11sanssr_pu:3970": "aśrutavāṃś ca na samādhyupāyaṃ jānāti /",
  "SA11sanssr_pu:3971": "nāpi kleśaśodhanopāyam /",
  "SA11sanssr_pu:3972": "tasmād akhinnaḥ śrutam eṣeta /",
  "SA11sanssr_pu:3973": "jñānato 'pi saṃkīrṇacāriṇaḥ samādhānaṃ duṣkaram iti /",
  "SA11sanssr_pu:3974": "saṃśrayeta vanaṃ tataḥ /",
  "SA11sanssr_pu:3975": "tatrāpi vikṣepapraśamanānabhiyuktasya cittaṃ na samādhīyatae iti /",
  "SA11sanssr_pu:3976": "samādhānāya yujyeta /",
  "SA11sanssr_pu:3977": "samāhitasya ca na kiñcit phalam anyatra kleśaśodhanād iti /",
  "SA11sanssr_pu:3978": "bhāvayed aśubhādikaṃ //",
  "SA11sanssr_pu:3979": "ity etāni tāvat kleśaśuddher uddeśapadāni //",
  "SA11sanssr_pu:3980": "idānīṃ nirdeśa ucyate /",
  "SA11sanssr_pu:3981": "tatra kṣāntis trividhā dharmasaṃgītisūtre 'bhihitā /",
  "SA11sanssr_pu:3982": "duṣkhādhivāsanakṣāntiḥ /",
  "SA11sanssr_pu:3983": "dharmanidhyānakṣāntiḥ /",
  "SA11sanssr_pu:3984": "parāpakāramarṣaṇakṣāntiś ceti /",
  "SA11sanssr_pu:3985": "tatra duṣkhādhivāsanakṣāntivipakṣo 'nniṣṭāgamaprāptaduṣkhabhīrutā /",
  "SA11sanssr_pu:3986": "iṣṭavighātaprāptaś ca sukhābhiṣvaṅgas tābhyāṃ daurmanasyaṃ /",
  "SA11sanssr_pu:3987": "tato dveṣo līnatā ca //",
  "SA11sanssr_pu:3988": "ata evāha candrapradīpasūtre / sukhe 'nnabhiṣvaṅgaḥ / duṣkhe 'vaimukhyam iti //",
  "SA11sanssr_pu:3989": "ratnameghasūtre 'py uktaṃ /",
  "SA11sanssr_pu:3990": "yae ime ādhyātmikāḥ śokaparidevaduṣkhadaurmanasyopāyāsās tān kṣamate 'dhivāsayatīti //",
  "SA11sanssr_pu:3991": "āryogradattaparipṛcchāyām apy uktaṃ /",
  "SA11sanssr_pu:3992": "punar aparaṃ gṛhapate gṛhiṇā bodhisatvenānunayapratighāpagatena bhavitavyam aṣṭalokadharmānanuliptena /",
  "SA11sanssr_pu:3993": "tena bhogalābhena vā bhāryāputralābhena vā dhanadhānyavittalābhena vā nonnamitavyaṃ na praharṣitavyaṃ /",
  "SA11sanssr_pu:3994": "sarvavipattiṣu cānena nāvanamitavyaṃ /",
  "SA11sanssr_pu:3995": "na durmanasā bhavitavyaṃ evaṃ cānena pratyavekṣitavyaṃ /",
  "SA11sanssr_pu:3996": "māyākṛtaṃ sarvasaṃskṛtaṃ viṭhapanapratyupasthānalakṣaṇaṃ /",
  "SA11sanssr_pu:3997": "karmavipākanirvṛttā hy ete /",
  "SA11sanssr_pu:3998": "yad idaṃ mātāpitṛputrabhāryādāsīdāsakarmakarapauruṣeyamitrāmātyajñātisālohitā /",
  "SA11sanssr_pu:3999": "naite mama svakāḥ /",
  "SA11sanssr_pu:4000": "nāham eteṣām iti //",
  "SA11sanssr_pu:4001": "api ca /",
  "SA11sanssr_pu:4002": "yady asty eva pratīkāro daurmanasyena tatra kim /",
  "SA11sanssr_pu:4003": "pratīkāre 'pi muhyeta durmanāḥ krodhamūrcchitaḥ //",
  "SA11sanssr_pu:4004": "līnatvād vā hatotsāho gṛhyate parayāpadā / taccintayā mudhā yānti hrasvam āyur muhur muhuḥ //",
  "SA11sanssr_pu:4005": "tenābhyāsāt tyajed etaṃ nirarthakam annarthavat //",
  "SA11sanssr_pu:4006": "kathaṃ ca daurmanasyatyāgo 'bhyasyate / laghusukumāracittotsargāt //",
  "SA11sanssr_pu:4007": "yathoktam ugradattaparipṛcchāyāṃ / apagatatūlapicūpamatācittasyeti //",
  "SA11sanssr_pu:4008": "āryagaṇḍavyūhe 'py uktaṃ /",
  "SA11sanssr_pu:4009": "duryodhanaṃ cittaṃ te dārike utpādayitavyaṃ sarvakleśanirghātāya /",
  "SA11sanssr_pu:4010": "aparājitacittaṃ sarvābhiniveśavinirbhedāya /",
  "SA11sanssr_pu:4011": "akṣobhyacittaṃ viṣamāśayatvasāgarāvartaprayāteṣv iti //",
  "SA11sanssr_pu:4012": "na cābhyāsasya duṣkaraṃ nāma kiñcid asti /",
  "SA11sanssr_pu:4013": "tathā hi mūḍhatarāṇām api tāvad bhārahārakakaivartakarṣakādīnāṃ duṣkhābhyāsāt kṣudrataraphale 'pi vastuni saṃrūḍhakiṇāṅkitaṃ cittam avasādena na paribhūyate /",
  "SA11sanssr_pu:4014": "kiṃ punaḥ sarvasaṃsārasukhasarvabodhisatvasukhānuttarapadasamadhigamaphale karmaṇi /",
  "SA11sanssr_pu:4015": "tathā prākṛtā api kiñcid apakāriṣv ātmaduṣkṛtenaiva hateṣu svayaṃ mṛtyuṣu prahartuṃ gāḍhaprahāravedanā api saṃgrāmayanty eva /",
  "SA11sanssr_pu:4016_0": "ki.ṃ punar drāghiṣṭhakālāpakāriṣu duṣkhopāttakuśaladhanalavastainyeṣu narakeṣu nāvadhyaghātakeṣu",
  "SA11sanssr_pu:4016_1": "bhavacārakapālakeṣu niḥsaraṇadvāradiṅnāśakeṣv ānukūlye 'pi dṛḍhataravādhākareṣv annapakṛtavairiṣv",
  "SA11sanssr_pu:4016_2": "annavadhikalpābaddhadṛḍhavaireṣu kleśaśatruṣu prahartum utsāho duṣkhasahanaṃ vā na bhavet /",
  "SA11sanssr_pu:4017": "viśeṣatas tribhuvanavijayayā baddhaparikarasya māraśavarapratigṛhītajagadbandimokṣāya saṃgrāmayataḥ /",
  "SA11sanssr_pu:4018": "tatrātmaduṣkhābhyāsapūrvakaṃ kaṣṭaṃ kaṣṭatarābhyāsaḥ sidhyati /",
  "SA11sanssr_pu:4019": "yathā cābhyāsavaśāt satvānāṃ duṣkhasukhasa/",
  "SA11sanssr_pu:4020": "mjñā /",
  "SA11sanssr_pu:4021": "tathā sarvaduṣkhotpādeṣu sukhasaṃjñā pratyupasthānābhyāsāt sukhasaṃjñaiva pratyupatiṣṭhate /",
  "SA11sanssr_pu:4022": "etan niṣyandaphalaṃ ca sarvadharmasukhākrāntaṃ nāma samādhiṃ pratilabhate //",
  "SA11sanssr_pu:4023": "uktaṃ hi pitāputrasamāgame /",
  "SA11sanssr_pu:4024": "asti bhagavan sarvadharmasukhakrānto nāma samādhiḥ /",
  "SA11sanssr_pu:4025": "yasya samādheḥ pratilambhād bodhisatvaḥ sarvārambaṇavastuṣu sukhām eva vedanāṃ vedayate /",
  "SA11sanssr_pu:4026": "nāduṣkhāsukhāṃ /",
  "SA11sanssr_pu:4027": "tasya nairayikām api kāraṇāṃ kāryamāṇasya sukhasaṃjñaiva pratyupasthitā bhavati /",
  "SA11sanssr_pu:4028": "mānuṣīm api kāraṇāṃ kāryamāṇasya hasteṣv api chidyamāneṣu pādeṣv api karṇeṣv api nāsāsv api sukhasaṃjñaiva pratyupasthitā bhavati /",
  "SA11sanssr_pu:4029": "vetrair api tāḍyamānasyārddhavetrair api kaśābhir api tāḍyamānasya sukhasaṃjñaiva pravartate bandhanāgāreṣv api praks.iptasya // pe //",
  "SA11sanssr_pu:4030": "tailapācikaṃ vā kriyamāṇasya /",
  "SA11sanssr_pu:4031": "ikṣukuṭṭitavad vā kuṭṭhyamānasya /",
  "SA11sanssr_pu:4032": "naḍacippitikaṃ vā cipyamānasya tailapradyotikaṃ vādīpyamānasya sarpiḥpradyotikaṃ vā dadhipradyotikaṃ vādīpyamānasya sukhasaṃjñaiva pratyupasthitā bhavati /",
  "SA11sanssr_pu:4033": "ulkāmukhaṃ vā hriyamāṇasya siṃhamukhaṃ vā hriyamāṇasya śuṣkavarttikāṃ vā vartyamānasya // pe //",
  "SA11sanssr_pu:4034": "kārṣāpaṇacchedikaṃ vā chidyamānasya piṣṭapācanikaṃ vā pācyamānasya hastibhir vā mardyamānasya sukhasaṃjñaiva pravartate /",
  "SA11sanssr_pu:4035": "akṣiṇyutpāṭhyamāne jīvaśūlikam api kriyamāṇasya sarvaśo vāghātaṃ nirṇīya śirasi vā prapātyamāne sukhasaṃjñaiva pravartate /",
  "SA11sanssr_pu:4036": "na duṣkhasaṃjñā /",
  "SA11sanssr_pu:4037": "nāduṣkhāsukhasaṃjñā //",
  "SA11sanssr_pu:4038": "tat kasya hetoḥ /",
  "SA11sanssr_pu:4039": "tathā hi bodhisatvasya mahāsatvasya dīrgharātraṃ caryāṃ carata etat praṇidhānam abhūt /",
  "SA11sanssr_pu:4040": "ye māṃ bhojayeran /",
  "SA11sanssr_pu:4041": "te upaśamaśamasukhasya lābhino bhaveyuḥ /",
  "SA11sanssr_pu:4042": "ye māṃ pālayeyuḥ satkuryur gurukuryur mānayeyuḥ pūjayeyuḥ sarve te upaśamasukhasya lābhino bhaveyuḥ /",
  "SA11sanssr_pu:4043": "ye 'pi mām ākrośeyur visparśeyus tāḍayeyuḥ śastreṇāchindyur yāvat sarvaśo jīvitād vyaparopayeyuḥ sarve te saṃbodhisukhasya lābhino bhaveyuḥ /",
  "SA11sanssr_pu:4044": "annuttarāṃ samyaksaṃbodhim abhisaṃbudhyerann iti //",
  "SA11sanssr_pu:4045": "sa ebhir manaḥkāraiḥ samanvāgata etena karmaṇā /",
  "SA11sanssr_pu:4046": "ebhiḥ praṇidhibhiḥ samanvāgataḥ sarvasatvānugatāṃ sukhasaṃjñām āsevate nisevate bhāvayati bahulīkaroti /",
  "SA11sanssr_pu:4047": "sa tasya karmaṇo vipākena sarvadharmasukhākrāntaṃ nāma samādhiṃ pratilabhate /",
  "SA11sanssr_pu:4048": "yasmin samaye bodhisatvena sarvadharmasukhākrānto nāma samādhiḥ pratilabdho bhavati tasmin samaye akṣobhyo bhavaty asaṃhāryaḥ sarvamārakarmabhir iti vistaraḥ //",
  "SA11sanssr_pu:4049": "ayaṃ hi prayogaḥ sarvaparityāgapūraṇaḥ /",
  "SA11sanssr_pu:4050": "sarvacaryāduṣkaracaryāsādhanaḥ sarvakṣāntidṛḍhīkaraṇaḥ sarvavīryāsaṃsādanaḥ /",
  "SA11sanssr_pu:4051": "sarvadhyānaprajñāṅgasaṃbhāraḥ /",
  "SA11sanssr_pu:4052": "tasmān nityamuditaḥ syāt //",
  "SA11sanssr_pu:4053": "yathāha candrapradīpasūtre /",
  "SA11sanssr_pu:4054": "sagauravaḥ prītamanāḥ sadā bhavet /",
  "SA11sanssr_pu:4055": "saumyāya dṛṣṭīya sadā sthito bhaved / iti //",
  "SA11sanssr_pu:4056": "uktaṃ cākṣayamatisūtre /",
  "SA11sanssr_pu:4057": "tatra katamā muditā /",
  "SA11sanssr_pu:4058": "yāvad dharmānusmaraṇāt prītiḥ prasādaḥ prāmodyaṃ cittasyānnavalīnatānnavamṛdyatāparitarṣaṇā /",
  "SA11sanssr_pu:4059": "sarvakāmaratīnām apakarṣaṇā sarvadharmaratīnāṃ pratiṣṭhānaṃ /",
  "SA11sanssr_pu:4060": "cittasya prāmodyaṃ kāyasyaudbilyaṃ buddheḥ saṃpraharṣaṇaṃ manasa utplavaḥ /",
  "SA11sanssr_pu:4061": "tathāgatakāyābhinandanaratir lakṣaṇānuvyañjanavibhūṣaṇaparyeṣṭikauśalyaṃ /",
  "SA11sanssr_pu:4062": "kuśaladharmaśravaṇāparikhedatā /",
  "SA11sanssr_pu:4063": "tatvadharmapratiśaraṇapratipattiprītiprasādapramodyaṃ muditasya dharmotplavaḥ /",
  "SA11sanssr_pu:4064": "satataṃ satveṣv apratihatabuddhitā /",
  "SA11sanssr_pu:4065": "tīvracchandatā /",
  "SA11sanssr_pu:4066": "buddhadharmaparyeṣṭiṣu tasya ca dharmacchandasyānnutsṛjanatā /",
  "SA11sanssr_pu:4067": "udāreṣu buddhadharmeṣv adhimuktiḥ /",
  "SA11sanssr_pu:4068": "vimuktiḥ prādeśikayānāpakṛṣṭacittotpādaḥ /",
  "SA11sanssr_pu:4069": "mātsaryāsaṃkucitaś cittotpādaḥ /",
  "SA11sanssr_pu:4070": "yācitasya dātukāmatā /",
  "SA11sanssr_pu:4071": "dadato dattvā ca trimaṇḍalapariśodhitaṃ dānaprāmodyaṃ /",
  "SA11sanssr_pu:4072": "śīlavatsu sadā prasādaḥ /",
  "SA11sanssr_pu:4073": "duḥśīleṣv anugrahaprītiḥ /",
  "SA11sanssr_pu:4074": "svaśīlapariśuddhyā sarvadurgandham atikramāśvāsanaṃ /",
  "SA11sanssr_pu:4075": "tathāgataśīlapariṇāmanatā /",
  "SA11sanssr_pu:4076": "dṛḍhābhedyatā /",
  "SA11sanssr_pu:4077": "paraduruktadurāgateṣu vacanapatheṣv apratihatacittatā /",
  "SA11sanssr_pu:4078": "kṣāntisauratyaṃ /",
  "SA11sanssr_pu:4079": "nirmānatā /",
  "SA11sanssr_pu:4080": "guruṣu gauravāvanāmaś citrīkāraḥ /",
  "SA11sanssr_pu:4081": "sadā smitamukhatā bhṛkuṭivigatatā /",
  "SA11sanssr_pu:4082": "pūrvābhilāpitākuhanatānneṣyaiṣikatā śuddhāśayatā cittākarkaśatākuṭilatā /",
  "SA11sanssr_pu:4083": "sarvatrānuśaṃsadarśitā ātmaskhalitapratyavekṣitā /",
  "SA11sanssr_pu:4084": "āpattiṣv acodanatā saṃrañjanīyadharmeṣv anuvartanatā /",
  "SA11sanssr_pu:4085": "śāstṛprema bodhisatveṣu /",
  "SA11sanssr_pu:4086": "ātmaprema dharmeṣu /",
  "SA11sanssr_pu:4087": "jīvitaprema tathāgateṣu /",
  "SA11sanssr_pu:4088": "mātāpitṛprema guruṣu /",
  "SA11sanssr_pu:4089": "putraprema satveṣu /",
  "SA11sanssr_pu:4090": "buddhaprema ācāryopādhyāyeṣu /",
  "SA11sanssr_pu:4091": "uttamāṅgaśiraḥprema pratipattiṣu /",
  "SA11sanssr_pu:4092": "hastapādaprema pāramitāsu /",
  "SA11sanssr_pu:4093": "sarvaratnaprema dharmabhāṇakeṣu /",
  "SA11sanssr_pu:4094": "sarvaratikrīḍāpremānuśāsanīṣu /",
  "SA11sanssr_pu:4095": "ārogyaprema saṃtuṣṭau /",
  "SA11sanssr_pu:4096": "bhaiṣajyaprema dharmaparyeṣṭiṣu /",
  "SA11sanssr_pu:4097": "vaidyaprema codakasmārakeṣu /",
  "SA11sanssr_pu:4098": "iti hi yā sarvendriyeṣv annavalīnendriyatā iyam ucyate muditety ādi //",
  "SA11sanssr_pu:4099": "atra ca śikṣitān bodhisatvān idaṃ vacanam alaṃkaroti yad uktam āryamahāmeghe /",
  "SA11sanssr_pu:4100": "nirayagaticittanityasamādhānaśīlāś ca nirayagatipriyāś ca nirayagatipattanavaṇijaś ca bhavanti /",
  "SA11sanssr_pu:4101": "nirayalolāś ca bhavanti nirayalobhamatsariṇaś ca nirayāgnicittapraguṇṇāḥ bhavantīti //",
  "SA11sanssr_pu:4102": "uktā duṣkhādhivāsanā kṣāntiḥ //",
  "SA11sanssr_pu:4103": "āryasāgaramatisūtre tu trividhāpi kṣāntir uktā /",
  "SA11sanssr_pu:4104": "iha sāgaramate bodhisatvo mahāsatvaḥ sarvajñatācittotpādaratne /",
  "SA11sanssr_pu:4105": "annāryair duḥśīlaiḥ satvair mārair mārakāyikābhir vā devatābhir mārādhiṣṭhitair vā māradūtair vā viheṭhyamānaḥ samīryamāṇaḥ kṣobhyamānas tarjyamānas tāḍyamāno na bhidyate tato /",
  "SA11sanssr_pu:4106": "adhyāśayacittotpādo na bhidyate sarvasatvapramokṣamahākaruṇāvīryārambhāt /",
  "SA11sanssr_pu:4107": "na bhidyate triratnavaṃśānupacchedaparākramāt /",
  "SA11sanssr_pu:4108": "na bhidyate sarvadharmasamudānayanakuśalaprayogāt /",
  "SA11sanssr_pu:4109": "na bhidyate lakṣaṇānuvyañjanapariniṣpattigatāt puṇyasaṃbhāropacayāt /",
  "SA11sanssr_pu:4110": "na bhidyate buddhakṣetrapariśuddhyabhinirhārāhṛtād autsukyāt /",
  "SA11sanssr_pu:4111": "na bhidyate sarvadharmāparigrahābhiyuktāt kāyajīvitotsargāt /",
  "SA11sanssr_pu:4112": "na bhidyate sarvasatvaparipācanābhiyuktād ātmasaukhyānadhyavasānāt /",
  "SA11sanssr_pu:4113": "sa evam adhyāśayasaṃpanna eva samānaḥ sarvasatvānām antikād uccaghanāṃ sahate /",
  "SA11sanssr_pu:4114": "unmananāṃ kutsanāṃ sahate sarvasatvānām ākrośaparibhāṣāṃ duruktadurāgatān vacanapathān sahate /",
  "SA11sanssr_pu:4115": "sarvasatvapīḍāṃ sahate /",
  "SA11sanssr_pu:4116": "sarvasatvabhārāṃś ca sahate uttārayati vā na ca khidyate /",
  "SA11sanssr_pu:4117": "na ca līyate /",
  "SA11sanssr_pu:4118": "na saṃlīyate /",
  "SA11sanssr_pu:4119": "na viṣīdati /",
  "SA11sanssr_pu:4120": "balam upadarśayati /",
  "SA11sanssr_pu:4121": "sthāma saṃjanayati /",
  "SA11sanssr_pu:4122": "vīryam ārabhate /",
  "SA11sanssr_pu:4123": "parākramaṃ parākramate /",
  "SA11sanssr_pu:4124": "utsāhaṃ janayati /",
  "SA11sanssr_pu:4125": "unmūḍhacittaṃ nigṛhṇāti /",
  "SA11sanssr_pu:4126": "sa ākruṣṭo na pratyākrośati /",
  "SA11sanssr_pu:4127": "tāḍito na pratitāḍayati /",
  "SA11sanssr_pu:4128": "roṣito na pratiroṣayati /",
  "SA11sanssr_pu:4129": "kruddhāya na pratikrudhyati /",
  "SA11sanssr_pu:4130": "evaṃ cittagaṇanāsaṃnāhaṃ saṃnahyati /",
  "SA11sanssr_pu:4131": "... sacet punar ete satvā yāvanto daśasu dikṣu prabhāvyamānāḥ prabhāvyante te sarve 'siśaktitomarapāliyogena māṃ pṛṣṭhataḥ pṛṣṭhato 'nubadhnīyuḥ /",
  "SA11sanssr_pu:4132_0": "yatraiṣa pṛthivīpradeśe sthito vā niṣaṇṇo vā caṅkramyamāṇo vā śayāno vā bodhicittam",
  "SA11sanssr_pu:4132_1": "utpādayiṣyati dānacittaṃ vā yāvat prajñācittaṃ vā śrutakuśalamūlacittaṃ votpādayiṣyati",
  "SA11sanssr_pu:4132_2": "tatrāsya pṛthivīpradeśe śatadhābadarīpattrapramāṇaṃ kāyaṃ chetsyāmo vikariṣyāmo vidhvaṃsayiṣyāmas /",
  "SA11sanssr_pu:4133_0": "te cet sarvasatvā mām ākrośayeyuḥ paribhāṣeran kutsayeyuḥ paṃsayeyur asatyābhir vāgbhiḥ",
  "SA11sanssr_pu:4133_1": "paruṣābhir vāgbhiḥ samuccareyur adhiṣṭhitā annarthakarmāṇaḥ śatadhābadarīpattrapramāṇaṃ",
  "SA11sanssr_pu:4133_2": "mama kāyaṃ chindhyur bhindyur vikareyur vidhvaṃsayeyuḥ /",
  "SA11sanssr_pu:4134": "evaṃ mayā na kasyacit satvasyāntike kṣobhacittam utpādayitavyaṃ /",
  "SA11sanssr_pu:4135": "tat kasya hetoḥ /",
  "SA11sanssr_pu:4136_0": "pūrvā koṭiḥ saṃsārasyāpramāṇīkṛtā yatra me 'yam ātmabhāvo narakagatasyāpi tiryagyonigatasyāpi",
  "SA11sanssr_pu:4136_1": "yamalokagatasyāpi manuṣyagatasyāpi kāmāhārapaliguddhasya dharmān aśrutavato viṣamājīvagocarasya",
  "SA11sanssr_pu:4136_2": "nirarthakajīvinaḥ aṅgapratyaṅgasya śatadhā chinno bhinno nikṛtto vividhābhiś ca kāraṇābhiḥ",
  "SA11sanssr_pu:4136_3": "kārito na ca mayā tato nidānam ātmārthaṃ kṛto na parārthaḥ /",
  "SA11sanssr_pu:4137": "sacet punar punar mamaite sarvasatvā aparāntakoṭiṃ chindyur bhindyur vikireyur vidhvaṃsayeyus tathāpi mayāparityaktaiva sarvajñatā /",
  "SA11sanssr_pu:4138": "aparityaktā eva sarvasatvāḥ /",
  "SA11sanssr_pu:4139": "aparityaktaḥ kuśalo charmachandaḥ /",
  "SA11sanssr_pu:4140": "tat kasya hetoḥ /",
  "SA11sanssr_pu:4141": "sarvā hy eṣā kāyapīḍā kāyavivartanā /",
  "SA11sanssr_pu:4142": "nairayikasya duṣkhasya śatatamīm api kalāṃ nopaiti yāvad upaniṣadam api na kṣamate /",
  "SA11sanssr_pu:4143": "narakāvāsam apy aham utsahe /",
  "SA11sanssr_pu:4144": "na punar mayā buddhadharmāḥ parityaktavyā na sarvasatvārambaṇā mahākaruṇā // pe //",
  "SA11sanssr_pu:4145": "yan nidānaṃ punar vyāpāda utpadyeta /",
  "SA11sanssr_pu:4146": "taṃ vayaṃ dharmaṃ prahāsyāmaḥ /",
  "SA11sanssr_pu:4147": "katamaś ca sa dharmo /",
  "SA11sanssr_pu:4148": "yad uta kāyaprema kāyaniketaḥ kāyādhyavasānaṃ /",
  "SA11sanssr_pu:4149": "utsṛṣṭaś ca kāya utsṛṣṭo vyāpādaḥ /",
  "SA11sanssr_pu:4150": "evaṃ dharmagaṇanāviṣṭaḥ sāgaramate bodhisatvaḥ sarvasatvapīḍāṃ sahate // pe //",
  "SA11sanssr_pu:4151": "yaḥ kāyasyotsargaḥ kāyaparityāgaḥ kāyānavekṣā / iyam asya dānapāramitā //",
  "SA11sanssr_pu:4152": "yat kāye chidyamāne sarvasatvān maitryā spharati /",
  "SA11sanssr_pu:4153": "vedanābhiś ca na saṃhriyate /",
  "SA11sanssr_pu:4154": "iyam asya śīlapāramitā //",
  "SA11sanssr_pu:4155": "yat kāye chidyamāne ya evāsya kāyaṃ chindati teṣām eva pramokṣārthaṃ kṣamate /",
  "SA11sanssr_pu:4156": "na ca cittena kṣaṇyate kṣāntibalaṃ copadarśayatīyam asya kṣāntipāramitā //",
  "SA11sanssr_pu:4157": "yena vīryeṇa taṃ sarvajñatāchandaṃ notsṛjati cittabalādhīnaṃ ca pratigṛhṇāti /",
  "SA11sanssr_pu:4158": "saṃsāram eva cānubadhnāti /",
  "SA11sanssr_pu:4159": "kuśalamūlārambham eva cārabhate /",
  "SA11sanssr_pu:4160": "iyam asya vīryapāramitā //",
  "SA11sanssr_pu:4161": "yat kāye vikīryamāṇe tat sarvajñatācittotpādaratnaṃ kartuṃ na saṃmuhyati bodhim evāpekṣate śāntapraśāntam eva pratyavekṣate /",
  "SA11sanssr_pu:4162": "iyam asya dhyānapāramitā //",
  "SA11sanssr_pu:4163": "yat kāye chidyamāne kāyasya tṛṇakāṣṭhakuḍyavatpratibhāsopamatāṃ pratyavekṣate māyādharmatāṃ ca kāyasyāvatarati /",
  "SA11sanssr_pu:4164": "bhūtānityatāṃ ca bhūtaduṣkhatāṃ ca bhūtānātmatāṃ ca bhūtaśāntatāṃ ca kāyasyopanidhyāyati /",
  "SA11sanssr_pu:4165": "iyam asya prajñāpāramiteti vistaraḥ // pe //",
  "SA11sanssr_pu:4166": "punar aparam asyaivaṃ bhavati /",
  "SA11sanssr_pu:4167": "eṣa satvaḥ kusīdaḥ śukladharmarahitaḥ /",
  "SA11sanssr_pu:4168": "sa mām ākrośayati paribhāṣate /",
  "SA11sanssr_pu:4169": "hanta vayam ārabdhavīryā bhaviṣyāmaḥ /",
  "SA11sanssr_pu:4170": "atṛptāḥ kuśalamūlaparyeṣaṇābhiyuktā /",
  "SA11sanssr_pu:4171": "eṣa eva tāvan mayā satvaḥ pūrvataraṃ bodhimaṇḍe niṣādayitavyaḥ /",
  "SA11sanssr_pu:4172": "paścān mayānnuttarā samyaksaṃbodhir abhisaṃboddhavyeti // pe //",
  "SA11sanssr_pu:4173": "īdṛśānām asmābhiḥ satvānām adāntānām aguptānām annupaśāntānām arthāya saṃnāhāḥ saṃnaddhavyāḥ // pe //",
  "SA11sanssr_pu:4174": "hanta vayaṃ dharmatāṃ pratisariṣyāmaḥ /",
  "SA11sanssr_pu:4175": "ko 'trākrośati vā ākruśyate vā /",
  "SA11sanssr_pu:4176": "sa parigaveṣamāṇo na taṃ dharmam upalabhate /",
  "SA11sanssr_pu:4177": "ya ākrośati vā ākruśyate vā /",
  "SA11sanssr_pu:4178": "sa ātmaparānupalabdhopalambhadṛṣṭivigataḥ kṣamatae iti //",
  "SA11sanssr_pu:4179": "bhagavatyām apy uktaṃ /",
  "SA11sanssr_pu:4180": "evaṃ cittam utpādayati /",
  "SA11sanssr_pu:4181": "yena mayā sarvasatvānāṃ vivāda utsārayitavyaḥ /",
  "SA11sanssr_pu:4182": "so 'haṃ svayam eva vivadāmi /",
  "SA11sanssr_pu:4183": "lābhā me durlabdhā yo 'haṃ jalpite pratijalpāmi /",
  "SA11sanssr_pu:4184": "yena mayā sarvasatvānāṃ saṃkramabhūtena bhavitavyaṃ so 'haṃ parasya tvam ity api vācaṃ bhāṣe /",
  "SA11sanssr_pu:4185": "paruṣaṃ vā prativāco dadāmi /",
  "SA11sanssr_pu:4186": "idaṃ mayā naiva vaktavyaṃ jaḍasamena /",
  "SA11sanssr_pu:4187": "eḍakamūkasamena mayā kalahavivādeṣu bhavitavyaṃ /",
  "SA11sanssr_pu:4188": "parato duruktān durāgatān durbhāṣitān bhāṣyamāṇān vacanapathān śṛṇvatā cittaṃ nāghātayitavyaṃ /",
  "SA11sanssr_pu:4189": "pareṣām antike na mamaitat sādhu na pratirūpaṃ yo 'haṃ parasya doṣāntaraṃ saṃjanayeyam /",
  "SA11sanssr_pu:4190": "etan na mama pratirūpaṃ yad ahaṃ pareṣāṃ doṣāntaram api saṃśrotavyaṃ manye /",
  "SA11sanssr_pu:4191": "tat kasya hetoḥ /",
  "SA11sanssr_pu:4192": "na mayāśayo vikopayitavyo yena mayā sarvasatvāḥ sarvasukhopadhānena sukhayitavyāḥ parinirvāpayitavyāś cānnuttarāṃ samyaksaṃbodhim abhisaṃbudhya tatra nāmāhaṃ vyāpadye /",
  "SA11sanssr_pu:4193": "na ca mayā pareṣāṃ svaparāddhānām api vyāpattavyaṃ /",
  "SA11sanssr_pu:4194": "sa nāmāhaṃ mohaṃ kṣobhaṃ gacchāmi /",
  "SA11sanssr_pu:4195": "idaṃ tu mayā karaṇīyaṃ /",
  "SA11sanssr_pu:4196": "dṛḍhaparākramatayā parākrāntavyaṃ /",
  "SA11sanssr_pu:4197": "na mayā jīvitāntarāye 'pi kriyamāṇe kṣobhaḥ karaṇīyaḥ /",
  "SA11sanssr_pu:4198": "na mayā bhṛkuṭī mukhe [doubtful] utpādayitavyeti //",
  "SA11sanssr_pu:4199": "bodhisatvaprātimokṣe 'py uktam /",
  "SA11sanssr_pu:4200": "ye kruddhāḥ satvās tān āśvāsayati kṣamāpayati /",
  "SA11sanssr_pu:4201": "anulomayati dharmeṇa toṣayatīti //",
  "SA11sanssr_pu:4202": "iti śikṣāsamuccaye kṣāntipāramitā paricchedo navamaḥ //",
  "SA11sanssr_pu:4203": "[X. vīryapāramitā]",
  "SA11sanssr_pu:4204": "vīryapāramitā daśamaḥ paricchedaḥ //",
  "SA11sanssr_pu:4205": "evaṃ kṣāntipratisthitaḥ śrute vīryam ārabheta / anyathā śrutam evāsya vināśāya saṃpadyate //",
  "SA11sanssr_pu:4206": "yathoktaṃ candrapradīpasūtre /",
  "SA11sanssr_pu:4207": "kiyadbahū dharmaparyāyuṇeyā [doubtful] śīlaṃ na rakṣeta śrute namanta /",
  "SA11sanssr_pu:4208": "na bāhuśrutyena sa śakyu trāyituṃ duḥśīlayena vrajamāna durgatim //",
  "SA11sanssr_pu:4209": "śrutānuśaṃsās tu nārāyaṇaparipṛcchāyām uktāḥ /",
  "SA11sanssr_pu:4210": "tathā hi kulaputrāḥ śrutavataḥ prajñāgamo bhavati /",
  "SA11sanssr_pu:4211": "prajñāvataḥ kleśapraśamo bhavati /",
  "SA11sanssr_pu:4212": "niḥkleśasya māro 'vatāraṃ na labhate //",
  "SA11sanssr_pu:4213": "atra ca maharṣer uttarasya jātakaṃ vistareṇa kṛtvāha /",
  "SA11sanssr_pu:4214": "dharmakāmānāṃ hi /",
  "SA11sanssr_pu:4215": "vimalatejaḥ /",
  "SA11sanssr_pu:4216": "bodhisatvānāṃ mahāsatvānāṃ sagauravāṇāṃ sapratīśānāṃ anyalokadhātusthitā api buddhā bhagavanto mukham upadarśayanti dharmaṃ cānuśrāvayanti /",
  "SA11sanssr_pu:4217": "dharmakāmānāṃ /",
  "SA11sanssr_pu:4218": "vimalatejaḥ /",
  "SA11sanssr_pu:4219": "bodhisatvānāṃ mahāsatvānāṃ parvatakandaravṛkṣamadhyeṣu dharmanidhānāni nikṣiptāni /",
  "SA11sanssr_pu:4220": "dharmamukhāny annantāni pustakagatāni karatalagatāni bhavanti /",
  "SA11sanssr_pu:4221": "dharmakāmānāṃ vimalatejaḥ bodhisatvānāṃ pūrvabuddhadarśinyo devatā buddhapratibhānam upasaṃharanti // pe //",
  "SA11sanssr_pu:4222": "parikṣīṇāyuṣkāṇāṃ buddhā bhagavanto devatāś cāyurbalaṃ copasaṃharanti /",
  "SA11sanssr_pu:4223": "buddhādhiṣṭhānena devatādhiṣṭhānena ca kāṅkṣāmāṇā varṣasahasram avatiṣṭhante // pe //",
  "SA11sanssr_pu:4224": "yāvat kalpaṃ vā kalpāvaśeṣaṃ vā yāvad vā ākāṅkṣanti dharmagauravajātānāṃ bodhisatvānāṃ buddhā bhagavanto jarām apy apanayanti /",
  "SA11sanssr_pu:4225": "vyādhīn apanayanti /",
  "SA11sanssr_pu:4226": "smṛtim upasaṃharati /",
  "SA11sanssr_pu:4227": "gatiṃ matiṃ pratibhānaṃ copasaṃharanti // pe //",
  "SA11sanssr_pu:4228": "dṛṣṭikṛtāni vinodayanti /",
  "SA11sanssr_pu:4229": "samyagdṛṣṭiṃ copasaṃharanti /",
  "SA11sanssr_pu:4230": "dharmagauraveṇa /",
  "SA11sanssr_pu:4231": "vimalatejaḥ /",
  "SA11sanssr_pu:4232": "bodhisatvānāṃ mahāsatvānāṃ sarvopakramabhayāni na bhavanti /",
  "SA11sanssr_pu:4233": "tasmāt tarhi vimalatejaḥ śrutasaṃbhārakauśalyābhiyuktena bodhisatvena bhavitavyam iti //",
  "SA11sanssr_pu:4234": "kim ākāraṃ śrutaṃ bodhisatvavinaye praśastaṃ /",
  "SA11sanssr_pu:4235": "yathā āryākṣayamatisūtre 'bhihitaṃ /",
  "SA11sanssr_pu:4236": "aśītyākārapraveśaṃ śrutaṃ /",
  "SA11sanssr_pu:4237": "tad yathā /",
  "SA11sanssr_pu:4238_0": "chandākāram āśayākāram adhyāśayākāraṃ prayogākāraṃ nirmāṇākāram apramāṇākāraṃ kalyāṇamitrākāraṃ",
  "SA11sanssr_pu:4238_1": "gauravākāraṃ pradakṣiṇākāraṃ suvacanākāraṃ paryupāsanākāram avahitaśrotrākāraṃ manaḥkārākāram",
  "SA11sanssr_pu:4238_2": "avikṣepākāram avasthānākāraṃ ratnasaṃjñākāraṃ bhaiṣajyasaṃjñākāraṃ sarvavyādhiśamanākāraṃ",
  "SA11sanssr_pu:4238_3": "smṛtibhajanākāraṃ gatibodhanākāraṃ matirocanākāraṃ buddhipraveśāk āram atṛptabuddhadharmaśravaṇākāraṃ",
  "SA11sanssr_pu:4238_4": "tyāgavṛṃhaṇākāraṃ dāntājāneyākāraṃ bahuśrutasevanākāraṃ satyakṛtyaprītyanubhavanākāraṃ",
  "SA11sanssr_pu:4238_5": "kāyaudbilyākāraṃ cittaprahlādanākāram aparikhedaśravaṇākāraṃ dharmaśravaṇākāraṃ pratipattiśravaṇākāraṃ",
  "SA11sanssr_pu:4238_6": "paradeśanāśravaṇākāraṃ aśrutaśravaṇākāraṃ abhijñāśravaṇākāram anyayānāspṛhaṇāśravaṇākāraṃ",
  "SA11sanssr_pu:4238_7": "prajñāpāramitāśravaṇākāraṃ bodhisatvapiṭakaśravaṇākāraṃ saṃgrahavastuśravaṇākāram",
  "SA11sanssr_pu:4238_8": "upāyakauśalyaśravaṇākāraṃ brahmavihāraśravaṇākāraṃ smṛtisaṃprajanyaśravaṇākāraṃ gauravākāraṃ",
  "SA11sanssr_pu:4238_9": "utpādakauśalyaśravaṇākāram annutpādakauśalyaśravaṇākāram aśubhākāraṃ maitryāḥ śravaṇākāraṃ",
  "SA11sanssr_pu:4238_10": "pratītyasamutpādākāraṃ anityākāraṃ duṣkhākāram annātmākāraṃ śāntākāraṃ śūnyatānimittāpraṇihitākāraṃ",
  "SA11sanssr_pu:4238_11": "annabhisaṃs kārākāraṃ kuśalābhisaṃskārākāraṃ satvādhiṣṭhānākāraṃ avipraṇāśākāraṃ",
  "SA11sanssr_pu:4238_12": "svādhīnākāraṃ svacittārakṣaṇākāraṃ vīryasyāśraṃsanākāraṃ dharmanidhyaptyākāraṃ kleśavipakṣākāraṃ",
  "SA11sanssr_pu:4238_13": "svapakṣaparikarṣaṇākāraṃ parapakṣakleśanigrahākāraṃ saptadhanasamavaśaraṇākāraṃ sarvadāridryopachedākāraṃ",
  "SA11sanssr_pu:4238_14": "sarvavidvatpraśastākāraṃ paṇḍitābhinandanākāraṃ āryasaṃmatākāraṃ annāryaprasādanākāraṃ",
  "SA11sanssr_pu:4238_15": "satyadarśanākāraṃ skandhadoṣavivarjanākāraṃ saṃskṛtadoṣaparitulanākāram arthapratiśaraṇākāraṃ",
  "SA11sanssr_pu:4238_16": "dharmapratiśaraṇākāraṃ sarvapāpākaraṇākāraṃ ātmaparahitākāraṃ sukṛtakarmānanutapyanākāraṃ",
  "SA11sanssr_pu:4238_17": "viśeṣagamanākāraṃ sarvabuddhadharmapratilābhākāram iti //",
  "SA11sanssr_pu:4239": "punar atraivāha /",
  "SA11sanssr_pu:4240": "yaś ca dharmasaṃbhārayogaḥ sa evāsya jñānasaṃbhāro bhavati /",
  "SA11sanssr_pu:4241": "tatra katamo dharmasaṃbhārayogo yeyam alpārthatālpakṛtyatālpabhāṣatālpapariṣkāratā pūrvarātrāpararātraṃ jāgarikāyogam anuyuktasya śrutārthaparitulanatā /",
  "SA11sanssr_pu:4242": "bhūyo bhūyaḥ paryeṣaṇatā /",
  "SA11sanssr_pu:4243": "cittasyānnāvilatā /",
  "SA11sanssr_pu:4244": "nīvaraṇānāṃ viṣkambhanatā /",
  "SA11sanssr_pu:4245": "āpattiṣu niḥśaraṇajñānaṃ /",
  "SA11sanssr_pu:4246": "akaukṛtyatā /",
  "SA11sanssr_pu:4247": "aparyutthānatā /",
  "SA11sanssr_pu:4248": "pratipattisāratā /",
  "SA11sanssr_pu:4249": "dharmanimnatā dharmapravaṇatā dharmaprāgbhāratā /",
  "SA11sanssr_pu:4250": "parākramasaṃpannatā ādīptaśiraścailopamatā jñānaparyeṣṭyā /",
  "SA11sanssr_pu:4251": "tanmayavihāritā /",
  "SA11sanssr_pu:4252_0": "aśithilaśīlatānikṣiptadhuratā viśeṣagāmitā saṃgaṇikāvivarjanam ekārāmatāraṇyābhimukhamanaḥkāratā",
  "SA11sanssr_pu:4252_1": "āryavaṃśasantuṣṭiḥ dhutaguṇeṣv acalanatā dharmārāmaratiratatā laukikamantrāsmaraṇatā",
  "SA11sanssr_pu:4252_2": "lokottaradharmaparyeṣṭitā smṛtyapramoṣatā /",
  "SA11sanssr_pu:4253": "arthagatyanugamatā /",
  "SA11sanssr_pu:4254": "matyā mārgānulomatā /",
  "SA11sanssr_pu:4255": "dhṛtyā saṃvarapratyayair jñānānugamaḥ /",
  "SA11sanssr_pu:4256": "hrīrapatrāpyālaṃkāratā /",
  "SA11sanssr_pu:4257": "jñānānugamanasāratā /",
  "SA11sanssr_pu:4258": "ajñānavidhamanatā /",
  "SA11sanssr_pu:4259": "avidyāmohatamastimirapaṭalaparyavanaddhasya prajñācakṣurviśuddhiḥ /",
  "SA11sanssr_pu:4260": "suviśuddhabuddhitā /",
  "SA11sanssr_pu:4261": "buddhivistīrṇatā /",
  "SA11sanssr_pu:4262": "asaṃkucitabuddhitā prabhinnabuddhitā /",
  "SA11sanssr_pu:4263": "pratyakṣabuddhitā /",
  "SA11sanssr_pu:4264": "aparādhīnaguṇatā /",
  "SA11sanssr_pu:4265": "svaguṇair amanyanatā /",
  "SA11sanssr_pu:4266": "paraguṇaparikīrtanatā /",
  "SA11sanssr_pu:4267": "sukṛtakarmakāritā /",
  "SA11sanssr_pu:4268": "karmavipākānuddhuratā /",
  "SA11sanssr_pu:4269": "karmapariśuddhijñānam iti //",
  "SA11sanssr_pu:4270": "kiṃ śrotavyaṃ /",
  "SA11sanssr_pu:4271": "uktaṃ bhagavatā jñānavaipulyasūtre /",
  "SA11sanssr_pu:4272": "sārthakāni śāstrāṇi śikṣitavyāni /",
  "SA11sanssr_pu:4273": "apārthakāni parivarjayitavyāni /",
  "SA11sanssr_pu:4274": "tad yathā /",
  "SA11sanssr_pu:4275": "lokāyataśāstrāṇi daṇḍanītiśāstrāṇi kārkhedaśāstrāṇi vādavidyāśāstrāṇi kumārakrīḍāśāstrāṇi jambhakavidyāśāstrāṇi // pe //",
  "SA11sanssr_pu:4276": "yāny api tad anyāni kānicin mokṣapratikūlāni śāstrāṇi saṃmohāya saṃvartante tāni sarvāṇi bodhisatvayānasaṃprasthitena parivarjayitavyānīti //",
  "SA11sanssr_pu:4277": "evaṃ śrutavatā cittaṃ śodhayitum araṇyam āśrayaṇīyaṃ /",
  "SA11sanssr_pu:4278": "kathaṃ punar āśayasaṃpannasyāpy ugradattaparipṛcchāyāṃ gṛham anujñātaṃ /",
  "SA11sanssr_pu:4279": "yatnavato 'py asāmarthyāt /",
  "SA11sanssr_pu:4280": "paradārādiṣv api tarhi nāpattiḥ syāt /",
  "SA11sanssr_pu:4281": "na teṣām asāmarthye 'pi prakṛtiduṣṭatvād gṛhāvāsasya ca prajñaptisāvadyatvād iti //",
  "SA11sanssr_pu:4282": "iti śikṣāsamuccaye vīryapāramitā paricchedo daśamaḥ //",
  "SA11sanssr_pu:4283": "[XI. araṇyasaṃvarṇanaḥ]",
  "SA11sanssr_pu:4284": "araṇyasaṃvarṇanaṃ nāmaikādaśaḥ paricchedaḥ //",
  "SA11sanssr_pu:4285": "tad evam ugradattaparipṛcchāvidhinā gṛhadoṣān bhāvayitvā śrutavatā cittaṃ śodhayitum araṇyam āśrayaṇīyam iti sthitaṃ //",
  "SA11sanssr_pu:4286": "tathā coktaṃ candrapradīpasūtre /",
  "SA11sanssr_pu:4287": "na jātu kāmān pratiṣevamāṇaḥ putreṣu dāreṣu janitva tṛṣṇāṃ /",
  "SA11sanssr_pu:4288": "gṛhaṃ ca sevitva jugupsanīyam annuttarāṃ prāpsyati so 'grabodhim //",
  "SA11sanssr_pu:4289": "ye kāma varjenti yathāgnikarṣūṃ putreṣu dāreṣu janitva tṛṣṇāṃ /",
  "SA11sanssr_pu:4290": "uttasta gehād abhiniṣkramanti na durlabhā teṣv iyam agrabodhiḥ //",
  "SA11sanssr_pu:4291": "na kaści buddhaḥ purimeṇa āsīd annāgato bheṣyati yo 'vatiṣṭhate /",
  "SA11sanssr_pu:4292": "yehi sthitair eva agāramadhye prāptā iyaṃ uttama agrabodhiḥ //",
  "SA11sanssr_pu:4293": "prahāya rājyaṃ yatha kheṭapiṇḍaṃ vased araṇyeṣu vivekakāmaḥ /",
  "SA11sanssr_pu:4294": "kleśān prahāya vinihatya mānaṃ budhyanti bodhiṃ virajām asaṃskṛtām // pe //",
  "SA11sanssr_pu:4295": "annehi pānehi ca cīvarehi puṣpehi gandhehi vilepanehi /",
  "SA11sanssr_pu:4296": "nopasthitā bhonti narottamā jinā yatha pravrajitvā caramāṇadharmān //",
  "SA11sanssr_pu:4297": "yaś caiva bodhiṃ pratikāṅkṣamāṇaḥ satvārtha nirviṇṇa kusaṃskṛtātaḥ /",
  "SA11sanssr_pu:4298": "araṇyābhimukha sapta padāni gacched ayaṃ tataḥ puṇyaviśiṣṭa bhoti //",
  "SA11sanssr_pu:4299": "yadi punar visabhāgasatvānunayāt pariṣatkāmatayā vā lābhādikāmatayā vā vivekapraveśe vilambeta /",
  "SA11sanssr_pu:4300": "tadartham atraivoktaṃ /",
  "SA11sanssr_pu:4301": "na vijña bālehi karonti vigrahaṃ satkṛtya bālān parivarjayanti /",
  "SA11sanssr_pu:4302": "mamāntike ceti praduṣṭacittā na bāladharmehi karonti saṃstavam //",
  "SA11sanssr_pu:4303": "na vijña bālāna karoti sevanāṃ viditva bālāna svabhāvasaṃtatim /",
  "SA11sanssr_pu:4304": "kiyacciraṃ bālasusevitā pi puno 'pi te bhonti amitrasannibhāḥ //",
  "SA11sanssr_pu:4305": "na vijña bāleṣv iha viśvasanti vijñāya bālāna svabhāvasaṃtatim /",
  "SA11sanssr_pu:4306": "svabhāvabhinnā prakṛtīya bālāḥ kuto 'sti mitraṃ hi pṛthagjanānāṃ //",
  "SA11sanssr_pu:4307": "sahadhārmikeno vacanena uktāḥ krodhaṃ ca doṣaṃ ca apratyayaṃ ca /",
  "SA11sanssr_pu:4308": "prāviṣkaronti imi bāladharmā imam artha vijñāya na viśvasanti //",
  "SA11sanssr_pu:4309": "bālā hi bālehi samaṃ samenti yathā amedhyena amedhya sārddham /",
  "SA11sanssr_pu:4310": "vijñaḥ punar vijñajanena sārddhaṃ samenti sarpir yatha sarpimaṇḍe //",
  "SA11sanssr_pu:4311": "tathā ca punar atraivam āha /",
  "SA11sanssr_pu:4312": "sūsukhitāḥ sada te naraloke yeṣu priyāpriya nāsti kahiṃcit /",
  "SA11sanssr_pu:4313": "ye ca na kandarake 'bhiramante śrāmaṇakaṃ susukhaṃ anubhonti //",
  "SA11sanssr_pu:4314": "yeṣu mamāpi tu nāsti kahiṃcit /",
  "SA11sanssr_pu:4315": "yeṣu parigrahu sarvaśu nāsti /",
  "SA11sanssr_pu:4316": "khaḍgasamā vicaranti mu lokaṃ gagane pavana yatheva vrajanti //",
  "SA11sanssr_pu:4317": "syuḥ sukhitā vata te naraloke yeṣu na sajjati mānasa loke /",
  "SA11sanssr_pu:4318": "vāyusamaṃ sada teṣv iha cittaṃ no ca priyāpriya vidyati saṃgo //",
  "SA11sanssr_pu:4319": "apriya ye dukhitehi nivāso ye 'pi priyā dukhitehi viyogo /",
  "SA11sanssr_pu:4320": "anta ubhe api tehi jahitvā te sukhitā naraye rata dharme //",
  "SA11sanssr_pu:4321": "punar atraivoktam /",
  "SA11sanssr_pu:4322": "bhavati satatam alpakṛtyayogī pṛthu guṇa doṣata sarvi varjayitvā /",
  "SA11sanssr_pu:4323": "na vivadati kadāci yuktayogī imi guṇa tasya bhavanty araṇyavāse //",
  "SA11sanssr_pu:4324": "sada bhavati niviṇṇa saṃskṛte 'sau na bhavati tasya pṛhā kahiṃci loke /",
  "SA11sanssr_pu:4325": "na ca bhavati vivṛddhir āsravāṇāṃ vanavasato 'sya bhavanti ānuśaṃsāḥ //",
  "SA11sanssr_pu:4326": "adhikaraṇa na tasya jātu bhotī sada upaśāntarato vivekacārī /",
  "SA11sanssr_pu:4327": "vacaci manasi kāya saṃvṛtasyo bahuguṇa tasya bhavanty araṇyavāse //",
  "SA11sanssr_pu:4328": "bhavati anukūla tasya mokṣo laghu pratividhyati so 'dhimukti śāntām /",
  "SA11sanssr_pu:4329": "vanicari dhimukti sevate 'sya imi guṇa bhonty araṇyavāsi sarve //",
  "SA11sanssr_pu:4330": "punar āha /",
  "SA11sanssr_pu:4331": "vanaṣaṇḍa sevatha vivikta sadā vijahitva grāmanagareṣu ratim /",
  "SA11sanssr_pu:4332": "advitīyakhaḍgasama bhotha sadā na cireṇa lapsyatha samādhivaram / iti //",
  "SA11sanssr_pu:4333": "āryarāṣṭrapālasūtre 'py āha /",
  "SA11sanssr_pu:4334": "tyaktvā geham annantadoṣagahanaṃ cintānapekṣāḥ sadā /",
  "SA11sanssr_pu:4335": "te 'raṇye ratim āpnuvanti guṇinaḥ śāntendriyāḥ sūratāḥ //",
  "SA11sanssr_pu:4336": "na strīsaṃbhava naiva cāpi puruṣais teṣāṃ kvacid vidyate /",
  "SA11sanssr_pu:4337": "ekākī viharanti khaḍgasadṛśāḥ śuddhāśayā nirmalāḥ //",
  "SA11sanssr_pu:4338": "lābhair nāpi ca teṣu harṣa svamano līyanty alābhair na ca /",
  "SA11sanssr_pu:4339": "alpecchā itaretarair abhiratā māyākuhāvarjitāḥ / ti //",
  "SA11sanssr_pu:4340": "ugradattaparipṛcchāyām apy āha /",
  "SA11sanssr_pu:4341": "satvasaṃsargo me na kartavyo na hi mayaikasatvasya kuśalamūlāni saṃjanayitavyānīty ādi //",
  "SA11sanssr_pu:4342": "yadi punaḥ śrutavān imāṃ kṣaṇasaṃpadam āsādya lābhādau saktaḥ cittaṃ na śodhayet sa evaikaḥ /",
  "SA11sanssr_pu:4343": "sadevake loke vañcitaḥ syād //",
  "SA11sanssr_pu:4344": "uktaṃ hy āryaratnakūṭe /",
  "SA11sanssr_pu:4345": "tad yathā kāśyapa kaścid eva puruṣo mahatā udakārṇavenohyamāna udakatṛṣṇayā kālaṃ kuryād /",
  "SA11sanssr_pu:4346": "evam eva kāśyapa ihaike śramaṇabrāhmaṇā bahūn dharmān udgṛhya paryavāpya na rāgatṛṣṇāṃ vinodayanti /",
  "SA11sanssr_pu:4347": "na dveṣatṛṣṇāṃ /",
  "SA11sanssr_pu:4348": "na mohatṛṣṇāṃ vinodayanti /",
  "SA11sanssr_pu:4349": "te mahatā dharmārṇavenohyamānāḥ kleśatṛṣṇayā kālagatā /",
  "SA11sanssr_pu:4350": "durgativinipātagāmino bhavantīti //",
  "SA11sanssr_pu:4351": "tasmād avaśyam araṇyam āśrayet //",
  "SA11sanssr_pu:4352": "tādṛśāni ca sthānāni āśrayet /",
  "SA11sanssr_pu:4353": "yeṣu ca sthāneṣu nātidūre piṇḍapātagocaro bhavati nātisaṃnikṛṣṭe /",
  "SA11sanssr_pu:4354_0": "yeṣu pānīyāni bhavanty acchāni śucīni nirmalāny alpāyāsāni mukhaparibhogāni yāni",
  "SA11sanssr_pu:4354_1": "ca sthānāni vṛkṣasaṃpannāni bhavanti puṣpasaṃpannāni phalasaṃpannāni pattrasaṃpannāny",
  "SA11sanssr_pu:4354_2": "apagataduṣṭaśvāpadāni guhāsaṃpannāni prāgbhārasaṃpannāni sukhaparisarpyakāṇi śāntāny",
  "SA11sanssr_pu:4354_3": "advitīyāni tādṛśāni sthānāny āśrayet /",
  "SA11sanssr_pu:4355_0": "sa teṣu sthāneṣv āśrito yad anena pūrvapaṭhitaṃ bhavati tat tribhī rātrais trirdivasasya",
  "SA11sanssr_pu:4355_1": "svādhyāyati nātyuccena svareṇa nātinīcena noddhatair indriyair na bahirgatena cittena",
  "SA11sanssr_pu:4355_2": "prasādam upajīvan grantham upadhārayan nimittāny udgṛhṇan middham apakrāman /",
  "SA11sanssr_pu:4356": "saced āraṇyakasya bhikṣo rājā vopasaṃkrāmati rājamātro vānye vā brāhmaṇakṣatriyanaigamajānapadāḥ /",
  "SA11sanssr_pu:4357": "tena teṣām ādareṇa svāgatakriyā kartavyā /",
  "SA11sanssr_pu:4358": "evaṃ cānena vaktavyaṃ /",
  "SA11sanssr_pu:4359": "niṣīda mahārāja yathā prajñaptae āsane /",
  "SA11sanssr_pu:4360": "saced upaviśati dvābhyām apy upaveṣṭavyaṃ /",
  "SA11sanssr_pu:4361": "sacen nopaviśati ubhābhyām api nopaveṣṭavyaṃ /",
  "SA11sanssr_pu:4362": "sacec cañcalendriyo bhavati utkarṣayitavyaṃ /",
  "SA11sanssr_pu:4363": "tasya te mahārāja lābhāḥ sulabdhā yasya te bhūpradeśe śīlavanto guṇavanto bahuśrutāḥ śramaṇabrāhmaṇāḥ prativasanti /",
  "SA11sanssr_pu:4364": "annupadrutāś caurabhaṭādibhiḥ //",
  "SA11sanssr_pu:4365": "sacet sthiro bhavati vinītaḥ praśāntendriyaḥ bhavyaś ca bhavati dharmadeśanāyāḥ tato 'sya vicitrā dharmadeśanā upasaṃhartavyā /",
  "SA11sanssr_pu:4366": "saced vicitrāṃ na priyāyate /",
  "SA11sanssr_pu:4367": "saṃvegānukūlā dharmadeśanā upasaṃhartavyā /",
  "SA11sanssr_pu:4368": "sacet saṃvegānukūlāṃ na priyāyate udārodārāṇi tathāgatamāhātmyāni upadeṣṭavyāni /",
  "SA11sanssr_pu:4369": "brāhmaṇakṣatriyanaigamajānapadānām apy upasaṃkrāmatāṃ yathānurūpāḥ kriyā upasaṃhartavyā /",
  "SA11sanssr_pu:4370": "sa evaṃ bahuśrutaḥ san pratibalo bhavati dhārmaśravaṇikānāṃ cittam ārādhayituṃ /",
  "SA11sanssr_pu:4371": "te ca satvās tasyāntike prītiṃ ca prasādaṃ ca prāmodyaṃ ca pratilabhantae iti //",
  "SA11sanssr_pu:4372": "ugradattaparipṛcchāyām apy āha /",
  "SA11sanssr_pu:4373": "punar aparaṃ gṛhapate pravrajitena bodhisatvenāraṇye prativasatā evam upaparīkṣitavyaṃ /",
  "SA11sanssr_pu:4374": "kim artham aham araṇye prativasāmi /",
  "SA11sanssr_pu:4375": "na kevalam araṇyavāsena śramaṇo bhavati /",
  "SA11sanssr_pu:4376": "bahavo 'py atrādāntā avinītā ayuktā annabhiyuktāḥ prativasanti /",
  "SA11sanssr_pu:4377": "tad yathā /",
  "SA11sanssr_pu:4378": "mṛgavānarapakṣisaṃghacauracaṇḍālāḥ prativasanti /",
  "SA11sanssr_pu:4379": "na ca te śramaṇaguṇasamanvāgatā bhavanti /",
  "SA11sanssr_pu:4380": "api tu khalu punar ahaṃ yasyārthāyāraṇye prativasāmi sa mayārthaḥ paripūrayitavyo yad uta śrāmaṇyārthaḥ // pe //",
  "SA11sanssr_pu:4381": "punar aparaṃ gṛhapate pravrajitena bodhisatvenāraṇye viharatā evam upaparīkṣitavyaṃ /",
  "SA11sanssr_pu:4382": "kim artham aham araṇym āgataḥ /",
  "SA11sanssr_pu:4383": "tenaivaṃ mīmāṃsayitavyaṃ /",
  "SA11sanssr_pu:4384": "bhayabhīto 'smy aham araṇyam āgataḥ /",
  "SA11sanssr_pu:4385": "kuto bhayabhītaḥ /",
  "SA11sanssr_pu:4386": "saṃgaṇikābhayabhītaḥ /",
  "SA11sanssr_pu:4387": "saṃsargabhayabhīto rāgadveṣamohabhayabhīto mānamadamrakṣaparidāhabhayabhīto lobherṣyāmātsaryabhayabhītaḥ rūpaśabdagandharasasparṣṭavyabhayabhītaḥ /",
  "SA11sanssr_pu:4388": "so 'haṃkāramamakārabhayabhītaḥ /",
  "SA11sanssr_pu:4389": "auddhatyavicikitsābhayabhītaḥ /",
  "SA11sanssr_pu:4390": "skandhamārabhayabhītaḥ /",
  "SA11sanssr_pu:4391": "kleśamārabhayabhīto /",
  "SA11sanssr_pu:4392": "mṛtyumārabhayabhīto /",
  "SA11sanssr_pu:4393": "devaputramārabhayabhītaḥ /",
  "SA11sanssr_pu:4394": "anitye nitya iti viparyāsabhayabhīto 'nnātmany ātmeti viparyāsabhayabhīto 'śucau śucir iti viparyāsabhayabhīto /",
  "SA11sanssr_pu:4395": "duṣkhe sukham iti viparyāsabhayabhītaḥ /",
  "SA11sanssr_pu:4396": "cittamanovijñānabhayabhīto /",
  "SA11sanssr_pu:4397": "nivaraṇāvaraṇaparyutthānabhayabhītaḥ /",
  "SA11sanssr_pu:4398": "satkāyadṛṣṭibhayabhītaḥ pāpamitrabhayabhīto /",
  "SA11sanssr_pu:4399_0": "lābhasatkārabhayabhīto 'kālamantrabhayabhīto 'dṛṣṭe dṛṣṭam iti bhayabhīto 'śrute",
  "SA11sanssr_pu:4399_1": "śrutam iti bhayabhīto 'mate matam iti bhayabhīto 'vijñāte vijñātam iti bhayabhīto",
  "SA11sanssr_pu:4399_2": "'śramaṇe śramaṇamadabhayabhīto 'nyonyavidveṣaṇabhayabhītaḥ kāmadhāturūpadhātvarūpyadhātubhayabhītaḥ",
  "SA11sanssr_pu:4399_3": "sarvabhavagatyupapattibhayabhīto nirayatiryagyonipitṛviṣayabhayabhītaḥ saṃkṣepeṇa",
  "SA11sanssr_pu:4399_4": "sarvebhyo 'kuśalebhyo manasikārebhyo bhayabhī ta ebhyo hy aham evaṃrūpebhyo bhayabhairavebhyo",
  "SA11sanssr_pu:4399_5": "bhīto 'raṇyāvāsam upagataḥ // pe //",
  "SA11sanssr_pu:4400": "punar aparaṃ gṛhapate pravrajitena bodhisatvenāraṇyavāsasthitena bhītena vā trastena vā evaṃ śikṣitavyaṃ /",
  "SA11sanssr_pu:4401": "yāni kānicid bhayāny utpadyante sarvāṇi tāny ātmagrāhata utpadyante // pe //",
  "SA11sanssr_pu:4402_0": "sacet punar aham araṇye prativasan nātmagrāhaṃ parityajeyaṃ nātmābhiniveśaṃ nātmaparigrahaṃ",
  "SA11sanssr_pu:4402_1": "nātmanidānaṃ nātmatṛṣṇāṃ nātmasaṃjñāṃ nātmavādopādānaṃ nātmadṛṣṭiṃ nātmādhiṣṭhānaṃ",
  "SA11sanssr_pu:4402_2": "nātmaparikalpanāṃ nātmarakṣāṃ parityajeyaṃ /",
  "SA11sanssr_pu:4403": "nirarthako me 'raṇyavāsaḥ syād /",
  "SA11sanssr_pu:4404": "api tu khalu punar gṛhapate nāsty ātmasaṃjñino 'raṇyavāso /",
  "SA11sanssr_pu:4405": "nāsti parasaṃjñinaḥ // pe //",
  "SA11sanssr_pu:4406": "araṇyavāso nāma gṛhapate ucyate sarvadharmeṣv asaṃbhavavāsaḥ sarvadharmeṣv asaṃgavāsaḥ // pe //",
  "SA11sanssr_pu:4407": "tad yathā gṛhapate 'raṇye tṛṇagulmauṣadhivanaḥpatayaḥ prativasanto na bibhyati nottrasyanti na saṃtrasyanti na saṃtrāsam āpadyante /",
  "SA11sanssr_pu:4408": "evam eva gṛhapate pravrajitena bodhisatvenāraṇye viharatā tṛṇagulmauṣadhivanaḥpatikāṣṭhakuḍyavad ātmapratibhāsavat saṃjñā kāye utpādayitavyā /",
  "SA11sanssr_pu:4409": "māyāsamatā cittasyotpādayitavyā /",
  "SA11sanssr_pu:4410": "ko 'tra bibheti /",
  "SA11sanssr_pu:4411": "ko 'sminn uttrasyati /",
  "SA11sanssr_pu:4412": "tena bhayabhītena vā trastena vā evaṃ yoniśaḥ kāya upaparīkṣitavyaḥ /",
  "SA11sanssr_pu:4413": "nāsty atra kāye ātmā vā satvo vā jīvo vā poṣo vā pudgalo vā manujo vā mānavo vā /",
  "SA11sanssr_pu:4414": "abhūtaparikalpa eṣa yad uta bhayaṃ nāma /",
  "SA11sanssr_pu:4415": "sa mayābhūtaparikalpo na parikalpayitavyaḥ /",
  "SA11sanssr_pu:4416": "tena yathāraṇye tṛṇagulmauṣadhivanaḥpatayaḥ prativasanti amamā aparigrahāḥ /",
  "SA11sanssr_pu:4417": "evam evāmamenāparigraheṇāraṇyam eva sarvadharmā iti jñātvā upasampadya vihartavyaṃ /",
  "SA11sanssr_pu:4418": "tat kasya hetoḥ /",
  "SA11sanssr_pu:4419": "raṇachedo 'raṇyavāso 'mamo 'parigrahaḥ // pe //",
  "SA11sanssr_pu:4420": "punar aparaṃ gṛhapate pravrajitena bodhisatvena buddhānujñāto 'raṇyavāsa iti jñātvāraṇye vastavyaṃ /",
  "SA11sanssr_pu:4421": "atra hi śukladharmaparipūrir bhavati /",
  "SA11sanssr_pu:4422": "upastabdhakuśalamūlaḥ paścādgrāmanagaranigamarāṣṭrarājadhānīṣv avatīrya dharmaṃ deśayiṣyāmi // pe //",
  "SA11sanssr_pu:4423": "sacet punar gṛhapate pravrajito bodhisatva uddeśasvādhyāyārthaṃ gaṇam avatarati /",
  "SA11sanssr_pu:4424_0": "tena tatra sagauraveṇa bhavitavyaṃ sapratīsenācāryopādhyāyeṣu sthaviramadhyanavakeṣu",
  "SA11sanssr_pu:4424_1": "bhikṣuṣu pradakṣiṇabhavitavyam annalasena svayaṃkāriṇāparopatāpinā na ca tenopasthānagurukeṇa bhavitavyaṃ /",
  "SA11sanssr_pu:4425": "evaṃ cānenopaparīkṣitavyaṃ /",
  "SA11sanssr_pu:4426": "tathāgato 'py arhan samyaksaṃbuddhaḥ sadevasya lokasya samārakasya sabrahmakasya saśramaṇabrāhmaṇikāyāḥ prajāyāḥ pūjito dakṣiṇīyaḥ sarvasatvānāṃ /",
  "SA11sanssr_pu:4427": "so 'pi tāvan na kasyacit sakāśād upasthānaṃ svīkaroti /",
  "SA11sanssr_pu:4428": "kiṃ punar asmābhir aśikṣitaiḥ śikṣitukāmaiḥ /",
  "SA11sanssr_pu:4429": "api tu vayam eva sarvasatvānām upasthāyakā bhaviṣyāmaḥ /",
  "SA11sanssr_pu:4430": "vayam eva pareṣām upasthānaparicaryāṃ kariṣyāmo na ca punaḥ kasyacit sakāśād upasthānaparicaryāṃ svīkariṣyāmaḥ /",
  "SA11sanssr_pu:4431": "tat kasya hetoḥ /",
  "SA11sanssr_pu:4432": "upasthānagurukasya hi gṛhapate bhikṣor guṇadharmānugraho naśyati /",
  "SA11sanssr_pu:4433": "yeṣāṃ ca saṃgrahaṃ karoti teṣām evaṃ bhavati /",
  "SA11sanssr_pu:4434": "upasthānahetor eṣo 'smākaṃ saṃgrahaṃ karoti //",
  "SA11sanssr_pu:4435": "punar atraivāha /",
  "SA11sanssr_pu:4436_0": "sacet punar gṛhapate āraṇyako bodhisatvo dharmaśravaṇārthika ācāryopādhyāyadarśanārthiko",
  "SA11sanssr_pu:4436_1": "vā glānaparipṛcchako vā grāmāntikaṃ śayanāsanam āgacchet tena sāyam āgamanāya prakramaṇāya",
  "SA11sanssr_pu:4436_2": "ca cittam utpādayitavyaṃ /",
  "SA11sanssr_pu:4437": "sacet punar asya parapratibaddha uddeśaḥ svādhyāyo vā tena vihāre prativasatāraṇyapravaṇacittena bhavitavyaṃ /",
  "SA11sanssr_pu:4438": "eṣa eva tasyāraṇyavāso yat sarvavastuṣv araṇyasaṃjñā dharmaparyeṣṭyā cātṛpteti //",
  "SA11sanssr_pu:4439": "āryaratnarāśisūtre 'py uktaṃ /",
  "SA11sanssr_pu:4440": "yadi punar asya tatrāraṇyāyatane viharato 'prāptaphalapṛthagjanasya vyāḍamṛgā āgaccheyuḥ /",
  "SA11sanssr_pu:4441": "tena tatra na bhayaṃ na trāsa utpādayitavyaḥ /",
  "SA11sanssr_pu:4442": "evaṃ ca cittam utpādayitavyaṃ /",
  "SA11sanssr_pu:4443": "pūrvam evāham utsṛṣṭakāyajīvito 'raṇyavāsam upagato /",
  "SA11sanssr_pu:4444": "na mayātra bhetavyaṃ /",
  "SA11sanssr_pu:4445": "nottrasitavyaṃ /",
  "SA11sanssr_pu:4446": "api tu maitrīm utpādayitvā doṣaṃ vivarjayiṣyāmi bhayam apanayiṣyāmi /",
  "SA11sanssr_pu:4447": "yady evam api kṛtvā te vyāḍamṛgā māṃ jīvitād vyaparopya bhuñjīran /",
  "SA11sanssr_pu:4448": "tena mayaivaṃ cittam utpādayitavyaṃ /",
  "SA11sanssr_pu:4449": "lābhā me sulabdhā yasya me 'sārāt kāyāt sāram ādattaṃ bhaviṣyati /",
  "SA11sanssr_pu:4450": "na punar ime vyāḍamṛgāḥ śakyā mayāmiṣeṇa toṣayituṃ mama māṃsaṃ bhakṣayitvā sukhasparśaṃ vihariṣyanti // pe //",
  "SA11sanssr_pu:4451": "yadi punas tatrāraṇyāyatane viharato 'manuṣyā upasaṃkramiṣyanti suvarṇā vā durvarṇā vā /",
  "SA11sanssr_pu:4452": "tena na tatrānunetavyaṃ na pratihantavyaṃ /",
  "SA11sanssr_pu:4453": "yadi pūrvabuddhadarśinyo devatā āraṇyakaṃ bhikṣum upasaṃkramya praśnaṃ paripṛccheyuḥ /",
  "SA11sanssr_pu:4454": "tatra tenāraṇyakena bhikṣuṇā yathāśakti yathābalaṃ yathādharmādhigamāya tāsāṃ devatānāṃ dharmo deśayitavyaḥ /",
  "SA11sanssr_pu:4455": "yadi punas tāvaṅ gambhīrān praśnān paripṛccheyur yān sa āraṇyako bhikṣur na śaknuyād visarjayituṃ /",
  "SA11sanssr_pu:4456": "tena nirmānena bhūtvā vāg bhāṣitavyāśikṣito na paribhavitavyaḥ /",
  "SA11sanssr_pu:4457": "yuñjiṣyāmi ghaṭiṣye buddhaśāsane /",
  "SA11sanssr_pu:4458": "bhaviṣyati sa kālaḥ sa samayo yadādhigatān dharmān śrutvā sarvakathāṃ visarjayiṣyāmi /",
  "SA11sanssr_pu:4459": "api tu pratibhātu te /",
  "SA11sanssr_pu:4460": "vayaṃ dhārmaśravaṇikā iti // pe //",
  "SA11sanssr_pu:4461": "tena tatrāraṇyāyatane prativasatā tṛṇagulmauṣadhivanaḥpatīnāṃ nimittaṃ grahītavyaṃ /",
  "SA11sanssr_pu:4462": "katham ete bhavanti /",
  "SA11sanssr_pu:4463": "yathaiṣāṃ bhāvanām asvāmikānām amamānām aparigrahāṇām evaṃ niśceṣṭānāṃ nirvyāpārāṇāṃ bhavaty utpādo bhaṅgaś ca /",
  "SA11sanssr_pu:4464": "na caiṣāṃ kaścid utpādayitā /",
  "SA11sanssr_pu:4465": "na nirodhayitā /",
  "SA11sanssr_pu:4466": "evam evāyaṃ kāyas tṛṇakāṣṭhakuḍyapratibhāsopamo 'svāmiko 'mamo 'parigraho niśceṣṭo nirvyāpāro hetupratyayayuktyā utpadyate /",
  "SA11sanssr_pu:4467": "hetupratyayavaikalyān nirudhyate /",
  "SA11sanssr_pu:4468": "na punar atra kaścid dharmaḥ paramārthata utpadyate vā nirudhyate veti //",
  "SA11sanssr_pu:4469": "punaś coktaṃ /",
  "SA11sanssr_pu:4470": "tena tatrāraṇyāyatane viharatā evaṃ cittam utpādayitavyaṃ /",
  "SA11sanssr_pu:4471": "yady apy aham araṇyam āgata eko 'dvitīyo /",
  "SA11sanssr_pu:4472": "na me kaścit sahāyo yo māṃ sukṛtaṃ duṣkṛtaṃ vā codayet /",
  "SA11sanssr_pu:4473": "api tu khalu punaḥ santīme devanāgayakṣā buddhāś ca bhagavanto ye mama cittāśayaṃ jānanti /",
  "SA11sanssr_pu:4474": "te mama sākṣiṇaḥ /",
  "SA11sanssr_pu:4475": "so 'ham ihāraṇyāyatane prativasann akuśalacittasya vaśaṃ gacchāmi /",
  "SA11sanssr_pu:4476": "yadi punar aham iyaddūram āgata eko 'dvitīyo 'saṃstabdho 'mamo 'parigrahaḥ kāmavitarkaṃ vā vitarkayeyaṃ /",
  "SA11sanssr_pu:4477": "vyāpaādaṃ vihinsāvitarkaṃ vā vitarkayeyam anyaṃ vākuśalavitarkaṃ vitarkayeyaṃ /",
  "SA11sanssr_pu:4478": "nirviśeṣo bhaveyaṃ saṃsargasaṃgaṇikābhir etaiḥ satvaiḥ /",
  "SA11sanssr_pu:4479": "te ca me devanāgayakṣā visaṃvāditāḥ buddhāś ca bhagavanto 'nnabhirāddhā bhaviṣyantīti //",
  "SA11sanssr_pu:4480": "iti śikṣāsamuccaye araṇyasaṃvarṇano nāmaikādaśaḥ paricchedaḥ //",
  "SA11sanssr_pu:4481": "[XII. cittaparikarma]",
  "SA11sanssr_pu:4482": "cittaparikarma dvādaśaḥ paricchedaḥ //",
  "SA11sanssr_pu:4483": "tad evam araṇye vasan samādhānāya yujyate //",
  "SA11sanssr_pu:4484": "uktaṃ hi bhagavatyāṃ /",
  "SA11sanssr_pu:4485": "sa teṣām eva satvānām arthāya dhyānapāramitāyāṃ carann avikṣiptacitto bhavati /",
  "SA11sanssr_pu:4486": "tat kasya hetoḥ /",
  "SA11sanssr_pu:4487": "tathā hy asyaivaṃ bhavati /",
  "SA11sanssr_pu:4488": "laukikī dhyānopapattir api tāvad vikṣiptacittasya durlabhā /",
  "SA11sanssr_pu:4489": "kaḥ punar vādo 'nnuttarā samyaksaṃbodhiḥ /",
  "SA11sanssr_pu:4490": "tasmān mayāvikṣiptacittena bhavitavyam /",
  "SA11sanssr_pu:4491": "yāvann annuttarāṃ samyaksaṃbodhim abhisaṃbuddheyam iti //",
  "SA11sanssr_pu:4492": "punar asyām uktaṃ /",
  "SA11sanssr_pu:4493": "punar aparaṃ subhūte bodhisatvo mahāsatvaḥ prathamacittotpādam upādāya dhyānapāramitāyāṃ caran sarvākārajñatāpratisaṃyuktair manasikārair dhyānaṃ samāpadyate /",
  "SA11sanssr_pu:4494": "sa cakṣuṣā rūpāṇi dṛṣṭvā na nimittagrāhī bhavati nānuvyañjanagrāhī /",
  "SA11sanssr_pu:4495": "yato 'dhikaraṇam asya cakṣurindriyeṇāsaṃvarasaṃvṛtasya viharato 'bhidhyādaurmanasye anye vā pāpakā akuśalā dharmāś cittam anuprāpnuyuḥ /",
  "SA11sanssr_pu:4496": "teṣāṃ saṃvarāya pratipadyate /",
  "SA11sanssr_pu:4497": "rakṣati cakṣurindriyam /",
  "SA11sanssr_pu:4498": "evaṃ śrotreṇa śabdān śrutvā /",
  "SA11sanssr_pu:4499": "ghrāṇena gandhān ghrātvā /",
  "SA11sanssr_pu:4500": "jihvayā rasān āsvādya /",
  "SA11sanssr_pu:4501": "kāyena spraṣṭavyāni spṛṣṭvā /",
  "SA11sanssr_pu:4502": "manasā dharmān vijñāya na nimittagrāhī bhavati /",
  "SA11sanssr_pu:4503": "nānuvyañjanagrāhī /",
  "SA11sanssr_pu:4504": "yato 'dhikaraṇam asya mana indriyeṇāsaṃvarasaṃvṛtasya pāpakāś cittam anuprāpnuyuḥ /",
  "SA11sanssr_pu:4505": "teṣāṃ saṃvarāya pratipadyate /",
  "SA11sanssr_pu:4506": "rakṣati mana indriyaṃ /",
  "SA11sanssr_pu:4507": "sa gacchann api tiṣṭhann api niṣaṇṇo 'pi śayāno 'pi bhāṣamāṇo 'pi samāhitāvasthām asamāhitāvasthāṃ na vijahāti /",
  "SA11sanssr_pu:4508": "sa bhavaty ahastalolaḥ /",
  "SA11sanssr_pu:4509": "apādalolo 'mukhalolo 'prakīrṇavāk /",
  "SA11sanssr_pu:4510": "avikṣiptendriyo 'nnuddhato 'nnunnato 'capalo 'nnalaso 'saṃbhrāntakāyo 'saṃbhrāntacittaḥ /",
  "SA11sanssr_pu:4511": "śāntakāyaḥ śāntavāk śāntacittaḥ /",
  "SA11sanssr_pu:4512": "rahasy arahasi vā kalpiteryāpathaḥ saṃtuṣṭaḥ // pe //",
  "SA11sanssr_pu:4513": "subharaḥ supoṣaḥ /",
  "SA11sanssr_pu:4514": "sūpāsyaḥ kalyāṇācāragocaraḥ /",
  "SA11sanssr_pu:4515": "saṃgaṇikayāpi vivekagocaraḥ /",
  "SA11sanssr_pu:4516": "lābhe 'lābhe ca samo nirvikāraḥ /",
  "SA11sanssr_pu:4517": "annunnato 'nnavanataḥ /",
  "SA11sanssr_pu:4518": "evaṃ sukhe duṣkhe /",
  "SA11sanssr_pu:4519": "stutau nindāyāṃ /",
  "SA11sanssr_pu:4520": "yaśasy ayaśasi /",
  "SA11sanssr_pu:4521": "jīvite maraṇe ca samo nirvikāro 'nnunnato 'nnavanataḥ /",
  "SA11sanssr_pu:4522": "evaṃ śatrau mitre ca /",
  "SA11sanssr_pu:4523": "manāpavartini ... /",
  "SA11sanssr_pu:4524": "āryeṣv annāryeṣu /",
  "SA11sanssr_pu:4525": "śabdeṣu saṃkīrṇeṣv asaṃkīrṇeṣu /",
  "SA11sanssr_pu:4526": "priyāpriyeṣu ca rūpeṣu samo nirvikāraḥ /",
  "SA11sanssr_pu:4527": "annunnato 'nnavanataḥ /",
  "SA11sanssr_pu:4528": "anurodhavirodhāpagataḥ /",
  "SA11sanssr_pu:4529": "tat kasya hetoḥ /",
  "SA11sanssr_pu:4530": "tathā hi sa svalakṣaṇaśūnyān asaṃbhūtān aniṣpannān annabhinirvṛttān sarvadharmān paśyatīti vistaraḥ //",
  "SA11sanssr_pu:4531": "tatra līne manasi muditā bhāvanayottejanaṃ kuryāt / uddhate tv anityatāmanasikāraiḥ praśamaḥ //",
  "SA11sanssr_pu:4532": "ubhayapratipakṣārthaṃ cāryarāṣṭrapāloktāṃ gāthāṃ smaret /",
  "SA11sanssr_pu:4533": "bahu kalpakoṭībhi kadāci buddho utpadyate lokahito maharṣi /",
  "SA11sanssr_pu:4534": "labdho 'dhunā sa pravaraḥ kṣaṇo 'dya tyajati pramādaṃ yadi moktukāma / iti //",
  "SA11sanssr_pu:4535": "tathā /",
  "SA11sanssr_pu:4536": "mayopamaṃ vitatham etat svapnopamaṃ ca saṃskṛtam avekṣya na cirād bhaviṣyati viyogaḥ sarvapriyaiḥ /",
  "SA11sanssr_pu:4537": "na nityam iha kaścit /",
  "SA11sanssr_pu:4538": "udyujya yathā ghaṭata nityaṃ pāramitāsu bhūmiṣu baleṣu /",
  "SA11sanssr_pu:4539": "mā jātu sraṃsaya vīryaṃ yāvan na budhyathā pravarabodhim / iti //",
  "SA11sanssr_pu:4540": "āryalalitavistare 'py uktaṃ /",
  "SA11sanssr_pu:4541": "jvalitaṃ tribhuvaṃ jaravyādhidukhair maraṇāgnipradīptam anātham idam /",
  "SA11sanssr_pu:4542": "bhavaniḥśaraṇe sada mūḍha jagad bhramati bhramaro yathā kumbhagataḥ //",
  "SA11sanssr_pu:4543": "adhruvaṃ tribhuvaṃ śaradabhranibhaṃ naṭaraṅgasamā jagi janmacyutiḥ /",
  "SA11sanssr_pu:4544": "girinadyasamaṃ laghuśīghrajavaṃ vrajatāyu jage yatha vidyu nabhe //",
  "SA11sanssr_pu:4545": "bhuvi devapure tryapāyapathe bhavatṛṣṇāvidyavaśā janatā /",
  "SA11sanssr_pu:4546": "parivarttiṣu pañcagatiṣv abudhā yatha kumbhakarasya hi cakra bhramī //",
  "SA11sanssr_pu:4547": "priyarūpavaraiḥ sada snigdharutaiḥ śubhagandharasair varasparśasukhaiḥ /",
  "SA11sanssr_pu:4548": "pariṣiktam idaṃ kalipāśa jagat mṛgalubdhakapāśi yathaiva kapi //",
  "SA11sanssr_pu:4549": "sabhayāḥ saraṇāḥ sada vairakarāḥ bahuśokopadrava kāmaguṇāḥ /",
  "SA11sanssr_pu:4550": "asidhārasamā viṣapattranibhāḥ jahitāryajanair yatha mīḍhaghaṭaḥ //",
  "SA11sanssr_pu:4551": "smṛtimoṣakarās tamasīkaraṇā bhayahetukarā dukhamūla sadā /",
  "SA11sanssr_pu:4552": "bhavatṛṣṇalatāya vivṛddhikarāḥ sabhayāḥ saraṇā sada kāmaguṇāḥ //",
  "SA11sanssr_pu:4553": "yatha agnikhadāḥ jvalitāḥ sabhayāḥ tatha kāma ime viditāryajanaiḥ /",
  "SA11sanssr_pu:4554": "mahapaṅkasamā aśiśūlasamā madhudigdha iva kṣuradhārasamā //",
  "SA11sanssr_pu:4555": "yatha sarpaśiro yatha mīḍhaghaṭaḥ tatha kāma ime viditā viduṣām /",
  "SA11sanssr_pu:4556": "tatha śūlasāmā dvijapeśisamā yatha śvānakaraṃ kiśavaira tathodakacandranibhā imi kāmaguṇāḥ pratibimba ivā girighoṣa yathā /",
  "SA11sanssr_pu:4557": "pratibhāsasamā naṭaraṅganibhā tatha svapnasamā viditāryajanaiḥ //",
  "SA11sanssr_pu:4558": "kṣaṇikāvasikā imi kāmaguṇāḥ tatha māyamarīcisamā alikodakabudbudaphenasamā vitathāḥ parikalpasamutthita buddha budhaiḥ //",
  "SA11sanssr_pu:4559": "prathame vayase vararūpadharaḥ priya iṣṭamato iya bālacārī /",
  "SA11sanssr_pu:4560": "jaravyādhidukhair hatatejavapuṃ vijahanti mṛgā iva śuṣkanadīm //",
  "SA11sanssr_pu:4561": "dhanadhānyavaro bahudravyabalī priya iṣṭamato iya bālacārī /",
  "SA11sanssr_pu:4562": "parihīṇadhanaṃ puna kṛcchragataṃ vijahanti narā iva śūnyaṭavīm //",
  "SA11sanssr_pu:4563": "yatha puṣpadrumo saphalo va drumo narudānarataḥ tatha prītikaraḥ /",
  "SA11sanssr_pu:4564": "dhanahīnu jarārditu yācanako bhavate tada apriyagṛdhrasamaḥ //",
  "SA11sanssr_pu:4565": "prabhudravyabalī vararūpadharaḥ priyasaṅgamanendriyaprītikaraḥ /",
  "SA11sanssr_pu:4566": "jarāvyādhidukhārditu kṣīṇadhano bhavate tada apriyamṛtyusamaḥ //",
  "SA11sanssr_pu:4567": "jarayā jaritaḥ samatītavayo druma vidyuhato va yathā bhavati /",
  "SA11sanssr_pu:4568": "jarajīrṇa agāra yathā sabhayo jaraniḥśaraṇaṃ laghu brūhi mune //",
  "SA11sanssr_pu:4569": "jara śoṣayate naranārigaṇaṃ yatha mālulatā ghana śālavanam /",
  "SA11sanssr_pu:4570": "jara vīryaparākramavegaharī jara paṅkanimagna yathā puruṣo //",
  "SA11sanssr_pu:4571": "jara rūpa surūpavirūpakarī jara tejaharī balasthāmaharī /",
  "SA11sanssr_pu:4572": "sada saukhyaharī paribhāvakarī jara mṛtyukarī jara ojaharī //",
  "SA11sanssr_pu:4573": "bahurogaśatair ghanavyādhidukhaiḥ upasṛṣṭu jagaj jvalaneva mṛgāḥ /",
  "SA11sanssr_pu:4574": "jara vyādhigataṃ prasamīkṣya jagat dukhaniḥśaraṇaṃ laghu deśaya hī //",
  "SA11sanssr_pu:4575": "śiśirehi yathā himadhātu mahaṃ tṛṇagulmavanauṣadhi ojaharo /",
  "SA11sanssr_pu:4576": "tatha ojaharo 'yu vyādhi jage parihīyati indriyarūpabalam //",
  "SA11sanssr_pu:4577": "dhanadhānyamahārthakṣayāntakaraḥ paribhāvakaraḥ sad vyādhi jage /",
  "SA11sanssr_pu:4578": "pratighātakaraḥ priyadveṣakaraḥ paridāhakaro yatha sūryu nabhe //",
  "SA11sanssr_pu:4579": "maraṇaṃ cyavanaṃ cyuti kālakriyā priyadravyajanena viyogu sadā /",
  "SA11sanssr_pu:4580": "apunāgamanaṃ ca asaṃgamanaṃ drumapattraphalā nadiśrotu yathā //",
  "SA11sanssr_pu:4581": "maraṇaṃ vaśitān avaśīkurute maraṇaṃ harate nadi dāru yathā /",
  "SA11sanssr_pu:4582": "asahāyanaro vrajate 'dvitīyaḥ svakakarmaphalānugato vivaśaḥ //",
  "SA11sanssr_pu:4583": "maraṇaṃ grasate bahu prāṇiśatān makaro va jalākari bhūtagaṇān /",
  "SA11sanssr_pu:4584": "garuḍo uragaṃ mṛgarāja gaja jvalano va tṛṇauṣadhibhūtagaṇam / iti //",
  "SA11sanssr_pu:4585": "rājāvavādakasūtre 'py āha /",
  "SA11sanssr_pu:4586": "tad yathā mahārāja catasṛbhyo digbhyaś catvāraḥ parvatā āgaccheyur dṛḍhāḥ /",
  "SA11sanssr_pu:4587_0": "sāravanto 'khaṇḍā acchidrā asuṣirāḥ susaṃvṛtā ekaghanā nabhaḥ spṛśantaḥ pṛthivīṃ",
  "SA11sanssr_pu:4587_1": "collikhantaḥ sarvatṛṇakāṣṭhaśākhāparṇapalāśādi sarvasatvaprāṇibhūtāni nirmathnantas",
  "SA11sanssr_pu:4587_2": "tebhyo na sukaraṃ javena vā palāyituṃ balena vā dravyamantrauṣadhibhir vā nivartayitum /",
  "SA11sanssr_pu:4588": "evam eva mahārāja catvārīmāni mahābhayāny āgacchanti yeṣāṃ na sukaraṃ javena vā palāyituṃ balena dravyamantrauṣadhair vā nivartanaṃ kartum /",
  "SA11sanssr_pu:4589": "katamāni catvāri /",
  "SA11sanssr_pu:4590": "jarā vyādhir maraṇaṃ vipattiś ca //",
  "SA11sanssr_pu:4591": "jarā mahārāja āgacchati yauvanaṃ pramathamānā /",
  "SA11sanssr_pu:4592": "vyādhir mahārāja āgacchaty ārogyaṃ pramathamānaḥ /",
  "SA11sanssr_pu:4593": "maraṇam āgacchati jīvitaṃ pramathamānaṃ /",
  "SA11sanssr_pu:4594": "vipattir mahārājāgacchati sarvāḥ saṃpattīḥ pramathamānā /",
  "SA11sanssr_pu:4595": "tat kasya hetoḥ /",
  "SA11sanssr_pu:4596": "tad yathā mahārāja siṃho mṛgarājo rūpasaṃpanno javasaṃpannaḥ sujātanakhadaṃṣṭrākarālo mṛgagaṇam anupraviśya mṛgaṃ gṛhītvā yathākāmakaraṇīyaṃ karoti /",
  "SA11sanssr_pu:4597": "sa ca mṛgo 'tibalaṃ vyāḍamukham āsādya vivaśo bhavati /",
  "SA11sanssr_pu:4598_0": "evam eva mahārāja viddhasya mṛtyuśalyenāpagatamadasyāparāyaṇasya marmasu chidyamāneṣu",
  "SA11sanssr_pu:4598_1": "mucyamāneṣu sandhiṣu māṃsaśoṇite pariśuṣyamāṇe paritaptatṛṣitavihvalavadanasya karacaraṇavikṣepābhiyuktasyākarmaṇyasyāsamarthasya",
  "SA11sanssr_pu:4598_2": "lālāsiṅghāṇakapūyamūtrapurīṣopaliptasya īṣajjīvitāvaśeṣasya karmabhavāt punar bhavam",
  "SA11sanssr_pu:4598_3": "ālambānasya yamapuruṣabhayabhītasya kālarātrivaśagatasya caramāśvāsapraśvāseṣūparudhyamāneṣu",
  "SA11sanssr_pu:4598_4": "e kākino 'dvitīyasyāsahāyasyemaṃ lokaṃ jahataḥ paralokam ākrāmato mahāpathaṃ vrajato",
  "SA11sanssr_pu:4598_5": "mahākāntāraṃ praviśato mahāgahanaṃ samavagāhamānasya mahāndhakāraṃ pratipadyamānasya",
  "SA11sanssr_pu:4598_6": "mahārṇavenorjyamānasya karmavāyunāhriyamāṇasyānimittīkṛtāṃ diśaṃ gacchato nānyat",
  "SA11sanssr_pu:4598_7": "trāṇaṃ nānyac charaṇaṃ nānyat parāyaṇam ṛte dharmāt /",
  "SA11sanssr_pu:4599": "dharmo hi mahārāja tasmin samaye trāṇaṃ layanaṃ śaraṇaṃ parāyaṇaṃ bhavati /",
  "SA11sanssr_pu:4600": "tad yathā śītārttasyāgnipratāpaḥ /",
  "SA11sanssr_pu:4601": "agnim apagatasyānirvāpaṇaṃ /",
  "SA11sanssr_pu:4602": "uṣṇārttasya śaityaṃ /",
  "SA11sanssr_pu:4603": "adhvānaṃ pratipannasya śītalaṃ chāyopavanaṃ /",
  "SA11sanssr_pu:4604": "pipāsitasya śītalajalaṃ /",
  "SA11sanssr_pu:4605": "bubhukṣitasya vā praṇītam annaṃ /",
  "SA11sanssr_pu:4606": "vyādhitasya vaidyauṣadhiparicārakāḥ /",
  "SA11sanssr_pu:4607": "bhayabhītasya balavantaḥ sahāyāḥ /",
  "SA11sanssr_pu:4608": "sādhavaḥ pratiśaraṇā bhavanti /",
  "SA11sanssr_pu:4609": "evam eva mahārāja viddhasya mṛtyuśalyenāpagatamadasyātrāṇasyāśaraṇasyāparāyaṇasya nānyat trāṇaṃ nānyat parāyaṇam anyatra dharmāt /",
  "SA11sanssr_pu:4610": "tasmāt tarhi te mahārājānityatānudarśinā bhavitavyaṃ kṣayavyayānudarśinā bhavitavyaṃ maraṇabhayabhītena /",
  "SA11sanssr_pu:4611": "dharmeṇaiva te mahārāja rājyaṃ kārayitavyaṃ nādharmeṇa /",
  "SA11sanssr_pu:4612": "tat kasya hetoḥ /",
  "SA11sanssr_pu:4613": "asyāpi te mahārājātmabhāvasyaivaṃ suciram api parirakṣitasya suciram api śucinā praṇītena khādanīyabhojanīyāsvādanīyena saṃtarpitasya saṃpravāritasya /",
  "SA11sanssr_pu:4614": "kṣutapipāsāparigatasya kālakriyā bhaviṣyati /",
  "SA11sanssr_pu:4615": "evaṃ kāśikauśeyadūkūlapattrorṇākṣaumādibhir vastraviśeṣair ācchāditasya caramaśayanāvasthitasya vividhasvedāmbuklinnamalinavasanāvṛtasya kālakriyā bhaviṣyati /",
  "SA11sanssr_pu:4616": "evam api te mahārāja snānānulepanavāsadhūpapuṣpasurabhigandhasyātmabhāvasya na cireṇa durgandhatā bhaviṣyati /",
  "SA11sanssr_pu:4617_0": "evaṃ stryāgāramadhyagatasyāpi te strīgaṇaparivṛtasya nānāvādyagītatūryanādyair upagīyamānasya",
  "SA11sanssr_pu:4617_1": "sumanasaḥ krīḍato ramamāṇasya paricārayato maraṇabhayabhītasyātīva duṣkhadaurmanasyābhyāṃ",
  "SA11sanssr_pu:4617_2": "kālakriyā bhaviṣyati /",
  "SA11sanssr_pu:4618_0": "evam api te mahārāja gṛheṣūpalepanopalipteṣu susthāpitārgaleṣu supihitavātāyaneṣu",
  "SA11sanssr_pu:4618_1": "bahugandhadhūpapuṣpatailavartiprajvāliteṣv āsaktapaṭṭadāmakalāpeṣu muktakusumāvakīrṇeṣu",
  "SA11sanssr_pu:4618_2": "gandhaghaṭikānirdhūpiteṣu anyastapādapīṭhapaṭikāstaraṇagoṇikāstaraṇakācalindikaprāvaraṇasāntarochadapaṭikobhayakṛtopadhāneṣu",
  "SA11sanssr_pu:4618_3": "paryaṅkeṣu śayitvā /",
  "SA11sanssr_pu:4619": "punaś ca śṛgālakākagṛdhramṛtakaḍevaramāṃsāsthikeśarudhiravaśākule paramabībhatse śmaśāne gataceṣṭasyātmabhāvaḥ pṛthivyām avaśaḥ śeṣyate /",
  "SA11sanssr_pu:4620_0": "evam api te mahārāja gajaskandhāśvapṛṣṭharathābhirūḍhasya śaṅkhapaṭaheṣv āhanyamāneṣu",
  "SA11sanssr_pu:4620_1": "chatreṇa dhāryamāṇena bālavyajanena vījayamānasyānnekahastyaśvarathapadātibhir anuyātasyāñjaliśatasahasrair namaḥkriyamāṇasya /",
  "SA11sanssr_pu:4621_0": "nirgamanam anubhūya na cirān niśceṣṭasya mṛtaśayanābhirūḍhasya caturbhiḥ puruṣair",
  "SA11sanssr_pu:4621_1": "utkṣiptasya dakṣiṇena nagaradvāreṇa nirṇītasya mātāpitṛbhrātṛbhaginībhāryāputraduhitṛvayasyadāsīdāsakarmakarapauruṣeyaiḥ",
  "SA11sanssr_pu:4621_2": "śokagatahṛdayair vikṣiptakeśair utkṣiptabhujaiḥ sorastāḍaṃ paramakaruṇaṃ /",
  "SA11sanssr_pu:4622_0": "hā putra hā nātha hā tāta hā svāminn ity ākrandamānaiḥ paurajānapadaiḥ saparibhāvadṛśyamānasya",
  "SA11sanssr_pu:4622_1": "śmaśānaṃ nītasya punaḥ kākagṛdhraśvaśṛgālādibhir bhakṣitasya tāny asthīny agninā",
  "SA11sanssr_pu:4622_2": "vā dagdhāni pṛthivyāṃ vā nikhānitāni adbhir vā klinnāni vātātāpavarṣair vā cūrṇīkṛtāni",
  "SA11sanssr_pu:4622_3": "digvidikṣu prakṣiptāni tatraiva pūtabhavam āyāsyanti /",
  "SA11sanssr_pu:4623": "evam anityāḥ sarvasaṃskārā evam adhruvā iti vistaraḥ //",
  "SA11sanssr_pu:4624": "tatra kleśāḥ prādhānyena rāgadveṣamohā yasyaiṣām ekatarasya tāvat pratipakṣam ādau bhāvayet tannidānaṃ ca varjayet //",
  "SA11sanssr_pu:4625": "tatrāryaratnameghe tāvad āha /",
  "SA11sanssr_pu:4626": "sa rāgasya pratipakṣaṃ bhajate /",
  "SA11sanssr_pu:4627": "rāgotpattipratyayāṃś ca varjayati /",
  "SA11sanssr_pu:4628": "katamaś ca sa rāgasya pratipakṣaḥ /",
  "SA11sanssr_pu:4629": "katame ca te rāgotpattipratyayāḥ /",
  "SA11sanssr_pu:4630": "aśubhābhāvanārāgasya pratipakṣaḥ /",
  "SA11sanssr_pu:4631": "janapadakalyāṇīrāgotpattipratyayaḥ /",
  "SA11sanssr_pu:4632": "katamā ca sāśubhābhāvanā /",
  "SA11sanssr_pu:4633": "yad uta santy asmin kāye keśā romāṇi nakhā dantā rajo malaṃ tvak māṃsāsthi snāyuḥ śirā vṛkkā hṛdayaṃ plīhakaḥ klomakaḥ /",
  "SA11sanssr_pu:4634": "antrāṇy antraguṇa āmāśayaḥ pakvāśayaḥ /",
  "SA11sanssr_pu:4635": "audaryakaṃ yakṛt purīṣam aśru svedaḥ kheṭaḥ siṅghāṇakaṃ vasā lasikā majjā medaḥ pittaṃ śleśmā pūyaṃ śoṇitaṃ mastakaṃ mastakaluṅgaṃ prasrāvaḥ /",
  "SA11sanssr_pu:4636": "eṣu ca vastuṣu bodhisatva upaparīkṣaṇajātīyo bhavati /",
  "SA11sanssr_pu:4637": "tasyaivam upaparīkṣamāṇasyaivaṃ bhavati /",
  "SA11sanssr_pu:4638": "yo 'pi tāvat syād bālo mūḍhaḥ abhavyo 'kuśalaḥ so 'pi tāvad etāni vastūni jñātvā rāgacittaṃ notpādayet /",
  "SA11sanssr_pu:4639": "prāg eva saprajñajātīyaḥ /",
  "SA11sanssr_pu:4640": "evaṃ hi bodhisatvo 'śubhābhāvanābahulo bhavatīti //",
  "SA11sanssr_pu:4641": "bhagavatyām apy uktaṃ /",
  "SA11sanssr_pu:4642": "punar aparaṃ subhūte bodhisatvo mahāsatvaḥ prajñāpāramitāyāṃ carann imam evaṃ kāyaṃ yathābhūtaṃ prajānāti /",
  "SA11sanssr_pu:4643": "tad yathāpi nāma subhūte goghātako vā goghātakāntevāsī vā gāṃ hatvā tīkṣṇena śastreṇa catvāri phalakāni kṛtvā pratyavekṣate sthito 'thavā niṣaṇṇaḥ /",
  "SA11sanssr_pu:4644": "evam eva subhūte bodhisatvaḥ prajñāpāramitāyāṃ carann imam eva kāyaṃ dhātuśo yathābhūtaṃ prajānāti /",
  "SA11sanssr_pu:4645": "asty asmin kāye pṛthivīdhātur abdhātur api tejodhātur api vāyudhātur apīti / pe //",
  "SA11sanssr_pu:4646": "punar apy āha /",
  "SA11sanssr_pu:4647": "tad yathāpi subhūte karṣakasya mūtoḍī pūrṇā nānādhānyānāṃ śālīnāṃ vrīhīṇāṃ tilānāṃ taṇḍulānāṃ mudrānāṃ māṣāṇāṃ yavānāṃ godhūmānāṃ maśūrāṇāṃ sarṣapāṇāṃ /",
  "SA11sanssr_pu:4648": "tān etān cakṣuṣmān puruṣaḥ pratyavekṣamāṇaḥ /",
  "SA11sanssr_pu:4649": "evaṃjātīyād ayaṃ śālir ayaṃ vrīhir amī tilā amī taṇḍulā amī mudrā amī māṣā yavā amī godhūmā amī maśūrā amī sarṣapā iti //",
  "SA11sanssr_pu:4650_0": "evam eva bodhisatvo mahāsatvaḥ prajñāpāramitāyāṃ carann imam eva kāyam ūrddhvaṃ pādatalād",
  "SA11sanssr_pu:4650_1": "adhaḥ keśamastakanakharomatvak romaparyantaṃ pūrṇaṃ nānāprakārasyāśucer yathābhūtaṃ pratyavekṣate /",
  "SA11sanssr_pu:4651": "santy asmin kāye keśā romāṇi nakhā yāvan mastakaṃ mastakaluṅgam akṣigūthaṃ karṇagūtham iti // pe //",
  "SA11sanssr_pu:4652_0": "punar aparaṃ subhūte bodhisatvaḥ śmaśānagataḥ paśyati nānārūpāṇi mṛtaśarīrāṇi śmaśāne",
  "SA11sanssr_pu:4652_1": "'paviddhāni śavaśayane ujjhitāni ekāhamṛtāni vā dvyahamṛtāni vā tryahamṛtāni vā caturahamṛtāni",
  "SA11sanssr_pu:4652_2": "vā pañcāhamṛtāni vā vyādhmātakāni vinīlakāni vipūyakāni vipaṭhyakāni /",
  "SA11sanssr_pu:4653": "sa imam eva kāyaṃ tatropasaṃharati /",
  "SA11sanssr_pu:4654": "ayam api kāya evaṃdharmā evaṃsvabhāvaḥ /",
  "SA11sanssr_pu:4655": "etāṃ dharmatām avyativṛttae iti //",
  "SA11sanssr_pu:4656": "evaṃ hi subhūte bodhisatvo mahāsatvaḥ prajñāpāramitāyāṃ caran bahirdhā kāye kāyānudarśī viharati // pe //",
  "SA11sanssr_pu:4657": "punar aparaṃ yadā mṛtaśarīrāṇi śmaśāne utsṛṣṭāni paśyati /",
  "SA11sanssr_pu:4658": "ṣaḍrātramṛtāni kākair vā khādyamānāni kurarair vā gṛdhrair vā śvabhir vā śṛgālair vā tato 'nyair vā nānāvidhaiḥ prāṇakajātaiḥ khādyamānāni sa imam eva kāyaṃ tatropasaṃharati /",
  "SA11sanssr_pu:4659": "ayam api kāya evaṃdharmā evaṃsvabhāvaḥ /",
  "SA11sanssr_pu:4660": "etāṃ dharmatāṃ na vyativṛttae iti //",
  "SA11sanssr_pu:4661": "punar aparaṃ yadā mṛtaśarīrāṇi paśyati śmaśāne utsṛṣṭāni vikhāditāny aśucīni durgandhāni /",
  "SA11sanssr_pu:4662": "sa imam eva kāyaṃ tatropasaṃharatīti pūrvavat // pe //",
  "SA11sanssr_pu:4663": "punar aparaṃ yadā paśyati mṛtaśarīrāṇi śivapathikāyām asthisaṃkalikāṃ māṃsaśoṇitamrakṣitāṃ snāyuvinibaddhāṃ /",
  "SA11sanssr_pu:4664": "sa tatremam eva kāyam iti pūrvavat //",
  "SA11sanssr_pu:4665": "punar aparaṃ yadā mṛtaśarīrāṇi paśyati śivapathikāyām asthisaṃkalībhūtāni apagatamāṃsaśoṇitasnāyubandhanāni /",
  "SA11sanssr_pu:4666": "sa imam eva kāyam iti pūrvavat //",
  "SA11sanssr_pu:4667": "punar aparaṃ yadā paśyati śivapathikāyām asthīni digvidikṣu kṣiptāni /",
  "SA11sanssr_pu:4668": "yad utānyena pādāsthīni /",
  "SA11sanssr_pu:4669": "anyena jaṅghāsthīni /",
  "SA11sanssr_pu:4670": "anyena corvasthīni /",
  "SA11sanssr_pu:4671": "anyena śroṇikaṭāhakaṃ /",
  "SA11sanssr_pu:4672": "anyena pṛṣṭhavaṃśam anyena pārśvakāsthīni /",
  "SA11sanssr_pu:4673": "anyena grīvāsthīni /",
  "SA11sanssr_pu:4674": "anyena bāhvasthīni /",
  "SA11sanssr_pu:4675": "sa imam eva kāyam upasaṃharatīti pūrvavat // pe //",
  "SA11sanssr_pu:4676": "punar aparaṃ yadā paśyati śivapathikāyām asthīny annekavārṣikāṇi vātānupariśoṣitāni śaṅkhasannibhāni /",
  "SA11sanssr_pu:4677": "imam eva kāyaṃ tatropasaṃharatīti pūrvavat /",
  "SA11sanssr_pu:4678": "ayam api kāya evaṃdharmā evaṃsvabhāva etāṃ dharmatāṃ na vyativṛttae iti //",
  "SA11sanssr_pu:4679_0": "punar aparaṃ subhūte bodhisatvo mahāsatvaḥ prajñāpāramitāyāṃ caran yadā paśyati śivapathikāyām",
  "SA11sanssr_pu:4679_1": "asthīny annekavārṣikāṇi tirobhūtāni nīlāni kapotavarṇāni pūtīni cūrṇakajātāni pṛthivyāṃ",
  "SA11sanssr_pu:4679_2": "pāṃsunā asamasamībhūtāni sa imam eva kāyaṃ tatropasaṃharati ayam api kāya evaṃdharmā evaṃsvabhāvaḥ /",
  "SA11sanssr_pu:4680": "etāṃ dharmatāṃ na vyativṛttae iti //",
  "SA11sanssr_pu:4681": "eṣa tāvat samāsato rāgasya samudācārapratipakṣaḥ /",
  "SA11sanssr_pu:4682": "dveṣasya maitrī pratipakṣaḥ /",
  "SA11sanssr_pu:4683": "apriyasatvādarśanaṃ ca /",
  "SA11sanssr_pu:4684": "tena vā saha bhojanādyekārthatayāprītyutpādanaṃ tatra parasukhasyāśaṃsā prārthanā tṛṣṇābhinandanaṃ maitrī /",
  "SA11sanssr_pu:4685": "kāmarāgapratyupakārahetubhyām akliṣṭaḥ sneha ity arthaḥ //",
  "SA11sanssr_pu:4686": "sā trividhāryākṣayamatisūtre 'bhihitā /",
  "SA11sanssr_pu:4687": "satvārambaṇā maitrī prathamacittotpādikānāṃ bodhisatvānāṃ /",
  "SA11sanssr_pu:4688": "dharmārambaṇā caryāpratipannānāṃ bodhisatvānāṃ /",
  "SA11sanssr_pu:4689": "annārambaṇā maitrī annutpattikadharmakṣāntipratilabdhānāṃ bodhisatvānām iti //",
  "SA11sanssr_pu:4690": "punar buddhārambaṇā bodhisatvārambaṇā śrāvakapratyekabuddhārambaṇā satvārambaṇā ca /",
  "SA11sanssr_pu:4691": "tatra satvārambaṇāyāḥ pūrvaṃ priye satve hitasukhopasaṃhārān na dhyānam abhyasya /",
  "SA11sanssr_pu:4692": "tatsame maitrīm upasaṃharet /",
  "SA11sanssr_pu:4693": "tataḥ pariciteṣu /",
  "SA11sanssr_pu:4694": "tata udāsīneṣu /",
  "SA11sanssr_pu:4695": "tataḥ samīpavāsiṣu /",
  "SA11sanssr_pu:4696": "tataḥ svagrāmavāsiṣu /",
  "SA11sanssr_pu:4697": "evaṃ paragrāme ca /",
  "SA11sanssr_pu:4698": "evaṃ yāvad ekāṃ diśam adhimucya spharitvopasaṃpadya viharati /",
  "SA11sanssr_pu:4699": "evaṃ daśasu dikṣu /",
  "SA11sanssr_pu:4700": "buddhādyārambaṇāyās tv ayaṃ prayāso nāsti //",
  "SA11sanssr_pu:4701": "sā ca vajradhvajapariṇāmanāyām uktā /",
  "SA11sanssr_pu:4702": "sa bodhisatvacaryāyāṃ caran yāvanti kānicid dṛśyante rūpāṇi manojñāni vā pratikūlāni vā /",
  "SA11sanssr_pu:4703": "evaṃ śabdā gandhā rasā spraṣṭavyā dharmā manojñā vā pratikūlā vā /",
  "SA11sanssr_pu:4704": "annavadyā viśuddhāḥ kalyāṇodāraprabhāsvarā vā yena saumanasyaṃ jāyate /",
  "SA11sanssr_pu:4705": "sukham avakrāmati /",
  "SA11sanssr_pu:4706": "prasādo jāyate /",
  "SA11sanssr_pu:4707": "prītiḥ saṃbhavati /",
  "SA11sanssr_pu:4708": "prāmodyaṃ saṃtiṣṭhate /",
  "SA11sanssr_pu:4709": "harṣaḥ prādurbhavati /",
  "SA11sanssr_pu:4710": "daurmanasyaṃ nivartate /",
  "SA11sanssr_pu:4711": "cittakalyatā prādurbhavati /",
  "SA11sanssr_pu:4712": "cittaṃ karmaṇyaṃ bhavati /",
  "SA11sanssr_pu:4713": "āśayo mṛdubhavati /",
  "SA11sanssr_pu:4714": "indriyāṇi prahlādaṃ gacchanti /",
  "SA11sanssr_pu:4715": "satatasukhaṃ saṃvedayamāna evaṃ pariṇāmayati /",
  "SA11sanssr_pu:4716_0": "sarvabuddhānām etayā pariṇāmanayā bhūyasyā mātrayā te buddhā bhagavanto 'cintyena",
  "SA11sanssr_pu:4716_1": "buddhavihārasukhena samanvāgatā bhavantv atulyena buddhasamādhisukhena susaṃgṛhītā",
  "SA11sanssr_pu:4716_2": "bhavantv annantasukhena bhūyasyā mātrayopastabdhā bhavantu /",
  "SA11sanssr_pu:4717": "apramāṇena buddhavimokṣasukhena samanvāgatā bhavantu /",
  "SA11sanssr_pu:4718": "aprameyeṇa buddhaprātihāryasukhena susaṃgṛhītā bhavantu /",
  "SA11sanssr_pu:4719": "acintyena buddhāsaṃgavihārasukhena suparigṛhītā bhavantu /",
  "SA11sanssr_pu:4720": "durāsadena buddhavṛṣabhitasukhenābhichannā bhavantu /",
  "SA11sanssr_pu:4721": "aprameyeṇa buddhabalasukhenātyantasukhitā bhavantu /",
  "SA11sanssr_pu:4722": "sarvaveditaśāntenānnutpattisukhenādhikārasukhā bhavantu /",
  "SA11sanssr_pu:4723": "asaṃgavihārasatatasamāhitena tathāgatasukhenādvayasamudācāreṇāvikopitasukhā bhavantu //",
  "SA11sanssr_pu:4724": "evaṃ bodhisatvas tatkuśalamūlaṃ tathāgateṣu pariṇamayya bodhisatveṣu pariṇamayati /",
  "SA11sanssr_pu:4725": "yad idam aparipūrṇānām abhiprāyāṇāṃ paripūrṇāya pariṇamayati /",
  "SA11sanssr_pu:4726": "apariśuddhānāṃ sarvajñatādhyāśayānāṃ pariśuddhaye /",
  "SA11sanssr_pu:4727": "apariniṣpannānāṃ sarvapāramitānāṃ pariniṣpattaye /",
  "SA11sanssr_pu:4728": "vajropamasya bodhicittotpādasyādhiṣṭhānāya /",
  "SA11sanssr_pu:4729": "anivartyasya sarvajñatāsaṃnāhasyāpratiprasrabdhaye /",
  "SA11sanssr_pu:4730": "bodhisatvānāṃ kuśalamūlānāṃ mārgaṇatāyai /",
  "SA11sanssr_pu:4731": "sarvajagatsamatāsthitasya mahāpraṇidhānasya paripūraye /",
  "SA11sanssr_pu:4732": "sarvabodhisatvavihārāṇām adhigamāya /",
  "SA11sanssr_pu:4733": "sarvabodhisatvendriyāṇāṃ tīkṣṇābhijñatāyai /",
  "SA11sanssr_pu:4734": "sarvabodhisatvakuśalamūlānāṃ sarvajñatāsparśanatāyai //",
  "SA11sanssr_pu:4735": "sa evaṃ tatkuśalamūlaṃ bodhisatvānām arthāya pariṇamayya buddhaśāsanāvacareṣu sarvaśrāvakapratyekabuddheṣu tatkuśalamūlam evaṃ pariṇāmayati /",
  "SA11sanssr_pu:4736": "te kecit satvā ekācchaṭāsaṃhātamātram api buddhaśabdaṃ sṛṇvati /",
  "SA11sanssr_pu:4737": "dharmaśabdaṃ vāryasaṃghaparyupāsanaṃ vā kurvanti teṣāṃ tatkuśalamūlam annuttarāyai samyaksaṃbodhaye pariṇāmayati buddhānusmṛtiparipūryai pariṇāmayati /",
  "SA11sanssr_pu:4738": "dharmānusmṛtiprayogatāyai pariṇāmayati /",
  "SA11sanssr_pu:4739": "āryasaṃghagauravāya pariṇāmayati /",
  "SA11sanssr_pu:4740": "acirahitabuddhadarśanatāyai pariṇāmayati /",
  "SA11sanssr_pu:4741": "cittapariśuddhaye pariṇāmayati /",
  "SA11sanssr_pu:4742": "buddhadharmaprativedhāya pariṇāmayati /",
  "SA11sanssr_pu:4743": "aprameyaguṇapratipattaye pariṇāmayati /",
  "SA11sanssr_pu:4744": "sarvābhijñākuśalapariśuddhaye pariṇāmayati /",
  "SA11sanssr_pu:4745": "dharmavimativinivartanāya pariṇāmayati /",
  "SA11sanssr_pu:4746": "yathā buddhaśāsanāvacareṣu pariṇāmayati /",
  "SA11sanssr_pu:4747": "śrāvakapratyekabuddheṣu ca tathā bodhisatvaḥ sarvasatveṣu tatkuśalamūlaṃ pariṇāmayati //",
  "SA11sanssr_pu:4748": "yad idaṃ nairayikamārgavinivartanāya pariṇāmayati /",
  "SA11sanssr_pu:4749": "tiryagyonivyavacchedāya pariṇāmayati /",
  "SA11sanssr_pu:4750": "yamalokopacchedasukhāya pariṇāmayati /",
  "SA11sanssr_pu:4751": "niravaśeṣasarvāpāyagatyupapattivyavacchedāya pariṇāmayati //",
  "SA11sanssr_pu:4752": "teṣāṃ ca sarvasatvānām annuttarabodhichandavivardhanatāyai pariṇāmayati /",
  "SA11sanssr_pu:4753": "adhyāśayasarvajñatācittalābhāya pariṇāmayati /",
  "SA11sanssr_pu:4754": "sarvabuddhadharmāpratikṣepāya pariṇāmayati /",
  "SA11sanssr_pu:4755": "atyantasukhasarvajñatābhūmisaṃvartanāya pariṇāmayati /",
  "SA11sanssr_pu:4756": "atyantasarvasatvaviśuddhaye pariṇāmayati /",
  "SA11sanssr_pu:4757": "sarvasatvānām annantajñānādhigamāya pariṇāmayati / pe //",
  "SA11sanssr_pu:4758_0": "tasya yat kiñcic cīvarapiṇḍapātaśayanāsanaglānapratyayabhaiṣajyagamanāgamanaśarīropasthānaniṣadyādiniṣevaṇāyatanānāṃ",
  "SA11sanssr_pu:4758_1": "pravartanakarma īryāpathādhiṣṭhānam īryāpathasyāvikopanaṃ kāyakarma vākkarma manaḥkarma",
  "SA11sanssr_pu:4758_2": "sacuritaṃ ṣaṇṇām indriyāṇāṃ saṃvaraḥ svaśarīrāchādanamardanasnānakarma /",
  "SA11sanssr_pu:4759_0": "aśitapītakhāditaṃ saṃmiñjitaprasāritāvalokitavilokitasuptajāgaritasvaśarīragatopasthānaṃ",
  "SA11sanssr_pu:4759_1": "sarvam etad bodhisatvasya sarvajñatālambanaprayuktasya na kiñcid apariṇāmitaṃ sarvajñatāyāṃ",
  "SA11sanssr_pu:4759_2": "sarvasatvahitasukhacittasya // pe //",
  "SA11sanssr_pu:4760": "sarvajagatparitrāṇamanaso nityodyuktakuśalamūlasya madapramādavyativṛttasya // pe //",
  "SA11sanssr_pu:4761": "sarvakleśaparāṅmukhasya sarvabodhisatvānuśikṣaṇacetasaḥ sarvajñatāmārgāpratihatasya jñānabhūminiṣevaṇasya paṇḍitasaṃvāsābhiratasya / pe //",
  "SA11sanssr_pu:4762": "madhukara iva kuśalamūlasaṃbharaṇasya sarvajagaduccalitasantānasyānnabhiniviṣṭasarvasaṃskārasya / pe //",
  "SA11sanssr_pu:4763": "antaśaḥ śvasv api tad anyeṣv api tiryagyonigateṣv ekaudanonmiñjitam ekālopaṃ vā parityajati /",
  "SA11sanssr_pu:4764": "sugatāv upapattiṣu tat sarvaṃ teṣām eva hitāya teṣām eva parimocanāya pariṇāmayati /",
  "SA11sanssr_pu:4765": "tasyās tiryagyones tasmād duṣkhārṇavāt tasmād duṣkhopādānāt tasmād duṣkhaskandhāt tasmād duṣkhāvedanāyāḥ /",
  "SA11sanssr_pu:4766_0": "tasmād duṣkhopacayāt tasmād duṣkhābhisaṃskārāt tasmād duṣkhanidānāt tato duṣkhamūlāt",
  "SA11sanssr_pu:4766_1": "tasmād duṣkhāyatanāt teṣāṃ satvānāṃ vinivartanāya pariṇāmayati tadārambaṇena ca sarvasatvārambaṇīkaroti manasikaroti /",
  "SA11sanssr_pu:4767": "tatra kuśalamūle pūrvaṅgamīkaroti /",
  "SA11sanssr_pu:4768": "yad idaṃ sarvajñatāyāṃ pariṇāmayati /",
  "SA11sanssr_pu:4769": "bodhicittotpādena pratigṛhṇāti /",
  "SA11sanssr_pu:4770": "tatra kuśalamūlam upanayati /",
  "SA11sanssr_pu:4771": "saṃsārakāntārād vinivartayati /",
  "SA11sanssr_pu:4772": "annāvaraṇena buddhasukhenābhimukhīkaroti /",
  "SA11sanssr_pu:4773": "saṃsārasāgarād unmajjayati /",
  "SA11sanssr_pu:4774": "buddhadharmaprayuktāya maitryā spharatīty ādi //",
  "SA11sanssr_pu:4775": "imāś ca suvarṇabhāsoktā maitrīkaruṇāgarbhā gāthāḥ sarvā ādarataḥ samanvāhṛtya bhāvayitavyā antaśo vacasāpi //",
  "SA11sanssr_pu:4776": "suvarṇabhāsottamadundubhena śāmyantu duṣkhās trisahasraloke /",
  "SA11sanssr_pu:4777": "apāyaduṣkhā yamalokaduṣkhā dāridryaduṣkhāś ca iha triloke //",
  "SA11sanssr_pu:4778": "anena co dundubhighoṣanādinā śāmyantu sarvavyasanāni loke /",
  "SA11sanssr_pu:4779": "bhavantu satvā hy abhayāhatā tathā yathābhayāḥ śāntabhayāḥ munīndrāḥ //",
  "SA11sanssr_pu:4780": "yathaiva sarvāryaguṇopapannāḥ saṃsārasarvajñamahāsamudrāḥ /",
  "SA11sanssr_pu:4781": "tathaiva bhontū guṇasāgarāḥ prajāḥ samādhibodhyaṅgaguṇair upetāḥ //",
  "SA11sanssr_pu:4782": "anena co dundubhighoṣanādinā bhavantu brahmasvara sarvasatvāḥ /",
  "SA11sanssr_pu:4783": "spṛśantu buddhatvavarāgrabodhiṃ pravartayantū śubhadharmacakram //",
  "SA11sanssr_pu:4784": "tiṣṭhantu kalpāni acintiyāni deśentu dharmaṃ jagato hitāya /",
  "SA11sanssr_pu:4785": "hanantu kleśān vidhamantu duṣkhān samentu rāgaṃ tatha doṣa moham //",
  "SA11sanssr_pu:4786": "ye satva tiṣṭhanti apāyabhūmau ādīptasaṃprajvalitāsthigātrāḥ /",
  "SA11sanssr_pu:4787": "śṛṇvantu te dundubhisaṃpravāditaṃ namo 'stu buddhāya bhaṇantu vācam //",
  "SA11sanssr_pu:4788": "jātismarāḥ satvā bhavantu sarve jātīśataṃ jātisahasrakoṭyaḥ /",
  "SA11sanssr_pu:4789": "anusmarantū satataṃ munīndrān śṛṇvantu teṣāṃ vacanaṃ hy udāraṃ //",
  "SA11sanssr_pu:4790": "anena co dundubhighoṣanādinā labhantu buddhehi samāgamaṃ sadā /",
  "SA11sanssr_pu:4791": "vivarjayantū khalu pāpakarma carantu kuśalāni śubhakriyāṇi //",
  "SA11sanssr_pu:4792": "sarvatra kṣetreṣu ca sarvaprāṇināṃ sarve ca duṣkhāḥ praśamantu loke /",
  "SA11sanssr_pu:4793": "ye satva vikalendriya aṅgahīnāḥ te sarvi sakalendriya bhontu sāṃpratam //",
  "SA11sanssr_pu:4794": "ye vyādhitā durbalakṣīṇagātrā nistrāṇabhūtāḥ śayitā diśāsu /",
  "SA11sanssr_pu:4795": "te sarvi mucyantu ca vyādhito laghu labhantu cārogya balendriyāṇi //",
  "SA11sanssr_pu:4796": "ye rājacaurabhaṭa tarjita vadhyaprāptā nānāvidhair bhayaśatair vyasanopapannāḥ /",
  "SA11sanssr_pu:4797": "te sarvi satva vyasanāgataduṣkhitā hi mucyantu tair bhayaśataiḥ paramaiḥ sughoraiḥ //",
  "SA11sanssr_pu:4798": "ye tāḍitā bandhanabaddhapīḍitā vividheṣu vyasaneṣu ca saṃsthitāhi /",
  "SA11sanssr_pu:4799": "anneka āyāsasahasra ākulā vicitrabhayadāruṇaśokaprāptāḥ //",
  "SA11sanssr_pu:4800": "te sarvi mucyantv iha bandhanebhyaḥ saṃtāḍitā mucyiṣu tāḍanebhyaḥ /",
  "SA11sanssr_pu:4801": "vadhyāś ca saṃyujyiṣu jīvitena vyasanāgatā nirbhaya bhontu sarve //",
  "SA11sanssr_pu:4802": "ye satva kṣuttarṣapipāsapīḍitā labhantu te bhojanapānacitram /",
  "SA11sanssr_pu:4803": "andhāś ca paśyantu vicitrarūpāṃ badhirāś ca śṛṇvantu manojñaghoṣān //",
  "SA11sanssr_pu:4804": "nagnāś ca vastrāṇi labhantu citrāṃ daridrasatvāś ca nidhiṃ labhantu /",
  "SA11sanssr_pu:4805": "prabhūtadhanadhānyavicitraratnaiḥ sarve ca satvāḥ sukhino bhavantu //",
  "SA11sanssr_pu:4806": "mā kasyacid bhāvatu duṣkhavedanāḥ saukhyānvitāḥ satva bhavantu sarve /",
  "SA11sanssr_pu:4807": "abhirūpaprāsādikasaumyarūpā anneka sukha saṃcita nitya bhontu //",
  "SA11sanssr_pu:4808": "manasānnapānāḥ susamṛddhapuṇyāḥ saha cittamātreṇa bhavantu teṣāṃ /",
  "SA11sanssr_pu:4809": "vīṇā mṛdaṅgāḥ paṇavāḥ sughoṣakāḥ utsā sarāḥ puṣkariṇī taḍāgāḥ //",
  "SA11sanssr_pu:4810": "suvarṇapadmotpalapadminīś ca saha cittamātreṇa bhavantu teṣām /",
  "SA11sanssr_pu:4811": "gandhaṃ ca mālyaṃ ca vilepanaṃ ca vāsaś ca cūrṇaṃ kusumaṃ vicitram //",
  "SA11sanssr_pu:4812": "triṣkālavṛkṣebhi pravarṣayantu gṛhṇantu te satva bhavantu hṛṣṭāḥ /",
  "SA11sanssr_pu:4813": "kurvantu pūjāṃ daśasū diśāsu acintiyāṃ sarvatathāgatānām //",
  "SA11sanssr_pu:4814": "sa bodhisatvān atha śrāvakāṇāṃ dharmasya bodhi pratisṛṣṭi tasya /",
  "SA11sanssr_pu:4815": "nīcāṃ gatiṃ satva vivarjayantu bhavantu aṣṭākṣaṇavītivṛttāḥ //",
  "SA11sanssr_pu:4816": "āsādayantū jinarājam uttamaṃ labhantu buddhehi samāgamaṃ sadā /",
  "SA11sanssr_pu:4817": "sarvā striyo nitya narā bhavantu śūrāś ca vīrā vidupaṇḍitāś ca //",
  "SA11sanssr_pu:4818": "te sarvi bodhāya carantu nityaṃ carantu te pāramitāsu ṣaṭsu /",
  "SA11sanssr_pu:4819": "paśyantu buddhān daśasū diśāsu ratnadrumendreṣu sukhopaviṣṭān /",
  "SA11sanssr_pu:4820": "vaiḍūryaratnāsanasaṃniṣaṇṇān dharmāṃś ca śṛṇvantu prakāśyamānān / iti //",
  "SA11sanssr_pu:4821": "eṣā saṃkṣepato maitrī //",
  "SA11sanssr_pu:4822": "dveṣasamudācārapratipakṣaḥ //",
  "SA11sanssr_pu:4823": "mohānuśayasya pratītyasamutpādadarśanaṃ pratipakṣaḥ //",
  "SA11sanssr_pu:4824": "tatra pratītyasamutpādaḥ śālistambasūtre 'bhihitaḥ /",
  "SA11sanssr_pu:4825": "tatrādhyātmikasya pratītyasamutpādasya hetūpanibandhaḥ katamaḥ /",
  "SA11sanssr_pu:4826": "yad idam avidyāpratyayāḥ saṃskārā yāvaj jātipratyayaṃ jarāmaraṇam iti /",
  "SA11sanssr_pu:4827": "avidyā cen nābhaviṣyan naiva saṃskārāḥ prājñāsyanta /",
  "SA11sanssr_pu:4828": "evaṃ yāvad yadi jātir nābhaviṣyan na jarāmaraṇaṃ prājñāsyata /",
  "SA11sanssr_pu:4829": "atha satyām avidyāyāṃ saṃskārāṇām abhinirvṛttir bhavati /",
  "SA11sanssr_pu:4830": "evaṃ yāvaj jātyāṃ satyāṃ jarāmaraṇasyābhinirvṛttir bhavati /",
  "SA11sanssr_pu:4831": "tatrāvidyāyā naivaṃ bhavati /",
  "SA11sanssr_pu:4832": "ahaṃ saṃskārān abhinirvartayāmīti /",
  "SA11sanssr_pu:4833": "saṃskārāṇām apy evaṃ na bhavati /",
  "SA11sanssr_pu:4834": "vayam avidyayābhinirvṛttā iti /",
  "SA11sanssr_pu:4835": "evaṃ yāvaj jātyā naivaṃ bhavati /",
  "SA11sanssr_pu:4836": "ahaṃ jarāmaraṇam abhinirvartayāmīti /",
  "SA11sanssr_pu:4837": "jarāmaraṇasyāpi naivaṃ bhavati /",
  "SA11sanssr_pu:4838": "ahaṃ jātyā nirvṛtta iti /",
  "SA11sanssr_pu:4839": "atha ca satyām avidyāyāṃ saṃskārāṇām abhinirvṛttir bhavati prādurbhāvaḥ /",
  "SA11sanssr_pu:4840": "evaṃ yāvaj jātyāṃ satyāṃ jarāmaraṇasyābhinirvṛttir bhavati prādurbhāvaḥ //",
  "SA11sanssr_pu:4841": "evam ādhyātmikasya pratītyasamutpādasya hetūpanibandho draṣṭavyaḥ //",
  "SA11sanssr_pu:4842": "katham ādhyātmikasya pratītyasamutpādasya pratyayopanibandho draṣṭavya iti /",
  "SA11sanssr_pu:4843": "ṣaṇṇāṃ dhātūnāṃ samavāyāt /",
  "SA11sanssr_pu:4844": "katam eṣāṃ ṣaṇṇāṃ dhātūnāṃ samavāyāt /",
  "SA11sanssr_pu:4845": "yad idaṃ pṛthivyaptejovāyvākāśavijñānadhātūnāṃ samavāyād ādhyātmikasya pratītyasamutpādasya pratyayopanibandho draṣṭavyaḥ //",
  "SA11sanssr_pu:4846": "tatrādhyātmikasya pratītyasamutpādasya pṛthivīdhātuḥ katama iti /",
  "SA11sanssr_pu:4847": "yo 'yaṃ kāyasya saṃśleṣataḥ kaṭhinabhāvam abhinirvartayaty ayam ucyate pṛthivīdhātuḥ /",
  "SA11sanssr_pu:4848": "yaḥ kāyasyānuparigrahaṃ kṛtyaṃ karoti ayam ucyate 'bdhātuḥ /",
  "SA11sanssr_pu:4849": "yaḥ kāyasyāśitapītabhakṣitaṃ paripācayati ayam ucyate tejodhātuḥ /",
  "SA11sanssr_pu:4850": "yaḥ kāyasyāśvāsapraśvāsakṛtyaṃ karoty ayam ucyate vāyudhātuḥ /",
  "SA11sanssr_pu:4851": "yaḥ kāyasyāntaḥsauṣiryabhāvam abhinirvartayaty ayam ucyate ākāśadhātuḥ /",
  "SA11sanssr_pu:4852": "yo nāmarūpam abhinirvartayati naḍakalāpayogena pañcavijñānakāyasaṃprayuktaṃ sāsravaṃ ca manovijñānam ayam ucyate vijñānadhātuḥ //",
  "SA11sanssr_pu:4853": "asatsu pratyayeṣu kāyasyotpattir na bhavati /",
  "SA11sanssr_pu:4854": "yadādhyātmikaḥ pṛthivīdhātur avikalo bhavaty evam aptejovāyvākāśavijñānadhātavaś cāvikalā bhavanti /",
  "SA11sanssr_pu:4855": "tataḥ sarveṣāṃ samavāyāt kāyasyotpattir bhavati //",
  "SA11sanssr_pu:4856": "tatra pṛthivīdhātor naivaṃ bhavati /",
  "SA11sanssr_pu:4857": "ahaṃ kāyasya kaṭhinabhāvam abhinirvartayāmīti /",
  "SA11sanssr_pu:4858": "abdhātor naivaṃ bhavati /",
  "SA11sanssr_pu:4859": "ahaṃ kāyasyānuparigrahakṛtyaṃ karomīti /",
  "SA11sanssr_pu:4860": "tejodhātor naivaṃ bhavati /",
  "SA11sanssr_pu:4861": "ahaṃ kāyasyāśitapītakhāditaṃ paripācayāmīti /",
  "SA11sanssr_pu:4862": "vāyudhātor naivaṃ bhavati /",
  "SA11sanssr_pu:4863": "ahaṃ kāyasyāśvāsapraśvāsakṛtyaṃ karomīti /",
  "SA11sanssr_pu:4864": "ākāśadhātor naivaṃ bhavati /",
  "SA11sanssr_pu:4865": "ahaṃ kāyasyāntaḥ saurṣiryaṃ karomīti /",
  "SA11sanssr_pu:4866": "vijñānadhātor naivaṃ bhavati /",
  "SA11sanssr_pu:4867": "aham ebhiḥ pratyayair janita iti /",
  "SA11sanssr_pu:4868": "atha ca satsv eṣu pratyayeṣu kāyasyotpattir bhavati /",
  "SA11sanssr_pu:4869": "tatra pṛthivīdhātur nātmā na satvo na jīvo na jantur na manujo na mānavo na strī na pumān na napuṃsakaṃ /",
  "SA11sanssr_pu:4870": "na cāhaṃ /",
  "SA11sanssr_pu:4871": "na mama /",
  "SA11sanssr_pu:4872": "na ca apy anyasya kasyacit /",
  "SA11sanssr_pu:4873_0": "evam abdhātus tejodhātur vāyudhātur ākāśadhātur vijñānadhātur na satvo na jīvo na",
  "SA11sanssr_pu:4873_1": "jantur na manujo na mānavo na strī na pumān na napuṃsakaṃ na cāhaṃ na mama na cāpy anyasya kasyacit //",
  "SA11sanssr_pu:4874": "tatrāvidyā katamā /",
  "SA11sanssr_pu:4875": "yā eṣv eva ṣaṭsu dhātuṣv ekasaṃjñā piṇḍasaṃjñā nityasaṃjñā dhruvasaṃjñā śāśvatasaṃjñā sukhasaṃjñā ātmasaṃjñā satvajīvamanujamānavasaṃjñā /",
  "SA11sanssr_pu:4876": "ahaṃkāramamakārasaṃjñā /",
  "SA11sanssr_pu:4877": "evamādi vividham ajñānam iyam ucyate 'vidyeti /",
  "SA11sanssr_pu:4878": "evam avidyāyāṃ satyāṃ viṣayeṣu rāgadveṣamohāḥ pravartante /",
  "SA11sanssr_pu:4879": "tatra ye rāgadveṣamohā viṣayeṣv amī ucyante saṃskārā iti /",
  "SA11sanssr_pu:4880": "vastuprativijñaptir vijñānaṃ /",
  "SA11sanssr_pu:4881": "vijñānasahajāś catvāro 'rūpiṇa upādānaskandhās tan nāmarūpaṃ /",
  "SA11sanssr_pu:4882": "catvāri ca mahābhūtāni copādāya upādāya r ūpam aikadhyam abhisaṃkṣipya tan nāmarūpaṃ /",
  "SA11sanssr_pu:4883": "nāmarūpasaṃniśritānīndriyāṇi ṣaḍāyatanaṃ /",
  "SA11sanssr_pu:4884": "trayāṇāṃ dharmāṇāṃ saṃnipātaḥ sparśaḥ /",
  "SA11sanssr_pu:4885": "sparśānubhavanā vedanā /",
  "SA11sanssr_pu:4886": "vedanādhyavasānaṃ tṛṣṇā /",
  "SA11sanssr_pu:4887": "tṛṣṇā vaipulyam upādānaṃ /",
  "SA11sanssr_pu:4888": "upādānanirjātaṃ punarbhavajanakaṃ karma /",
  "SA11sanssr_pu:4889": "bhavaḥ /",
  "SA11sanssr_pu:4890": "taddhetukaskandhaprādurbhāvo jātiḥ /",
  "SA11sanssr_pu:4891": "skandhaparipāko jarā vināśo maraṇaṃ /",
  "SA11sanssr_pu:4892": "mriyamāṇasya mūḍhasya svābhiṣvaṅgasyāntardāhaḥ śokaḥ /",
  "SA11sanssr_pu:4893": "lālapyanaṃ paridevaḥ /",
  "SA11sanssr_pu:4894": "pañcavijñānakāyasaṃprayuktam aśātānubhavanaṃ duṣkhaṃ /",
  "SA11sanssr_pu:4895": "manasikārasaṃprayuktaṃ mānasaṃ duṣkhaṃ daurmanasyam /",
  "SA11sanssr_pu:4896": "ye cānyae evamādaya upakleśās tae upāyāsāḥ // pe //",
  "SA11sanssr_pu:4897": "punar aparaṃ tatve 'pratipattiḥ mithyā pratipattiḥ ajñānam avidyā /",
  "SA11sanssr_pu:4898": "evam avidyāyāṃ satyāṃ trividhāḥ saṃskārāḥ abhinirvartante /",
  "SA11sanssr_pu:4899": "puṇyopagā apuṇyopagā āniñjyopagāś cemae ucyante 'vidyāpratyayāḥ saṃskārā iti /",
  "SA11sanssr_pu:4900": "puṇyopagānāṃ saṃskārāṇāṃ puṇyopagam eva vijñānaṃ bhavati /",
  "SA11sanssr_pu:4901": "apuṇyopagānāṃ saṃskārāṇām apuṇyopagam eva vijñānaṃ bhavati /",
  "SA11sanssr_pu:4902": "āniñjyopagānāṃ saṃskārāṇām āniñjyopagam eva vijñānaṃ bhavati /",
  "SA11sanssr_pu:4903": "idam ucyate saṃskārapratyayaṃ vijñānam iti /",
  "SA11sanssr_pu:4904": "evaṃ nāmarūpaṃ /",
  "SA11sanssr_pu:4905": "nāmarūpavivṛddhyā ṣaḍbhir āyatanadvāraiḥ kṛtyakriyāḥ pravartante /",
  "SA11sanssr_pu:4906": "tan nāmarūpapratyayaṃ ṣaḍāyatanam ity ucyate /",
  "SA11sanssr_pu:4907": "ṣaḍbhya āyatanebhyaḥ ṣaṭ sparśakāyāḥ pravartante 'yaṃ ṣaḍāyatanapratyayaḥ sparśa ity ucyate /",
  "SA11sanssr_pu:4908": "yajjātīyaḥ sparśo bhavati tajjātīyā vedanā pravartate /",
  "SA11sanssr_pu:4909": "iyaṃ sparśapratyayā vedanety ucyate /",
  "SA11sanssr_pu:4910": "yas tāṃ vedayati viśeṣeṇāsvādayati /",
  "SA11sanssr_pu:4911": "abhinandaty adhyavasyaty atyadhitiṣṭhati /",
  "SA11sanssr_pu:4912": "sā vedanāpratyayā tṛṣṇety ucyate /",
  "SA11sanssr_pu:4913": "āsvādanābhinandanādhyavasānaṃ /",
  "SA11sanssr_pu:4914": "mā me priyarūpaśātarūpair viyogo bhavatv iti /",
  "SA11sanssr_pu:4915": "aparityāgo bhūyo bhūyaś ca prārthanā /",
  "SA11sanssr_pu:4916": "idaṃ tṛṣṇāpratyayam upādānam ity ucyate /",
  "SA11sanssr_pu:4917": "evaṃ prārthayamānaḥ punarbhavajanakaṃ karma samutthāpayati kāyena vācā manasā /",
  "SA11sanssr_pu:4918": "ayam upādānapratyayo bhava ity ucyate /",
  "SA11sanssr_pu:4919": "yā karmanirjātānāṃ skandhānām abhinirvṛttiḥ sā bhavapratyayā jātir ity ucyate /",
  "SA11sanssr_pu:4920": "yo jātyabhinirvṛttānāṃ skandhānām upacayaparipākād vināśo bhavati /",
  "SA11sanssr_pu:4921": "tad idaṃ jātipratyayaṃ jarāmaraṇam ucyate // pe //",
  "SA11sanssr_pu:4922": "evam ayaṃ dvādaśāṅgaḥ pratītyasamutpādo 'nyonyahetuko 'nyonyapratyayato /",
  "SA11sanssr_pu:4923": "naivānityo na nityo /",
  "SA11sanssr_pu:4924": "na saṃskṛto nāsaṃskṛto /",
  "SA11sanssr_pu:4925": "na vedayitā /",
  "SA11sanssr_pu:4926": "na kṣayadharmo na nirodhadharmo /",
  "SA11sanssr_pu:4927": "na virāgadharmo /",
  "SA11sanssr_pu:4928": "annādikārapravṛtto 'nnudbhinno 'nupravartate nadīsrotavat //",
  "SA11sanssr_pu:4929": "atha cemāny asya dvādaśāṅgasya pratītyasamutpādasya catvāri aṅgāni saṃghātakriyāyai hetutvena pravartante /",
  "SA11sanssr_pu:4930": "katamāni catvāri /",
  "SA11sanssr_pu:4931": "yad uta /",
  "SA11sanssr_pu:4932": "avidyā tṛṣṇā karma vijñānaṃ ca /",
  "SA11sanssr_pu:4933": "tatra vijñānaṃ bījasvabhāvatvena hetuḥ /",
  "SA11sanssr_pu:4934": "karma kṣetrasvabhāvatvena hetuḥ /",
  "SA11sanssr_pu:4935": "avidyā tṛṣṇā ca kleśasvabhāvatvena hetuḥ /",
  "SA11sanssr_pu:4936": "karmakleśā vijñānabījaṃ saṃjanayanti /",
  "SA11sanssr_pu:4937": "tatra karma vijñānabījasya kṣetrakāryaṃ karoti /",
  "SA11sanssr_pu:4938": "tṛṣṇā vijñānabījaṃ snehayati /",
  "SA11sanssr_pu:4939": "avidyā vijñānabījam avakirati /",
  "SA11sanssr_pu:4940": "asatāṃ yeṣāṃ pratyayānāṃ bījasyābhinirvṛttir na bhavati //",
  "SA11sanssr_pu:4941": "tatra karmaṇo naivaṃ bhavati /",
  "SA11sanssr_pu:4942": "ahaṃ vijñānabījasya kṣetrakāryaṃ karomīti /",
  "SA11sanssr_pu:4943": "tṛṣṇāyā api naivaṃ bhavati /",
  "SA11sanssr_pu:4944": "ahaṃ vijñānabījaṃ snehayāmīti /",
  "SA11sanssr_pu:4945": "avidyāyā api naivaṃ bhavati /",
  "SA11sanssr_pu:4946": "ahaṃ vijñānabījam avakirāmīti /",
  "SA11sanssr_pu:4947": "vijñānabījasyāpi naivaṃ bhavaty aham ebhiḥ pratyayair janita iti /",
  "SA11sanssr_pu:4948": "api tu vijñānabīje karmakṣetrapratiṣṭhite tṛṣṇāsnehābhiṣyandite 'vidyāvakīrṇe tatra tatrotpattyāyatanasandhau mātuḥ kukṣau virohati /",
  "SA11sanssr_pu:4949": "nāmarūpāṅkurasyābhinirvṛttir bhavati /",
  "SA11sanssr_pu:4950": "sa ca nāmarūpāṅkuro na svayaṃkṛto na parakṛto nobhayakṛto neśvarādinirmito na kālapariṇāmito na caikakāraṇādhīno nāpy ahetusamutpannaḥ /",
  "SA11sanssr_pu:4951": "atha ca mātāpitṛsaṃyogād ṛtusamavāyād anyeṣāṃ ca pratyayānāṃ samavāyād āsvādānupraviddhaṃ vijñānabījaṃ mātuḥ kukṣau nāmarūpāṅkurabījam abhinirvartayati /",
  "SA11sanssr_pu:4952": "asvāmikeṣu dharmeṣv amameṣv aparigraheṣv apratyarthikeṣv ākāśasameṣu māyālakṣaṇasvabhāveṣu hetupratyayānām avaikalyāt //",
  "SA11sanssr_pu:4953": "tad yathā pañcabhiḥ kāraṇaiś cakṣurvijñānam utpadyate / katamaiḥ pañcabhiḥ //",
  "SA11sanssr_pu:4954": "cakṣuś ca pratītya rūpaṃ cālokaṃ cākāśaṃ tajjaṃ ca manasikāraṃ ca pratītyotpadyate cakṣurvijñānaṃ //",
  "SA11sanssr_pu:4955": "tatra cakṣurvijñānasya cakṣurāśrayakṛtyaṃ karoti /",
  "SA11sanssr_pu:4956": "rūpam ārambaṇakṛtyaṃ karoti /",
  "SA11sanssr_pu:4957": "āloko 'vabhāsakṛtyaṃ karoti /",
  "SA11sanssr_pu:4958": "ākāśam annāvaraṇakṛtyaṃ karoti /",
  "SA11sanssr_pu:4959": "tajjamanasikāraḥ samanvāhārakṛtyaṃ karoti /",
  "SA11sanssr_pu:4960": "asatsv eṣu pratyayeṣu cakṣurvijñānaṃ notpadyate //",
  "SA11sanssr_pu:4961": "yadā cakṣur ādhyātmikam āyatanam avikalaṃ bhavati /",
  "SA11sanssr_pu:4962": "evaṃ rūpālokākāśatajjamanasikārāś cāvikalā bhavanti /",
  "SA11sanssr_pu:4963": "tataḥ sarvasamavāyāc cakṣurvijñānasyotpattir bhavati //",
  "SA11sanssr_pu:4964": "tatra cakṣuṣo naivaṃ bhavati /",
  "SA11sanssr_pu:4965": "ahaṃ cakṣurvijñānasyāśrayakṛtyaṃ karomīti /",
  "SA11sanssr_pu:4966": "rūpasyāpi naivaṃ bhavati /",
  "SA11sanssr_pu:4967": "ahaṃ cakṣurvijñānasyārambaṇakṛtyaṃ karomīti /",
  "SA11sanssr_pu:4968": "ālokasyāpi naivaṃ bhavati /",
  "SA11sanssr_pu:4969": "aham avabhāsakṛtyaṃ karomīti /",
  "SA11sanssr_pu:4970": "ākāśasyāpi naivaṃ bhavati /",
  "SA11sanssr_pu:4971": "ahaṃ cakṣurvijñānasyānnāvaraṇakṛtyaṃ karomīti /",
  "SA11sanssr_pu:4972": "tajjamanasikārasyāpi na evaṃ bhavati /",
  "SA11sanssr_pu:4973": "ahaṃ cakṣurvijñānasya samanvāhārakṛtyaṃ karomīti /",
  "SA11sanssr_pu:4974": "cakṣurvijñānasyāpi naivaṃ bhavati /",
  "SA11sanssr_pu:4975": "aham ebhiḥ pratyayair janita iti /",
  "SA11sanssr_pu:4976": "atha ca punaḥ satsv eṣu pratyayeṣu cakṣurvijñānasyotpattir bhavati prādurbhāvaḥ /",
  "SA11sanssr_pu:4977": "evaṃ śeṣāṇām indriyāṇāṃ yathāyogaṃ kartavyaṃ //",
  "SA11sanssr_pu:4978": "tatra na kaścid dharmo 'smāl lokāt paraṃ lokaṃ saṃkrāmati /",
  "SA11sanssr_pu:4979": "asti ca karmaphalaprativijñaptiḥ /",
  "SA11sanssr_pu:4980": "hetupratyayānām avaikalyāt /",
  "SA11sanssr_pu:4981": "yathāgnir upādānavaikalyān na jvalati /",
  "SA11sanssr_pu:4982": "evam eva karmakleśajanitaṃ vijñānabījaṃ tatra tatrotpattyāyatanapratisandhau mātuḥ kukṣau nāmarūpāṅkuram abhinirvartayati /",
  "SA11sanssr_pu:4983": "asvāmikeṣu dharmeṣv amameṣv aparigraheṣv apratyarthikeṣv ākāśasameṣu māyālakṣaṇasvabhāveṣu hetupratyayānām avaikalyāt //",
  "SA11sanssr_pu:4984": "tan nādhyātmikaḥ pratītyasamutpādaḥ pañcabhiḥ kāraṇair draṣṭavyaḥ //",
  "SA11sanssr_pu:4985": "katamaiḥ pañcabhiḥ /",
  "SA11sanssr_pu:4986": "na śāśvatato nocchedato na saṃkrāntitaḥ /",
  "SA11sanssr_pu:4987": "parīttahetuno vipulaphalābhinirvṛttitas tatsadṛśānuprabandhataś ceti //",
  "SA11sanssr_pu:4988": "kathaṃ na śāśvatataḥ /",
  "SA11sanssr_pu:4989": "yasmād anye māraṇāntikāḥ skandhā anyae aupapattyaṃśikāḥ /",
  "SA11sanssr_pu:4990": "na tu yae eva māraṇāntikāḥ skandhās tae evaupapattyaṃśikāḥ skandhā /",
  "SA11sanssr_pu:4991": "api tu māraṇāntikāś ca skandhā nirudhyamānā aupapattyaṃśikāḥ skandhāś ca prādurbhavanti /",
  "SA11sanssr_pu:4992": "ato na śāśvatataḥ //",
  "SA11sanssr_pu:4993": "kathaṃ nocchedataḥ /",
  "SA11sanssr_pu:4994": "na ca niruddheṣu skandheṣu aupapattyaṃśikāḥ skandhāḥ prādurbhavanti nāpy aniruddheṣu /",
  "SA11sanssr_pu:4995": "api tu māraṇāntikāś ca skandhā nirudhyante aupapattyaṃśikāś ca prādurbhavanti /",
  "SA11sanssr_pu:4996": "tulādaṇḍonnāmāvanāmavat / ato nocchedataḥ //",
  "SA11sanssr_pu:4997": "kathaṃ na saṃtrāntitaḥ /",
  "SA11sanssr_pu:4998": "visadṛśāt satvanikāyād dhi sabhāgāḥ skandhā jātyantare 'bhinirvartante /",
  "SA11sanssr_pu:4999": "ato na saṃkrāntitaḥ //",
  "SA11sanssr_pu:5000": "kathaṃ parīttahetuto vipulaphalābhinirvṛttitaḥ parīttaṃ karma kriyate /",
  "SA11sanssr_pu:5001": "vipulaḥ phalavipāko 'nubhūyate /",
  "SA11sanssr_pu:5002": "ataḥ parīttahetuto vipulaphalābhinivṛttiḥ //",
  "SA11sanssr_pu:5003": "kathaṃ tatsādṛśānuprabandhataḥ /",
  "SA11sanssr_pu:5004": "yathā vedanīyaṃ karma kriyate /",
  "SA11sanssr_pu:5005": "tathā vedanīyo vipāko 'nubhūyate /",
  "SA11sanssr_pu:5006": "atas tatsadṛśānuprabandhataś ceti //",
  "SA11sanssr_pu:5007_0": "yaḥ kaścid bhadanta śāriputremaṃ pratītyasamutpādaṃ bhagavatā samyakpraṇītam evaṃ",
  "SA11sanssr_pu:5007_1": "yathābhūtaṃ samyakprajñayā satatasamitam ajīvaṃ nirjīvaṃ yathāvad aviparītam ajātam",
  "SA11sanssr_pu:5007_2": "abhūtam akṛtam asaṃskṛtam apratigham annāvaraṇaṃ śivam abhayam ahāryam avyayam avyupaśamam",
  "SA11sanssr_pu:5007_3": "asvabhāvaṃ paśyati /",
  "SA11sanssr_pu:5008": "asatyatas tucchata ṛktato 'sārato 'ghato 'nityato duṣkhataḥ śūnyato 'nnātmanaś ca samanupaśyati /",
  "SA11sanssr_pu:5009": "sa na pūrvāntaṃ pratisarati /",
  "SA11sanssr_pu:5010": "kim aham abhūvam atīte 'dhvany āho svin nābhūvam atīte 'dhvani /",
  "SA11sanssr_pu:5011": "ko nv aham abhūvam atīte 'dhvani //",
  "SA11sanssr_pu:5012": "aparāntaṃ vā punar na pratisarati /",
  "SA11sanssr_pu:5013": "kiṃ nu bhaviṣyāmy annāgate 'dhvany āho svin na bhaviṣyāmy annāgate 'dhvani /",
  "SA11sanssr_pu:5014": "ko nu bhaviṣyāmīti /",
  "SA11sanssr_pu:5015": "pratyutpannaṃ vā punar na pratisarati /",
  "SA11sanssr_pu:5016": "kiṃ svid idaṃ kathaṃ svid idaṃ /",
  "SA11sanssr_pu:5017": "ke santaḥ ke bhaviṣyāma iti //",
  "SA11sanssr_pu:5018": "āryadaśabhūmake 'py uktaṃ /",
  "SA11sanssr_pu:5019": "tatrāvidyātṛṣṇopādānaṃ ca kleśavartmano 'vyavacchedaḥ /",
  "SA11sanssr_pu:5020": "saṃskārā bhavaś ca karmavartmano 'vyavacchedaḥ /",
  "SA11sanssr_pu:5021": "pariśeṣaṃ duṣkhavartmano 'vyavacchedaḥ /",
  "SA11sanssr_pu:5022": "api tu khalu punar yad ucyate 'vidyāpratyayāḥ saṃskārā iti /",
  "SA11sanssr_pu:5023": "eṣā pūrvāntiky apekṣā //",
  "SA11sanssr_pu:5024": "vijñānaṃ yāvad vedaneti /",
  "SA11sanssr_pu:5025": "eṣā pratyutpannāpekṣā /",
  "SA11sanssr_pu:5026": "tṛṣṇā yāvad bhava iti /",
  "SA11sanssr_pu:5027": "eṣāparāntiky apekṣāta ūrddhvam asy pravṛttir iti // pe //",
  "SA11sanssr_pu:5028": "tasyaivaṃ bhavati /",
  "SA11sanssr_pu:5029": "saṃyogāt saṃskṛtaṃ pravartate /",
  "SA11sanssr_pu:5030": "visaṃyogān na pravartate /",
  "SA11sanssr_pu:5031": "sāmagryāḥ saṃskṛtaṃ pravartate /",
  "SA11sanssr_pu:5032": "visāmagryā na pravartate /",
  "SA11sanssr_pu:5033": "hanta vayam evaṃ bahudoṣaduṣṭaṃ saṃskṛtaṃ viditvāsya saṃyogasyāsyāś ca sāmagryā vyavacchedaṃ kariṣyāmo /",
  "SA11sanssr_pu:5034": "na cātyantopaśamaṃ sarvasaṃskārāṇām adhigamiṣyāmaḥ satvaparipācanatāyai / iti //",
  "SA11sanssr_pu:5035": "idaṃ saṃkṣepān mohaśodhanaṃ //",
  "SA11sanssr_pu:5036": "iti śikṣāsamuccaye cittaparikarma paricchedo dvādaśamaḥ //",
  "SA11sanssr_pu:5037": "[XIII. smṛtyupasthānapariccheda]",
  "SA11sanssr_pu:5038": "smṛtyupasthānaparicchedaḥ trayodaśaḥ / evaṃ karmaṇyacittaḥ smṛtyupasthānāny avataret //",
  "SA11sanssr_pu:5039": "tatrāśubhaprastāvena kāyasmṛtyupasthānam uktam //",
  "SA11sanssr_pu:5040": "tad eva ca bhedaleśena dharmasaṃgītisūtre 'bhihitaṃ /",
  "SA11sanssr_pu:5041": "punar aparaṃ kulaputra bodhisatva evaṃ kāye smṛtim upasthāpayati /",
  "SA11sanssr_pu:5042_0": "ayaṃ kāyaḥ pādapādāṅgulijaṅghorutrikodaranābhipṛṣṭhavaṃśahṛdayapārśvapārśvakāhastakalācībāhvaṃśagrīvāhanulalāṭaśiraḥkapālamātrasamūhaḥ",
  "SA11sanssr_pu:5042_1": "karmabhavakārakopacito nānākleśasaṃkalpavikalpaśatasahasrāṇām āvāsabhūto /",
  "SA11sanssr_pu:5043": "bahūni cātra dravyāṇi samavahitāni /",
  "SA11sanssr_pu:5044": "yad uta /",
  "SA11sanssr_pu:5045": "keśaromanakhadantāsthicarmapiśitavapāsnāyumedovaśālasīkāyakṛnmūtrapurīṣāmāśayarudhirakheṭapittapūyasiṅghāṇakamastakaluṅgāni /",
  "SA11sanssr_pu:5046": "evam bahudravyasamūhaḥ /",
  "SA11sanssr_pu:5047": "tat ko 'tra kāyaḥ /",
  "SA11sanssr_pu:5048": "tasya pratyavekṣamāṇasyaivaṃ bhavati /",
  "SA11sanssr_pu:5049": "ākāśasamo 'yaṃ kāyaḥ /",
  "SA11sanssr_pu:5050": "sa ākāśavat kāye smṛtim upasthāpayati /",
  "SA11sanssr_pu:5051": "sarvam etad ākāśam iti paśyati /",
  "SA11sanssr_pu:5052": "tasya kāyaparijñānahetor na bhūyaḥ kvacit smṛtiḥ prasarati /",
  "SA11sanssr_pu:5053": "na visarati /",
  "SA11sanssr_pu:5054": "na pratisaratīti //",
  "SA11sanssr_pu:5055": "punar uktaṃ /",
  "SA11sanssr_pu:5056": "ayaṃ kāyo na pūrvāntād āgato /",
  "SA11sanssr_pu:5057": "na parānte saṃkrānto na pūrvāntāparāntāvasthito 'nyatrāsadviparyāsasaṃbhūtaḥ kārakavedakarahito nādyantamadhye pratiṣṭhitamūlaḥ /",
  "SA11sanssr_pu:5058": "asvāmikaḥ /",
  "SA11sanssr_pu:5059": "amamaḥ /",
  "SA11sanssr_pu:5060": "aparigrahaḥ /",
  "SA11sanssr_pu:5061": "āgantukair vyavahārair vyavahriyate kāya iti deha iti bhoga iti āśraya iti śarīram iti kuṇapa iti āyatanam iti /",
  "SA11sanssr_pu:5062": "asārako 'yaṃ kāyo mātāpitṛśoṇitaśukrasaṃbhūto 'śucipūtidurgandhasvabhāvo rāgadveṣamohabhayaviṣādataskarākulo nityaṃ śatanapatanabhedanavikiraṇavidhvansanadharmā /",
  "SA11sanssr_pu:5063": "nānāvyādhiśatasahasranīta iti //",
  "SA11sanssr_pu:5064": "āryaratnacūḍe 'py āha /",
  "SA11sanssr_pu:5065": "anityo vatāyaṃ kāyo 'cirasthitiko maraṇaparyavasāna iti jñātvā na kāyahetor viṣamayā jīvati /",
  "SA11sanssr_pu:5066": "sāraṃ caivādatte /",
  "SA11sanssr_pu:5067": "sa trīṇi sārāṇy ādatte /",
  "SA11sanssr_pu:5068": "katamāni trīṇi /",
  "SA11sanssr_pu:5069": "kāyasāraṃ bhogasāraṃ jīvitasāraṃ ca /",
  "SA11sanssr_pu:5070": "so 'nityaḥ kāya iti sarvasatvānāṃ dāsatvaśiṣyatvam abhyupagamya kiṅkaraṇīyatāyai utsuko bhavati /",
  "SA11sanssr_pu:5071": "anityaḥ kāya iti sarvakāya doṣavaṅkaśāṭhyakuhanāṃ na karoti /",
  "SA11sanssr_pu:5072": "anityaḥ kāya iti jīvitenāśvāsaprāpto jīvitahetor api pāpaṃ karma na karoti /",
  "SA11sanssr_pu:5073": "anityaḥ kāya iti bhogeṣu tṛṣṇādhyavasānaṃ na karoti /",
  "SA11sanssr_pu:5074": "sarvasvaparityāgīva bhavatīti //",
  "SA11sanssr_pu:5075": "punar aparaṃ kulaputra bodhisatvaḥ kāye kāyānudarśanasmṛtyupasthānaṃ bhāvayan sarvasatvakāyāṃs tatra svakāyae upanibadhnāti /",
  "SA11sanssr_pu:5076": "evaṃ cāsya bhavati /",
  "SA11sanssr_pu:5077": "sarvasatvakāyā mayā buddhakāyapratiṣṭhānapratiṣṭhitāḥ kartavyāḥ /",
  "SA11sanssr_pu:5078": "yathā ca tathāgatakāye nāśravas tathā svakāyadharmatāṃ pratyavekṣate /",
  "SA11sanssr_pu:5079": "so nāśravadharmatākuśalaḥ sarvasatvakāyān api tallakṣaṇān eva prajānātīty ādi //",
  "SA11sanssr_pu:5080": "vīradattaparipṛcchāyām apy uktam /",
  "SA11sanssr_pu:5081": "yad utāyaṃ kāyo 'nupūrvasamudāgato 'nupūrvavināśo paramāṇusaṃcayaḥ śuṣira unnāmāvanāmau navavraṇamukharomakūpasrāvī valmīkavadāsīviṣanivāsaḥ [doubtful] /",
  "SA11sanssr_pu:5082": "ajātaśatruḥ /",
  "SA11sanssr_pu:5083": "markaṭavan mitradrohī /",
  "SA11sanssr_pu:5084": "kumitravad visaṃvādanātmakaḥ /",
  "SA11sanssr_pu:5085": "phenapiṇḍavat prakṛtidurbalaḥ /",
  "SA11sanssr_pu:5086": "udakabudbudavad utpannabhagnavilīnaḥ /",
  "SA11sanssr_pu:5087": "marīcivad vipralambhātmakaḥ /",
  "SA11sanssr_pu:5088": "kadalīvan nibhujyamānāsārakaḥ /",
  "SA11sanssr_pu:5089": "māyāvad vañcanātmakaḥ /",
  "SA11sanssr_pu:5090": "rājavad ājñābahulaḥ /",
  "SA11sanssr_pu:5091": "śatruvad avatāraprekṣī /",
  "SA11sanssr_pu:5092": "coravad aviśvasanīyaḥ /",
  "SA11sanssr_pu:5093": "vadhyaghātakavad annanuvītaḥ /",
  "SA11sanssr_pu:5094": "amitravad ahitaiṣī /",
  "SA11sanssr_pu:5095": "vadhakavat prajñājīvitāntarāyakaraḥ /",
  "SA11sanssr_pu:5096": "śūnyagrāmavad ātmavirahitaḥ /",
  "SA11sanssr_pu:5097": "kulālabhāṇḍavad bhedanaparyantaḥ /",
  "SA11sanssr_pu:5098": "mūtoḍīvan nānāśuciparipūrṇaḥ /",
  "SA11sanssr_pu:5099": "medakasthālīvad aśucisrāvī // pe //",
  "SA11sanssr_pu:5100": "vraṇavad ghaṭṭanāsahiṣṇuḥ /",
  "SA11sanssr_pu:5101": "śalyavat tudanātmakaḥ /",
  "SA11sanssr_pu:5102": "jīrṇagṛhavat pratisaṃskāradhāryaḥ /",
  "SA11sanssr_pu:5103": "jīrṇayānapātravat pratisaṃskāravāhyaḥ /",
  "SA11sanssr_pu:5104": "āmakumbhavad yatnānupālyaḥ // pe //",
  "SA11sanssr_pu:5105": "nadītaṭavṛkṣavac calācalaḥ /",
  "SA11sanssr_pu:5106": "mahānadīsrotovan maraṇasamudraparyavasānaḥ /",
  "SA11sanssr_pu:5107": "āgantukāgāravat sarvaduṣkhanivāsaḥ /",
  "SA11sanssr_pu:5108": "anāthaśālāvad aparigṛhītaḥ /",
  "SA11sanssr_pu:5109": "cārakapālavad utkocasādhyaḥ // pe //",
  "SA11sanssr_pu:5110": "bāladārakavat satataparipālyaḥ //",
  "SA11sanssr_pu:5111": "punar āha /",
  "SA11sanssr_pu:5112": "evaṃvidhaṃ kāyam acaukṣarāśiṃ /",
  "SA11sanssr_pu:5113": "rūpābhimānī bahu manyate yaḥ /",
  "SA11sanssr_pu:5114": "prajñāyamānaḥ sa hi bālabuddhiḥ viṣṭhāghaṭaṃ yāti vahan vicetāḥ //",
  "SA11sanssr_pu:5115": "pūyaprakāraṃ vahate 'sya nāsā /",
  "SA11sanssr_pu:5116": "vaktraṃ kugandhaṃ vahate sadā ca /",
  "SA11sanssr_pu:5117": "cikkās tathākṣṇoḥ krimivac ca jantoḥ /",
  "SA11sanssr_pu:5118": "kas tatra rāgo bahumānatā vā //",
  "SA11sanssr_pu:5119": "aṅgāram ādāya yathā hi bālo /",
  "SA11sanssr_pu:5120": "ghṛṣyed ayaṃ yāsyati śuklabhāvam /",
  "SA11sanssr_pu:5121": "yāti kṣayaṃ naiva tu śuklabhāvaṃ bālasya buddhir vitathābhimānā //",
  "SA11sanssr_pu:5122": "evaṃ hi yaḥ caukṣamatir manuṣyaḥ caukṣaṃ kariṣye 'ham idaṃ śarīram /",
  "SA11sanssr_pu:5123": "sūdvartitaṃ tīrthaśatābhiṣiktaṃ yāti kṣayaṃ mṛtyuvaśād acaukṣam //",
  "SA11sanssr_pu:5124": "tathā prabhaṅguraḥ /",
  "SA11sanssr_pu:5125": "prasravan bodhisatvena kāyaḥ pratyavekṣitavyo nava vraṇamukhair yāvat /",
  "SA11sanssr_pu:5126": "āvāso bodhisatvena kāyaḥ pratyavekṣitavyaḥ /",
  "SA11sanssr_pu:5127": "aśītikrimikulasahasrāṇām // pe //",
  "SA11sanssr_pu:5128": "parabhojano bodhisatvena kāyaḥ pratyavekṣitavyaḥ /",
  "SA11sanssr_pu:5129": "vṛkaśṛgālaśvapiśitāśināṃ /",
  "SA11sanssr_pu:5130": "yantropamo bodhisatvena kāyaḥ pratyavekṣitavyaḥ /",
  "SA11sanssr_pu:5131": "asthisnāyuyantrasaṃghātavinibaddhaḥ /",
  "SA11sanssr_pu:5132": "asvādhīno bodhisatvena kāyaḥ pratyavekṣitavyaḥ annapānasaṃbhūta iti vistaraḥ //",
  "SA11sanssr_pu:5133": "tatraiva jñeyaṃ /",
  "SA11sanssr_pu:5134": "vedanā smṛtyupasthānaṃ tu yathā tāvad āryaratnacūḍasūtre /",
  "SA11sanssr_pu:5135": "iha kulaputra bodhisatvo vedanāsu vedanānupaśyanāsmṛtyupasthānaṃ bhāvayan veditasukhāśriteṣu satveṣu mahākaruṇāṃ pratilabhate /",
  "SA11sanssr_pu:5136": "evaṃ ca pratisaṃśikṣate /",
  "SA11sanssr_pu:5137": "tat sukhaṃ yatra veditaṃ nāsti sa sarvasatvaveditaprahāṇāya vedanāsu vedanāsmṛtyupasthānaṃ bhāvayati /",
  "SA11sanssr_pu:5138": "veditanirodhāya ca satvānāṃ saṃnāhaṃ saṃnahyati /",
  "SA11sanssr_pu:5139": "ātmanā ca veditanirodhaṃ nārpayati /",
  "SA11sanssr_pu:5140": "sa yāṃ kāṃcid vedanāṃ vedayate tāṃ sarvāṃ mahākaruṇāparigṛhītāṃ vedayate /",
  "SA11sanssr_pu:5141": "sa yadā sukhāṃ vedanāṃ vedayate tadā rāgacariteṣu satveṣu mahākaruṇāṃ pratilabhate ātmanaś ca rāgānuśayaṃ pratijahāti /",
  "SA11sanssr_pu:5142": "yadā duṣkhāṃ vedanāṃ vedayate tadā dveṣacariteṣu satveṣu mahākaruṇāṃ pratilabhate ātmanaś ca doṣānuśayaṃ prajahāti /",
  "SA11sanssr_pu:5143": "yadāduṣkhāsukhāṃ vedanāṃ mohacariteṣu satyeṣu mahākaruṇāṃ pratilabhate /",
  "SA11sanssr_pu:5144": "ātmanaś ca mohānuśayaṃ prajahāti /",
  "SA11sanssr_pu:5145": "sa sukhāyāṃ vedanāyāṃ nānunīyate /",
  "SA11sanssr_pu:5146": "anunayasamudghātaṃ cārjayati /",
  "SA11sanssr_pu:5147": "duṣkhāyāṃ vedanāyāṃ na pratihanyate pratighasamudghātaṃ cārjayati /",
  "SA11sanssr_pu:5148": "aduṣkhāsukhāyāṃ vedanāyāṃ nāvidyāgato bhavati /",
  "SA11sanssr_pu:5149": "avidyāsamudghātaṃ cārjayati /",
  "SA11sanssr_pu:5150": "sa yāṃ kāñcid vedanāṃ vetti sarvāṃ tām anityaveditāṃ vetti /",
  "SA11sanssr_pu:5151": "sarvāṃ tāṃ duṣkhaveditāṃ vetti /",
  "SA11sanssr_pu:5152": "annātmaveditāṃ vetti /",
  "SA11sanssr_pu:5153": "sa sukhāyāṃ vedanāyām anityavedito bhavati /",
  "SA11sanssr_pu:5154": "duṣkhāyāṃ vedanāyāṃ śalyavedito bhavati /",
  "SA11sanssr_pu:5155": "aduṣkhāsukhāyāṃ vedanāyāṃ śāntivedito bhavati /",
  "SA11sanssr_pu:5156": "iti hi yat sukhaṃ tad anityaṃ yad duṣkhaṃ sukham eva tat /",
  "SA11sanssr_pu:5157": "yad aduṣkhāsukhaṃ tad annātmakam ity ādi //",
  "SA11sanssr_pu:5158": "āryākṣayamatisūtre 'py uktaṃ /",
  "SA11sanssr_pu:5159": "duṣkhayā vedanayā spṛṣṭaḥ sarvapāpākṣaṇopapanneṣu satveṣu mahākaruṇām utpādayati // pe //",
  "SA11sanssr_pu:5160": "api tu khalu punar abhiniveśo vedanā parigraho vedanopādānaṃ vedanopalambho vedanā viparyāso vedanā vikalpo vedanety ādi //",
  "SA11sanssr_pu:5161": "dharmasaṃgītisūtre 'py uktaṃ //",
  "SA11sanssr_pu:5162": "vedanānubhavaḥ proktaḥ / kenāsāv anubhūyate / vedako vedanād anyaḥ pṛthagbhūto na vidyate //",
  "SA11sanssr_pu:5163": "evaṃ smṛtir upastheyā vedanāyāṃ vicakṣaṇaiḥ / yathā bodhis tathā hy eṣā śāntā śuddhā prabhāsvarā //",
  "SA11sanssr_pu:5164": "etat samāsato vedanāsmṛtyupasthānam //",
  "SA11sanssr_pu:5165": "cittasmṛtyupasthānaṃ tu yathāryaratnakūṭe /",
  "SA11sanssr_pu:5166": "sa evaṃ cittaṃ parigaveṣate /",
  "SA11sanssr_pu:5167": "katarat tu cittaṃ /",
  "SA11sanssr_pu:5168": "rajyati vā duṣyati vā muhyati vā /",
  "SA11sanssr_pu:5169": "kim atītam annāgataṃ pratyutpannaṃ veti /",
  "SA11sanssr_pu:5170": "tatra yad atītaṃ tat kṣīṇaṃ /",
  "SA11sanssr_pu:5171": "yad annāgataṃ tad asaṃprāptaṃ /",
  "SA11sanssr_pu:5172": "pratyutpannasya sthitir nāsti /",
  "SA11sanssr_pu:5173": "cittaṃ hi kāśyapa nādhyātmaṃ na bahirdhā nobhayam antareṇopalabhyate /",
  "SA11sanssr_pu:5174": "cittaṃ hi kāśyapārūpam anidarśanam apratigham avijñaptikam apratiṣṭham aniketaṃ /",
  "SA11sanssr_pu:5175": "cittaṃ hi kāśyapa sarvabuddhair na dṛṣṭaṃ /",
  "SA11sanssr_pu:5176": "na paśyanti na drakṣyanti yat sarvabuddhair na dṛṣṭaṃ /",
  "SA11sanssr_pu:5177": "na paśyanti na drakṣyanti /",
  "SA11sanssr_pu:5178": "kīdṛśas tasya pracāro draṣṭavyaḥ /",
  "SA11sanssr_pu:5179": "anyatra vitathapatitayā saṃjñayā dharmāḥ pravartante /",
  "SA11sanssr_pu:5180": "cittaṃ hi kāśyapa māyāsadṛśam abhūtaparikalpanayā vividhām upapattiṃ parigṛhṇāti // pe //",
  "SA11sanssr_pu:5181": "cittaṃ hi kāśyapa nadīsrotaḥsadṛśam annavasthitam utpannabhagnavilīnaṃ /",
  "SA11sanssr_pu:5182": "cittaṃ hi kāśyapa dīpārcciḥsadṛśaṃ hetupratyayatayā pravartate /",
  "SA11sanssr_pu:5183": "cittaṃ hi kāśyapa vidyutsadṛśaṃ kṣaṇabhaṅgānavasthitam /",
  "SA11sanssr_pu:5184": "cittaṃ hi kāśyapākāśasadṛśam āgantukaiḥ kleśair upakliśyate / pe //",
  "SA11sanssr_pu:5185": "cittaṃ hi kāśyapa pāpamitrasadṛśaṃ sarvaduṣkhasaṃjananatayā /",
  "SA11sanssr_pu:5186": "pe /",
  "SA11sanssr_pu:5187": "cittaṃ hi kāśyapa matsyabaḍiśasadṛśaṃ duṣkhe sukhasaṃjñayā /",
  "SA11sanssr_pu:5188": "tathā nīlamakṣikāsadṛśam aśucau śucisaṃjñayā /",
  "SA11sanssr_pu:5189": "cittaṃ hi kāśyapa pratyarthikasadṛśaṃ vividhakāraṇākaraṇatayā /",
  "SA11sanssr_pu:5190": "cittaṃ hi ojohārayakṣasadṛśaṃ sadā vivaragaveṣaṇatayā /",
  "SA11sanssr_pu:5191": "evaṃ corasadṛśaṃ sarvakuśalamūlamuṣaṇatayā /",
  "SA11sanssr_pu:5192": "cittaṃ hi kāśyapa rūpārāmaṃ pataṅganetrasadṛśaṃ /",
  "SA11sanssr_pu:5193": "cittaṃ hi kāśyapa śabdārāmaṃ saṃgrāmabherīsadṛśaṃ /",
  "SA11sanssr_pu:5194": "cittaṃ hi kāśyapa gandhārāmaṃ varāha ivāśucimadhye /",
  "SA11sanssr_pu:5195": "cittaṃ hi kāśyapa rasārāmaṃ rathāvaśeṣabhoktṛceṭīsadṛśaṃ /",
  "SA11sanssr_pu:5196": "cittaṃ hi kāśyapa sparśārāmaṃ makṣikeva tailapātre /",
  "SA11sanssr_pu:5197": "cittaṃ hi kāśyapa parigaveṣyamāṇaṃ na labhyate /",
  "SA11sanssr_pu:5198": "yan na labhyate tan nopalabhyate /",
  "SA11sanssr_pu:5199": "yan nopalabhyate tan naivātītaṃ nānnāgataṃ na pratyutpannaṃ /",
  "SA11sanssr_pu:5200": "yan naivātītaṃ nānnāgataṃ na pratyutpannaṃ tat tryadhvasamatikrāntaṃ /",
  "SA11sanssr_pu:5201": "yat tryadhvasamatikrāntaṃ tan nevāsti na nāstīty ādi //",
  "SA11sanssr_pu:5202": "āryaratnacūḍasūtre 'py āha /",
  "SA11sanssr_pu:5203": "sa cittaṃ parigaveṣamāṇo nādhyātmaṃ cittaṃ samanupaśyati /",
  "SA11sanssr_pu:5204": "na bahirdhā cittaṃ samanupaśyati /",
  "SA11sanssr_pu:5205": "na skandheṣu cittaṃ samanupaśyati /",
  "SA11sanssr_pu:5206": "na dhātuṣu cittaṃ samanupaśyati /",
  "SA11sanssr_pu:5207": "nāyataneṣu cittaṃ samanupaśyati /",
  "SA11sanssr_pu:5208": "sa cittam asamanupaśyaṃś cittadhārāṃ paryeṣate /",
  "SA11sanssr_pu:5209": "kutaḥ cittasyotpattir iti /",
  "SA11sanssr_pu:5210": "tasyaivaṃ bhavati ālambane sati cittam utpadyate /",
  "SA11sanssr_pu:5211": "tat kim anyad ālambanam /",
  "SA11sanssr_pu:5212": "atha yad evālambanaṃ tad eva cittaṃ /",
  "SA11sanssr_pu:5213": "yadi tāvad anyad ālambanam anyac cittaṃ /",
  "SA11sanssr_pu:5214": "tad dvicittatā bhaviṣyati /",
  "SA11sanssr_pu:5215": "atha yad evālambanaṃ tad eva cittaṃ /",
  "SA11sanssr_pu:5216": "tat kathaṃ cittaṃ cittaṃ samanupaśyati /",
  "SA11sanssr_pu:5217": "na hi cittaṃ cittaṃ samanupaśyati /",
  "SA11sanssr_pu:5218": "tad yathā na tayaivāsidhārayā saivāsidhārā śakyate chettum /",
  "SA11sanssr_pu:5219": "na tenaivāṅgulyagreṇa tad evāṅgulyagraṃ spraṣṭuṃ śakyate /",
  "SA11sanssr_pu:5220": "naiva cittena tad eva cittaṃ śakyate draṣṭum // pe //",
  "SA11sanssr_pu:5221": "punar aparaṃ kulaputra yad upadrutapradrutānavasthitapracārasya vānaramārutasadṛśasya /",
  "SA11sanssr_pu:5222": "pe /",
  "SA11sanssr_pu:5223_0": "dūraṃgamacāriṇo 'śarīrasya laghuparivartino viṣayalolasya ṣaḍāyatanagocarasyāparāparasaṃprayuktasya",
  "SA11sanssr_pu:5223_1": "cittasyāvasthānām ekāgratāśaraṇam aviśaraṇaṃ śamathaikāgratāvikṣepa ity ucyate cittasya smṛtir iti //",
  "SA11sanssr_pu:5224": "āryākṣayamatisūtre 'py uktaṃ /",
  "SA11sanssr_pu:5225": "viṭhapanāyāṃ mayā yogaḥ karaṇīyaḥ /",
  "SA11sanssr_pu:5226": "iyaṃ ca cittadharmatā na vihātavyā /",
  "SA11sanssr_pu:5227": "tatra katamā cittadharmatā /",
  "SA11sanssr_pu:5228": "katamā viṭhapanā /",
  "SA11sanssr_pu:5229": "māyopamaṃ cittam iyam ucyate cittadharmatā /",
  "SA11sanssr_pu:5230": "yat punaḥ sarvasvaṃ parityajya sarvabuddhakṣetrapariśuddhaye pariṇāmayatītīyam ucyate viṭhapanety ādi //",
  "SA11sanssr_pu:5231": "dharmasmṛtyupasthānaṃ tu //",
  "SA11sanssr_pu:5232": "yathā tāvad atrāha /",
  "SA11sanssr_pu:5233": "dharme dharmānudarśī viharan bodhisatvo na kañcid dharmaṃ samanupaśyati /",
  "SA11sanssr_pu:5234": "yato na buddhadharmā yato na bodhiḥ /",
  "SA11sanssr_pu:5235": "yato na mārgo yato na niḥsaraṇaṃ /",
  "SA11sanssr_pu:5236": "sa sarvadharmāniḥsaraṇam iti viditvānnāvaraṇaṃ nāma mahākaruṇāsamādhiṃ samāpadyate /",
  "SA11sanssr_pu:5237": "sa sarvadharmeṣu sarvakleśeṣu ca kṛtrimasaṃjñāṃ pratilabhate /",
  "SA11sanssr_pu:5238": "niḥkleśā ete dharmā /",
  "SA11sanssr_pu:5239": "naite sakleśāḥ /",
  "SA11sanssr_pu:5240": "tat kasya hetoḥ /",
  "SA11sanssr_pu:5241": "tathā hy ete nītārthe samavasaranti /",
  "SA11sanssr_pu:5242": "nāsti kleśānāṃ saṃcayo /",
  "SA11sanssr_pu:5243": "na rāśībhāvaḥ /",
  "SA11sanssr_pu:5244": "na rāgabhāvo na dveṣabhāvo na mohabhāva /",
  "SA11sanssr_pu:5245": "eṣām eva kleśānām avabodhād bodhiḥ /",
  "SA11sanssr_pu:5246": "yat svabhāvāś ca kleśās tat svabhāvā bodhir ity evaṃ smṛtim upasthāpayatīti //",
  "SA11sanssr_pu:5247": "āryaratnacūḍe 'py uktam /",
  "SA11sanssr_pu:5248": "iha kulaputra bodhisatvasya dharme dharmānupaśyanā smṛtyupasthānena viharata evaṃ bhavati /",
  "SA11sanssr_pu:5249": "dharmā evotpadyamānā utpadyante /",
  "SA11sanssr_pu:5250": "dharmā eva nirudhymānā nirudhyante //",
  "SA11sanssr_pu:5251": "na punar atra kaścid ātmabhāve satvo vā jīvo vā jantur vā poṣo vā puruṣo vā pudgalo vā manujo vā yo jāyate vā jīryate vā cyavate votpadyate vā /",
  "SA11sanssr_pu:5252": "eṣā dharmāṇāṃ dharmatā /",
  "SA11sanssr_pu:5253": "yadi samudānīyante /",
  "SA11sanssr_pu:5254": "samudāgacchanti /",
  "SA11sanssr_pu:5255": "atha na samudānīyante na samudāgacchanti /",
  "SA11sanssr_pu:5256": "yādṛśāḥ samudānīyante tādṛśāḥ samudāgacchanti kuśalā vākuśalā vā aniñjyā vā /",
  "SA11sanssr_pu:5257": "nāsti dharmāṇāṃ samudānetā /",
  "SA11sanssr_pu:5258": "na cāhetukānāṃ dharmāṇāṃ kācid utpattir ity ādi //",
  "SA11sanssr_pu:5259": "tatraivāha /",
  "SA11sanssr_pu:5260": "sa kiyadgambhīrān api dharmān pratyavekṣamāṇas tāṃ sarvajñatābodhicittānusmṛtiṃ na vijahāti //",
  "SA11sanssr_pu:5261": "āryalalitavistarasūtre 'py uktam /",
  "SA11sanssr_pu:5262": "saṃskāra anitya adhruvā āmakumbhopamabhedanātmakāḥ /",
  "SA11sanssr_pu:5263": "parakelikayācitopamāḥ pāṃśunagaropamatā ca kālikā //",
  "SA11sanssr_pu:5264": "saṃskāra pralopa dharmime varṣakāli calitaṃ vilepanaṃ /",
  "SA11sanssr_pu:5265": "nadikūla iva savālukaṃ pratyayādhīna svabhāvadurbalāḥ //",
  "SA11sanssr_pu:5266": "saṃskāra pradīpa arcivat kṣiprotpatti nirodhadharmakāḥ /",
  "SA11sanssr_pu:5267": "annavasthitamārutopamāḥ phenapiṇḍāvad asāradurbalāḥ //",
  "SA11sanssr_pu:5268": "saṃskāra nirīha śūnyakāḥ kadalīskandhasamā nirīkṣataḥ /",
  "SA11sanssr_pu:5269": "māyopama cittamohanā bālollāpanariktamuṣṭivat //",
  "SA11sanssr_pu:5270": "hetūbhi ca pratyayebhi vā sarva saṃskāragataṃ pravartate /",
  "SA11sanssr_pu:5271": "anyonyapratītyahetutaḥ tad idaṃ bālajano na budhyate //",
  "SA11sanssr_pu:5272": "yathā muñja pratītya balbajaṃ rajju vyāyāmabalena vartitā /",
  "SA11sanssr_pu:5273": "ghaṭiyantra sacakra vartate teṣv ekaikaśu nāsti vartanā //",
  "SA11sanssr_pu:5274": "tatha sarvabhavāṅgavartanī anyonyopacayena niḥśritā /",
  "SA11sanssr_pu:5275": "ekaikaśu teṣu vartanī pūrvāparāntato nopalabhyate //",
  "SA11sanssr_pu:5276": "bījasya sato yathāṅkuro na ca yo bīja sa caiva aṅkuro /",
  "SA11sanssr_pu:5277": "na ca anya tato na caiva tat /",
  "SA11sanssr_pu:5278": "evam annuccheda aśāśvata dharmatā //",
  "SA11sanssr_pu:5279": "saṃskāra avidyapratyayāḥ te ca saṃskāra na santi tatvataḥ /",
  "SA11sanssr_pu:5280": "saṃskāra avidya caiva hi śūnya ete prakṛtī nirīhakāḥ //",
  "SA11sanssr_pu:5281": "mudrāt pratimudra dṛśyate mudrasaṃkrānti na copalabhyate /",
  "SA11sanssr_pu:5282": "na ca tatra na caiva sānyato evaṃ saṃskārannucchedaśāśvatāḥ //",
  "SA11sanssr_pu:5283": "cakṣuś ca pratītya rūpataḥ cakṣu vijñānam ihopajāyate /",
  "SA11sanssr_pu:5284": "na ca cakṣuṣi rūpaniśritaṃ rūpasaṃkrānti na caiva cakṣuṣi //",
  "SA11sanssr_pu:5285": "nairātmyaśubhāś ca dharmime te punar ātmeti śubhāś ca kalpitāḥ /",
  "SA11sanssr_pu:5286": "viparītam asadvikalpitaṃ cakṣuvijñāna tato upajāyate //",
  "SA11sanssr_pu:5287": "vijñāna nirodhasaṃbhavaṃ vijña utpādavyayaṃ vipaśyati /",
  "SA11sanssr_pu:5288": "akahiñci gatam annāgataṃ śūnya māyopama yogi paśyati //",
  "SA11sanssr_pu:5289": "araṇiṃ yatha cottarāraṇiṃ hastavyāyāmatrayebhi saṃgatiṃ /",
  "SA11sanssr_pu:5290": "iti pratyayato 'gni jāyate jātu kṛtukāryu laghū nirudhyate //",
  "SA11sanssr_pu:5291": "atha paṇḍitu kaści mārgate kuta yam āgatu kutra yāti vā /",
  "SA11sanssr_pu:5292": "vidiśo diśi sarva mārgato na gatir nāpy agatiś ca labhyate //",
  "SA11sanssr_pu:5293": "skandhāyatanāni dhātavaḥ tṛṣṇa avidyā iti karmapratyayāḥ /",
  "SA11sanssr_pu:5294": "sāmagri tu satvasūcanā sā ca paramārthatu nopalabhyate //",
  "SA11sanssr_pu:5295": "kaṇṭhauṣṭha pratītya tālukaṃ jihva parivartir avarti akṣarā /",
  "SA11sanssr_pu:5296": "na ca kaṇṭhagatā na tālukaiḥ akṣaraikaika tu nopalabhyate //",
  "SA11sanssr_pu:5297": "sāmagripratītyaś ca sā vācam anubudhivaśena niścarī /",
  "SA11sanssr_pu:5298": "manavāca adṛśyarūpiṇī bāhyato 'bhyantari nopalabhyate //",
  "SA11sanssr_pu:5299": "utpādavyayaṃ vipaśyato vācarutaghoṣasvarasya paṇḍitāḥ /",
  "SA11sanssr_pu:5300": "kṣaṇikāṃ vaśikāṃ tad īdṛśīṃ sarvavācaḥ pratiśrutakopamāḥ //",
  "SA11sanssr_pu:5301": "yatha tantri pratītya dāru ca hastavyāyāmatrayebhi saṃgatim /",
  "SA11sanssr_pu:5302": "tuṇavīṇasughoṣakādibhiḥ śabdo niścarate tadudbhavaḥ //",
  "SA11sanssr_pu:5303": "atha paṇḍitu kaści mārgate kuto 'yam āgatu kutra yāti vā /",
  "SA11sanssr_pu:5304": "vidiśo diśa sarvamārgataḥ śabdam annāgamanaṃ na labhyate //",
  "SA11sanssr_pu:5305": "tatha hetubhi pratyayebhi ca sarvasaṃskāragataṃ pravartate /",
  "SA11sanssr_pu:5306": "yogī puna bhūtadarśanāt śūnya saṃskāra nirīha paśyati //",
  "SA11sanssr_pu:5307": "skandhāyatanāni dhātavaḥ śūnyādhyātmika śūnyabāhyakāḥ /",
  "SA11sanssr_pu:5308": "satvātmaviviktanālayāḥ dharmākāśasvabhāvalakṣaṇāḥ //",
  "SA11sanssr_pu:5309": "lokanāthavyākaraṇe 'py uktam //",
  "SA11sanssr_pu:5310": "śūnyā anāmakā dharmāḥ nāma kiṃ paripṛcchasi / śūnyatā na kvacid devā na nāgā nāpi rākṣasāḥ //",
  "SA11sanssr_pu:5311": "manuṣyā vāmanuṣyā vā sarve tu eṣa vidyate / nāmnā hi nāmatā śūnyā nāmni nāma na vidyate //",
  "SA11sanssr_pu:5312": "anāmakāḥ sarve dharmāḥ nāmnā tu paridīpitāḥ //",
  "SA11sanssr_pu:5313": "yo hi svabhāvo nāmno vai na sa dṛṣṭo na ca śrutaḥ /",
  "SA11sanssr_pu:5314": "na cotpanno niruddho vā kasya nāmeha pṛcchasi //",
  "SA11sanssr_pu:5315": "vyavahārakṛtaṃ nāma prajñaptir nāmadarśitā / ratnacitro hy ayaṃ nāmnā ratnottamapara iti //",
  "SA11sanssr_pu:5316": "iti śikṣāsamuccaye smṛtyupasthānaparicchedas trayodaśaḥ //",
  "SA11sanssr_pu:5317": "[XIV. ātmabhāvapariśuddhi]",
  "SA11sanssr_pu:5318": "ātmabhāvapariśuddhiḥ paricchedaś caturdaśaḥ //",
  "SA11sanssr_pu:5319": "uktāni smṛtyupasthānāni /",
  "SA11sanssr_pu:5320": "evaṃ yogyacitto daśasu dikṣu śeṣasya jagato duṣkhasāgaroddharaṇābhisaṃbodhyupāyo vyomaparyantatraikālyasarvadharmavaśavartitvāyaiva tu punaḥ sarvadharmaśūnyatām avataret /",
  "SA11sanssr_pu:5321": "evaṃ hi pudgalaśūnyatā siddhā bhavati /",
  "SA11sanssr_pu:5322": "tataś ca chinnamūlatvāt kleśā na samudācaranti //",
  "SA11sanssr_pu:5323": "yathoktam āryatathāgataguhyasūtre /",
  "SA11sanssr_pu:5324": "tad yathāpi nāma śāntamate vṛkṣasya mūlachinnasya sarvaśākhā patrapalāśāḥ śuṣyanti /",
  "SA11sanssr_pu:5325": "evam eva śāntamate satkāyadṛṣṭyupaśamāt sarvakleśā upaśāmyantīti //",
  "SA11sanssr_pu:5326": "śūnyatābhāvanānuśaṃsās tv aparyantāḥ //",
  "SA11sanssr_pu:5327": "yathā tāvac candrapradīpasūtre /",
  "SA11sanssr_pu:5328": "so 'sau śikṣa na jātu traśatī sugatānāṃ /",
  "SA11sanssr_pu:5329": "so 'sau śūru na jātu istriṇāṃ vaśam etī /",
  "SA11sanssr_pu:5330": "so 'sau sāsani prīti vindate sugatānāṃ /",
  "SA11sanssr_pu:5331": "yo 'sau dharmasvabhāva jānatī supraśāntaṃ //",
  "SA11sanssr_pu:5332": "so 'sau neha cireṇa bheṣyate dvipadendraḥ /",
  "SA11sanssr_pu:5333": "so 'sau vaidyabhiṣak bheṣyate sukhadātā /",
  "SA11sanssr_pu:5334": "so 'sau uddhari śalya sarvaśo dukhitānāṃ /",
  "SA11sanssr_pu:5335": "yo 'sau dharmasvabhāva jānatī supraśāntaṃ //",
  "SA11sanssr_pu:5336": "so 'sau kṣāntibalena udgato naracandraḥ /",
  "SA11sanssr_pu:5337": "so 'sau loṣṭakadaṇḍa tāḍito na ca kupyī /",
  "SA11sanssr_pu:5338": "so 'sau chidyati aṅgam aṅgaśo na ca kṣubhyo /",
  "SA11sanssr_pu:5339": "yo 'sau dharmasvabhāva jānatī supraśāntaṃ //",
  "SA11sanssr_pu:5340": "nāsau durgatiṣū patiṣyatī anuvyañjana /",
  "SA11sanssr_pu:5341": "nityaṃ lakṣaṇadhāri bheṣyatī abhirūpaḥ /",
  "SA11sanssr_pu:5342": "pañcyo tasya abhijña bhāvitā ima nityaṃ /",
  "SA11sanssr_pu:5343": "purataḥ so sugatāna sthāsyatī sa ca śūra / ity ādi //",
  "SA11sanssr_pu:5344": "bhagavatyām apy uktaṃ /",
  "SA11sanssr_pu:5345_0": "punar aparaṃ śāriputra bodhisatvena mahāsatvena buddhakāyaṃ niṣpādayitukāmena dvātriṃśanmahāpuruṣalakṣaṇāny",
  "SA11sanssr_pu:5345_1": "aśītiṃ cānuvyañjanāni pratilabdhukāmena sarvatra jātau jātismaratāṃ bodhicittāvipraṇāśatāṃ",
  "SA11sanssr_pu:5345_2": "bodhisatvacaryāsaṃpramoṣatāṃ pratilabdhukāmena sarvapāpamitrapāpasahāyān vivarjayitukāmena",
  "SA11sanssr_pu:5345_3": "sarvabuddhabodhisatvakalyāṇamitrāṇy ārāgayitukāmena sarvamāramārakāyikadevatānirjetukāmena",
  "SA11sanssr_pu:5345_4": "sarvāvaraṇī yāni śodhayitukāmena sarvadharmānāvaraṇatāṃ pratilabdhukāmena prajñāpāramitāyāṃ śikṣitavyaṃ /",
  "SA11sanssr_pu:5346": "punar aparaṃ śāriputra bodhisatvena mahāsatvena ye daśasu dikṣu buddhā bhagavantas tiṣṭhanti te me varṇaṃ bhāṣerann iti prajñāpāramitāyāṃ śikṣitavyaṃ /",
  "SA11sanssr_pu:5347": "punar aparaṃ śāriputra bodhisatvena mahāsatvenaikacittotpādena pūrvasyāṃ diśi gaṅgānadīvālukopamān lokadhātūn samatikramitukāmena /",
  "SA11sanssr_pu:5348": "pe /",
  "SA11sanssr_pu:5349": "evaṃ sarvadikṣu prajñāpāramitāyāṃ śikṣitavyam ity ādy iti [doubtful] vistaraḥ //",
  "SA11sanssr_pu:5350": "tatra yathā nirātmānaś ca sarvadharmāḥ /",
  "SA11sanssr_pu:5351": "karmaphalasaṃbandhāvirodhaś ca niḥsvabhāvatā ca yathādṛṣṭasarvadharmāvirodhaś ca /",
  "SA11sanssr_pu:5352": "tathā pitṛputrasamāgame darśitam /",
  "SA11sanssr_pu:5353": "ṣaḍdhātur ayaṃ mahārāja puruṣaḥ ṣaṭsparśāyatanaḥ /",
  "SA11sanssr_pu:5354": "aṣṭādaśamanopavicāraḥ /",
  "SA11sanssr_pu:5355": "ṣaḍdhātur ayaṃ mahārāja puruṣa iti /",
  "SA11sanssr_pu:5356": "na khalu punar etad yuktaṃ /",
  "SA11sanssr_pu:5357": "kiṃ vaitad pratītyoktaṃ ṣaḍ ime mahārāja dhātavaḥ /",
  "SA11sanssr_pu:5358": "katame ṣaṭ /",
  "SA11sanssr_pu:5359": "tad yathā pṛthivīdhātur abdhātus tejodhātur vāyudhātur ākāśadhātur vijñānadhātuś ca /",
  "SA11sanssr_pu:5360": "ime mahārāja ṣaḍ dhātavaḥ //",
  "SA11sanssr_pu:5361": "yāvat ṣaḍ imāni mahārāja sparśāyatanāni /",
  "SA11sanssr_pu:5362": "katamāni ṣaṭ /",
  "SA11sanssr_pu:5363": "cakṣuḥ sparśāyatanaṃ rūpāṇāṃ darśanāya /",
  "SA11sanssr_pu:5364": "śrotraṃ sparśāyatanaṃ śabdānāṃ śravaṇāya /",
  "SA11sanssr_pu:5365": "ghrāṇaṃ sparśāyatanaṃ gandhārāmāghrāṇāya /",
  "SA11sanssr_pu:5366": "jihvā sparśāyatanaṃ rasānām āsvādanāya /",
  "SA11sanssr_pu:5367": "kāyasparśāyatanaṃ spraṣṭavyānāṃ sparśanāya /",
  "SA11sanssr_pu:5368": "manaḥsparśāyatanaṃ dharmāṇāṃ vijñānāya /",
  "SA11sanssr_pu:5369": "imāni ca mahārāja ṣaṭ sparśāyatanāni // pe //",
  "SA11sanssr_pu:5370": "aṣṭādaśeme mahārāja manopavicārāḥ /",
  "SA11sanssr_pu:5371": "katame 'ṣṭādaśa /",
  "SA11sanssr_pu:5372": "iha puruṣaś cakṣuṣā rūpāṇi dṛṣṭvā /",
  "SA11sanssr_pu:5373": "saumanasyadaurmanasyopekṣāsthānīyāny upavicarati /",
  "SA11sanssr_pu:5374": "evaṃ śrotrādiṣu vācyaṃ /",
  "SA11sanssr_pu:5375": "tena pratyekam indriyaṣaṭkena saumanasyāditrayāṇāṃ bhedād aṣṭādaśa manopavicārā bhavanti /",
  "SA11sanssr_pu:5376": "pe /",
  "SA11sanssr_pu:5377": "katamaś ca mahārājādhyātmikaḥ pṛthivīdhātuḥ /",
  "SA11sanssr_pu:5378": "yat kiñcid asmin kāye 'dhyātmaṃ kakkhaṭatvaṃ kharagatam upāttaṃ /",
  "SA11sanssr_pu:5379": "tat punaḥ katamat /",
  "SA11sanssr_pu:5380": "tad yathā /",
  "SA11sanssr_pu:5381": "keśā romāṇi nakhā dantā ity ādi /",
  "SA11sanssr_pu:5382": "ayam ucyata ādhyātmikaḥ pṛthivīdhātuḥ //",
  "SA11sanssr_pu:5383": "katamaś ca mahārāja bāhyaḥ pṛthivīdhātuḥ /",
  "SA11sanssr_pu:5384": "yat kiñcid bāhyaṃ kakkhaṭvaṃ kharagatam anupāttam ayam ucyate bāhyaḥ pṛthivīdhātuḥ /",
  "SA11sanssr_pu:5385": "tatra mahārājādhyātmikaḥ pṛthivīdhātur utpadyamāno na kutaścid āgacchati nirudhyamāno na kvacit saṃnicayaṃ gacchati /",
  "SA11sanssr_pu:5386": "bhavati mahārāja sa samayo yat strī adhyātmam ahaṃ strīti kalpayati /",
  "SA11sanssr_pu:5387": "sādhyātmam ahaṃ strīti kalpayitvā bahirdhā puruṣaṃ puruṣa iti kalpayati /",
  "SA11sanssr_pu:5388": "sā bahirdhā puruṣaṃ puruṣa iti kalpayitvā saṃraktā satī bahirdhā puruṣeṇa sārdhaṃ saṃyogam ākāṅkṣate /",
  "SA11sanssr_pu:5389": "puruṣo 'dhyātmaṃ puruṣo 'smīti kalpayatīti pūrvavat /",
  "SA11sanssr_pu:5390": "tayoḥ saṃyogākāṅkṣayā saṃyogo bhavati /",
  "SA11sanssr_pu:5391": "saṃyogapratyayāt kalalaṃ jāyate /",
  "SA11sanssr_pu:5392": "tatra mahārāja yaś ca saṃkalpo yaś ca saṃkalpayitā /",
  "SA11sanssr_pu:5393": "ubhayam etan na saṃvidyate /",
  "SA11sanssr_pu:5394": "striyāṃ strī na saṃvidyate /",
  "SA11sanssr_pu:5395": "puruṣe puruṣo na saṃvidyate /",
  "SA11sanssr_pu:5396": "iti hy asann asadbhūtaḥ saṃkalpo jātaḥ /",
  "SA11sanssr_pu:5397": "so 'pi saṃkalpāsvabhāvena na saṃvidyate /",
  "SA11sanssr_pu:5398": "yathā saṃkalpas tathā saṃyogo 'pi kalalam api svabhāvena na saṃvidyate /",
  "SA11sanssr_pu:5399": "yaś ca svabhāvato na saṃvidyate tat kathaṃ kakkhaṭatvaṃ janayiṣyati /",
  "SA11sanssr_pu:5400": "iti hi mahārāja saṃkalpaṃ jñātvā kakkhaṭatvaṃ veditavyaṃ yathā kakkhaṭatvam utpadyamānaṃ na kutaścid āgacchati /",
  "SA11sanssr_pu:5401": "nirudhyamānaṃ na kvacit saṃnicayaṃ gacchatīti /",
  "SA11sanssr_pu:5402": "bhavati mahārāja samayo yad ayaṃ kāyaḥ śmaśānaparyavasāno bhavati /",
  "SA11sanssr_pu:5403": "tasya tat kakkhaṭatvaṃ saṃklidyamānaṃ nirudhyamānaṃ na pūrvāṃ diśaṃ gacchati /",
  "SA11sanssr_pu:5404": "na dakṣiṇāṃ /",
  "SA11sanssr_pu:5405": "na paścimāṃ /",
  "SA11sanssr_pu:5406": "nottarāṃ /",
  "SA11sanssr_pu:5407": "nordhvaṃ /",
  "SA11sanssr_pu:5408": "nādho /",
  "SA11sanssr_pu:5409": "na tu vidiśaṃ gacchati /",
  "SA11sanssr_pu:5410": "evaṃ mahārājādhyātmikaḥ pṛthivīdhātur draṣṭavyaḥ /",
  "SA11sanssr_pu:5411": "bhavati mahārāja sa samayo yadākāśībhūte lokasaṃniveśe brāhmaṃ vimānaṃ saṃtiṣṭhate mahāratnamayaṃ /",
  "SA11sanssr_pu:5412": "tan mahārāja kakkhaṭatvam utpadyamānaṃ na kutaścid āgacchati /",
  "SA11sanssr_pu:5413": "cakravāḍamahācakravāḍāḥ saṃtiṣṭhante dṛḍhāḥ sārā ekaghanā vajramayās teṣām api kakkhaṭatvam utpadyamānaṃ na kutaścid āgacchati /",
  "SA11sanssr_pu:5414": "sumeravaḥ parvatarājāno yugaṃdharā nimiṃdharā īśādharā yāvat kālaparvatāḥ saṃtiṣṭhante /",
  "SA11sanssr_pu:5415": "sarvaś ca trisāhasramahāsāhasro lokadhātuḥ saṃtiṣṭhate /",
  "SA11sanssr_pu:5416": "caturaśītir yojanasahasrāṇy udvedhena /",
  "SA11sanssr_pu:5417": "madhye cāṣṭaṣaṣṭiṃ yojanaśatasahasraṃ mahāpṛthivī saṃtiṣṭhate /",
  "SA11sanssr_pu:5418": "tad api mahārāja kakkhaṭatvaṃ samudāgacchat kutaścid āgacchati /",
  "SA11sanssr_pu:5419": "bhavati mahārāja sa samayo yadāyaṃ lokaḥ saṃvartate /",
  "SA11sanssr_pu:5420": "tadeyaṃ mahāpṛthivī agninā vā dahyate 'dbhir vā klidyate vāyunā vā vikīryate /",
  "SA11sanssr_pu:5421_0": "tasyā agninā dahyamānāyā maṣir api na prajāyate tad yathāpi nāma sarpiṣo vā tailasya",
  "SA11sanssr_pu:5421_1": "vāgninā dahyamānasya na maṣir na chāyikā prajñāyate evam evāsyās trisāhasramahāsāhasrāyā",
  "SA11sanssr_pu:5421_2": "lokadhātor agninā dahyamānāyā naiva maṣir na chāyikāvaśiṣṭā prajñāyate /",
  "SA11sanssr_pu:5422": "evam adbhir lavaṇavilayavad vāyunā vairambhavātābhihataśakuntavat pṛthivyāṃ na kiñcid avaśiṣṭaṃ prajñāyatae iti paṭhyate /",
  "SA11sanssr_pu:5423": "tatra mahārāja pṛthivīdhātor utpādo 'pi śūnyaḥ vyayo 'pi śūnya utpanno 'pi pṛthivīdhātuḥ svabhāvaśūnya /",
  "SA11sanssr_pu:5424": "iti hi mahārāja pṛthivīdhātuḥ pṛthivīdhātutvena nopalabhyate 'nyatra vyavahārāt /",
  "SA11sanssr_pu:5425": "so 'pi vyavahāro na strī na puruṣaḥ /",
  "SA11sanssr_pu:5426": "evam evaitan mahārāja yathābhūtaṃ samyakprajñayā draṣṭavyaṃ /",
  "SA11sanssr_pu:5427": "tatra katamo 'bdhātuḥ /",
  "SA11sanssr_pu:5428": "yad idam asmin kāye 'dhyātmaṃ pratyātmam āpaḥ /",
  "SA11sanssr_pu:5429": "abgataṃ /",
  "SA11sanssr_pu:5430": "aptvaṃ snehaḥ /",
  "SA11sanssr_pu:5431": "snehagataṃ snehatvaṃ dravatvam upagatam upāttaṃ //",
  "SA11sanssr_pu:5432": "tat punaḥ katamat /",
  "SA11sanssr_pu:5433": "tad yathā /",
  "SA11sanssr_pu:5434": "aśru svedaḥ kheṭaḥ siṅghāṇakaṃ vaśā lasikā majjā medaḥ pittaṃ śleṣmā pūyaḥ śoṇitaṃ kṣīraṃ prasrāva ity ādir ayam ucyante ādhyātmiko 'bdhātuḥ / pe //",
  "SA11sanssr_pu:5435": "bhavati mahārāja sa samayo yat priyaṃ dṛṣṭvāśru pravartate /",
  "SA11sanssr_pu:5436": "duṣkhena cābhyāhatasya dharmasaṃvegena vāśru pravartate /",
  "SA11sanssr_pu:5437": "vātena vākṣi prasyandate /",
  "SA11sanssr_pu:5438": "yāvat sa mahārājābdhātur na kutaścid āgacchati /",
  "SA11sanssr_pu:5439": "bhavati mahārāja sa samayo yadādhyātmiko 'bdhātuḥ pariśuṣyati /",
  "SA11sanssr_pu:5440": "sa pariśuṣyan nirudhyamāno na kvacid gacchati /",
  "SA11sanssr_pu:5441": "pe /",
  "SA11sanssr_pu:5442": "vivartamāne khalu punar loke samantād dvātriṃśat paṭalā abhraghanāḥ saṃtiṣṭhante saṃsthāya sarvāvantaḥ /",
  "SA11sanssr_pu:5443": "trisāhasramahāsāhasraṃ lokadhātuṃ chādayanti /",
  "SA11sanssr_pu:5444": "yataḥ pañcāntarakalpān īṣādhāro devo varṣati /",
  "SA11sanssr_pu:5445": "evaṃ pañca gajaprameho devo varṣati /",
  "SA11sanssr_pu:5446": "pañcācchinnadhāraḥ /",
  "SA11sanssr_pu:5447": "pañca sthūlabindukaḥ /",
  "SA11sanssr_pu:5448": "tata iyaṃ mahāpṛthivī yāvad brahmalokād udakena sphuṭā bhavati /",
  "SA11sanssr_pu:5449": "sa mahārāja tāvan mahān abdhātur utpadyamāno na kutaścid āgacchati /",
  "SA11sanssr_pu:5450": "bhavati mahārāja sa samayo yad ayaṃ lokaḥ saṃvartate /",
  "SA11sanssr_pu:5451": "saṃvartamāne khalu punar loke dvitīyasya sūryasya prādurbhāvo bhavati /",
  "SA11sanssr_pu:5452": "dvitīyasya sūryasa loke prādurbhāvād utsāḥ sarāṃsi kunadyaś ca śuṣyanti /",
  "SA11sanssr_pu:5453": "evaṃ tṛtīyasya mahotsā mahānadyaḥ /",
  "SA11sanssr_pu:5454": "caturthasyānnavataptaṃ mahāsaraḥ sarveṇa sarvam ucchuṣyati /",
  "SA11sanssr_pu:5455": "caturthasya sūryasya prādurbhāvān mahāsamudrasya yojanikam apy udakaṃ parikṣayaṃ paryādānaṃ gacchati /",
  "SA11sanssr_pu:5456": "dviyojanikam api tricatuḥpañcadaśaviṃśatitriṃśaccatvāriṃśatpañcāśadyojanikam api yāvac catvāriṃśadyojanasahasram udakam avaśiṣṭaṃ bhavati /",
  "SA11sanssr_pu:5457": "yāvad dvitālamātraṃ /",
  "SA11sanssr_pu:5458": "yāvat kaṇṭhamātraṃ /",
  "SA11sanssr_pu:5459": "yāvad goṣpadamātram udakam avaśiṣṭaṃ bhavati /",
  "SA11sanssr_pu:5460": "bhavati mahārāja sa samayo yan mahāsamudre pṛthitapṛthitāny avaśiṣṭāni bhavanti / pe //",
  "SA11sanssr_pu:5461": "bhavati mahārāja sa samayo yan mahāsamudre 'ṅgulisnehamātram apy udakaṃ nāvaśiṣṭaṃ bhavati /",
  "SA11sanssr_pu:5462": "sa mahārāja tāvān abdhātur nirudhyamāno na kvacid gacchati /",
  "SA11sanssr_pu:5463": "pe /",
  "SA11sanssr_pu:5464": "tasya khalu punar mahārājābdhātor utpādo 'pi śūnyaḥ /",
  "SA11sanssr_pu:5465": "vyayo 'pi śūnyaḥ tiṣṭhann api so 'bdhātuḥ svabhāvaśūnya iti hi mahārājābdhātur abdhātutvenopalabhyate 'nyatra vyavahāramātrāt /",
  "SA11sanssr_pu:5466": "so 'pi vyavahāro na strī na puruṣaḥ pūrvavat //",
  "SA11sanssr_pu:5467": "ādhyātmikas tejodhātuḥ katamaḥ //",
  "SA11sanssr_pu:5468": "yat kiñcid asmin kāye tejas tejogatam ūṣmagatam upagatam upāttaṃ /",
  "SA11sanssr_pu:5469": "tat punaḥ katamat /",
  "SA11sanssr_pu:5470": "yenāyaṃ kāya ātapyate saṃtapyate /",
  "SA11sanssr_pu:5471": "yena vāsyāsitapītakhāditāni samyaksukhena paripākaṃ gacchati /",
  "SA11sanssr_pu:5472": "yasya cotsadatvāj jvarito jvarita iti saṃkhyāṃ gacchati // pe //",
  "SA11sanssr_pu:5473": "bāhyas tejodhātuḥ katamaḥ /",
  "SA11sanssr_pu:5474": "yad bāhyaṃ tejas tejogatam ūṣmagatam upagatam upāttaṃ /",
  "SA11sanssr_pu:5475": "tat punaḥ katamat /",
  "SA11sanssr_pu:5476_0": "yan manuṣyā araṇīsahagatebhyo garbhalasahagatebhyo vā gomayacūrṇena vā kārpāsapicunāvāsam",
  "SA11sanssr_pu:5476_1": "anveṣante yad utpannaṃ grāmam api dahati grāmapradeśam api dahati yāvad dvīpaṃ vā",
  "SA11sanssr_pu:5476_2": "kakṣaṃ tṛṇānāṃ vā dāvaṃ vā kāṣṭhaṃ vā yāvad dahan paraitīty ādi /",
  "SA11sanssr_pu:5477": "tatra mahārājādhyātmikas tejodhātur utpadyate na kutaścid āgacchati nirudhyamāno na kvacit saṃnicayaṃ gacchati /",
  "SA11sanssr_pu:5478": "iti hy abhūtvā bhavati bhūtvā ca prativigacchati svabhāvarahitatvāt //",
  "SA11sanssr_pu:5479": "evaṃ yat kiñcid asmin kāye vāyur vāyugataṃ laghutvaṃ samudīraṇatvaṃ /",
  "SA11sanssr_pu:5480": "tat punaḥ katamat /",
  "SA11sanssr_pu:5481": "tad yathā ūrdhvagamā vāyavo 'dhogamāḥ pārśvāśrayāḥ pṛṣṭhāśrayāḥ kukṣigamāḥ śastrakāḥ kṣurakāḥ sūcakāḥ pippalakā vātāṣṭhīlā vātagulmā āśvāsapraśvāsā aṅgānusāriṇo vāyava ity ādi /",
  "SA11sanssr_pu:5482": "santi bahirdhā pūrve vāyavo dakṣiṇāḥ paścimā uttarā vāyavaḥ sarajasaḥ arajasaḥ parīttā mahadgatā vāyava iti /",
  "SA11sanssr_pu:5483": "bhavati mahārāja sa samayo yan mahāvāyuskandhaḥ samudāgataḥ /",
  "SA11sanssr_pu:5484": "vṛkṣāgrān api pātayati /",
  "SA11sanssr_pu:5485": "kuḍyān api parvatāgrān api pātayati /",
  "SA11sanssr_pu:5486": "pātayitvā nirupādāno vigacchati /",
  "SA11sanssr_pu:5487": "yaṃ satvāś cīvarakarṇikena vā vidhamanakena vātānuvṛttena vā paryeṣyante /",
  "SA11sanssr_pu:5488": "yāvad ayam ucyate bāhyo vāyudhātuḥ /",
  "SA11sanssr_pu:5489": "tasyāpy utpattiḥ pūrvavat //",
  "SA11sanssr_pu:5490": "ādhyātmika ākāśadhātuḥ katamaḥ /",
  "SA11sanssr_pu:5491": "yat kiñcid asmin kāye 'dhyātmaṃ pratyātmam upagatam upāttam ākāśagatam ihābhyantarasaṃkhyābhūtaṃ /",
  "SA11sanssr_pu:5492": "asphuṭam aspharaṇīyaṃ tvaṅmānsaśoṇitena /",
  "SA11sanssr_pu:5493": "tat punaḥ katamat /",
  "SA11sanssr_pu:5494": "yad asmin kāye cakṣuḥ suṣiram iti vā yāvan mukhaṃ vā mukhadvāraṃ vā kaṇṭhaṃ vā kaṇṭhanāḍyā vā yena cābhyavaharati yatra cāvatiṣṭhate /",
  "SA11sanssr_pu:5495": "yena cāsyāśitapītakhāditāsvāditam adhastāt pragharati /",
  "SA11sanssr_pu:5496": "ayam ucyatae ādhyātmika ākāśadhātuḥ /",
  "SA11sanssr_pu:5497": "evaṃ bāhye 'pi yad asphuṭam aspharaṇīyaṃ rūpagatenāpaliguddhaṃ suṣirabhāvaś chidraṃ /",
  "SA11sanssr_pu:5498": "ayam ucyate bāhyaḥ ākāśadhātuḥ //",
  "SA11sanssr_pu:5499": "bhavati mahārāja sa samayo yat karmapratyayād āyatanāni prādurbhavanti tāny ākāśadhātuṃ paricārayanti /",
  "SA11sanssr_pu:5500": "tatra saṃkhyā bhavaty ādhyātmika ākāśadhātur iti /",
  "SA11sanssr_pu:5501": "sa na kutaścid āgacchati /",
  "SA11sanssr_pu:5502": "bhavati samayo yad rūpaṃ bibharti sarvam ākāśībhavati /",
  "SA11sanssr_pu:5503": "tat kasya hetoḥ /",
  "SA11sanssr_pu:5504": "akṣayo hy ākāśadhātuḥ sthiro 'calaḥ /",
  "SA11sanssr_pu:5505": "tad yathā mahārājāsaṃskṛto nirvāṇadhātuḥ /",
  "SA11sanssr_pu:5506": "evam evākāśadhātuḥ sarvatrānugato draṣṭavyaḥ /",
  "SA11sanssr_pu:5507": "tad yathāpi nāma mahārāja puruṣa utthale deśe udapānaṃ vā kuṭakaṃ vā kūpaṃ vā puṣkariṇīṃ vā khānayet /",
  "SA11sanssr_pu:5508": "tat kiṃ manyase mahārāja yat tatrākāśaḥ kutas tad āgatam iti /",
  "SA11sanssr_pu:5509": "āha /",
  "SA11sanssr_pu:5510": "na kutaścid bhagavan /",
  "SA11sanssr_pu:5511": "bhagavān āha /",
  "SA11sanssr_pu:5512": "tad yathāpi nāma mahārāja sa puruṣaḥ punar eva tad udapānaṃ vā yāvat puṣkariṇīṃ vā pūrayet /",
  "SA11sanssr_pu:5513": "tat kiṃ manyase mahārāja yat tad ākāśaṃ kvacid gatam iti /",
  "SA11sanssr_pu:5514": "āha /",
  "SA11sanssr_pu:5515": "na kvacid gataṃ bhagavan /",
  "SA11sanssr_pu:5516": "tat kasya hetoḥ /",
  "SA11sanssr_pu:5517": "na hy ākāśadhātur gamane vā āgamane vā pratyupasthitaḥ /",
  "SA11sanssr_pu:5518": "na strībhāvena na puruṣabhāvena pratyupasthitaḥ /",
  "SA11sanssr_pu:5519": "bhagavān āha /",
  "SA11sanssr_pu:5520": "iti hi mahārāja bāhyākāśadhātur acalaḥ /",
  "SA11sanssr_pu:5521": "avikāraḥ /",
  "SA11sanssr_pu:5522": "tat kasya hetoḥ /",
  "SA11sanssr_pu:5523": "śūnyo hy ākāśadhātur ākāśadhātutvena /",
  "SA11sanssr_pu:5524": "virahita ākāśadhātur ākāśadhātutvena /",
  "SA11sanssr_pu:5525": "na puruṣabhāvena na strībhāvena pratyupasthitaḥ /",
  "SA11sanssr_pu:5526": "evam eva yathābhūtaṃ samyakprajñayā draṣṭavyaṃ //",
  "SA11sanssr_pu:5527": "tatra katamo vijñānadhātur yā cakṣurindriyādhipateyā /",
  "SA11sanssr_pu:5528": "rūpārambaṇaprativijñaptiḥ /",
  "SA11sanssr_pu:5529": "yāvad iti hi mahārāja yā kācid varṇasaṃsthānaprativijñaptir ayam ucyate cakṣurvijñānadhātuḥ /",
  "SA11sanssr_pu:5530": "pe /",
  "SA11sanssr_pu:5531": "iti hi yā ṣaḍindriyādhipateyā ṣaḍviṣayārambaṇā viṣayavijñaptir ayam ucyate vijñānadhātuḥ /",
  "SA11sanssr_pu:5532": "sa khalu punar ayaṃ mahārāja vijñānadhātur nendriyaniśrito na viṣayebhya āgato na madhye 'ntarasthāyī sa nādhyātma bahirdhā nobhayam antareṇa /",
  "SA11sanssr_pu:5533": "sa khalu punar ayaṃ mahārāja vijñānadhātur vastu prativijñapya niruddhaḥ /",
  "SA11sanssr_pu:5534": "sa utpadyamāno na kutaścid āgacchati nirudhyamāno na kvacid gacchati /",
  "SA11sanssr_pu:5535": "tasya khalu punar vijñānadhātor utpādo 'pi śūnyaḥ /",
  "SA11sanssr_pu:5536": "vyayo 'pi śūnyaḥ /",
  "SA11sanssr_pu:5537": "utpanno 'pi vijñānadhātuḥ svabhāvaśūnyaḥ /",
  "SA11sanssr_pu:5538": "iti mahārāja vijñānadhātur vijñānadhātutvena śūnyo nopalabhyate 'nyatra vyavahārāt /",
  "SA11sanssr_pu:5539": "so 'pi vyavahāro na strī na puruṣaḥ /",
  "SA11sanssr_pu:5540": "evam etad yathābhūtaṃ samyakprajñayā draṣṭavyaṃ //",
  "SA11sanssr_pu:5541": "tatra mahārāja katamac cakṣurāyatanaṃ /",
  "SA11sanssr_pu:5542": "yac caturṇāṃ mahābhūtānāṃ prasādaḥ /",
  "SA11sanssr_pu:5543": "tad yathā pṛthivīdhātor abdhātos tejodhātor vāyudhātor yāvat /",
  "SA11sanssr_pu:5544": "tatra pṛthivīdhātuprasādaś cakṣurāyatanaṃ nābdhātuprasādo na tejodhātuprasādo na vāyudhātuprasādaś cakṣurāyatanaṃ /",
  "SA11sanssr_pu:5545": "tat kasya hetoḥ /",
  "SA11sanssr_pu:5546": "na hi pṛthivīdhātuprasādaḥ kasyacid dharmāyatanaṃ vā āyatanapratilambhena vā pratyupasthitaḥ /",
  "SA11sanssr_pu:5547": "evaṃ yāvan na vāyudhātuprasādaḥ kasyacid dharmasyāyatanaṃ vā āyatanapratilambhena vā pratyupasthitaḥ /",
  "SA11sanssr_pu:5548": "tat kasya hetoḥ /",
  "SA11sanssr_pu:5549": "niśceṣṭā hy ete dharmā niṣṭhāpārā nirvāṇasamā /",
  "SA11sanssr_pu:5550": "iti hi mahārāja ekaikato dharmān mṛgyamāṇān cakṣurāyatanaṃ nopalabhate 'nyatra vyavahārāt /",
  "SA11sanssr_pu:5551": "tat kasya hetoḥ /",
  "SA11sanssr_pu:5552": "śūnyo hi pṛthivīdhātuprasādaḥ pṛthivīdhātuprasādena /",
  "SA11sanssr_pu:5553": "yāvac chūnyo vāyudhātuprasādo vāyudhātuprasādena /",
  "SA11sanssr_pu:5554": "ye ca dharmāḥ svabhāvena śūnyāḥ kas teṣāṃ prasādo vā kṣobho vā /",
  "SA11sanssr_pu:5555": "yeṣāṃ na prasādo na kṣobha upalabhyate /",
  "SA11sanssr_pu:5556": "kathaṃ te rūpaṃ drakṣyanti /",
  "SA11sanssr_pu:5557": "iti hy atyantatayā cakṣurāyatanaṃ śūnyaṃ cakṣurāyatanasvabhāvena tat pūrvāntato nopalabhyate //",
  "SA11sanssr_pu:5558": "aparāntato 'pi nopalabhyate /",
  "SA11sanssr_pu:5559": "annāgamanatāṃ gamanatāṃ copādāya sthānam apy asya nopalabhyate svabhāvavirahitatvāt /",
  "SA11sanssr_pu:5560": "yac ca svabhāvena na saṃvidyate /",
  "SA11sanssr_pu:5561": "na tat strī na puruṣaḥ /",
  "SA11sanssr_pu:5562": "tena kā manyanā /",
  "SA11sanssr_pu:5563": "manyanā ca nāma mahārāja māragocaraḥ /",
  "SA11sanssr_pu:5564": "amanyanā buddhagocaraḥ /",
  "SA11sanssr_pu:5565": "tat kasya hetoḥ /",
  "SA11sanssr_pu:5566": "manyanāpagatā hi sarvadharmāḥ /",
  "SA11sanssr_pu:5567": "pe /",
  "SA11sanssr_pu:5568": "tatra mahārāja katamac chrotrāyatanaṃ /",
  "SA11sanssr_pu:5569": "yac caturṇāṃ mahābhūtānāṃ prasādo /",
  "SA11sanssr_pu:5570": "yāvad iti hi mahārāja sarvadharmā vimokṣābhimukhā dharmadhātuniyatā ākāśadhātuparyavasānā aprāptikā avyavahārā annabhilāpyā annabhilapanīyāḥ /",
  "SA11sanssr_pu:5571": "yatra mahārāja indriyāṇi pratihanyante te viṣayā ity ucyante /",
  "SA11sanssr_pu:5572": "cakṣur hi rūpe pratihanyate tasmād rūpāṇi cakṣurviṣayā ity ucyante /",
  "SA11sanssr_pu:5573": "evaṃ śrotraṃ śabdeṣv ity ādi /",
  "SA11sanssr_pu:5574": "tatra cakṣū rūpe pratihanyata iti nipātaḥ /",
  "SA11sanssr_pu:5575": "pratihanyanā teṣāṃ nirdiṣṭā /",
  "SA11sanssr_pu:5576": "tathā hi cakṣū rūpeṣu trividhaṃ nipatatīti /",
  "SA11sanssr_pu:5577": "anukūleṣu śubhasaṃjñayā /",
  "SA11sanssr_pu:5578": "pratikūleṣu pratighasaṃjñayā /",
  "SA11sanssr_pu:5579": "naivānukūleṣu na pratikūleṣūpekṣayā /",
  "SA11sanssr_pu:5580": "evaṃ mano dharmeṣv ity ādi /",
  "SA11sanssr_pu:5581": "tae ime viṣayā manogocarā ity ucyante /",
  "SA11sanssr_pu:5582": "atra hi manaś carati /",
  "SA11sanssr_pu:5583": "upavicarati /",
  "SA11sanssr_pu:5584": "tasmān manogocarā ity ucyante /",
  "SA11sanssr_pu:5585": "yad etan mahārāja mano 'pratikūleṣu rūpeṣv anunītaṃ carati /",
  "SA11sanssr_pu:5586": "tenāsya rāga utpadyate /",
  "SA11sanssr_pu:5587": "pratikūleṣu rūpeṣu pratihataṃ carati tenāsya dveṣa utpadyate /",
  "SA11sanssr_pu:5588": "naivānukūleṣu na pratikūleṣu saṃmūḍhaṃ carati /",
  "SA11sanssr_pu:5589": "tenāsya moha utpadyate /",
  "SA11sanssr_pu:5590": "evaṃ śabdādiṣv api trividham ārambaṇam anubhavati pūrvavat //",
  "SA11sanssr_pu:5591": "tatra mahārāja māyopamānīndriyāṇi /",
  "SA11sanssr_pu:5592": "svapnopamā viṣayāḥ /",
  "SA11sanssr_pu:5593": "tad yathāpi nāma mahārāja puruṣaḥ suptaḥ svapnāntare janapadakalyāṇyā striyā sārdhaṃ paricaret /",
  "SA11sanssr_pu:5594": "sa śayitavibuddho janapadakalyāṇīṃ striyam anusmaret /",
  "SA11sanssr_pu:5595": "tat kiṃ manyase mahārāja saṃvidyate svapnāntare janapadakalyāṇī strī /",
  "SA11sanssr_pu:5596": "āha /",
  "SA11sanssr_pu:5597": "no hīdaṃ bhagavan /",
  "SA11sanssr_pu:5598": "bhagavān āha /",
  "SA11sanssr_pu:5599": "tat kiṃ manyase mahārājāpi nu sa puruṣaḥ paṇḍitajātīyo bhavet /",
  "SA11sanssr_pu:5600": "yaḥ svapnāntare janapadakalyāṇīṃ striyam anusmaret /",
  "SA11sanssr_pu:5601": "tayā vā sārdhaṃ krīḍitam abhiniveśet /",
  "SA11sanssr_pu:5602": "āha /",
  "SA11sanssr_pu:5603": "no hīdaṃ bhagavan /",
  "SA11sanssr_pu:5604": "tat kasya hetoḥ /",
  "SA11sanssr_pu:5605": "atyantatayā hi bhagavan svapnāntare janapadakalyāṇī na saṃvidyate nopalabhyate /",
  "SA11sanssr_pu:5606": "kutaḥ punar anayā sārdhaṃ paricaraṇā /",
  "SA11sanssr_pu:5607": "anyatra yāvad eva sa puruṣo vighātasya klamathasya bhāgī syāt /",
  "SA11sanssr_pu:5608": "yas tām abhiniviśet //",
  "SA11sanssr_pu:5609": "bhagavān āha /",
  "SA11sanssr_pu:5610": "evam eva mahārāja bālo 'śrutavān pṛthagjanaś cakṣuṣā rūpāṇi dṛṣṭvā saumanasyasthānīyāny abhiniviśet /",
  "SA11sanssr_pu:5611": "so 'bhiniviṣṭaḥ sann anunīyate 'nunītaḥ saṃrajyate /",
  "SA11sanssr_pu:5612": "saṃrakto rāgajaṃ karmābhisaṃskaroti /",
  "SA11sanssr_pu:5613": "trividhaṃ kāyena caturvidhaṃ vācā trividhaṃ manasā /",
  "SA11sanssr_pu:5614": "tac ca karmābhisaṃskṛtam ādita eva kṣīṇaṃ niruddhaṃ vigataṃ vipariṇataṃ na pūrvāṃ diśaṃ niśritya tiṣṭhati /",
  "SA11sanssr_pu:5615": "na dakṣiṇāṃ na paścimāṃ nottarāṃ nordhvaṃ nādho nānuvidiśaṃ /",
  "SA11sanssr_pu:5616": "neha na tiryak /",
  "SA11sanssr_pu:5617": "na ubhayam antarā /",
  "SA11sanssr_pu:5618": "tat punaḥ kālāntareṇa maraṇakālasamaye pratyupasthite /",
  "SA11sanssr_pu:5619": "jīvitendriyanirodhe āyuṣaḥ parikṣayāt tatsabhāgasya karmaṇaḥ kṣīṇatvāc caramavijñānasya nirudhyamānasya manasa ārambaṇībhavati /",
  "SA11sanssr_pu:5620": "tad yathāpi nāma śayitavibuddhasya janapadakalyāṇīti manasa ārambaṇaṃ bhavati /",
  "SA11sanssr_pu:5621": "iti hi mahārāja caramavijñānenādhipatinā tena ca karmaṇā ārambaṇenaupapattyaṃśikadvayapratyayaṃ prathamavijñānam utpadyate /",
  "SA11sanssr_pu:5622": "yadi vā narakeṣu yadi vā tiryagyonau yadi vā yamaloke yadi vā āsure kāye yadi vā manuṣyeṣu yadi vā deveṣu /",
  "SA11sanssr_pu:5623": "tasya ca prathamavijñānasya aupapattyaṃśikasya samanantaraniruddhasyānnantarasabhāgā cittasaṃtatiḥ pravartate /",
  "SA11sanssr_pu:5624": "yatra vipākasya pratisaṃvedanā prajñāyate /",
  "SA11sanssr_pu:5625": "tatra yaś caramavijñānasya nirodhas tatra cyutir iti saṃkhyāṃ gacchati /",
  "SA11sanssr_pu:5626": "yaḥ prathamavijñānasya prādurbhāvas tatropapattiḥ /",
  "SA11sanssr_pu:5627": "iti hi mahārāja na kaścid dharmo 'smāl lokāt paraṃ lokaṃ gacchati /",
  "SA11sanssr_pu:5628": "cyutyupapattī ca prajāyete /",
  "SA11sanssr_pu:5629": "tatra mahārāja caramavijñānam utpadyamānaṃ na kutaścid āgacchati //",
  "SA11sanssr_pu:5630": "nirudhyamānaṃ na kvacid gacchati /",
  "SA11sanssr_pu:5631": "karmāpy utpadyamānaṃ na kutaścid āgacchati /",
  "SA11sanssr_pu:5632": "nirudhyamānaṃ na kvacid gacchati /",
  "SA11sanssr_pu:5633": "prathamavijñānam apy utpadyamānaṃ na kutaścid āgacchati /",
  "SA11sanssr_pu:5634": "nirudhyamānaṃ ca na kvacid gacchati /",
  "SA11sanssr_pu:5635": "tat kasya hetoḥ /",
  "SA11sanssr_pu:5636": "svabhāvavirahitatvāt /",
  "SA11sanssr_pu:5637": "caramavijñānaṃ caramavijñānena śūnyaṃ /",
  "SA11sanssr_pu:5638": "karma karmaṇā śūnyaṃ /",
  "SA11sanssr_pu:5639": "prathamavijñānaṃ prathamavijñānena śūnyaṃ /",
  "SA11sanssr_pu:5640": "cyutiś cyutyā śūnyā /",
  "SA11sanssr_pu:5641": "upapattir upapattyā śūnyā /",
  "SA11sanssr_pu:5642": "karmaṇāṃ cābandhyatā prajāyate vipākasya ca pratisaṃvedanā na cātra kaścit kartā na bhoktānyatra nāmasaṃketāt /",
  "SA11sanssr_pu:5643": "tad yathāpi nāma mahārāja puruṣaḥ suptaḥ svapnāntare śatruṇā sārdhaṃ saṃgrāmayet /",
  "SA11sanssr_pu:5644": "sa śayitavibuddhaḥ /",
  "SA11sanssr_pu:5645": "tam evānusmaret /",
  "SA11sanssr_pu:5646": "tat kiṃ manyase mahārāja saṃvidyate svapnāntare śatruḥ /",
  "SA11sanssr_pu:5647": "śatruṇā vā sārdhaṃ saṃgrāma iti /",
  "SA11sanssr_pu:5648": "āha /",
  "SA11sanssr_pu:5649": "no hīdaṃ bhagavan /",
  "SA11sanssr_pu:5650": "bhagavān āha /",
  "SA11sanssr_pu:5651": "tat kiṃ manyase mahārājāpi nu sa puruṣaḥ paṇḍitajātīyo bhavet /",
  "SA11sanssr_pu:5652": "yo 'sau svapnāntare śatrum abhiniviśet /",
  "SA11sanssr_pu:5653": "śatruṇā vā sārdhaṃ saṃgrāmaṃ /",
  "SA11sanssr_pu:5654": "āha /",
  "SA11sanssr_pu:5655": "no hīdaṃ bhagavan /",
  "SA11sanssr_pu:5656": "tat kasya hetoḥ /",
  "SA11sanssr_pu:5657": "atyantatayā hi bhagavan svapne śatrur na saṃvidyate kutaḥ punas tena sārdhaṃ saṃgrāmaḥ /",
  "SA11sanssr_pu:5658": "anyatra yāvad eva sa puruṣo vighātasya klamathasya ca bhāgī syāt yas tam abhiniviśet /",
  "SA11sanssr_pu:5659": "bhagavān āha /",
  "SA11sanssr_pu:5660": "evam eva mahārāja bālo 'śrutavān pṛthagjanaś cakṣuṣā rūpāṇi dṛṣṭvā daurmanasyāsthānīyāny abhiniviśate 'bhiniviṣṭaḥ san pratihanyate /",
  "SA11sanssr_pu:5661": "pratihataḥ saṃtuṣyati /",
  "SA11sanssr_pu:5662": "duṣṭo doṣajaṃ karmābhisaṃskarotīti pūrvavat /",
  "SA11sanssr_pu:5663": "tad yathāpi nāma mahārāja puruṣah suptaḥ svapnāntare piśācena paripātyamāno bhītaḥ saṃoham āpadyate /",
  "SA11sanssr_pu:5664": "sa śayitavibuddhas taṃ piśācaṃ taṃ ca saṃmoham anusmaret /",
  "SA11sanssr_pu:5665": "tat kiṃ manyase mahārāja saṃvidyante svapne piśācaḥ saṃmoho vā /",
  "SA11sanssr_pu:5666": "yāvad evam eva mahārāja bālo 'śrutavān pṛthagjanaś cakṣuṣā rūpāṇi dṛṣṭvā upekṣāsthānīyāny abhiniviśate 'bhiniviṣṭaḥ san muhyati mūḍho mohajaṃ karmābhisaṃskarotīti pūrvavat /",
  "SA11sanssr_pu:5667": "tad yathāpi nāma mahārāja puruṣaḥ suptaḥ svapnāntare janapadakalyāṇyā gāyantyā madhuraṃ gītasvaraṃ madhuraṃ ca tantrīsvaraṃ ca śṛṇuyāt /",
  "SA11sanssr_pu:5668": "sā tena gītavāditena paricārayet /",
  "SA11sanssr_pu:5669": "sa śayitavibuddhas tad eva gītavāditam anusmaret /",
  "SA11sanssr_pu:5670": "tat kiṃ manyase mahārājāpi nu sa puruṣaḥ paṇḍitajātīyaḥ svapnāntare janapadakalyāṇyā gītavāditam abhiniviśet /",
  "SA11sanssr_pu:5671": "āha /",
  "SA11sanssr_pu:5672": "no hīdaṃ bhagavan /",
  "SA11sanssr_pu:5673": "bhagavān āha /",
  "SA11sanssr_pu:5674": "tat kasya hetoḥ /",
  "SA11sanssr_pu:5675": "atyantatayā hi bhagavan svapnāntare janapadakalyāṇī strī na saṃvidyate nopalabhyate /",
  "SA11sanssr_pu:5676": "kutaḥ punar asyā gītavāditaṃ /",
  "SA11sanssr_pu:5677": "anyatra yāvad eva sa puruṣo vighātasya klamathasya ca bhāgī syāt /",
  "SA11sanssr_pu:5678": "yas tad abhiniviśet /",
  "SA11sanssr_pu:5679": "bhagavān āha /",
  "SA11sanssr_pu:5680": "evam eva mahārāja bālo 'śrutavān pṛthagjanaḥ śrotreṇa śabdān śrutvā saumanasyasthānīyāny abhiniviśate /",
  "SA11sanssr_pu:5681": "iti pūrvavat /",
  "SA11sanssr_pu:5682": "evaṃ gandhādiṣu tridhā tridhā veditavyam // pe //",
  "SA11sanssr_pu:5683": "atra mahārāja mānasaṃ niveśayitavyaṃ /",
  "SA11sanssr_pu:5684": "kim ity ahaṃ sadevakasya lokasya cakṣur bhaveyaṃ /",
  "SA11sanssr_pu:5685": "ulkā pradīpa ālokabhūtaḥ /",
  "SA11sanssr_pu:5686": "kūlaṃ naus tīrthaṃ /",
  "SA11sanssr_pu:5687": "nāyakaḥ pariṇāyakaḥ daiśikaḥ sārthavāhaḥ /",
  "SA11sanssr_pu:5688": "puro javeyaṃ /",
  "SA11sanssr_pu:5689": "mukto mocayeyam āśvasta āśvāsayeyaṃ parinirvṛttaḥ parinirvāpayeyam iti /",
  "SA11sanssr_pu:5690": "pūrvā hi koṭir mahārāja na prajñāyate aiśvaryādhipatyānām anubhūya mānānāṃ /",
  "SA11sanssr_pu:5691": "iti hi mahārāja māyopamānīndriyāṇy atṛptāny atarṣaṇīyāni /",
  "SA11sanssr_pu:5692": "svapnopamā viṣayā atarṣakā atṛptikarāḥ //",
  "SA11sanssr_pu:5693": "atrānnantayaśaścakravartinaḥ kathā svargāc ca patite tasmin sarājakaiḥ pauraiḥ parivṛta evaṃ paṭhyate /",
  "SA11sanssr_pu:5694": "tad yathāpi nāma mahārāja sarpirmaṇḍo vā navanītamaṇḍo vā taptāyāṃ vālukāyām upanikṣipto 'vasīdati /",
  "SA11sanssr_pu:5695": "na saṃtiṣṭhate /",
  "SA11sanssr_pu:5696": "evam eva mahārājānnantayaśā avasīdati na saṃtiṣṭhate /",
  "SA11sanssr_pu:5697": "atha rājā priyaṃkaro rājānam annantayaśasaṃ tathāvasīdantaṃ /",
  "SA11sanssr_pu:5698": "upasaṃkramyaitad avocat /",
  "SA11sanssr_pu:5699": "kiṃ vayaṃ mahārāja lokasya vyākuryāmaḥ /",
  "SA11sanssr_pu:5700": "kiṃ rājño 'nnantayaśasaḥ subhāṣitam iti /",
  "SA11sanssr_pu:5701": "sa āha /",
  "SA11sanssr_pu:5702": "vaktavyaṃ /",
  "SA11sanssr_pu:5703_0": "mahārājānantayaśāś caturdvīpeṣu rājyaiśvaryaṃ kārayitvābandhyamanorathatām anubhūya",
  "SA11sanssr_pu:5703_1": "sarvadrumākālaphalatāṃ sarvopadravaprasrabdhisarvasatvābandhyamanorathatāṃ gandhodakavarṣaṃ",
  "SA11sanssr_pu:5703_2": "hiraṇyavarṣaṃ suvarṇavarṣaṃ sarvopakaraṇavarṣaṃ cānubhūya caturo mahādvīpān adhyāvasitvā",
  "SA11sanssr_pu:5703_3": "śakrasyārdhāsanam ākramyātīcchayā na mukto 'tṛpta eva kāmaiḥ kālagata iti /",
  "SA11sanssr_pu:5704": "evaṃ tvaṃ mahārāja vyākuryā ity evam uktvā ca rājānnantayaśāḥ kālam akārṣīt / pe //",
  "SA11sanssr_pu:5705": "tasmāt tarhi te mahārāja marīcikāyām udakasvabhāvo nābhūn na bhaviṣyati na caitarhi vidyate /",
  "SA11sanssr_pu:5706": "evam eva mahārāja rūpavedanāsaṃjñā saṃskāravijñanāṃ svabhāvo nābhūn na bhaviṣyati na caitarhi vidyatae ity ādi //",
  "SA11sanssr_pu:5707": "punar apy uktaṃ /",
  "SA11sanssr_pu:5708": "etāvac caitat jñeyam /",
  "SA11sanssr_pu:5709": "yad uta saṃvṛtiḥ paramārthaś ca /",
  "SA11sanssr_pu:5710": "tac ca bhagavatā śūnyataḥ sudṛṣṭaṃ suviditaṃ susākṣātkṛtaṃ /",
  "SA11sanssr_pu:5711": "tena sa sarvajña ity ucyate /",
  "SA11sanssr_pu:5712": "tatra saṃvṛtir lokapracāratas tathāgatena dṛṣṭā /",
  "SA11sanssr_pu:5713": "yaḥ punaḥ paramārthaḥ so 'nnabhilāpyaḥ /",
  "SA11sanssr_pu:5714": "annājñeyo 'vijñeyo 'deśito 'prakāśito yāvad akriyo yāvan na lābho nālābho na sukhaṃ na duṣkhaṃ na yaśo nāyaśaḥ /",
  "SA11sanssr_pu:5715": "na rūpaṃ nārūpam ity ādi //",
  "SA11sanssr_pu:5716": "tatra jinena jagasya kṛtena saṃvṛti deśita lokahitāya /",
  "SA11sanssr_pu:5717": "yena jagat sugatasya sakāśe saṃjanayīha prasādasukhārthe //",
  "SA11sanssr_pu:5718": "saṃvṛti prajñamayī narasiṃhaḥ ṣaḍgatayo bhaṇi satvagaṇānāṃ /",
  "SA11sanssr_pu:5719": "narakatiraś ca tathaiva ca pretān āsurakāya narāṃś ca marūṃś ca //",
  "SA11sanssr_pu:5720": "nīcakulāṃs tatha uccakulāṃś ca āḍhyakulāṃś ca daridrakulāṃś cety ādi //",
  "SA11sanssr_pu:5721": "punaś coktaṃ /",
  "SA11sanssr_pu:5722": "katama eṣa dharmo yo bhagavatā vyākṛto 'nnuttarāyāṃ samyaksaṃbodhau /",
  "SA11sanssr_pu:5723": "kiṃ rūpam uta vedanā āho śvit saṃjñā utāho saṃskārā atha vijñānaṃ bhagavatā vyākṛtam annuttarāyāṃ samyaksaṃbodhāv iti /",
  "SA11sanssr_pu:5724": "teṣām etad abhūt /",
  "SA11sanssr_pu:5725": "na rūpaṃ yāvan na vijñānaṃ bhagavatā vyākṛtam annuttarāyāṃ samyaksaṃbodhau /",
  "SA11sanssr_pu:5726": "tat kasya hetoḥ /",
  "SA11sanssr_pu:5727": "annutpādo hi rūpam annutpādo bodhiḥ /",
  "SA11sanssr_pu:5728": "tat katham annutpādo 'nnutpādam abhisaṃbudhyate /",
  "SA11sanssr_pu:5729": "evaṃ yāvad vijñānam // pe //",
  "SA11sanssr_pu:5730": "tad evam annupalabhyamāneṣu sarvadharmeṣu katamo 'tra buddhaḥ /",
  "SA11sanssr_pu:5731": "katamā bodhiḥ /",
  "SA11sanssr_pu:5732": "katamo bodhisatvaḥ /",
  "SA11sanssr_pu:5733": "katamad vyākaraṇam /",
  "SA11sanssr_pu:5734": "śūnyaṃ hi rūpaṃ rūpeṇa yāvad vijñānaṃ // pe //",
  "SA11sanssr_pu:5735": "yāvad eva vyavahāramātram etat /",
  "SA11sanssr_pu:5736": "nāmadheymātraṃ saṃketamātraṃ saṃvṛtimātraṃ prajñaptimātraṃ /",
  "SA11sanssr_pu:5737": "nālam atra paṇḍitair abhiniveśa utpādayitavya iti //",
  "SA11sanssr_pu:5738": "tathātraivāhuḥ /",
  "SA11sanssr_pu:5739": "nirmāṇaratayo devā yathā vayaṃ bhagavan /",
  "SA11sanssr_pu:5740": "bhagavato bhāṣitasyārtham ājānīmaḥ /",
  "SA11sanssr_pu:5741": "sarvadharmā bhūtakoṭir annantakoṭir annāvaraṇakoṭir apratiṣṭhitakoṭir ity ādi //",
  "SA11sanssr_pu:5742": "sarvadharmā bhagavan bodhiḥ /",
  "SA11sanssr_pu:5743": "svabhāvavirahitā boddhavyāḥ /",
  "SA11sanssr_pu:5744": "antaśa ānantaryāṇy api bodhiḥ /",
  "SA11sanssr_pu:5745": "tat kasya hetoḥ /",
  "SA11sanssr_pu:5746": "aprakṛtikā hi bhagavan bodhir aprakṛtikāni ca pañcānantaryāṇi /",
  "SA11sanssr_pu:5747": "tenocyate ānantaryāṇi bodhir iti /",
  "SA11sanssr_pu:5748": "tathā vihasyante bhagavan ye kecit parinirvātukāmāḥ /",
  "SA11sanssr_pu:5749": "tat kasya hetoḥ /",
  "SA11sanssr_pu:5750": "yadi kaścit saṃsārapratipanno bhavet /",
  "SA11sanssr_pu:5751": "sa nirvāṇaṃ paryeṣatae iti //",
  "SA11sanssr_pu:5752": "punar uktaṃ /",
  "SA11sanssr_pu:5753": "bhūtakoṭir iti bhagavan yad uktaṃ nirmāṇaratibhir devais tatra vayaṃ bhūtam api nopalabhāmahe /",
  "SA11sanssr_pu:5754": "kiṃ punar asya koṭim /",
  "SA11sanssr_pu:5755": "tat kasya hetoḥ /",
  "SA11sanssr_pu:5756": "yo hi kaścid bhagavan bhūtam upalabhate /",
  "SA11sanssr_pu:5757": "koṭim api sa tasyopalabhate dvaye cāsau caratīti //",
  "SA11sanssr_pu:5758": "tathātraiva sahāṃpatibrahmaṇā śāstā stutaḥ //",
  "SA11sanssr_pu:5759": "supiti yatha naraḥ kṣudhābhibhūtaḥ śatarasabhojanabhuñjino ca tṛptaḥ /",
  "SA11sanssr_pu:5760": "na pi ca kṣudha na bhojanaṃ na satvaḥ supina yathaiva nidṛṣṭa sarvadharmāḥ //",
  "SA11sanssr_pu:5761": "bhaṇi naru paṭhane manojñavācaṃ priyu bhavatī na ca saṃkramo 'sti vācaṃ /",
  "SA11sanssr_pu:5762": "na ca vacana cāsya rakta vācām upalabhase na ca tatra saṃśayo 'sti //",
  "SA11sanssr_pu:5763": "śruṇati yatha manojña vīṇaśabdaṃ madhura na cāsti svabhāvataḥ sa śabdaḥ /",
  "SA11sanssr_pu:5764": "tatha imi vidu skandha prekṣamāṇo na labhati bhāvu svabhāvataḥ sumedhāḥ // pe //",
  "SA11sanssr_pu:5765": "yatha naru iha śaṅkhaśabda śrutvā vimṛśati vidva kuto ya prādubhūtaḥ /",
  "SA11sanssr_pu:5766": "na ca labhati svabhāva śūnyabhāvaṃ tatha tv aya dṛṣṭa narendra sarvadharmāḥ //",
  "SA11sanssr_pu:5767": "yatha naru iha bhojanaṃ praṇītaṃ vimṛśati aṅgaśu siddham asvabhāvam /",
  "SA11sanssr_pu:5768": "yatha rasu tatha te 'ṅga tatsvabhāvās tatha tv aya dṛṣṭa maharṣi sarvadharmāḥ //",
  "SA11sanssr_pu:5769": "yatha naru iha indrayaṣṭi dṛṣṭvā vimṛśati aṅgaśu niḥsvabhāva śūnyam /",
  "SA11sanssr_pu:5770": "vimṛśatu yatha yaṣṭi te 'ṅga śūnyās tatha tv aya dṛṣṭa maharṣi sarvadharmāḥ //",
  "SA11sanssr_pu:5771": "puravara yatha aṅgaśo vibhajya nagaru svabhāvatu nāmato na labdham /",
  "SA11sanssr_pu:5772": "yatha nagara tathāṅga sarvaśūnyās tatha tv aya dṛṣṭa narendra sarvadharmāḥ //",
  "SA11sanssr_pu:5773": "mudita yatha narāga mukta bherī harṣa janeti svabhāvaśūnyaśabdā /",
  "SA11sanssr_pu:5774": "svaru yatha tatha te 'ṅga tatsvabhāvaṃ tatha tv aya dṛṣṭa maharṣi sarvadharmāḥ //",
  "SA11sanssr_pu:5775": "... ... hanatu yatha narasya tāṃ hi bherīṃ pratighu na vidyati nāpi snehadhātuḥ /",
  "SA11sanssr_pu:5776": "vimṛśatu bherīva te 'ṅga tatsvabhāvās tatha tv aya dṛṣṭa narendra sarvadharmāḥ //",
  "SA11sanssr_pu:5777": "hanatu yatha narasya tāṃ hi bherīṃ svaru na sa manyati rāmayāmi lokam /",
  "SA11sanssr_pu:5778": "svaru yatha tatha te 'ṅga tatsvabhāvāḥ tatha tv aya dṛṣṭa narendra sarvadharmāḥ //",
  "SA11sanssr_pu:5779": "hanatu yatha narasya tasya bheryāṃ na pi svaru aṅgaśu nāpi sa svatantraḥ /",
  "SA11sanssr_pu:5780": "svaru yatha tatha te 'ṅga tatsvabhāvās tatha tv aya dṛṣṭa maharṣi sarvadharmāḥ //",
  "SA11sanssr_pu:5781": "punaś coktaṃ /",
  "SA11sanssr_pu:5782": "satvārambaṇanāyakena kathitā maitrī śubhābhāvanā /",
  "SA11sanssr_pu:5783": "satvaś cāsya vibhāvitaḥ suviditaṃ niḥsatva sarvaṃ jagat /",
  "SA11sanssr_pu:5784": "tatraivaṃ dvipadottamo 'kaluṣo niḥsaṃśayā mānasaḥ /",
  "SA11sanssr_pu:5785": "tena tvā sugataṃ vibhāvitamatiṃ pūjema pūjāriham //",
  "SA11sanssr_pu:5786": "duṣkhaṃ cā sugatā [doubtful] daśaddiśigataṃ naivaṃ parīdṛśyate /",
  "SA11sanssr_pu:5787": "satveṣū karuṇā ca nāma bhaṇitā devātideva tvayā /",
  "SA11sanssr_pu:5788": "evaṃ bho jinapuṅgavā jinamataṃ ajñāta yathāvataḥ /",
  "SA11sanssr_pu:5789": "tena tvāṃ dvipadottamā naravarāḥ pūjema pūjāriham //",
  "SA11sanssr_pu:5790": "satvānaiva na duṣkhaṃ śākyamuninā yasyāpanītaṃ dukhaṃ /",
  "SA11sanssr_pu:5791": "jātās te muditāś ca hṛṣṭamanaso 'ratīś ca tair noditāḥ //",
  "SA11sanssr_pu:5792": "evaṃ buddhanayaṃ acintiyanayaṃ yāthāvato jānato /",
  "SA11sanssr_pu:5793": "tasmāt pūjiya tvāṃ narāṇa pravaraṃ prāyema prāptaṃ phalaṃ //",
  "SA11sanssr_pu:5794": "kāyaḥ kāyavivarjitena muninā nāsādito mārgatāṃ /",
  "SA11sanssr_pu:5795": "naivaṃ te smṛtināyakā na bhaṇitā naiva pramuṣṭā smṛtiḥ //",
  "SA11sanssr_pu:5796": "uktaṃ co sugatena bhāvapathimāḥ kāyaṃ gatā bhāvanāḥ /",
  "SA11sanssr_pu:5797": "evaṃ buddhanayaṃ viditva sugatā pūjā kṛtā tāyinaḥ //",
  "SA11sanssr_pu:5798": "bhāvethaḥ śamathaṃ vipaśyanam ayaṃ mārgaṃ dukhā śāntaye /",
  "SA11sanssr_pu:5799": "śāntās te bhagavan savāsanamalā yehī jagat kliṣyate //",
  "SA11sanssr_pu:5800": "śamathaś cātha vipaśyanā na ca malā sarve 'ti śūnyā mune /",
  "SA11sanssr_pu:5801": "asmin devagaṇā na kāṅkṣa kvacanā pūjentu tvāṃ nāyakaṃ / ity ādi //",
  "SA11sanssr_pu:5802": "punar uktaṃ /",
  "SA11sanssr_pu:5803": "śūnyaṃ hi cakṣuś cakṣuḥsvabhāvena /",
  "SA11sanssr_pu:5804": "yasya ca dharmasya svabhāvo na vidyate so 'vastukaḥ /",
  "SA11sanssr_pu:5805": "yo 'vastukaḥ so 'pariniṣpannaḥ yo 'pariniṣpannaḥ sa notpadyate na nirudhyate / pe //",
  "SA11sanssr_pu:5806": "yat triṣv apy adhvasu nopalabhyate na tac cakṣur nendriyaṃ kathaṃ tasya vyavahāro jñeyaḥ /",
  "SA11sanssr_pu:5807": "tad yathāpi nāma riktamuṣṭir alīkaḥ /",
  "SA11sanssr_pu:5808": "yāvad eva nāmamātraṃ no tu khalu paramārthato riktam upalabhyate na muṣṭiḥ /",
  "SA11sanssr_pu:5809": "evaṃ cakṣuś cendriyaṃ ca rikte muṣṭisadṛśam alīkam asadbhūtaṃ tucchaṃ mṛṣāmoṣadharme bālopalāpanaṃ mūrkhasaṃmohanam yāvad eva nāmamātram //",
  "SA11sanssr_pu:5810": "punar atraivāha /",
  "SA11sanssr_pu:5811": "svapnāntare mahāvṛṣṭir āsravāṇāṃ pravartanā /",
  "SA11sanssr_pu:5812": "darśitā te mahāvīra āsravotpattipaṇḍitāḥ //",
  "SA11sanssr_pu:5813": "svapne yathā śiraśchedo dṛṣṭas te āsravakṣayaḥ / darśitaḥ sarvavijñānāṃ sarvadarśin namo 'stu te //",
  "SA11sanssr_pu:5814": "atraiva ca drumeṇa kinnararājena bhagavān pṛṣṭaḥ pratyāha /",
  "SA11sanssr_pu:5815": "yad vadasi śūnyatāṃ ca vyākaraṇaṃ /",
  "SA11sanssr_pu:5816": "cāpy ahaṃ na jānāmi /",
  "SA11sanssr_pu:5817": "syād yadi kiṃcid aśūnyaṃ na bhavej jinenāsya vyākaraṇam //",
  "SA11sanssr_pu:5818": "kiṃkāraṇaṃ /",
  "SA11sanssr_pu:5819": "tathā hi /",
  "SA11sanssr_pu:5820": "sthitaṃ bhavet tat svake bhave /",
  "SA11sanssr_pu:5821": "kūṭasthanirvikāraṃ /",
  "SA11sanssr_pu:5822": "na tasya vṛddhir na parihāṇiḥ /",
  "SA11sanssr_pu:5823": "na kriyā na ca kāraṇaṃ /",
  "SA11sanssr_pu:5824": "yat svabhāvaśūnyam ādarśamaṇḍale supariśuddhe saṃdṛśyate pratibimbam /",
  "SA11sanssr_pu:5825": "tathaiva druma jānīhīmān dharmān /",
  "SA11sanssr_pu:5826": "avikāraṃ dharmadhātum imāṃ ca pūjāṃ drumāṅgaśo vicārayasi /",
  "SA11sanssr_pu:5827": "aṅgaśo nirīkṣya pūjāṃ /",
  "SA11sanssr_pu:5828": "katame 'vikāriṇo 'ṅgāḥ //",
  "SA11sanssr_pu:5829": "yad api ca nirīhakatvaṃ kriyāṃ ca na jānase mayā proktaṃ /",
  "SA11sanssr_pu:5830": "śakaṭāṅga saṃnipātaṃ nirīkṣva śakaṭasya caiva kriyāṃ //",
  "SA11sanssr_pu:5831": "karma ca me ākhyātaṃ kartā na vidyate daśasu dikṣu /",
  "SA11sanssr_pu:5832": "vāteritād iva taror yathā hi nivartate vahniḥ //",
  "SA11sanssr_pu:5833": "na ca māruto na ca taruś cetayati hutāśanaṃ ca yajane /",
  "SA11sanssr_pu:5834": "na nivartate vahnis tathaiva karmasya kartāraḥ //",
  "SA11sanssr_pu:5835": "yad api vadase na ca saṃcaya puṇyasya hi vidyate /",
  "SA11sanssr_pu:5836": "sucaritasya samudāgamaś ca /",
  "SA11sanssr_pu:5837": "bodhis tasyāpi śṛṇu kramanta tvaṃ /",
  "SA11sanssr_pu:5838": "yathā bhaṇasi manuṣyāṇām āyuḥparimāṇaṃ varṣaśataṃ jīvin /",
  "SA11sanssr_pu:5839": "na cāsti varṣapuñjī /",
  "SA11sanssr_pu:5840": "ayam api samudāgamas tadvad iti //",
  "SA11sanssr_pu:5841": "bhagavatyām apy uktaṃ /",
  "SA11sanssr_pu:5842": "kiṃ punar āyuṣman subhūte utpanno dharma utpadyate utānnutpannaḥ /",
  "SA11sanssr_pu:5843": "subhūtir āha /",
  "SA11sanssr_pu:5844": "nāham āyuṣman śāriputra utpannasya dharmasyotpattim icchāmi na cānnutpannasyeti //",
  "SA11sanssr_pu:5845": "dharmasaṃgītyām apy uktaṃ /",
  "SA11sanssr_pu:5846": "tathatā tathateti kulaputra śūnyatāyā etad adhivacanaṃ /",
  "SA11sanssr_pu:5847": "sā ca śūnyatā notpadyate na nirudhyate /",
  "SA11sanssr_pu:5848": "āha /",
  "SA11sanssr_pu:5849": "yady evaṃ dharmāḥ śūnyā uktā bhagavatā tasmāt sarvadharmā notpatsyante na nirotsyante /",
  "SA11sanssr_pu:5850": "nirārambho bodhisatvaḥ /",
  "SA11sanssr_pu:5851": "āha /",
  "SA11sanssr_pu:5852": "evam eva kulaputra tathā yathābhisaṃbudhyase sarvadharmā notpadyante na nirudhyante /",
  "SA11sanssr_pu:5853": "āha /",
  "SA11sanssr_pu:5854": "yad etad uktaṃ bhagavatā /",
  "SA11sanssr_pu:5855": "saṃskṛtā dharmā utpadyante nirudhyante cety asya tathāgatabhāṣitasya ko 'bhiprāyaḥ /",
  "SA11sanssr_pu:5856": "āha /",
  "SA11sanssr_pu:5857": "utpādanirodhābhiniviṣṭaḥ kulaputra lokasaṃniveśaḥ /",
  "SA11sanssr_pu:5858": "tatra tathāgato mahākāruṇiko lokasyottrāsapadaparihārārthaṃ vyavahāravaśād uktavān utpadyante nirudhyante ceti /",
  "SA11sanssr_pu:5859": "na cātra kasyacid dharmasyotpādo na nirodha iti //",
  "SA11sanssr_pu:5860": "punar atraivoktaṃ /",
  "SA11sanssr_pu:5861": "tatra bhagavaṃś cakṣūrūpeṣu na raṇati śrotraṃ /",
  "SA11sanssr_pu:5862": "śabdeṣu /",
  "SA11sanssr_pu:5863": "yāvan manodharmeṣu na raṇati /",
  "SA11sanssr_pu:5864": "sa dharmaḥ /",
  "SA11sanssr_pu:5865": "tatra kathaṃ cakṣūrūpeṣu na raṇati /",
  "SA11sanssr_pu:5866": "saṃsargābhāvāt /",
  "SA11sanssr_pu:5867": "na hi cakṣūrūpeṇa saṃsṛjyate /",
  "SA11sanssr_pu:5868": "yāvan na manodharmeṇa saṃsṛjyate /",
  "SA11sanssr_pu:5869": "yan na saṃsṛjyate tan na raṇati /",
  "SA11sanssr_pu:5870": "advitīyasya bhagavan dharmasya raṇaṃ nāsti /",
  "SA11sanssr_pu:5871": "advitīyāś ca bhagavan sarvadharmāḥ paraḥparaṃ na jānanti na vijānanti /",
  "SA11sanssr_pu:5872": "na kalpayanti na vikalpayanti /",
  "SA11sanssr_pu:5873": "na saṃbhavanti na visaṃbhavanti /",
  "SA11sanssr_pu:5874": "na hīyante na varddhante /",
  "SA11sanssr_pu:5875": "na rajyanti /",
  "SA11sanssr_pu:5876": "na virajyanti /",
  "SA11sanssr_pu:5877": "na saṃsaranti na parinirvānti naite kasyacit /",
  "SA11sanssr_pu:5878": "naiṣāṃ kaścit /",
  "SA11sanssr_pu:5879": "naite bhagavan dharmā udvijante na saṃkliśyante na vyavadāyante /",
  "SA11sanssr_pu:5880": "evam ahaṃ bhagavan jānāmy evam avabudhye /",
  "SA11sanssr_pu:5881": "yad apy ahaṃ /",
  "SA11sanssr_pu:5882": "bhagavann evaṃ vadāmi /",
  "SA11sanssr_pu:5883": "evam ahaṃ jānāmy evam ahaṃ budhyāmīti /",
  "SA11sanssr_pu:5884": "āyatanānām eṣa vikāraḥ /",
  "SA11sanssr_pu:5885": "na ca bhagavann āyatanānām evaṃ bhavati /",
  "SA11sanssr_pu:5886": "asmākam eṣa vikāra iti /",
  "SA11sanssr_pu:5887": "yo hy evaṃ jānāti sa na kenacit sārddhaṃ vivadati /",
  "SA11sanssr_pu:5888": "yan na vivadati tac chramaṇadharmam anusaratīti /",
  "SA11sanssr_pu:5889": "tathā dharmadarśanaṃ buddhadarśanaṃ sarvasatvadarśanaṃ sarvasatvahetupratyayadarśanaṃ śūnyatādarśanaṃ śūnyatādarśanam adarśanaṃ /",
  "SA11sanssr_pu:5890": "adarśanaṃ bhagavan sarvadharmāṇāṃ darśanaṃ samyagdarśanam iti //",
  "SA11sanssr_pu:5891": "katham annadhiṣṭhānā saṃvṛtir yuktā /",
  "SA11sanssr_pu:5892": "kathaṃ punar ayuktā /",
  "SA11sanssr_pu:5893": "yathāsati sthāṇau puruṣabhrāntiḥ /",
  "SA11sanssr_pu:5894": "kasya punaḥ śūnyatāvādinaḥ paramārthataḥ sthāṇuḥ siddho yadāśrayāt puruṣabhrāntiḥ syād /",
  "SA11sanssr_pu:5895": "amūlā eva ca sarvadharmās tatvato mūlānupapatteḥ //",
  "SA11sanssr_pu:5896": "tathā coktam āryavimalakīrtinirdeśe /",
  "SA11sanssr_pu:5897": "abhūtaparikalpasya kiṃ mūlaṃ /",
  "SA11sanssr_pu:5898": "āha /",
  "SA11sanssr_pu:5899": "viparyastā saṃjñā mūlaṃ /",
  "SA11sanssr_pu:5900": "āha /",
  "SA11sanssr_pu:5901": "viparyastāyāḥ saṃjñāyāḥ kiṃ mūlaṃ /",
  "SA11sanssr_pu:5902": "apratiṣṭhānaṃ mūlaṃ /",
  "SA11sanssr_pu:5903": "āha /",
  "SA11sanssr_pu:5904": "apratiṣṭhāyāḥ kiṃ mūlaṃ /",
  "SA11sanssr_pu:5905": "āha /",
  "SA11sanssr_pu:5906": "yan mañjuśrīr apratiṣṭhānaṃ na tasya kiñcin mūlam iti hy apratiṣṭhānamūlapratiṣṭhitāḥ sarvadharmā iti //",
  "SA11sanssr_pu:5907": "iyaṃ samāsataḥ prajñāpāramitā cittaśuddhyarthinā bhāvayitavyā /",
  "SA11sanssr_pu:5908": "bhāvayitvā ca kleśaripuraṇakuśalena bhavitavyaṃ /",
  "SA11sanssr_pu:5909": "na svagṛhaśūreṇa //",
  "SA11sanssr_pu:5910": "yathoktam āryadharmasaṃgītisūtre /",
  "SA11sanssr_pu:5911": "na śūnyatāvādī lokadharmaiḥ saṃhriyate 'niśritatvāt /",
  "SA11sanssr_pu:5912": "na sa lābhena saṃhṛṣyāti /",
  "SA11sanssr_pu:5913": "alābhena na vimanā bhavati /",
  "SA11sanssr_pu:5914": "yaśasā na vismayate 'yaśasā na saṃkucati /",
  "SA11sanssr_pu:5915": "nindayā nāvalīyate /",
  "SA11sanssr_pu:5916": "praśaṃsayā nānunīyate /",
  "SA11sanssr_pu:5917": "sukhena na rajyate duṣkhena na virajyate /",
  "SA11sanssr_pu:5918": "yo hy evaṃ lokadharmair na saṃhriyate sa śūnyatāṃ jānītae iti //",
  "SA11sanssr_pu:5919": "tathā śūnyatāvādino na kvacid anurāgo na virāgaḥ /",
  "SA11sanssr_pu:5920": "yasmin rajyeta tac chūnyam eva jānīte /",
  "SA11sanssr_pu:5921": "śūnyam eva paśyati /",
  "SA11sanssr_pu:5922_0": "nāsau śūnyatāṃ jānīte yaḥ kvacid dharme rajyate vā virajyate vā tathā nāsau śūnyatāṃ",
  "SA11sanssr_pu:5922_1": "jānīte yaḥ kenacit sārddhaṃ vigrahaṃ vivādaṃ vā kuryāc chūnyam eva jānīte tac chūnyam",
  "SA11sanssr_pu:5922_2": "eva paśyatīty ādi //",
  "SA11sanssr_pu:5923": "etat saṃkṣepāc cittaśodhanam //",
  "SA11sanssr_pu:5924": "athaivam api paramaviśuddhir dharmadarśane sati /",
  "SA11sanssr_pu:5925": "iha pañcakaṣāyasaṃkliṣṭasya kalyāṇamitrāvasāditasya vā saṃkṣepeṇa tāvat kutra yatnaṃ kṛtvā śīghraṃ cittaśuddhir bhavati /",
  "SA11sanssr_pu:5926": "ātmabahumānaparāvajñātyāge 'nayor mūlam ātmasatvadṛṣṭiḥ /",
  "SA11sanssr_pu:5927": "sā caitadabhyāsāt sukaraṃ prahīyatae iti paragauravam ātmāvajñā caivaṃ bhāvanīyā //",
  "SA11sanssr_pu:5928": "yadi satvo yadi skandhāḥ kṣamatā sarvathā sthitā /",
  "SA11sanssr_pu:5929": "ekasya hi parātmatvaṃ viruddhaṃ saṃbhavet kathaṃ //",
  "SA11sanssr_pu:5930": "vinālambanam apy etad ācaranty eva dehinaḥ / annādikalyānābhyāsāt kim abhyāsasya duṣkaram //",
  "SA11sanssr_pu:5931": "evam abhyāsavaśyatve tulye kasmāt sukhodayam / paragauravam utsṛjya svasukhāyān yad iṣyate //",
  "SA11sanssr_pu:5932": "cintāmaṇir yathoktāś ca santi gauravahetavaḥ / na tu me gauravāt saukhyam ihāpi janadurbhagāt //",
  "SA11sanssr_pu:5933": "tasmāt satvāntare yadvad rūkṣamatsaramāninaḥ / ātmasnehavato vṛttir bhāvayet tadviparyayam //",
  "SA11sanssr_pu:5934": "ātmano bahumāno 'yaṃ stutinindādisekataḥ / vardhate nārakavaśāt sekān narakavahnivat //",
  "SA11sanssr_pu:5935": "śabdas tāvad acittatvān māṃ stautīti na saṃbhavaḥ /",
  "SA11sanssr_pu:5936": "paraḥ kila mayi prīta ity ayaṃ me matibhramaḥ //",
  "SA11sanssr_pu:5937": "tattuṣṭyaiva mama prītiḥ sāmānye na sadāstu sā / tatsukhena na cet kāryaṃ tena tuṣṭena kiṃ mama //",
  "SA11sanssr_pu:5938": "anyatra mayi vā prītyā kiṃ hi me parakīyayā / na me pareṇa tuṣṭena kāye saukhyam ihāṇv api //",
  "SA11sanssr_pu:5939": "evaṃ jñātvā prahātavyā kalpanā nirvibandhanā / akīrtinindā satkārā evaṃ jñeyāś ca niṣphalāḥ //",
  "SA11sanssr_pu:5940": "na dharmo nāyur ārogyaṃ na balaṃ vandanādibhiḥ / yadvad utprāsyamānasya vikārair anyakāyikaiḥ //",
  "SA11sanssr_pu:5941": "hṛṣṭasyātha viṣaṇṇasya lābhālābhau samodayau / vivarjya niṣphalaṃ tasmād bhaveyaṃ śailamānasaḥ //",
  "SA11sanssr_pu:5942": "saṃstavatyāgāc ca śīghraṃ cittaviśuddhir bhavati / iti //",
  "SA11sanssr_pu:5943": "tatrāpi cintyate /",
  "SA11sanssr_pu:5944": "nimittodgrahasaṃbhūtā pratyabhijñā punaḥ punaḥ /",
  "SA11sanssr_pu:5945": "utpādayaty anunayaṃ jāyate pratigho 'py ataḥ //",
  "SA11sanssr_pu:5946": "pratighānunayau yasya tasya pāpam avāritam / abhyākhyānāni citrāṇi mātsaryaṃ cerṣyayā saha //",
  "SA11sanssr_pu:5947": "lābhādikāmatā nāma ity ādy āvartate bahu / tasmāt sarvaprayatnena saṃstavaṃ praharen muniḥ //",
  "SA11sanssr_pu:5948": "sādṛśyād anyad apy etad vārisrotovad īkṣyate / tad evedam iti bhrāntyā tatve tiṣṭhāmy ato balāt //",
  "SA11sanssr_pu:5949": "avastu caitat sādṛśyaṃ duṣkhaṃ ca janayiṣyati /",
  "SA11sanssr_pu:5950": "ahaṃ caitac ca sarvaṃ ca na cirān na bhaviṣyati / iti //",
  "SA11sanssr_pu:5951": "ātmabhāvapariśuddhiś caturdaśaḥ paricchedaḥ //",
  "SA11sanssr_pu:5952": "[XV. bhogapuṇyaśuddhi]",
  "SA11sanssr_pu:5953": "bhogapuṇyaśuddhiḥ pañcadaśaḥ paricchedaḥ //",
  "SA11sanssr_pu:5954": "śikṣāsamuccayasyātmaśuddhyannantaraṃ bhogaśuddhiḥ saṃcayābhāvāt /",
  "SA11sanssr_pu:5955": "pṛthag iha lekhitā /",
  "SA11sanssr_pu:5956": "bhogaśuddhiṃ ca jānīyāt samyagājīvaśodhanāt //",
  "SA11sanssr_pu:5957": "yathoktam āryograparipṛcchāyām /",
  "SA11sanssr_pu:5958": "iha gṛhapate gṛhī bodhisatvo dharmeṇa bhogān paryeṣate nādharmeṇa /",
  "SA11sanssr_pu:5959": "samena na viṣameṇa /",
  "SA11sanssr_pu:5960": "samyagājīvo bhavati na viṣamājīva iti //",
  "SA11sanssr_pu:5961": "āryaratnameghe 'py uktaṃ /",
  "SA11sanssr_pu:5962": "na bodhisatvo dāyakaṃ dānapatiṃ dṛṣṭveryāpatham āracayati /",
  "SA11sanssr_pu:5963": "kathaṃ neryāpatham āracayati /",
  "SA11sanssr_pu:5964": "na śanair mandaṃ mandaṃ kramān utkṣipati na nikṣipati yugamātraprekṣikayā saviśvastaprekṣikayānnābhogaprekṣikayā /",
  "SA11sanssr_pu:5965": "evaṃ kāyakuhanāṃ na karoti /",
  "SA11sanssr_pu:5966": "kathaṃ vākkuhanāṃ na karoti /",
  "SA11sanssr_pu:5967": "na bodhisatvo lābhahetor lābhanidānaṃ mandabhāṇī mṛdubhāṇī na priyabhāṇī bhavati /",
  "SA11sanssr_pu:5968": "nānuvartanavacanāni niścārayati / pe //",
  "SA11sanssr_pu:5969": "kathaṃ na cittakuhanāṃ kuroti /",
  "SA11sanssr_pu:5970": "bodhisatvo dāyakena dānapatinā vā lābhena pravāryamāṇo vā cālpecchatāṃ darśayati /",
  "SA11sanssr_pu:5971": "citte na spṛhām utpādayati /",
  "SA11sanssr_pu:5972": "antardāha eṣa kulaputra yad vācālpecchatā cittena lābhakāmatā /",
  "SA11sanssr_pu:5973": "evaṃ hi kulaputra bodhisatvaḥ kuhanalapanalābhāpagato bhavati /",
  "SA11sanssr_pu:5974": "pe /",
  "SA11sanssr_pu:5975": "na bodhisatvo dānapatiṃ vā dṛṣṭvā nimittaṃ karoti /",
  "SA11sanssr_pu:5976": "vighāto me cīvareṇa /",
  "SA11sanssr_pu:5977": "vighāto me pātreṇa /",
  "SA11sanssr_pu:5978": "vighāto me glānabhaiṣajyena /",
  "SA11sanssr_pu:5979": "na ca taṃ dāyakaṃ dānapatiṃ vā kiṃcit prārthayate /",
  "SA11sanssr_pu:5980": "na vācaṃ niścārayati /",
  "SA11sanssr_pu:5981": "evaṃ hi bodhisatvo nimittalābhāpagato bhavati /",
  "SA11sanssr_pu:5982": "yāvan na bodhisatvo dāyakaṃ dānapatiṃ dṛṣṭvā evaṃ vācaṃ niścārayati /",
  "SA11sanssr_pu:5983": "amukenāmukena vā me dānapatināmukaṃ vastu pratipāditaṃ tasya ca mayāmuka upakāraḥ kṛtaḥ /",
  "SA11sanssr_pu:5984": "tena me śīlavān ayam iti kṛtvā idaṃ cedaṃ ca dattaṃ bahuśruta iti /",
  "SA11sanssr_pu:5985": "alpeccha iti kṛtvā /",
  "SA11sanssr_pu:5986": "mayā ca tasya kāruṇyacittam upasthāpya parigṛhītaṃ / pe //",
  "SA11sanssr_pu:5987": "tatra kāyakṣatir yad uta lābhahetor lābhanidānam ādhāvanaparidhāvanaṃ dauḥśīlyasamudācaraṇaṃ ca /",
  "SA11sanssr_pu:5988": "cittakṣatir yad uta prārthanā /",
  "SA11sanssr_pu:5989": "lābhināṃ ca brahmacāriṇām antike vyāpādabahulatā /",
  "SA11sanssr_pu:5990": "evaṃ hi bodhisatvo viṣamaparyeṣṭilābhāpagato bhavati / pe //",
  "SA11sanssr_pu:5991": "iha bodhisatvo na tulākūṭena na mānakūṭena na visraṃbhaghātikayā na dhūrtatayā lābham upārjayati /",
  "SA11sanssr_pu:5992": "evaṃ hi bodhisatvo 'dharmalābhāpagato bhavati /",
  "SA11sanssr_pu:5993": "pe /",
  "SA11sanssr_pu:5994": "ye te lābhā staupikasaṃsṛṣṭā vā dhārmikasaṃsṛṣṭā vā sāṃghikasaṃsṛṣṭā vādattā vānnanujñātā vā /",
  "SA11sanssr_pu:5995": "tān na pratīcchati na svīkaroti /",
  "SA11sanssr_pu:5996": "evaṃ hi bodhisatvo 'pariśuddhalābhāpagato bhavati /",
  "SA11sanssr_pu:5997": "yāval labdhā lābhaṃ na mamāyate /",
  "SA11sanssr_pu:5998": "na dhanāyate /",
  "SA11sanssr_pu:5999": "na saṃnidhiṃ karoti /",
  "SA11sanssr_pu:6000": "kālānukālaṃ ca śramaṇabrāhmaṇebhyo dadāti /",
  "SA11sanssr_pu:6001": "mātāpitṛmitrāmātyajñātisālohitebhyaḥ kālānukālam ātmanā paribhuṅkte paribhuñjānaś cāraktaḥ paribhuṅkte /",
  "SA11sanssr_pu:6002": "svanadhyavasito na cālabhyamāne lābhe khedacittam utpādayati /",
  "SA11sanssr_pu:6003": "na paritapyati na ca dāyakadānapatīnām antike 'prasādacittam utpādayatīty ādi //",
  "SA11sanssr_pu:6004": "tatraiṣāpy asya bodhisatvasya bhogaśuddhir ātmabhāvaśuddhivat parahitāya bhavet //",
  "SA11sanssr_pu:6005": "yathoktam āryavimalakīrtinirdeśe /",
  "SA11sanssr_pu:6006": "punar aparaṃ bhadanta śāriputra ye praviśantīdaṃ gṛhaṃ teṣāṃ samanantarapraviṣṭānāṃ sarvakleśā na bādhante 'yaṃ dvitīya āścaryādbhuto dharmaḥ //",
  "SA11sanssr_pu:6007": "punar atraivoktaṃ /",
  "SA11sanssr_pu:6008": "atha tato bhojanāt sarvāvatī sā parṣat tṛptā bhūtā /",
  "SA11sanssr_pu:6009": "na ca tat bhojanaṃ kṣīyate /",
  "SA11sanssr_pu:6010_0": "yaiś ca bodhisatvaiḥ śrāvakaiś ca śakrabrahmalokapālais tad anyaiś ca satvais tad",
  "SA11sanssr_pu:6010_1": "bhojanaṃ bhuktaṃ teṣāṃ tādṛśaṃ sukhaṃ kāye 'vakrāntaṃ yādṛśaṃ sarvasukhamaṇḍitāyāṃ",
  "SA11sanssr_pu:6010_2": "lokadhātau bodhisatvānāṃ sukhaṃ /",
  "SA11sanssr_pu:6011": "sarvaromakūpebhyaś ca teṣāṃ tādṛśo gandhaḥ pravāti /",
  "SA11sanssr_pu:6012": "tad yathāpi nāma tasyām eva sarvagandhasugandhāyāṃ lokadhātau vṛkṣāṇāṃ gandhaḥ //",
  "SA11sanssr_pu:6013": "punaś coktaṃ /",
  "SA11sanssr_pu:6014": "yaiś ca bhadantānanda bhikṣubhir annavakrāntaniyāmair etad bhojanaṃ bhuktaṃ teṣām evāvakrāntaniyamānāṃ pariṇaṃsyati /",
  "SA11sanssr_pu:6015": "pe /",
  "SA11sanssr_pu:6016": "yair annutpāditabodhicittaiḥ satvaiḥ paribhuktaṃ teṣām utpāditabodhicittānāṃ pariṇaṃsyati /",
  "SA11sanssr_pu:6017": "yair utpāditabodhicittair bhuktaṃ teṣāṃ nāpratilabdhakṣāntikānāṃ pariṇaṃsyatīti vistaraḥ //",
  "SA11sanssr_pu:6018": "śūnyatākaruṇā garbhaceṣṭitāt puṇyaśodhanam //",
  "SA11sanssr_pu:6019": "uktaṃ hy āryagaganagañjasūtre /",
  "SA11sanssr_pu:6020": "yad utāhaṃkāraviśuddhaṃ tad dānaṃ dadāti /",
  "SA11sanssr_pu:6021": "mamakāraviśuddhaṃ tad dānaṃ dadāti /",
  "SA11sanssr_pu:6022": "hetuviśuddhaṃ tad dānaṃ dadāti /",
  "SA11sanssr_pu:6023": "dṛṣṭiviśuddhaṃ tad dānaṃ dadāti /",
  "SA11sanssr_pu:6024": "nimittaviśuddhaṃ tad dānaṃ dadāti /",
  "SA11sanssr_pu:6025": "nānātvaviśuddhaṃ tad dānaṃ dadāti /",
  "SA11sanssr_pu:6026": "vipākapratikāṅkṣaṇāviśuddhaṃ tad dānaṃ dadāti /",
  "SA11sanssr_pu:6027": "yathā gaganaṃ samaviśuddhaṃ tad dānaṃ dadāti //",
  "SA11sanssr_pu:6028": "pe /",
  "SA11sanssr_pu:6029": "yathā gaganam aparyantam evam aparyantīkṛtena cittena tad dānaṃ dadāti /",
  "SA11sanssr_pu:6030": "yathā gaganaṃ vistīrṇam annāvaraṇam evaṃ bodhipariṇāmitaṃ tad dānaṃ dadāti /",
  "SA11sanssr_pu:6031": "yathā gaganam arūpi evaṃ sarvarūpāniśritaṃ tad dānaṃ dadāti /",
  "SA11sanssr_pu:6032": "yathā gaganam avedayitṛ /",
  "SA11sanssr_pu:6033": "evaṃ sarvaveditapratiprasrabdhaṃ dānaṃ dadāti /",
  "SA11sanssr_pu:6034": "evam asaṃjñi asaṃskṛtam avijñaptilakṣaṇam evam apratijñānaṃ tad dānaṃ dadāti /",
  "SA11sanssr_pu:6035": "yathā gaganaṃ sarvabuddhakṣetraspharaṇam evaṃ sarvasatvamaitrīspharaṇaṃ tad dānaṃ dadāti /",
  "SA11sanssr_pu:6036": "pe /",
  "SA11sanssr_pu:6037": "yathā gaganaṃ sadāprakāśam evaṃ cittaprakṛtiviśuddhaṃ tad dānaṃ dadati /",
  "SA11sanssr_pu:6038": "yathā gaganaṃ sarvasatvāvakāśaṃ evaṃ sarvasatvopajīvyaṃ tad dānaṃ dadāti /",
  "SA11sanssr_pu:6039": "yāvad yathā nirmito nirmitāya dadāti nirvikalpo 'nnābhogaḥ /",
  "SA11sanssr_pu:6040": "cittamanovijñānavigataḥ sarvadharmaniḥpratikāṅkṣī /",
  "SA11sanssr_pu:6041": "evaṃ dvayavigamatayā māyālakṣaṇasvabhāvaviśuddhaṃ bodhisatvas tad dānaṃ dadāti /",
  "SA11sanssr_pu:6042": "yasyedṛśo dānaparityāgaḥ prajñājñānena ca sarvasatvakleśaparityāgaḥ /",
  "SA11sanssr_pu:6043": "upāyajñānena ca satvāparityāgaḥ /",
  "SA11sanssr_pu:6044": "evaṃ tyāgacittaḥ kulaputra bodhisatvo gaganasamadāno bhavati //",
  "SA11sanssr_pu:6045": "āryākṣayamatisūtre 'py uktaṃ /",
  "SA11sanssr_pu:6046": "nāsti satvotpīḍanādānam /",
  "SA11sanssr_pu:6047": "yāvan nāsti yathokte ūnadānaṃ /",
  "SA11sanssr_pu:6048": "yāvan nāsti sarvasatveṣu dakṣiṇīyāvamanyanādānaṃ /",
  "SA11sanssr_pu:6049": "pe /",
  "SA11sanssr_pu:6050": "nāsti nikrandadānaṃ yāvan nāsti yācanakeṣūpataptadānaṃ nāsty uccagghana ullāpanadānaṃ nāsti parāṅmukhadānaṃ nāsty apaviddhadānaṃ nāsty asvahastadānaṃ /",
  "SA11sanssr_pu:6051": "pe /",
  "SA11sanssr_pu:6052": "nāsty akalpikadānaṃ /",
  "SA11sanssr_pu:6053": "nāsty akāladānaṃ nāsti viṣaśastradānaṃ nāsti satvaviheṭhanādānam iti //",
  "SA11sanssr_pu:6054": "yat tarhy ugraparipṛcchāyām uktaṃ /",
  "SA11sanssr_pu:6055": "dānapāramitākālo 'yaṃ yasya yenārthas tasya tatpradānakālaḥ /",
  "SA11sanssr_pu:6056": "api tu tathāhaṃ kariṣyāmi /",
  "SA11sanssr_pu:6057": "madyapebhya eva madyapānaṃ dāsyāmi /",
  "SA11sanssr_pu:6058": "tāṃs tān smṛtisaṃprajanye samādāpayiṣyāmīti //",
  "SA11sanssr_pu:6059": "madyapānād api nairāśyakṛte bodhisatve pratigho garīyān /",
  "SA11sanssr_pu:6060": "satvasaṃgrahahāniś cāto 'nyaprasādanopāyāsaṃbhave madyaṃ deyam ity abhiprāyaḥ /",
  "SA11sanssr_pu:6061": "śastrādiṣv api yady anubadhagurulādyavavicārād dānam āpadyeta /",
  "SA11sanssr_pu:6062": "naivāpattir ity ata eva gamyate /",
  "SA11sanssr_pu:6063": "sūtreṣu tu sāmānyena pratiṣedha /",
  "SA11sanssr_pu:6064": "ity uktā dānaviśuddhidik //",
  "SA11sanssr_pu:6065": "śīlaviśuddhir āryagaganagañjasūtre evābhihitā /",
  "SA11sanssr_pu:6066": "avirahitabodhicittatā cittaviśuddhyai apagataśrāvakapratyekabuddhacittatā prāmāṇikaviśuddhyai ity ādi //",
  "SA11sanssr_pu:6067": "punar aparā śīlaviśuddhiḥ /",
  "SA11sanssr_pu:6068": "śuddhaṃ gaganaṃ śuddhaṃ tacchīlaṃ /",
  "SA11sanssr_pu:6069": "vimalaṃ gaganaṃ vimalaṃ tacchīlaṃ /",
  "SA11sanssr_pu:6070": "śāntaṃ gaganaṃ śāntaṃ tacchīlaṃ /",
  "SA11sanssr_pu:6071": "annunnataṃ gaganam annunnataṃ tacchīlaṃ /",
  "SA11sanssr_pu:6072": "anunītaṃ gaganam anunītaṃ tacchīlam /",
  "SA11sanssr_pu:6073": "yāvad achedyābhedyaṃ gaganam achedyābhedyaṃ tacchīlam ity ādi //",
  "SA11sanssr_pu:6074": "apratihataṃ gaganaṃ sarvasatvāpratighacittasya kṣāntipariśuddhiḥ /",
  "SA11sanssr_pu:6075": "samaprayogaṃ gaganaṃ sarvasatvasamacittasya kṣāntipariśuddhir ity ādi //",
  "SA11sanssr_pu:6076": "tad yathāpi syān mahāśālavanaṃ /",
  "SA11sanssr_pu:6077": "tasmin kaścid evāgatya śālaṃ chindyāt /",
  "SA11sanssr_pu:6078": "tatra teṣām avaśiṣṭānāṃ naivaṃ bhavati /",
  "SA11sanssr_pu:6079": "eṣa chinno vayam acchinnā iti /",
  "SA11sanssr_pu:6080": "na teṣām anunayo na pratighaḥ /",
  "SA11sanssr_pu:6081": "na kalpo na vikalpo na parikalpaḥ //",
  "SA11sanssr_pu:6082": "yaivaṃ kṣāntir iyaṃ bodhisatvasya paramā gaganasamā kṣāntir / iti //",
  "SA11sanssr_pu:6083": "āryaratnacūḍasūtre vistaram uktvā āha /",
  "SA11sanssr_pu:6084": "idam ucyate vīryaṃ /",
  "SA11sanssr_pu:6085": "tasya kāyapariśuddhiḥ /",
  "SA11sanssr_pu:6086": "yat kāyasya pratibhāsapratibimbajñānaṃ vāco 'nnabhilāpyajñānaṃ /",
  "SA11sanssr_pu:6087": "cittasyātyantopaśamajñānaṃ /",
  "SA11sanssr_pu:6088": "tathā maitrīsaṃnāhasaṃnaddho mahākaruṇādhiṣṭhānapratiṣṭhitaḥ /",
  "SA11sanssr_pu:6089": "sarvākāravaropetaṃ śūnyatākārābhinirhṛtaṃ dhyānaṃ dhyāyati /",
  "SA11sanssr_pu:6090": "tatra katamā sarvākāravaropetā śūnyatā /",
  "SA11sanssr_pu:6091": "yā na dānavikalā /",
  "SA11sanssr_pu:6092": "yāvan nopāyavikalā /",
  "SA11sanssr_pu:6093": "na mahāmaitrīmuditopekṣāvikalā /",
  "SA11sanssr_pu:6094": "na satyajñānāvatāravikalā /",
  "SA11sanssr_pu:6095": "na bodhicittasatvāpekṣāvikalā /",
  "SA11sanssr_pu:6096": "nāśayādhyāśayaprayogavikalā /",
  "SA11sanssr_pu:6097": "na dānapriyavadyatārthakriyā samānārthatāvikalā /",
  "SA11sanssr_pu:6098": "na smṛtisaṃprajanyavikalā /",
  "SA11sanssr_pu:6099": "na smṛtyupasthānasamyakprahāṇarddhipādendriyabalabodhyaṅgāṣṭāṅgamārgavikalā na śamathavipaśyanāvikalā /",
  "SA11sanssr_pu:6100": "pe /",
  "SA11sanssr_pu:6101": "upaśāntā ca svabhāvena /",
  "SA11sanssr_pu:6102": "annupaśāntā ca karmakleśeṣu /",
  "SA11sanssr_pu:6103": "upekṣikā ca sarvadharmāṇāṃ /",
  "SA11sanssr_pu:6104": "avekṣikā ca buddhadharmāṇāṃ /",
  "SA11sanssr_pu:6105": "jahā ca svalakṣaṇena /",
  "SA11sanssr_pu:6106": "vikrāntā cādhiṣṭhānakāryatayā /",
  "SA11sanssr_pu:6107": "avyāpṛtā ca svarasena /",
  "SA11sanssr_pu:6108": "sadā vyāpṛtā ca buddhakāryeṣu /",
  "SA11sanssr_pu:6109": "śītībhūtā copaśamena /",
  "SA11sanssr_pu:6110": "sadojjvalitā ca satvaparipāke /",
  "SA11sanssr_pu:6111": "iyam ucyate sarvākāravaropetā śūnyatā //",
  "SA11sanssr_pu:6112": "yāvad iyaṃ kulaputra dhyānapāramitā caryāpariśuddhir iti //",
  "SA11sanssr_pu:6113": "etena prajñāpariśuddhir veditavyā / evaṃ sarvapuṇyeṣv iti //",
  "SA11sanssr_pu:6114": "tathāryavimalakīrtinirdeśe 'py uktaṃ /",
  "SA11sanssr_pu:6115": "saddharmacakrapravartanamahāparinirvāṇasaṃdarśanagocaraś ca bodhisatvacaryātyajanagocaraś cāyam api bodhisatvasya gocara / iti //",
  "SA11sanssr_pu:6116": "bhogapuṇyaśuddhiḥ pañcadaśaḥ paricchedaḥ //",
  "SA11sanssr_pu:6117": "[XVI. bhadracaryāvidhiḥ]",
  "SA11sanssr_pu:6118": "bhadracaryāvidhiḥ ṣoḍaśaḥ paricchedaḥ //",
  "SA11sanssr_pu:6119": "idānīṃ trayāṇām api vṛddhir vācyā //",
  "SA11sanssr_pu:6120": "kim arthaṃ /",
  "SA11sanssr_pu:6121": "grahītāraḥ subahavaḥ svalpaṃ cedam anena kiṃ /",
  "SA11sanssr_pu:6122": "na cātitṛptijanakaṃ vardhanīyam idaṃ tataḥ //",
  "SA11sanssr_pu:6123": "atitṛpti buddhatvaṃ /",
  "SA11sanssr_pu:6124": "tan na śrāvakasādhāraṇena śuddhimātreṇa satvānāṃ janyatae ity arthaḥ /",
  "SA11sanssr_pu:6125": "ātmabhāvasya kā vṛddhir balānālasya vardhanaṃ //",
  "SA11sanssr_pu:6126": "tatrāryaratnameghe balam uktaṃ /",
  "SA11sanssr_pu:6127": "na sa satvaḥ satvanikāye saṃvidyate yo bodhisatvasya balena balaṃ mardayed ity ādi //",
  "SA11sanssr_pu:6128": "tasya kathaṃ vardhanam /",
  "SA11sanssr_pu:6129": "yad uktam āryatathāgataguhyasūtre āryavajrapāṇer baladarśanavismitājātaśatrupṛṣṭena bhagavatā /",
  "SA11sanssr_pu:6130": "daśabhir mahārāja dharmaiḥ samanvāgato bodhisatva evaṃrūpāṃ balavattāṃ pratilabhate /",
  "SA11sanssr_pu:6131": "katamair daśabhiḥ /",
  "SA11sanssr_pu:6132": "iha mahārāja bodhisatvaḥ kāyaṃ jīvitaṃ ca parityajati /",
  "SA11sanssr_pu:6133": "na ca punaḥ saddharmaṃ parityajati /",
  "SA11sanssr_pu:6134": "sarvasatvānāṃ cāvanamati na ca punar mānaṃ bṛṃhayati /",
  "SA11sanssr_pu:6135": "durbalānāṃ ca satvānāṃ kṣamate /",
  "SA11sanssr_pu:6136": "na pratighaṃ karoti /",
  "SA11sanssr_pu:6137": "jighatsitānāṃ ca satvānām agraṃ varabhojanaṃ dadāti /",
  "SA11sanssr_pu:6138": "bhītānāṃ ca satvānām abhayaṃ dadāti /",
  "SA11sanssr_pu:6139": "glānānāṃ ca satvānāṃ bhūtacikitsāyai utsuko bhavati /",
  "SA11sanssr_pu:6140": "daridrāṃś ca satvān bhogaiḥ saṃtarpayati /",
  "SA11sanssr_pu:6141": "tathāgatacaitye ca sudhāpiṇḍalepanaṃ karoti /",
  "SA11sanssr_pu:6142": "ānandavacanaṃ satvānāṃ śrāvayati /",
  "SA11sanssr_pu:6143": "daridraduṣkhitānāṃ ca satvānāṃ bhogasaṃvibhāgaṃ karoti /",
  "SA11sanssr_pu:6144": "śrāntaklāntānāṃ ca satvānāṃ bhāraṃ vahati /",
  "SA11sanssr_pu:6145": "ebhir mahārāja daśabhir iti //",
  "SA11sanssr_pu:6146": "annālasyavardhanaṃ katamat /",
  "SA11sanssr_pu:6147": "yad vīryavardhanaṃ /",
  "SA11sanssr_pu:6148": "yathoktaṃ sāgaramatisūtre /",
  "SA11sanssr_pu:6149": "ārabdhavīryeṇa sāgaramate bodhisatvena bhavitavyaṃ sadā dṛḍhaparākrameṇa /",
  "SA11sanssr_pu:6150": "tīvracchandena bodhisatvena bhavitavyam anikṣiptadhureṇa /",
  "SA11sanssr_pu:6151": "ārabdhavīryāṇāṃ hi sāgaramate bodhisatvānāṃ na durlabhā bhavaty annuttarā samyaksaṃbodhiḥ /",
  "SA11sanssr_pu:6152": "tat kasya hetoḥ /",
  "SA11sanssr_pu:6153": "yatra sāgaramate vīryaṃ tatra bodhiḥ /",
  "SA11sanssr_pu:6154": "kusīdānāṃ punaḥ sudūravidūre bodhiḥ /",
  "SA11sanssr_pu:6155": "nāsti kusīdasya dānaṃ yāvan nāsti prajñā nāsti kusīdasya parārtha iti //",
  "SA11sanssr_pu:6156": "candrapradīpasūtre 'py āha / utpalaṃ vārimadhye vā so 'nupūrveṇa vardhatae /ity ādi //",
  "SA11sanssr_pu:6157": "iyaṃ saṃkṣepād ātmabhāvavṛddhiḥ //",
  "SA11sanssr_pu:6158": "śūnyatā karuṇāgarbhād dānād bhogasya vardhanaṃ //",
  "SA11sanssr_pu:6159": "yathoktaṃ vajracchedikāyāṃ /",
  "SA11sanssr_pu:6160": "yo bodhisatvo 'pratiṣṭhito dānaṃ dadāti /",
  "SA11sanssr_pu:6161": "tasya puṇyaskandhasya na sukaraṃ pramāṇam udgrahītum iti //",
  "SA11sanssr_pu:6162": "mahatyām api prajñāpāramitāyām uktaṃ /",
  "SA11sanssr_pu:6163_0": "punar aparaṃ śāriputra bodhisatvena mahāsatvenālpam api dānaṃ dadatā sarvasatveṣu",
  "SA11sanssr_pu:6163_1": "sarvākārajñatāyām upāyakauśalyapariṇāmanatāyām aprameyam asaṃkhyeyaṃ kartukāmena",
  "SA11sanssr_pu:6163_2": "prajñāpāramitāyāṃ śikṣitavyam /",
  "SA11sanssr_pu:6164": "tathā sarvasatvānāṃ manorathān paripūrayitukāmena /",
  "SA11sanssr_pu:6165": "yāvaj jātarūparajatodyānarājyādibhir upakaraṇaiḥ prajñāpāramitāyāṃ śikṣitavyam iti //",
  "SA11sanssr_pu:6166": "vinā ca karuṇayā na bodhisatvānāṃ kiṃcic ceṣṭitam iti vakṣyāmaḥ / iti saṃkṣepād bhogavṛddhiḥ //",
  "SA11sanssr_pu:6167": "puṇyavṛddhiḥ sarvavṛddhīnāṃ mūlam iti tadarthaṃ parikarabandha ucyate //",
  "SA11sanssr_pu:6168": "kṛtvādāv eva yatnena vyavasāyāśāyau dṛḍhau / karuṇāṃ ca puraḥkṛtya yateta śubhavṛddhaye //",
  "SA11sanssr_pu:6169": "cittaśuddhikālabhāvitānāṃ vyavasāyādīnāṃ prayogārambhe punar āmukhīkaraṇena dṛḍhatāpādanārthaḥ ślokaḥ /",
  "SA11sanssr_pu:6170": "kṛtvety ādipūrvaka eva //",
  "SA11sanssr_pu:6171": "āsannayuddhakālānāṃ astrakauśalyādaravat prayogasamakālaṃ dṛḍhīkariṣyāmīti śaithilyanivāraṇārtham ādigrahaṇam /",
  "SA11sanssr_pu:6172": "tatra kathaṃ vyavasāyaṃ dṛḍhīkaroti //",
  "SA11sanssr_pu:6173": "yathāryasudhana āryamaitreyam upasaṃprakrāntaḥ samyakcaryāniḥsamarthaḥ /",
  "SA11sanssr_pu:6174": "pūrvāntakoṭīgatakāyapraṇāmaḥ kāyasamanvāhāreṇa kāyabalaṃ dṛḍhīkurvāṇaḥ /",
  "SA11sanssr_pu:6175": "pūrvāntakoṭīgatakāya cittapariśuddhiniṣkāraṇasāṃsārikacittapracārasamanvāhāreṇa cittamanasikāraṃ nigṛhṇan /",
  "SA11sanssr_pu:6176": "pūrvāntakoṭyasatkarmalaukikakāryaprayuktaniṣprayojanaparisyandasamanvāhāreṇa pratyutpannaprayojanamahāsāmarthyaṃ vicintayan /",
  "SA11sanssr_pu:6177": "pūrvāntābhūtaparikalpasamutthitavitathasaṃkalpasaṃdarśitamanasikārasamanvāhāreṇa sarvabodhisatvacaryāsamyaksaṃkalpābhisaṃskārabalaṃ samutthāpayan /",
  "SA11sanssr_pu:6178": "atītātmabhāvārthaprayogārambhaviṣamatāsamanvāhāreṇa sarvasatvārambhavaiśeṣikatayādhyāśayabalaṃ dṛḍhīkurvāṇaḥ /",
  "SA11sanssr_pu:6179": "atītakāyasamudācāranirāsvādatāsamanvāhāreṇa /",
  "SA11sanssr_pu:6180": "sarvabuddhadharmapratilābhaprayogamahāśvāsapratilābhendriyavegān vivardhayamāno 'tītādhvaviparyāsaprayuktamithyāśayaprayogasamanvāhṝeṇa /",
  "SA11sanssr_pu:6181": "pratyutpannādhvasamyagdarśanāviparyāsasaṃprayuktena bodhisatvapraṇidhānasamādānena saṃtatiṃ pariśodhayan /",
  "SA11sanssr_pu:6182": "pūrvāntagatāyogavīryārambhakāryāpariniṣpannāryasamādānasamanvāhāreṇa [doubtful] /",
  "SA11sanssr_pu:6183": "pratyutpannabuddhadharmasamudāgamapratyupasthānena mahāvīryārambhavikrameṇa kāyacittasaṃpragrahaṃ saṃjanayamānaḥ /",
  "SA11sanssr_pu:6184": "pūrvāntakoṭīpañcagatyapāyanikṣiptātmaparanirupakaraṇākhyanirupajīvyasamucchrayaparigrahasamanvāhāreṇa /",
  "SA11sanssr_pu:6185_0": "sarvabuddhadharmotthāpakasarvajagadupajīvyasarvakalyāṇamitrārāgaṇasamarthyātmabhāvaparigrahaṇatayā",
  "SA11sanssr_pu:6185_1": "vipulaprītiprāmodyavegān vivardhayamānaḥ pratyutpannajanmābhinirvṛttaṃ jarāvyādhimaraṇaśokākarabhūtaṃ",
  "SA11sanssr_pu:6185_2": "saṃyogaviyoganidhānabhūtaṃ samucchrayaṃ /",
  "SA11sanssr_pu:6186_0": "aparāntakalpakoṭīgatabodhisatvacaryācaraṇaprayuktasya satvaparipācanabuddhadharmaparigrahaprayuktasya",
  "SA11sanssr_pu:6186_1": "tathāgatasaṃdarśanasarvabuddhakṣetrānucaraṇasarvadharmabhāṇakopasthānasarvatathāgataśāsanasamanvāharaṇaprayuktasya",
  "SA11sanssr_pu:6186_2": "sarvadharmaparyeṣṭisahāyabhūtasya sarvakalyāṇamitradarśanasarvabuddhadharmasamudānayanaprayuktasya",
  "SA11sanssr_pu:6186_3": "bodhisatvapraṇidhijñānaśarīrasya hetupratyayabhūtam avalokyācintyakuśalamūlendriyavegān",
  "SA11sanssr_pu:6186_4": "viva rdhayamāna iti /",
  "SA11sanssr_pu:6187": "āryākṣayamatinirdeśe mahāyānasūtre 'py uktaṃ /",
  "SA11sanssr_pu:6188": "eko bodhisatvo 'dvitīyo 'sahāyo 'nnuttarāyāṃ samyaksaṃbodhau saṃnāhaṃ saṃnahyati /",
  "SA11sanssr_pu:6189": "sa vīryabalaparigṛhītenādhyāśayenāparāvakāśāsvayaṃkārī /",
  "SA11sanssr_pu:6190": "svabalabalodgataḥ /",
  "SA11sanssr_pu:6191": "sa evaṃ dṛḍhasaṃnāhaḥ saṃnaddho /",
  "SA11sanssr_pu:6192": "yat kiñcit sarvasatvānāṃ pariprāpayitavyaṃ bhaviṣyati tad ahaṃ pariprāpayiṣyāmi /",
  "SA11sanssr_pu:6193": "yat sarvāryāḥ sarvanavayānasaṃprasthitā bodhisatvā na pariprāpayiṣyanti tad ahaṃ pariprāpayiṣyāmi /",
  "SA11sanssr_pu:6194": "na mama dānaṃ sahāyakaṃ /",
  "SA11sanssr_pu:6195": "ahaṃ punar dānasya sahāyaḥ /",
  "SA11sanssr_pu:6196": "na mama śīlakṣāntivīryadhyānaprajñāḥ sahāyikāḥ /",
  "SA11sanssr_pu:6197": "ahaṃ punaḥ śīlakṣāntivīryadhyānaprajñānāṃ sahāyo /",
  "SA11sanssr_pu:6198": "nāhaṃ pāramitābhir upasthātavyo mayā punaḥ pāramitā upasthātavyāḥ /",
  "SA11sanssr_pu:6199": "evaṃ saṃgrahavastuṣu sarvakuśalamūleṣu caleyam /",
  "SA11sanssr_pu:6200_0": "yāvad ekākinā mayādvitīyenāsahāyena vajramaye mahīmaṇḍale sthitena sabalaṃ savāhanaṃ",
  "SA11sanssr_pu:6200_1": "māraṃ dharṣayitvā ekacittakṣaṇasamāyuktayā prajñayānnuttarā samyaksaṃbodhir abhisaṃboddhavyeti //",
  "SA11sanssr_pu:6201": "āryavajradhvajasūtre 'py āha /",
  "SA11sanssr_pu:6202": "tad yathāpi nāma sūryo devaputra udayamāno na tiṣṭhati /",
  "SA11sanssr_pu:6203": "jātyandhadoṣeṇa /",
  "SA11sanssr_pu:6204": "na tiṣṭhati gandharvanagaradoṣeṇa /",
  "SA11sanssr_pu:6205": "na tiṣṭhati caturdvīpalokadhātubhūmirajodoṣeṇa /",
  "SA11sanssr_pu:6206": "na tiṣṭhati rāhvasurendradoṣeṇa /",
  "SA11sanssr_pu:6207": "na tiṣṭhati dhūmamaṇḍaladoṣeṇa /",
  "SA11sanssr_pu:6208": "na tiṣṭhati jambūdvīpakleśadoṣeṇa /",
  "SA11sanssr_pu:6209": "na tiṣṭhati nānāchāyādoṣeṇa /",
  "SA11sanssr_pu:6210": "na tiṣṭhati viṣamaparvatadoṣeṇa /",
  "SA11sanssr_pu:6211": "evam eva bodhisatvo mahāsatvaḥ smṛtisaṃprajanyavipulagambhīracetā adīnasatvo guṇacaryājñānacaryāvasānaṃ yāvan na vivartate satvadrauhilyadoṣaiḥ /",
  "SA11sanssr_pu:6212": "na vipravasati kuśalamūlapariṇāmaiḥ /",
  "SA11sanssr_pu:6213": "satvadṛṣṭikāluṣyadoṣair na vivartate /",
  "SA11sanssr_pu:6214": "satvakṣobhacetobhir na dūrībhavati /",
  "SA11sanssr_pu:6215": "satvavinaṣṭasaṃtatyā bodhisaṃnāhaṃ na viṣkambhayati /",
  "SA11sanssr_pu:6216": "sarvajagatparitrāṇapraṇidhānasya satvakalikaluṣair na sraṃsanāṃ karoti yāvad bālajanasamavadhānena /",
  "SA11sanssr_pu:6217": "na nirvidyate parasatvadoṣaiś ca /",
  "SA11sanssr_pu:6218": "tat kasya hetoḥ /",
  "SA11sanssr_pu:6219": "annāvaraṇamaṇḍalam etad udayati /",
  "SA11sanssr_pu:6220": "yad uta sarvajagadviśuddhivinayāya / pe //",
  "SA11sanssr_pu:6221": "yaś ca teṣāṃ sarvasatvānāṃ duṣkhaskandho vividhaṃ cāvaraṇīyaṃ karma samutthitaṃ yena te āvaraṇīyena karmaṇā buddhān na paśyanti /",
  "SA11sanssr_pu:6222": "dharmaṃ na śṛṇvanti /",
  "SA11sanssr_pu:6223": "saṃghaṃ na jānanti /",
  "SA11sanssr_pu:6224": "tad ahaṃ teṣāṃ trividham āvaraṇīyaṃ karmopacitaṃ duṣkhaskandhena svakena śarīreṇopādadāmi tāsu tāsu narakopapattiṣv apāyabhūmiṣu saṃvāseṣu ca /",
  "SA11sanssr_pu:6225": "te ca sarvasatvās tataś cyavantāṃ /",
  "SA11sanssr_pu:6226": "ahaṃ ca duṣkhopādānam upādadāmi vyavasyāmy utsahe /",
  "SA11sanssr_pu:6227": "na nivarte na palāyāmi nottrasyāmi na saṃtrasyāmi na bibhemi na pratyudāvarte na viṣīdāmi /",
  "SA11sanssr_pu:6228": "tat kasya hetoḥ /",
  "SA11sanssr_pu:6229": "avaśyaṃ nirvāhayitavyo mayā sarvasatvānāṃ bhāro /",
  "SA11sanssr_pu:6230": "naiṣa mama kāmakāraḥ /",
  "SA11sanssr_pu:6231": "sarvasatvottāraṇapraṇidhānaṃ mama /",
  "SA11sanssr_pu:6232": "mayā sarvasatvāḥ parimocayitavyā /",
  "SA11sanssr_pu:6233": "mayā sarvajagat samuttārayitavyaṃ /",
  "SA11sanssr_pu:6234_0": "jātikāntārāj jarākāntārād vyādhikāntārāc cyutyupapatikāntārāt sarvāpattikāntārāt",
  "SA11sanssr_pu:6234_1": "sarvāpāyakāntārāt sarvasaṃsārakāntārāt sarvadṛṣṭigahanakāntārāt kuśaladharmapraṇāśakāntārād",
  "SA11sanssr_pu:6234_2": "ajñānasamutthitakāntārāt tad ete mayā sarvasatvāḥ sarvakāntārebhyaḥ parimocayitavyāḥ /",
  "SA11sanssr_pu:6235": "tṛṣṇājālasaktā avidyānivaraṇāvṛtā bhavatṛṣṇāsaṃprayuktāḥ praṇāśaparyavasānā duṣkhapañjaraprakṣiptāś cārakasaṃniśritā /",
  "SA11sanssr_pu:6236": "abudhāḥ pratijñāviruddhāḥ saṃśayabhūtāḥ sadā vimatayo 'kṣemadarśinaḥ /",
  "SA11sanssr_pu:6237": "aniḥśaraṇakuśalā bhavārṇave āvartamaṇḍalaikacaraṇāḥ / pe //",
  "SA11sanssr_pu:6238": "sarvasatvānām annuttarajñānarājyapratiṣṭhāpanārtham ahaṃ carāmi /",
  "SA11sanssr_pu:6239": "nāhaṃ kevalam ātmaparimocanābhiyuktaḥ /",
  "SA11sanssr_pu:6240": "sarvasatvā hy ete mayā sarvajñatācittaplavena saṃsāradurgād dhartavyā /",
  "SA11sanssr_pu:6241": "mahāprapātād abhyutkṣeptavyāḥ /",
  "SA11sanssr_pu:6242": "sarvopadravebhyaḥ parimocayitavyāḥ /",
  "SA11sanssr_pu:6243": "saṃsārasrotasaḥ pratārayitavyā ātmanā mayā sarvasatvaduṣkhaskandho 'dhyavasitaḥ /",
  "SA11sanssr_pu:6244": "yāvad utsahe 'haṃ sarvāpāyeṣu sarvalokadhātuparyāpanneṣu sarvaduṣkhavāsam anubhavitum /",
  "SA11sanssr_pu:6245": "na ca mayā sarvasatvāḥ kuśalamūlair vañcitavyāḥ /",
  "SA11sanssr_pu:6246": "vyavasyāmy aham ekaikasminn apāye 'parāntakoṭīgatān kalpān saṃvasayituṃ /",
  "SA11sanssr_pu:6247": "yathā ca ekāpāye tathā sarvāpāyaniravaśeṣasarvalokadhātuparyāpanneṣu sarvasatvaparimocananidānaṃ /",
  "SA11sanssr_pu:6248": "tat kasya hetoḥ /",
  "SA11sanssr_pu:6249": "varaṃ khalu punar aham eko duṣkhitaḥ syāṃ na ceme sarvasatvāḥ apāyabhūmiprapatitāḥ /",
  "SA11sanssr_pu:6250": "mayā tatrātmā bandhako dātavyaḥ /",
  "SA11sanssr_pu:6251": "sarvajagac ca niḥkretavyaṃ narakatiryagyoniyamalokakāntārād ahaṃ ca sarvasatvānām arthāya sarvaduṣkhavedanāskandham anena svakena śarīreṇānubhaveyam /",
  "SA11sanssr_pu:6252": "sarvasatvanidānam ahaṃ ca sarvasatvānāṃ prātibhāvyam utsahe satyavādī pratyayito 'visaṃvādakaḥ /",
  "SA11sanssr_pu:6253": "na ca mayā sarvasatvāḥ parityaktāḥ /",
  "SA11sanssr_pu:6254": "tat kasya hetoḥ /",
  "SA11sanssr_pu:6255": "sarvasatvārambaṇo mama sarvajñatācittotpāda utpanno yad uta sarvajagatparimocanāya /",
  "SA11sanssr_pu:6256": "na cāhaṃ ratikāmatayānnuttarāyāṃ samyaksaṃbodhau saṃprasthito nāpi pañcakāmaguṇaratyanubhavanāya nāpi kāmaviṣayaniṣevaṇāya /",
  "SA11sanssr_pu:6257": "na cāham anyonyakāmadhātuparyāpannarativyūhasamudānayanāya carāmi bodhisatvacaryāṃ /",
  "SA11sanssr_pu:6258": "tat kasya hetoḥ /",
  "SA11sanssr_pu:6259": "aratayo hy eṣā sarvalokaratayaḥ /",
  "SA11sanssr_pu:6260": "māraviṣaya eṣa yad uta kāmaviṣayaniṣevaṇaṃ /",
  "SA11sanssr_pu:6261": "durbuddhisevito hy eṣa mārgaḥ /",
  "SA11sanssr_pu:6262": "sarvabuddhivivarṇito hy ayam upadeśaḥ yad uta kāmaniṣevaṇaṃ /",
  "SA11sanssr_pu:6263": "ataś caiṣa sarvaduṣkhaskandhasyotpāda eva niṣevaṇaṃ ata eva ca narakatiryagyoniyamalokānām utpādaḥ /",
  "SA11sanssr_pu:6264": "kalahabhaṇḍanavivādakṣobhāś ca satvānām ata eva prādurbhavanti /",
  "SA11sanssr_pu:6265": "ete ca satvāḥ kāmān niṣevamāṇāḥ buddhānāṃ bhagavatāṃ sakāśād dūrībhavanti /",
  "SA11sanssr_pu:6266": "svargopapatter apy ete kāmā antarāyāya saṃvartante /",
  "SA11sanssr_pu:6267": "kiṃ punar annuttarasya jñānarājasya sarvasatvayogakṣemasya /",
  "SA11sanssr_pu:6268": "so 'ham evam apramāṇadoṣān kāmānāṃ paśyan parīttān ādīptāṃs tasmād aham etan nidānam acaraṇatāyāṃ pratipatsye // pe //",
  "SA11sanssr_pu:6269": "tathā tathaiva mayā kuśalamūlaṃ pariṇāmayitavyaṃ yathā yathaiva sarvasatvā atyantasukham aveditasukhaṃ yāvat sarvajñatāsukhaṃ pratilabheran /",
  "SA11sanssr_pu:6270_0": "mayā sārathinā mayā pariṇāyakena mayolkādhāriṇā mayā kṣemagatidarśakena mayā kṣaṇagatipratilabdhena",
  "SA11sanssr_pu:6270_1": "mayopāyajñena mayārthaviduṣā mayā saṃsārasāgare sarvajñajñānayānapātramahādeśasthitena",
  "SA11sanssr_pu:6270_2": "mayā pariṇāmanakuśalena mayā pāradarśakena // pe //",
  "SA11sanssr_pu:6271": "na khalu punar asmiṃś cāturmahādvīpake lokadhātau yāvantaḥ satvās tāvanta eva sūryā udāgacchanti cāturdvīpakalokadhātvavabhāsanāya /",
  "SA11sanssr_pu:6272": "atha ca punar eka evaiṣāṃ sūrya udāgacchati caturdvīpāvabhāsanāya /",
  "SA11sanssr_pu:6273": "na ca teṣāṃ satvānāṃ caturdvīpopapannānāṃ svakasvakaiḥ śarīrair avabhāsaḥ prādurbhavati /",
  "SA11sanssr_pu:6274": "yena te divasasaṃkhyāṃ jānīyuḥ /",
  "SA11sanssr_pu:6275": "svakāryaṃ vā pariprāpayeyuḥ /",
  "SA11sanssr_pu:6276": "sasyāni vā paripācayeyuḥ /",
  "SA11sanssr_pu:6277": "ahar ahar vā udyānanagareṣu ratikrīḍāparibhogam anubhaveyuḥ /",
  "SA11sanssr_pu:6278": "diśo vā paśyeyuḥ /",
  "SA11sanssr_pu:6279": "gamanāgamanaṃ vā grāmanagaranigamarāṣṭrarājadhānīṣu kuryuḥ /",
  "SA11sanssr_pu:6280": "vyavahārakāryeṣu prayujyeran /",
  "SA11sanssr_pu:6281": "pe /",
  "SA11sanssr_pu:6282": "atha ca punaḥ sūryasya devaputrasyodayata ekasya sūryamaṇḍalasyādvitīyasya cāturdvīpake lokadhātau sarvasatvānām avabhāsaḥ prādurbhavati /",
  "SA11sanssr_pu:6283": "evam eva bodhisatvasya mahāsatvasya kuśalamūlāny upārpayamānasya kuśalamūlaṃ pariṇāmayamānasyaivaṃ cittam utpadyate /",
  "SA11sanssr_pu:6284": "naiteṣāṃ satvānāṃ tat kuśalamūlaṃ vidyate yena te ātmānaṃ paritrāyeran /",
  "SA11sanssr_pu:6285": "kaḥ punar vādaḥ param /",
  "SA11sanssr_pu:6286": "ahaṃ punaḥ sarvasatvānāṃ kṛtaśaḥ kuśalamūlāni samudānayāmi kuśalamūlaṃ pariṇāmayāmi /",
  "SA11sanssr_pu:6287": "yad uta sarvasatvamocanāya /",
  "SA11sanssr_pu:6288_0": "sarvasatvānām avabhāsanāya sarvasatvānāṃ jñāpanāya saravsatvānām avatāraṇāya sarvasatvānāṃ",
  "SA11sanssr_pu:6288_1": "parigrahaṇāya sarvasatvānāṃ pariniṣpādanāya sarvasatvānāṃ prasādanāya sarvasatvānāṃ",
  "SA11sanssr_pu:6288_2": "prahlādanāya sarvasatvānāṃ saṃśayacchedanāya ādityamaṇḍalakalpair asmābhir bhavitavyaṃ /",
  "SA11sanssr_pu:6289": "na paraḥ pratikāṅkṣitavyaḥ /",
  "SA11sanssr_pu:6290": "na parasyāvakāśam utpādya satveṣu saṃnāha utsraṣṭavyaḥ /",
  "SA11sanssr_pu:6291": "na ca sarvasatvānām antikāt sarvasatvatrāṇavyavaśāyo nivartayitavyaḥ /",
  "SA11sanssr_pu:6292": "na pariṇāmanāyāḥ sarvaduṣkhahatyā vinivartitavyaṃ /",
  "SA11sanssr_pu:6293": "na parīttāni kuśalamūlāni parigrahītavyāni /",
  "SA11sanssr_pu:6294": "na parīttayā pariṇāmanayā tuṣṭir mantavyā ity ādi //",
  "SA11sanssr_pu:6295": "āryākṣayamatisūtre 'py āha /",
  "SA11sanssr_pu:6296": "sa na kalpagaṇanayā bodhiṃ paryeṣate /",
  "SA11sanssr_pu:6297": "iyataḥ kalpān saṃnatsyāmi /",
  "SA11sanssr_pu:6298": "iyataḥ kalpān saṃnatsyāmīti /",
  "SA11sanssr_pu:6299": "api tu khalv acintyam eva saṃnāhaṃ saṃnahyati /",
  "SA11sanssr_pu:6300": "yāvatī pūrvākoṭiḥ saṃsārasya yady etāvad ekaṃ rātriṃdivaṃ bhavet /",
  "SA11sanssr_pu:6301_0": "evaṃrūpai rātriṃdivaiḥ pañcadaśadaivasikena pakṣeṇa triṃśaddaivasikena māsena dvādaśamāsikena",
  "SA11sanssr_pu:6301_1": "saṃvatsareṇa anayā varṣagaṇanayā yāvad varṣaśatasahasreṇaikaṃ bodhicittam utpādayeyam",
  "SA11sanssr_pu:6301_2": "ekaṃ ca tathāgatam arhantaṃ samyaksaṃbuddhaṃ paśyeyaṃ /",
  "SA11sanssr_pu:6302": "anena praveśenānayā gaṇanayā gaṅgānadīvālukāsamaiś cittotpādais tathāgatadarśanaiś ca ekaikasyāpi satvasya cittacaritaṃ jānīyāṃ /",
  "SA11sanssr_pu:6303": "anenaiva praveśenānayā gaṇanayā sarvasatvānāṃ tāvadbhiś cittotpādais tathāgatadarśanaiḥ svacittacaritāni prajanīyām ity annavalīnaḥ /",
  "SA11sanssr_pu:6304": "saṃnāho 'yaṃ bodhisatvasyākṣayaḥ saṃnāhaḥ /",
  "SA11sanssr_pu:6305": "evaṃ dānādiṣu bodhipākṣikamahāpuruṣalakṣaṇeṣu ca nayaḥ //",
  "SA11sanssr_pu:6306": "āryaratnameghe 'py uktaṃ //",
  "SA11sanssr_pu:6307": "na bodhisatvaḥ satvakhaṭuṅkatāṃ satvadurdāntatāṃ jñātvā /",
  "SA11sanssr_pu:6308": "alam ebhiḥ satvair evaṃ khaṭuṅkair evaṃ durdāntair iti /",
  "SA11sanssr_pu:6309": "tato nidānaṃ parikhinnaḥ parāpṛṣṭhībhūtaḥ /",
  "SA11sanssr_pu:6310": "pariśuddhāyāṃ lokadhātau praṇidhānaṃ karoti /",
  "SA11sanssr_pu:6311": "yatredṛśānāṃ satvānāṃ nāmāpi na śṛṇuyāt /",
  "SA11sanssr_pu:6312": "na ca satvārthavaimukhyasya bodhisatvapariśuddhāyāṃ lokadhātāv upapattir bhavati /",
  "SA11sanssr_pu:6313": "tatra prājño bodhisatva evaṃ cittam utpādayati /",
  "SA11sanssr_pu:6314": "tasmāt satvadhātor ye satvāḥ syuḥ pratyavarā dhajaḍaiḍamūkajātīyāḥ /",
  "SA11sanssr_pu:6315": "aparinirvāṇadharmakāḥ kṛtsnā satvadhātau na cikitsitāḥ sarvabuddhaiḥ sarvabodhisatvaiś ca pratyākhyātāḥ /",
  "SA11sanssr_pu:6316": "teṣāṃ madīye buddhakṣetre saṃnipātaḥ syāt /",
  "SA11sanssr_pu:6317": "tān ahaṃ sarvān bodhimaṇḍe niṣīdyānnuttarāṃ samyaksaṃbodhim abhisaṃbodhayeyaṃ //",
  "SA11sanssr_pu:6318": "evaṃ hi bodhisatvasya cintayataś cittotpāde cittotpāde sarvamārabhavanāni prakampante /",
  "SA11sanssr_pu:6319": "sarvabuddhāś cāsya varṇavādino bhavantīti //",
  "SA11sanssr_pu:6320": "evaṃ tāvat puṇyavṛddhikāmena āśayo dṛḍhīkartavyaḥ /",
  "SA11sanssr_pu:6321": "āśayadṛḍhīkaraṇārtham adhunocyate /",
  "SA11sanssr_pu:6322": "kiṃ punar anena dṛḍhīkṛteneti /",
  "SA11sanssr_pu:6323": "vimarṣanirāsāya dharmasaṃgītisūtre gaditaṃ /",
  "SA11sanssr_pu:6324": "āśaye samyag bhagavan buddhadharmāṇāṃ mūlaṃ /",
  "SA11sanssr_pu:6325": "yasya punar āśayo nāsti sarve buddhadharmās tasya dūre //",
  "SA11sanssr_pu:6326": "āśayasaṃpannasya punar bhagavan yadi buddhā na bhavanti gaganatalād dharmaśabdo niścarati kuḍmavṛkṣebhyaś ca /",
  "SA11sanssr_pu:6327": "āśayaśuddhasya bodhisatvasya svamanojalpād eva sarvāvavādānuśāsanyo niścaranti /",
  "SA11sanssr_pu:6328": "tasmāt tarhi bhagavan bodhisatvenāśayasaṃpannena bhavitavyaṃ //",
  "SA11sanssr_pu:6329": "tad yathā bhagavan yasya pādau tasya gamanaṃ evaṃ bhagavan yasyāśayas tasya buddhadharmāḥ /",
  "SA11sanssr_pu:6330": "tad yathā bhagavan yasyottamāṅgaṃ tasya jīvitaṃ evam eva bhagavan yasyāśayas tasya buddhabodhiḥ /",
  "SA11sanssr_pu:6331": "tad yathā bhagavan yasya jīvitaṃ tasya lābhaḥ /",
  "SA11sanssr_pu:6332": "evam eva bhagavan yasyāśayas tasya buddhatvalābhaḥ /",
  "SA11sanssr_pu:6333": "tad yathā bhagavan satītvenāgnir jvalati /",
  "SA11sanssr_pu:6334": "asatītvena na jvalati /",
  "SA11sanssr_pu:6335": "evam eva bhagavann āśaye sati bodhisatvasya sarvabuddhadharmā jvalanti /",
  "SA11sanssr_pu:6336": "asaty āśaye na jvalanti /",
  "SA11sanssr_pu:6337": "tad yathā bhagavan satsv abhramegheṣu varṣaṃ varṣaty asatsu na varṣati /",
  "SA11sanssr_pu:6338": "evam eva bhagavann āśaye sati buddhadharmāḥ pravartante /",
  "SA11sanssr_pu:6339": "tad yathā bhagavan yasya vṛkṣasya mūlaṃ vipannaṃ tasya puṣpaphalāni na bhūyaḥ prarohanti /",
  "SA11sanssr_pu:6340": "evam eva bhagavan yasyāśayo vipannas tasya sarve kuśalā dharmā na bhūyaḥ saṃbhavanti /",
  "SA11sanssr_pu:6341": "tasmāt tarhi bhagavan bodhisatvena buddhabodhyarthikena svāśayaḥ sūdgṛhītaḥ svārakṣitaḥ suśodhitaḥ svadhiṣṭhitaḥ kartavya iti //",
  "SA11sanssr_pu:6342": "ko 'yam āśayo nāma /",
  "SA11sanssr_pu:6343": "āryākṣayamatisūtre 'bhihitaḥ /",
  "SA11sanssr_pu:6344": "sa khalu punar āśayo 'kṛtrimaḥ akṛtakatvāt /",
  "SA11sanssr_pu:6345": "akṛtako niḥsādhyatvāt /",
  "SA11sanssr_pu:6346": "niḥsādhyaḥ suviditatvāt /",
  "SA11sanssr_pu:6347": "suvidito nirmāyatvāt /",
  "SA11sanssr_pu:6348": "nirmāyaḥ śuddhatvāt /",
  "SA11sanssr_pu:6349": "śuddhaḥ ṛjukatvāt /",
  "SA11sanssr_pu:6350": "ṛjukaḥ akuṭilatvāt /",
  "SA11sanssr_pu:6351": "akuṭilaḥ spaṣṭatvāt /",
  "SA11sanssr_pu:6352": "spaṣṭo 'viṣamatvāt /",
  "SA11sanssr_pu:6353": "aviṣamaḥ sāratvāt /",
  "SA11sanssr_pu:6354": "sāro 'bhedyatvāt /",
  "SA11sanssr_pu:6355": "abhedyo dṛḍhatvāt /",
  "SA11sanssr_pu:6356": "dṛḍho 'calitatvāt /",
  "SA11sanssr_pu:6357": "acalita aniśritatvād ity ādi /",
  "SA11sanssr_pu:6358": "ayam eva cādhikādhikaguṇādhigamapravṛtto 'dhyāśaya ity ucyate //",
  "SA11sanssr_pu:6359": "yathātraivoktaṃ / uttaraṇādhyāśayo viśeṣagamanatayā ity ādi //",
  "SA11sanssr_pu:6360": "api cādhyāśaya ucyate /",
  "SA11sanssr_pu:6361": "saumyatā bhūteṣu /",
  "SA11sanssr_pu:6362": "maitratā satveṣu /",
  "SA11sanssr_pu:6363": "hitacittatā āryeṣu /",
  "SA11sanssr_pu:6364": "kāruṇyam annāryeṣu /",
  "SA11sanssr_pu:6365": "gauravaṃ guruṣu /",
  "SA11sanssr_pu:6366": "trāṇatā atrāṇeṣu /",
  "SA11sanssr_pu:6367": "śaraṇatā aśaraṇeṣu /",
  "SA11sanssr_pu:6368": "dvīpatādvīpeṣu /",
  "SA11sanssr_pu:6369": "parāyaṇatā aparāyaṇeṣu /",
  "SA11sanssr_pu:6370": "sahāyatā asahāyeṣu /",
  "SA11sanssr_pu:6371": "ṛjutā kuṭileṣu /",
  "SA11sanssr_pu:6372": "spaṣṭatā khaṭuṅkeṣu /",
  "SA11sanssr_pu:6373": "aśaṭhatā śaṭheṣu /",
  "SA11sanssr_pu:6374": "amāyā āgahanacariteṣu /",
  "SA11sanssr_pu:6375": "kṛtajñatā akṛtajñeṣu /",
  "SA11sanssr_pu:6376": "kṛtaveditā drohiṣu /",
  "SA11sanssr_pu:6377": "upakāritā annupakāriṣu /",
  "SA11sanssr_pu:6378": "satyatā abhūtagateṣu /",
  "SA11sanssr_pu:6379": "nirmānatā śrabdheṣu /",
  "SA11sanssr_pu:6380": "aninditā su anindanā kṛteṣu [doubtful] /",
  "SA11sanssr_pu:6381": "annārocanatā paraskhaliteṣu /",
  "SA11sanssr_pu:6382": "ārakṣaṇatā vipratipanneṣu /",
  "SA11sanssr_pu:6383": "adoṣadarśanatā sarvopāyakauśalyacaryāsu /",
  "SA11sanssr_pu:6384": "śuśrūṣaṇatā sarvadakṣiṇīyeṣu /",
  "SA11sanssr_pu:6385": "pradakṣiṇagrāhitānuśāsanīṣv ity ādi //",
  "SA11sanssr_pu:6386": "tad evaṃ vyavasāyāśayau dṛḍhīkṛtya kāruṇyaṃ puraḥkṛtya yate śubhavṛddhaye //",
  "SA11sanssr_pu:6387": "yathoktam āryadharmasaṃgītisūtre /",
  "SA11sanssr_pu:6388": "atha khalv avalokiteśvaro bodhisatvo mahāsatvo bhagavantam etad avocat /",
  "SA11sanssr_pu:6389": "na bhagavan bodhisatvenātibahuṣu dharmeṣu śikṣitavyaṃ /",
  "SA11sanssr_pu:6390": "eko dharmo bhagavan bodhisatvena svārādhitaḥ supratividdhaḥ kartavyaḥ /",
  "SA11sanssr_pu:6391": "tasya sarvabuddhadharmāḥ karatalagatā bhavanti /",
  "SA11sanssr_pu:6392": "katama ekadharmo /",
  "SA11sanssr_pu:6393": "yad uta mahākaruṇā /",
  "SA11sanssr_pu:6394": "mahākaruṇayā bhagavan bodhisatvānāṃ sarvabuddhadharmāḥ karatalagatā bhavanti /",
  "SA11sanssr_pu:6395": "tad yathā bhagavan yena rājñaś cakravartinaś cakraratnaṃ gacchati /",
  "SA11sanssr_pu:6396": "tena sarvo balakāyo gacchati /",
  "SA11sanssr_pu:6397": "evam eva bhagavan yena bodhisatvasya mahākaruṇā gacchati /",
  "SA11sanssr_pu:6398": "tena sarve buddhadharmā gacchanti /",
  "SA11sanssr_pu:6399": "tad yathā bhagavann āditye udite satvāḥ karmakriyāsu pracurā bhavanti /",
  "SA11sanssr_pu:6400": "evam eva bhagavan mahākaruṇā yatroditā bhavati tatrānyabodhikarā dharmāḥ kriyāsu pracurā bhavanti /",
  "SA11sanssr_pu:6401": "tad yathā bhagavan sarveṣām indriyāṇāṃ manasādhiṣṭhitānāṃ svasvaviṣaye grahaṇaprācuryaṃ bhavati /",
  "SA11sanssr_pu:6402": "evam eva bhagavan mahākaruṇādhiṣṭhitānām anyeṣāṃ bodhikarāṇāṃ dharmāṇāṃ svasmin svasmin karaṇīye prācuryaṃ bhavati /",
  "SA11sanssr_pu:6403": "tad yathā bhagavan jīvitendriye saty anyeṣām indriyāṇāṃ pravṛttir bhavati /",
  "SA11sanssr_pu:6404": "evam eva bhagavan mahākaruṇāyāṃ satyām anyeṣāṃ bodhikarāṇāṃ dharmāṇāṃ pravṛttir bhavatīti //",
  "SA11sanssr_pu:6405": "āryākṣayamatisūtre 'py āha //",
  "SA11sanssr_pu:6406": "tad yathāpi nāma bhadanta sāradvatīputra puruṣasya jīvitendriyasyāśvāsāḥ praśvāsāḥ pūrvaṃgamāḥ /",
  "SA11sanssr_pu:6407": "evam eva bhadanta sāradvatīputra bodhisatvasya mahāyānasamudāgatasya mahākaruṇā pūrvaṃgamāḥ // pe //",
  "SA11sanssr_pu:6408": "syād yathāpi nāma śreṣṭhino vā gṛhapater vā ekaputrake guṇavati majjāgataṃ prema /",
  "SA11sanssr_pu:6409": "evam eva mahākaruṇāpratilabdhasya bodhisatvasya sarvasatveṣu majjāgataṃ premeti //",
  "SA11sanssr_pu:6410": "katham eṣā bhāvayitavyā /",
  "SA11sanssr_pu:6411": "svakam annekavidhaṃ pūrvānubhūtam anubhūyamānaṃ vā duṣkhaṃ bhayaṃ ca svātmany atyantam anniṣṭaṃ bhāvayitvā /",
  "SA11sanssr_pu:6412": "priyādiṣu maitrī maitrīvatā bhāvayitavyā pratyutpannaduṣkhavyādhiṣu mahāduṣkhasāgarānavadhidīrghasaṃsāravyasanānunīteṣu vā //",
  "SA11sanssr_pu:6413": "yathoktam āryadaśabhūmakasūtre /",
  "SA11sanssr_pu:6414": "tasyaivaṃ bhavaty āścaryaṃ yāvad ajñānasaṃmūḍhā vateme bālapṛthagjanāḥ /",
  "SA11sanssr_pu:6415": "yeṣām asaṃkhyeyā ātmabhāvā niruddhā nirudhyante nirotsyante ca /",
  "SA11sanssr_pu:6416": "evaṃ ca kṣīyamāṇā kāye na nirvedam utpādayanti /",
  "SA11sanssr_pu:6417": "bhūyasyā mātrayā duṣkhayantraṃ vivardhayanti /",
  "SA11sanssr_pu:6418": "saṃsāraśrotasaś ca mahābhayān na nivartante /",
  "SA11sanssr_pu:6419": "skandhālayaṃ ca notsṛjanti /",
  "SA11sanssr_pu:6420": "dhātūragebhyaś ca na nirvidyante /",
  "SA11sanssr_pu:6421": "nandīrāgāndhāś ca nāvabudhyante /",
  "SA11sanssr_pu:6422": "ṣaḍāyatanaśūnyagrāmaṃ ca na vyavalokayanti /",
  "SA11sanssr_pu:6423": "ahaṃkāramamakārābhiniveśānuśayaṃ ca na prajahanti /",
  "SA11sanssr_pu:6424": "mānadṛṣṭiśalyaṃ ca noddharanti /",
  "SA11sanssr_pu:6425": "rāgadveṣamohajālaṃ ca na praśamayanti /",
  "SA11sanssr_pu:6426": "avidyāmohāndhakāraṃ ca na vidhamayanti /",
  "SA11sanssr_pu:6427": "tṛṣṇārṇavaṃ ca nocchoṣayanti /",
  "SA11sanssr_pu:6428": "daśabalasārthavāhaṃ ca na paryeṣante /",
  "SA11sanssr_pu:6429": "mārāśayagahanānugatāś ca saṃsārasāgare vividhākuśalavitarkagrāhākule pariplavante /",
  "SA11sanssr_pu:6430": "apratiśaraṇāḥ tathā saṃvegam āpadyante bahūni duṣkhāni pratyanubhavantaḥ /",
  "SA11sanssr_pu:6431": "yad idaṃ jātijarāvyādhimaraṇaśokaparidevaduṣkhadaurmanasyopāyāsān /",
  "SA11sanssr_pu:6432_0": "hantāham eṣāṃ satvānāṃ duṣkhārtānām anāthānām atrāṇānām aśaraṇānām alayanānām āparāyaṇānām",
  "SA11sanssr_pu:6432_1": "andhānām avidyāṇḍakoṣapaṭalaparyavanaddhānāṃ tamo'bhibhūtānām arthāyaiko 'dvitīyo",
  "SA11sanssr_pu:6432_2": "bhūtvā tathārūpapuṇyajñānasaṃbhāropacayaṃ bibharmi /",
  "SA11sanssr_pu:6433": "yathārūpeṇa puṇyajñānasaṃbhāropacayena saṃbhṛtena ime sarvasatvā abhyantaviśuddhim anuprāpnuyur iti //",
  "SA11sanssr_pu:6434": "tathātraivāha /",
  "SA11sanssr_pu:6435": "saṃsārāṭavīkāntāramārgaprapannā vateme satvā nirayatiryagyoniyamalokaprapātābhimukhāḥ kudṛṣṭiviṣamajālānuprāptāḥ mohagahanasaṃchannā mithyāmārgavitathaprayātā /",
  "SA11sanssr_pu:6436": "andhībhūtāḥ pariṇāyakavikalāḥ // pe //",
  "SA11sanssr_pu:6437": "saṃsāraśrotānuvāhinaḥ tṛṣṇānadīprapannāḥ /",
  "SA11sanssr_pu:6438": "mahāvegagrastā /",
  "SA11sanssr_pu:6439": "avalokanāsamarthāḥ [doubtful] kāmavyāpādavicikitsāvihiṃsāvitarkaprapātānucaritāḥ /",
  "SA11sanssr_pu:6440": "svakāyadṛṣṭyudakarākṣasagṛhītāḥ /",
  "SA11sanssr_pu:6441": "kāmagahanāvarttānupraviṣṭāḥ nandīrāgamadhyasaṃsaktāḥ /",
  "SA11sanssr_pu:6442": "asmimānasthalocchannāḥ /",
  "SA11sanssr_pu:6443": "aparāyaṇāḥ /",
  "SA11sanssr_pu:6444": "āyatanagrāmānucchalitāḥ /",
  "SA11sanssr_pu:6445": "kuśalasaṃbhārakavirahitāḥ /",
  "SA11sanssr_pu:6446": "te 'smābhir mahākuśalamūlabalenoddhṛtya nirupadrave arajasi śivasarvajñatāratnadvīpe pratiṣṭhāpayitavyā /",
  "SA11sanssr_pu:6447_0": "ruddhā vateme satvā bahuduṣkhadaurmanasyopāyāsabahulānunayapratighapriyāpriyavinibandhane",
  "SA11sanssr_pu:6447_1": "saśokaparidevānucarite tṛṣṇānigaḍabandhane māyāśāṭhyāvidyāgahanasaṃchanne traidhātukacārake /",
  "SA11sanssr_pu:6448": "te asmābhiḥ sarvatraidhātukaviveke abhayapure sarvaduṣkhopaśame [doubtful] annāvaraṇanirvāṇe pratiṣṭhāpayitavyā ity ādi //",
  "SA11sanssr_pu:6449": "evam ebhiḥ paraḥparadṛḍhīkṛtyair vyavasāyāśayakāruṇyaiḥ puṇyavṛddhim ārabhet /",
  "SA11sanssr_pu:6450": "tatra tāvad bhadrācāryāvidhiḥ kāryā vandanādiḥ sadādarāt //",
  "SA11sanssr_pu:6451": "āryogradattaparipṛcchāyāṃ hi trirātre trir divasasya ca śuceḥ śucivastraprāvṛtasya ca triskandhakapravartanam uktaṃ //",
  "SA11sanssr_pu:6452": "tatra trayaḥ skandhāḥ pāpadeśanāpuṇyānumodanābuddhādhyeṣaṇākhyāḥ puṇyarāśitvāt /",
  "SA11sanssr_pu:6453": "tatra vandanā pāpadeśanāyām antarbhavati /",
  "SA11sanssr_pu:6454": "buddhān namaḥkṛtyopāliparipṛcchāyāṃ deśaneti kṛtvā /",
  "SA11sanssr_pu:6455": "yācanam adhyeṣaṇāyāṃ ekārthatvāt /",
  "SA11sanssr_pu:6456": "pūjā tu vibhavābhāvād anityeti noktā /",
  "SA11sanssr_pu:6457": "mānasī vācasī ca sūtrāntaraprasiddhatvān noktāḥ /",
  "SA11sanssr_pu:6458": "trayāṇāṃ tu vacanāt prādhānyaṃ gamyate /",
  "SA11sanssr_pu:6459": "tatra vandanā /",
  "SA11sanssr_pu:6460": "sarvabuddhān namasyāmīti //",
  "SA11sanssr_pu:6461": "āryākṣayamatisūtre tv ātmaparapāpadeśanā puṇyasaṃbhāre paṭhyate //",
  "SA11sanssr_pu:6462": "gāthācatuṣṭayena ca yathāgītaiś ca stotraiḥ / āryabhadracaryādigāthābhir vā pūjanā ca //",
  "SA11sanssr_pu:6463": "āryaratnameghe yathoktaṃ /",
  "SA11sanssr_pu:6464": "iha bodhisatvo yānīmāni bhavanti puṣpajātāni vā phalajātāni vā amamāny aparigrahāṇi /",
  "SA11sanssr_pu:6465": "tāni triṣkṛtvā rātrau triṣkṛtvā divase buddhabodhisatvebhyo niryātayati // pe //",
  "SA11sanssr_pu:6466": "sayathīme [doubtful] dhūpavṛkṣā vā gandhavṛkṣā vā ratnavṛkṣā vā kalpavṛkṣā vā amamā aparigrahās tān api triṣkṛtvā rātrau triṣkṛtvā divase buddhabodhisatvebhyo niryātayatīti //",
  "SA11sanssr_pu:6467": "āryatrisamayarāje 'pi sthalajā ratnaparvatāḥ /",
  "SA11sanssr_pu:6468": "jalajā ratnaparvatā sthalajalajāni ratnāni daśadigavasthitāni /",
  "SA11sanssr_pu:6469": "amamāny aparigrahāṇi deyānīty uktaṃ //",
  "SA11sanssr_pu:6470": "anayā ca diśā sarvabhaiṣajyāni sarvarasāyanāni sarvasalilāni annavadyāni ammaṇḍalāni /",
  "SA11sanssr_pu:6471": "sarvakāñcanamaṇḍalāni /",
  "SA11sanssr_pu:6472": "vivṛtteṣu vā lokadhātuṣu ye paramarasasparśasaṃpannā bhūparpaṭakāḥ /",
  "SA11sanssr_pu:6473": "amṛtalatā /",
  "SA11sanssr_pu:6474": "akṛṣṭoptā vā śālayaḥ /",
  "SA11sanssr_pu:6475": "sarvottarakurudvīpeṣu /",
  "SA11sanssr_pu:6476": "pariśuddheṣu ca lokadhātuṣu ye ramaṇīyatarāḥ paribhogāḥ //",
  "SA11sanssr_pu:6477": "yathā cāryaratnameghe evāha /",
  "SA11sanssr_pu:6478": "sa yānīmāni sūtrānteṣūdārodārāṇi tathāgatapūjopasthānāni śṛṇoti /",
  "SA11sanssr_pu:6479": "tāny āśayatas tīvreṇādhyāśayena buddhabodhisatvebhyaḥ pariṇāmayatīti /",
  "SA11sanssr_pu:6480": "tathā /",
  "SA11sanssr_pu:6481": "sa vividhāni pūjopasthānāni anuvicintayatīti //",
  "SA11sanssr_pu:6482": "deśanā pūrvokteva /",
  "SA11sanssr_pu:6483": "āryākṣayamatisūtre tv ātmaparapāpadeśanā puṇyasaṃbhāre paṭhyate /",
  "SA11sanssr_pu:6484": "anumodanā bhadracaryāgāthayā /",
  "SA11sanssr_pu:6485": "candrapradīpānumodanāparivartena vā /",
  "SA11sanssr_pu:6486": "adhyeṣaṇā bhadracaryayaiva /",
  "SA11sanssr_pu:6487": "pariṇāmanā tu sakalasamāptāryabhadracaryayaiva /",
  "SA11sanssr_pu:6488": "vajradhvajapariṇāmanāṃ vā paśyet //",
  "SA11sanssr_pu:6489": "athavā daśabhūmakoktāni mahāpraṇidhānāni /",
  "SA11sanssr_pu:6490": "yathāha /",
  "SA11sanssr_pu:6491": "yad utāśeṣaniḥśeṣānavaśeṣasarvabuddhapūjopasthāpanāya /",
  "SA11sanssr_pu:6492": "sarvākāravaropetam udārādhimuktiviśuddhaṃ dharmadhātuvipulam ākāśadhātuparyavasānam aparāntakoṭīniṣṭhaṃ sarvakalpasaṃkhyābuddhotpādasaṃkhyāpratiprasrabdhaṃ /",
  "SA11sanssr_pu:6493": "mahāpūjopasthānāya /",
  "SA11sanssr_pu:6494": "prathamaṃ mahāpraṇidhānam abhinirharati //",
  "SA11sanssr_pu:6495": "yad uta sarvatathāgatabhāṣitadharmanetrīsaṃdhāraṇāya sarvabuddhabodhisatvaparigrahāya /",
  "SA11sanssr_pu:6496": "sarvasamyaksaṃbuddhaśāsanaparirakṣaṇāya /",
  "SA11sanssr_pu:6497": "dharmadhātuvipulam ākāśadhātuparyavasānam aparāntakoṭīniṣṭhaṃ /",
  "SA11sanssr_pu:6498": "sarvasaṃkalpasaṃkhyābuddhotpādasaṃkhyāpratiprasrabdhaṃ /",
  "SA11sanssr_pu:6499": "saddharmaparigrahāya /",
  "SA11sanssr_pu:6500": "dvitīyaṃ mahāpraṇidhānam abhinirharati //",
  "SA11sanssr_pu:6501": "yad uta sarvabuddhotpādaniravaśeṣasarvalokadhātuprasareṣu /",
  "SA11sanssr_pu:6502_0": "tuṣitabhavanavāsam ādiṃ kṛtvā cyavanācaṅkramaṇagarbhasthitijanmakumārakrīḍāntaḥpuravāsābhiniṣkramaṇaduṣkaracaryābodhimaṇḍopasaṃkramaṇamāradharṣaṇābhisaṃbodhyadhyeṣaṇamahādharmacakrapravartanamahāparinirvāṇopasaṃkramaṇāya /",
  "SA11sanssr_pu:6503": "pūjādharmasaṃgrahaprayogapūrvaṃgamaṃ kṛtvā sarvatraikālavivartanāya /",
  "SA11sanssr_pu:6504": "dharmadhātuvipulam ākāśadhātuparyavasānam aparāntakoṭīniṣṭhaṃ sarvakalpasaṃkhyābuddhotpādasaṃkhyāpratiprasrabdhaṃ yāvan mahāparinirvāṇopasaṃkramaṇāya /",
  "SA11sanssr_pu:6505": "tṛtīyaṃ mahāpraṇidhānam abhinirharati //",
  "SA11sanssr_pu:6506": "yad uta sarvabodhisatvacaryāvipulamahadgatāpramāṇāsaṃbhinnasarvapāramitāsusaṃgrahītaḥ /",
  "SA11sanssr_pu:6507_0": "sarvabhūmipariśodhanaṃ sāṅgopāṅganirhāraṃ yāvat salakṣaṇavilakṣaṇasaṃvartavivartasarvabodhisatvacaryābhūtayathāvad",
  "SA11sanssr_pu:6507_1": "bhūmipathopadeśapāramitāparikarmāvavādānuśāsanyanupradānopastambhacittotpādābhinirhārāya /",
  "SA11sanssr_pu:6508": "dharmadhatuvipulam ākāśadhātuparyavasānam aparāntakoṭīniṣṭhaṃ sarvakalpasaṃkhyācaryāsaṃkhyāpratiprasrabdhaṃ cittotpādābhinirhārāya /",
  "SA11sanssr_pu:6509": "caturthaṃ mahāpraṇidhānam abhinirharati //",
  "SA11sanssr_pu:6510_0": "yad uta niravaśeṣasarvasatvadhāturūpyarūpisaṃjñāsaṃjñi naiva saṃjñi nāsaṃjñy aṇḍajajarāyujasaṃsvedajaupapādukatraidhātukaparyāpannaṣaḍgatisamavasṛtasarvopapattiparyāpannanāmarūpasaṃgṛhītāśeṣasarvasatvadhātuparipācanāya /",
  "SA11sanssr_pu:6511": "sarvabuddhadharmāvatāraṇāya /",
  "SA11sanssr_pu:6512": "sarvagatisaṃkhyāvyavacchedanāya /",
  "SA11sanssr_pu:6513": "sarvajñajñānapratiṣṭhāpanāya /",
  "SA11sanssr_pu:6514": "dharmadhātuvipulam ākāśadhātuparyavasānam aparāntakoṭīniṣṭhaṃ sarvakalpasaṃkhyāsatvadhātusaṃkhyāpratiprasrabdhaṃ /",
  "SA11sanssr_pu:6515": "sarvasatvadhātuparipācanāya /",
  "SA11sanssr_pu:6516": "pañcamaṃ mahāpraṇidhānam abhinirharati //",
  "SA11sanssr_pu:6517_0": "yad uta niravaśeṣasarvalokadhātuvipulasaṃkṣiptamahadgatāpramāṇasūkṣmaudārikavyatyastāvamūrddhasamatalapraveśasamavasaraṇānugatendrajālavibhāgadaśadigaśeṣavaimātryapraveśavibhāgajñānānugamapratyakṣatāyai /",
  "SA11sanssr_pu:6518": "dharmadhātuvipulam ākāśadhātuparyavasānam aparāntakoṭīniṣṭhaṃ sarvakalpasaṃkhyālokadhātusaṃkhyāpratiprasrabdhaṃ lokadhātuvaimātryāvatāraṇāya /",
  "SA11sanssr_pu:6519": "ṣaṣṭhaṃ mahāpraṇidhānam abhinirharati //",
  "SA11sanssr_pu:6520": "yad uta sarvakṣetraikakṣetra ekakṣetra sarvakṣetraisamavaśaraṇapariśodhanaṃ [doubtful] /",
  "SA11sanssr_pu:6521": "apramāṇabuddhakṣetra prabhāvyūhālaṃkārapratimaṇḍitaṃ /",
  "SA11sanssr_pu:6522": "sarvakleśāpanayanapariśuddhipathopetaṃ /",
  "SA11sanssr_pu:6523": "apramāṇajñānākārasatvaparipūrṇam udārabuddhaviṣayasamavasaraṇaṃ /",
  "SA11sanssr_pu:6524": "yathāśayasarvasatvasaṃdarśanasaṃtoṣaṇāya /",
  "SA11sanssr_pu:6525": "dharmadhātuvipulam ākāśadhātuparyavasānam aparāntakoṭīniṣṭhaṃ /",
  "SA11sanssr_pu:6526": "sarvakalpasaṃkhyābuddhakṣetrasaṃkhyāpratiprasrabdhaṃ /",
  "SA11sanssr_pu:6527": "sarvabuddhakṣetrapariśodhanāya /",
  "SA11sanssr_pu:6528": "saptamaṃ mahāpraṇidhānam abhinirharati //",
  "SA11sanssr_pu:6529": "yad uta sarvabodhisatvaikāśayaprayogatāyai /",
  "SA11sanssr_pu:6530": "niḥsapatnakuśalamūlopacayāya /",
  "SA11sanssr_pu:6531": "ekārambaṇasarvabodhisatvasamatāyai /",
  "SA11sanssr_pu:6532": "avirahitasatatasamitabuddhabodhisatvasamavadhānāya /",
  "SA11sanssr_pu:6533": "yatheṣṭabuddhotpādasaṃdarśanāya /",
  "SA11sanssr_pu:6534": "svacittotpādatathāgataprabhāvajñānānugamāya /",
  "SA11sanssr_pu:6535": "acyutānugāminyabhijñāpratilambhāya /",
  "SA11sanssr_pu:6536": "sarvalokadhātvanuvicaraṇāya sarvaparṣanmaṇḍalapratibhāsaprāptaye /",
  "SA11sanssr_pu:6537": "sarvopapattisvaśarīrānugamāya /",
  "SA11sanssr_pu:6538": "acintyamahāyānopetatāyai /",
  "SA11sanssr_pu:6539": "bodhisatvacaryācaraṇāvyavacchedāya /",
  "SA11sanssr_pu:6540": "dharmadhātuvipulam ākāśadhātuparyavasānam aparāntakoṭīniṣṭhaṃ /",
  "SA11sanssr_pu:6541": "sarvakalpasaṃkhyācaryāsaṃkhyāpratiprasrabdhaṃ /",
  "SA11sanssr_pu:6542": "mahāyānāvatāraṇāya /",
  "SA11sanssr_pu:6543": "aṣṭamaṃ mahāpraṇidhānam abhinirharati //",
  "SA11sanssr_pu:6544": "yad utāvivartyacakrasamārūḍhabodhisatvacaryācaraṇāya /",
  "SA11sanssr_pu:6545": "amoghakāyavāṅmanaḥkareṇa /",
  "SA11sanssr_pu:6546": "sahadarśananiyatasarvabuddhadharmapratilambhāya /",
  "SA11sanssr_pu:6547": "sahaghoṣodāhārajñānānugamāya /",
  "SA11sanssr_pu:6548": "sahaprasādakleśavivartanāya /",
  "SA11sanssr_pu:6549": "mahābhaiṣajyarājopamāśrayapratilambhāya /",
  "SA11sanssr_pu:6550": "cintāmaṇivat kāyapratilambhāya /",
  "SA11sanssr_pu:6551": "sarvabodhisatvacaryācaraṇāya /",
  "SA11sanssr_pu:6552": "dharmadhātuvipulam ākāśadhātuparyavasānam aparāntakoṭīniṣṭhaṃ /",
  "SA11sanssr_pu:6553": "sarvakalpasaṃkhyācaryāsaṃkhyāpratiprasrabdhaṃ /",
  "SA11sanssr_pu:6554": "amoghaghoṣatāyai /",
  "SA11sanssr_pu:6555": "navamaṃ mahāpraṇidhānam abhinirharati //",
  "SA11sanssr_pu:6556": "yad uta sarvalokadhātuṣv annuttarasamyaksaṃbodhyabhisaṃbodhanāya /",
  "SA11sanssr_pu:6557": "ekavālapathāvyativṛttasarvabālapṛthagjanajanmopapattyabhiniṣkramaṇavikurvaṇabodhimaṇḍadharmacakrapravartanamahāparinirvāṇopadarśanāya /",
  "SA11sanssr_pu:6558": "mahābuddhaviṣayaprabhāvajñānānugamāya /",
  "SA11sanssr_pu:6559": "sarvasatvadhātuyathāśayabuddhotpādakṣaṇakṣaṇāvabodhapraśamaprāpaṇasaṃdarśanāya /",
  "SA11sanssr_pu:6560": "ekābhisaṃbodhisarvadharmadhātunirmāṇaspharaṇāya /",
  "SA11sanssr_pu:6561": "ekaghoṣodāhārasarvasatvacittāśayasaṃtoṣaṇāya /",
  "SA11sanssr_pu:6562": "mahāparinirvāṇopadarśanacaryābalāvyupacchedāya /",
  "SA11sanssr_pu:6563": "mahājñānabhūmisarvadharmavyutthāpanasaṃdarśanāya /",
  "SA11sanssr_pu:6564": "dharmajñānarddhimāyābhijñāsarvalokadhātuspharaṇāya /",
  "SA11sanssr_pu:6565": "dharmadhātuvipulam ākāśadhātuparyavasānam aparāntakoṭīniṣṭhaṃ /",
  "SA11sanssr_pu:6566": "sarvakalpasaṃkhyābhisaṃbodhisaṃkhyāpratiprasrabdhaṃ /",
  "SA11sanssr_pu:6567": "mahāyānābhinirhārāya /",
  "SA11sanssr_pu:6568": "daśamaṃ mahāpraṇidhānam abhinirharatīti //",
  "SA11sanssr_pu:6569": "etac ca bhāvayan sarvatra pariṇāmayāmīti yojyaṃ //",
  "SA11sanssr_pu:6570": "āryāvalokiteśvaravimokṣe ca yad uktaṃ tad apy evaṃ yojyaṃ /",
  "SA11sanssr_pu:6571": "etat kuśalamūlaṃ sarvasatvaprapātabhayavigamāya pariṇāmayāmi /",
  "SA11sanssr_pu:6572": "sarvasatvān sāntānikabhayapraśamanāya /",
  "SA11sanssr_pu:6573": "sarvasatvasaṃmohabhayavinivartanāya pariṇāmayāmi /",
  "SA11sanssr_pu:6574": "sarvasatvabandhanabhayasamucchedāya /",
  "SA11sanssr_pu:6575": "sarvasatvajīvitoparodhopakramabhayavyāvartanāya /",
  "SA11sanssr_pu:6576": "sarvasatvopakaraṇavaikalyabhayāpanayanāya /",
  "SA11sanssr_pu:6577": "sarvasatvājīvikābhayavyupaśamanāya /",
  "SA11sanssr_pu:6578": "sarvasatvāślokabhayasamatikramaṇāya pariṇāmayāmi /",
  "SA11sanssr_pu:6579": "sarvasatvasāṃsārikabhayopaśamanāya /",
  "SA11sanssr_pu:6580": "sarvasatvaparṣacchāradyabhayavigamāya /",
  "SA11sanssr_pu:6581": "sarvasatvamaraṇabhayavyatikramāya /",
  "SA11sanssr_pu:6582": "sarvasatvadurgatibhayavinivartanāya /",
  "SA11sanssr_pu:6583": "sarvasatvatamo'ndhakāraviṣamagatyapratyudāvartanāvabhāsakaraṇāya pariṇāmayāmi /",
  "SA11sanssr_pu:6584": "sarvasatvānāṃ visabhāgasamavadhānabhayābhyantavigamāya /",
  "SA11sanssr_pu:6585": "sarvasatvapriyaviprayogabhayanirodhāya /",
  "SA11sanssr_pu:6586": "sarvasatvāpriyasaṃvāsabhayāpanayanāya /",
  "SA11sanssr_pu:6587": "sarvasatvakāyaparipīḍābhayavisaṃyogāya /",
  "SA11sanssr_pu:6588": "sarvasatvacittaparipīḍanabhayanirmokṣaṇāya /",
  "SA11sanssr_pu:6589": "sarvasatvaduṣkhadaurmanasyopāyāsasamatikramaṇāya pariṇāmayāmīti //",
  "SA11sanssr_pu:6590": "saṃkṣepataḥ punar iyam annuttarā pariṇāmanā yeyam āryabhadracaryāgāthāyāṃ /",
  "SA11sanssr_pu:6591": "mañjuśirī yatha jānati śūraḥ so ca samantata bhadra tathaiva /",
  "SA11sanssr_pu:6592": "teṣu ahaṃ anuśikṣayamāṇo nāmayamī kuśalaṃ imu sarvaṃ //",
  "SA11sanssr_pu:6593": "sarvatriyadhva gatebhi jinebhir yā pariṇāmana varṇita agrā /",
  "SA11sanssr_pu:6594": "tāya ahaṃ kuśalaṃ imu sarvaṃ nāmayamī varabhadracarīye / iti //",
  "SA11sanssr_pu:6595": "iti śikṣāsamuccaye bhadracaryāvidhiḥ ṣoḍaśamaḥ paricchedaḥ samāptaḥ //",
  "SA11sanssr_pu:6596": "[XVII. vandanādyanuśaṃsā]",
  "SA11sanssr_pu:6597": "vandanānuśaṃsāḥ saptadaśaḥ paricchedaḥ //",
  "SA11sanssr_pu:6598": "ukto vandanādividhiḥ / tena puṇyavṛddhir bhavatīti kuto gamyate //",
  "SA11sanssr_pu:6599": "āryāvalokanasūtrāt /",
  "SA11sanssr_pu:6600": "evaṃ hi tatroktaṃ /",
  "SA11sanssr_pu:6601": "varjayaty akṣaṇāny aṣṭau yae ime deśitā mayā /",
  "SA11sanssr_pu:6602": "kṣaṇaṃ cārāgayaty ekaṃ buddhotpādaṃ suśobhanaṃ //",
  "SA11sanssr_pu:6603": "varṇavān rūpasaṃpanno lakṣaṇaiḥ samalaṃkṛtaḥ sthāmnā balena copeto nāsau kausīdyam ṛcchati [doubtful] //",
  "SA11sanssr_pu:6604": "āḍhyo mahādhanaś cāsau adhṛṣyaḥ puṇyavān api / ārāgya lokapradyotaṃ satkaroti punaḥ punaḥ //",
  "SA11sanssr_pu:6605": "śreṣṭhīkuleṣu sphīteṣu sa āḍhyeṣūpapadyate / bhaved dānapatiḥ śūro muktatyāgo hy amatsarī //",
  "SA11sanssr_pu:6606": "rājā bhaved dhārmiko 'sau caturdvīpeśvaraḥ prabhuḥ /",
  "SA11sanssr_pu:6607": "praśāsayen mahīṃ kṛtsnāṃ samudragirikuṇḍalām //",
  "SA11sanssr_pu:6608": "maharddhikaś cakravartī saptaratnasamanvitaḥ / rājye pratiṣṭhito buddhān satkaroti punaḥ punaḥ //",
  "SA11sanssr_pu:6609": "ścyuta/ cāsmād gataḥ svargaṃ prasanno jinaśāsane / śakro bhavati devendraḥ īśvaro marumūrddhani //",
  "SA11sanssr_pu:6610": "na śakyaṃ bhāṣatā varṇaṃ kṣapayituṃ kalpakoṭibhiḥ /",
  "SA11sanssr_pu:6611": "ya stūpaṃ lokanāthasya naraḥ kuryāt pradakṣiṇam //",
  "SA11sanssr_pu:6612": "na jātu so 'ndhaḥ khañjo vā kalpānām api koṭibhiḥ /",
  "SA11sanssr_pu:6613": "utpādya bodhicittaṃ yaḥ śāstu stūpaṃ hi vandate //",
  "SA11sanssr_pu:6614": "dṛḍhavīryo dṛḍhasthāmo vīraś ca dṛḍhavikramaḥ /",
  "SA11sanssr_pu:6615": "kauśalyaṃ gacchati kṣipraṃ kṛtvā stūpapradakṣiṇam //",
  "SA11sanssr_pu:6616": "yo buddhakoṭiniyutaśatasahasrān kalpān koṭī ca tuliya satkarayā /",
  "SA11sanssr_pu:6617": "yaś ceha kalpe caramaka ghorakāle vandeya stūpaṃ bahutara tasya puṇyam //",
  "SA11sanssr_pu:6618": "agro hi buddho 'tuliya dakṣiṇīyo 'grāṃ caritvā cariyaviśeṣa prāptaḥ /",
  "SA11sanssr_pu:6619": "tasyeha pūjāṃ karia narariṣabhasya vipāka śreṣṭho bhavati atulyarūpaḥ //",
  "SA11sanssr_pu:6620": "itaś cyutvā manuṣyebhyas trāyastriṃśeṣu gacchati / vimānaṃ labhate tatra vicitraṃ ratanām ayam //",
  "SA11sanssr_pu:6621": "kūṭāgāraṃ svayaṃ datvā apsarogaṇasevitaḥ / mālāṃ stūpe saṃpradāya trāyastriṃśeṣu jāyate //",
  "SA11sanssr_pu:6622": "aṣṭāṅgajalasaṃpūrṇāṃ suvarṇasikatāstritām / vaiḍūryasphaṭikaiś caiva divyāṃ puṣkariṇīṃ labhet //",
  "SA11sanssr_pu:6623": "bhuktvā ca tāṃ ratiṃ divyāṃ āyuḥ saṃpūrya paṇḍitaḥ /",
  "SA11sanssr_pu:6624": "cyutvā ca devalokāt sa manuṣyo bhavati bhogavān //",
  "SA11sanssr_pu:6625": "jātikoṭisahasraṇi śatāni niyutāni ca / satkṛtaḥ syāc ca sarvatra caitye mālāṃ pradāya ca //",
  "SA11sanssr_pu:6626": "cakravartī ca rājāsau śakraś ca bhavatīśvaraḥ / brahmā ca brahmalokasmin caitye mālāṃ pradāya ca //",
  "SA11sanssr_pu:6627": "paṭṭapradāna datvā tu lokanāthasya tāyinaḥ / sarve 'syārthāḥ samṛdhyanti ye divyā ye ca mānuṣāḥ //",
  "SA11sanssr_pu:6628": "tyajed dhīnān akuśalān na sa tatropapadyate /",
  "SA11sanssr_pu:6629": "mālāvihāraṃ kṛtvā ca lokanāthasya dhātuṣu /",
  "SA11sanssr_pu:6630": "abhedyaparivāreṇa rājā bhūyān maharddhikaḥ //",
  "SA11sanssr_pu:6631": "priyaḥ sadayitaś cāsau satkṛtaś ca praśaṃsitaḥ / davānām atha nāgānāṃ ye lokesmiṃś ca paṇḍitāḥ //",
  "SA11sanssr_pu:6632": "yatrāsau jāyate vīraḥ puṇyatejaḥsudīpitaḥ / te kulāḥ satkṛtā bhonti rāṣṭrāṇi nagarāṇi ca //",
  "SA11sanssr_pu:6633": "yaḥ sarṣapāt sūkṣmataraṃ gṛhītvā dhūpeya dhūpaṃ bhagavati caityakeṣu /",
  "SA11sanssr_pu:6634": "tasyānuśaṃsān śṛṇuta prabhāṣato me prasannacittā jahiya khilāṃ malāṃś ca //",
  "SA11sanssr_pu:6635": "sa puṇyavāṃś carati diśaḥ samantād ārogyaprāpto dṛḍhamatir apramattaḥ /",
  "SA11sanssr_pu:6636": "vineti śokaṃ vicarati cārikāyāṃ priyo manāpo bhavati mahājanasya //",
  "SA11sanssr_pu:6637": "rājyaṃ ca labdhvā jina varu satkarotī mahānubhāvo vidu cakravartī /",
  "SA11sanssr_pu:6638": "suvarṇavarṇo vicitralakṣaṇaiḥ sa manojñagandhān labhi sarvaloke //",
  "SA11sanssr_pu:6639": "jātamātro labhate śreṣṭhavastrān divyaviśiṣṭasurucirakauśikāṃś ca /",
  "SA11sanssr_pu:6640": "bhotī sukhasukāyaḥ saṃveṣṭyastūpaṃ nāthasya cīvaraiḥ /",
  "SA11sanssr_pu:6641": "yaś cīvareṇa caityeṣu kuryāt pūjām atulāṃ nāyakānāṃ /",
  "SA11sanssr_pu:6642": "tasyeha bhotī asadṛśu ātmabhāvo dvātriṃśatībhiḥ kavacita lakṣaṇebhiḥ /",
  "SA11sanssr_pu:6643": "pāṇītaleṣu suruciru muktahārāḥ prādurbhavantī vividha annantakalpāḥ /",
  "SA11sanssr_pu:6644": "siṃhalatāḥ suruciravarṇasūtrā veṭhitva stūpaṃ bhagavata cīvarebhiḥ //",
  "SA11sanssr_pu:6645": "datvā patākāṃ bhagavata cetikeṣū chandaṃ janitvā tatha siya buddhaloke /",
  "SA11sanssr_pu:6646": "sa pūjanīyo bhavati mahājanasya carantu śreṣṭho jinacārikāye //",
  "SA11sanssr_pu:6647": "suvarṇavarṇo bhavati si ātmabhāvo lābhī sa bhotī suruciracīvarāṇāṃ /",
  "SA11sanssr_pu:6648": "karpāsikānāṃ susahita kambalānāṃ dukūlakānāṃ tatha varakauśakānāṃ //",
  "SA11sanssr_pu:6649": "dhvajaṃ daditvā hataraji satvasāre dhanaṃ prabhūtaṃ pratilabhi na cireṇa /",
  "SA11sanssr_pu:6650": "prabhūtakoṣo bhavati annantaprajño paricāru tasya bhavaty adīnacittaḥ /",
  "SA11sanssr_pu:6651": "na cittaśūlaṃ janayati so parasya prasādacittaḥ sada apramattaḥ /",
  "SA11sanssr_pu:6652": "na tasya agniḥ kramati viṣannaśastraṃ udvīkṣaṇīyo bhavati mahājanasya //",
  "SA11sanssr_pu:6653": "adho upādāya ca vibhavāgru yāvat jāmbūnadaṃ tena bhavati buddhakṣetraṃ /",
  "SA11sanssr_pu:6654": "śakyaṃ kṣayetuṃ āyuśriya evarūpā na buddhastūpe dharayata eka dīpam //",
  "SA11sanssr_pu:6655": "na tasya kāyo bhavati avarṇitāṅgo dṛḍhāsu bhotī parighabhujo 'chambhī /",
  "SA11sanssr_pu:6656": "ālokaprāpto [doubtful] vicarati sarvaloke daditva dīpaṃ bhagavata cetikeṣu //",
  "SA11sanssr_pu:6657": "yadi buddhakṣetrā niyutaśatā sahasrā bhaveyu pūrṇā śikhagatasarṣapebhiḥ /",
  "SA11sanssr_pu:6658": "śakyaṃ gaṇetuṃ tulayitu bhāṣituṃ vā na tathāgateṣū dharayitu ekadīpam //",
  "SA11sanssr_pu:6659": "alaṅkaritvā suruciradarśanīyaṃ yo deti chatraṃ bhagavata cetikeṣu /",
  "SA11sanssr_pu:6660": "tasyeha bhoty asadṛśa ātmabhāvo dvātriṃśatībhiḥ kavacita lakṣaṇebhiḥ //",
  "SA11sanssr_pu:6661": "yebhir jinasya pratapata ātmabhāvo rūpaṃ viśiṣṭaṃ yathariva [doubtful] kāñcanasya /",
  "SA11sanssr_pu:6662": "jāmbūnado vā suruciradarśanīyā abhikīrṇa ... kusumita lakṣaṇebhiḥ //",
  "SA11sanssr_pu:6663": "abhijñaprāpto bhavati mahāyaśākhyaḥ carati śreṣṭhāvaracārikāyāṃ /",
  "SA11sanssr_pu:6664": "na bhogahānir bhavati kadācid asya devāna bhoti gurukṛta pūjitaś ca //",
  "SA11sanssr_pu:6665": "na kāmabhogau ramati kadāci dhīro viśuddhaśīlaḥ sakuśalabrahmacaryaḥ /",
  "SA11sanssr_pu:6666": "samādayitvā vannupavane uṣitvābhiyuktidhyāno bhavati viśeṣaprāptaḥ //",
  "SA11sanssr_pu:6667": "na jñānahānir bhavati kadācid asya na bodhicittaṃ vijahati so kathañcit /",
  "SA11sanssr_pu:6668": "maitrīvihārī bhavati adīnacitto datveha chattraṃ bhagavatacetikeṣu //",
  "SA11sanssr_pu:6669": "vādyena pūjāṃ naravṛṣabhasya kṛtvā na śoka śalyavaśa jātu bhoti /",
  "SA11sanssr_pu:6670": "manojñaghoṣo bhavati manuṣyaloke svarāṅgu tasyāvikala viśuddha bhoti //",
  "SA11sanssr_pu:6671": "viśuddhacakṣur bhavati sa saṃprajanyo viśuddhaśrotro bhavati udagracittaḥ /",
  "SA11sanssr_pu:6672": "ghraṇendriyaṃ parama uttapta bhoti vāditva vādyaṃ bhagavata cetikeṣu //",
  "SA11sanssr_pu:6673": "jihvāsya bhoti surucira darśanīyā susūkṣma mṛdvī rucira manojña ghoṣā /",
  "SA11sanssr_pu:6674": "raktā pravālā yathariva [doubtful] devatānāṃ svarāṅga koṭīvara sṛjate 'prameyāṃ //",
  "SA11sanssr_pu:6675": "na jātu bhotī uragu ajihvako vā na khañjakubjo nāpi ca nāmitāṅgaḥ /",
  "SA11sanssr_pu:6676": "viśiṣṭa bhotī surucira ātmabhāvo vāditva vādyaṃ bhagavata cetikeṣu //",
  "SA11sanssr_pu:6677": "na jātu kaścij janaye prasādaṃ devo ca nāgo manuja mahorago vā /",
  "SA11sanssr_pu:6678": "āśvāsaprāpto vicarati sarvaloke vāditva vādyaṃ bhagavata cetikeṣu //",
  "SA11sanssr_pu:6679": "kalpāna koṭīniyutaśatā sahasraṃ viśiṣṭakāyo bhavati aninditāṅgaḥ /",
  "SA11sanssr_pu:6680": "prāsādiko 'sau kavacita lakṣaṇebhiḥ saṃśodhya stūpaṃ bhagavata nirvṛtasya //",
  "SA11sanssr_pu:6681": "vimānaśreṣṭhaṃ labhati manojñagandhaṃ divyaṃ viśiṣṭaṃ suruciracandanasya /",
  "SA11sanssr_pu:6682": "na jātu tṛṣṇāṃ janayati so kadācit saṃśodhya stūpaṃ bhagavata nirvṛtasya //",
  "SA11sanssr_pu:6683": "pralopakāle jinavaraśāsanasmin na jātu bhotī upagata jambudvīpe /",
  "SA11sanssr_pu:6684": "svarge sa bhoti pratiṣṭhita tasmi kāle gandhānulepaṃ dadiya jinasya stūpe //",
  "SA11sanssr_pu:6685": "durgandhikāmān aśucijugupsanīyān varjeti nityaṃ pratiṣṭhita śīlaskandhe /",
  "SA11sanssr_pu:6686": "carī sa nityam imu vara brahmacaryaṃ gandhānulepaṃ kariya jinasya stūpe //",
  "SA11sanssr_pu:6687": "itaś cyuto 'sau marupati svargaloke arthaṃ sahasrā tulayati no cireṇa /",
  "SA11sanssr_pu:6688": "karoti cārthaṃ suvipuladevatānāṃ gandhānulepaṃ kariya jinasya stūpe //",
  "SA11sanssr_pu:6689": "viśiṣṭavākyo bhavati manojñaghoṣaḥ priyo manāpo bahujanasatkṛtaś ca /",
  "SA11sanssr_pu:6690": "sukhaṃ ca tasya bhavati sadā prasannaṃ gandhānulepaṃ kariya jinasya stūpe //",
  "SA11sanssr_pu:6691": "apāyabhūmiṃ ... vijahāty aśeṣāṃ āsannako bhavati tathāgatānāṃ /",
  "SA11sanssr_pu:6692": "prasādalabdhaḥ sada sukhi premaṇīyo gandhānulepaṃ kariya jinasya stūpe //",
  "SA11sanssr_pu:6693": "so 'kṣaṇaṃ vai vijahāti sarvaṃ aṣṭa kṣaṇāś cāsya viśiṣṭa bhonti /",
  "SA11sanssr_pu:6694": "buddhāna pūjām atuliya so karoti choritva jālaṃ bhagavata cetikeṣu //",
  "SA11sanssr_pu:6695": "śūraś ca bhoti dṛḍhamatir apramatto na kāmabhoge 'bhiratiṃ janeti /",
  "SA11sanssr_pu:6696": "naiṣkramyaprāptau ca adīnacittaḥ choritva jālaṃ bhagavata cetikeṣu //",
  "SA11sanssr_pu:6697": "na bodhicittaṃ pramuṣyati tasya jātu akhaṇḍaśīlo 'sti susaṃvṛtaś ca /",
  "SA11sanssr_pu:6698": "dharmaṃ virāgaṃ labhate viśuddhaṃ upanīya jālaṃ bhagavata cetikeṣu //",
  "SA11sanssr_pu:6699": "durvācatāṃ vijahati sarvakālaṃ prajñābhāvaṃ ca jahāty aśeṣam /",
  "SA11sanssr_pu:6700": "viśālaprajño viharati cārikāyāṃ upanīya jālaṃ bhagavata cetikeṣu //",
  "SA11sanssr_pu:6701": "lābhī ca bhotī śucibhojanānāṃ vastrān viśiṣṭān labhate suvarṇān /",
  "SA11sanssr_pu:6702": "sparśābhyupetān rucidarśanīyān upanīya jālaṃ jinacetikebhyaḥ //",
  "SA11sanssr_pu:6703": "abhyutkṣipitvā jinacetikebhyaḥ nirmālyaśuṣkaṃ pramuditavegajātaḥ /",
  "SA11sanssr_pu:6704": "vrajeta kāmān duḥkhadavairaghorān ārāgayed daśabalasārthavāhān //",
  "SA11sanssr_pu:6705": "prāsādiko bhoti viśuddhakāyaḥ udvīkṣaṇīyo bahujanapūjanīyaḥ /",
  "SA11sanssr_pu:6706": "na tasya rājāpi praduṣṭacittaḥ yo jīrṇapuṣpān apaneya caitye //",
  "SA11sanssr_pu:6707": "kumārga sarvaṃ pithita apāyabhūmiḥ sa śīlaskandhe sthita bodhisatvaḥ /",
  "SA11sanssr_pu:6708": "avatārayitvā jinacetikebhyaḥ puṣpaṃ ca prāg anyanaraiḥ pradattaṃ //",
  "SA11sanssr_pu:6709": "śokāṃś ca doṣān vijahāty amatto rogān aśeṣān vijahāty annekān /",
  "SA11sanssr_pu:6710": "āśvāsaprāptaś ca annantakalpān yo jīrṇapuṣpān apaneti caitye //",
  "SA11sanssr_pu:6711": "buddhaś ca bhoty asadṛśadakṣiṇīyo 'tulyaprāpto naramarupūjanīyaḥ /",
  "SA11sanssr_pu:6712": "alaṃkṛto bhavati viśuddhakāyaḥ yo jīrṇapuṣpān apaneti caitye //",
  "SA11sanssr_pu:6713": "dadyāc ca yaḥ suruciradivya puṣpaṃ māndāravān apy atha pāṭalaṃ vā /",
  "SA11sanssr_pu:6714": "nirmālyakaṃ yo 'panayeta caitye vipāka śreṣṭho 'sya bhaved atulyaḥ //",
  "SA11sanssr_pu:6715": "yaḥ prāñjaliḥ praṇamati nāthastūpaṃ chandaṃ janitvā ca sabuddhaloke /",
  "SA11sanssr_pu:6716": "so bhoti loke gurukṛtu satkṛtaś ca prāsādiko bhavati sudarśanīyaḥ //",
  "SA11sanssr_pu:6717": "tasyeha rājyaṃ nipatati sarvaloko devāsurā nāgamanuṣyakāś ca /",
  "SA11sanssr_pu:6718": "sarvāḥ sahasrāḥ kusumita lokadhātuḥ praśāsti rājño vaśa īśvarāṃś ca //",
  "SA11sanssr_pu:6719": "ye tasya rājye sthita bhonti satvāḥ sthāpeya sarvān akaluṣabuddhajñāne /",
  "SA11sanssr_pu:6720": "apāyabhūmyas tyaktā bhavanti karoti caiṣāṃ paramasuśreṣṭham artham //",
  "SA11sanssr_pu:6721": "paricāro 'sya bhavati manojñaghoṣaḥ puṇyair upetaḥ smṛtimatipūjanīyaḥ /",
  "SA11sanssr_pu:6722": "āśvāsaprāpto vicarati jīvaloke sadābhiprāyaṃ janayati śreṣṭhaprītiṃ //",
  "SA11sanssr_pu:6723": "paricāra bhoty asya svarāṅga śuddhaḥ jñāyeta satvair madhurapraśāntavākyo /",
  "SA11sanssr_pu:6724": "na tasya kaścij janayati ceśvaratvaṃ vilokanīyo bhavati mahājanasya /",
  "SA11sanssr_pu:6725": "dānapramodaṃ priyatārthacaryāṃ samānārthatāṃ janayati mahājanasya /",
  "SA11sanssr_pu:6726": "ākruṣṭaḥ san nājanayeta roṣaṃ yaḥ prāñjaliḥ praṇamati buddhastūpaṃ //",
  "SA11sanssr_pu:6727": "devendra bhoty upagatasvargaloke manuṣyako bhavati narasya rājā /",
  "SA11sanssr_pu:6728": "na pārihāṇir bhavati kadācid asya yo 'ñjalībhir namatīha stūpaṃ //",
  "SA11sanssr_pu:6729": "nāsāv apāye prapateta jātu hīnāṃś ca varjeta sa kāma loke /",
  "SA11sanssr_pu:6730": "āḍhyo dhanī bhoti prabhūtakoṣo yo 'ñjalībhir namati buddhastūpam //",
  "SA11sanssr_pu:6731": "sūtrāntacaryā na kadācid asya nāsthānakopaṃ kurute nṛloke /",
  "SA11sanssr_pu:6732": "satvāś ca tṛptā muditāsya bhonti yaḥ saṃpramuñcī guṇavati ekavācaṃ //",
  "SA11sanssr_pu:6733": "yaḥ puṣpamuṣṭiṃ gṛhītvodagracittaḥ prasādato 'vakirati lokanāthe /",
  "SA11sanssr_pu:6734": "sa puṇyavān bhavati manuṣyaloke rākṣe ca sthitvā jina satkaroti //",
  "SA11sanssr_pu:6735": "śokā na doṣāḥ khilamala nāsya bhonti atulyatāptaś ca susaṃsthitāṅgaḥ /",
  "SA11sanssr_pu:6736": "ālokanīyaś ca mahājanasya vrajeta kāmāna bhayakaravairaghorān / iti //",
  "SA11sanssr_pu:6737": "āryamahākaruṇāpuṇḍarīkasūtre 'py uktaṃ /",
  "SA11sanssr_pu:6738": "tiṣṭhatu tāvad ānanda yo māṃ saṃmukhaṃ satkuryāt /",
  "SA11sanssr_pu:6739": "tiṣṭhatu me śarīrasya pūjā sarṣapaphalamatreṣu dhātuṣu /",
  "SA11sanssr_pu:6740": "tiṣṭhatu mām uddiśya kṛteṣu stūpeṣu satkāraḥ /",
  "SA11sanssr_pu:6741": "ye kecid ānanda buddham ālambyāntaśa ekapuṣpam apy ākāśe kṣepsyanti /",
  "SA11sanssr_pu:6742": "tasya puṇyaskandhasya yo vipākaḥ saced yāvān annādiḥ saṃsāro yasya pūrvā koṭir na prajñāyate /",
  "SA11sanssr_pu:6743": "tāvataḥ kalpān saṃsaratāṃ teṣāṃ śakratvaṃ brahmatvaṃ cakravartitvaṃ /",
  "SA11sanssr_pu:6744": "na śakyas tatparyanto 'dhigantum /",
  "SA11sanssr_pu:6745": "tiṣṭhatu buddhālambatāntaśa ākāśe 'py ekapuṣpanikṣepaḥ /",
  "SA11sanssr_pu:6746": "saced antaśaḥ svapnāntaragatā api satvā buddham ālambyākāśe ekapuṣpam api kṣepsyanti tad apy ahaṃ kuśalamūlaṃ nirvāṇaparyavasānaṃ vadāmīti //",
  "SA11sanssr_pu:6747": "uktaṃ cāryabṛhatsāgaranāgarājaparipṛcchāyāṃ /",
  "SA11sanssr_pu:6748": "aṣṭābhir bhujagādhipate dharmaiḥ samanvāgatā bodhisatvāḥ satatasamitaṃ buddhasamavadhānaṃ pratilabhante /",
  "SA11sanssr_pu:6749": "katamair aṣṭābhiḥ /",
  "SA11sanssr_pu:6750": "buddhabimbadarśanasatvasamādāpanatayā /",
  "SA11sanssr_pu:6751": "tathāgatasyopasthānakaraṇatayā /",
  "SA11sanssr_pu:6752": "tathāgatasyābhīkṣṇaṃ varṇabhāṣaṇatayā /",
  "SA11sanssr_pu:6753": "tathāgatapratimākaraṇatayā /",
  "SA11sanssr_pu:6754": "tathāgatadarśanasarvasatvasamādāpanatayā /",
  "SA11sanssr_pu:6755": "yatra ca buddhakṣetre tathāgataśravaṃ śṛṇvanti tatra praṇidhānam utpādayanti /",
  "SA11sanssr_pu:6756": "na cāvalīnasaṃtatayo bhavanti /",
  "SA11sanssr_pu:6757": "udārasaṃtatikāś ca buddhajñānam abhilaṣantae iti //",
  "SA11sanssr_pu:6758": "kiṃ punaḥ puṇyavṛddhyarthino buddhasamavadhānena prayojanabhūtaṃ /",
  "SA11sanssr_pu:6759": "yasya guṇaparyantam asarvajño nādhigacchet //",
  "SA11sanssr_pu:6760": "yathāryagaṇḍavyūhe saṃvarṇitaṃ /",
  "SA11sanssr_pu:6761": "sudurlabho buddhaśabdaḥ kalpakoṭiśatair api /",
  "SA11sanssr_pu:6762": "kiṃ punar darśanaṃ sarvakāṅkṣācchedanam uttamam //",
  "SA11sanssr_pu:6763": "sudṛṣṭo lokapradyotaḥ sarvadharmagatiṃ gataḥ / puṇyatīrthaṃ trailokasya sarvasatvaviśodhanam //",
  "SA11sanssr_pu:6764": "mahat puṇyam ayaṃ kṣetraṃ muditaṃ jñānamaṇḍalaṃ /",
  "SA11sanssr_pu:6765": "bhāsayaty abhitaṃ lokaṃ puṇyaskandhavivarddhanam //",
  "SA11sanssr_pu:6766": "chedano duṣkhajālasya jñānaskandhaviśodhanaḥ / na durgatibhayaṃ teṣāṃ yair ihārāgito jinaḥ //",
  "SA11sanssr_pu:6767": "vipulaṃ jāyate cittaṃ paśyatāṃ dvipadottamaṃ / prajñābalam asaṃkhyeyaṃ jāyate ca prabhāsvaraṃ //",
  "SA11sanssr_pu:6768": "punar atraivāha /",
  "SA11sanssr_pu:6769": "arthāya sarvasatvānām utpadyante tathāgatāḥ /",
  "SA11sanssr_pu:6770": "mahākāruṇikā vīrā dharmacakrapravartakāḥ //",
  "SA11sanssr_pu:6771": "pratikartuṃ kathaṃ śakyaṃ buddhānāṃ sarvedehibhiḥ / satvārtheṣv abhiyuktānāṃ kalpakoṭiśatair api //",
  "SA11sanssr_pu:6772": "kalpakoṭiṃ varaṃ paktuṃ tryapāye bhṛśadāruṇe / na tv evādarśanaṃ śāstuḥ sarvasarganivartinaḥ //",
  "SA11sanssr_pu:6773": "yāvantaḥ sarvalokasminn apāyagatayaḥ pṛthak / varaṃ tatra ciraṃ vāso buddhānām aśrutir na ca //",
  "SA11sanssr_pu:6774": "kiṃ kāraṇam apāyeṣu nivāsaś ciram iṣyate / yatkāraṇaṃ jinendrasya darśanaṃ jñānavardhanam //",
  "SA11sanssr_pu:6775": "chidyante sarvaduṣkhāṇi dṛṣṭvā lokeśvaraṃ jinaṃ / saṃbhavaty avatāraś ca jñāne saṃbuddhagocare //",
  "SA11sanssr_pu:6776": "kṣapayaty āvṛtīḥ sarvā dṛṣṭvā buddhaṃ narottamam /",
  "SA11sanssr_pu:6777": "vardhayaty amitaṃ puṇyaṃ yena bodhir avāpyatae / iti //",
  "SA11sanssr_pu:6778": "tad evam asti puṇyavṛddhau buddhasamavadhānena prayojanaṃ /",
  "SA11sanssr_pu:6779": "api ca pratimāmātradarśanam api tāvad aparimitaphalaṃ tathāgatānāṃ /",
  "SA11sanssr_pu:6780": "kiṃ punaḥ svarūpeṇa //",
  "SA11sanssr_pu:6781": "uktaṃ hy āryaśraddhābalādhānāvatāramudrāsūtre /",
  "SA11sanssr_pu:6782": "yaḥ kaścin mañjuśrīḥ kulaputraḥ kuladuhitā vā sarvalokadhāturajopamānāṃ pratyekabuddhānāṃ dine dine śatarasam āhāraṃ dadyāt divyāni ca vastrāṇi /",
  "SA11sanssr_pu:6783": "evaṃ dadad gaṅgānadīvālukopamān kalpān dadyāt /",
  "SA11sanssr_pu:6784": "yaś cānyo mañjuśrīḥ kulaputraḥ kuladuhitā vā citrakarmalikhitaṃ vā pustakakarmakṛtaṃ vā buddhaṃ paśyed /",
  "SA11sanssr_pu:6785": "ayaṃ tato 'saṃkhyeyataraṃ puṇyaṃ prasavati /",
  "SA11sanssr_pu:6786": "kaḥ punar vādo yo 'ñjalipragrahaṃ vā kuryāt puṣpaṃ vā dadyāt dhūpaṃ vā gandhaṃ vā dīpaṃ vā dadyād /",
  "SA11sanssr_pu:6787": "ayam eva tato 'saṃkhyeyataraṃ puṇyaṃ prasavatīti //",
  "SA11sanssr_pu:6788": "āryabodhisatvapiṭake 'pi puṇyavṛddhyupāya uktaḥ /",
  "SA11sanssr_pu:6789": "yas tathāgatacaityaṃ śodhayati sa catasro 'grāḥ praṇidhānaviśuddhīr anuprāpnoti /",
  "SA11sanssr_pu:6790": "katamāś catasraḥ /",
  "SA11sanssr_pu:6791": "agrāṃ rūpapraṇidhānaviśuddhiṃ /",
  "SA11sanssr_pu:6792": "agrāṃ dṛḍhasamādānapraṇidhānaviśuddhiṃ /",
  "SA11sanssr_pu:6793": "agrāṃ tathāgatadarśanapraṇidhānaviśuddhiṃ /",
  "SA11sanssr_pu:6794": "agrāṃ lakṣaṇasaṃpatpraṇidhānaviśuddhim iti //",
  "SA11sanssr_pu:6795": "punar atraivākhyātaṃ /",
  "SA11sanssr_pu:6796": "tathāgatacaityeṣu puṣpāvaropaṇaṃ gandhānulepanaṃ kṛtvāṣṭāv avikalatā anuprāpnoti /",
  "SA11sanssr_pu:6797": "katamā aṣṭau /",
  "SA11sanssr_pu:6798": "na rūpavikalo bhavati /",
  "SA11sanssr_pu:6799": "na bhogavikalaḥ /",
  "SA11sanssr_pu:6800": "na parivāravikalaḥ /",
  "SA11sanssr_pu:6801": "na śīlavikalaḥ /",
  "SA11sanssr_pu:6802": "na samādhivikalaḥ /",
  "SA11sanssr_pu:6803": "na śrutavikalo na prajñāvikalo na praṇidhānavikala iti //",
  "SA11sanssr_pu:6804": "uktaṃ cāryaratnarāśisūtre /",
  "SA11sanssr_pu:6805": "ye tribhavaparyāpannāḥ satvās te sarve pratyekaṃ tathāgatastūpān kārayeyur evaṃrūpān uccaistvena /",
  "SA11sanssr_pu:6806": "tad yathā sumeruḥ parvatarājaḥ /",
  "SA11sanssr_pu:6807": "tāṃś ca gaṅgānadīvālikāsamān kalpān pratyekaṃ sarvasatkāraiḥ satkuryuḥ /",
  "SA11sanssr_pu:6808": "yaś ca bodhisatvo 'virahitasarvajñatācittenaikapuṣpam apy āropayet /",
  "SA11sanssr_pu:6809": "ayaṃ tasmāt pūrvakāt puṇyaskandhād bahutaraṃ puṇyaṃ prasavet //",
  "SA11sanssr_pu:6810": "atraivoktaṃ /",
  "SA11sanssr_pu:6811": "ye khalu punas trisāhasramahāsāhasre lokadhātau satvās te sarve mahāyānasaṃprasthitā bhaveyuḥ /",
  "SA11sanssr_pu:6812": "sarve ca cakravartirājyasamanvāgatā bhaveyur ekaikaś ca rājā cakravartī mahāsamudrapramāṇadīpasthālīṃ kṛtvā /",
  "SA11sanssr_pu:6813": "sumerumātrāṃ vartīm ādīpya pratyekam evaṃrūpāṃ dīpapūjāṃ tathāgatacaityeṣu pravartayet /",
  "SA11sanssr_pu:6814": "yaś cābhiniṣkrāntagṛhāvāso bodhisatvas tailaprakṣiptāṃ vartīṃ kṛtvādīpya tathāgatacaitye dhārayet /",
  "SA11sanssr_pu:6815": "asyās tailaprakṣiptāyā varter etat pūrvakaṃ pradīpadānaṃ śatatamīm api kalāṃ nopaiti /",
  "SA11sanssr_pu:6816": "yāvad upaniṣadam api na kṣamatae iti / peyālaṃ //",
  "SA11sanssr_pu:6817_0": "ye ca khalu punas te rājānaś cakravartino buddhapramukhaṃ bhikṣusaṃghaṃ sarvasukhopadhānaiḥ",
  "SA11sanssr_pu:6817_1": "satkuryuḥ yaś cābhiniṣkrāntagṛhāvāso bodhisatvaḥ piṇḍapātraṃ caritvā pātraparyāpannaṃ",
  "SA11sanssr_pu:6817_2": "pareṣāṃ saṃvibhajya paribhuñjīta /",
  "SA11sanssr_pu:6818": "idaṃ tato bahutaraṃ ca mahārghataraṃ ca /",
  "SA11sanssr_pu:6819": "yac ca te rājānaś cakravartinaḥ sumerumātraṃ cīvararāśiṃ buddhapramukhāya bhikṣusaṃghāya dadyuḥ /",
  "SA11sanssr_pu:6820": "yac cābhiniṣkrāntagṛhāvāso bodhisatvas tricīvaraṃ bahirdhā mahāyānasaṃprasthitāya buddhapramukhāya bhikṣusaṃghāya vā tathāgatacaitye vā dadyād /",
  "SA11sanssr_pu:6821": "idaṃ bhikṣoś cīvaradānam etat pūrvakacīvararāśim abhibhavati /",
  "SA11sanssr_pu:6822": "yac ca te rājānaḥ pratyekaṃ sarvaṃ jambūdvīpaṃ puṣpasaṃstṛtaṃ kṛtvā tathāgatacaitye niryātayet /",
  "SA11sanssr_pu:6823": "yac cābhiniṣkrāntagṛhāvāso bodhisatvaḥ antaśa ekapuṣpam api tathāgatacaitye āropayet /",
  "SA11sanssr_pu:6824": "asya dānasyaitat pūrvakaṃ dānaṃ śatatamīm api kalāṃ nopaiti /",
  "SA11sanssr_pu:6825": "yāvad upaniṣadam api nopaitīti //",
  "SA11sanssr_pu:6826": "āryānupūrvasamudgataparivarte 'pi deśitaṃ /",
  "SA11sanssr_pu:6827": "catura imān bhadrānuśaṃsān paśyan bodhisatvas tathāgatapūjāyām utsuko bhavati /",
  "SA11sanssr_pu:6828": "katamāṃś caturaḥ /",
  "SA11sanssr_pu:6829": "agraś ca me dakṣiṇīyaḥ pūjito bhaviṣyati māṃ ca dṛṣṭvānye 'pi tathā śikṣiṣyanti /",
  "SA11sanssr_pu:6830": "tathāgataṃ ca pūjayitvā bodhicittaṃ dṛḍhaṃ bhaviṣyati /",
  "SA11sanssr_pu:6831": "dvātriṃśatāṃ ca mahāpuruṣalakṣaṇānāṃ saṃmukhadarśanena kuśalamūlam upacitaṃ bhaviṣyati /",
  "SA11sanssr_pu:6832": "imāś catvāraḥ iti //",
  "SA11sanssr_pu:6833": "idaṃ ca niruttaraṃ tathāgatapūjopasthānaṃ /",
  "SA11sanssr_pu:6834": "yathodāhṛtam āryasāgaramatiparipṛcchāsūtre /",
  "SA11sanssr_pu:6835": "trīṇīmāni sāgaramate tathāgatasya niruttarāṇi pūjopasthānāni /",
  "SA11sanssr_pu:6836": "katamāni trīṇi /",
  "SA11sanssr_pu:6837": "yac ca bodhicittam utpādayati /",
  "SA11sanssr_pu:6838": "yac ca saddharmaṃ parigṛhṇāti /",
  "SA11sanssr_pu:6839": "yac ca satveṣu mahākaruṇācittam utpādayatīti //",
  "SA11sanssr_pu:6840": "nirdiṣṭam apy āryaratnameghe /",
  "SA11sanssr_pu:6841": "daśabhiḥ kulaputra dharmaiḥ samanvāgatā bodhisatvā annanuliptā garbhamalena jāyante /",
  "SA11sanssr_pu:6842": "katamair daśabhiḥ /",
  "SA11sanssr_pu:6843": "yad uta /",
  "SA11sanssr_pu:6844": "tathāgatapratimākaraṇatayā /",
  "SA11sanssr_pu:6845": "jīrṇacaityasaṃskaraṇatayā /",
  "SA11sanssr_pu:6846": "tathāgatacaityeṣu gandhavilepanānupradānena /",
  "SA11sanssr_pu:6847": "tathāgatapratimāsu gandhodakasnānānupradānena /",
  "SA11sanssr_pu:6848": "tathāgatacaityeṣu saṃmārjanopalepanānupradānena /",
  "SA11sanssr_pu:6849": "mātāpitṝṇāṃ kāyaparicaryācaraṇena ācāryopādhyāyānāṃ kāyaparicaryācaraṇena /",
  "SA11sanssr_pu:6850": "sabrahmacāriṇāṃ kāyaparicaryācaraṇena /",
  "SA11sanssr_pu:6851": "tac ca nirāmiṣeṇa cittena na sāmiṣeṇa /",
  "SA11sanssr_pu:6852": "tac ca kuśalam evaṃ pariṇāmayanti /",
  "SA11sanssr_pu:6853": "anena kuśalamūlena sarvasatvā nirupaliptā garbhamalena jāyantām iti /",
  "SA11sanssr_pu:6854": "tac ca tīvreṇāśayena cintayanti /",
  "SA11sanssr_pu:6855": "ebhiḥ kulaputra daśabhir dharmair iti //",
  "SA11sanssr_pu:6856": "anumodanānuśaṃsās tv āryaprajñāpāramitāyām uktāḥ /",
  "SA11sanssr_pu:6857": "yaḥ prathamayānasaṃprasthitānāṃ bodhisatvānāṃ mahāsatvānāṃ tāṃś cittotpādān anumodate /",
  "SA11sanssr_pu:6858": "caratām api bodhisatvacaryāṃ tāṃś cittotpādān anumodate /",
  "SA11sanssr_pu:6859": "avinivartanīyām api avinivartanīyadharmatām anumodate bodhisatvānāṃ mahāsatvānāṃ /",
  "SA11sanssr_pu:6860": "kiyantaṃ sa bhagavan kulaputro vā kuladuhitā vā bahutaraṃ puṇyaskandhaṃ prasavati //",
  "SA11sanssr_pu:6861": "evam ukte bhagavān śakraṃ devānām indram etad avocat /",
  "SA11sanssr_pu:6862": "pe /",
  "SA11sanssr_pu:6863": "syāt khalu punaḥ kauśika trisāhasramahāsāhasrasya lokadhātoḥ palāgreṇa tulyamānasasya pramāṇam udgrahītuṃ /",
  "SA11sanssr_pu:6864": "na tv eva kauśika bodhisatvasya mahāsatvasya teṣām anumodanāsahagatānāṃ cittotpādānāṃ puṇyapramāṇaṃ grahītuṃ //",
  "SA11sanssr_pu:6865": "evam ukte śakro devānām indro bhagavantam etad avocat /",
  "SA11sanssr_pu:6866": "mārādhiṣṭhitās te bhagavan satvā veditavyā /",
  "SA11sanssr_pu:6867": "ye bodhisatvānāṃ mahāsatvānāṃ prathamacittotpādam upādāya yāvad annuttarāṃ samyaksaṃbodhim abhisaṃbuddhānām evam aprameyam anumodanāsahagataṃ puṇyam iti na śṛṇvanti na jānanti /",
  "SA11sanssr_pu:6868": "tām anumodanāṃ na samanvāharanti /",
  "SA11sanssr_pu:6869": "mārapakṣikās te bhagavan satvā bhaviṣyanti //",
  "SA11sanssr_pu:6870": "bhagavān āha /",
  "SA11sanssr_pu:6871": "pe /",
  "SA11sanssr_pu:6872": "yaiḥ kauśika kulaputraiḥ kuladuhitṛbhiś ceme cittotpādā anumoditā bodhisatvayānikair vā pratyekabuddhayānikair vā śrāvakayānikair vā /",
  "SA11sanssr_pu:6873": "te kṣipraṃ tathāgatān arhataḥ samyaksaṃbuddhān ārāgayiṣyanti //",
  "SA11sanssr_pu:6874": "bhagavān āha //",
  "SA11sanssr_pu:6875_0": "evaṃ tair anumodanāsahagataiś cittotpādakuśalamūlair yatra yatropapatsyante tatra",
  "SA11sanssr_pu:6875_1": "tatra satkṛtāś ca bhaviṣyanti gurukṛtāś ca mānitāś ca pūjitāś ca arcitāś ca apacāyitāś ca bhaviṣyanti /",
  "SA11sanssr_pu:6876": "na ca te 'manāpāni rūpāṇi drakṣyanti /",
  "SA11sanssr_pu:6877": "na ca te 'manāpān śabdān śroṣyanti /",
  "SA11sanssr_pu:6878": "evaṃ na gandhān na rasān na spraṣṭavyān sprakṣyanti na ca teṣām apāyeṣūpapattiḥ pratikāṅkṣitavyā svargopapattis teṣāṃ pratikāṅkṣitavyā /",
  "SA11sanssr_pu:6879": "tat kasya hetoḥ /",
  "SA11sanssr_pu:6880_0": "tathā hi taiḥ satvaiḥ sarvasatvasukhāvahanāni asaṃkhyeyānāṃ satvānāṃ kuśalamūlāny",
  "SA11sanssr_pu:6880_1": "anumoditāni yāvad annuttarāṃ samyaksaṃbodhim abhisaṃbuddhyāprameyāsaṃkhyeyān satvān",
  "SA11sanssr_pu:6880_2": "parinirvāpayiṣyantīti //",
  "SA11sanssr_pu:6881": "punar atraivāha /",
  "SA11sanssr_pu:6882_0": "ye subhūte gaṅgānadīvālikopameṣu trisāhasramahāsāhasreṣu lokadhātuṣu sarvasatvās",
  "SA11sanssr_pu:6882_1": "te sarve 'nnuttarāṃ samyaksaṃbodhiṃ pratitiṣṭheyur annuttarāṃ samyaksaṃbodhiṃ pratiṣṭhāya",
  "SA11sanssr_pu:6882_2": "gaṅgānadīvālikāsamān kalpān upalambhasaṃjñinaś catvāri dhyānāni samāpadyeran /",
  "SA11sanssr_pu:6883": "yaś ca bodhisatvo mahāsatvo 'nayā prajñāpāramitayā upāyakauśalyena ca parigṛhītātītānāgatapratyutpannānāṃ buddhānāṃ bhagavatāṃ śīlasamādhiprajñāvimuktivimuktijñānadarśanaskandhaṃ /",
  "SA11sanssr_pu:6884_0": "śrāvakānāṃ pratyekabuddhānām api śīlasamādhiprajñāvimuktivimuktijñānadarśanaskandhaṃ",
  "SA11sanssr_pu:6884_1": "sarvam ekato 'bhisaṃkṣipya piṇḍayitvā tulayitvā niravaśeṣam anumodetāgrayānumodanayā",
  "SA11sanssr_pu:6884_2": "jyeṣṭhayā śreṣṭhayā varayā pravarayā praṇītayā uttarayā niruttarayā uttarottarayā",
  "SA11sanssr_pu:6884_3": "asamayāsamasamayāpratisamayānumodanayānumodyānumodanāsahagataṃ [doubtful] puṇyakriyāvastv",
  "SA11sanssr_pu:6884_4": "annuttarāyai samyaksaṃbodhaye pariṇāmayati /",
  "SA11sanssr_pu:6885_0": "asya subhūte 'numodanāsahagatasya puṇyakriyāvastuno 'sau pūrvaka aupalambhikānāṃ",
  "SA11sanssr_pu:6885_1": "bodhisatvānāṃ caturdhyānamayaḥ puṇyābhisaṃskāraḥ śatatamīm api kalāṃ nopaiti yāvad",
  "SA11sanssr_pu:6885_2": "upaniṣadam api na kṣamatae iti //",
  "SA11sanssr_pu:6886": "ayam eva nayaḥ pariṇāmanāyām uktaḥ /",
  "SA11sanssr_pu:6887": "athavāgrapariṇāmanayā pariṇāmitatvāt sarvapuṇyānām asya buddhatvāya satkṛtapraṇidhibuddhatvam eva syāt /",
  "SA11sanssr_pu:6888": "ataḥ kā parā puṇyavṛddhiḥ /",
  "SA11sanssr_pu:6889": "tad dhy aśeṣasatvamokṣakṛtapuṇyajñānopetaṃ nirvikalpaṃ ca //",
  "SA11sanssr_pu:6890": "adhyeṣaṇāyās tv anuśaṃsā āryograparipṛcchāyām uktā dharmagrāhyatām upādāyāprameyāsaṃkhyeyeṣu buddhakṣetreṣv āyuḥ parirakṣaṇāyeti //",
  "SA11sanssr_pu:6891": "āryaśikṣāsamuccaye vandanādyanuśaṃsā saptadaśaparicchedaḥ samāptaḥ //",
  "SA11sanssr_pu:6892": "[XVIII ratnatrayānusmṛti]",
  "SA11sanssr_pu:6893": "ratnatrayānusmṛtir nāmāṣṭādaśaḥ paricchedaḥ //",
  "SA11sanssr_pu:6894": "uktā bhadracaryāvidhinā puṇyavṛddhiḥ /",
  "SA11sanssr_pu:6895": "asyāś cāyam aparo hetuḥ /",
  "SA11sanssr_pu:6896": "yo 'yaṃ śraddhādīnāṃ sadābhyāsaḥ //",
  "SA11sanssr_pu:6897": "yathoktam āryatathāgataguhyasūtre /",
  "SA11sanssr_pu:6898": "catvāra ime mahārāja dharmā mahāyānasaṃprasthitānāṃ viśeṣagāmitāyai saṃvartante 'parihāṇāya ca /",
  "SA11sanssr_pu:6899": "katame catvāraḥ /",
  "SA11sanssr_pu:6900": "śraddhā mahārāja viśeṣagāmitāyai saṃvartate 'parihāṇāya /",
  "SA11sanssr_pu:6901": "tatra katamā śraddhā /",
  "SA11sanssr_pu:6902": "yayā śraddhayā āryān upasaṃkrāmati /",
  "SA11sanssr_pu:6903": "akaraṇīyaṃ ca na karoti //",
  "SA11sanssr_pu:6904": "gauravaṃ mahārāja viśeṣagāmitāyai saṃvartate /",
  "SA11sanssr_pu:6905": "yena gauraveṇa subhāṣitaṃ śṛṇoti śuśrūṣate 'virahitaśrotraś ca dharmaṃ śṛṇoti //",
  "SA11sanssr_pu:6906": "nirmānatā mahārāja viśeṣagāmitāyai saṃvartate /",
  "SA11sanssr_pu:6907": "yayā nirmānatayā āryāṇām abhinamati praṇamati namasyati //",
  "SA11sanssr_pu:6908": "vīryaṃ mahārāja viśeṣagāmitāyai saṃvartate 'parihāṇāya /",
  "SA11sanssr_pu:6909": "yena vīryeṇa kāyalaghutāṃ cittalaghutāṃ ca pratilabhate sarvakāryāṇi cottārayati //",
  "SA11sanssr_pu:6910": "ime mahārāja catvāra iti //",
  "SA11sanssr_pu:6911": "eṣāṃ śraddhādīnāṃ sadābhyāsaḥ kāryaḥ / athavānyeṣāṃ śraddhādīnāṃ //",
  "SA11sanssr_pu:6912": "yathāha āryākṣayamatisūtre pañcemānīndriyāṇi /",
  "SA11sanssr_pu:6913": "katamāni pañca /",
  "SA11sanssr_pu:6914": "śraddhendriyaṃ vīryendriyaṃ smṛtīndriyaṃ samādhīndriyaṃ prajñendriyam iti //",
  "SA11sanssr_pu:6915": "tatra katamā śraddhā /",
  "SA11sanssr_pu:6916": "yathā śraddhāyāś caturo dharmān abhiśraddadhāti /",
  "SA11sanssr_pu:6917": "katamāṃś caturaḥ /",
  "SA11sanssr_pu:6918": "saṃsārāvacarīṃ laukikīṃ samyagdṛṣṭiṃ śraddadhāti /",
  "SA11sanssr_pu:6919": "sa karmavipākapratiśaraṇo bhavati /",
  "SA11sanssr_pu:6920": "yad yat karma kariṣyāmi tasya tasya karmaṇaḥ phalavipākaṃ pratyanubhaviṣyāmīti /",
  "SA11sanssr_pu:6921": "sa jīvitahetor api pāpaṃ karma na karoti /",
  "SA11sanssr_pu:6922": "bodhisatvacārikām abhiśraddadhāti /",
  "SA11sanssr_pu:6923": "taccaryāpratipannaś cānyatra yāne spṛhāṃ notpādayati /",
  "SA11sanssr_pu:6924": "paramārthanītārthaṃ gambhīrapratītyasamutpādanairātmyaniḥsatvanirjīvaniḥpudgalavyavahāraśūnyatānimittāpraṇihitalakṣaṇān sarvadharmān śrutvā śraddadhāti /",
  "SA11sanssr_pu:6925": "sarvadṛṣṭikṛtāni ca nānuśete sarvabuddhadharmān balavaiśāradyaprabhṛtīṃś ca śraddadhāti /",
  "SA11sanssr_pu:6926": "śraddhāya ca vigatakathaṃkathas tān buddhadharmān samudānayati /",
  "SA11sanssr_pu:6927": "idam ucyate śraddhendriyam //",
  "SA11sanssr_pu:6928": "tatra katamad vīryendriyaṃ /",
  "SA11sanssr_pu:6929": "yān dharmān śraddhendriyeṇa śraddadhāti tān dharmān vīryendriyeṇa samudānayatīdam ucyate vīryendriyaṃ //",
  "SA11sanssr_pu:6930": "tatra katamat smṛtīndriyaṃ /",
  "SA11sanssr_pu:6931": "yān dharmān vīryendriyeṇa samudānayati tān dharmān smṛtīndriyeṇa na vipraṇāśayati /",
  "SA11sanssr_pu:6932": "idam ucyate smṛtīndriyam //",
  "SA11sanssr_pu:6933": "tatra katamat samādhīndriyaṃ /",
  "SA11sanssr_pu:6934": "yān dharmān smṛtīndriyeṇa na vipraṇāśayati tān samādhīndriyeṇaikāgrīkarotīdam ucyate samādhīndriyaṃ //",
  "SA11sanssr_pu:6935": "tatra katamat prajñendriyam /",
  "SA11sanssr_pu:6936": "yān dharmān samādhīndriyeṇaikāgrīkaroti tān prajñendriyeṇa pratyavekṣate pratividhyati /",
  "SA11sanssr_pu:6937": "yad eteṣu dharmeṣu pratyātmajñānam aparapratyayajñānam idam ucyate prajñendriyaṃ //",
  "SA11sanssr_pu:6938": "evam imāni pañcendriyāṇi sahitāny anuprabaddhāni sarvabuddhadharmān paripūrayanti /",
  "SA11sanssr_pu:6939": "vyākaraṇabhūmiṃ cāpyayanti iti //",
  "SA11sanssr_pu:6940": "śraddhādīnāṃ balānāṃ sadābhyāsaḥ kāryaḥ /",
  "SA11sanssr_pu:6941": "yathoktam āryaratnacūḍasūtre /",
  "SA11sanssr_pu:6942": "tatra katamat kulaputra bodhisatvasya balacaryāpariśuddhiḥ /",
  "SA11sanssr_pu:6943": "yad ebhir evendriyair upastabdho 'nnavamardyo bhavati sarvamāraiḥ /",
  "SA11sanssr_pu:6944": "asaṃhāryo bhavati śrāvakapratyekabuddhayānābhyāṃ /",
  "SA11sanssr_pu:6945": "avinivartyo bhavati mahāyānāt /",
  "SA11sanssr_pu:6946": "durdharṣo bhavati sarvakleśaiḥ /",
  "SA11sanssr_pu:6947": "dṛḍho bhavati pūrvapratijñāsu /",
  "SA11sanssr_pu:6948": "tṛpto bhavati cittena /",
  "SA11sanssr_pu:6949": "balavān bhavati kāyena /",
  "SA11sanssr_pu:6950": "gupto bhavatīndriyaiḥ /",
  "SA11sanssr_pu:6951": "duḥparājayo bhavati tīrthikaraiḥ / ity ādi //",
  "SA11sanssr_pu:6952": "evaṃ tāvac chraddhādīnāṃ sadābhyāsaḥ puṇyavṛddhaye //",
  "SA11sanssr_pu:6953": "kā maitrī //",
  "SA11sanssr_pu:6954": "yathāha candrapradīpasūtre /",
  "SA11sanssr_pu:6955": "yāvanti pūjā bahuvidha aprameyā yā kṣetrakoṭīn ayutabimbareṣu /",
  "SA11sanssr_pu:6956": "tāṃ pūjakṛtvā puruṣavareṣu nityaṃ saṃkhyākalāpo na bhavati maitracitta / iti //",
  "SA11sanssr_pu:6957": "kā buddhādyanusmṛtiḥ //",
  "SA11sanssr_pu:6958": "tatra rāṣṭrapālasūtre saṃvarṇitā /",
  "SA11sanssr_pu:6959": "vandāmi te kanakavarṇanibhā varalakṣaṇā vimalacandramukhā /",
  "SA11sanssr_pu:6960": "vandāmi te asamajñānaparā sadṛśo na te 'sti tribhave virajā //",
  "SA11sanssr_pu:6961": "mṛdu cāru snigdha śubha keśa nakhā girirājatulya tava coṣṇir iha /",
  "SA11sanssr_pu:6962": "noṣnīṣam īkṣitu tavāsti samo vibhrājate bhruvi tavorṇa mune //",
  "SA11sanssr_pu:6963": "kundenduśaṅkhahimaśubhranibhā nīlotpalābhaśubhanetravarā /",
  "SA11sanssr_pu:6964": "kṛpayekṣase jagad idaṃ hi yayā vandāmi te vimalanetra jina //",
  "SA11sanssr_pu:6965": "jihvā prabhūta tanu tāmranibhā vadanaṃ ca chādayasi yena svakaṃ /",
  "SA11sanssr_pu:6966": "dharmaṃ vadan vinayase ca jagat vandāmi te madhurasnigdhagirā //",
  "SA11sanssr_pu:6967": "daśanāḥ śubhāḥ sudṛḍha vajranibhāḥ triṃśaddaśāpy aviralāḥ sahitāḥ /",
  "SA11sanssr_pu:6968": "kurvan smitaṃ vinayase ca jagat vandāmi te madhurasatyakathā //",
  "SA11sanssr_pu:6969": "rūpeṇa cāpratisamo 'si jinaḥ prabhayā ca bhāsayasi kṣetraśatān /",
  "SA11sanssr_pu:6970": "brahmendrapālajagato bhagavan jihmībhavanti tava te prabhayā //",
  "SA11sanssr_pu:6971": "eṇeya jaṅgha bhagavann asamā gajarājabarhimṛgarājagato /",
  "SA11sanssr_pu:6972": "īkṣan vrajasy api yugaṃ bhagavan saṃkampayan dharaṇiśailataṭān //",
  "SA11sanssr_pu:6973": "kāyaś ca lakṣaṇacito bhagavan sūkṣma chavī kanakavarṇanibhā /",
  "SA11sanssr_pu:6974": "nekṣañ jagad vrajati tṛptim idaṃ rūpaṃ tavāpratimarūpadhara //",
  "SA11sanssr_pu:6975": "tvaṃ pūrvakalpaśatacīrṇatapāḥ tvaṃ sarvatyāgadamadānarataḥ /",
  "SA11sanssr_pu:6976": "tvaṃ sarvasatvakṛpamaitramanāḥ vandāmi te paramakāruṇikam //",
  "SA11sanssr_pu:6977": "tvaṃ dānaśīlanirataḥ satataṃ tvaṃ kṣāntivīryanirataḥ sudṛḍhaḥ /",
  "SA11sanssr_pu:6978": "tvaṃ dhyānaprajñaprabhatejadharo vandāmi te asamajñānadhara //",
  "SA11sanssr_pu:6979": "tvaṃ vādisūra kugaṇapramathī tvaṃ siṃhavan nadasi parṣadi ca /",
  "SA11sanssr_pu:6980": "tvaṃ vaidyarāja trimalāntakaro vandāmi te paramaprītikara //",
  "SA11sanssr_pu:6981": "vākkāyamānasaviśuddha mune tribhaveṣv aliptajalapadmam iva /",
  "SA11sanssr_pu:6982": "tvaṃ brahmaghoṣakalaviṅkaruto vandāmi te traibhavapāragatam //",
  "SA11sanssr_pu:6983": "māyopamaṃ jagad imaṃ bhavatā naṭaraṅgasvapnasadṛśaṃ viditaṃ /",
  "SA11sanssr_pu:6984": "nātmā na satva na ca jīvagatī dharmā marīcidakacandrasamāḥ //",
  "SA11sanssr_pu:6985": "śūnyāś ca śānta annutpādanayaṃ avijānad eva jagad udbhramati /",
  "SA11sanssr_pu:6986": "teṣām upāyanayayuktiśataiḥ avatārayasy atikṛpālutayā //",
  "SA11sanssr_pu:6987": "rāgādibhiś ca bahurāgaśataiḥ saṃbhrāmitaṃ satata vīkṣya jagat /",
  "SA11sanssr_pu:6988": "vaidyopamo vicarase 'pratimo parimocayan sugata satvaśatān //",
  "SA11sanssr_pu:6989": "jātījarāmaraṇaśokahataṃ priyaviprayogaparidevaśataiḥ /",
  "SA11sanssr_pu:6990": "satatāturaṃ jagad avekṣya mune parimocayan vicarase kṛpayā //",
  "SA11sanssr_pu:6991": "rathacakravad bhramati sarvajagat tiryakṣu pretaniraye sugatau /",
  "SA11sanssr_pu:6992": "mūḍhā adeśika anāthagatāḥ tasya pradarśayasi mārgavaraṃ //",
  "SA11sanssr_pu:6993": "ye te babhūvu purimāś ca jināḥ dharmeśvarā jagati cārthakarāḥ /",
  "SA11sanssr_pu:6994": "ayam eva taiḥ prakathitāryapatho yad deśayasy api vibho 'pratimaḥ //",
  "SA11sanssr_pu:6995": "snigdhaṃ hy akarkaśa manojña varaṃ brahmādhikaṃ paramaprītikaraṃ /",
  "SA11sanssr_pu:6996": "gandharvakinnaravarāpsarasām abhibhūya tāṃ giram udāharase //",
  "SA11sanssr_pu:6997": "satyārjavākṣayam upāyanayaiḥ pariśodhitāṃ giram annantaguṇāṃ /",
  "SA11sanssr_pu:6998": "śrutvā hi yāṃ niyutasatvaśatāḥ yānatrayeṇa janayanti śamam //",
  "SA11sanssr_pu:6999": "tava pūjayā sukham annekavidham divyaṃ labhanti manujeṣu tathā /",
  "SA11sanssr_pu:7000": "āḍhyo mahādhana mahāvibhavo bhavate jagaddhitakaro nṛpatiḥ //",
  "SA11sanssr_pu:7001": "balacakravarty api ca dvīpapatiḥ jagad āvṛṇoti daśabhiḥ kuśalaiḥ /",
  "SA11sanssr_pu:7002": "ratnāni sapta labhate suśubhā tvayi saṃprasādajanako 'pratimaḥ //",
  "SA11sanssr_pu:7003": "brahmāpi śakra api lokapatiḥ bhavate ca saṃtuṣiṭa devapatiḥ /",
  "SA11sanssr_pu:7004": "paranirmito 'pi ca sa yāmapatiḥ tvatpūjayā bhavati cāpi jinaḥ //",
  "SA11sanssr_pu:7005": "evaṃ hy amogha tava pūjā kṛtā saṃdarśanaṃ śravaṇam apy asamaṃ /",
  "SA11sanssr_pu:7006": "bhavate jagad vividhaduḥkhaharaṃ spṛśate padaṃ ca paramaṃ virajaṃ //",
  "SA11sanssr_pu:7007": "mārgajña mārgakuśalā bhagavan kupathān nivārayasi lokam imaṃ /",
  "SA11sanssr_pu:7008": "kṣeme śive viraji āryapathe pratiṣṭhāpayasi jagad bhagavan //",
  "SA11sanssr_pu:7009": "puṇyārthikasya tava puṇyanidhe satatākṣayā bhavati puṇyakriyā /",
  "SA11sanssr_pu:7010": "bahukalpakoṭiṣu na yāti kṣayaṃ yāvad dhi na spṛśati bodhi varāṃ //",
  "SA11sanssr_pu:7011": "pariśuddhakṣetra labhate ruciraṃ parinirmitābha sada prītikaraṃ /",
  "SA11sanssr_pu:7012": "śuddhāś ca kāyavacasā manasā satvā bhavanty api ca kṣetravare //",
  "SA11sanssr_pu:7013": "ity evam ādiguṇa naikavidhān labhate jinārcanakṛtān manujaḥ /",
  "SA11sanssr_pu:7014": "svargāpavarga manujeṣu sukhaṃ labhate ca puṇyanidhi sarvajage //",
  "SA11sanssr_pu:7015": "kīrtiyaśaś ca prasṛtaṃ vipulaṃ tava sarvadikṣu bahukṣetraśatān /",
  "SA11sanssr_pu:7016": "saṃkīrtayanti sugatāḥ satataṃ tava varṇamāla pariṣatsu jināḥ //",
  "SA11sanssr_pu:7017": "vigatajvarā jagati mokṣakarāḥ priyadarśanā asamakāruṇikāḥ /",
  "SA11sanssr_pu:7018": "śāntendriyā śamaratā bhagavan vandāmi te naravarapravara //",
  "SA11sanssr_pu:7019": "labdhā abhijña jina pañca mayā gagane sthitena te niśamya giram /",
  "SA11sanssr_pu:7020": "bhavitāsmi vīra sugatapratimo vibhajiṣya dharmam amalaṃ jagataḥ //",
  "SA11sanssr_pu:7021": "stutvādya sarvaguṇapāragataṃ naradevanāgamahitaṃ sugataṃ /",
  "SA11sanssr_pu:7022": "puṇyaṃ yad arjitam idaṃ vipulaṃ jagad āpnuyād api ca buddhapadam /iti //",
  "SA11sanssr_pu:7023": "athavā yathāryadharmasaṃgītisūtre kathitaṃ /",
  "SA11sanssr_pu:7024_0": "punar aparaṃ buddhā bhagavanto mahāpuṇyajñānasaṃbhārā mahāmaitrīmahākaruṇāgocarā",
  "SA11sanssr_pu:7024_1": "mahāsatvarāśeḥ trāṇabhūtā mahābhaiṣajyaśalyahartāraḥ sarvasatvasamacittānityasamādhigocarāḥ",
  "SA11sanssr_pu:7024_2": "saṃsāranirvāṇavimuktā yāvat satvānāṃ mātāpitṛkalpāḥ samānamaitracittāḥ / pe //",
  "SA11sanssr_pu:7025_0": "sarvalokānabhibhūtāḥ sarvalokasyālokabhūtā mahāyogayogino mahātmāno mahājanaparivārā",
  "SA11sanssr_pu:7025_1": "viśiṣṭajanaparivārā anivāritadarśanaśravaṇaparyupāsanāḥ svasukhanirapekṣāḥ paraduṣkhapraśamanapriyā",
  "SA11sanssr_pu:7025_2": "dharmapriyā dharmadharā dharmāhārā dharmabhiṣajo dharmeśvarā dharmasvāmino dharmadānapatayo",
  "SA11sanssr_pu:7025_3": "nityatyāgābhiratā nityāpramattā nityavivekābhiratāḥ sarvatra tīrthasetubhūtā mahārājamārgaprakhyā",
  "SA11sanssr_pu:7025_4": "yāvad asecanakadarśanā buddhā bhagavanta /",
  "SA11sanssr_pu:7026": "evaṃ tān anusmarati /",
  "SA11sanssr_pu:7027": "evaṃ ca tān anusmṛtya tadguṇapariniṣpattyarthaṃ smṛtim upasthāpayatīti //",
  "SA11sanssr_pu:7028": "tad ucyate buddhānusmṛtir iti //",
  "SA11sanssr_pu:7029": "atraiva dharmānusmṛtim āha /",
  "SA11sanssr_pu:7030": "iha bodhisatvasyaivaṃ bhavati /",
  "SA11sanssr_pu:7031": "yae ete buddhā bhagavanto 'nnantāparyantaguṇā ete dharmajā dharmapadā dharmanirmitā dharmādhipateyā dharmaprabhā dharmagocarā dharmapratiśaraṇā dharmaniṣpannāḥ / peyālaṃ //",
  "SA11sanssr_pu:7032": "yāny api laukikāni lokottarāṇi ca sukhāni santi /",
  "SA11sanssr_pu:7033": "tāny api dharmajāni dharmaniṣpannāni /",
  "SA11sanssr_pu:7034": "tasmān mayā bodhyarthikena dharmagurukeṇa bhavitavyaṃ /",
  "SA11sanssr_pu:7035": "dharmagauraveṇa dharmapratiśaraṇena dharmaparāyaṇena dharmasāreṇa dharmānva ... dharmapratipannena /",
  "SA11sanssr_pu:7036": "itīyam ucyate bodhisatvasya dharmānusmṛtiḥ //",
  "SA11sanssr_pu:7037": "punar aparaṃ bodhisatvasyaivaṃ bhavati /",
  "SA11sanssr_pu:7038": "samo hi dharmaḥ samaḥ satveṣu pravartate /",
  "SA11sanssr_pu:7039": "dharmo hīnamadhyaviśiṣṭānapekṣyaḥ pravartate /",
  "SA11sanssr_pu:7040": "tathā mayā dharmasadṛśacittena bhavitavyaṃ /",
  "SA11sanssr_pu:7041": "na dharmo sukhaprekṣikayā pravartate /",
  "SA11sanssr_pu:7042": "apakṣapatito hi dharmaḥ /",
  "SA11sanssr_pu:7043": "tathā mayā dharmasadṛśacittena bhavitavyaṃ /",
  "SA11sanssr_pu:7044": "na dharmaḥ kālam apekṣya pravartate /",
  "SA11sanssr_pu:7045": "ākāliko hi dharmaḥ /",
  "SA11sanssr_pu:7046": "aihipaśyikaḥ /",
  "SA11sanssr_pu:7047": "pratyātmavedanīyaḥ /",
  "SA11sanssr_pu:7048": "tathā mayā dharmasadṛśacittena bhavitavyaṃ /",
  "SA11sanssr_pu:7049": "na dharma udāre pravartate hīneṣu na pravartate /",
  "SA11sanssr_pu:7050": "annunnāmāvanāmo hi dharmaḥ /",
  "SA11sanssr_pu:7051": "tathā mayā dharmasadṛśacittena bhavitavyaṃ /",
  "SA11sanssr_pu:7052": "na dharmaḥ śuddheṣu pravartate kṣateṣu na pravartate /",
  "SA11sanssr_pu:7053": "utkarṣāpakarṣāpagato hi dharmas tathā mayā dharmasadṛśacittena bhavitavyaṃ /",
  "SA11sanssr_pu:7054": "na dharma āryeṣu pravartate pṛthagjaneṣu na pravartate /",
  "SA11sanssr_pu:7055": "kṣetradṛṣṭivigato hi dharmaḥ /",
  "SA11sanssr_pu:7056": "tathā mayā dharmasadṛśacittena bhavitavyaṃ /",
  "SA11sanssr_pu:7057": "na dharmo divā pravartate rātrau na pravartate /",
  "SA11sanssr_pu:7058": "rātryāṃ vā pravartate divā na pravartate /",
  "SA11sanssr_pu:7059": "sadādhiṣṭhito hi dharmaḥ /",
  "SA11sanssr_pu:7060": "tathā mayā dharmasadṛśacittena bhavitavyam /",
  "SA11sanssr_pu:7061": "na dharmo vinayavelām atikrāmati /",
  "SA11sanssr_pu:7062": "na dharmasya kvacid vilambaḥ /",
  "SA11sanssr_pu:7063": "tathā mayā dharmasadṛśacittena bhavitavyam /",
  "SA11sanssr_pu:7064": "na dharmasyonatvaṃ na pūrṇatvam aprameyāsaṃkhyeyo hi dharma ākāśavan na kṣīyate na vardhate /",
  "SA11sanssr_pu:7065": "tathā mayā dharmasadṛśacittena bhavitavyaṃ /",
  "SA11sanssr_pu:7066": "na dharmaḥ satvai rakṣyate /",
  "SA11sanssr_pu:7067": "dharmaḥ satvān rakṣati /",
  "SA11sanssr_pu:7068": "tathā mayā dharmasadṛśacittena bhavitavyaṃ /",
  "SA11sanssr_pu:7069": "na dharmaḥ śaraṇaṃ paryeṣate /",
  "SA11sanssr_pu:7070": "dharmaḥ sarvalokasya śaraṇaṃ /",
  "SA11sanssr_pu:7071": "tathā mayā dharmasadṛśacittena bhavitavyaṃ /",
  "SA11sanssr_pu:7072": "na dharmasya kvacit pratighāto /",
  "SA11sanssr_pu:7073": "apratihatalakṣaṇo hi dharmaḥ /",
  "SA11sanssr_pu:7074": "tathā mayā dharmasadṛśacittena bhavitavyaṃ /",
  "SA11sanssr_pu:7075": "na dharmo 'nuśayaṃ vahati /",
  "SA11sanssr_pu:7076": "niranuśayo hi dharmaḥ /",
  "SA11sanssr_pu:7077": "tathā mayā dharmasadṛśacittena bhavitavyam /",
  "SA11sanssr_pu:7078": "na dharmaḥ saṃsārabhayabhīto na nirvāṇānunītaḥ /",
  "SA11sanssr_pu:7079": "sadā nirvikalpo hi dharmaḥ /",
  "SA11sanssr_pu:7080": "tathā mayā dharmasadṛśacittena bhavitavyam /",
  "SA11sanssr_pu:7081": "evaṃ bodhisatvo dharmavad dharme smṛtim upasthāpayati /",
  "SA11sanssr_pu:7082": "tad ucyate dharmānusmṛtir iti //",
  "SA11sanssr_pu:7083": "atraivāha /",
  "SA11sanssr_pu:7084": "saṃgho hi dharmavādī dharmacaraṇo dharmacintako dharmakṣetraṃ dharmadharo dharmapratiśaraṇo dharmapūjako dharmakṛtyakārī dharmagocaro dharmacāritrasaṃpannaḥ /",
  "SA11sanssr_pu:7085": "svabhāvarjukaḥ svabhāvaśuddhaḥ sānukrośo dharmānukāruṇikaḥ sadā vivekagocaraḥ /",
  "SA11sanssr_pu:7086": "sadā dharmaparāyaṇaḥ sadā śuklakārīty ādi //",
  "SA11sanssr_pu:7087": "tatra bodhisatvasya saṃgham anusmarataḥ evaṃ bhavati /",
  "SA11sanssr_pu:7088": "yae ete saṃghasya bhūtā guṇā ete mayātmanaḥ sarvasatvānāṃ ca niṣpādayitavyā iti //",
  "SA11sanssr_pu:7089": "yathāryavimalakīrtinirdeśe bodhisatvaguṇā uktās tathā saṃghānusmṛtir bhāvyā /",
  "SA11sanssr_pu:7090": "sarvasatvāna ye rūpā rutaghoṣāś ca īritāḥ /",
  "SA11sanssr_pu:7091": "ekakṣaṇena darśenti bodhisatvā viśāradāḥ //",
  "SA11sanssr_pu:7092": "te jīrṇavyādhitā bhonti bodhisatvā mṛtam ātmāna darśayī /",
  "SA11sanssr_pu:7093": "satvānāṃ paripākāya māyādharma vikrīḍitāḥ //",
  "SA11sanssr_pu:7094": "kalpoddāhaṃ ca darśenti uddahitvā vasuṃdharām / nityasaṃjñina satvānām anityam iti darśayī //",
  "SA11sanssr_pu:7095": "satvaiḥ śatasahasrebhir ekarāṣṭre nimantritāḥ / sarveṣāṃ gṛha bhuñjanti sarvān nāmanti bodhaye //",
  "SA11sanssr_pu:7096": "ye kecin mantravidyā vā śilpasthānā bahuvidhāḥ / sarvatra pāramiprāptāḥ sarvasatvasukhāvahāḥ //",
  "SA11sanssr_pu:7097": "yāvanto loka pāṣaṇḍāḥ sarvatra pravrajanti te / nānādṛṣṭigataṃ prāptāṃs te satvān paripācati //",
  "SA11sanssr_pu:7098": "candrā vā bhonti sūryā vā śakrabrahmaprajeśvarāḥ / bhavanti āpas tejaś ca pṛthivī mārutas tathā //",
  "SA11sanssr_pu:7099": "roga antarakalpeṣu bhaiṣajyaṃ bhonti uttamāḥ / yena te satva mucyante sukhī bhonti annāmayāḥ //",
  "SA11sanssr_pu:7100": "durbhikṣāntarakalpeṣu bhavantī pānabhojanam /kṣudhāpipāsām apanīya dharmaṃ deśenti prāṇinām //",
  "SA11sanssr_pu:7101": "śastra antarakalpeṣu maitrīdhyāyī bhavanti te / avyāpāde niyojenti satvakoṭiśatān bahūn //",
  "SA11sanssr_pu:7102": "mahāsaṃgrāmamadhye ca samapakṣā bhavanti te / sandhisāmagri rocenti bodhisatvā mahābalāḥ //",
  "SA11sanssr_pu:7103": "ye cāpi nirayāḥ kecid buddhakṣetreṣv acintiṣu / saṃcintya tatra gacchanti satvānāṃ hitakāraṇāt //",
  "SA11sanssr_pu:7104": "yāvantyā gatayaḥ kāścit tiryagyonau prakāśitāḥ / sarvatra dharmaṃ deśenti tena ucyanti nāyakāḥ //",
  "SA11sanssr_pu:7105": "kāmabhogāṃś ca darśenti dhyānaṃ ca dhyāyināṃ tathā /",
  "SA11sanssr_pu:7106": "vidhvasta māraṃ kurvanti avatāraṃ na denti te //",
  "SA11sanssr_pu:7107": "agnimadhye yathā padmam abhūtaṃ taṃ vinirdiśet / evaṃ kāmāṃś ca dhyānaṃ ca abhūtaṃ te vidarśayī //",
  "SA11sanssr_pu:7108": "saṃcintya gaṇikāṃ bhonti puṃsām ākarṣaṇāya te / rāgāṅku saṃlobhya buddhajñāne sthāpayanti te //",
  "SA11sanssr_pu:7109": "grāmikāś ca sadā bhonti sārthavāhāḥ purohitāḥ /",
  "SA11sanssr_pu:7110": "agrāmātyātha cāmātyaḥ [doubtful] satvānāṃ hitakāraṇāt //",
  "SA11sanssr_pu:7111": "daridrāṇāṃ ca satvānāṃ nidhānā bhonti akṣayāḥ / teṣāṃ dānāni datvā ca bodhicittaṃ janenti te //",
  "SA11sanssr_pu:7112": "mānastabdheṣu satveṣu mahānagnā bhavanti te / sarvamānasam udghātaṃ bodhiṃ prārthenti uttamām //",
  "SA11sanssr_pu:7113": "bhayārditānāṃ satvānāṃ saṃtiṣṭhante 'grataḥ sadā / abhayaṃ teṣu datvā ca paripācenti bodhaye //",
  "SA11sanssr_pu:7114": "pañcābhijñāś ca te bhūtvā ṛṣayo brahmacāriṇaḥ / śīle satvān niyojenti kṣāntisauratyasaṃyame //",
  "SA11sanssr_pu:7115": "upasthānagurūn satvān paśyantīha viśāradāḥ / ceṭā bhavanti dāsā vā śiṣyatvam upayānti ca //",
  "SA11sanssr_pu:7116": "yena yenaiva cāṅgena satvo dharmarato bhavet / darśenti hi kriyāḥ sarvā mahopāyasuśikṣitāḥ //",
  "SA11sanssr_pu:7117": "yeṣām annantā śikṣā hi annantaś cāpi gocaraḥ / annantajñānasaṃpannā annantaprāṇimocakāḥ //",
  "SA11sanssr_pu:7118": "na teṣāṃ kalpakoṭībhiḥ kalpakoṭiśatair api /",
  "SA11sanssr_pu:7119": "buddhair api vadadbhis tu guṇāntaḥ suvaco bhaved / iti //",
  "SA11sanssr_pu:7120": "yathāryaratnolkādhāraṇyāṃ bodhisatvaguṇā uktās tathā bhāvayitavyāḥ /",
  "SA11sanssr_pu:7121": "raśmi pramuñciya mālyaviyūhā mālyavataṃsaka mālya vitānāḥ /",
  "SA11sanssr_pu:7122": "mālyavicinnavikīrṇasamantāḥ te jinapūja karonti mahātmā //",
  "SA11sanssr_pu:7123": "raśmi pramuñciya cūrṇaviyūhā cūrṇavataṃsaka cūrṇavitānāḥ /",
  "SA11sanssr_pu:7124": "cūrṇavicitravikīrṇa samantān te jinapūja karonti mahaātmā //",
  "SA11sanssr_pu:7125": "raśmi pramuñciya padmaviyūhā padmavataṃsaka padmavitānā /",
  "SA11sanssr_pu:7126": "padmavicitravikīrṇasamantān te jinapūja karonti mahātmā //",
  "SA11sanssr_pu:7127": "raśmi pramuñciya hāraviyūhā hāravataṃsaka hāravitānā /",
  "SA11sanssr_pu:7128": "hāravicitravikīrṇasamantān te jinapūja karonti mahātmā //",
  "SA11sanssr_pu:7129": "raśmi pramuñciya dhvajāgraviyūhā te dhvaja pāṇḍuralohitapītāḥ / nīlam anneka patāka vicitrā //",
  "SA11sanssr_pu:7130": "dhvaja samalaṃkarite jinakṣetrāḥ te maṇijālavicitraviyūhā /",
  "SA11sanssr_pu:7131": "paṭṭa patāka pralambita dāmā kiṅkiṇijāla jinasvaraghoṣān //",
  "SA11sanssr_pu:7132": "chatra dharenti tathāgatamūrdhne te yatha ekajinasya karonti /",
  "SA11sanssr_pu:7133": "pāṇitalāt tu acintiyapūjāṃ evam aśeṣatasarvajinānāṃ //",
  "SA11sanssr_pu:7134": "eṣa samādhi vikurva ṛṣīṇāṃ te jagasaṃgrahajñānavikurvā /",
  "SA11sanssr_pu:7135": "agrasamādhyabhinirharamāṇāḥ sarvakriyā upacāra sukhebhiḥ //",
  "SA11sanssr_pu:7136": "satva vinenti upāyasahasraiḥ keci tathāgatapūjamukhena /",
  "SA11sanssr_pu:7137": "dāna acinti atyāgamukhena sarvadhutaṃguṇaśīlamukhena //",
  "SA11sanssr_pu:7138": "akṣayakṣānti akṣobhyamukhena keci vrataṃ tapavīryamukhena /",
  "SA11sanssr_pu:7139": "dhyāna praśānti vihāramukhena svarthaviniścayaprajñamukhena //",
  "SA11sanssr_pu:7140": "sarva upāya sahasramukhena brahmavihāra abhijñamukhena /",
  "SA11sanssr_pu:7141": "saṃgrahavastu hitaiṣimukhena puṇyasamuccaya jñānamukhena //",
  "SA11sanssr_pu:7142": "satyapratītya vimokṣamukhena keci balendriyamārgamukhena /",
  "SA11sanssr_pu:7143": "śrāvakayānavimuktimukhena pratyayayānaviśuddhimukhena //",
  "SA11sanssr_pu:7144": "uttamayānavikurvamukhena kecid anityataduṣkhamukhena /",
  "SA11sanssr_pu:7145": "keci nirātmanijīvamukhena aśubhata saṃjñivirāgamukhena //",
  "SA11sanssr_pu:7146": "śāntanirodhasamādhimukhena yātuka caryamukhā jagatī ye /",
  "SA11sanssr_pu:7147": "yātuka dharmamukhāḥ pratiyantaḥ te tu samantavimokṣamukhena //",
  "SA11sanssr_pu:7148": "satva vinenti yathāśaya loke ye tu samantavimokṣamukhena /",
  "SA11sanssr_pu:7149": "satva vinenti yathāśaya loke teṣa nimitta na śakya grahītuṃ //",
  "SA11sanssr_pu:7150": "kenacid eṣa samādhivikurvāḥ tena tivyūhata [doubtful] agrasamādhiḥ /",
  "SA11sanssr_pu:7151": "sarvajagatparipācanulomā sarvaratī mukhaprītipraharṣāḥ //",
  "SA11sanssr_pu:7152": "cintiya darśayi sarva vinenti yatra durbhikṣa sudurlabha sarvaṃ /",
  "SA11sanssr_pu:7153": "ye pariṣkāra sukhāvaha loke tatra ca sarvabhiprāyakriyābhiḥ //",
  "SA11sanssr_pu:7154": "dātu dadanti karonti jagārthaṃ te varabhojanapānarasāgraiḥ /",
  "SA11sanssr_pu:7155": "vastranibandhanaratnavicitraiḥ rājyadhanātmapriyaiḥ parityāgaiḥ //",
  "SA11sanssr_pu:7156": "dānadhimukti jagad vinayanti te varalakṣaṇacitritagātrā /",
  "SA11sanssr_pu:7157": "uttama ābharaṇā varadhīrāḥ mālyavibhūṣitagandhanuliptā //",
  "SA11sanssr_pu:7158": "rūpa vidarśiya satva vinenti darśana prītipraharṣaratānāṃ /",
  "SA11sanssr_pu:7159": "te vararūpasurūpasumedhāḥ uttamarūpa nidarśayamānāḥ //",
  "SA11sanssr_pu:7160": "rūpadhimukti jagad vinayanti te madhuraiḥ kalaviṅkarutebhī /",
  "SA11sanssr_pu:7161": "kokilahaṃsakuṇālaraveṇa dundubhikinnarabrahmarutena deśayi sarvadhimuktiṣu dharmam //",
  "SA11sanssr_pu:7162": "ye catur eva aśīti sahasrā yebhi jinā jagato 'rtha karonti /",
  "SA11sanssr_pu:7163": "tebhita dharmaprabhedamukhebhiḥ satva vinenti yathāśaya loke //",
  "SA11sanssr_pu:7164": "te sukhaduṣkhasahāya karonti arthānarthasahāyaka bhontī /",
  "SA11sanssr_pu:7165": "sarvakriyāsu sahāya bhavitvā satva vinenti sahāyamukhena //",
  "SA11sanssr_pu:7166": "duṣkhopadravasatkṛtadoṣān te tu sahanti sahāyanidānās /",
  "SA11sanssr_pu:7167": "tebhi sahāya sahantiya pīḍāṃ sarvajagasya hitāya sukhāya //",
  "SA11sanssr_pu:7168": "yatra na niṣkramaṇaṃ na ca dharmo jñāyati raṇyagato na ca mokṣaḥ /",
  "SA11sanssr_pu:7169": "tatra tu rājyasamṛddhisahāya niṣkramaśāntamanā aniketāḥ //",
  "SA11sanssr_pu:7170": "te gṛhabandhanatṛṣṇaniketāt sarvajagatparimocanahetoḥ /",
  "SA11sanssr_pu:7171": "sarvata kāmaratī aniketā niṣkramamoks.a prabhāvayamānāḥ //",
  "SA11sanssr_pu:7172": "te daśa carya prabhāvayamānā ācari dharma mahāpuruṣāṇāṃ /",
  "SA11sanssr_pu:7173": "sarvam aśeṣata carya ṛṣīṇāṃ bhāvayamāna karonti jagārthaṃ //",
  "SA11sanssr_pu:7174": "yatr amitāyuṣa satva bhavantī saukhyasamarpitamandakileśāḥ /",
  "SA11sanssr_pu:7175": "tatra jarārdita vyādhinapṛṣṭā darśayi mṛtyuvaśaṃ avaśātmā //",
  "SA11sanssr_pu:7176": "rāgapradīpitu doṣapradīptaṃ mohamahāgnipradīpitu lokam /",
  "SA11sanssr_pu:7177": "prajvalitaṃ jaravyādhitamṛtyu loka nidarśayi satva vinenti //",
  "SA11sanssr_pu:7178": "daśabalaiś caturvaiśāradyair aṣṭadaśair api dharmaviśeṣaiḥ /",
  "SA11sanssr_pu:7179": "buddhamahātma tu sūcayamānāḥ buddhaguṇebhi karonti jagārtham //",
  "SA11sanssr_pu:7180": "te ca adeśa ṛddhyanuśāstī rūpadhiṣṭhānabalena samantāt /",
  "SA11sanssr_pu:7181": "darśayamāna tathāgata ṛddhī ṛddhivikurvita satva vinenti //",
  "SA11sanssr_pu:7182": "te vividhehi upāyanayehi lokavicāri karonti jagārthaṃ /",
  "SA11sanssr_pu:7183": "loki alipta jale yatha padmaṃ prītiprasādakarā vicaranti //",
  "SA11sanssr_pu:7184": "kāvyakarāḥ kavirāja bhavantī te naṭanartaka jhallakamallāḥ /",
  "SA11sanssr_pu:7185": "utkuṭaśobhikahārakanṛtyā māyakarāḥ pṛthu rūpanidarśī //",
  "SA11sanssr_pu:7186": "grāmika nāyaka sārathi bhontī sārthika śreṣṭhika gṛhapati bhonti /",
  "SA11sanssr_pu:7187": "rāja amātya purohitadūtā vaidyaviśāradaśāstravidhijñāḥ //",
  "SA11sanssr_pu:7188": "te aṭavīṣu mahādruma bhontī auṣadha akṣayaratnanidhānāḥ /",
  "SA11sanssr_pu:7189": "cintamaṇi druma kāmadadāś ca deśika utpathamārgagatānāṃ //",
  "SA11sanssr_pu:7190": "arcciya santu tu loka viditvā karmavidhīṣu ajānaka satvāḥ /",
  "SA11sanssr_pu:7191": "te kṛṣikarmaprayogavaṇijyā śilpivicitra prabhāvayi loke //",
  "SA11sanssr_pu:7192": "ye aviheṭha ahiṃsaprayogaḥ sarvasukhāvahavijñapraśastāḥ /",
  "SA11sanssr_pu:7193": "vidyabalauṣadhi śāstravicitrāḥ sarva prabhāvita tebhi ṛṣībhiḥ //",
  "SA11sanssr_pu:7194": "ye ṛṣiṇāṃ caraṇāḥ paramāgrā yatrādhimukta sadevaku lokaḥ /",
  "SA11sanssr_pu:7195": "ye vrataduṣkara ye tapaśreṣṭhāḥ sarvi prabhāvita tebhi vidūbhiḥ //",
  "SA11sanssr_pu:7196": "te carakāḥ parivrājaka tīrthyāḥ tāpasagotamamonacarāṇām /",
  "SA11sanssr_pu:7197": "nagna acelaguruśramaṇānāṃ tīrthika ācaryā hi bhavanti //",
  "SA11sanssr_pu:7198": "te tu ajīvika dharmacarāṇāṃ uttarikāṇa annuttarikāṇāṃ /",
  "SA11sanssr_pu:7199": "dīrghajaṭāna kumāravratānāṃ teṣv api ācaryā hi bhavanti //",
  "SA11sanssr_pu:7200": "sūryanuvartakapañcatapānāṃ kukkuragovratikā mṛgacaryā /",
  "SA11sanssr_pu:7201": "cārika tīrthya daśa tritayānāṃ teṣv api ācaryā hi bhavanti //",
  "SA11sanssr_pu:7202": "devatajñānapraveśaratānāṃ tīrthupadarśanadeśacarāṇāṃ /",
  "SA11sanssr_pu:7203": "mūlaphalāmbucarā api bhūtvā dharma acintiya te paramāgrāḥ //",
  "SA11sanssr_pu:7204": "utkuṭasthāyina ekacarāṇāṃ kaṇṭakabhasmatṛṇaśśayanānāṃ /",
  "SA11sanssr_pu:7205": "ye muṣaleśaya [doubtful] yuktivihārī teṣv api ācaryā hi bhavanti //",
  "SA11sanssr_pu:7206": "yāvata bāhirakāḥ pṛthutīrthyā āśaya teṣv adhimukti samīkṣya /",
  "SA11sanssr_pu:7207": "tīkṣṇadurāsadogratapebhī tīrthika duṣkhaprahāṇa vinenti //",
  "SA11sanssr_pu:7208": "dṛṣṭisamākula loke viditvā sarvakudṛṣṭisamāśrita tīrthyāḥ /",
  "SA11sanssr_pu:7209": "sūkṣmapadebhir upāyana yebhī satyaprakāśana teṣu karonti //",
  "SA11sanssr_pu:7210": "keṣuci drāmiḍamantrapadebhī deśayi satya suguptapadebhiḥ /",
  "SA11sanssr_pu:7211": "keṣu uja .. vyaktapadebhiḥ keṣucid eva rahasyapadebhiḥ //",
  "SA11sanssr_pu:7212": "keṣuci akṣarabhedapadebhiḥ arthaviniścayavajrapadebhiḥ /",
  "SA11sanssr_pu:7213": "vādipramardanajñānapadebhiḥ śāstrādharmakamokṣapadebhiḥ //",
  "SA11sanssr_pu:7214": "keṣuci mānuṣamantrapadebhiḥ sarvapraveśaniruktipadeṣu /",
  "SA11sanssr_pu:7215": "keṣuci devaniruktipadebhiḥ nāganiruktita yakṣapadebhiḥ //",
  "SA11sanssr_pu:7216": "rākṣasāthagandharvapadebhiḥ bhūtakumbhāṇḍamahoragakebhiḥ /",
  "SA11sanssr_pu:7217": "kiṃnarāpsaragaruḍapadebhiḥ satyaprakāśanamokṣupanenti //",
  "SA11sanssr_pu:7218": "te yathasatya niruktividhijñā evam aśeṣata ye jinadharmā /",
  "SA11sanssr_pu:7219": "dharmam acintiya vākyapathajñā deśayi eṣa samādhivikurvā //",
  "SA11sanssr_pu:7220": "te jagasaukhyata agrasamādhī sarvajage abhinirharamānā /",
  "SA11sanssr_pu:7221": "raśmim acintiyam utsṛjamānā raśmi pramuñciya satva vinenti //",
  "SA11sanssr_pu:7222": "raśmi pramuñciya darśayamānā yāvata satva vijānita raśmi /",
  "SA11sanssr_pu:7223": "teṣu sudarśana bhoti amogham hetu annuttari jñānavarasya //",
  "SA11sanssr_pu:7224": "darśayi buddha vidarśayi dharmaṃ saṃgha nidarśayi mārga narāṇām /",
  "SA11sanssr_pu:7225": "darśayi cetika te jinabimbā tena sudarśanaraśmi nivṛttā //",
  "SA11sanssr_pu:7226": "raśmi pramuñci prabhaṃkara nāmā yā prabha jihma karoti marūṇāṃ /",
  "SA11sanssr_pu:7227": "sarvarajaṃ ca tamaṃ ca hanitvā so prabha bhāsati lokahitānāṃ //",
  "SA11sanssr_pu:7228": "tāya prabhāsaya codita satvās te jinapūjapradīpa dharentī /",
  "SA11sanssr_pu:7229": "te jinapūjapradīpa dharitvā lokapradīpakarā jina bhonti //",
  "SA11sanssr_pu:7230": "tailapradīpa ghṛtasya pradīpā dāru tṛṇā naḍaveṇu pradīpān /",
  "SA11sanssr_pu:7231": "gandharasāyanaratnapradīpān datva jineṣu prabhaṃkara labdhāḥ //",
  "SA11sanssr_pu:7232": "raśmi pramuñciya pratāraṇi nāmā tāya prabhāsaya codita satvāḥ /",
  "SA11sanssr_pu:7233": "... nāvapratāraṇinadyapatheṣu /",
  "SA11sanssr_pu:7234": "dūṣita saṃskṛta varṇita śāntī tena pratāraṇi raśmi nivṛttā //",
  "SA11sanssr_pu:7235": "raśmi pipāsavinodani nāmā tāya prabhāsaya codita satvāḥ /",
  "SA11sanssr_pu:7236": "kāmaguṇeṣu tṛṣāṃ prajahitvā dharmavimuktirasārthika bhonti //",
  "SA11sanssr_pu:7237": "kāmaguṇeṣu tṛṣāṃ prajahitvā dharmavimuktirasārthika bhūtvā /",
  "SA11sanssr_pu:7238": "buddha bhavanty amṛtaṃjalavarṣī tṛṣṇapipāsavinodana loke //",
  "SA11sanssr_pu:7239": "puṣkariṇī nadikūpataḍāgā utsaya kārita bodhinidānāḥ /",
  "SA11sanssr_pu:7240": "kāma vivarṇita varṇitadhyānā tṛṣṇavinodani tena nivṛttā //",
  "SA11sanssr_pu:7241": "prītikarī yada raśmi pramuñcī tāya prabhāsaya codita satvāḥ /",
  "SA11sanssr_pu:7242": "prītiphuṭā varabodhinidānaṃ cinta janenti bhaviṣya svayaṃbhū //",
  "SA11sanssr_pu:7243": "lakṣaṇamaṇḍita padmaniṣaṇṇā yat kṛtavigraha kāruṇikānāṃ /",
  "SA11sanssr_pu:7244": "bhāṣita buddhaguṇāḥ sada kālaṃ prītikarī prabha tena nivṛttā //",
  "SA11sanssr_pu:7245": "raśmi pramuñci ratiṃkara nāmā tāya prabhāsaya bodhita satvā /",
  "SA11sanssr_pu:7246": "buddharatīrata dharmaratīrata saṃgharatīrata te sada bhonti //",
  "SA11sanssr_pu:7247": "tritayaratīrata te sada bhūtvā buddhasamāgamadharmagaṇārye /",
  "SA11sanssr_pu:7248": "labdhanupattikakṣānti labhanti codita smārita ye bahu satvā //",
  "SA11sanssr_pu:7249": "buddhānusmṛtidharmagaṇārye bodhi ya cittaguṇān vivaritvā / tena ratiṃkara raśmi nivṛttā //",
  "SA11sanssr_pu:7250": "puṇyasamuccayaraśmi pramuñcī tāya prabhāsaya codita satvā /",
  "SA11sanssr_pu:7251": "dānu dadanti vicitram annekaṃ prārthayamānu annuttaru bodhiṃ //",
  "SA11sanssr_pu:7252": "āśaya pūritu yācanakānāṃ yajña nirargaḍa tair yajamānaiḥ /",
  "SA11sanssr_pu:7253": "sarvabhiprāyata dānu daditvā puṇyasamuccaya raśmi nivṛttā //",
  "SA11sanssr_pu:7254": "jñānavatī yada raśmi pramuñcī tāya prabhāsaya codita satvāḥ /",
  "SA11sanssr_pu:7255": "eka tu dharma mukhātu annekā dharmamukhān avabuddhi kṣaṇena //",
  "SA11sanssr_pu:7256": "dharmaprabheda ... grāhita satvān arthaviniścaya jñāna vibhaktī /",
  "SA11sanssr_pu:7257": "dharmapadārthavibhāṣaṇa kṛtvā jñānavatī prabha tena nivṛttā //",
  "SA11sanssr_pu:7258": "prajñapradīpaya osari raśmi tāya prabhāsaya codita satvāḥ /",
  "SA11sanssr_pu:7259": "śūnya nisatva ajātavipannān otari dharma abhāvasvabhāvān /",
  "SA11sanssr_pu:7260": "māyamarīcisamā dakacandrasvapnasamān pratibimbasamān vā /",
  "SA11sanssr_pu:7261": "dharma asvāmika śūnya nirīhān bhāṣati prajñapradīpa nivṛttā //",
  "SA11sanssr_pu:7262": "dharmavikurvaṇi raśmi pramuñcī tāya prabhāsaya codita satvā /",
  "SA11sanssr_pu:7263": "dhāraṇi akṣayakoṣu labhitvā sarvatathāgatakoṣu labhenti //",
  "SA11sanssr_pu:7264": "dharmadharāṇu parigrahu kṛtvā dhārmikarakṣa karitva ṛṣīṇāṃ /",
  "SA11sanssr_pu:7265": "dharma anugraha kṛtva jagasya dharmavikurvaṇi raśmi nivṛttā //",
  "SA11sanssr_pu:7266": "tyāgavatī yada raśmi vimuñcī tāya ya matsara codita satvā /",
  "SA11sanssr_pu:7267": "jñātvā anitya aśāśvatabhogān tyāgaratīrata te sada bhonti //",
  "SA11sanssr_pu:7268": "matsaradurdama satva adāntā jñātva dhanaṃ supinābhrasvabhāvaṃ /",
  "SA11sanssr_pu:7269": "bṛṃhita tyāga prasannam anena tyāgavatīprabha tena nivṛttā //",
  "SA11sanssr_pu:7270": "niṣparidāha ya osari raśmiḥ tāya duḥśīlaya codita satvā /",
  "SA11sanssr_pu:7271": "śīlaviśuddhi pratiṣṭhita bhūtvā cinta janenti bhaveya svayaṃbhūḥ //",
  "SA11sanssr_pu:7272": "karmapathe kuśale pariśuddhe śīla samādayi yad bahusatvān /",
  "SA11sanssr_pu:7273": "bodhayi citta samādayanena raśmi nivṛtta sa niṣparidāhaḥ //",
  "SA11sanssr_pu:7274": "kṣāntiviyūha ya osari raśmi tāya ya akṣama codita satvāḥ /",
  "SA11sanssr_pu:7275": "krodhakhilaṃ adhimāna jahitvā kṣāntiratīrata te sada bhonti //",
  "SA11sanssr_pu:7276": "duḥkṛta kṣānti apāyamatīnāṃ citta akṣobhita bodhinidānaṃ /",
  "SA11sanssr_pu:7277": "varṇita kṣāntiguṇāḥ sadakālaṃ tena nivṛtta sa kṣāntiviyūhā //",
  "SA11sanssr_pu:7278": "raśmi uttaptavatī yada muñcī tāya kuśīdaya codita satvāḥ /",
  "SA11sanssr_pu:7279": "yukta prayukta triṣū rataneṣu pūja karonti akhinnaprayogāḥ //",
  "SA11sanssr_pu:7280": "yukta prayukta triṣū rataneṣu pūja karitva akhinnaprayogāḥ /",
  "SA11sanssr_pu:7281": "te catu mārapathā atikrāntāḥ kṣipra spṛśanti annuttara bodhiṃ //",
  "SA11sanssr_pu:7282": "vīrya samādayi yad bahusatvān pūja karitva triṣū rataneṣu /",
  "SA11sanssr_pu:7283": "dharma dharitva kṣayaṃgata kāle tena utaptavatī prabha labdhā //",
  "SA11sanssr_pu:7284": "śāntikarī yada raśmi pramuñcī tāya vibhrāntaya codita satvāḥ /",
  "SA11sanssr_pu:7285": "teṣu na rāgu na dveṣa na mohāḥ bodhita bhonti samāhita cittāḥ //",
  "SA11sanssr_pu:7286": "pāpa kumitra kiliṣṭa carīye saṃgaṇikāvinivartana kṛtvā /",
  "SA11sanssr_pu:7287": "varṇita dhyāna praśānta araṇye śāntikarī prabha tena nivṛttā //",
  "SA11sanssr_pu:7288": "prajñaviyūha ya osari raśmī tāya duḥprajña saṃcodita satvāḥ /",
  "SA11sanssr_pu:7289": "satyapratītya vimokṣanaye asmin nidriya jñānagatiṃ gata bhonti //",
  "SA11sanssr_pu:7290": "indriyajñānagatiṃ gata bhūtvā ... / sūryapradīpasamādhi labhitvā prajñaprabhāsakarā jina bhonti //",
  "SA11sanssr_pu:7291": "rājyadhanātmapriyaiḥ parityāgaiḥ dharma ya mārgita bodhinidānaṃ /",
  "SA11sanssr_pu:7292": "taṃ ca satkṛtya prakāśiya dharmaṃ raśmi nivṛtta sa prajñaviyūhāḥ //",
  "SA11sanssr_pu:7293": "buddhavatī yada raśmi pramuñcī tāya prabhāya saṃcodita satvāḥ /",
  "SA11sanssr_pu:7294": "buddha sahasra anneka acintyān paśyiṣu padmavaneṣu niṣaṇṇān //",
  "SA11sanssr_pu:7295": "buddhamahātmata buddhavimokṣā bhāsita buddhavikurva annantā /",
  "SA11sanssr_pu:7296": "buddhabalāviprabhāvana kṛtvā buddhavatī prabha tena nivṛttā //",
  "SA11sanssr_pu:7297": "te 'bhayaṃdada raśmi pramuñcī tāyābhayārdita satva saspṛṣṭāḥ /",
  "SA11sanssr_pu:7298": "bhūtagrahāvadhatāḍanabandhe mucyiṣu sarvupasargabhayebhyaḥ //",
  "SA11sanssr_pu:7299": "ye abhayena nimantrita satvāḥ prāṇibadhāt tu nivārita bhonti /",
  "SA11sanssr_pu:7300": "trāyita yaccharaṇāgata bhītās tena bhayaṃdada raśmi nivṛttā //",
  "SA11sanssr_pu:7301": "sarvasukhāvaha osari raśmī tāya gilānaya ātura spṛṣṭāḥ /",
  "SA11sanssr_pu:7302": "sarvata vyādhidukhāt pratimuktā dhyānasamādhisukhāni labhanti //",
  "SA11sanssr_pu:7303": "rogavinodani mūla phaloṣadha ratna rasāyana gandhanulepān /",
  "SA11sanssr_pu:7304": "phāṇita kṣīra madhū ghṛta telān bhojana pāna daditvaya labdhā //",
  "SA11sanssr_pu:7305": "buddhanidarśani raśmi pramuñcī tāya sacodita āyu kṣayānte /",
  "SA11sanssr_pu:7306": "buddha anusmari paśyiṣu buddham te cyuta gacchi sabuddhakkṣetraṃ //",
  "SA11sanssr_pu:7307": "kāla karonti ca smārita buddhā darśitaprītakarā jinabimbān /",
  "SA11sanssr_pu:7308": "buddhagatāḥ śaraṇaṃ maraṇānte bhāsiya buddhanidarśani labdhā //",
  "SA11sanssr_pu:7309": "dharmaprabhāvani raśmi pramuñcī tāya prabhāya saṃcodita satvā /",
  "SA11sanssr_pu:7310": "dharma paṭhanti śṛṇvanti likhantī dharmaratī rata te sada bhonti //",
  "SA11sanssr_pu:7311": "/dharmadurbhikṣaya dyotitu dharmo dharmagaveṣiṇa pūrita āśā /",
  "SA11sanssr_pu:7312": "chanda janitva prayujyatha dharme bhāṣata dharmaprabhāvani labdhā //",
  "SA11sanssr_pu:7313": "ghoṣavatī yada raśmi pramuñcī buddhasutā paricodanatāyāṃ /",
  "SA11sanssr_pu:7314": "yātuka śabdapracāru triloke sarva tathāgataghoṣa śṛṇvanti //",
  "SA11sanssr_pu:7315": "ucca svareṇa stavanti maharṣīn tūryamahattaraghaṇṭapradānaiḥ /",
  "SA11sanssr_pu:7316": "sarvajage jinaghoṣarutārthaṃ niścari ghoṣavatī prabhalabdhā //",
  "SA11sanssr_pu:7317": "te 'mṛtaṃdada raśmi pramuñcī tāya prabhāsaya codita satvāḥ /",
  "SA11sanssr_pu:7318": "sarva pramāda ciraṃ prajahitvā sarvaguṇaiḥ pratipadyati yogaṃ //",
  "SA11sanssr_pu:7319": "duṣkha anneka upadravapūrṇaṃ bhāṣita saṃskṛta nityam akṣemaṃ /",
  "SA11sanssr_pu:7320": "śāntinirodhasukhaṃ sada kṣemaṃ bhāṣayatā amṛtaṃdada labdhā //",
  "SA11sanssr_pu:7321": "raśmi viśeṣavatī yada muñcī tāya prabhāsaya codita satvāḥ /",
  "SA11sanssr_pu:7322": "śīlaviśeṣa samādhiviśeṣaṃ prajñaviśeṣa śṛṇonti jinānāṃ //",
  "SA11sanssr_pu:7323": "śīlata agra samādhita agro prajñata agra mahāmunirājā /",
  "SA11sanssr_pu:7324": "ya stuta varṇita bodhinidānaṃ tena viśeṣavatī prabha labdhā //",
  "SA11sanssr_pu:7325": "ratnaviyūha ya osari raśmi tāya prabhāsaya codita satvāḥ /",
  "SA11sanssr_pu:7326": "akṣara ratnanidhāna labhitvā pūjayi ratnavarebhi maharṣīn //",
  "SA11sanssr_pu:7327": "ratnavisarga jine jinastūpe saṃgrahi kṛtsnajanaṃ ratanebhiḥ /",
  "SA11sanssr_pu:7328": "ratnapradāna karitva jinānāṃ raśmi nivṛtta ya ratnaviyūhāḥ //",
  "SA11sanssr_pu:7329": "gandhaprabhāsa ya osari raśmī tāya prabhāsaya codita satvāḥ /",
  "SA11sanssr_pu:7330": "ghrātvā amānuṣa gandha manojñān buddhaguṇe niyutāni bhavanti //",
  "SA11sanssr_pu:7331": "gandhanulepanumānuṣadivyair [doubtful] yat kṛta pūja narādhipatīnāṃ /",
  "SA11sanssr_pu:7332": "gandhamayān jinavigrahastūpān kṛtva nivṛtta sugandhaprabhāsaḥ //",
  "SA11sanssr_pu:7333": "muñcati raśmi vicitraviyūhān indrapatākadhvajāgra vicitrān /",
  "SA11sanssr_pu:7334": "tūryanināditagandhapradhūpita śobhisurottamapuṣpavikīrṇaṃ //",
  "SA11sanssr_pu:7335": "tūryapratyudgami pūjajinānāṃ puṣpavilepanadhūpanacūrṇaiḥ /",
  "SA11sanssr_pu:7336": "chattradhvajāgrapatākavitānais tena vicitraviyūha nivṛttāḥ //",
  "SA11sanssr_pu:7337": "raśmi prasādakarī yada muñcī pāṇitalopama saṃsthihi bhūmiḥ /",
  "SA11sanssr_pu:7338": "śodhayato ṛṣi āśramastūpān tena prasādakarī prabha labdhā //",
  "SA11sanssr_pu:7339": "muñcati meghavatī yada raśmiṃ saṃsthihi gandha pravarṣati meghaṃ /",
  "SA11sanssr_pu:7340": "stūpa varāṅgaṇagandhajalenāsiñciya meghavatī prabha labdhā //",
  "SA11sanssr_pu:7341": "bhūṣaṇavyūha pramuñcatu raśmīn nagna acela subhūṣaṇa bhontī /",
  "SA11sanssr_pu:7342": "vastranibandhanahāravicitraṃ datva vibhūṣaṇa raśmi nivṛttā //",
  "SA11sanssr_pu:7343": "raśmi rasāgravatī yada muñcī bhukṣita bhojya rasāgra labhantī /",
  "SA11sanssr_pu:7344": "bhojana pāna vicitra rasāgrān datva rasāgravatī prabha labdhā //",
  "SA11sanssr_pu:7345": "arthanidarśani muñcati raśmīn ratnanidhāna labhanti daridrāḥ /",
  "SA11sanssr_pu:7346": "akṣayaratnanidhiṃ tribhi ratnair dānata arthanidarśani labdhā //",
  "SA11sanssr_pu:7347": "cakṣuviśodhani muñcati raśmīn andha tadā dṛśi rūpa vicitram /",
  "SA11sanssr_pu:7348": "dīpapradāna jine jinastūpe cakṣuviśodhani raśmi nivṛttā //",
  "SA11sanssr_pu:7349": "śrotraviśodhani muñcati raśmīn śrotravihīna śruṇī pṛthuśabdān /",
  "SA11sanssr_pu:7350": "vādyapradānajine jinastūpe śrotraviśodhani raśmi nivṛttā //",
  "SA11sanssr_pu:7351": "ghrāṇaviśodhani muñcati raśmīn ghrāyi aghrāyitapūrva sugandhān /",
  "SA11sanssr_pu:7352": "gandhapradāna jine jinastūpe ghrāṇaviśodhani raśmi nivṛttā //",
  "SA11sanssr_pu:7353": "jihvaviśodhani muñcati raśmīn snigdhamanojñarutai stuti buddhān /",
  "SA11sanssr_pu:7354": "vāca durukta vivarjita rukṣā ślakṣṇa udīrita raśmi nivṛttā //",
  "SA11sanssr_pu:7355": "kāyaviśodhani muñcati raśmīn indriyahīna svindriya bhonti /",
  "SA11sanssr_pu:7356": "kāyapraṇāma jine jinastūpe kurvata kāyaviśodhani labdhvā //",
  "SA11sanssr_pu:7357": "cittaviśodhani muñcati raśmīn unmatu sarva sacita bhavanti /",
  "SA11sanssr_pu:7358": "citta samādhivaśānuga kṛtvā cittaviśodhani raśmi nivṛttā //",
  "SA11sanssr_pu:7359": "rūpaviśodhani muñcati raśmīn paśyiya cintiya rūpanarendrān /",
  "SA11sanssr_pu:7360": "rūpakaśodhani citrasamantāt stūpa alaṃkaratā pratilabdhā //",
  "SA11sanssr_pu:7361": "śabdaviśodhani muñcati raśmīn śabda aśabdata śūnya vijānī /",
  "SA11sanssr_pu:7362": "pratyaya jāta pratiśrutatulyaṃ śabdaprakāśana raśmi nivṛttā //",
  "SA11sanssr_pu:7363": "gandhaviśodhani muñcati raśmīn sarva dugandha sugandha bhavantī /",
  "SA11sanssr_pu:7364": "gandhavarāgra janair jinastūpān snāpanabodhidruma prabha eṣā //",
  "SA11sanssr_pu:7365": "te rasaśodhani muñcati raśmīn sadviṣa nirviṣa bhonti rasāgrāḥ /",
  "SA11sanssr_pu:7366": "buddha saśrāvakamātṛpitṝṇāṃ sarvarasāgrapradāna prabhaiṣāṃ //",
  "SA11sanssr_pu:7367": "sparśaviśodhani muñcati raśmīn kakkhaṭa sparśa mṛdū sukha bhontī /",
  "SA11sanssr_pu:7368": "śaktitriśūlāsi [doubtful] tomaravarṣā mālya mṛdū padumotpala bhontī //",
  "SA11sanssr_pu:7369": "duṣya anneka mṛdū sukhasparśā saṃstari mārgi vrajanti jinānāṃ /",
  "SA11sanssr_pu:7370": "puṣpavilepanacīvarasūkṣmā mālyavitāna pradāna prabheyam //",
  "SA11sanssr_pu:7371": "dharmaviśodhani muñcati raśmīn sarvata romata cintiya dharmān /",
  "SA11sanssr_pu:7372": "niścarataḥ śruṇi lokahitānāṃ toṣayi sarvadhimuktijinānām //",
  "SA11sanssr_pu:7373": "pratyaya jāta ajāta svabhāvā dharmaśarīra ajātaśarīrāḥ /",
  "SA11sanssr_pu:7374": "dharmata nityasthitā gaganasthā sūcata dharmaviśodhani labdhā //",
  "SA11sanssr_pu:7375": "raśmi sukhāpramukhā iti kṛtvā ekatu romamukhāt tu ṛṣīṇāṃ /",
  "SA11sanssr_pu:7376": "niścari gaṅgarajopama raśmī sarvapṛthagvidhakarmaprayogāḥ //",
  "SA11sanssr_pu:7377": "te yatha ekata romamukhāto osari gaṅgarajopama raśmī /",
  "SA11sanssr_pu:7378": "evam aśeṣata sarvatu romā deśa samādhivikurva ṛṣīṇāṃ //",
  "SA11sanssr_pu:7379": "yena guṇena ya raśmi nivṛttā tasmi guṇeṣu sahāyaka pūrve /",
  "SA11sanssr_pu:7380": "teṣu tam eva pramuñcati raśmiṃ jñānavikurvaṇa eṣa ṛṣīṇāṃ //",
  "SA11sanssr_pu:7381": "teṣa ya puṇya sahāyaka pūrve yair anumodita yācita yebhiḥ /",
  "SA11sanssr_pu:7382": "yebhi ca dṛṣṭa śubhopacitaṃ vā te ima raśmi prajānati teṣāṃ //",
  "SA11sanssr_pu:7383": "ye ca śubhopacitāḥ kṛtapuṇyāḥ pūjita yebhi punaḥ punaḥ buddhāḥ /",
  "SA11sanssr_pu:7384": "arthika chandika buddhaguṇebhiḥ codana teṣa karotiya raśmiḥ //",
  "SA11sanssr_pu:7385": "sūrya yathā jātyandha na paśyī no ca sa nāsti udeti sa loke /",
  "SA11sanssr_pu:7386": "cakṣusameta udāgamu jñātvā sarva prayujya svaka svaka dharme //",
  "SA11sanssr_pu:7387": "evata raśmi mahāpuruṣāṇāṃ asti ca te itare ca na paśyī /",
  "SA11sanssr_pu:7388": "mithyahatā adhimuktivihīnāḥ durlabha te ca udāramatīnāṃ //",
  "SA11sanssr_pu:7389": "ābharaṇāni nipāna vimānāḥ ratna rasāyana gandhanulepāḥ /",
  "SA11sanssr_pu:7390": "te pi tu asti mahātmajanasya te ca sudurlabha kṛcchragatānāṃ //",
  "SA11sanssr_pu:7391": "evata raśmi mahāpuruṣāṇāṃ asti ca te itare ca na paśyī /",
  "SA11sanssr_pu:7392": "mithyahatā adhimuktivihīnāḥ durlabha te ca udāramatīnāṃ //",
  "SA11sanssr_pu:7393": "yasy imu [doubtful] raśmiprabheda śruṇitvā bheṣyanti śraddadhimukti [doubtful] prasādaḥ /",
  "SA11sanssr_pu:7394": "tena na kāṅkṣa na saṃśaya kāryo nāṅga na bheṣyi mahāguṇaketuḥ //",
  "SA11sanssr_pu:7395": "te parivāraviyūhavikurvā agrasamādhyabhinirharamāṇāḥ /",
  "SA11sanssr_pu:7396": "sarvadaśaddiśi apratimānāḥ darśayi buddhasutāḥ parivāraṃ //",
  "SA11sanssr_pu:7397": "te trisahasrapramāṇuvicitraṃ padmam adhiṣṭhihi raśmiviyūhāḥ /",
  "SA11sanssr_pu:7398": "kāyaparyaṅka parisphuṭapadmaṃ darśayi eṣa samādhivikurvā //",
  "SA11sanssr_pu:7399": "te daśakṣetrarajopama anye padmam adhiṣṭhihi saṃparivāraṃ /",
  "SA11sanssr_pu:7400": "sarva parīvṛta buddhasutebhī ye ca samādhyasamādhivihārī //",
  "SA11sanssr_pu:7401": "ye paripācita tena ṛṣīṇāṃ satva niṣpadita buddhaguṇeṣu /",
  "SA11sanssr_pu:7402": "te parivāri ataṃ mahapadmaṃ sarva udikṣiṣu prāñjalibhūtāḥ //",
  "SA11sanssr_pu:7403": "te ca samāhita bālaśarīre vyutthihi yauvanavegasthitebhyaḥ //",
  "SA11sanssr_pu:7404": "yauvanavegasthiteṣu samāhita vyutthihi jīrṇaka vṛddha śarīrāḥ /",
  "SA11sanssr_pu:7405": "jīrṇakavṛddhaśarīri samāhita vyutthihi śraddha upāsikakāyāt //",
  "SA11sanssr_pu:7406": "śraddha upāsikakāyasamāhita vyutthihi bhikṣuṇikāyaśarīrā /",
  "SA11sanssr_pu:7407": "bhikṣuṇikāya śarīri samāhita vyutthihi bhikṣubahuśrutakāyāḥ //",
  "SA11sanssr_pu:7408": "bhikṣubahuśrutakāya samāhita vyutthihi śaikṣa aśaikṣaśarīrāḥ /",
  "SA11sanssr_pu:7409": "śaikṣa aśaikṣaśarīri samāhita vyutthihi pratyayabuddhaśarīrā //",
  "SA11sanssr_pu:7410": "pratyaya buddha śarīri samāhita vyutthihi buddhavarāgraśarīrā /",
  "SA11sanssr_pu:7411": "buddhavarāgraśarīri samāhita vyutthihi devatakāya śarīrā //",
  "SA11sanssr_pu:7412": "devatakāyaśarīri samāhita vyutthihi nāgamaharddhikakāyāḥ /",
  "SA11sanssr_pu:7413": "nāgamaharddhikakāyasamāhita vyutthihi yakṣamaharddhikakāyāḥ //",
  "SA11sanssr_pu:7414": "yakṣamaharddhikakāyasamāhita vyutthihi sarvatabhūtaśarīrāḥ /",
  "SA11sanssr_pu:7415": "sarvatabhūtaśarīri samāhita vyutthihi ekaturomamukhātaḥ //",
  "SA11sanssr_pu:7416": "ekatu romamukhasmi samāhita vyutthihi sarvata romamukheṣu /",
  "SA11sanssr_pu:7417": "sarviṣu romamukheṣu samāhita vyutthihi ekatu vālapathātaḥ //",
  "SA11sanssr_pu:7418": "ekatu vālapathasmi samāhita vyutthihi sarvata vālapathebhyaḥ /",
  "SA11sanssr_pu:7419": "sarviṣu vālapatheṣu samāhita vyutthihi te paramāṇurajātaḥ //",
  "SA11sanssr_pu:7420": "ekarajasmi samāhita bhūtvā vyutthihi sarvarajebhya aśeṣam /",
  "SA11sanssr_pu:7421": "sarvarajeṣu samāhita bhūtvā vyutthihi sāgaravajratalātaḥ //",
  "SA11sanssr_pu:7422": "sāgaravajratalasmi samāhita vyutthihi te maṇivṛkṣaphalebhyaḥ /",
  "SA11sanssr_pu:7423": "vṛkṣaphaleṣu samāhita bhūtvā vyutthihi raśmimukhebhi jinānāṃ //",
  "SA11sanssr_pu:7424": "raśmimukheṣu jināna samāhita vyutthihi sāgaratoyanadībhyaḥ /",
  "SA11sanssr_pu:7425": "sāgaratoyanadīṣu samāhita vyutthihi tejapathātu mahātmā //",
  "SA11sanssr_pu:7426": "tejapathasmi samāhita bhūtvā vyutthihi vāyupathānusmṛtīmān /",
  "SA11sanssr_pu:7427": "vāyupathe tu samāhita bhūtvā vyutthihi bhūmitalānu mahātmā //",
  "SA11sanssr_pu:7428": "bhūmitale tu samāhita bhūtvā vyutthihi sarvatu devavimānāt /",
  "SA11sanssr_pu:7429": "sarvi tu devabalāna samāhita vyutthihi te gaganānusmṛtīmān //",
  "SA11sanssr_pu:7430": "eti samādhi vimokṣa acintyās teṣa acintyaguṇopacitānāṃ /",
  "SA11sanssr_pu:7431": "kalpa acintya prabhāṣiyamāṇāḥ sarvajinebhi na śakya kṣayītum //",
  "SA11sanssr_pu:7432": "sarvajinebhi ca bhāṣita ete karmavipāku jagasya acintyo /",
  "SA11sanssr_pu:7433": "nāgavikurvita buddhavikurvā dhyāyina dhyāna acintya vikurvā //",
  "SA11sanssr_pu:7434": "te ca vaśe sthita aṣṭa vimokṣāḥ śrāvaka eka bhavībahu bhontī /",
  "SA11sanssr_pu:7435": "bhūtva bahuḥ puna eka bhavitvā dhyāyati prajvalate gaganasmin //",
  "SA11sanssr_pu:7436": "te hi mahākaruṇāya vihīnā bodhi annarthiku loka upekṣī /",
  "SA11sanssr_pu:7437": "darśayi kāyavikurva acintyā kasya na darśayi loka hitaiṣī //",
  "SA11sanssr_pu:7438": "candra sa sūrya nabhe vicarantau darśayi sarvadiśi pratibhāsaṃ /",
  "SA11sanssr_pu:7439": "utsasarohradakūpataḍāge bhājanaratnasamudranadīṣu //",
  "SA11sanssr_pu:7440": "evam acintiya darśiyi rūpaṃ sarvadaśaddiśi te naravīrāḥ /",
  "SA11sanssr_pu:7441": "sarvasamādhivimokṣavidhijñā yatra tathāgata sākṣi svayaṃbhūḥ //",
  "SA11sanssr_pu:7442": "sāgaradeva rutāvatināmā yāvat satva samudry utpannā /",
  "SA11sanssr_pu:7443": "teṣu svarāṅgaruteṣu vidhijñā toṣayi sarvarutān svarutena //",
  "SA11sanssr_pu:7444": "sā hi sarāga sadoṣa rutāvati sarvarute pratighoṣa vidhijñā /",
  "SA11sanssr_pu:7445": "dhāraṇidharmabalaṃ vaśiprāptā kaḥ sa na toṣi sadevakalokam //",
  "SA11sanssr_pu:7446": "māyakaro yatha vidyavidhijño darśayi rūpa vicitra annantān /",
  "SA11sanssr_pu:7447": "rātridivaikamuhūrtuku māsān varṣaśataṃ puna sphītapradīptān //",
  "SA11sanssr_pu:7448": "māyakaro hi sarāgu sadoṣo toṣayi māyavikurvita lokaṃ /",
  "SA11sanssr_pu:7449": "dhyāna abhijña vimokṣasuśikṣita kasya na toṣayi caryavidhijñaḥ //",
  "SA11sanssr_pu:7450": "rāhu yatheṣa ya nirmaṇi kāyaṃ kurvati vajra pade talabandhaṃ /",
  "SA11sanssr_pu:7451": "darśana sāgaru nābhipramāṇaṃ bhoti sumerutale sama śīrṣaḥ //",
  "SA11sanssr_pu:7452": "so 'pi sarāgu sadoṣa samoho rāhu nidarśayi īdṛśa ṛddhī /",
  "SA11sanssr_pu:7453": "mārapramardana lokapradīpa kasya na darśayi ṛddhi annantā //",
  "SA11sanssr_pu:7454": "paśya acintiya śakravikurvā devasurendraraṇasmi pravṛtte /",
  "SA11sanssr_pu:7455": "yātuka bimbarannekasurāṇāṃ tātuka nirmaṇi śakru svakāyān //",
  "SA11sanssr_pu:7456": "sarvasurendrasurāś ca vijānī śakrama ... purato gata svāyum /",
  "SA11sanssr_pu:7457": "eṣa gṛhyeta vajradharāṇāṃ saṃbhramu gacchisu sarvasurendrāḥ //",
  "SA11sanssr_pu:7458": "netra sahasra bhayaṅkara darśī jvālapramuñcana vajra gṛhītaṃ /",
  "SA11sanssr_pu:7459": "varmita kāya durāsada teja śakram udīkṣya palātv asurendrāḥ //",
  "SA11sanssr_pu:7460": "so hita itvarapuṇyabalenā śakra vikurvati devajayārthī /",
  "SA11sanssr_pu:7461": "sarvajagasya aśeṣata trāṇāṃ akṣayapuṇya kuto na vikurvī //",
  "SA11sanssr_pu:7462": "... vāyuta saṃbhuta meghapravarṣī vāyuta megha punaḥ prasamentī /",
  "SA11sanssr_pu:7463": "vāyuta sasya virohati loke vāyu sukhāvaha sarvajagasya //",
  "SA11sanssr_pu:7464": "so hi aśikṣita pāramitāsu buddhaguṇeṣu aśikṣita vāyuḥ /",
  "SA11sanssr_pu:7465": "darśayi lokavipāka acintyā kasya na darśayi te varalabdhā //",
  "SA11sanssr_pu:7466": "iti śikṣāsamuccaye ratnatrayānusmṛtināmāṣṭādaśaḥ paricchedaḥ samāptaḥ //",
  "SA11sanssr_pu:7467": "[XIX. (puṇyavṛddhi)]",
  "SA11sanssr_pu:7468": "navadaśaḥ paricchedaḥ //",
  "SA11sanssr_pu:7469": "anyo 'pi puṇyavṛddhaye hetuḥ kāryaḥ / yo 'yaṃ sarvāvasthāsu satvārthaḥ //",
  "SA11sanssr_pu:7470": "yathā kathitaṃ cāryaratnameghe /",
  "SA11sanssr_pu:7471": "sa tathāgatacaitye vā tathāgatavigrahe vā puṣpaṃ vā dhūpaṃ vā gandhaṃ vā dadat sarvasatvānāṃ dauḥśīlyadaurgandhyamalāpanayanāya tathāgataśīlapratilambhāya ca pariṇāmayati /",
  "SA11sanssr_pu:7472": "sa sanmārjanopalepanaṃ kurvan sarvasatvānām aprāsādikeryāpathavigamāya /",
  "SA11sanssr_pu:7473": "prāsādikeryāpathasaṃpade ca pariṇāmayati /",
  "SA11sanssr_pu:7474": "sa puṣpacchatram āropayan sarvasatvānāṃ sarvakleśaparidāhavigamāya pariṇāmayati /",
  "SA11sanssr_pu:7475": "sa vihāraṃ praviśann evaṃ cittam utpādayati /",
  "SA11sanssr_pu:7476": "sarvasatvān nirvāṇapuraṃ praveśayeyaṃ /",
  "SA11sanssr_pu:7477": "sa niṣkramann evaṃ cittam utpādayati /",
  "SA11sanssr_pu:7478": "sarvasatvān saṃsāracārakān niṣkrāmayeyaṃ /",
  "SA11sanssr_pu:7479": "sa labhanadvāram udghāṭayann evaṃ cittam utpādayati /",
  "SA11sanssr_pu:7480": "sarvasatvānāṃ lokottareṇa jñānena nirvāṇasugatidvāram udghāṭayeyaṃ /",
  "SA11sanssr_pu:7481": "sa pithad evaṃ cittam utpādayati /",
  "SA11sanssr_pu:7482": "sarvasatvānāṃ sarvāpāyadvārāṇi pidadhyāṃ /",
  "SA11sanssr_pu:7483": "sa niṣīdann evaṃ cittam utpādayati /",
  "SA11sanssr_pu:7484": "sarvasatvān bodhimaṇḍe niṣādayeyaṃ /",
  "SA11sanssr_pu:7485": "sa dakṣiṇena pārśvena śayyāṃ kalpayann evaṃ cittam utpādayati /",
  "SA11sanssr_pu:7486": "sarvasatvān eva parinirvāpayeyaṃ /",
  "SA11sanssr_pu:7487": "sa tato vyuttiṣṭhann evaṃ cittam utpādayati /",
  "SA11sanssr_pu:7488": "sarvasatvān vyutthāpayeyaṃ sarvakleśaparyutthānebhyaḥ /",
  "SA11sanssr_pu:7489": "sa śarīragatyā gacchann evaṃ cittam utpādayati /",
  "SA11sanssr_pu:7490": "sarvasatvā mahāpuruṣagatyā gacchantu /",
  "SA11sanssr_pu:7491": "sa tatropaviṣṭae evaṃ cittam utpādayati /",
  "SA11sanssr_pu:7492": "sarvasatvā niḥśalyakriyā yad uta rāgadveṣamohebhyaḥ /",
  "SA11sanssr_pu:7493": "sa śaucaṃ kurvann evaṃ cittam utpādayati /",
  "SA11sanssr_pu:7494": "sarvasatvānāṃ kleśamalāt prakṣālayeyaṃ /",
  "SA11sanssr_pu:7495": "sa hastau prakṣālayann evaṃ cittam utpādayati /",
  "SA11sanssr_pu:7496": "sarvasatvānāṃ sarvakleśavāsanām apanayeyaṃ /",
  "SA11sanssr_pu:7497": "sa pādau prakṣālayann evaṃ cittam utpādayati sarvasatvānām annekaprakārāṇi kleśarajāṃsy apanayeyaṃ /",
  "SA11sanssr_pu:7498": "mukhaṃ prakṣālayann evaṃ cittam utpādayati /",
  "SA11sanssr_pu:7499": "sarvasatvānāṃ sarvadharmamukhāni pariśodhayeyaṃ /",
  "SA11sanssr_pu:7500": "sa dantakāṣṭhaṃ bhakṣayann evaṃ cittam utpādayati /",
  "SA11sanssr_pu:7501": "sarvasatvānāṃ nānāvidhān kleśamalān apanayeyaṃ /",
  "SA11sanssr_pu:7502": "sarvāṃ kāyāvasthāṃ sarvasatvahitasukhāya pariṇāmayati /",
  "SA11sanssr_pu:7503": "tathāgatacaityaṃ vandamāna evaṃ cittam utpādayati /",
  "SA11sanssr_pu:7504": "sarvasatvā vandanīyā bhavantu sadevakasya lokasyeti //",
  "SA11sanssr_pu:7505": "athavā yathāryaprajñāpāramitāyāṃ /",
  "SA11sanssr_pu:7506": "punar aparaṃ śāriputra vyāḍakāntāramadhyagatena bodhisatvena mahāsatvena nottrasitavyaṃ na saṃtrasitavyam na saṃtrāsam āpattavyam /",
  "SA11sanssr_pu:7507": "tat kasmād dhetoḥ /",
  "SA11sanssr_pu:7508": "tathā hi tena sarvaṃ parityaktaṃ sarvasatvānām arthāya /",
  "SA11sanssr_pu:7509": "tenaivaṃ cittam utpādayitavyam /",
  "SA11sanssr_pu:7510": "sacen māṃ vyāḍā bhakṣayeyus tebhya eva tad dānaṃ dattaṃ bhavatu /",
  "SA11sanssr_pu:7511": "mama ca dānapāramitāparipūrir bhaviṣyati /",
  "SA11sanssr_pu:7512": "abhyāsannā ca bhaviṣyati /",
  "SA11sanssr_pu:7513": "tathā ca kariṣyāmi yathā me 'nnuttarāṃ samyaksaṃbodhim abhisambuddhasya satas tatra buddhakṣetre tiryagyonigatāḥ satvāḥ sarveṇa sarvaṃ na bhaviṣyanti na prajñāsyante //",
  "SA11sanssr_pu:7514": "corakāntāramadhyagatena śāriputra bodhisatvena mahāsatvena nottrasitavyaṃ na saṃtrasitavyaṃ na saṃtrāsam āpattavyaṃ /",
  "SA11sanssr_pu:7515": "tat kasmād dhetoḥ /",
  "SA11sanssr_pu:7516": "sarvasvaparityāgakuśalā hi te bodhisatvā mahāsatvā utsṛṣṭakāyenāpi ca bodhisatvena bhavitavyaṃ parityaktapariṣkāropakaraṇena ca /",
  "SA11sanssr_pu:7517": "tenaivaṃ cittam utpādayitavyaṃ /",
  "SA11sanssr_pu:7518": "te cen me satvāḥ pariṣkāropakaraṇāni haranti tebhya evaitad dānaṃ dattaṃ bhavatu /",
  "SA11sanssr_pu:7519": "sacen māṃ kecij jīvitād vyaparopayeyuḥ tatra mayā na dveṣo na krodha utpādayitavyaḥ /",
  "SA11sanssr_pu:7520": "teṣām api mayā na kāyena na vacasā na manasāparāddhavyaṃ /",
  "SA11sanssr_pu:7521": "evaṃ ca me tasmin samaye dānapāramitā ca śīlapāramitā ca kṣāntipāramitā ca paripūriṃ gamiṣyati /",
  "SA11sanssr_pu:7522": "annuttarā ca me samyaksaṃbodhir abhyāsannā bhaviṣyati /",
  "SA11sanssr_pu:7523": "tathā ca kariṣyāmi tathā pratipatsye yathā me 'nnuttarāṃ samyaksaṃbodhim abhisaṃbuddhasya satas tatra buddhakṣetre /",
  "SA11sanssr_pu:7524": "ete cānye ca doṣāḥ sarveṇa sarvaṃ sarvathā sarvaṃ na bhaviṣyanti na prajñāsyante //",
  "SA11sanssr_pu:7525": "pānīyakāntāramadhyagatena śāriputra bodhisatvena mahāsatvena nottrasitavyaṃ na saṃtrasitavyaṃ na saṃtrāsam āpattavyaṃ /",
  "SA11sanssr_pu:7526": "tat kasmād dhetoḥ /",
  "SA11sanssr_pu:7527": "asaṃtrastadharmāṇo hi bodhisatvā mahāsatvā bhavanti /",
  "SA11sanssr_pu:7528": "evaṃ cānena cittam utpādayitavyaṃ /",
  "SA11sanssr_pu:7529": "sarvasatvānāṃ mayā sarvatṛṣṇacchedāya śikṣitavyaṃ /",
  "SA11sanssr_pu:7530": "na bodhisatvena mahāsatvena saṃtrāsam āpattavyaṃ /",
  "SA11sanssr_pu:7531": "saced ahaṃ tṛṣṇayā kālaṃ kariṣyāmi /",
  "SA11sanssr_pu:7532": "api tu khalu punaḥ satvānām antike mahākaruṇācittam utpādayiṣyāmi /",
  "SA11sanssr_pu:7533": "aho vatālpapuṇyā amī satvā yad eteṣāṃ loke evaṃrūpāṇi pānīyakāntārāṇi prajñāyante /",
  "SA11sanssr_pu:7534_0": "tathā punar ahaṃ kariṣyāmi tathā pratipatsye yathā me 'nnuttarāṃ samyaksaṃbodhim",
  "SA11sanssr_pu:7534_1": "abhisaṃbuddhasya satas tatra buddhakṣetre sarveṇa sarvaṃ sarvathā sarvaṃ pānīyakāntārāṇi na prajñāsyante /",
  "SA11sanssr_pu:7535": "tathā ca sarvasatvān puṇyaiḥ saṃyojayiṣyāmi yathāṣṭāṅgopetapānīyalābhino bhaviṣyanti /",
  "SA11sanssr_pu:7536": "tathā dṛḍhaṃ vīryam ārapsye sarvasatvānāṃ kṛtaśo yathā vīryapāramitā tasmin samaye paripūriṃ gamiṣyanti //",
  "SA11sanssr_pu:7537": "punar aparaṃ śāriputra bubhukṣākāntāramadhyagatena bodhisatvena mahāsatvena nottrasitavyaṃ na saṃtrasitavyaṃ na saṃtrāsam āpattavyaṃ /",
  "SA11sanssr_pu:7538": "evaṃ cānena saṃnāhaḥ saṃnaddhavyaḥ /",
  "SA11sanssr_pu:7539_0": "tathā dṛḍhaṃ vīryam ārapsye tathā ca svaṃ buddhakṣetraṃ pariśodhayiṣyāmi yathā me",
  "SA11sanssr_pu:7539_1": "'nnuttarāṃ samyaksaṃbodhim abhisaṃbuddhasya satas tatra buddhakṣetre sarveṇa sarvaṃ",
  "SA11sanssr_pu:7539_2": "sarvathā sarvaṃ evaṃrūpāṇi bubhukṣākāntārāṇi na bhaviṣyanti na prajñāsyante /",
  "SA11sanssr_pu:7540": "sukhitā eva te satvā bhaviṣyanti sukhasamaṅginaḥ /",
  "SA11sanssr_pu:7541": "sarvasukhasamarpitās tathā ca kariṣyāmi yathā teṣāṃ satvānāṃ yo ya evābhiprāyo bhaviṣyati yad yad evākāṅkṣiṣyanti manasā tat tad eva prādurbhaviṣyati /",
  "SA11sanssr_pu:7542": "tad yathāpi nāma devānāṃ trāyastriṃśānāṃ manasā sarvaṃ prādurbhavati manasā sarvam utpadyate /",
  "SA11sanssr_pu:7543": "tathā dṛḍhaṃ vīryam ārapsye yathā teṣāṃ satvānāṃ dhārmikā abhiprāyāḥ paripūriṃ gamiṣyanti /",
  "SA11sanssr_pu:7544": "avaikalyaṃ ca jīvitapariṣkāraiḥ sarvasatvānāṃ bhaviṣyati sarveṣāṃ sarvataḥ sarvadeti //",
  "SA11sanssr_pu:7545": "evam ayaṃ ... sarvāvasthāsu satvārthaḥ ... puṇyavṛrdhihetuḥ /",
  "SA11sanssr_pu:7546": "vistaratas tv āryagocarapariśuddhisūtre draṣṭavyaḥ //",
  "SA11sanssr_pu:7547": "kiṃ ca / ... dharmadānaṃ nirāmiṣaṃ / puṇyavṛddhinimittaṃ bhavati //",
  "SA11sanssr_pu:7548": "yathoktam āryādhyāśayasaṃcodanasūtre /",
  "SA11sanssr_pu:7549": "viṃśatir ime maitreyānuśaṃsā nirāmiṣadāne /",
  "SA11sanssr_pu:7550": "yo lābhasatkāram apratikāṅkṣan dharmadānaṃ dadāmi /",
  "SA11sanssr_pu:7551": "katame viṃśatiḥ /",
  "SA11sanssr_pu:7552": "yad uta /",
  "SA11sanssr_pu:7553": "smṛtimāṃś ca bhavati matimāṃś ca bhavati buddhimāṃś ca bhavati gatimāṃś ca bhavati dhṛtimāṃś ca bhavati prajñāvāṃś ca bhavati /",
  "SA11sanssr_pu:7554": "lokottarāṃ ca prajñām anuvidhyati /",
  "SA11sanssr_pu:7555": "alparāgo bhavati /",
  "SA11sanssr_pu:7556": "alpadveṣo 'lpamohaḥ /",
  "SA11sanssr_pu:7557": "māraś cāsyāvatāraṃ na labhate /",
  "SA11sanssr_pu:7558": "buddhair bhagavadbhiḥ samanvāhriyate /",
  "SA11sanssr_pu:7559": "amanuṣyāś cainaṃ rakṣanti /",
  "SA11sanssr_pu:7560": "devāś cāsyaujaḥ kāye praks.ipanti /",
  "SA11sanssr_pu:7561": "amitrāś cāsyāvatāraṃ na labhante /",
  "SA11sanssr_pu:7562": "mitrāṇi cāsyābhedyāni bhavanti /",
  "SA11sanssr_pu:7563": "ādeyavacanaś ca bhavati /",
  "SA11sanssr_pu:7564": "vaiśāradyāṃś ca pratilabhate /",
  "SA11sanssr_pu:7565": "saumanasyabahulaś ca bhavati vidvatpraśastaś ca /",
  "SA11sanssr_pu:7566": "anusmaraṇīyaṃ cāsya tad dharmadānaṃ bhavati /",
  "SA11sanssr_pu:7567": "ime maitreya viṃśatir anuśaṃsā iti //",
  "SA11sanssr_pu:7568": "āryaprajñāpāramitāyāṃ tv āha /",
  "SA11sanssr_pu:7569": "sacet tvam ānanda śrāvakayānikānāṃ pudgalānāṃ śrāvakabhūmau dharmaṃ deśeyaḥ /",
  "SA11sanssr_pu:7570": "tasyāṃ ca dharmadeśanāyāṃ ye trisāhasramahāsāhasre lokadhātau satvās te sarve 'rhatvaṃ sākṣāt kuryus tad adyāpi tvayā me śrāvakeṇa śrāvakakṛtyaṃ na kṛtaṃ syāt /",
  "SA11sanssr_pu:7571": "sacet punaḥ tvam ānanda bodhisatvasya mahāsatvasyaikam api prajñāpāramitāpratisaṃyuktaṃ padaṃ deśayeḥ prakāśayer evam ahaṃ tvayā śrāvakeṇārādhitaḥ syāṃ /",
  "SA11sanssr_pu:7572_0": "tayā ca pūrvikayā dharmadeśanayā ye trisāhasramahāsāhasre lokadhātau satvās te sarve",
  "SA11sanssr_pu:7572_1": "'rhatvaṃ prāpnuyus teṣāṃ cārhatāṃ yad dānamayaṃ puṇyakriyāvastu śīlamayaṃ puṇyakriyāvastu",
  "SA11sanssr_pu:7572_2": "bhāvanāmayaṃ puṇyakriyāvastu /",
  "SA11sanssr_pu:7573": "tat kiṃ manyase ānandāpi tu sa bahu puṇyaskandhaḥ /",
  "SA11sanssr_pu:7574": "āha /",
  "SA11sanssr_pu:7575": "bahu bhagavan bahu sugata /",
  "SA11sanssr_pu:7576": "bhagavān āha /",
  "SA11sanssr_pu:7577": "ataḥ sa ānanda śrāvakayānikapudgalo bahutaraṃ puṇyaskandhaṃ prasavati yo bodhisatvānāṃ mahāsatvānāṃ prajñāpāramitāpratisaṃyuktaṃ dharmaṃ deśayati /",
  "SA11sanssr_pu:7578": "ato 'py ānanda bahutaraṃ puṇyaskandhaṃ prasavati yo bodhisatvo mahāsatvo 'parasya bodhisatvasya prajñāpāramitāpratisaṃyuktaṃ dharmaṃ deśayati /",
  "SA11sanssr_pu:7579": "antaśa ekadivasam api /",
  "SA11sanssr_pu:7580": "tiṣṭhatv ānanda ekadivasaḥ /",
  "SA11sanssr_pu:7581": "antaśaḥ prāgbhaktam api /",
  "SA11sanssr_pu:7582": "tiṣṭhatv ānanda prāgbhaktaṃ /",
  "SA11sanssr_pu:7583": "antaśa ekanālikām api /",
  "SA11sanssr_pu:7584": "yāvad antaśa ekakṣaṇasaṃnipātam api / peyālaṃ //",
  "SA11sanssr_pu:7585": "idam ānanda tasya bodhisatvasya mahāsatvasya dharmadānaṃ sarvaśrāvakayānikānām api sarvapratyekabuddhayānikānāṃ ca pudgalānāṃ kuśalamūlam abhibhavati /",
  "SA11sanssr_pu:7586": "evaṃ kuśalamūlasamanvāgato bodhisatvo mahāsatvaḥ /",
  "SA11sanssr_pu:7587": "evaṃ kuśalamūlaṃ samanvāharann asthānam ānandānnavakāśo yat sa bodhisatvo mahāsatvo vivartetānnuttarāyāḥ samyaksaṃbodheḥ /",
  "SA11sanssr_pu:7588": "naitat sthānaṃ vidyatae iti //",
  "SA11sanssr_pu:7589": "kathaṃ dharmadānaṃ dātavyaṃ /",
  "SA11sanssr_pu:7590": "yathāryasaddharmapuṇḍarīke 'bhihitaṃ /",
  "SA11sanssr_pu:7591": "kālena co cintayamānu paṇḍitaḥ praviśya layanaṃ tatha ghaṭṭayitvā /",
  "SA11sanssr_pu:7592": "vipaśya dharmaṃ imi sarva yoniśo utthāya deśeta alīnacittaḥ //",
  "SA11sanssr_pu:7593": "sukhasthito bhoti sadā vicakṣaṇo sukhaṃ niṣaṇṇas tatha dharma bhāsate /",
  "SA11sanssr_pu:7594": "udāraprajñapta karitva āsanaṃ caukṣe manojñe pṛthivīpradeśe //",
  "SA11sanssr_pu:7595": "caukṣaṃ ca so cīvara prāvaritvā suraktaraṅgaṃ ca prasannaraṅgaiḥ /",
  "SA11sanssr_pu:7596": "āsevakaṃ kṛṣṇa tathā daditvā mahāpramāṇaṃ ca nivāsayitvā //",
  "SA11sanssr_pu:7597": "sapādapīṭhasmi niṣadya āsane vicitraduṣyehi susaṃstṛtasmin /",
  "SA11sanssr_pu:7598": "sudhautapādaś ca upāruhitvā snigdhena śīrṣeṇa mukhena cāpi //",
  "SA11sanssr_pu:7599": "dharmāsane tatra niṣīdiyānaḥ ekāgra satveṣu samaṃ vipaśyan /",
  "SA11sanssr_pu:7600": "upasaṃharec citrakathā bahūś ca bhikṣūnaś co bhikṣunikās tathaiva //",
  "SA11sanssr_pu:7601": "kilāsitāś cāpi vivarjayīta na cāpi utpādayi khedasaṃjñāṃ /",
  "SA11sanssr_pu:7602": "aratiṃ ca sarvāṃ vijahīta paṇḍitaḥ maitrībalaṃ parṣadi bhāvayec ca //",
  "SA11sanssr_pu:7603": "bhāṣec ca rātriṃdivam agradharmān dṛṣṭāntakoṭīniyutaiḥ sa paṇḍitaḥ /",
  "SA11sanssr_pu:7604": "saṃharṣayet tāṃ ca tathaiva toṣayet na cāpi kiñcit tatra jātu prārthayet //",
  "SA11sanssr_pu:7605": "khādyaṃ ca bhojyaṃ ca tathānnapānaṃ vastrāṇi śayyāsanacīvarāṇi /",
  "SA11sanssr_pu:7606": "gilānabhaiṣajya na cintayet saḥ na vijñapet parṣadi kiñcid anyat //",
  "SA11sanssr_pu:7607": "anyatra cinteya sadā vicakṣaṇaḥ bhaveya buddho 'ham ime ca satvā /",
  "SA11sanssr_pu:7608": "etac ca me sarvasukhopadhānaṃ yaṃ dharma śrāvemi hitāya loke //",
  "SA11sanssr_pu:7609": "atraivāha //",
  "SA11sanssr_pu:7610": "na kasyacid antaśo dharmapremṇāpy adhikataram anugrahaṃ karoti //",
  "SA11sanssr_pu:7611": "āryacandrapradīpasūtre 'py āha /",
  "SA11sanssr_pu:7612": "adhyeṣayeyur yadi tvāṃ te dharmadānasya kāraṇāt /",
  "SA11sanssr_pu:7613": "prathamaṃ vāca bhāṣeyā nāhaṃ vaitulyaśikṣitaḥ //",
  "SA11sanssr_pu:7614": "evaṃ tvaṃ vāca bhāṣeyā yuṣme vā vijñapaṇḍitāḥ / kathaṃ mahātmanāṃ śakyaṃ purato bhāṣituṃ mayā //",
  "SA11sanssr_pu:7615": "sahasaiṣāṃ na jalpeta tulayitvā tu bhājanaṃ / yadi bhājanaṃ vijānīyāḥ annadhīṣṭo 'pi deśayeḥ //",
  "SA11sanssr_pu:7616": "yadi duḥśīlān paśyesi pariṣāyāṃ bahūn sthitān /",
  "SA11sanssr_pu:7617": "saṃlekhaṃ mā prabhāṣe tvaṃ varṇaṃ dānasya kīrtayeḥ //",
  "SA11sanssr_pu:7618": "bhaveyur yadi cālpecchāḥ śuddhāḥ śīle pratiṣṭhitāḥ /",
  "SA11sanssr_pu:7619": "maitraṃ cittaṃ janitvā tvaṃ kuryāḥ saṃlekhikīṃ kathām //",
  "SA11sanssr_pu:7620": "parīttā yadi pāpecchāḥ śīlavanto 'tra vistarāḥ /",
  "SA11sanssr_pu:7621": "labdhapakṣas tadā bhūtvā varṇaṃ śīlasya kīrtayeḥ / iti //",
  "SA11sanssr_pu:7622": "uktaṃ cāryasāgaramatisūtre /",
  "SA11sanssr_pu:7623": "tad yathā /",
  "SA11sanssr_pu:7624": "same /",
  "SA11sanssr_pu:7625": "samavati /",
  "SA11sanssr_pu:7626": "śamitaśatru /",
  "SA11sanssr_pu:7627": "aṅkure /",
  "SA11sanssr_pu:7628": "maṅkure /",
  "SA11sanssr_pu:7629": "mārajite /",
  "SA11sanssr_pu:7630": "karāḍe /",
  "SA11sanssr_pu:7631": "keyūre /",
  "SA11sanssr_pu:7632": "oghavati /",
  "SA11sanssr_pu:7633": "ohokayati /",
  "SA11sanssr_pu:7634": "viśaṭhanirmale /",
  "SA11sanssr_pu:7635": "malāpanaye /",
  "SA11sanssr_pu:7636": "okhare /",
  "SA11sanssr_pu:7637": "kharograse /",
  "SA11sanssr_pu:7638": "grasane /",
  "SA11sanssr_pu:7639": "hemukhī /",
  "SA11sanssr_pu:7640": "parāṅmukhī /",
  "SA11sanssr_pu:7641": "āmukhī /",
  "SA11sanssr_pu:7642": "śamitāni sarvagrahabandhanāni /",
  "SA11sanssr_pu:7643": "nigṛhītāḥ sarvaparapravādinaḥ /",
  "SA11sanssr_pu:7644": "vimuktā mārapāśāḥ /",
  "SA11sanssr_pu:7645": "sthāpitā buddhamudrāḥ samudghātitāḥ sarvamārāḥ /",
  "SA11sanssr_pu:7646": "acalitapadapariśuddhyā vigacchanti sarvamārakarmāṇi //",
  "SA11sanssr_pu:7647": "imāni sāgaramate mantrapadāni dharmabhāṇakena supravṛttāni kṛtvā dharmāsanakena supravṛttāni kṛtvā dharmāsananiṣaṇṇena sarvāṃ parṣadaṃ bodhyākārābhinirhṛtayā maitryā spharitvā /",
  "SA11sanssr_pu:7648_0": "ātmani vaidyasaṃjñām utpādya dharme bhaiṣajyasaṃjñāṃ dharmaśravaṇikeṣv āturasaṃjñāṃ",
  "SA11sanssr_pu:7648_1": "tathāgate satpuruṣasaṃjñāṃ dharmanetryāṃ cirasthitikasaṃjñām utpādyemāni mantrapadāny",
  "SA11sanssr_pu:7648_2": "āmukhīkṛtya dharmasaṃkathā karaṇīyā /",
  "SA11sanssr_pu:7649": "tasya samantād yo janaśate na māro na mārakāyikā vā devatā upasaṃkramayiṣyanti vicakṣuḥkaraṇe /",
  "SA11sanssr_pu:7650": "ye 'py enam upasaṃkramiṣyanti te 'py asya na śakṣyanty antarāyaṃ kartum iti //",
  "SA11sanssr_pu:7651": "atraivāha / dharmabhāṇakena caukṣeṇa śucisamudācāreṇa susnātena śucinivāsitena bhavitavyam iti //",
  "SA11sanssr_pu:7652": "evaṃ dharmadānaṃ //",
  "SA11sanssr_pu:7653": "bodhicittaṃ ca puṇyasya vṛddhihetuḥ samāsataḥ //",
  "SA11sanssr_pu:7654": "yathoktam āryaratnakaraṇḍakasūtre /",
  "SA11sanssr_pu:7655": "tad yathāpi nāma mañjuśrīr nānāgandhavṛkṣāś ca caturdhātusaṃgṛhītā vivardhante /",
  "SA11sanssr_pu:7656": "evam eva mañjuśrīr nānāsaṃbhāropacitaṃ bodhisatvasya kuśalamūlaṃ /",
  "SA11sanssr_pu:7657": "bodhicittasaṃgṛhītaṃ sarvajñatāpariṇāmitaṃ vivardhatae / iti //",
  "SA11sanssr_pu:7658": "eṣādikā ādikarmikāṇāṃ sahasā bodhisatvaśikṣā smaraṇārtham upadarśitā /",
  "SA11sanssr_pu:7659": "vistaratas tu buddhaviṣaya eva //",
  "SA11sanssr_pu:7660": "atra cāsyā yathoktāyāḥ śikṣāyāḥ /",
  "SA11sanssr_pu:7661": "siddhiḥ samyakprahāṇānām apramādāviyojanāt /",
  "SA11sanssr_pu:7662": "smṛtyātha saṃprajanyena yoniśaś cintanena ca //",
  "SA11sanssr_pu:7663": "tatrānnutpannānāṃ pāpakānām akuśalānāṃ dharmāṇām annutpādāyaiva chandaṃ janayati vyāyacchati vīryam ārabhate cittaṃ pragṛhṇāti samyakpraṇidadhātīty anena rakṣā //",
  "SA11sanssr_pu:7664": "utpannānāṃ ca prahāṇāya chandaṃ janayatīty anena śuddhiḥ /",
  "SA11sanssr_pu:7665": "annutpannānāṃ kuśalānāṃ dharmāṇām utpādāya chandaṃ janayati /",
  "SA11sanssr_pu:7666": "yāvad utpannānāṃ ca sthitaye bhūyobhāvāya chandaṃ janayatīty ādi /",
  "SA11sanssr_pu:7667": "anena vṛddhiḥ /",
  "SA11sanssr_pu:7668": "etāni ca nityam apramādādhiṣṭhitāni kāryāṇi sarvakuśalamūlānāṃ tanmūlatvāt //",
  "SA11sanssr_pu:7669": "yathoktam āryacandrapradīpasūtre /",
  "SA11sanssr_pu:7670": "yāvanta dharmāḥ kuśalāḥ prakīrtitāḥ śīlaśrutaṃ tyāgu tathaiva kṣāntiḥ /",
  "SA11sanssr_pu:7671": "sarveṣu mūlaṃ hy ayam apramādo nidhānalambhaḥ sugatena deśita / iti //",
  "SA11sanssr_pu:7672": "ko 'yam apramādo nāma /",
  "SA11sanssr_pu:7673": "iṣṭavighātāniṣṭāgamaśaṅkāpūrvakaṃ pratikāratātparyaṃ /",
  "SA11sanssr_pu:7674": "tad yathā tīvrakopaprasādasya rājño bhaiṣajyatailaparipūrṇabhājanaṃ gṛhītvā picchilasaṃkrameṇa bhṛtyasya gacchataḥ //",
  "SA11sanssr_pu:7675": "uktaṃ hy āryatathāgataguhyasūtre /",
  "SA11sanssr_pu:7676": "tatra katamo 'pramādo /",
  "SA11sanssr_pu:7677": "yad indriyasaṃvaraḥ /",
  "SA11sanssr_pu:7678": "sa cakṣuṣā rūpāṇi dṛṣṭvā na nimittagrāhī bhavati /",
  "SA11sanssr_pu:7679": "nānuvyañjanagrāhī /",
  "SA11sanssr_pu:7680": "evaṃ yāvan manasā dharmān vijñāya na nimittagrāhī bhavati /",
  "SA11sanssr_pu:7681": "nānuvyañjanagrāhī /",
  "SA11sanssr_pu:7682": "sarvadharmeṣv āsvādaṃ cādīnavaṃ ca niḥśaraṇaṃ ca yathābhūtaṃ prajānāti /",
  "SA11sanssr_pu:7683": "ayam ucyate 'pramādaḥ //",
  "SA11sanssr_pu:7684": "punar aparam apramādo yat svacittasya damanaṃ paracittasyārakṣā kleśarater aparikarmaṇā dharmarater anuvartanaṃ yāvad ayam ucyate 'pramādaḥ /",
  "SA11sanssr_pu:7685": "yasya guhyakādhipate śraddhā cāpramādaś ca tasyānulomikena vīryeṇa kāryaṃ /",
  "SA11sanssr_pu:7686": "yena tān apramādakāraṇān śraddhākāraṇāṃś ca dharmān samudānayati /",
  "SA11sanssr_pu:7687": "yasya guhyakādhipate śraddhā cāpramādaś ca vīryaṃ ca tena smṛtisaṃprajanye yogaḥ karaṇīyaḥ /",
  "SA11sanssr_pu:7688": "yena smṛtisaṃprajanyena sarvān bodhipakṣān dharmān na vipraṇāśayati /",
  "SA11sanssr_pu:7689": "yasya guhyakādhipate śraddhā cāpramādaś ca vīryaṃ ca smṛtisaṃprajanyaṃ ca tena yoniśaḥ prayoge yogaḥ karaṇīyaḥ /",
  "SA11sanssr_pu:7690": "yoniśaḥ prayukto hi guhyakādhipate bodhisatvo yad asti tad astīti prajānāti /",
  "SA11sanssr_pu:7691": "yan nāsti tan nāstīti prajānāti /",
  "SA11sanssr_pu:7692": "yāvad asti saṃvṛtyā cakṣur ity ādi //",
  "SA11sanssr_pu:7693": "tathātraivāha /",
  "SA11sanssr_pu:7694": "sadāpramādo hy amṛtasya mūlaṃ satvārthayuktasya ca bodhicittaṃ /",
  "SA11sanssr_pu:7695": "yad yoniśaś caiva vivekacittam aparigrahaḥ sarvasukhasya mūlam iti //",
  "SA11sanssr_pu:7696": "āha ca /",
  "SA11sanssr_pu:7697": "parātmasamatābhyāsād bodhicittaṃ dṛḍhībhavet /",
  "SA11sanssr_pu:7698": "āpekṣikaṃ parātmatvaṃ pārāvāraṃ yathāmṛṣā //",
  "SA11sanssr_pu:7699": "tatkūlaṃ na svataḥ pāraṃ kim apekṣyāstv apāratā /",
  "SA11sanssr_pu:7700": "ātmatvaṃ na svataḥ siddhaṃ kim apekṣya paro bhavet //",
  "SA11sanssr_pu:7701": "tadduṣkhena na me bādhety ato yadi na rakṣasi / nāgāmikāyaduṣkhāt te bādhā tat kena rakṣasi //",
  "SA11sanssr_pu:7702": "aham eva tadāpīti mithyeyaṃ parikalpanā / anya eva mṛto yasmād anyas tatra prajāyate //",
  "SA11sanssr_pu:7703": "anyaś cej jāyate tatra kiṃ puṇyena prayojanaṃ / yūnaḥ kiṃ vṛddhakāyasya sukhāya dhanasaṃcayaiḥ //",
  "SA11sanssr_pu:7704": "mṛte garbhagate tāvad anyo bālaḥ prajāyate / mṛte bālye kumāratvaṃ tannāśāyāgato yuvā //",
  "SA11sanssr_pu:7705": "tannāśāc cāgato vṛddhaḥ / ekaḥ kāyaḥ kathaṃ mataḥ / evaṃ pratikṣaṇaṃ cānyaḥ kāyaḥ keśanakhādivat //",
  "SA11sanssr_pu:7706": "atha bālyāparityāgād bālo yāti kumāratāṃ /",
  "SA11sanssr_pu:7707": "kāyasvabhāvo vaktavyo yo 'vasthārahitaḥ sthitaḥ /",
  "SA11sanssr_pu:7708": "kāyaś cet pratimākāraḥ pesībhasmasu nāsti saḥ //",
  "SA11sanssr_pu:7709": "sūkṣmabhāvena cet tatra sthaulyaṃ tyaktvā vyavasthitaḥ /",
  "SA11sanssr_pu:7710": "anirdeśyaḥ svataḥ prāptaḥ /",
  "SA11sanssr_pu:7711": "kāya ity ucyate na saḥ //",
  "SA11sanssr_pu:7712": "tatra cintaiva me nāsti dṛśyakāyas tu nāśavān / avasthābhiś ca saṃbandhaḥ saṃvṛtyā caiva dṛśyate //",
  "SA11sanssr_pu:7713": "āgamāc ca tad astitvaṃ yuktyāgamanivāritam / na guṇavyatirekeṇa pradhānaṃ vidyate yataḥ //",
  "SA11sanssr_pu:7714": "na ca trīṇi pradhānāni tathā sattā guṇā api /",
  "SA11sanssr_pu:7715": "pratyekaṃ tryātmakās te 'pi śeṣaṃ naikavidhaṃ jagat //",
  "SA11sanssr_pu:7716": "acetanaṃ ca vastrādi tatsukhādyātmakaṃ katham /",
  "SA11sanssr_pu:7717": "sukhāder na paṭṭotpattiḥ paṭṭādes tu sukhādayaḥ /",
  "SA11sanssr_pu:7718": "paṭṭādīnām ahetutvād abhāvas tatsukhaṃ kutaḥ //",
  "SA11sanssr_pu:7719": "tasmād āgamayuktibhyāṃ anityaṃ sarvasaṃskṛtaṃ /",
  "SA11sanssr_pu:7720": "tad dhetuphalasaṃbandhaḥ pratyakṣatvān na sādhyate //",
  "SA11sanssr_pu:7721": "svasaṃtāne ca dṛṣṭo 'sau nityeṣu ca kathaṃ yathā /",
  "SA11sanssr_pu:7722": "param aṇus [doubtful] tu naiko 'sti digbhedānupapattitaḥ //",
  "SA11sanssr_pu:7723": "dīpatailaṃ kṣayaṃ yāti kṣīyamānaṃ na lakṣyate / evaṃ bhāvā na lakṣyante kṣīyamānāḥ pratikṣaṇaṃ //",
  "SA11sanssr_pu:7724": "saṃtānaḥ samudāyaś ca paṅktisenādivan mṛṣā / tatrābhyāsād ahaṃkāraḥ parasmin kiṃ na jāyate //",
  "SA11sanssr_pu:7725": "tasmād evaṃ jagat jñeyaṃ yathāyatanasaṃcayaḥ / aprāptam eva tad duṣkhaṃ pratikāryaṃ parātmanoḥ //",
  "SA11sanssr_pu:7726": "ayuktam api ced etat svātmany astītaratra na /",
  "SA11sanssr_pu:7727": "yad ayuktaṃ nivartyaṃ tat svam anyad vā yathābalaṃ //",
  "SA11sanssr_pu:7728": "kṛpayā bahu duṣkhaṃ cet kasmād utpādyate balāt / jagadduṣkhaṃ nirūpyedaṃ kṛpāduṣkhaṃ kathaṃ bahu //",
  "SA11sanssr_pu:7729": "evaṃ bhāvitasaṃtānāḥ paraduṣkhasamapriyāḥ / avīcīm avagāhante haṃsāḥ padmavanaṃ yathā //",
  "SA11sanssr_pu:7730": "satveṣu mucyamāneṣu ye te prāmodyasāgarāḥ / tair eva nanu paryāptaṃ mokṣeṇāpy arasena kim //",
  "SA11sanssr_pu:7731": "evaṃ parārthaṃ kṛtvāpi na mado na ca vismayaḥ /",
  "SA11sanssr_pu:7732": "na vipākaphalākāṅkṣā parārthaikāntatṛṣṇayā [doubtful] //",
  "SA11sanssr_pu:7733": "daśadiksatvasaṃpattir ātmīyāsya na saṃśayaḥ / nāsty erṣyāvakāśo 'pi parasaukhye svasaṃjñayā //",
  "SA11sanssr_pu:7734": "pareṣām ātmano vāpi sāmānyā pāpadeśanā / puṇyānumodanā caivaṃ buddhādhyeṣaṇayācanaṃ //",
  "SA11sanssr_pu:7735": "pariṇāmanam apy evaṃ nirviśeṣaṃ pravartate / puṇyaṃ pravartate tasmād annantaṃ satvadhātuvat //",
  "SA11sanssr_pu:7736": "ayaṃ sa mārgapravaraḥ kṣemānantasukhotsavaḥ / bodhisatvamahāsārtha kalilaprītivardhanaḥ //",
  "SA11sanssr_pu:7737": "pālyamānaś ca satataṃ vajrapāṇyātiyāntrikaiḥ / māragulmikasaṃtrāsajananair buddhakiṃkaraiḥ //",
  "SA11sanssr_pu:7738": "saṃbuddharājatanayā bodhicittarathasthitāḥ / vahante tena mārgeṇa stūyamānāḥ surādibhiḥ //",
  "SA11sanssr_pu:7739": "tasmād ātmatvam āropya satveṣv abhyāsayogataḥ / parātmaduṣkhaśāntyartham ātmādīn sarvathotsṛjet //",
  "SA11sanssr_pu:7740": "tṛṣṇā parigraho yasya tasya duṣkhaṃ na śāmyati / pariṇāmavināśitvāt sa duṣkhajanako yataḥ //",
  "SA11sanssr_pu:7741": "loke duṣkhāgnitapte ca kā ratiḥ susukhe bhavet / samantād dahyamānasya nakhādāhe 'pi kiṃ sukham //",
  "SA11sanssr_pu:7742": "ātmatṛṣṇā ca sarveṣāṃ duṣkhāṇāṃ mūlam uttamaṃ /",
  "SA11sanssr_pu:7743": "tasmān nihanmi tām eva satvebhyaḥ svārtham utsṛjan //",
  "SA11sanssr_pu:7744": "tad agradūtī jñātecchā jetavyā sarvayatnataḥ / ātmatatvasmṛtiṃ kṛtvā pratītyotpādacintayā //",
  "SA11sanssr_pu:7745": "yad bhayān notsṛjāmy etat tad evādadato bhayaṃ /",
  "SA11sanssr_pu:7746": "pratikṣaṇaṃ hi yāty eva kāyaś cittaṃ ca me yataḥ //",
  "SA11sanssr_pu:7747": "yadi nityāpy anityena nirmalā malavāhinā / bodhiḥ kāyena labhyeta nanu labdhā mayaiva sā //",
  "SA11sanssr_pu:7748": "evam ātmānam utsṛjya sarvasatvārtham ācaret / bhaiṣajyapratimākalpo lokadharmeṣv acintakaḥ //",
  "SA11sanssr_pu:7749": "sarvasatvārthamantritve svaprajñāṃ viniyojayet / yuktyā saṃrakṣya tu dravyaṃ satveṣu vopayojayet //",
  "SA11sanssr_pu:7750": "svakāye parakāye vā yad duṣkhaṃ neha duṣkhakṛt /",
  "SA11sanssr_pu:7751": "satvānāṃ bhogavighnatvāt kleśāḥ śodhyāḥ prayatnataḥ /",
  "SA11sanssr_pu:7752": "lokopajīvyāt sattīrthād [doubtful] bhujaṅgakuṇapā iva //",
  "SA11sanssr_pu:7753": "puṇyakṣetram idaṃ śuddhaṃ saṃpatsasyamahāphalaṃ / sukhadurbhikṣasaṃtaptaṃ jagat saṃtarpayiṣyati //",
  "SA11sanssr_pu:7754": "lābhasatkārakāyādi tyaktaṃ nanujane [doubtful] mayā /",
  "SA11sanssr_pu:7755": "kopaḥ kasyārtham adyāpi mṛṣā vā tan mayoditam //",
  "SA11sanssr_pu:7756": "svārthaghneṣu yadi dveṣaḥ kṛpā kutra bhaviṣyati / nirdayasyāpi kaḥ kopaḥ parārtho yadi naśyati //",
  "SA11sanssr_pu:7757": "ākrośādikṣamāḥ satyam ikṣukas tūrikādayaḥ / svāmyasanena durnyastā nopabhogyā bhavanti te //",
  "SA11sanssr_pu:7758": "cintayati pratīkāraṃ na ca svāmihitecchayā / nāpi saṃcodayaty enaṃ bhogārthaṃ nopayāti ca //",
  "SA11sanssr_pu:7759": "anusmṛtyopasmṛtyaitān akṛṣṭoptā jinātmajāḥ / nānāviṣayadhātūnāṃ sārvendriyamahāgadān //",
  "SA11sanssr_pu:7760": "vijñapya smārayitvaitān kruddhān apy upakāriṇaḥ /",
  "SA11sanssr_pu:7761": "svabhāvātyaktamādhuryāḥ sukhayanty eva duṣkhitān //",
  "SA11sanssr_pu:7762": "dhātavaḥ pañca bhūvāritejo 'nilakhasaṃjñitāḥ / yāvat satvāḥ sthitās tāvat sarveṣām arthakāriṇaḥ //",
  "SA11sanssr_pu:7763": "sarvaduścaritenaiṣāṃ satvārthād vinivartanaṃ / evam etān karomy eṣa dhātūn ṣaḍ api nirvyathān //",
  "SA11sanssr_pu:7764": "yāvad ākāśaniṣṭasya niṣṭhā lokasya saṃbhavet / tāvat sthāsyāmi lokārthaṃ kurvan jñānapuraḥsaraḥ //",
  "SA11sanssr_pu:7765": "ātmācāryo 'nuśiyaṣyād dhi sadātmānaṃ suśiṣyavat / apṛṣṭvā cātmanātmānaṃ balenārakṣitakriyaḥ //",
  "SA11sanssr_pu:7766": "ka eva mama duṣkhena duṣkhī syān me bhayād bhayī / taddoṣānuśayajño vā yathātmagurur ātmanaḥ //",
  "SA11sanssr_pu:7767": "avirāgy apalāyī ca karuṇāviṣayo 'pi vā / nityasaṃnihitaś cāpi śiṣya ātmasamaḥ kutaḥ //",
  "SA11sanssr_pu:7768": "kleśonmatto 'tha mohāndhaḥ prapātabahule pathi / skhalan pade pade śocyaḥ para ātmā ca sarvadā //",
  "SA11sanssr_pu:7769": "skhalitānveṣaṇaṃ tasmāt samānavyasanāj janāt /",
  "SA11sanssr_pu:7770": "na yuktaṃ yujyate tv atra guṇān dṛṣṭvādbhutaṃ mahat //",
  "SA11sanssr_pu:7771": "naikena śakyam ādātuṃ mayā doṣamahodadhiḥ / kṛtyam anyair mamaivātra ko 'nyadoṣeṣu mekṣaṇaḥ //",
  "SA11sanssr_pu:7772": "paracodanadakṣāṇām annadhīṣṭopakāriṇāṃ / vākyaṃ mūrdhnā pratīcchāmi sarvaśiṣyo bhavāmy ahaṃ //",
  "SA11sanssr_pu:7773": "saṃgrāmo hi mamaikasya bahubhiḥ kleśaśatrubhiḥ / tatraikena raṇāsaktam anye nighnanti māṃ sukham //",
  "SA11sanssr_pu:7774": "tatra yaḥ pṛṣṭhato bhītiṃ śrāvayed anyato 'pi vā /",
  "SA11sanssr_pu:7775": "pradviṣṭo vā prasanno vā same prāṇapradaḥ suhṛt //",
  "SA11sanssr_pu:7776": "alisaṃhātanīlena cīrabhāraṇabhāriṇā / vicitrasurabhisphītapuṣpaśekharahāriṇā //",
  "SA11sanssr_pu:7777": "yugapat sarvadigbuddhakṣetrasāgaracāriṇā / balinā pratikāryeṇa sarvamārāpahāriṇā //",
  "SA11sanssr_pu:7778": "narakapretasaṃtāpapraśamonmuktavāriṇā / saṃsāragahanāntasthabhavyasatvārthasāriṇā //",
  "SA11sanssr_pu:7779": "jagannetrocchavotpādibalālaṅkāradhāriṇā / viduṣā bālavapuṣā lokavismayakāriṇā //",
  "SA11sanssr_pu:7780": "mañjuśrī saṃjñakaṃ yat tat piṇḍībhūtaṃ jagaddhitaṃ /",
  "SA11sanssr_pu:7781": "sarveṇaivātmabhāvena namas tasmai punaḥ punaḥ //",
  "SA11sanssr_pu:7782": "annekaduṣkhasaṃtaptaprahlādanamahāhradaṃ / trailokyatṛṣṇāpātālaprapūraṇamahāmbudam //",
  "SA11sanssr_pu:7783": "jagadiṣṭaphalasphītadaśadikkalpapādapaṃ /prārthitaprāptisaṃhṛṣṭajagannetrotpalārcitaṃ //",
  "SA11sanssr_pu:7784": "vismayodgataromāñcair bodhisatvaśataiḥ stutam / mañjuśriyaṃ namasyāmi praṇāmair uttarottaraiḥ //",
  "SA11sanssr_pu:7785": "niḥśeṣaduṣkhavaidyāya sukhasattrapradāyine / sarvākāropajīvyāya mañjughoṣāya te namaḥ //",
  "SA11sanssr_pu:7786": "iti jinatanayānāṃ sarvathātyadbhutānāṃ caritam upanibdhyopārjitaṃ yac chubhaṃ me /",
  "SA11sanssr_pu:7787": "bhavatu sukham annantaṃ dehināṃ tena yāvat sugatapadam annantavyomasīmādhipatyaṃ //",
  "SA11sanssr_pu:7788": "puṇyavṛddhiḥ samāptā //",
  "SA11sanssr_pu:7789": "samāptaś cāyaṃ bodhisatvavinayo 'nnekasūtrāntoddhṛtaḥ śikṣāsamuccaya iti //"
}